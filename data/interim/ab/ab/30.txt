Аԥҳәынҭшәҟәҭыжьырҭа
Аҟәа 2011

И в а н Ҭа р б а

И А Л К А АУ
Ҩ-томкны
1-тәи атом
Еиқәиршәеит Ан. Лагәлаа

Аԥҳәынҭшәҟәҭыжьырҭа
Аҟәа 2011

Иван Ҭарба. Иалкаау.
Ҩ-томкны. 2-тәи атом.
Аԥҳәынҭшәҟәҭыжьырҭа. Аҟәа, 2011. – 376 д.

© Ҭарба, И.К., аҭынхацәа, 2011
© Аԥҳәынҭшәҟәҭыжьырҭа, 2011

АПОЕТ ИАЖӘА АНАРХА
Иац акәымзи Иван Ҭарба Аԥсны ашәҟәыҩҩцәа Реидгыла данахагылаз, иац акәымзи ахьхьа-џьџьаҳәа иҩызцәа
рахь данцәырҵуаз, астол аҿы, аиԥыларақәа рҿы илаф,
иа­жәа ианазыӡырҩуаз, иажәеинраалақәа данрыԥхьоз. Уи
иччаԥшь-хаа мшаҽнеиԥш иахьагьы улаԥш иҵашәоит.
Иван Ҭарба иахьа иԥсы ҭаны дыҟазар 90 шықәса
ихыҵуазаарын, аха иамуит, изхымгазар акәхап иарӷьажәҩа
иԥшәмаԥҳәыс ҳактриса ду Еҭери Коӷониа-ԥҳа лцәыӡра,
иабхәында Миха иҷкәынцәа Лашеи Алхаси рҭахара!
Апрель мза анҵәамҭа, 1993 шықәсазы аибашьра амца анакыз, Аҟәа даналырга ҳамҭакы Гәдоуҭа дыҟан, ичымазара
есааира аҽарбыжкуан, иԥҳаи имаҳәи ицхрааны Шәача
ахәшәтәырҭақәа руак аҿы дышьҭарҵеит, ашьҭахь дыргеит
Москваҟа, аха уаагьы имы­хәеит. Иԥсҭазаара далҵит 1994
шықәса аламҭалазы.
Ауаҩы ишьҭахьҟа дынхьаԥшыр, ицәа дааҭаӡыӡоит,
есааи­ра дацәы­харахоит иқәыԥшра, иҿара. Аԥсҭазаара агә­
ҭа иалагылаз, уи ацәқәырԥақәа рӷьырак здызкылоз жәа­
шықәсала дызнысыз имҩа «днанԥшылар», имбарц залшом уа иҟаз аҳаракырақәа алаҟәырақәа, агәырӷьарақәа,
ахьаақәа, аиааирақәа, аҵахарақәагьы иара убас. Абарҭқәа
зегьы ааидкыланы рызхәыцра, ршәара, рзара, алкаагьы

~ Иалкаау

6~

аҟаҵара ахьӡара уадаҩзар акәхап. Аԥсҭазаара убас икьа­
ҿуп, узыхьӡауа ҳәа крыҟоума? Уаҩ ҟәышк иҳәахьан, 50
шықә­са рҿынӡа иҟоу сифаҭроуп, уи нахысоуп ианааиуа
ашәымҭа аҭышәынтәалара, аха нас иузынхазеи?
Изхысҳәаауа, Иван Ҭарба ирҿиара ахыркәшаха имаӡеит,
имаӡеит алкаа-ԥкаа аҟаҵарагьы…
Иван Ҭарба арҿиараҿы еиԥш аԥсҭазаараҿгьы иман
аԥышәа ду. Уи имҩа ҭагәҭасрак амамкәа, ииашахәҵәаӡа
инагамызт…
30-тәи ашықәсқәа рынҵәамҭазы ауп Иван Ҭарба аԥсуа
литератураҿы данцәырҵыз. Аха поетк иаҳасабала, Ваниа
Ҭарба ҳәа, ихьӡи ижәлеи еидкыланы ирҳәауа данаақәгыла
Аџьынџьтәылатә еибашьра Дуӡӡа ашықәсқәа рааноуп…
Диит иара 1921 шықәсазы Баслахә ақыҭан, Очамчыратәи
абжьаратәи аԥсуа школ аҿы аҵара ҵауа, аус иуан араионтә
газеҭ «Абольшевиктә мҩа» аҿы. 1948 шықәсазы Аҟәатәи
аҳәынҭқарратә институт даналга ареспубликаҿы акыр
аҭак­ԥхықәра змаз аусқәа дырхагылан. Дахьыҟазаалакгьы
али­тература гәыгәҭаижьуамызт. Еицырдыруеит иажәеин­
раа­лақәа аибашьра атема иазкны иаԥиҵаз «Аԥсуа ҟама»,
«Сашьа», «Биԥыл аԥҳәызба», «Изнышәынҭрада», «Ахьча»,
«Дон ахықәан», Асовет Еидгыла Афырхаҵа Ражден Барцыц изку ажәеинраала, апоема «Афырхаҵа» уҳәа.
Хыхь зыӡбахә ҳҳәаз ажәеинраала «Сашьа» ааԥхьарала
иҭәуп, усҟантәи аамҭа хьанҭа абжьы агәылыҩуеит:
Дԥырх аӷа,
Уис хаха,
Уаҵас иԥсцара.
Дӷәых аӷа,
Дных ала,
Дарбыл ахацара.

Шаҟа метафора лыԥшаахла еибыҭоузеи ажәеинраала
«Аԥсуа ҟама» (1942):

Иван Ҭар б а

~

~7

Иӷьаз-ӷьазуа аԥсуа ҟама
Аӷа ибаҩ иалахуп.
Изкыз мамзар баша иҟьама, –
Аиааира усаҿ иалахәуп.
Ацыԥхь аҿыҵуан икәеицеиуа,
Икын уи аԥсуа ӷәӷәалаӡа,
О, иалшазеи амца анцеиуаз,
Данеибашьуаз далашӡан!..

Усҟантәи аамҭазы ахәылԥазқәа рҿы, аиԥыларақәа рҿы
ашколхәыҷқәа ирҳәауаны шаҟантә исаҳахьази абарҭ ацәа­
ҳәақәагьы:
Дон аӡымҩас ҭынч ахықәан,
Ԥсра зқәым гылоуп абаҟа.
Аҩызцәа ирыԥхаз уа дырнықәуан,
Аԥҳәызба дныжьны дцон ԥхьаҟа!

Имариамызт апоет дызнысыз иԥсҭазааратә мҩа. Дахьы­
ҟазаалакгьы, аҵара Аминистрраҿы аума, ашәҟәыҩҩцәа
Реи­дгыла аҿоума, аобком аҿоума, зехьынџьара илшоз
ҟаи­ҵон, иидыруаз агижьуамызт… 1953 шықәсазы, Сталин данԥсы ашьҭахь, жәлар раӷа данааныркыла, хәыҷыхәыҷы аҭагылазаашьа аҽаԥсахуа иалагеит. Аԥсуа школқәа
реиҭашьақәыргылара, мчыла иҳадыргалаз ақырҭуа шрифт
ықәганы аҿыц аҟаҵара, арҵаҩцәа реидкылара, арҵага
шәҟәқәа реиқәыршәара, рҭыжьра уҳәа аџьабаа ду аҭахын.
Усҟантәи аамҭазы аҵара аминстрс иҟаз Иван ҭарба илшаз
зынӡаскгьы имаҷмызт. Убри аганахьала фактк сазааҭгылар
сҭахуп, 1953 шықәсазы, аԥхынтәи аԥсшьара мшқәа раан
Ҟәланырхәа сыҟан, ҳашколаҿ аҳасабра дзырҵоз арҵаҩы
дрымамызт, убри азы адирекциа анапынҵа сырҭеит цҳа­
ражәҳәара рзызурц, срацәажәарц аҵара аминистрра аҿы.

8~

~ Иалкаау

Нанҳәамзазоуп, сымҩашьозар, инықәыршәны сааит Аҟәа,
Ваниа Ҭарба ила цхыраарак сызрыҭозар ҳәа. Уии сареи
уаанӡа ҳаибадырхьан, аԥсшәа ҳзеилан.
Аиҳабыра рыҩны аҩбатәи аихагылаҿы акәын иара
дахьтәаз. Адкыларҭаҿы саннеи, ауаа еилаҩеиласуа аууҳәа
еилан, иагьааџьасшьеит асҟатәи абаанагеи ҳәа. Аминистр
дызбарц шысҭахыз амаӡаныҟәгаҩ ԥҳәыс иналасҳәеит, аха
лнапқәа неивыган, дшанхашәагьы даасыхәаԥшит, ҽазны
еиӷьхап лҳәарашәа. Убри аамҭазы саби кьаасыбжьык ааҩит
акабинет аҿынтәи ауп уҳәаратәы. ԥҳәыскгьы лыгыршәеи
лоурысшәеи еилаԥсо ацәажәара даҿын: «сырҵаҩра са­
мышә­хит, ауаҩымра аашәырԥшит, схәыҷқәеи сареи амҩа
ҳанхалт. Ҳхы абаагои шьҭа ҳара?» ҳәа дҳәацәон лара. Акабинет ашә анааимҟьа, сылаԥш наиқәшәеит зышьацәақәа
хахаӡа Ваниа истол иқәыршәыз асаби… Уаҳа иара иахь са­
уз­неихуаз… Адырҩаҽны ауп ҳанеиқәшәаз. Сыззнеизгьы
сзы­ҟаиҵеит, аҵара ашықәс алагамҭазы урым математикк
длаишьҭын, краамҭагьы аус иуан ҳашкол аҿы. Ваниа Ҭарба
Аԥсны ашәҟәыҩҩцәа Реидгылаҿы еиҳабыс даныҟаз, иара
Баграт ихаангьы, иуҳәар ҟалоит арҿиаратә усура еилашуан ҳәа. Анапҩымҭақәа реилыргара, аҭыжьра аиҿкаара,
ашәҟәқәа атәым бызшәақәа рахь реиҭагара, рҭыжьра
уҳәа ӷәӷәала амаҵ азыруан усҟан, шамахамзар иаԥсаз акы
гәыгәҭажьны иҟамлацызт. Ахәгьы ибзианы иршәон, иахьа
ашәҟәыҩҩ иџьабааԥса ахәшьараҿы аиҵахарақәа иҳамоу
ҳаԥхьаҩцәа заманала ирдыруеит. Ашәҟәыҩҩра – профессиоуп. Уи знапы алаку ԥара-шьарала уидымгылар, иус
бжамҽамхоит, иҭҭәааны изыҟалаӡом. Акультура аизҳара
аҳәынҭқарраҿы асахьаркыратә литература иаҵанакуа
ала­цәажәара аҭахымзар ҟалап. Уи иара усгьы еилкаауп.
Аԥ­сны Ашәҟәыҩҩцәеи аԥхьаҩцәеи реиԥыларақәа тра­
ди­цианы иҟаижьҭеи крааҵуеит Уи пату ду ақәҵаны им­
ҩа­ԥыргон есқьынгьы. Шамахамзар школк, қыҭак сгәа­

Иван Ҭар б а

~

~9

лашәом Ваниа Ҭарба ихаан ашәҟәыҩҩцәа ахьымнеицыз, алитературатә хәылԥазқәа ахьымҩаԥырымгацыз.
Ҳгәа­лашәараҿы иаанхоит 1963 шықәсазы Аԥсны им­
ҩа­­ԥысуаз Асовет литература амшқәа. Усҟан ара иаааны иҟан апоетцәа дуқәа А. Твардовски, Е. Долматовски,
Н. Рыленков уҳәа егьырҭгьы. Арҭ рыдкылара, рныҟәгара
зын­­ӡагьы имариамызт, аӷьырак зҟәаҟәа иқәызхыз Иван
Ҭар­ба зхадараҿы дгылаз Аԥсны ашәҟәыҩҩцәа Реидгыла
ауп. Ҳаԥхьаҩцәа Гәдоуҭа, Аҟәа, Кәтол уҳәа шаҟа гәахәарала
ирыдыркылазеи 70-тәи ашықәсқәа ралагамҭазы Аԥсны
иааны иҟаз Запорожиатәи аукраин шәҟәыҩҩцәа.
Убри аԥхьаҟа Одесса, Одессатәи аобласт, Запорожие,
Приазовие уҳәа рҟны аԥсуа литература амшқәа мҩаԥган.
Ваниа Ҭарба ирҿиаратә мҩа ҳаналацәажәо аамҭазы,
иаҳгәалаҳаршәар ахәҭоуп Д. Гәлиа ишәышықәса ахыҵра
аҳаҭыр азы Москва, Тула уҳәа аԥсуа литературатә хәыл­
ԥазқәа имҩаԥгаз ртәы. Шаҟа гәацԥыҳәарала ирыдыркылаз аԥсуа шәҟәыҩҩцәа ЦДЛ аҿы аԥхьаҩцәа, Тулатәи
абџьар зауад аусзуҩцәа.
Иван Ҭарба Асовет литература дахаҭарнакны акырынтә
аҳәаанхыҵҟа дцахьан – Китаи (аделегациа напхгаҩыс иамаз иара иакәын), Монголиа, Кореиа, Алжир, Болгариа,
Чехословакиа, Польша, Венгриа уҳәа. Зехьынџьара аиԥы­
ларақәа рҿы игон аԥсуа жәеинраала ашьҭыбжь.
Кореиатәи ацикл аҿынтә «Ажәеинраала саԥхьеит аԥсы­
шәала» ҳәа хыс измоу аҟынтә иаазгоит цәаҳәақәак:
Хьушәа ахьхьаҳәа иҿыпуа, игәылаҷҷо,
Шәлымҳа иҭаҩыр сҭахуп сара абра.
Аԥсны-мра хаара згәылаччо,
Аԥсуа бызшәа – сыламыс, суаҩра.
Аӡәгьы шәҿаԥхьа иҟасҵом аҳәара,
Са сбызшәа даҭахым ҭарџьман,

~ Иалкаау

10 ~
Сгәы ҭыԥраауа снеиуеит ахара,
Сынасыԥаз сабацәа исдырҵон…

Уи иашьашәалоу даҽа жәеинраалак аҿы апоет иҳәоит:
Иаралоуп сара сышхәыцуа,
Сгәы иҭаскуа иаанмыжькәа изҳәо.
Сбызшәа ссир – амитәӡа зхыҵуа,
Абжьыцқьа еицамкуа изхоу…

Иван Ҭарба иажәа лыԥшаахқәа рзикуеит дзызгәакьоу
ижәлар, ашәа рзиҳәоит есааира зҽеиҭазкуа аԥсуа нхаҩы
инхашьа-инҵышьа, ибзазашьа, уи илирикатә фырхаҵа
из­­­дырам агәынқьра, ахьаҵра, аиакәым анышәара… Игәа­
ҳәара зегьы ирыцку иԥсадгьыл аҿаԥхьа иуалԥшьа анаг­
ӡароуп. Апоет иажәеинраалақәа рҿы лассы-лассы дыр­
зыхынҳәуеит дхәыҷаахыс илаԥш зыдхало, дхыхны дызмоу Аԥсны аԥсабара аԥшӡара, ӡынгьы-ԥхынгьы зуапақәа
ирҭашьшьы игылоу ашьхақәа, аҽуреиԥш зԥырцәқәа ргыланы илеиуа аӡиас, амшынгәиаҵәара, архақәа, адәқәа. Аха
апоет еилкаарала, хаара мацәак рыҵаломызт урҭ ауаҩы
дырнымзар, изхәарҭоузеи ауаҩы дзықәнымхо, инапкымҭа
здумбало адгьыл иагьа иԥшӡазаргьы, уи зырԥшӡо, изыр­
лашо ауаҩы иоуп, ауаҩы иоуп аԥсабара ҭынха дус иамоу, иара убри ауп Иван Ҭарба ипоезиа апафос азҭо, ам­
ҵәыжәҩа ԥзыртло… Апоет ихәыцырҭоуп, игәҭыхоуп, иԥ­
садгьыл алахьынҵа, уи ацәгьеи-абзиеи изеиԥшны ахаан
дымтәацызт. Даԥсаны дгылазарц иҭахын, аиҿырԥшра
ссирқәа ихы иархәаны иҩуеит:
Аԥсуа ԥҳәызба леиԥш уеинҭәыла,
Учча, ухәмар, уҽырба!
Уара уаԥхьа Аԥсынтәыла,
Иахьа ишьҭасҵоит аҭоуба,

Иван Ҭар б а

~

~ 11

Са сыԥсадгьыл сыԥсахуазар,
Алашара сумырбан,
Уан узааӡаз духашҭуазар,
Илзууазеи даҽаӡә иан.

Иван Ҭарба итематика ҭбаауп, ипоезиа иацәаҩам ами­
лаҭ ҭшәара, сахьаркыралеи идеиалеи иҳаракуп. 50-тәи
ашықәсқәа раан ииҩыз ажәеинраалақәа «Цимлиансктәи
амшын», «Волга», «Аџыррҭәаҩ», «Ҩ-мшынк», «Асасааирҭа
Мос­ква», «Аӷба Росссиа», «Акьыԥхьыҩ» уҳәа рҟны иааир­
ԥшуеит ауаа рбаҩхатәратә лшарақәа, ргәаҳәарақәа, рхәыц­
рақәа…
Иван Ҭарба ипеизажтә лирика уанаԥхьо, иуԥылоит
иса­хьаркыра аҷыдара ҳаразкуа абарҭ реиԥш иҟоу ажәеи­
ҭарсқәа, ажәа хьыршәыгәқәа, иаагап аҿырԥштәқәа: Аӡиас
«Ажәҩан иаҵәа ашәыга мҵарс ицо», ара иугәаламшәарц
залшом С. Есенин иажәеинраалак аҿынтә метафора шьа­
хәк: «Синь сосет глаза…» ашьхақәа «Абырқьҳәа аҭа­ҭын
иахо», «амҩақәа рахәыцшәа ианыло адарды»… Апо­ет
иҟазара атәы аадырԥшуеит сгәанала абри аҩыза аиҿыр­
ԥшрагьы:
Ашәаԥыџьаԥ нымҵәаӡо,
ишьыҵәра-шьыҵәраха,
Ашьха дуқәа
рыхәда ихшьуп игәыкны.

Аԥсуа-қырҭуатә еибашьраан Иван ҭарба ииҩыз ажәеи­
нраалақәа макьаназ иҳаздырам, ихатәы архив аҿы иҟазар
акәхап, ҳаԥхьаҟа ицәырҵышт урҭ. Апоет дшычмазаҩыз­
гьы уи атема гәыгәыҭажьны ишимамыз атәы рҳәауеит
аҵыхә­тәаны ицәырҵыз акы-ҩба иажәеинраалақәа. Убарҭ
рахьтә иалукаартә иҟоуп ажәеинраала «Ахақәиҭра», раԥ­
хьаӡа акәны уи анылеит «Ахаҵарашәа» ҳәа 1995 шықә­

~ Иалкаау

12 ~

сазы ашәҟәҭыжьырҭаҿы иҭыҵыз аизга. Убраҟа иаҳԥылоит
абарҭ реиԥш иҟоу ацәаҳәақәа:
Хақәиҭроуп ауаҩы иҩны данаԥшәымоу,
Иԥсадгьыл атәым данахым,
Иан лбызшәа абџьарс ианимоу,
Уи адагьы шьамхы иҭахым.
Игәаҟхьоу сыжәлар,
Сыжәлар гәымшәа,
Маҷкоуп ишәыгу – нас ишарккоит.
Аӡы ырԥан ишалырхуеиԥш афымца,
Шәықәԥара алԥхашт ахақәиҭра лашо!

Иван Ҭарба илирикатә жәеинраалақәа рнаҩсгьы иҽаз­
ҵәылхны аус адиулон аепикатә жанргьы. Урҭ рахьынтәи
иаҳа иалкааны рыӡбахә уҳәартә иҟоуп апоемақәа «Амҩа
дықәлеит ауаҩы», «Ахаҵара», «Аԥышәара», «Хьӡы амҭа­
ӡакәа», «Жәашықәса рышьҭахь». Аҵыхәтәантәи аҿы ҳара
иаабоит Аџьынџьтәылатә еибашьра Дуӡӡа еилгеижьҭеи
10-шықәса шҵхьазгьы, арыцҳара ауаа ишырзыннажьыз,
агәаҟра бааԥсы ишҭанаргылаз. Зыбз ада зыхәламыз
ахәыҷқәа абомба иахаҳаны иҭахоит, ари трагедиоуп, ари
аҩы­за ҟамлароуп уаҳа аԥсҭазаараҿы. Абас еиԥш алкаа
ҟау­ҵоит уи апоема уанаԥхьалак..
Аҵыхәтәантәи ашықәсқәа рзы Иван Ҭарба иаԥиҵеит
ҵакыла, сахьаркырала изыхәҭоу аҳаракыраҿы игылоу
апрозатә рҿиамҭақәа. Уи икалам иҵыҵыит х-романк:
«Идыру ахьӡ», «Амра ҳара ҳҿы игылоит», «Сан лыблақәа».
Абарҭ ароманқәа акырӡа зҵакы ҭбаау, сахьаркырала ихәы­
дам рҿиамҭақәоуп. Автор иҽазишәоит иахьатәи аԥсуа
қыҭа иагу- иабзоу аарԥшра. Ажәытә – аҿатә, ацәгьа – абзиа, ақьабз – аҵас, ԥхьаҟатәи аԥеиԥш азы ақәԥара уҳәа,
ира­цәоуп уи дзыхцәажәо, иаликаауа. Интересс аԥхьаҩ им-

Иван Ҭар б а

~

~ 13

кырц залшом аамҭеи ауааи реимадара, реизыҟазаашьақәа,
имҩаԥысуа аполитикатә ситуациа ишазыҟоу уҳәа. Акри­
тикцәеи алитераторцәеи аӡәырҩы рыхцәажәахьеит зыӡ­
бахә ҳамоу ароманқәа, сара сгәаанагарақәагьы, Иван Ҭарба
иԥсҭазаареи ирҿиамҭақәеи ирызкны, изҩыз астатиаҿы
исҳәеит. Ароман «Идыру ахьӡ» аҿынтә акзаҵәык алскаар
сҭахуп.
Уажәраанӡатәи апрозатә рҿиамҭақәа рҿы иуԥылоит
фырхацәақәак, – ибзиоу – дыбзиоуп, шамахамзар ԥрашәа
имаӡам, иҵоурам рахь иԥхьаӡоу, гха мацарала иҭәуп, бзиарак рыдубалом. Ус ҟалашьас иамоузеи аԥсҭазаараҿы?
Ибзиаӡоу ҳәа иршьоз ауаҩгьы «ҷышәрақәак» идубалар
ҟа­­лоит, ацәгьа ҳәа иршьо бзиарақәак дрылаҟазар шауа
еиԥш. Изхысҳәаауа Иван Ҭарба ироман «Идыру ахьӡ» афы­
р­хаҵа хада Арноу Наурба иԥшра-исахьа деиқәычаԥа ды­
ҟоуп, дусуҩуп, даашьаӡом, ахгәарԥхара илоуп, аха ахаҭара
акульт аамҭа ахатәы «мҳәыр» иаанархеит. Уи амаҵ иуеит,
даҽакала хымҩаԥгашьа имаӡам. Абасала, ажәлар ишыр­
ҳәауа еиԥш, ибзиеи ицәгьеи еиҟараны дааиуеит. Хаҿ­
сахьоуп, типра ауеит…
Гәкаҳара ззымдыруаз, аамҭа аҭагәҭасрақәа ирыҵгәаны
иааиуаз апоет иаалырҟьаны агәамбзиара изҵысызи аибашьраан иоуз аахақәеи ихы-игәы ақәмаҷны дҟарҵеит,
имаха-ишьаха ихәомызт, ила-лашара ицәыӡуа далагеит.
Даара узырхәыцуа, угәы ҿызкаауа акоуп аԥсуа шәҟәыҩҩцәа
рахь ихы нарханы ииҩыз «ауасиаҭ ажәа». Убраҟа ҳара ҳаԥ­
хьоит: «Ари – хаҵарам, аха ишакәхалак аԥсҭазаара ахьын­
ҳалара, сҽеиқәсырхоит ҳәа ауаа рыргәаҟрагьы ха­ҵарам.
Сара исҩызцәоума (73 шықәса сырҭысуеит) иреиӷьу аҿар
аҭахара иаҿуп Аԥсны ахақәиҭраз иқәԥауа. Сара стәы за­
кәызеи? Саҭашәымҵан иҟасҵаз ашьаҿазы. Нагӡара ақә­
зааит Аԥсны! Нагӡара иқәзааит В.Г. Арӡынба – Аԥсуа жәлар
рҵеи иаша!»

14 ~

~ Иа лкаау и ҩ ымҭақ ә а

Иахьа аԥхьаҩ идаагало ирҿиамҭақәа еидызкыло аҩтомк ирнылоит уи иажәеинраалақәа рӷьыраки, ҩ-ро­
манки.
Иван Ҭарба иахьа дыҟам, дҳалагылам, аха инхеит иажәа
ҿаца, иажәа џьбара. Уи ҳаԥсадгьыл абзарӡы ҳәауа ԥхьаҟа
иҳаԥхьоит, аԥсҭазааразы иқәԥоит.
Ашәа азысҳәоит Аԥсынтәыла,
Ашьха, ага, аԥшаҳәа,
Хьӡысгьы иамоуп – Амратәыла,
Амырхәага ахьныҳәҳәа.
Ашьхарантәи амшын агәынӡа,
Илашьҭуп амра ашәахәа.
Аԥсабара лашо ихыхәоит,
Саԥхьа ицәырҵуеит еиҵыхәхәа!
Гьаргь Гублиа

~АЖӘ Е И Н РА А Л А ҚӘА~

СА СЦӘАҲӘА
Аԥсуа еихымца еиԥш уеицрала,
Сажәеинраала ацәаҳәа!
Џьара ухала, џьара уҭала,
Уахьнеилакгьы сҿахәы ҳәа!
Ԥсаатәҵас уԥры, ажәҩан уалаз,
Улашарбаган укаҷҷа!
Иаҭаххозар – ушәахәала,
Ахаҳә шьанҵа еиҟәырҷҷа!
Нарҭаа уреиԥшыз шьала-дала,
Гәында лыбла ухаз уахьцо!
Зегьы угәарҭо нас хаҭала
Адгьыл уқәыз, ушьҭа анҵо!
Зегьы-зегьы рхы-ргәы уҭала,
Ҩныс иумаз адунеи,
Аӡә днумыжьын, измоу гәалак,
Уи ианаамҭоу уицхраа, унеи!
Ахәра зауз уизхәрыбӷьыцыз,
Ацәгьа уиниар – ухырҭәаз!

~ Иалкаау

16 ~
Бзиак иашьҭоу зегьы урыцыз,
Урҭ русаҿ ухәарҭаз!
Ацәанырра згәаҿы иҿыхо
Анасыԥқәа рызшала!
Уахьаацәырҵуа – ауаа урыхәо,
Мрашәахәоушәа улашала!
Уахьцо игала сыԥсшәа хаара,
Абжьы мҩашьо идырҳала!
Аԥсны роуа зегь гәаԥхарас,
Уи аҩызцәа сзырҳала!
АԤЫРРА ААМҬА
Аԥша иагеит аамҭа исырӡыз,
Уажәшьҭа исылшом уи сахьӡарц.
Ацәанырра ҿыц ицәырҵыз,
Ажәа снаҭоит иахьа исҳәарц!
Уажәоуп амра аԥхара ианацла,
Ажәытә аамҭаҿ – сыбӷьыц ԥжәоуп.
Уажәоуп саныӷәӷәахаз дацла,
Сыԥырра аамҭа – абыржәоуп!
Уажәоуп сара саныҷкәынхаз,
Са сгәы иҭыҵуа – иҿыцу ажәоуп!
Уажәоуп усда са саннымхаз,
Сӡыхь анцәырҵыз – абыржәоуп!
Абыржәоуп исылшо анызба,
Саныҟала сеилыхха!

Иван Ҭар б а

~

Аӡәгьы иҟынтә исмоуа аныӡба,
Ауаа шынхо санынха!
Сааҭагылеит шьҭа ҭагалан,
Са сџьабаа рацәа здыз.
Абар, снеиуеит иара сҭалан,
Акыр шықәса сыззыԥшыз!
Иахьа исҳәо – гәалак алам,
Уи – гәыкала исҳәо ажәоуп!
Сымҩа цоит, абас ихалан,
Сыԥырра аамҭа – абыржәоуп!
АҼҚӘА АБАҞОУ?
Ҵәахышьа амам са сзыргәаҟуа,
(Шҭацыԥхьаӡа дара ҭан).
Аҽқәа абаҟоу? Аҽқәа абаҟоу?
Рыбжьы гаӡом шьыжьымҭан...
Архахь сыԥшын, сыԥшын хәдаҟа,
Слымҳа кыдҵан цқьа сӡырҩын, –
Схәыцра абаҟоу? Дара абаҟоу?
Баша сгәыӷуа сырзыԥшын.
Аҽқәа абаҟоу? Аҽқәа абаҟоу?
Ҽҵыс кьыркьырбжьык ма исаҳар!
Исԥымлазааит, иаҳҳәап, Аҟәа,
Аха ақыҭаҿ исыниар!
Иҟалазеи, анаџьалбеит,
Иабабжьаӡи урҭ уажәы!

~ 17

~ Иалкаау

18 ~
Аԥсуа иқьабз ас дышԥалгеи,
Заа ишәихма акәымжәы?
Дҽыжәын арԥыс даласоушәа
Иҽы дақәтәан хаҵаҵас,
Аԥсуа ԥҳәызба дыршанхало,
Данаацәырҵуаз уи ԥсааҵас!
Ла дахьынхоз иҽадхало,
Иҟамчы апҟаҩҳәа инахҟьаны,
Дыҩ дахьаақәлоз ишьҭа анхало,
Дигон ашҭа дыҭҟьаны!
Нас ихьӡодаз иара уаҟа,
Диман дцон наҟ – дынҭакәкәа!
Уи аҩыза ҟазҵо абаҟоу,
Уи аҩыза змоу агәқәа?
Ҽуаҩык дцәырҵыр уарла-шәарла,
Иԥшуеит џьашьахәыс икны,
Имацара дабагәарло –
Амҩа ианықәу зегь ццакны!
Амашьынақәа, – анаҟа-араҟа,
Еивҵарыԥхны ицоит, ицоит...
Аҽқәа абаҟоу? Аҽқәа абаҟоу? –
Аиха ахьеҩбыжь схы ҭнаҟьоит!
Сықәхарц акәым сжәытәра аҟәаҟәа,
Сара схәыцрақәа зызку.
Аҽқәа абаҟоу! Аҽқәа абаҟоу?
Ахацәа абаҟоу, аӷәра зку?
Са сеиԥш иҟоуп уи иаргәаҟуа,
Изаҳҭода нас уи вбас?

Иван Ҭар б а

~

Аҽқәа абаҟоу? Аҽқәа абаҟоу? –
Ҳаиԥырҵуама шьҭа зынӡас!
Исзыҵәахуама са сзыргәаҟуа,
Са сгәы иҭыхо аахтны исҳәоит:
Аҽқәа абаҟоу? Аҽқәа абаҟоу? –
...Ее, харантәи рыбжьы гоит!..
АԤСУА ҞАМА
Иӷьазӷьазуа аԥсуа ҟама,
Аӷа ибаҩ иалахуп,
Изкыз мамзар баша иҟьама, –
Аиааира усаҿ иалахәуп!
Ацԥхь аҿыҵуан икәеицеиуа,
Икын уи аԥсуа ӷәӷәалаӡа,
О, иалшазеи амца анцеиуаз,
Данеибашьуаз далашӡан.
Аидыслараҿ ҩыза ԥсахым,
Изду имам дақәҽырбарц,
О, уи уаҟа бџьарс ишьахәын,
Иацлеит ахьӡ ақәԥараҿ.
Иаҵахома абџьар, аҳәа –
Инаӡо иҟоуп уахьынӡа,
Аӷа илшьуа, ашьа ԥхьаҳәо,
Инеиуаз имоуп ахьыӡра.
Ашьха иқәԥаз ианылт ишьҭа,
Аиааира шьҭихит ҽышәала,
Ақәԥаҩ иоуит ажәлар рымҭа,
Иашәахә ааҩуеит ԥсышәала.

~ 19

~ Иалкаау

20 ~
Иӷьазӷьазуа аԥсуа ҟама,
Аӷа ибаҩ иалахуп,
Изкыз мамзар баша иҟьама, –
Аиааира усаҿ иалахәуп!
АШЬХА БАЛЛАДА
Амца қьоуқьад арԥыс даалҵын,
Даақәԥалт ахра, – дшьакьасон,
Ашьа цәқәырԥо иаԥхьа ишьҭыҵуан,
Имшынха агәаҩа иҭаӡысон...

Аԥша иасуаз ихахәы еилнахуан,
Иԥхӡаша арбон уи, иԥхьанаҳәон,
Ишьҭыҵны ианнеиуаз ишҟа, ишьҭнахуан,
Саламшәҟәык шиоуаз ианаҳәон.
Аиааира дуӡӡа убра иаԥызҵаз,
Иҿиҭт ахацәа рыхьӡала,
Аҭоурых даҟьа раԥхьа ихтырцаз,
Ахьыӡра анырҵарц рымчала.
Иаҳәа ааҭиԥаан уа имҩаниҵеит,
Иҿицәит ахра аҵарра,
Ианымҵуа ишьала убра инаниҵеит:
«Иҿиааит абраҟа ахаҵара!»
ДОН АХЫҚӘАН
А. Наӡаӡе илыхьӡынҩылоуп

Дон аӡымҩас ҭынч ахықәан,
Ԥсра зқәым гылоуп абаҟа,

Иван Ҭар б а

~

Аҩызцәа ирыԥхаз уа дырнықәуан,
Аԥҳәызба дныжьны ицон ԥхьаҟа.
Уи деиқәыркит уа рнапала,
– Бзиала, сҩызцәа! – лҳәеит ажәас,
Донгьы иаман уаҟа агәала,
Мҷышьҭа еиԥшны игылт ҭынхас.
Илхагылоу ажәҩан ами,
Ладгьыл ауми лцәарҭа,
Тәымџьаруома? Убри азами
Далҵны дзыҟам лыҩнаҭа.
Аԥсны ашьха ирықәҵуа аԥшалас,
Инеиуеит уаҟа ишьқьыруа,
Уи лгәы инықәшьуа анапы ԥшьаала,
Инеиуеит уаҟа игәыкуа.
...Дон аӡымҩас ҭынч ахықәан,
Ԥсра зқәым гылоуп абаҟа,
Аҩызцәа ирыԥхаз уа дырнықәуан,
Аиааира рыма ицон ԥхьаҟа.
ИЗНЫШӘЫНҬРАДА?
Ижыда абраҟа, изнышәынҭрада,
Иҭахаз дарбан ақәԥараҿ?
Иуасиаҭ, иажәахә уа изеиҳәада?
Ма деиқәызкда ахрацәгьаҿ?
Иҭахаз рышьҭахь уи дынхама,
О, изеиԥшроузеи ақәшәара?

~ 21

~ Иалкаау

22 ~
Аҩызцәа ршьоура изышьҭахама,
Изылшаз иоума ахақәҵара?..
Нас, уара, ахра, ибаҩ змеидаз,
Дарбан ҳтәыла зхы ақәызҵаз?
Дарбан хьыӡла абраҟа инеида,
Ахьӡра ахьыӡ ацызҵаз?..
Исаҳә нас, дарбан, дарбан хаҵоу,
Ижыда абраҟа, хьӡацума?
Ахаҳә хьшәашәа хчыс зхы иаҵоу
Баша идырым бжьаӡума?..
Ахаҵа ихьыӡ бзанҵы иӡуам,
Ахаҵара ахьыӡ камшәаӡацт,
Ҳтәыла ахьчара зхы ақәзырӡуа,
Ахаҵа имра ҭамшәаӡацт.
Ашьа ахькеиҭәаз уи хьырӡышха,
Асахьа лашоит иқәгылан,
Ихьӡра шьҭнахуеит уаҟа ашьха
Иқәԥоз забџьар ықәкылан...
АЕҴӘАҚӘА – СА СГӘАҾЫ
Сара сныҟәо, аҵых ҭынчра салан,
Ашьхахь схалон, агахь сылбаауан,
Аеҵәақәа снапы ианыԥсалон,
Дара рхала икыдшәан исзаауан.
Акакала иааиуан урҭ еишьҭалан,
Акы ахькыдшәо – икыдло ацымхәра.

Иван Ҭар б а

~

Ҩаԥхьа илашон ажәҩан зегь еицралан,
Иара иамаз нмыжькәа амаҵура.
Ҩаԥхьа илашон ажәҩан схашеишеиуа,
Ҩаԥхьа сықәын сымҩа лашаӡа,
Аеҵәақәа схаԥсо са сышнеиуаз,
Абар, иаашеит зынӡаск иккаӡа.
Абар, иаашеит, сара исымбаӡакәан,
Аҵых схыҵны ианца ԥардаҵас,
Ажәҩан иамаз ахаҿы неицакуа,
Аеҵәақәа ҿыцәеит нас зынӡас.
Ажәҩан лаша, рҽырӡуа рҽалархалеит,
Дара нхазар акәхап – иахьатәыз!
Адгьыл аҿы санынха са схала –
Сгәаҿоуп ҩаԥхьа нас дара ахьакыз!..
ШАРԤАЗЫЛА
Сыцәа ҭынчым са саазқәылаз,
ԥхыӡыс иҟоу зегьы збоит.
Амҩахәасҭа зны сызнылаз
Сама идәықәлан – илакьҭоит.
Ахәы схалоит – аҩаӡарахь,
Абар сгылоуп сҳаракны –
Адунеи зегь сымацара
Сара искушәа снапаҟны!
Зегьы-зегьы сыдҽырбалоит,
Дгьыли-жәҩани инадыркны,

~ 23

~ Иалкаау

24 ~
Сынасыԥгьы рыдызбалоит,
Абра избо зегь аартны.
Адунеи зегь са истәушәа,
Сышьха қыҭа аҟынтәи избоит.
Аҽазныкгьы уи батәушәа,
Ҩаԥхьа ҩада схалан сцоит.
Ҩаԥхьа ашьха, ашьха схалоит,
Ҵаҟа сҭалоит нас скаууа –
Сқыҭа хәыҷы сҽадысхалоит,
Сыбла ихгылоу икахәхәа!
Сахьахыло са сынхара,
Сыԥсы ахьысшьо – сыҩнаҭоуп,
Сахьышьҭало скара-уаран,
Аҵых ҭынчра – са саҭоуп.
...Ацәа салоуп – ацәа хаара,
Уажә қьалақьуп сахьынхо,
Саныхҭаркуа аԥхыӡқәа даара,
Срыма идәықәуп сеимырххо!
Арбаӷьк абжьы ҵарӡа игазшәа,
Шарԥазыла исаҳауеит,
Шьҭа сгылара аамҭа аазшәа,
Аԥхыӡ сшалоу – сцәырҳауеит.
Баша сҿыхоит – са сзышьцылаз,
Ҩаԥхьа исыцзаап – уа иааԥшуеит,
Аԥхыӡқәагьы уа санрылоу,
Ҩаԥхьа сқыҭахь са сыԥшуеит.
Арбаӷь бжьушәа са сзырҿыхо –
Машьына мҩаск абжьы гоит –

Иван Ҭар б а

~

Сқыҭа гәакьа – сгәы иахьҭыхо,
Арбаӷь бжьушәа – уи сажьоит...
УБРИ АУХА
Бзыԥ аӡымҩас ацәқәырԥақәа агон ирыҵақь,
Аиҩхаа ибжьажьын аҵых хьанҭаӡа,
Гәаныла иаҳҳәон, иазҳандаз аҵых иҵагь,
Ҳанасыԥхәы ҳҿаччон уа ицқьаӡа.
Ҟарулра руазшәа ашьхақәа шьхныԥсылан,
Иааҳакәырша игылан рыҽҭаҳәҳәа.
Бареи сареи аӡымҩас ҳанхыԥшыло,
Ҳныҟәо ҳаван уаҟа аԥшаҳәа.
Закә ҭынчраз усҟан Бзыԥҭа ибжьаҳаз,
Аиҩхаа алымҳа кыдҵа иӡырҩуазшәа,
Рыбӷьы ҵысуамызт ашәаԥыџьаԥгь уаҳа,
Ҳара иаҳҳәоз ажәа иазыхьуазшәа.
Ҳнапы еибаркны уаҟа ҳаныбжьала,
Ҳаԥсҭазаара ҿыцны ииуашәа,
Агәы ԥҵәазшәа аԥсабара ахала,
Ҳа иҳахәаԥшуан игәырӷьа-шанхашәа.
Аиҩхаа хьшәашәа иазыртәозма ҳгәамца,
Ҩ-цәашьык реиԥш аиҩхааҿ илашон,
Ҳцәажәо уа ҳашгылаз ахьа-ҵла амҵа,
Иҳамбаӡакәа ашьхара ҵлашон...
Ҳабзиабара ҿа аҳҭеит убри ауха,
Ҳаиднакылеит амыч имхәанчо,

~ 25

~ Иалкаау

26 ~
Аԥсабара ацәа иалҵны иҿыхеит,
Аҽаҩычарц ҳара ҳзыҳәа иччо.

Амра ашәахәа ашьха хыцәқәахьтә иаршәыз,
Иҳадлон, хьы рахәыцла иԥауашәа,
Риҵантә аԥша дәықәлеит иасуа аршәаа,
Ажәабжь аман хара ицауашәа.
АЕҴӘА
Амшын аҵыхәахь амра ӡаалоит
Иҿыцәоит ԥырӷҵас аӡаҿы,
Тҟәарчал ашьха аҵх аахалоит,
Аҭыԥ шьҭнахырц аԥсҭаҿы.
Уи амҵәыжәҩа еиужь лашьцара,
Ашьха агәыҵаҳәҳә иаахаԥоит,
Ацԥхь алҟьо агәы ҵаӷара,
Аеҵә усҟан иаакаԥхоит.
Ашьха ахыцәқәа иалҟьоит амца,
Ашахта агәаҵа былуашәа,
Уи алашара аҵых иамҵәом,
Аҵх ацасҳәа иауашәа.
Закә иаҵәоузеи, закә иаҵәоузеи,
Ҭелла Кремльтә уи аагоу,
Абла ааихсыӷьуам, блас иахоузеи,
Ашьха гәы иалган амҩа гоу?
Убри ауп измырцәо маӡас иаҵоу,
Ашахтиорцәа ашьха гәаҵаҿ

Иван Ҭар б а

~

Арацәа ахьԥырҽуа еиҵахом, –
Урҭ рымч ауп уи блас иахоу!
АМШЫНИ АӠЫМҨАСИ
Ашьхақәа ргәы еиҩырффа иааиҟәыхны,
Иҵәиуа ибжьаланы аԥсҭа,
Агыгцәа ргыла, ацәқәырԥа шьҭыхны,
Амшын иазнеиуеит Гәымысҭа.
Абар амшынгьы, аҭра иҭамӡо,
Акшо иавоуп аҟәара,
(Аӡ иазнеиуа амшын ишԥаӡои,
Иҟамлозаап азхара!)
Амшын дуӡӡа уи абашьҭуеи!
Ацәқәырԥа иаҵак ихнаҩоит,
Иӡуеит уаҟа аӡымҩас ашьҭа,
Аха аӡымҩас усгьы инхоит.
Амшын ҟазшьа ргәы иамыхәо,
Ашьха дуқәа гылоуп наҟ,
Амшын иажәуа, аӡы изҿыхәо,
Иабаргәылҵуеи урҭ асҟак?!
Ашьха ашьапқәа ишрыҵҵыц иҵыҵ,
Аӡы шаац иаауеит еиҭа,
Амшын агәаара уажәгьы иахымҵыцт,
Аха иҟоуп Гәымысҭа!
Амшын цәқәырԥа иаахәлашәаанӡа,
Уи амч аҭелқәа инарынҵа,

~ 27

~ Иалкаау

28 ~
Амҩа анарҭа – уаха шаанӡа
Аҵых иалоуп иххаӡа!
Аӡымҩас амыч ҟуннашьома,
Изырмақаруеи амшын ас?
Ма аӡы мчыдоу џьнашьома,
Нас иахыччоу мамзар цас?
Амшын иаршәуа ацәқәырԥа ихыҽҽо,
Зымч дуӡӡоу уи ахаҭа –
Иадыруама амшын зхыччо
Иалшаз шмаҷӡам Гәымысҭа?!

СЫДГЬЫЛ ГӘАКЬА – СА СБИРАҞ
Амра шәахәа сҿагәыбзыӷуа,
Шьыжьымҭанла иаасҿаԥхоит,
Амш лашара – са сзықәгәыӷуа.
Заа саԥыларц нас сеихоит.
Сазынкылом сиарҭа аԥхара,
Сазынкылом ацәа ихаау,
Исымоу шсымоу агәаԥхара –
Снықәлоит сыдгьыл гәакьа иҭбаау.
Агәашә аартны сахьынҭыҵуа,
Амшын цәқәырԥоит ишуашәа,
Ацәа иҭыҵны уи анхыҵуа,
Алеишәа цәгьами уамашәа!
Аха ҩаԥхьа шьҭахьҟа идәықәлоит
Ахы хьашьшьны, иааԥсаха.

Иван Ҭар б а

~

~ 29

Сара сныҟәо ахықә снықәлоит,
Аҳауа сҿашьқьыр – сеилыхха!
Гәылрыԥшь гәакьа, аҽырԥагьан,
Ихықәгылоуп аԥшаҳәа –
Сгәыҟаҵага, сыԥсыршьага,
Бӷьы иаҵәала аҽҭаҳәҳәа!
Абра иҟоуп сџьынџь, сынхара,
Абра иӷьацоит са сыуаҩра,
Абра иӷәӷәоушәа збоит сылшара,
Абра исықәҿиоит еиҳа аҩра!
Сара абраантәи избоит Аҟәа,
Сыбла ихымҵуа, сгәаҵа иҭоу,
Хьышәахәала уи аҟәаҟәа
Амра иқәнаҵоит ишахәҭоу!
Насыԥ сымоуп сара абраҟа,
Сахьаԥыло амш, – иаашар!
Сыдгьыл гәакьа – са сбираҟ ауп,
Срыцҳамхозиз уи сымбар?!
ПОЛЬ РОБСОН ИБЖЬЫ
Амыч дуӡӡа змоу абжьыхаа саҳауеит сара,
Аҭынчраз ашәа иҳәоит Поль Робсон хаҵарала,
Ицоит миллион уаа ираҳаларцаз уи хара,
Ирзынкылом иашьклахысуа ахы-ҵар ала.
Ирзынкылом, уи ахьдәықәло амҩа хиоуп,
Жәлары ирҭахуп игаларцаз иахьа хаала,

30 ~

~ Иалкаау

Избан акәзар уи ашәа ахаҵа ибжьы-цқьа ахоуп,
Ажәлар ргәашҟа амҩа шьҭнахуеит иара ахала.
Дунеи зегьы алымҳа кыдҵа иӡырҩуеит,
Поль Робсон ибжьы ԥыруа аҳауа ианалоу,
Аҭынчра зҭаху рыбжьы иақәшәан игауеит,
Убри азоуп нас, амилаҭқәа уи зырнаало.
Убри азоуп са сԥенџьыр хышәқәа засыртуа,
Убри азоуп уи са суаҭах ахь изыҩнало.
Рыбжьы еилалоит ҭоурых даҟьа ҿыц хзыртуа,
Иара убриами сажәеинраалагь бжьыс иахалаз.
Пиқскил акәша шьоук ламысда иныҟәоз уа,
Ибжьы рхәаҽырц афашистцәа иқәкны ихысуаз,
Аха ирдыруаз урҭ амаҭқәа иҳәазауа,
Ахы дазгом дунеи дуӡӡа зыбжьы ахысуа.
Иашәа аныҩуеит Волга аӡымҩас аԥшаҳәа,
Ибжьы гоит уи сталинградаа – иҩызцәа ирхалан
Ахақәиҭра амҩа шьҭазҵо амцабз х-ала, –
Ажәлар иқәԥо ирымоуп уаҟа ргәы иҭаҳәҳәа.
Ирзынкылом! Уи ахьдәықәло амҩа хиоуп,
Жәлары ирҭахуп игаларцаз иахьа хаала,
Избан акәзар, уи ашәа ахаҵа ибжьы-цқьа ахоуп,
Ажәлар ргәашҟа амҩа шьҭнахуеит иара ахала.
АЖӘА ИАША
Уҽеилацала ажәа – аџыр,
Аҽанцала ацәаҳәа иаша,

Иван Ҭар б а

~

Ажәа, ухьысҳан убрыр –
Бзанҵы изҽеихом уара ухиашьа.
Ажәа – бџьаруп, ҳәара зқәым,
Ахшыҩҵак иаша анагәылоу,
Аҭынчра нхара абжьы зхым,
Ихәанчоу абжьоуп уи иахыло.
Апоезиа аиаша арахәыц, –
Уҽырхиа аџьажәлар рыбжьы уақәшәан,
Ажәа, дгәаҭан ацәгьахәыц –
Уи даԥыхла адунеи уакәшан.
Ажәа иаша – амҩа хиоуп,
Иаҭахым азин иахьныҟәо,
Амҩа кызааит, зегь акоуп,
Уи наӡоит аџьажәлар хьыҟоу.
Ажәа хырцоуп, иузкуам,
Ирхиоуп иахьа дгьыли жәҩани,
Аӷа дгәаҭан дыԥнакуам,
Амчгьы замоу иара убриами.
Амақьа иқәҵан рхаԥыц
Шьоукы ирхуеит уаҟа ишзахәо,
Ишуеит, ишуеит ишаҿыц,
Иахыҵәо иҟаларц адгьыл ахәа.
Атомтә бомбагьы рҿакуп,
Аҳауа иалоуп рыбжьы цәҳашуа,
Аха агәашәқәа зегь аркуп,
Аибашьразы баша ишԥашуеи!..
Дунеи џьажәлар шеибаку,
Иануп иахьа амҩа иаша,

~ 31

~ Иалкаау

32 ~
Аҭынчра ацаԥха ӷәӷәала изку,
Урҭ роуп иахьа ажәа зҳәаша,
Ажәа зҳәаша иҵабыргу,
Амилаҭқәа ӷәӷәала еимаздо,
Анасыԥ ду ԥхьа иззыԥшу,
Аԥсҭазаара анарх азҭо.
САНАГХА
Сара исцәыӡыз – цеит, исцәыӡит,
Игьежьуеит ҳәа сашьҭам.
Аха гәҭыхак усгьы исыцуп,
Ишысҭаху сашьҭуам.
Исԥырҵындаз наҟ, смыргәаҟуа,
Изсышьҭоузеи баша!
Ицахьеит уи, иара ахьцаша, –
Уаҳа иахьымааша!
Сызҟәышхома ԥхьаҟазыҳәан,
О, слаԥықәшәа, исаҳәа?!
Сымҩа ҿыцны исурбома –
Ма уаангыл, ма уца ҳәа?!
Аха уажәшьҭа иҿыцхом сымҩа,
Амҩа са сызныло.
Анасыԥгьы уажәшьҭа иҿыцны,
Башоуп иахьысԥыло!
Ҿыцк аарыхны, аԥша исзаҭом,
Уи аҩыза саҭәам!

Иван Ҭар б а

~

...Шьҭа – санагхоуп, са сандәықәла
Ԥхьаҟа сымҩа гәаҭо...
АРҨАШҚӘА ԤСУЕИТ – ЕИҬЕИРЦАЗ...
Арҩаш леиуеит хыхьынтә аҽыкнаҳан,
Ахцәышлара еиужьны, иԥыртланы,
Иабацари? Иамам царҭа уаҳа,
Аҳауа иалоуп ацыԥхьқәа планы.
Ашьха гәеисра иалҵуеит иара шиашоу,
Илакҩакуам уи ахьцәырҵуа уа –
Парашиутҵас иҟоуп аԥытлашьа,
Ахылаӷьарахь ианцо уи ҵәаауа.
Абар, хланҵы илеиуеит иара ҭалан,
Ахаҳә чаԥа иасуеит аҽанҵо,
Аҽашьгәышьоит арҩаш иара ахала,
Ацыԥхьқәа аршәуеит хаз-хазы имҩанҵо!
Ацыԥхьқәа аршәуеит – аԥсахәага цазшәа,
Амҩа нҵәазшәа иара уаҟа нас...
Аха ҩаԥхьа адгьыл еиқәнархазшәа,
Адәы инықәлоит еиҭа аҽеизго ӡҵас!
Адәы инықәлоит ҽыхәаҵас иҭрысны,
Аԥырқәцә ҟәашқәа ӡсо, аҽыҭҳәаны!
Инеиуеит, абар, ашьхақәа ирыбжьысны,
Иӡымҩасны, аҿахәы ҳәаны!
Арҩашқәа ԥсуеит, еиҭа иирцаз,
Иԥыххаа ицаргьы – иахьцалакгьы иӡхоит.

~ 33

~ Иалкаау

34 ~
Адгьыл аҿы – аира, аԥсра, ахьырҵаз,
Адгьыл ԥсраҳа, иԥсуам – уа еиқәхоит!
ЗЕГЬЫ АУАҨРА ИАԤСАХО
Абар, итәоуп ауаа саԥхьа,
Ҭынчроуп ирхоу еиқәышьшьы,
Аӡәаӡәала рхырҿы саԥхьоит,
Ишырҿоугьы шьоукы ашәшьы.
Иара итәала, иҽиӡоит даара,
Зхы ларҟәӡаны итәоу – абан!
Избоит, иқәыӷәӷәоит еидарак,
Дхәахәакьыџьӡа дҟанаҵан.
Иԥсы ҩеины ихәлагылан,
Дарчит аӡәы дуакаӡа,
Дҵәахуп иара уи – гәаныла,
Са сзы – даарԥшуп дыккаӡа!
Ԥсахшьа изаҭарыма ицәаҩа,
Са слашәхаргьы, нас зынӡа?
Ахәа ҭыппуеит аҵла гәаҩа,
Иҟазаргьы ацәа жәпаӡа!
Ԥхьаҟа дзыԥшуам, ибла дҩахан,
Аха избоит уи иӷроу,
Иоур аҽазнык аԥсгаха –
Дизкашәааит уи ҳаӷоу!
Аха иахьа иҽырҩашьан,
Дтәоуп абраҟа, дмашьцаӡа,

Иван Ҭар б а

~

Уаҵәы иаӡар – ижәымбаша,
Иҟаиҵоит амшгьы лашьцаӡа.
Аӡәгьы дтәоуп, игәы ҭырхаха,
Агәыразра уи ихьыхәхәа,
Дааԥшуеит абрахь, ихы дҩахан,
Ибла иаршәуа ашәахәа, –
Уи ихылҵуа алашара,
Адунеи зегь канарҷҷап!
Ишԥа дуу аӡә илшара,
Аӡәгьы – адунеи еиҟәиршьшьап!
Есқьынагьы са сгәы иҭыхоит,
Ауаа рҽеиҩшан иахьтәо – абас,
Алашарахь аӡә данухо,
Аӡә дуцрыхо дгылоит цас,
Акы саҳәоит: ацәгьа аҵыхәа,
Аԥсҭазаараҿ иԥҵәахо –
Иаман иҟазар уи ԥсыхәак –
Зегьы ауаҩра иаԥсахо!
ИСЫХӘАԤШУЕИТ АБЛА ҬЫРХАХА
Исыхәаԥшуеит абла ҭырхаха,
Игәаҟуеит, изцәажәом ала.
Сгылоуп схы сықәыжь – уи сзахәом,
Ҳаиқәшәар ҳәа сшәоит уа блала.
Аха иабаҟоу – исԥырҵуам,
Иабаҟоу – сзаԥырҵуам саргьы.

~ 35

36 ~

~ Иалкаау

Ҳҩызара маҷгьы ахыҵуам,
Ҭыԥ ҳамам хаз-хазы џьаргьы!
Лада – иулшом анхара,
Уаҩыда – изхьыԥшуада ала?
Уи азыҳәан иҳамам ахара,
Ус иҟан, ус иҟоуп – шьҭрала.
Гәалас уи иамоуп ишамац,
Игылоуп еилымго аҿы.
Наунагӡа игәаҟларц иршама –
Инымҵәаӡо ма сара сҿы? –
Инҵәандаз, инҵәандаз абраҟа,
Абраҟа иаҳәандаз ажәак.
Сыбла иабондаз уи мгәаҟуа,
Сымгәаҟуа сҟаландаз иахьак?!
Сазааигәоуп – исзааигәоуп зегь рыла,
Садыруеит, издыруеит абас!
Бызшәада ҳазмоузеи ҳаидкылан,
Ма иҳамоузеи иаҳзеиԥшны ҟазшьас?
Иҳаурангьы ҳаҟам ԥырхага,
Ҳаиҟәызгогьы мчыҟам зынӡас!
...Ацәажәара шьоук амырхаго,
Уи шыҟоу иҟалондаз – абас!
АԤСРА
Аԥсра ныҟәо ауаа ишрылоу – маӡаӡамызт,
Аӷәра ақәыршәны саман ианцоз сара сҿара –

Иван Ҭар б а

~

~ 37

Адунеиаҿ уи ыҟоуп ҳәа сыҟаӡамызт,
Исаҩсны ианцоз – избаӡомызт уи сара.
Шьоукы иртәызшәа уи сахәаԥшуан харантәыла,
Уссгьы искымызт ишәиқәаран иахьыбжьаз,
Илаӷырӡышо ауаа анҵәуоз – хазы сгылан,
Иабаздыруаз сара усҟан уа сышжьаз?
Иабаздыруаз уи аԥхамшьа – уаҩ дшамшаҭоз,
Иабаздыруаз имҵааӡакәан ишаауаз,
Иабаздыруаз сани саби иара ишасҭоз,
Сара сашҭаҿ аҵәуабжьы ма ишгауаз?
Иабаздыруаз аангыламҩа шамаӡамыз,
Аӡәаӡәала сара сашьцәа уи ишагоз –
Рықәра шмаҷӡаз иаман ишцоз ианрыхәҭамыз,
Урҭ рылымкаа сара аамҭала ма сшынхоз?
Иабаздыруаз исзымдыруаз са ишсыхҭыгәлоз,
Иабаздыруаз исымбацыз сшаниауаз –
Иабаздыруаз анышәынҭрахь нас сышдәықәлоз,
Сара исгәакьаз анышә иаҭан ма сшаауаз?
Иабаздыруаз, иабаздыруаз?.. Аха издырит...
Иавагылоу џьысшьоит ҳааҵра уи еиҭа.
Иазымхаӡои?
Аԥсра закәыз даара иснырит...
Еиҭазааирц аҭахума ҳаҩнаҭа?
Иҟаӡами иаанызкыло уаҳа мчыҳәа,
Иҟаӡами имҩахызго наҟ, џьара?
Аӡәгьы сиҳәом, аӡәгьы сиҳәом сара сзыҳәан,
Ирылызцо дыҟаӡами уи жәлара?

~ Иалкаау

38 ~

Ҳара зегьы аԥсразоума усгьы ҳзыршаз,
Уи аԥсроума ҳара зегь нас ҳазтәу?
Адунеиаҿ абри аҟара ацәгьа зыршаз,
Нас убри ами зегь раԥхьагьы иахьырхәтәу?
Избахьада иара ахаҭа хаҿыс иамоу,
Издыруада уи инеидкылан ма изеиԥшроу?
Ас мацара – иахьырхәӡамкәан изцарыма,
Абри аҟара арыцҳара ҟазҵахьоу?
Ҳагозаргьы ҳара зегьы аамҭа-аамҭала,
О, мап, иалшом ажәлар зегьы рнырҵәара?!
Аԥсра заҵәык ауп изоурыз аԥсра – хәҭала,
Ауаа ироуит – наунагӡа аҿиара!
ИЛЕИУЕИТ АСЫРҲӘЫ
Аҵла гылоуп асы рықәҳа,
Хыхьтә илеиуеит еимаҳәҳәы,
Ишауц иауеит зынӡа икыдҳа,
Ибахҵәа-бароу асырҳәы.
Ақыҭа аҽҭаҳәҳәо, уажә оупышла
Ашәыб иақәу ихьыҳәҳәы,
Иҭәны игылоуп гәырӷьа-ччаԥшьла,
Илеиуеит хыхьынтә асырҳәы.
Ашәарыцаҩ бџьарла иҩычоу,
Абар, дааиуеит деикәаҳәҳәы,
Ашәарахқәа уи дырчычоуп,
Илеиуеит хыхьынтә асырҳәы.
Ишьҭа анхало аграпара,
Арахә рышҟа дцоит ҽаӡәы,

Иван Ҭар б а

~

Днеиуеит има аԥҳә ҿаҳәара
Аҽаӡә арахә иржәуа аӡы.
Ахыбра рықәцәа иалҵуа алҩа,
Аԥша ишьҭнахуеит еикәарҳәы.
Иҿашәны икнаҳауп ашьашьал уа,
Илеиуеит хыхьынтә асырҳәы.
Аамҭа ахысхьеит ашьыбжьышьҭахь,
Ахәыҷқәа неиуеит еицырҳәҳәы,
Асы анҭало реимаа аҿышәҭахь,
Хыхьтә ианлеиуа асырҳәы,
Бзиа ишԥарбои, иеицыхәмаруа,
Асы шьҭырхуеит еикәарҳәы,
Адәы иқәуп иҳәар-ԥсаруа...
Илеиуеит хыхьынтә асырҳәы!
АМРА АԤСЫМҬАЗ
Ахәылбыҽхан, ааилашәшәымҭаз,
Ацәа ианҭалоз амш ҭаауа,
Избеит сара амра аԥсымҭаз,
Уи анҿыцәоз, ибылуа.
Избеит сара амра аԥсымҭаз,
Аԥсы анахшәоз уи уаҩҵас, –
Имааирашәа уаҳа сымԥан,
Иара шсымаз гәыӷырҭас.
Амра ҭашәеит сыԥсы шацыз,
Саргьы сеиқәхом ианҭаха, –
Акгьы сымбо – дгьылыз, шьацыз,
Адәы сықәхап нас слашәха.

~ 39

40 ~

~ Иалкаау

Алашьцара сҽыҵахалан,
Сызцарыма нас хара?!
Аԥсҭазаара акгьы сзалам,
Усҟан иааиуеит сҭахара.
Абас амра са сыԥнашәоит,
Абас сажьоит есуаха,
Шьыжьымҭан иарҿыхоит сашәа,
Еиҭаацәырҵны, еилыхха!
Адунеи азныжьуам уаҳа,
Сара инсыжьыр – аҽакуп,
Мамзар, адгьыл зынӡа игәнаҳауп
Уи анагха – ашә аркуп,
Есышьжьымҭан амра анхало,
Саныҟамло мышкы зны,
Сара сыԥсы шахьынҳалоу,
Ишәнарбап уи илбааԥшны!
АҬЫНЧ НХАРАЗЫ АШӘА
Ежәхышьшьыло абаҳча ҿыцқәа аира иаҿыз,
Аԥша анасуа макьа ирхыҵуа абжьы хәыҷыз,
Ирызҳап, ишәҭып, нас ишнеиуа ижәпаны,
Рыбжьы еилаҵәо адәы инықәлап иашәаны,
Аха ишәарҭам урҭ ирхылҵуа абжьы бзанҵы,
Жәлары ирнаҭоит ауаҩықәра, аԥсынҵры.
Ҳтәыла дырԥшӡап адгьыл ҭацәқәа зегь ирхыс,
Аҳауа цқьара, аҳауа зҩыда – урҭ ирылҵуа ҳхыз,
Аԥша ргәыҵарч, инеиужьны ицәқәырԥалоз,
Шәырла ихырхәо аҵла рымахәқәа тарлоз,

Иван Ҭар б а

~

~ 41

Аха ишәарҭам урҭ ирхылҵуа абжьы бзанҵы,
Жәлары ирнаҭоит ауаҩықәра, аԥсынҵры.
Изазо игылаз ҳадгьыл чашәра ачарҭақәа,
Рҽеихшьны иҿалоз аџьықәреигьы алапҟьақәа,
Абӷьы ҟьаҟьан, аура дуӡӡан аҭаҭын,
Аԥсабара аҽанаҩычоз быӷь пытын,
Аха ишәарҭам урҭ ирхылҵуа абжьы бзанҵы,
Жәлары ирнаҭоит ауаҩықәра, аԥсынҵры.
Рыцәқәырԥа аршәуа
амшынқәа рҽышьҭых иеилаҽҽоз,
Амилаҭқәа мҩала еимаздо аӷбақәа ӡысоз.
Урҭ ианраамҭоу аус хирыз рҭыԥаҿ инаӡоз,
Абаӷәаза асқьала дуқәарҿ рыбжьы еиқәымтәо игоз,
Аха ишәарҭам урҭ ирхылҵуа абжьы бзанҵы,
Жәлары ирнаҭоит агәазҳара, аԥсынҵры.
Ашьха рҩашқәа ахаҳәқәа мҵарсуа еизыҳәҳәо,
Ацаҟь дуқәа ианрыкнаҳау ирхьынҳәҳәо,
Аԥсы ахарҵоит аԥсабара абла ччо,
Ацыԥхь ҭыԥоит адгьыл ҭыжаан иахьҭаҽҽо,
Аха ишәарҭам урҭ ирхылҵуа абжьы бзанҵы,
Жәлары ирнаҭоит ауаҩықәра, аԥсынҵры.
Аихамҩа рцәажәо адәыӷбақәа шьқьыруа,
Аҳаирпланқәагь ажәҩангәы иаҵаз иԥыруа,
Амашьына дуқәагьы еидарала иҭәны.
Амҩа иқәзааит иаанымҿасуа уахи-ҽни,
Аха ишәарҭам урҭ ирхылҵуа абжьы бзанҵы,
Жәлары ирнаҭоит агәазҳара, аԥсынҵры.

42 ~

~ Иалкаау

Азауадқәа ргәы еилашуазааит имтәаӡо,
Аџыр дырҭәозааит амыругақәа мхаӡо,
Уаантәи ицозааит амҩа иқәлан еицырхәхәа,
Иаҭаххаша ҳтәыла – аҭынчраз инхауа,
Аха ишәарҭам урҭ ирхылҵуа абжьы бзанҵы,
Жәлары ирнаҭоит агәазҳара, аԥсынҵры.
Аҭынчра еилазго, мап, урҭ ракәӡам, аҽакуп,
Иахьа ҳаамҭаз иаапкны иавоу ртәы ҳәатәуп.
АУСУРА АШӘА
Уԥры, уаҳхаз ҳара иаҳхылҵуа аусураҿ ашәа,
Ҳара иҳаиӷьны издыруада, агәырӷьара – анхашьа!
Ҳажәа кьаҿзар, ҳусқәа дуӡӡоуп, иҳазҭада атәаха,
Ҳамч, ҳалшара, ҳара иҳарҭоит ҳгәы иҭахкуа ахьӡаха!
Аҳы, уԥырла, ҳашәа ухалан,
хьыӡла ҳусқәа шьҭыхла,
Адгьыл шьала иӡысо ишьҭырхырц
иашьҭоу ргәы ашҳам ҭыхла!
Уара, ҳашәа, амцабз уалҵит, –
амца еицрала иҩеиуаз,
Уаҟа ҩызас уара уиман, аӷа дӷәыхуа инеиуаз.
Иахьа иуҿаԥхоит азауадаҿ, аџыр зырҭәо амца,
Уԥсы ҭазҵо, уи дудыруаз, – аус зуа уи амҵан.
Нас, уҳацыз ҳашәа – ҳҩыза,
ҳус уацрымҵуа уҳацыз,
Шьыжьӡа ҳгылан, адәы ҳақәлап, –
уи акгьамам, мшацыз!

Иван Ҭар б а

~

Ҳара иҳадуп дунеи амҩа, амҩа дуӡӡа шьҭаҳхырц.
Жәлары идырбо агәырӷьара нхара,
амҩақәҵара раҳҭарц.
Аҳы, уԥырла, ҳашәа ухалан, хьыӡла
ҳусқәа шьҭыхла,
Адгьыл шьала иӡысо ишьҭырхырц
иашьҭоу ргәы ашҳам ҭыхла!
***
Ус бымхәыцын сымыш, сылашара,
Бхы-бҿы ианаало уи акәым бара ԥшрас, –
Аҵых ашьҭахь сшазыԥшу ашара,
Быбла-ччара сазыԥшуп убас.
Бқәыԥсычҳара – мшынҵас иҵаулоуп,
Ӡын ҵхушәа бҿымҭра ауцәахеит,
Бара бҿаԥхьа сгәырӷьо са сахьгылоу,
Мыцхәы, ишыббо, сажәагь ауцәахеит.
Ма издыруандаз быбла ихылаз мзызыс,
Ҽаӡә изоума ацԥхь зҵәаху?
ԥхыӡзар бызлоу – уи са сзыҳәа иԥхыӡыз,
Лабҿабазар – иалҟьоит са сгәахы!
Агәыӷра исымаз сара сзыҳәа еижьагоу,
Ма са сакәу бымра амҩа зкыз?
Ма ҽаӡә ишҟа бымҩа иаша нагоу,
Зны баныччоз быбла уи иакәзу ихыз?
О, издыруандаз шьҭа ма сара исԥеиԥшу, –
Исаҳарызеи бара бҟынтә ажәас?

~ 43

44 ~

~ Иалкаау

Сгәы самжьозар – усҟан убри еиԥшу,
Насыԥ ҟалом сара сзыҳәа нас!
Ус бымхәыцлан, сымыш, сылашара,
Бхы-бҿы ианаало уи акәым бара ԥшрас, –
Аҵых ашьҭахь сшазыԥшу ашара,
Быбла-ччара сазыԥшуп убас.
АҞӘА АШЬЫЖЬ
Абырфын касы аԥша илыхнаршәазшәа,
Аҭацара нагӡаны изымбац,
Аҟәа, аҵых убас иахҟьа ицазшәа,
Саԥхьа игылоит ашьыжь иҽырбарц.
Аԥҳәызба лыџьымшь жәпара еиԥш аҿҭархәа,
Ашьха кнаҳауп наҟ, иҳаракӡа,
Аҵых ԥсҭыҩра цәынха мшаҭо ичархьуа,
Аԥша шьқьыруа иааиуеит иласӡа.
Ашәаԥыџьаԥ шыцәаз ицәырҳазшәа,
Абыӷьқәа ахьхьаҳәа еидысло рыҽдыршәшәоит,
Иҳәацәоит аԥсаатә жәабжь дук раҳазшәа,
Ашәҭ рфҩы хаа аԥша иаҿышәшәоит.
Амшын, уарҳалшәа ҵаҟа икаршәуп,
Иаҿаԥсоит шьҭа шьыжьтәи ашәахәа,
Ашьхахьынтәи ацыԥхь амра иаршәуа,
Ақалақь зегь иахьӡоит иаҿаҳәуа.
Еиллыргозшәа иаха шаанӡа дмыцәа,
Аԥҳәызба бзиахә, ԥаса еиԥш ҩаԥхьа –

Иван Ҭар б а

~

~ 45

Ашьыжь зхышәҭқәа ԥытлаз ашәҭқәа ахыҵәан,
Зынӡа аҽҩыча иԥшуеит Аҟәа иахьа.
Иагымхарцаз амыш нага-ҩага,
Агәы ҳалалӡа ажәлар ирзатырц,
Рҽырхиа игылоуп Аҟәа – ашьха, ага,
Усуралеи гәырӷьаралеи иҭәырц.
***
Са сықалақь ыцәоуп шьҭа цәамҭхаала,
Ҩыџьа заҵәык авоуп Басла аӡы,
Ацәа рхалом урҭ аҩыџьа рхала,
Рааигәа-сигәа дыҟам аҽаӡәы.
Амшын заҵәык былгьоит иҳаш-ԥышуа,
Акамбашь еиԥш, ичны иуакаӡа,
Афымца шәахәа абаҳча иакәшан иашшуеит,
Агәыр каршәзар иубоит иккаӡа.
Амза кыдхалт алашара ацәыӡын,
Иагәыҵаршәуп ажәҩан, иҭыгга,
Иахьабалакь иара ацынхәрас ицәырҵын,
Иазгәышуеит афымца, – амч згаз.
Арҭ аҩыџьа цоит иҟәба-ҟәшәо аԥсаҵлахь,
Аԥшаҳәашҟа, игылоит рҽыԥхьак,
Ишԥарҭаху аҵых иҵегь иацлар,
Иагәыҵаҳәҳәа иамазар уахак.
Рынасыԥхәы ишашьҭаз уа ирыԥшаазшәа,
Рнапы еикәырша игылоуижьҭеи кыр ҵуеит...
Афымца аҽацәӡо ишрышьҭаз, агәы ԥшаазшәа, –
Амза шәахәа рҿыкәшо урҭ агәӡуеит.

~ Иалкаау

46 ~
***
Сара сзыҳәан акәӡам быбла зыччо,
Сара сзыҳәан акәӡам бызкаԥхо,
Ба бгәы иҭамӡо аҳалалра ихыҽҽо,
Ӡәырҩы хнахуеит са сеиԥш бызгәаԥхо.

Быбла ҭбаақәа са сеиԥш ӡәырҩы хӡалоит,
Блакыҵа ԥха рацәоуп изызхо,
Аха дарбан зегь зтәу хьыӡҳәала,
Урҭ наӡаӡа дарбан иззынхо?
Сара быстәым. Нас закәи сзырхәыцуа,
Са сгәы шҭынчыз амца забырки?
Исхароузеи сымыш ас сахьшьыцуа –
Бара бсахьа сыбла зыхнаки?..

***
Иахьоуп, данызба уи аԥҳәызба, ҿыц,
Лнапқәа хәмаруа, иаҿоуп арахәыц.
Ачамгәыр цәажәоит, хатә бызшәала, иас,
Аха дшәаҳәом лара дахьтәоу цас.
Лыбла ҭбаақәа ӡыжьҵас сынрыхшәалт,
Уахьтә сызхымҵуа уамашәа сыххалт,
Закә мчузеи аԥҳәызба илымоу, схызх,
Исзымҟажо сзыҟалазеи схы?
Лнапқәа хәмаруа иаҿоуп ачамгәыр,
Ашәа ҭԥыруеит арахь сара сгәы,
Сгәы арахәыцқәа роума лнапы зкьыс?
Сгәы зшәаҳәозеи мамзар ла лыҵкыс?..

Иван Ҭар б а

~

АЖӘА
Иуҳәеит – ицеит,
Иагеит аԥша.
Иҟоуҵеит – инхеит,
Ирбеит улша!
Уаҩгьы думжьан,
Иугар адҵа.
Ухгьы умыжьжьан,
Акгьы ҟамҵа.
Уажәа хлаԥшуп,
Уааԥшырц уара,
Иуҳәар – иԥшуп,
Иԥшуп жәлара.
Уажәа намӡар, –
Ибжоуп, ибжа...
Иалҵыз дурбар –
Иажәоуп, иажәа!
АЖӘЛАР, АЖӘЛАР!
О, ажәлар, ажәлар! Дунеи ажәлар!
Исҭахуп уи шәара шәахажәларц!
Аԥсҭазаара нҵәашьа амам, мап,
Аԥсҭазаара шәааи, ҳаидгыл ҳақәԥап!
Шьоума адгьыл иамоу рыжәтәыс?
Адгьыл аума ма икәыжәкәыжәтәу?
Адгьыл ҵәыӷьарц иаҭахуп аԥхӡы, –
Амра, амза, иҭамбо нас аӡы!

~ 47

~ Иалкаау

48 ~

Иқәҵырц аума ҳара ҳажәла,
Шәгәы шәҽанызааит, о, ажәлар, ажәлар!
Ҳа ҳнапала адгьыл зны иҭацәыр,
Кризалгауа ибома уи аӡәыр?!
Ҵа змаӡам, адунеи ҵаулоуп,
Ҳара ҳхьырԥар уи иагәылоуп,
Адгьыл иакәшоит, амҩақәа ԥыртуа,
Ахшыҩ аҵкыс ирласны иԥыруа.
Уа раԥхьа ҳнеизар ҳа ҳаԥшәыман,
Ҭыԥ наҳамкылт ма аӡә ак имак,
Аԥсҭазаара ҭынчзарц иашьҭоу уаауп,
Шәааи, ҳаисап уа, акосмос даара иҭбаауп!..
АБРИ АЖӘҨАН
Сханы илашоит ажәҩан гәы-казказра,
Амырхәага шәахәа насҿаԥсо,
Агәышьҭыҵра сымоуп дунеи азна,
Агәышьҭыҵра здыруеит изыԥсоу.
Шьҭа са схәыцра иамоуп иара амҵәыжәҩа,
Сама иаҵоуп ажәҩан иԥыруа,
Иаҵакьсуеит ажәҩан сара сыжәҩа,
Сыдгьыл ауп уа ԥшәымара сзыруа.
Дасу имоуп ихатәы дгьыл, ижәҩан,
Саргьы исымоуп ажәҩан исхаԥхо.
Саанхар сҭахуп – уи ахаара шызжәуа, –
Уи аҵаҟа анхара шысгәаԥхо!

Иван Ҭар б а

~

***
Ацәа хаара сҭахәхәа сшалаз,
Шьыжьӡа сҿыхеит сцәырҳаны.
Аруаҩ имоу аҟазшьала,
Сиарҭа снықәтәеит сгәысҽанны.
Уадаҩрамызт, шәаҳәабжьызаап,
Ацәа салызхыз шьыжьӡа,
Аҵарақәа ааилаҩҩызаап,
Ашара анырба илашаӡа.
Аҵарақәа рыбжьы газаап,
Аҵла иахьықәтәаз, ааигәаӡа,
Хысыбжьызшәа са исаҳазаап,
Ацәа сшалаз, агаӡа!
Аҵарақәа ишәықәыӡбуада,
Шәыбжьы хҵаны шәшәаҳәала,
Бжьыцәгьа ҩнамларц сара суада,
Шәа шәыбжьыхаа сшәырҳала!
АҲӘААЕИЛАГАЦӘА
Ажәҩан гәыҭбаа иаҳхагылоу,
Ишазаап дгьылҵас уигьы ҳәаала,
Иахьа сааины са сахьгылоу,
Ҽа шьоукуп изтәу хьыӡҳәала.
Сара сыжәҩан наҟ инхама,
Уа ишынхаз еиԥш сара сыдгьыл?
Хьаас ишсымаз еилиргама?
Аԥшәма дыччо дааины дсыдгылт.

~ 49

50 ~
Аҳаирпланқәа халар ажәҩан,
Ажәҩан ала аҳәаа иахысыр,
Узиазҵаауазеи аҳәаахьча: – ишԥажәуеи?
Урҭ анқәыла ишԥаруеи имхысыр?
Аха, абар, аԥсаатә ахьхалаз,
Урҭ гәыԥ-гәыԥла аҳәаа иахысуеит,
ԥшәымас иҟоуп уаҟа рхала,
Аха ирықәкны аӡәгьы дхысуам.
Ажәҩан цқьазар хьаас изкрыдаз,
Иахымӡыӡартә жәлар рынхара, –
Аҳәаа еилазго аԥсаатә рыда,
Уаҩ дҟамлозар аԥсабараҿ?..
АҲАМҬА
О, уи аҵых, аҵых ҵәцара,
Иаҳзынхаша инымҵәаӡо?
Ҳара – иаҳтәу ҳамацара,
Ҳгәаҵа иҭахо иҭымҵәаӡо!
Амшын ԥшаҳәа агәыбзыӷра
Ҳама иныҟәон шаанӡа.
Ибымаӡами бара агәыӷра,
Са сыгәҭыха сҳәаанӡа?
Усҟан сзышьҭаз, илыԥшаахыз,
Ажәа ҟәазқәа ракәызма?
Ацәанырра ду сышьҭнахын,
Исҳәац ҳәо сышьҭрақәызма?
Ажәҩан ҟәашра иӡсо иалан,
Амза лаша ҭамшәаӡо.

~ Иалкаау

Иван Ҭар б а

~

~ 51

Са сыхшыҩгьы ԥшаауа ахала,
Иашьҭан ажәа исҿамшәаӡоз.
Сақәшәауамызт сшалагашаз, –
Сзыргәаҭеиуаз шысҳәарыз,
Ибаҭәасшьомызт баша-машак,
Уаҳа исмоут уа ибысҭарыз, –
Амшын бысҭеит ашьҭахь ҳамҭас,
Схы инасырхәан аимҟьара, –
Агәы иахәан, сажәа инамҵас,
Иаргьы зҿыз напеинҟьаран!..
***
Ҳа ҳанеицыз аԥхыӡ салан, бдыруама?
Ацәа салҵын – бцеит быбналан, бдыруама?
Са сгәаҭеиуа, амца сҿықәлеит, бдыруама?
Ашьыжь сгылан, амҩа сықәлеит, бдыруама?
Амҩа сықәлеит, сымҩа абахоу, здыруада?
Са сышбышьҭоу ҳахьеиҩнахуа, здыруада?
Хара бцама, зынӡа бахан, здыруада?
Ибымаӡаму сара саха, здыруада?
Сыԥхыӡ иалҵыз гәыӷрак сыман, бдыруама?
Шьҭа гьежьышьа шьҭахьҟа ишсымам, бдыруама?
Нас, иабыкәу ҳамҩа ахьеиқәшәо, здыруада?
Ма ицаларцу ус ишеикәшо, здыруада?
Са сзықәныҟәо адгьыл бықәзар, бдыруама?
Аԥсҭазаараҿ насыԥ сықәзар, бдыруама?
Сшаанымҿасуа ба бсымбакәа, бдыруама?
Нхамҩа шсымам ба бсымгакәа, бдыруама?

52 ~

~ Иалкаау

Иҟам схызхуа, аламала, бдыруама?
Сара сгәеисра аҽаӡә далам, бдыруама?
Са сгәы заарту бара шбакәу, бдыруама?
Ба бынхарҭа уаҟа шакәу, бдыруама?
***
Адәы дықәлааит ҳаӷоу игәы еиқәҳәаланы,
Уи ҩнуҵҟала дҵыкәкәо данцауа, –
Аӡәгьы изгәамҭо игәы иҭоу ма дҭаланы,
Аҭакгьы имоуа ма уи иазҵаауа.
Ҳаӷоу дныҟәааит, ауаа дрылан, имала,
Днавагыла-аавагыло, гагаҵас.
Ҳаӷоу ддәықәлааит, ишьаҿа еихыго арымала,
Ииҳәо имҵәо, ииҳәо иҿамшәо гаӡаҵас.
Излоуҳәозеи, иузымҳәо угәы ианҭалалакь –
Иҵааршәыран уара иануӷрыхо, –
Уара ухаҭа унапы уананхалалакь –
Угәы анырра уара иуаӷахо.
Ба ибыздыруам, сылашара, баламлан,
Уи зҵаарыла ибылшом аҵара.
Агәи-агәи еибадырп нас рхала ма,
Дара ирымоу мԥсахкәа рмаҵура.
Са сгәы бадырп, ба ибдырыр иаҵалаз,
Агәы зыԥхом, иамбар агәыԥха!
Аҳы, уҿыха, убжьы ҭырҟьа хаҵала,
Улашара иҵәахыз сызкарԥха!
Са сгәаҿ еизаз хысааит аҵықьҳәа,
Амца иухылҵуа лашааит, илаша!

Иван Ҭар б а

~

Ицәаҳәахааит уара иуршәуа ацԥхьқәа –
Иажәеинраалан избарц уа улша!
Уажә иббома уаҟа аҳәатәқәа шыҵәахыз,
Гәынхәыҵысҭала ибылшама абара?
Бара ибнысшьоит ажәеинраала зхы ыҵызхыз,
Сажәеинраала быхьӡыз шьҭа бара!
БАГЫМХААИТ
Адгьыл ааԥын цәа-цқьа ахалан,
Абар ицәырҵт ашәыгақәа!
Аҳәсахәыҷқәа хәылбыҽхала
Иааиуеит – аблахкыгақәа!
О, сзалымҵуа саламхааит
Ааԥын аҿынкылара!
Сымыш, сымыш багымхааит;
Имариам – аҽынкылара!
Аҵла рымахә неихьыс-ааихьыст,
Игәылҵт абӷьы ҟатарақәа,
Адгьыл зызхьуаз шықәсык аахыс,
Иара азыҳәа еидарақәам!
Ҳара ҳзыҳәа иԥнакуама,
Иара иамоу ԥҟарақәан?
Ҳара ҳзыҳәа рҿы еихаркуама,
Иҷырҷыруа аҵарақәа?
Ааԥынра афҩы аҳауа иалоу,
О, сыхнахӡар салахо?

~ 53

~ Иалкаау

54 ~
Зегь анеицу, сара схала,
Сзынхарыма, савахо?
Сара схызхуа цәырҵуеит гәарҭак,
Ааԥын ԥшӡара иагәылыҷҷан,
Аха усгьы быда схәарҭам,
Сымыш уи бахымыччан!
Быҵкы шәҭышха ба бшагәылоу,
Ашәҭқәа бреиӷьны бшылашо –
Бгылар сҭахуп са сахьгылоу; –
Ес-ааԥынра исԥылаша!
Сажәа сҿымшәеит сахьарԥшӡагас,
Аԥынран ианбыцысҵаз,
Ҳаԥсҭазаара иацны инагаз
«Сара сааԥын» збыхьӡысҵаз!
Ҩаԥхьа ҳааԥынра ааит ишыббо,
Сазхьуеит бнапы анкылара!
Сыԥшуп, сыԥшуп са сгәы ҭыԥо –
Имариам – аҽынкылара!
БАРА БЫДА СЦОМ АҞӘАҞА
Са сандәықәла Аҟәаҟа,
Агәҭацәыр згома, нас?
Сыламысгьы саҟаҟап –
Бара бныжьны сцома, нас?!
Амшын хықәаҿ сымала,
Агәҿыӷь саго стәома, нас?

Иван Ҭар б а

~

Бсахьа сыла ихгылалап,
Ҭынч аԥсшьара збома, нас?
Џьарак ҳҩыџьагь ҳаҟазар,
Бсыдымгыло бтәома, нас?
Ҳцәашьы азыркуа ихахаӡа,
Сара схала соума, нас?
Аус иаауаҿ – ҩызара
Ибеиӷьны иныҟәызгода, нас?
Ҳамҩа аҽашар ҩыџьара –
Ҩаԥхьа ҳақәызҵода, нас?
Ҳҭыԥ аныжьра – ауадаҩ,
Бныжьра мариахома, нас?
Ҳдәықәлап ԥсшьара алада –
Аҟәа агәы нҳархома, нас?
Амра аԥхара амымҵәацт,
Ҳа иҳазхашагь амоуп, нас,
Ааԥсара ашьҭахь – амыч ҿыц –
Уи аԥсшьара иамҩоуп, нас!
...Са сандәықәла Аҟәаҟа,
Агәҭацәыра згома, нас?
Сыламысгьы саҟаҟап –
Бара бныжьны сцома, нас?!
АШӘА
Ԥҳәызба мыжда, ас бызшада,
Амра шәахәа багәаԥхо?

~ 55

~ Иалкаау

56 ~
Абла ссирқәагь баҭәазшьада,
Амра иамак са сзырԥхо?
О, баангыл, баангыл, аԥҳәызба,
Шьҭа мҩак акәыз ҳа ҳазқәу,
Изҭынчхома ба банызба,
Сара сгәы ццак амца зку!
Быццакуама алашьцарахь,
Бцәыҵагылан быччаларц?
Уа балызбаап бымацара –
Аҵх ацас ҳәа бкаҷҷаларц!
О, баангыл, баангыл, аԥҳәызба,
Шьҭа мҩак акәыз ҳа ҳазқәу,
Изҭынчхома ба банызба,
Сара сгәы ццак амца зку!
Амши аҵхи ирзыхҩома,
Быбла ихыҵуа ашәахәа,
Знык банызба сызхынҳәуама, –
Бҽыбҵәахларгьы есуаха!
О, баангыл, баангыл, аԥҳәызба,
Шьҭа мҩак акәыз ҳа ҳазқәу,
Изҭынчхома ба банызба,
Сара сгәы ццак амца зку!
***
Изыхҭабки, уажә баазқәылаз,
Ак азкылкаан абара.
Зегьы бдыруан ԥаса гәыла,
Блала ибдыруан зегь бара.

Иван Ҭар б а

~

Бзыҟалозеи нас лассы-ласс,
Ҿымҭуа, ԥсымшьо, беихаҷаб?
О, дабаҟоу раԥхьа исԥылаз,
Уи аԥҳәызба, аԥҳәызба еиқәҷаб!
Сзыхбырҟьозеи – ианысхарам, –
Жәа мҳәаӡакәа сбымхәаҽын!
Избырцәозеи ба бгәы аԥхара,
Сынасыԥ ду бмырхәыҷын!
Амш еиҭашәар, – анаҟә хылоит,
Аҽаԥсахуеит алакҭа,
Еиҭазбарцу уи амҩа бхыло,
Нас уи аума са сыхәҭа?
Аха быбла ма иоурыма?
Иазычҳашам исымбар!
Саргьы иҿыцны избарыма,
Лахьеиқәра ашьҭахь ба быччар?!
***
Снеины асаркьа саныԥшылоит,
Са сҩагылан, шьыжьымҭан.
Иақәрыԥсазшәа схахәы ашыла,
Сҟәашӡа сҟалеит, шьҭа сышлан.
Аԥхыӡ уаҳа са исыцгылом,
Аҵх лашьцара иазынхоит.
Иацы исаҳаз сызгәынкылом,
Сгәалашәара кәадахоит.
Ашықәсқәа ицаз аанызкылои,
Схы-сҿы ианызҵаз акыҷра.

~ 57

~ Иалкаау

58 ~
Аха иааины саԥхьа изгылои
Хара иҟоу са схәыҷра?..
АБЗИАБАРА БАЛАМЫХӘМАРЫН...
Быԥсҭазаара цқьа ма иҭәыму,
Аилаҩынтра бзалоузеи?
Асценаҿ са сзы зынӡа бтәымуп,
Бгәы амца шоура зҭалозеи?
Аԥсҭазаараҿ бара ибыгу,
Уаҟа иббарцаз башьҭоума?
Бымҩа ахьынҵәо, иҳәа, иабыкәу?
Ма аамҭала башьҭуама?
Абзиабара бышьҭых бамоуп,
Омашәаҵәҟьа бҽыҟаҵан!
Са сзыԥсахша уа дыббама?
Уаҳа ба бзы сыҟаӡам!..
Уи аминуҭаз зынӡа сбырӡуеит,
Быԥсҭазаара саалыхӡан!
Са схаҭыԥан ҽаӡә даацәырҵуеит,
Уа бықәԥара салахәӡам.
Сара ишызбо аҳәа еилыршьуеит,
Бара бхыхра иашьҭақәоу.
Ахәра сынҵо са сгәы иҭыршьуеит,
Уа ианхаларц рышьҭақәа.
Зны барҵәуеит, зны баргәырӷьеит,
Уаҟа ибԥылаз анасыԥ.
Закә мчузеи бгәы змырҿыӷьуа,
Быгәҭакқәа зегь арласырц?..

Иван Ҭар б а

~

Нас, исшаҭап аҟазара,
Ибанахозар ианахо,
Балахәызааит амазара,
Наунагӡа баланхо.
Ба бгәы каршәны уа быхәмарла,
Аха бҩызас сзыҟалом,
Исычҳауазаргь – аарла, аарла...
Бхатәымҩала бныҟәала!..
Ҳаԥсҭазаара ма ибмырхәмарын,
Абзиабара – ҩычагьы.
Ҳзеиԥш насыԥаҿ ҳаиқәмақаррым,
Ҳаҭахуп уи ҳҩыџьагьы!..
***
Аҽыршо, аҽыршо, бхахәы ашьыҵәра,
Ибҿахәмаруан аԥша анас.
Ихаҵәи-хаҵәи ҵаҟа инхыҵәраан,
Инахьынҳалеит былахь нас.
Быбла ԥыџьқәа уаҟа рҽыҵак,
Ак рхәыцуеит, – закәу дыр!
Ибзыҵәахрыма ашәахәа ирхыҵуа,
Уи аҵкыс еиӷьми, иаабыртыр?!
Ашьха аԥгылар, абнаршәырагь
Иннакыларц аҽарчыр, –
Иҵагылоу урҭ рышәшьыра
Амра иалшоу имҿыпыр?
Быбла ԥыџьқәа ҩаԥхьа рҽыҵәах,
Ак рхәыцуеит, – закәу дыр!

~ 59

~ Иалкаау

60 ~
Аха амца рыхҟьо ихыҵәахт, –
Уи аҵкыс еиӷьми, иаабыртыр?!
***
Зегь уск-ускаҿ ирымоуп ахатәра,
Ауаа зегь занааҭла еиԥшӡахом,
Асахьаҭыхра сыламлеит баҩхатәран,
Сшәыгақәа бзыскыр омак иԥшӡахом.

Аҟазацәа иҭырхуеит бсахьа еицлабны,
Блаԥшықәҵан бахьрымоу са исычҳалап,
Бсахьала ишьҭыҵыргьы змоу иҳасабны,
Акырынтә быхьӡала рыхьӡ иазҳалап.
Ацәыргақәҵаҿ бкыдуп быблақәа ҭшаша,
Иахьа еиԥш иџьазшьо маҷхом уаҵәгьы,
Макьаназ илымшацт са стәала, аиашаз,
Бсахьаҵәҟьа аҭыхра аӡәымзар аӡәгьы.
Саргьы исылымшеит среисырц уи ала,
Снапала исызҭымхит бсахьа игәыку,
Аха ирбандаз сгәаҵаҟа иҭалан,
Сгәы иҭнахыз бсахьа каҷҷо иахьарку?!.
АШӘҞӘЫ ХЬӠЫДА
Дтәаны дыҩуеит аффа-ффаҳәа,
Ицоит абӷьыцқәа еишьҭаххы!
Дҟаларыма иззеиҭаҳәо,
Иамыршаҟәо – иаԥхьо зхы?
Дҟаларыма уи зылшаша,
Игәнызкыло ма иану?

Иван Ҭар б а

~

Ҳаӷоу-саӷоу уи ианиаша,
Ҳаӷоу-саӷоу уи иаԥну?
Иҩуеит, иҩуеит еишьҭаргылан,
Ицоит насгьы абнахь абрахь!
Иаауеит, абар, ауаа гылан,
Ҳара ҳахь еиԥш, шәара шәахь!
Иаауеит, ицо – шьҭа изыԥсахуа,
Иаауеит уашьҭан – ҽа шьоукы!
Анцәа идырып ари иахәо,
Изҳәо дыҟам: амҩа шәкы!
Изгәаӷьуада, изылшода?
Дызхәышәтәуада зыцәа ԥҽыз?
Ицгәаҭеиуа ицзыршода,
Згәаҿы имӷьо ахәра хтыз?!
Ирхарамкәан ахәра рнызҵаз,
Уи – иабыкәу дахьҵәаху? –
Адамыӷ еиԥш ирзаԥиҵаз,
Ирыхәҭамкәан ахьӡ ирху?
Уи дабаҟоу? Дызҵәахыда, –
Аҵых иалоу зыҽӡаны?
Иҩымҭа ҿыц – уажә иахәыда,
Иаҿашәада изыхьӡаны?
Ихьыӡ, ижәла – џьаргьы игәаҭам,
Џьаргьы дарбам уи ашәҟәы!
Иара игәамԥхо – иԥсы изаҭар –
Измоу дреиуоуп аразҟы!
Ех, афаст, аӡә имшала,
Шаҟаҩ гәаҟуа џьашьатәуп!

~ 61

~ Иалкаау

62 ~
Ашәҟәы хьӡыда – иԥыруа иҳалоу,
Иаамҭоуп, – изҩыз шьҭа даарԥштәуп!
ԤСАДГЬЫЛ ЗМАМ АУАҨЫ
Ан дызмам, нас, адәы дзықәлом,
Аб дызмамгьы изҳауам.
Зыҩны кажьны зымҩа идәықәло,
Атәым дгьылаҿ дӷьацауам!
Дасу дҭыҵроуп иара игәара,
Даракәацла дахьыӷәӷәоу,
Ус акәымкәан, уи – дангәароу,
Дрылаҩашьо ауаа дызлоу, –
Адәы дықәхоит днымха-хымҵәан,
Знык ианирӡ иџьынџь, иԥашә,
Уи иаанагоит – имҩа хиҵәан,
Иаиркит ауп иаб иҩнашә!
Иаҳҳәап, дынхеит уи деихбаалан,
Иаҳҳәап, ирҳаит џьара амал,
Аха атәым дгьыл дананхала,
Изныжьуама уаҟа икәал?!
Иаҳарыма ибызшәа, иашәа,
Иаҳарыма иӡыхь абжьы?
Уаҟа иҿаслап аԥша хьшәашәа –
Дахьынҭыҵуа есшьыжьы!
Идгьыл иқәҵуа ачаӷьа анигха,
Иҵеиџь иҭыҵуа аӡы анимоу,

Иван Ҭар б а

~

~ 63

Нас уи иами иззырҳәо агәықәха,
Аӡәгьы изымҳәо уи дзеиуоу!
Иара имоу адәахьала,
Ауаҩ сахьа акгьы азҳәом!
Акгьы ихәом уи ахала –
Хатәы дгьылда, дызуаҩхом!
Малуп иара изы иҳәынҭқару,
Аха даанхоит дышзаҵәу!
Убри иоуп зегь реиҳа иӷару
Аԥсҭазаараҿ згәы ҭацәу!
ИНАСЫԤУП АБРА АНХАРА
Енвер Қапба иахь

Хыхь Мамзышьха ахашеишеиуеит,
Амҩа аҽыршан иахьаҿало,
Уи уанкыдла уаргәаҭеиуеит,
Уи уаркароит уахь уанхало.
Аха знык уа, хыхь узхалар,
Знык узнеир иара уаҟа,
Ашьхатәыла утәуп ухала,
Гагра абаҟоу, иара абаҟоу?
Ашьха ҩыча уа икнаҳауп,
Гагра – ҵаҟа, џьара ибжьаршәуп,
Шьҭа уабацо уаҳа ухалан,
Касы шкәакәоуп уи иаҿаршәу!
Адунеи ҿыц уа иаатызшәа –
Аҽеиҵыхны уаԥхьа ишьҭалоит,

~ Иалкаау

64 ~
Нас гәаныла унықәԥрызшәа,
Ҩаԥхьа ухалоит, ҩаԥхьа уҭалоит!
Ладеи-ҩадеи ҭынч игароуп,
Унапы еиҵухыр – инархьысуа,
Аха уара ублабароуп,
Иркьымсӡакәан урҭ ирхысуа.
Афлыкақәа рыҽхыԥсалан –
Амшын цәаӷәо, илеиҩеиуеит,
Ҳаирпланкгьы цоит ихалан,
Зышьҭа нымхо цәаҳәак аҩуеит.
Уахьынтә иубоит уацәымҩашьо,
Гагра абла ҭыџьџьа аԥхара,
Акыр иаԥсоуп, нас, аиашаз,
Наунагӡа абра анхара.
Инасыԥуп уахьаԥшәымоу,
Инасыԥуп угәы анҭыгоу,
Амшын ааигәа, ашьха анумоу,
Адгьыл гәакьа – ушьҭа зныгоу!

СГЫЛОУ ЏЬЫСШЬОИТ СЫРЗЫԤШНЫ
Наунагӡа аамҭа исзамҭо,
Хәыцрак сыцуп есқьынгьы,
Аҳамҭақәа иреиӷьу ҳамҭан,
Сара исҭаауа иахьагьы:
Ажәқәа гәарҵит са схәыҷраамҭаз,
Ҳгәарабжьара бжьырҭәааны.

Иван Ҭар б а

~

Ишыҵхьоугьы абырсҟаамҭа,
Иаасыԥгылоит урҭ хынҳәны.
Абар, дара еишьҭагылан,
Абар, иахьцо еицырхәхәа...
Абри асахьа игәныскылаз,
Сыԥхыӡ иалоуп есуаха.
Сыԥхыӡ иалоуп, схәыцра иалоуп,
Аха избом лабҿаба!
Шьҭа исҭаххеит ҳәа сызлаҭалои –
Схәыҷра аӡымҩас анҭаба?!
Иаасыԥгылоит шьыжьымҭанӡа,
Иҽы днақәтәан, дыццакны,
Џьара ицаз саб, даахынҳәаанӡа,
Са сгылоушәа сизыԥшны.
Аӡарақәа, рыҭра иҭамӡо,
Еилалоушәа есуаха.
Аҟармаҵысгьы, иқәҵан амца,
Ашә аҳәошәа, абжьы еилыхха!
Аҳәарақәа иҿҟьаса иҩуа,
Ашҭа иҭоушәа ргәы азҳаны,
Арбаӷь абжьы зегьы ирхыҩуа,
Сарҿыхоушәа шьыжь ҿыҭны.
Иаанымҿасӡо аҽҵыс акәзар,
Иаацәырҵызшәа ақьаф ҭаны,
Сгәы иснаҭоит кәадырк ақәзар,
Снақәтәарызшәа сахьӡаны!
Ианеилирго хәылбыҽхала,
Сабду ажәқәа уа ихьаны, –

~ 65

~ Иалкаау

66 ~
Иаахалошәа амза ахала,
Икнаҳаушәа нас сханы!
Аха ишнеиуа иааӡыҭызшәа,
Иӡуеит сахьақәак зынӡа.
Ирацәахазаап иахьа сԥызшәо –
Саахьаԥшаанӡа аамҭа анца!
Абар, ҩаԥхьа дара ахьнеиуа,
Ашҭа иҭыҵыз ажәқәа еицны,
Иахьызбо акәхап, сзыргәаҭеиуа,
Игәарымлазшәа урҭ гьежьны.
...Игәарҵит ажәқәа – са схәыҷраамҭаз,
Ҳгәарабжьара бжьырҭәааны.
Ишцахьоугьы абырсҟаамҭа –
Сгылоу џьысшьоит сырзыԥшны!
ИСЫЗНЫЖЬУАМ АДУНЕИ
Дгьыл харакаҿ акыраамҭа сыҟан,
Аҭыԥ ссирӡан, даара исгәаԥхон,
Агәра шызгоз еиӷьу аҭыԥ шыҟам,
Аҽа дгьылкаҿ еиҳагьы сынхон.

Уигьы ааныжьны сдәықәлон нас аамҭала,
Аҽаџьара сымҩа са исырхон,
Ашьха аҟынтәи арха каршәрахь сҭалон,
Ага аҟынтәи арха ашьхахь са сеихон.
Абас сныҟәон, уаҵәгьы сныҟәалароуп,
Ак аансыжьыр, избартә – даҽакы,

Иван Ҭар б а

~

Са сызхысхьоу сышьҭахь инхалароуп,
Исԥылароуп насгьы уи ацкы.
Абла зсымоу – енагь иԥшаалароуп,
Амчгьы шсымоу агәра сырганы,
Акы анысшо, саргьы исзынхалароуп,
Адунеиаҿ иҟоу исыхәҭаны.
Еиӷьу џьишьоит ауаҩы дахьыҟам,
Сара усгьы даара акыр сымбеи!
Адунеиаҿ инысмыжьуа акгьы ыҟам,
Аха аныжьра сылшом адунеи!
ИУАҲАУАМА, АУАҨЫ?
Хатә закәанқәак шамоу аԥсабара,
Жәытәнатә аахыс иаҿуп аҵара;
Адгьыл аҿы ирықәшәеит ауаа анхара,
Уаҟа ирықәшәеит ажәлар аҿиара.
Адгьыл аҿы иҟалеит урҭ аԥшәымас,
Убра дҟалеит ауаҩы дуаҩны,
Аԥсҭазаара уи агьама шимаз,
Нас дзыҩналоз иргылт уи аҩны.
Амца еиқәиҵеит иоурц уаҟа аԥхара,
Иҩны арлашеит иара ихәышҭаара,
Даналага знык ауаҩ анхара,
Адгьыл аҿы иит иҭаацәара.
Ауаатәыҩса рыда аԥсабара,
Изҭахыда инхар ибнакны!

~ 67

~ Иалкаау

68 ~
Урҭ ирымоу наҟ-ааҟ бзиабароуп,
Адунеигьы аазго еибаркны!
Изҭахыда аԥсабара ахала,
Адәы иқәхар еилабаа-еилаԥсы?
Алаҳәақәа ҟыруа ианахало –
Уаҩы дахымкәа, инхар иҭацәны!
Ианхықәгылоу адунеи ахҵәрыра,
Уи иарбану абџьар џьара иҭҟьар –
Иаԥсыхәоузеи настәи аҭацәыра,
Иҟамлозар уаҟа ауаҩ иҵкар?
Иҟалазеи, ауаҩы дааҳәыма,
Зынӡа ицәыӡма имаз ауаҩра?
Ак имбаӡо зынӡа уи длашәыма,
Дазымхәыцӡо ҽаантәи ма иура?
Иҟалазеи, уаангыл, ихьшәахаанӡа,
Иуаҳауама исҳәо, ауаҩы?
Адунеи зегь шеибгоу иҭахаанӡа, –
Угыл, аусуҩы, угыл, нас анхаҩы!
Амҩа шәаԥгыл, адунеи еиламҳарц,
Ауаа рыхшыҩ иаӡбааит рлахьынҵа!
Наунагӡа ауаҩ ихьыӡ камҳарц,
Иухәҭоу зегь, ауаҩы, иҟаҵа!

Ахәыҷқәа аҟәыҵхьеит амца алахәмарра,
Асԥычка наргом уаҳа рнапаҟны,
Иныҟәаагоит ҳәа шьоукых аҳәынҭқарра,
Иаҭәҳәоит амца дәықәларц еибакны!

Иван Ҭар б а

~

АҨНЫҞА, АҨНЫҞА!..
Берлин, сыҟан, Париж сыҟан,
Сыҟан насгьы сара Бонн,
Аха ҩаԥхьа – аҩныҟа, аҩныҟа! –
Аҩныҟа исыԥхьо сгәы сагон!
Иӷьазӷьазуан саԥхьа аханқәа,
Алашарақәа каҷҷон,
Иасны икәашон афонтанқәа,
Иаасыкәыршан – зегьы ччон!
Ладеи-ҩадеи рҽеилархалон,
Дгьыли-жәҩани еилаԥсон,
Аха сынхон уаҟа схала,
Ауаа ршыкьраҿ са сааԥсон.
Малын, малын – избоз малын,
Иаҭахызшәа тәыс сҟаларц,
Саҿашәозшәа сара алу –
Исҭахын саԥырҵны сцарц!
Сзанааломызт иснымаалоз,
Баагәарала ҳа ҳаивган,
Акгьы сзалам – са стәы ахьалам,
Сара сымҩа – хазы иган!
Исызхомызт уаҟа аҳауа,
Исызхомызт сара стәы,
Сгәы иаҳәон уа: еҳ, иаҳауеи,
Снықәыԥшындаз Аԥсны адәы!
Снықәыԥшындаз Баслахә арха,
Снықәыԥшындаз Ӷәада ахәы!

~ 69

~ Иалкаау

70 ~
Уахь шьапылагь сцап, нас, иархан –
Уа, иахьыҟоу сҿаҵахәы!
...Берлин, сыҟан, Париж сыҟан,
Сыҟан насгьы сара Бонн,
Аха ҩаԥхьа – аҩныҟа, аҩныҟа! –
Аҩныҟа исыԥхьо сгәы сагон!
ИАХЬА АЗЫҲӘАН...
Акгьы сымам са сзыргәаҟуа,
Акгьы сымам сызгәырҩо.
Иахьа азыҳәан далам Аҟәа
Цәгьак иуп ҳәа сгәы зызҩо.
Иахьа азыҳәан ажәҩан аҵа
ԥсҭҳәацкгьы хымлеит еилахәо.
Иахьа азыҳәан ҩысҭаара аҵан
Амҩа даным, ихәахәоу.
Иахьа азыҳәан аӡәгьы имам
Сара исымоу аразҟы.
Иахьа азыҳәан ашәак има,
Уи аныларц са сышәҟәы?
Иахьа азыҳәан ажәҩан салоуп,
Иахьа азыҳәан амшын схуп.
Иахьа азы ишсымам гәала,
Уаҵәгьы исмоур са исҭахуп.
Иахьа азыҳәан сшыманшәалоу
Сырманшәала уаҵәгьы абас!

Иван Ҭар б а

~

Игәыҭгаган ашәа ишалоу,
Сымшқәа еихылааит ԥхьаҟа нас!
...Акгьы сымам са сзыргәаҟуа,
Акгьы сымам сызгәырҩо.
Иахьа азыҳәан далам Аҟәа
Цәгьак иуп ҳәа сгәы зызҩо.
ГУНИБТӘИ АҴХ
А. Твардовскии, Р. Гамзатови, К. Калаӡеи рахь

Гузиб ашьха ӡышқәа ҳа иаҳхаӡгылан,
Роупа хәдышқәа ирҭашьшьы.
Жәҩан хьыҵәцаран хыхьӡа иаҳхагылаз,
Агәы икыдҵан зықь цәашьы.
Ицәарсысуан аҵых ааҿарҳасуа,
Шьаҿа аашьала инагәагәо,
Ахәы ҳақәтәан аԥша хьшәашәа ааҳасуа,
Инеимдо аҩызцәа ҳабжьы рго.
Ажәеинраала иаҵхын, ажәеинраала,
Аҵых қәырҵон ҳцәаҳәақәа,
Даӷьысҭантәи аҵых ишԥанаалоз
Уаҟа еицыз ҳбызшәақәа.
Ажәеинраала иаԥхьоз урысбызшәала
Иааимидон аҽаӡәы.
Аҽаӡә дгылан даԥхьон қырҭбызшәала,
Аԥсуа днымхеит уа дзаҵәны.
Ашьхатәыла иахан бызшәа хкыла
Ажәеинраала гәыкуашәа.

~ 71

~ Иалкаау

72 ~
Ианыԥшылон ашәҟәы рыбла хкылан
Аеҵәақәа шанхашәа.
Шаҟа бызшәа цәажәеи аҵых ҵәцараз,
Абри атәылаҿ игауа.
Аҵых иалҵуан ус Шамиль ицәаара,
Ибла ихгылоз еилкаауа.

Гәынхәыҵысҭала игәаҳҭон игәы ишахәоз,
Ҳаиашьара зырӷьацоз, –
Ҳабжьы ҭыган ҳрыԥхьон ҳа ҳашзахәоз,
Ажәеинраалақәа игәаԥхоз!
Аеҵәақәа рышҟа иԥырны ихалон,
Ажәеинраала ахҿақәа,
Икыдышәшәон нас урҭ дара рхала,
Ирныԥсалон ҳцәаҳәақәа!..
ХӘЫНӠАХ
Арҭ ашьхақәа, ҳаԥхьа игылоу,
Иаҳхаҵгылоу? Ҳамҩа рку?
Ҳжьо ҳашнарго ҳааныркылоу,
Ҳаилыркаарцаз ҳа ҳзакәу?
Рыхәда ҵҟәашқәа мра шәахәала,
Иџьоуџьоууа еихаԥсоуп.
Знык ҳандәықәла ҩада ҳхаларц,
Уахь ҳазхалар, ҳџьа иаԥсоуп.
Ҩысҭаак инапала иҳазшәа,
Иҿарҵәи-ҿарҵәи амҩа гоуп,

Иван Ҭар б а

~

Мышрақә, ҳшаауаз уи иаҳазшәа,
Ашьхатәыла ахаҿы еилгоуп.
Џьара ихалоит, џьара иҭалоит,
Ҳақәԥаан амҩа ҳа ҳазго,
Ҳазԥыруазар ажәҩан ҳалоуп,
Ашьауардын абжьы ахьго.
Ҳаиҭахалоит, ҳхалоит, ҳхалоит,
Дгьыл еиужьрак ҳамбаӡо.
Ашьхақәа роуп, ашьха рхала,
Ари атәыла зчаԥаӡо.
Ашьха алакҭа зырлашьцода,
Наҟ-ааҟ ҳагәқәа анразха,
Жәеинраалада изырмашьцода
Ашьха уԥырларц еилыхха.
Абар, иаргьы агәы ааиҩшәазшәа,
Ҳаԥхьа ицәырҵит уа Хәынӡах,
Аамҭа еиқәара иаршәахьазшәа,
Аҽамҵәахуази уи еиҭах.
Нас илбаауан ҳамҩа ԥшьаала,
Иахьицәшәо асас ауаса,
Иҳаԥхьон Расул иажәеинраала,
Игәашәгьы ҳзаатуан Цадаса.
АСАС
Сара абраҟа исыхьӡзар асас,
Уи мариоума аныҟәгара?

~ 73

~ Иалкаау

74 ~
Изыхҭабки сара сцасаз,
Аԥҳәызба, сааигәа аныҟәара?
Аҩы иҭабҭәо иԥхеиԥхеиуа,
Амра шәахәа иалхума?
Исызҭарцәуандаз аҵәца хьеҩуа,
Сара уаҳа суалхума?
Баргьы ахара збыдысҵозеи,
Бара хара быдымзар?
Сзырҳәацәозеи, скыдызҟьозеи,
Ҳаҭыр, пату сыгымзар?
Аха, аԥҳәызба, саргьы исхарам,
Аԥсабара иалнаршаз,
Сгәы зырҿыхаз быбла ԥхара
Схы-сҿы ҿыцны, изырлашаз, –
Аҩны иназгом уи еидаран,
Даӷьысҭантәи саҵалан,
Сыбла бхылбаар дгәаарушь даара
Са иныҟәызго сгәаҵала?..
ЕЛЬБРУС

Алим Кешоков иахь

Ашьхақәа ҳарҿалан ҳнеиуеит, ҳнеиуеит,
Ельбрус ҳа ҳҟынтә инаскьахуеит ҩаԥхьа.
Асыԥсақәа цәуа, аԥша-ҵар неиҩеиуеит,
Ҳааҭгылоит ҳара еиҭа ҳааԥсаха.
Ҳаиҭақәлахуеит амҩа, инымҵәаӡои уаҳа?
Ҳашнеиуа Ельбрус ҳахьнадгыло инҵәоит,

Иван Ҭар б а

~

Аҽашьырц аҭахызшәа аҽыкнаҳан,
Аԥҭақәа иргәылҵәраан аҽышьҭыхуа ицоит.
Амҩа! Амҩа!
Наҟ унаскьа-ааскьа!
Анаҟә лашьцара иухаҳаз, ухца!
Иудыруаз, Ельбрус, уԥагьара аасҭа,
Еиҳауп ҳара ҳамч, еиҳауп, ихаҵа!
Ҳамҩа ҿахуҵәарц башаӡа угылоит,
Џьарак ауп уахьгылоу, џьарак ауп џьара,
Нхыҵи-аахыҵи уа узыҳәа иаангылом,
Агәылараҿ хҵысҭак уеиҳам уажә уара.
Ашьхақәа урхыҳәҳәоз
ухьшәашәа-шьхныԥсыла,
Иузырҳәоз Кавказ зегьы
адгьылқәа раҳ,
Ашәарыцаҩцәа шьыцуа издыԥшыло,
Узқәа ӷьазӷьазрахьтә иҭарҵарц шәарахк.
Ҳаангылом, Ельбрус, ҳаангылом иудыруаз.
Аԥыжәараҿ уаҳа иумам разҟы.
Ҳабла азыхкуам ужәҩа ицырцыруа,
Аԥагьара иашәыз ухышла ларҟәы!
Амҩа! Амҩа!
Ҳа ҳамҩа узаԥылом,
Аишьцәа рыбжьара изҭахыда аԥарда!
Унаскьа наҟ, Ельбрус, шьҭа ҳаузынкылом,
Рыжәҩақәа еибыҭоуп Аԥсны, Ҟабарда.
Ашьхақәа урылҵәыр ажәҩан уагәылаз,
Аха иабаҟоу, Ельбрус, узаҵәуп,

~ 75

76 ~

~ Иалкаау

Уара уҵаҟа игәыдибакылаз,
Ҳарҭ ҳаишьара иаҳа иҳаракуп.
***
Ацаҟьақәа ргәеиҩшьшьара ҿыцәааны,
Амҩа нагоуп ашьха рӡарақәа ҭарҟҟа.
Рыӡбахә зымгои адунеи иахыҵәаны
Абри ҟазҵаз. Изгыламзи ма рбаҟа?!
Нхыҵи-аахыҵи ауаа еимаздаз амҩала,
Рыхьыӡ занымзи ахра ҭаԥыҟҟа?
Аха иумбои уанымҩасуа, амала,
Амалаҵәҟьа зыхьӡ анылаз ианпыҟҟа.
Рыхьыӡқәа анырҵеит, зыхьӡ анымлац ҽаџьара,
Амҩа зегьы шәыга хкыла иҵәаӷәаны.
Знапы акьымсыц бзанҵык адгьыл џьаџьара,
Уажә напыла иахыст ахра цәаӷәаны.
Аԥсабара, амч иумоу цәырырҟьа,
Кырцхла, қәала ахра ҿҟьара уахьыҵәҵәа!
Ус мышгашақә уи агәышҵа цәызҟьҟьаз,
Ианымхалартә рыхьӡи рыжәлеи наҟ иӡәӡәа!

УАН АИАРҬА ДЫЛОУП ДХЫМХӘАХА
Зкыкахш уааӡаз, уан аиарҭа
Дылоуп дгәаҟуа, дхымхәаха,
Лхьаақәа иреицәоуп уара ухьаа,
Дархәеит умҩа ихәахәаз...

Иван Ҭар б а

~

Зны машәыршақә уааҵысыргьы,
Лгәыҳәԥы уҿалкуан дхынааны,
Ула хымткәа дудыруан,
Дшыҟаз дутәны, думааны.
Уааӡа-ухьча, гра умамкәа,
Еибга ушьаха, умаха,
Умҩа аалыртын, амҩа уқәлеит,
Уқәлеит уи ахьынахаз!
Уцеит, уаҳагьы уагьлызхьамԥшит,
Егьуздырам дшыҟалаз,
Ҿыц унеины уахьнышьҭалаз,
Наҟ духашҭт уахыкала.
Лара дмыцәо ахәыцра дшалаз,
Ушәара шлымаз дшәарҭахеит,
Уи нахысгьы ҭыԥс илоуз,
Уи дызлымҵуа иарҭахеит.
Дузаԥсамхеит уи шәҟәыбӷьыцкгьы,
Ҽа дунеирак уалашәеит,
Уама ицеит уи унҭаҳәахаа,
Уаҳа уан дугәаламшәеит.
Аӡәгьы издырам, дума, думам,
Уқәуп адәы ухалаӡа!
Иуҭаххама уара уеиԥшҵәҟьа,
Ан лцәыӡгьы далаӡарц?
Иабоуцәыӡи лгәы уанадыз,
Уи аԥхара иудылҵаз?

~ 77

~ Иалкаау

78 ~
Закә мчузеи уа унапала,
Уи ахаҳә лгәыдызҵаз?
Ишԥалури, илыӡбрызеи:
Лгәаҟра аҭак уа илазҳәода?
Уи лыԥсымҭаз ма еималартә
Инеины лгәы-ахәра ҿазҳәода?
Нас, уабаҟоу, еҳ, уабаҟоу?
О, ушыбзаз уԥсыма, ма?
Ушыԥсыҵәҟьаз дыррак лоур, –
Днахатәон аԥсыма-ма!..
***
Уиҿаԥшла уҭахызар, уиҿаԥшла,
Дудыруеижьҭеи амшқәа ԥхьаӡала,
Зегь акоуп, уи, иубац иоуп иара,
Дааиҭашәаны дҟалаӡом џьара.
Аизараҿгьы дтәоуп уи дымқәацо,
Дҩагыланы ажәак мҳәаӡо,
Аиҳабык данцәажәо – уахь дыԥшуеит,
Дшиқәшаҳаҭу ала ихы ҵысуеит.
Ак сыхьып ҳәа дацәшәом уи уаҵәы,
Избан акәзар – диҿаԥом аӡәы,
Ахныҟәгага шьҭихит уи ҟазшьас,
Аха дықәуп адәы гагаҵас.
Иазиуазеи абыз, – жәа зҿаӡам,
Дышԥарыцҳау хатә хшыҩ змаӡам!
...Уақәшаҳаҭзар аҵкьыс зегьы ртәы,
Еиӷьзар гхак ҟауҵар ухатәы?..

Иван Ҭар б а

~

УҲӘАН - СҲӘАН
Џьара ирҳәан, –
Шьоукы ираҳаит,
Ажәабжь еихеит,
Ичит, иазҳаит,
Уара иуаҳаит,
Сара исаҳаит,
Зегьы иҳахьӡан,
Ҳакит, ҳшьаҳаит.
Ҳаргьы иаҳхысит,
Ажәабжь ԥытлан,
Ҳаргьы иҳацәцеит,
Иплан, ипла,
Ахы иҭарԥа,
Иагеит аԥша,
Уаҵәы дубап,
Изҳәаз дыԥшаа?
Ишоит, ихәлоит,
Ихәлоит, ишоит,
Абас ицоит,
Аамҭагь еикәшоит,
Иргоит, иааргоит,
Иааргоит, иргоит!
Иуҳәан, исҳәан, –
Ацҭәы ҳагоит.
Уара – мамоу,
Сара – мамоу!
Нас уи дызусҭада,
Авба змоу?
Са стәы уаҳан,

~ 79

~ Иалкаау

80 ~
Акгьы умҳәеит,
Уа утәы, уаҳан, –
Уаапкит, уҳәҳәеит.
Са стәы саҳан,
Саргьы сыҳәҳәеит.
Усҟан саргьы,
Бзиа сымҳәеит,
Абас аӡәы,
Ихҟьан зегьы,
Ҳаилоуп уажәы,
Шәаргьы, ҳаргьы!
Ишоит, ихәлоит,
Ихәлоит, ишоит,
Абас ицоит,
Аамҭагьы еикәшоит,
Иргоит, иааргоит,
Иааргоит иргоит;
Иуҳәан, исҳәан, –
Ацҭәы ҳагоит.
ИҞАН ЗНЫ САНЫҞАЛОЗ...
Иҟан зны саныҟалоз
Изуа-исҳәо сақәымшәо,
Схы ҭууа санныҟәалоз,
Сара схаҭа сакәымшәа.
Са схатә акәын изгәырҩоз,
Егьсыӷраскуан сымала,
Исзыԥшызгьы шыздыруаз –
Саауан хыма-ԥсымала!

Иван Ҭар б а

~

Схаҭа сгәахы шызбылуаз,
Са сцәа иҭымҵуа иҭаҵәахын,
Изымбоз са стәы шызбалоз,
Саҵкыс дара хацәахын!..
Шьоукгьы џьара ицәыҵагыл,
Маӡа исыҵан «сырҵәиуа»,
Сыԥсра рбазшәа исыҵагылт,
Шьоукгьы сыхәра цәырҵәауа!
Сара схала исхызгауаз,
Сара сыда иахәодаз,
Ицәыҵаччозгьы ахьызбауаз
Уи ҳаибоит ҳәа згәахәуадаз!..
Аӡы ушьҭнахны узымӡысар,
Аӡ аӷьыра узыруама?
Зегь мариала иумҵаԥсар, –
Ауадаҩгьы удыруама?
Избоит сара сылала,
Зегь збоит ҳәа умгылалан!
Узжьо егьа уԥылалап, –
Аиаша адыршьа уламлар!
Са сызлазгьы – ԥышәаран,
Ҽнак санҩашьа – исылалаз,
Уи нахысгьы – ҽышәаран, –
Сагьацәцеит уи сымала!
...Иҟан зны саныҟалоз,
Изуа-исҳәо сақәымшәо,
Схы ҭууа санныҟәалоз,
Сара схаҭа сакәымшәа!..

~ 81

82 ~

~ Иалкаау

АМЫРХӘАГА ИХНАРҶАЗ АЦӘАҲӘА
Сажәеинраала цәаҳәа-цәаҳәа ишеихаԥсоз,
Иара аҭеиҭыԥш шьҭнахырц ишаҿыз,
Саԥхьа ишьҭалеит, уаҳа имҵысуа, аҽеикәаԥса,
Аҵых еиԥшын иаргьы иахаҿыз!
Аҵых еиԥшҵәҟьа уаҳа ахаҿы зеилымгеит,
Ҳаидызҳәалоз рахәыцк аныԥҵәа,
Аха саргьы шьҭахьла схьаҵуа саламгеит,
Уи сырҿыхарц сшықәԥоз сгәы аныԥҵәа.
Сзаԥырҵрызма нас уи уаҟа снадсылан,
Икасыжьрызма цәаҳәак аныԥсы?
Сеихарызма аҵых лашьца инадыжьлан,
Сацәыҩрызма еиқәсырхарцаз са сыԥсы?
Изҿыхом уажәеинраала уԥсы аламлар,
Ашьа амоур иалҵны уара уда?
Уи агәеисра шьҭыҵуа ихамлалар,
Иааҵысыргьы иахьӡхап: «акәада!»
Са сшамырцәаз – иаргьы уаҳа исмырцәаӡеит,
Цәаҳәак акәын ҳа ҳаидыхны уа ҳазкыз,
Аха сашьҭан, сашьҭан са сгәы ԥымҵәаӡеит, –
Сажәеинраала аԥсы ахалартә ихзыркыз!
Ус уа ҳшеиқәԥоз ҳҩыџьагь ҳаибаркараха,
Амыш-лаша ҳахьӡо иаашеишеит,
Иазыԥшызшәа амра ҳарџьыԥсараха –
Ацәаҳәа сзышьҭаз саԥхьа иаалашеит.
Издырт усҟан сажәеинраала шҭамхаӡаз,
Илахҿыхӡа суадагь абла ччеит,

Иван Ҭар б а

~

Еибган аҵых иалган иахьазназгазаз –
Мырхәагала амра уи хнарҷеит.
***
Ахаҵа иабџьар ҭыхны ирцырцырӡом,
Аҭра иҭоуп уи еснагь еибаго.
Ашәарҭа анааиуа – ашәара уи издырӡом,
Усҟаноуп ахаҵа ибжьы анго.
Агәыла ҭынч даныҟоу иқәмақаруа,
Мақаррала зымч-зылшара зшәо,
Ааҵра давам баша ус дбарбаруа,
Ак ибозар акәхап уи дзыцәшәо...
АМЦӘАРА
О, ажәа, ажәа! Ажәа хрыкәша,
Ахшыҩ рацәа згәылаӡо!
Анс сухыкәшеит, арс сухыкәшеит,
Аха сааигәа угылаӡом!
Усцәыбналоит уҭра уҽҭаӡуа,
Ишԥалеиԥшу уҟазшьа, –
Аԥҳәызба ицәырҵны, нас ибжьаӡуа,
Узжьо уааигәа дыҟазшәа!
Зхы зымшаҭо, зхы ухҭнызҵо,
Аԥхӡы казҭәо умшала,
Нас уи иакәхап уҽызнуҵо,
Зҿахәгьы зурҳәо иулшола!
Са сгәаҭеиуа аҵых салоуп,
Схәыцра еиқәымтәо иушьҭаӡоуп,

~ 83

~ Иалкаау

84 ~
Аха иудыруаз сыгәгьы ишалам,
Сара сыцәа анушьҭаӡуа!
Уи аз акәӡам бзиа узызбаз,
Уара умҩа зылысхыз,
Дзуҭахузеи апоет гәыҩба,
Зыбла ацәа хылахыз!
Изууазеи уашҭа иҭало,
Ихырсысуа, ичалаха,
Дпоетума ацәа зхало,
Ацәа гәыбзыӷ иалахо?
ИАХЬАТӘИ АМШГЬЫ...
Аҽакыҷырак насынҵа,
Сӡамҩаҿ ушьҭа налшьны –
Иахьатәи амшгьы уцеит, уца,
Аҵх лашьцара уналашьшьны.
Ҳзеиқәшәарыма уаҳа, иҳәа?
Баша схы злазжьари!..
Иԥшра умам ихынҳәуа –
Аиаша шиашоу злазӡари?
Бзиала сҳәаанӡа сузҵаауеит,
Иумоу здырырц сымҭаны,
Ус умҩасыр сгәы ԥшаауеит,
Аамҭа исзыԥҵәаз сымԥааны.
Зынӡа исҭахым сныжьны уцарц,
Сымҭа хәыҷы унымҵакәа,

Иван Ҭар б а

~

Уаԥхьа сгылом сцәыӡ уӡарц,
Суҳәо, снапы наумҵакуа.
Иугар сҭахуп акы нмыжь,
Мышкы азыҳәа исылшауа.
Сымшқәа мҩаслар ус хрыжь-хрыжь,
Аашьа-ӡҟычра сылшшауа.
Иқәысхуазеи нас адәы?
Сыԥсы-бзамкәа инысҵуазеи?
...Аха суазҵаашт иахьазы:
Сымҭас ма иунысҵазеи?..
ԤСЫУА ҚЫҬАК СНАЛАЛЕИТ...
Аҭоурых са салалом.
Иамур – уи уашьҭан!
Ԥсыуа қыҭак сналалеит
Схала шьыжьымҭан.
Амырхәага шьҭалауа,
Адгьыл қәнаҵауан.
Аҳәсахәыҷқәа еишьҭалауа
Усура ицауан.
Аӡә дысԥылан лымала,
Сгылан сылзыԥшуан,
Абаҩ ҷыда сылалан,
Мҵәыжәҩада сԥыруан.
Сыбла дхылан, дхымлакәа
Дыӡит, дынкабеит.
Сцом, аҽаӡә дысԥымлакәа,
Лҩыза уа дызбеит.

~ 85

~ Иалкаау

86 ~
Сыбла цқьа дазымбакәа,
Уигьы са дсыцәцеит.
Аӡәгьы лхәыцра сзымгакәа,
Сымҩа сазынхеит.
Амҩа сықәын схала уа,
Ақыҭа сала сцон.
Џьара сҭалон, схалауан,
Аблахкыга збон.
Амҩан ҿыц исԥылауаз
Снылкылон еиҭа,
Аҽаӡә лышьҭа схылауан,
Шьҭа сабацои, шьҭа?
Уажәшьҭа саԥхьа ицәырҵуада,
Избода ҩаԥхьа?
Зашҭа сҭалан сҭыҵуада,
Изгода иахьа?
Ари ақыҭа салахеит,
Сцошәа-сымцошәа,
Анасыԥ ду салаҳаит –
Иара сымбошәа,
Лара абраҟа дыҟоума,
Сыԥсы зыҿҳәароу?
Хыда уаҳа сныҟәома
Сымҩа еиҭа ихароу?
Нас абраҟа иныскылап,
Аҭыԥ сахьынхо!
Аҳәсахәыҷқәа еидыскылап,
Дцәырҵып исгәаԥхо!

Иван Ҭар б а

~

***
Са сықалақь шәҭыла иҭалаҳау?
Мрашәахәала, мрашәахәала иқәҵоу?
Избо зегьы ԥхыӡны салаҳау?
Ма иблахкыган сара сзы иҟаҵоу?
Ишԥасԥылои? – Ихьыҵәцараха!
Наунагӡа сыԥсы зыҿҳәароу!
Џьарантә сааргьы сааԥса-скараха,
О, џьанаҭми, усҟан са сызҭоу!
Амшын сԥылоит напеинҟьарашәа,
Ахаԥыцқәа ҟәашӡа иаҿыҷҷо,
Басла, Басла – Аҟәа агарашәа,
Амшын аума уԥсахы зырҷҷо?
Исҭахӡам ажәытәра угәалашәар,
Саргьы исҭахым, уаҳа исҭахым!
Сыгәнаҳахап – аҭоурых ду салашәар,
Слахьынҵакәзар – амшын гәышҵа ихым!
Ма зҵаарала Аҟәа хҭаскуама,
Сахыҽхәозар сара сахьынхо?!
Амш бзиа лахьеиқәрала еицаскуама? –
Ишәасҳәарц акәын иара шысгәаԥхо!..
***
Иџьасшьашаз са исымбацкәа –
Адунеи ду еилаԥсоуп,
Сныҟәоит сара сымтәаӡакәа –
Бла иабо, нас, хы иаԥсоуп.
Аԥсабара сахьак амам,
Ауаа реиԥшҵәҟьа иаргьы ӷроуп –

~ 87

~ Иалкаау

88 ~
Ицәырнагома зегь аргама,
Иҵәхугьы егьа аӷроуп!
Амшын дуқәа са исымбакәа,
Аокеанқәа – иара убас,
Исзадкылом амшын шкәакәа,
Аҭаххаргьы са стәы еиқәаз.
***
Санхыԥшыло – уи аҳәаа амам,
Са сдунеигьы уа иаатуеит.
Уи ахықәаҿ схәыҷра нхама –
Иааҟәымҵӡакәа иҿнаҭуеит.
Сахьцалакгьы са стәы сыцуп,
Сара истәу – са сатәуп,
Есымшааира избо ҿыцуп,
Уаҵәгьы иҿыцу ак батәуп,
Аха сымҩаҿ, егьа збаргьы,
Егьа сҳәаргьы – сажәа акоуп –
Са сыԥсадгьыл хара инхаргьы,
Иара зҭымшәо – сара сгәоуп.
Сахьиз адгьыл – сара сгара,
Сыртаатиуа сарҵысуеит,
Са иахьсоуз агәеилгара
Сара схәыцрагь уахь иԥшуеит.
Иаасыԥгылоит сыҩны, сгәара,
Са сахьныҟәо сгәы зырԥхо,
Слымҳа иҭахәыҭхәыҭуа скәара,
Џьаргьы иҟам абжьы зхоу!..

Иван Ҭар б а

~

***
Ухнахцәаргьы амра аԥхара,
Нас агәкаршәра уагаӡап,
Акы уцәагхар знык унхара –
Уи шәкы рҟынӡа инаӡап,
Уазымԥшыкәа ишацу, имшацу,
Унхаҩызар – заа уҿых!
Ааԥын, аԥхын – амра шацу!,
Аӡын иацуп – ахьҭа, аҷыхь!
***
Амхы дҭалан аӡә драшәон,
Уажәы-уажәы уа дааҭгыло,
Уи дызхысыз блала ишәон,
Уи акәын еиҳа даанызкылоз.
Иаԥхьа ишьҭаз шьҭа ихҳәон,
Аха ибла наҟ иаҟәигон,
Уи иирашәаз – жәантә ибон,
Ирашәамыз иҽахигон...
АҴХ
Ԥсы зхоу зегьы зхылаҳәоу,
Абар шьҭа иԥхьарылт,
Адгьыл аҵых илаҳәоуп,
Бла зхоу ацәа рхылт.
Аты заҵәык зыцәауам,
Аблақәа ҭыџьџьо.

~ 89

~ Иалкаау

90 ~
Аеҵәақәа ҿыцәауам,
Ажәҩан иаҿыҷҷо.
Аҵых лашьца рҽалагәа,
Идәықәлоит ҽашьоукы,
Усҟан ауп ианалаго
Урҭгьы рыгәҭакы.
Ицәоу шыҟоу, ицәамгьы
Маҷӡам адунеи.
Иҟоуп амца ахьырцәамгьы –
Уаҟа имбылуеи!
Ицәам зегьы ҭалаҳан,
Ицәам ахәыҷқәа,
Џьара абомба ахьалаҳаз,
Иқәҵит аҭыӡқәа...
Ауаҩы, нас, имазааит.
Ииуз, данхандеи.
Ҭынч уахынла дыцәазааит,
Уи иҩны даннеи.
...Уара ушҟа икараха
Инеиуа ҳануҭоу,
Ҳара ҳзыҳәа – угараха,
Аҵых, ҳазмадоу!..

***
Иԥаҵақәа ырша, ибла гәыкқәа ҭшаша,
Ихылԥарч ырнаа, игәы иҭакызгьы мӡо,
Исахьа кыдын хаҵак, дыԥшуа иаша,
Иҿыԥшылара хара иԥырны ицо.

Иван Ҭар б а

~

Агәра сымго сыҟам ареклама,
Арекламагь иамоуп иара ахәҭа.
Аха еиӷьми сара избо аргама,
Аԥсҭазаара иашаҵәҟьа ахаҭа,
Ареклама иазҭаз ареклама,
Киносахьак збеижьҭеи акыр ҵуеит,
Уи асахьа аԥсҭазаара иашак,
Аиаша шиашоу иахьагьы иаауеит.
Уи асахьа ҳагон ҳашьҭԥаа ҳаман,
Ҳахьтәаз азал хәыцрала еибакын,
Ҳа ҳабжьара ибжьысуаз цәаҳәа аабама –
Ҳазхәаԥшуази, итәази – зегь ҳаӡәын!
Аибашьра ахьцоз аҳәаҟьара ҳалан,
Уа Чапаев ир рахь ҳаԥхьаӡан.
...Аха дышцоз дыӡсо аӡымҩас дҭалан,
Аӷа ихылас дгәаҭан уа ихьӡан,
Ԥхьаҟа иҳаԥхьоз усҟан ҳаԥхьа игылан,
Нырцәҟа дырырц кыр дықәԥеит, дықәԥа...
Дахьӡааҟәрылаз ацәыкәбарқәа хылан,
Нас иаахнахит зынӡак ацәқәырԥа.
Аха агәыӷра иҳауз уаҟа имыӡит,
Ҳала иабазаргь хаҵак дышҭахаз,
Иаанымгылоз ҳхәыцра дама ихыҵит,
Иара исахьа ҳгәаҵоуп иахьҭахаз.
Аха исхашҭуам, аӡә зегьы дҳаԥысит,
Знык ибан иазымхеит, аҽазнык...
Иаабжьамыжьӡо дныҟәон уахь арԥыск,
Иаакнырхаанӡа дныҟәон уи мчыбжьык,

~ 91

92 ~

~ Иалкаау

Сиазҵааит ҽнак нас арԥыс ихьыз здырырц:
– Иныҟәугозеи абрахь ес-уаха!
Аҭак сиҭеит: – Аԥсык игуп дырырц,
Издыруада уи деиқәхар, деиқәха?
Ишԥасҭаху, аҟаза имч ҳирдырырц,
Аҟазарала – аԥсҭазаара ҳирбарц,
Уи Чапаев иеиԥшҵәҟьа ҳа даҳнырырц,
Арԥыс иеиԥшҵәҟьа ҳгәы тҟәаны ҳаигарц!
АԤСНЫ АЗЫ АШӘА
Исызҳәарыма ашәа иуаҭәоу,
Иуқәнагоу ажәа сҿам,
Сныҟәоит сара укәакьқәа гәаҭо,
Аха сымҩа усгьы инҵәам.
Саанымгылацт снапқәа сгәыдкыл,
Сшьапқәа еиҭамҵуа, ԥхьа срымдо,
Ушьха ӡышқәа рыԥша сгәыдкыл,
Срыма инеиуеит зыгәра зго.
Зынӡа умаҷӡоуп адгьыл хсаалаҿ,
Уеиԥшны укыдуп амзаҿа.
Урыԥхушәа жәеинраалала,
Уазеимымдац са сшьаҿа.
Ашьха схалан, – иааԥшит ага,
Амшын ихылеит иара ахҳәа,
Са сгәы шьҭыԥрын саргылт снаган,
Сеиҭанавалт аԥшаҳәа.
Ага-еиужьра сылаԥш ххалоит,
Саԥхьа ишьҭоуп уи еиҵҳәа.

Иван Ҭар б а

~

Амшын ҵаара насгәыдтәалоит,
Сзаԥырҵрыма нас, ишәҳәа?!
Аԥша ҟәанда схахәы ԥхьаҳәо,
Сныҟәо сшавоу сшьапқәа еихго,
Ашьха ӡыхьқәа ахьхьахьхьаҳәа
Еиҭасыԥхьоит, наҟ сызго.
Агеи ашьхеи ирыбжьаршәу,
Аԥсынтәыла – блас исхоу!
Уара убла ԥшӡа ҭыџьџьароуп
Адунеигьы са исзырбо!
Дгьылда ушьапы узеихгауама?
Абра раԥхьа сымҩа аатит.
Аԥсҭазаара иамоу гьамас
Сан лкыкахш иснаркит.
Сҿы зырцәажәаз раԥхьа ԥсышәоуп,
Ԥсышәоуп сыхшыҩ еилзырга.
Уи нахысгьы исоуз – ԥышәоуп,
Амҩа ду ахь са сызга. –
Иалшо анызба ҳаиашьара,
Ҳаиашьара сзырӷьацаз.
Уи ауп исызҭаз сара алшара,
Уи ауп схьыԥшымкәа са сҟазҵаз.
Аԥсуа ԥҳәызба леиԥш уеинҭәыла,
Учча, ухәмар, уҽырба!..
Уара уҿаԥхьа, Аԥсынтәыла,
Иахьа ишьҭасҵоит аҭоуба:
Са сыԥсадгьыл сыԥсахуазар,
Алашара сумырбан?

~ 93

~ Иалкаау

94 ~
Уан узааӡаз духашҭуазар,
Иузылуазеи даҽаӡә иан?!
СЫШЬХА ҚЫҬА
Ушьҭоуп сқыҭа ашьхатәылан,
Ашьха рызқәа уҽықәҵаны,
Сара унапы сықәургылан,
Суааӡеит ҳаҭыр сықәҵаны.
Ҳа ҳаиларсуп гәыла, дала,
Даци дгьыли шеиларсу!
Саныҩеидас суцәыбналан,
Уара укажьны снеиларцу?
Уныжьны сгәы сабаго,
Снымха-хымҵәауа?
Сқыҭа, сқыҭа нага,
Сқыҭа – слашарбага,
Сдац ахьԥымҵәауа!
Аԥсҭазаараз амыч сыҭан,
Сымҩа иаша назгауа,
Сқыҭа бзиа, сара сқыҭа,
Сқыҭа угәра шԥазгауа!
Ҳаҭыр уқәны ухьыӡ гарцаз,
Сара смахәар ԥхьарҵәаны,
Сҩызцәа срыԥхьоит абра инхарцаз,
Иаԥсоу қыҭа рԥарцәаны!
Уныжьны сгәы сабаго,
Снымха-хымҵәауа?
Сқыҭа, сқыҭа нага,

Иван Ҭар б а

~

Сқыҭа – слашырбага,
Сдац ахьԥымҵәауа!
Абра иҟоуп са сынхара,
Са сгәы сзеиҩшом ҩыџьара,
Сқыҭа бзиа, са сгәаԥхара,
Сқыҭа – баҳча ҩычара! –
Аԥсҭазаара сымам уда,
Зыԥсҭазаара салалаз,
Сқыҭа бзиа, сара сқыҭа,
Сашәа уацны ухалала!
Уныжьны сгәы сабаго,
Снымха-хымҵәауа?
Сқыҭа, сқыҭа нага.
Сқыҭа – слашырбага,
Сдац ахьԥымҵәауа!
СҼЫХӘА
Шьыжьымҭан абжьы сарҿыхон,
Иҿнаҭуан: «кьыр-кьыр»,
Адгьыл бӷьаҭуа игылан сҽыхәа,
Иақәын акәадыр.
Снақәтәан,
«Чоу!» ҳәа нас сныбжьалон,
Адәеиужь ашҟа сцон,
Саԥхныҩлауан уаҟа аԥшалас,
Аҩраҿ ҳа ҳаисон.
Агәыӷра сыман, – адгьыл кәаза
Сышьҭақәа аннаҵап,

~ 95

~ Иалкаау

96 ~
– Изҳауеит аҽыбӷа ҟаза, –
Дгәырӷьон сара саб.
Ҳа иҳаԥысны ахшыҩ-лас,
Ҽҳәарак цәырҟьа иааит,
Иаасырԥшаанӡа уаҟа исылаз,
Сҽыхәа сахнаԥааит.
Умкьыркьырын уаҳа, сҽыхәа,
Умгьагьан еиҭа!
Схәыҷра ахьыцәоу иумырҿыхан,
Илаз ацәарҭа.
Мчыҟам ажәҩан са сахьалоу
Слымҳа зшәаҳауа,
Убжьы сыцны уахь ихалоу,
Уи акәу изсаҳауа?
Аихатә рашь сахьақәтәаз сааин,
Иумбан уамашәа,
Аамҭа уныжьны ицеит, иуиааин,
Икажьны уныҟәашәа.
Умгәырҩан, нас, уахьынсыжьыз.
Сҽыхәа, умгәырҩан!
Ажәҩан сзаатит иахьеиужьыз,
Сыҵоуп исгәаԥхан.
АЧА
Бзанҵы изымбац ача ахьыларҵо,
Ианҭаргало иацу нас аџьа,
Уи аазрыхыз аҵәы рылаҵо,
Дасны ирџьо, дтәаны ифоит ача.

Иван Ҭар б а

~

Дықәуеит, дӷызуеит игәы иалырсны,
Еиӷьыз дашьҭан иара лахьынҵас.
Ҳзеиԥш нхара ҵәҩанкгьы изаларсым,
Арахь уԥшыр ҳча-ԥха игоит имҵарс.
Уи аазрыхуа инапы иқәҵаны,
Даӷрамгыла иԥхьеикуеит ахәаша...
Дызкацамзи ҳадгьыл дықәцаны
Иаӷрагыло ажәлар рџьа, рылша?!
Ихәҭа ахьалам азин изҭада,
Иреиҳау налга иара игарц ахәҭа?
Шәаанаԥшы-ааԥш, уи дызусҭада,
Ус муӡакәа чан итәо ҳагәҭа?
Ауаҩы дуаҩны уаҩ-ишьа илазар,
Ача иифо иалҵроуп – иара иџьа.
Аус зымуа рзы азин сымазар,
Иҟасҵон сара џьаргьы ирмоуа ача!..
ҨЫЗАК ДСЫМАН...
Ҩызак дсыман, ҩызак, ус сызхамшәалоз,
Кыргьы саахеит сҩыза иҩызара амшала!
Са сгәы дҭалон, са схы дҭалоз дсылаҵәан,
Ҭыԥс инкылан дыҵагылан сылацәа.
Иԥуҟаргьы ихәда нықәҵан еихала уи,
Дныҟәаӡомызт бзанҵы ихала, ихала уи.
Дсышьҭагылан иаԥхьа са сыргыланы,
Дсывагылан ма смахәар аанкыланы.
Аҩызара уи иныҟәигон дақәшәаны,
Сҿыԥшылара ианыз гәеиҭон даԥхьаны,

~ 97

98 ~

~ Иалкаау

Аҩызараҿ уи иаԥызгоз дарбаныз,
Ус аҩыза дансоу иеиӷьыз иарбаныз.
Бзиа ҳазбоз – иџьаршьон мыцхә ицәырымго,
Ҳазҭахымыз – ҳа иҳахцәажәон ҳӡырымго,
Ҳаиуара акәмызт цәаҩас уи иахыз иара,
Ҳҩызара акәын ҳа иаҳзызуаз хызара.
Уи зегь раԥхьа са сныҳәаҿа никылон.
Амреи амзеи шанхо рымҩа никылон,
Дансыхцәажәоз, о, изҳәода иҿыҵҳәацәоз,
Ак рзымҳәо иҟаиҵон хазы ишьыцҳәацәоз.
Сыԥсҭазаара уи далымҵуа далаӡан, –
Сара сыхьӡи-сыԥшеи ажәҩан иалаҵан.
Есқьынагьы қәԥарак далан, далан уи,
Дынсыжьуамызт усҟан саргьы ихала уи.
Са дахьызбоз дгылан деиԥшны ацаҟьа,
Иабаздыруаз иҭаз уи сҩыза игәы аҵаҟа....
Дашьҭазаарын имҩа наҟ саԥыригарц,
Спара гәаҭан иара ихалаӡыригарц.
Ԥхьа дыԥшуан уи, иаатуаз шәык уа днылаԥшуа
Саахьаԥшаанӡа – ес, днасыдҟьа, днылашәкәа,
Дцеит са сҩыза. Сынкыдыԥшылт изқәара,
О, изакәызыз, иҟаз сара избаран?!
Дама ицеит уи, мыч дук иҵас, даркалан.
Изҳаит сҩыза, дышьҭыҵт уи мардуанкала,
Уи нахысгьы уаҳа дсымбо дныҵабеит,
Са сзықәгәыӷуаз ҳаиҩызарагь ныҵабгеит...
Уи сыбзиа дшалаз ицәгьа шԥалҵәыри,
О, ихьшәаны сыхшыҩгьы шԥарҵари!..

Иван Ҭар б а

~

Са сгәы хызхыз, сыбла хызкыз сҩызара,
Ишәҳәа аҩызцәа, ишәҳәа уи шысхызгара?
Нас, сзыкәхазеи, исмоуа схы ахьызгара?!
Сҩызара ада, уаҩ дызбом уи звызбара!
Аԥша насын ицеит уи аҩыза дсывнаган,
Исыхьзар акәхап, исыхьзар сара исықәнаган!..
Узырҽхәо иакәым – амреи амзеи урыдкыло,
Уаншьацәхысло – иувагыло, унызкыло –
Убри ҩызас далхны уҭаԥшы игәаҵара.
Аҩыза иалхрагь иаҭахуп ахаҵара!..
АҼЫҨ
Аҽыҩ ҭактәым,
Аҽыҩ ршәатәым,
Аӷәрагь ирктәым,
Атәым! Атәым!
Изтәу икәадырп!
Иҟамчы ахдыдып!
Аҽыҩ дадырп!
Аҽыҩ дадырп!
Иаԥшроу, иаху,
Зеиԥшра шьамху,
Избарц зҭаху –
Шаҟа рҭаху;
Зназы аҽарххап,
Зназы иҽырххап,
Аха иҵархап,
Ԥхьаҟа еихап!

~ 99

~ Иалкаау

100 ~
Ианыҩ – ишьҭхысп,
Адәы иахысп,
Изеиԥшроу рбап,
Иахәҭоу агап!
Аҽыҩ анмыҩ –
Игом ахыҩ.
Аҽыҩ атәы:
Адәы!
Адәы...
Аҽыҩ ҭактәым,
Аҽыҩ ршәатәым,
Аӷәрагь ирктәым,
Атәым.
Атәым!
СЖЬИҨЫН САРА
Сжьиҩын сара, сжьиҩы ҟазан,
Уи азы изгомызт сара «аҳаза»,
Имҩанысҵон са сжьаҳәа.
Ахьеҩҳәа ианыҩуан ҳӡыԥшаҳәа.
Сқыҭа жьиҩын, аха сжьиҩын,
Са сыҷкәынгьы – жәҩара сзиун,
Уигьы иникылт ажьаҳәа,
Нас ауп ҳжьирагь аншәаҳәа.
Иҳарҭон уаҟа ҳара инаган,
Ҿыц иӡрыжәтәыз аиха, аҽага.
Зыҵа кылҵәаз нас ачуан.
Аӷагь шьҭыҵуан, аҽарчуан.

Иван Ҭар б а

~

Ҳжьира хәыҷгьы аԥсы агәыҵач,
Ҳжьиуа ҳаҵан ҳара ҳҩыџьагь,
Ацыԥхь ыҵыдд икаԥсон,
Ҳа ҳгәы иахәартә уа ҳааԥсон...
О, аамҭа, аамҭа! Изурласӡазеи!
Ҳамца ахьакыз зурлашьцазеи?
Иаҳзууазшәа уара цас,
Ҳжьирагь аангылт, уанҳацрас!
Ҳжьира шжьиуаз амца зҿыҵәо,
Нас еихсыӷьуа, иҿыцәа-ҿыцәо,
Ахәа-асаба иарҵәыҵәит,
Сжьирагь уаҟа иааҭацәит.
Аха зхәыцра салашәода?
Уажәшьҭа сжьира згәалашәода?
Зны иаԥысҵеит уаҟа аҿа,
Уи иаӡрыжәит са смахәҿа.
Насгьы исылшеит сара акы,
Сзанааҭ гьама наисыркын, –
Аамҭа ҿыц ианаалоз дыр,
Сыҷкәын ирҭәоит иахьа аџыр.
Сара сынхеит сжьира сыҵган,
Сызтәарыма, уи инаҽыҵган,
Сара исымаз азанааҭ,
Инаган аамҭа ицаз инаҭ?
Аҿар шәаамҭа са санышәап,
Аха ибжьаӡма зынӡа сԥышәа?
Шьҭа ишԥазуеи, шьҭа, ишәҳәа?!
Сзаԥырҵрыма са сжьаҳәа?..

~ 101

~ Иалкаау

102 ~
АХЬШЬЫЦБА
Снапы иқәтәан, исыбжьан уи снапала,
Зынӡа иснаалан иҟан сыхшьыцба,
Счашәарц арха исыман ҽнак санҭала,
Аҟазара уа ауп иахьыснарба.

Сла кылыԥшит, ача ахьтәаз игәаҭан, –
Аҵыхәа ркьакьан, – еиԥшхеит ахәымпал
Сыбжьы ансырга, иԥеит ахы мшаҭо...
Сыхьшьгьы сыршәит ача хыхь ианхал.
Ача анԥыруаз, иамҭо амҵәыжәҩа ҟьаха,
Икны инатәон ҵаҟа сыхьшьыцба.
...Аха сшанхеит ашьҭахь сыла ҭхаха:
Сыхьшь халан ажәҩан ианҽырба...
Адгьыл аҿы сынхеит сара схала,
Ахы иҩахан иԥшуан уаҟа сла.
Ҳара ҳныжьны ицон уи ихало, ихало...
Ахьшь убжьаргьы, баша агәра гала!..
Ицеит, ица, аԥша ласра иаман,
Ахақәиҭра-ԥсадгьыл анаба!
Иаанҿасуазма уи амҵәыжәҩа шамаз,
Иԥрырц ами изамоу ахьшьыцба!
***
Ухала иҵала агәыҭгашьа,
Агәырҩа уҽоуҭар – уаҿашәап!
Иудыруазеи ԥхьа узыниаша,
Уазыхиамзар – уеиҿышәшәап!

Иван Ҭар б а

~

Ашәара уԥылар, угәыҭҟьа-ԥсыҭҟьа,
Уеилаӡыӡо уи уабар,
Умч еизгамкәа ма уазыҵҟьар,
Уԥыххаа иалшоит уи уагар!
Анаҟә канҵло уаԥхьа ихылар,
Блашәахәала уи ԥсаҟьа!
Аӷа бџьарла дудыххылар –
Деиҩуҵәартә еиԥш уабџьар ҟьа!
Анаатә асыр – изҿамсрыда,
Уи аԥылашьа ҵала!
Аԥсҭазаараҿ еиламсрыда,
Ухы уҩахан ԥхьа уцала!
Аԥсҭазаара уазырхәмаруам,
Уан улкушәа, уи хәыҷҵас,
Аԥсҭазаара – ҭысԥыҳә-қаруам –
Уи уԥсы адкыл хаҵаҵас!
ҼААНЫБЗИАЛА
Илаша-лашо амра игылаз
Нагӡара амаз, нагӡара!
Ашықәс ҿыцаз уи иаԥылаз –
Рымҩа иақәыз ԥхьацара!
Абзиабара еиднакылоз
Амилаҭқәа еишьцәаҵас,
Зегь еидгылан еицрыдгыло –
Ирҭынхааит баҟаҵас!
Агәыразра рыбжьаз ажәлар,
Рыччабжь гозааит ахәыҷқәа,

~ 103

~ Иалкаау

104 ~
Дҟамлааит уаҳа аҭынчра иажәло,
Иҭынчым ҭынчзааит аҳәаақәа!
Уахгьы-ҽынгьы абџьар иаҵоу –
Ауаа рҭынчра зду хьчатәыс,
Рхымҭа ҭамшәо аӡәгьы игәаҵа –
Рабџьар рмоуа ҭырҟьатәыс, –
Аҭынчра ԥшәымас ҳара иҳалаз,
Ҳусқәа ирымаз уи хадас.
Ашәа иаҳҳәо ҩада ухала,
Ажәҩан уалаз уа ԥсааҵас!
Ҽааныбзиала, абиԥара
Ҿыц игыло – иаҳҭынхо, –
Бзанҵы ишәцәымӡуа абзиабара
Ҳара ҳҟынтәи ишәзынхо!
Ҽааныбзиала, аԥсуа идгьыл,
Ҽааныбзиала, ашьха, адәгьы!
Ҽааныбзиала, салам удкыл,
Акәыла, аҩыза – унымхо аӡәгьы!
АҨЫЗА ИЗЫ АШӘА

Аибашьраҿы уалаӡгәышьеит аҳәаҟьара,
Убаҩ амоуп са сыԥсадгьыл агәы ҭбаара.
Сҩыза уда сгьежьит сара сымацара,
Уара уда исылшарыма агәырӷьа-ччара?!
Иаасыкәыршан ааԥын ҩыча абӷьы иаҵәара,
Уа ихызбаалоит сҩыза убла ԥшӡа ҭыџьџьара,

Иван Ҭар б а

~

Згәы уаласоу сара соума сымацара,
Зегьы урыцуп ҿыц игыло абиԥара!
АН – АМҨАԤГАҨ
Адәыӷба станциа ҭәуан есааира,
Ажәлар гылан еизаны,
Ан днаскьалгон лыҷкәын хаара,
Иеивагылан еизгәыкны:
– Сан, абзиала, амҩа сымоуп,
Сцоит, исаамҭоуп шьҭа лассы.
Стәыла сыԥхьоит, сыхиа сгылоуп,
Уи азы исшаҭом са сыԥсы.
Сцоит бааныжьны, сзааӡаз стәыла,
Тәамҩахә мукәа исыхьчарц,
Сан, инагӡахоит схадкыла,
Са сгәы иҭаӡам ԥсшьара сцарц.
– Нан, са соуԥшәыл, сылашара,
Сыҷкәын ҟәыбҷа, сызкәыхшоу,
Нас уа уами – сымч, сылшара,
Иуеиӷьу дсымам – исҭынхоу.
Нан, уҟәышыз, уажәа џырыз,
Уӷәӷәаны уҟаз ухианы,
Уҩызцәа, уқәлацәа рҿы удырыз,
Ухьӡ рҳәартә еиԥш урҽхәаны.
Ҳтәыла узааӡаз – уара иуануп,
Сара исыдкыл, узҭаху,

~ 105

~ Иалкаау

106 ~
Ҳарҭ ҳаицыхьча – уара иууалуп,
Уи уазықәԥа ушеибаку.
Лыҷкәын дышьшьуа гәы разыла,
Ибла хаара ан днагәӡит,
Урҭ ааиԥырҵит... фақь мчыла,
Адәыӷба ԥшьаала инаҵысит...
Уи андәықәла астанциа ныжьны,
– Бзиала сан ҳәа ибжьы гон.
– Хирла уааит ухьыӡ дуны, –
Ангьы уаҟа лнапы лҟьон...

ИШЬНЫ ИШЬҬАН АԤШҚЕИ ИАНИ...
Афашистцәа аҩны иақәлан,
Ак нырмыжьит – мҳаҵәи чуани,
Ифҩышәо иахысит иқәлан,
Зегь еимырдеит хыбреи ҭуани.
Аҩны рыблит – амца ацрарҵан,
Урҭ ишьҭарҵеит ирацәаххыраха,
Арахә, ашәахә зегь раԥырцан,
Еизца идәықәлеит наҟ рхы рха.
Рыԥсы рцәылгарц аԥшәмаԥҳәысгьы,
Лхәыҷы длыма дыҩт деиҵасны.
Илаԥш дыҵашәт афашистгьы,
Длыхьӡан дникылт уи дылҿасны.
«Быҩ бабацои ҳа бҳамбакәа? –
Даалҿагылеит иҽеимарџахәуа –

Иван Ҭар б а

~

Ас бандәықәла азин мгакәа,
Ибзымдырӡои нас ибыхьуа?»
Дшәаны дҵәуон аԥшқа илкыз,
Лара дгылан ҿымҭуа-ԥсымшьо,
Уи илдырит иҽыззикыз,
Ишнимыжьуаз, уаҟа ишишьуаз.
«Нас ари оума бзыршанхала?»
Инапы мҩаниҵеит апҟацаҳәа,
Амца иҿартәо, ишлылшозала,
Ддәықәлеит ларгьы ашацаҳәа.
Дырзыҭрысит ҽеиларшәала,
Ишәақь ԥынҵа рылацало,
Аҳәа ццышәла, гәахәарала
Иԥҟо, ирҟьо, еихырссало...
...Дкаршәын аԥшқа ибла ҭыхны,
Ашьа иҿыкьас рыцҳарала,
Ицәа-ижьы ҟәаҟәа, илымҳа ҿыхны,
Ихы еихыхны ҳәа ҵаррала...
Иан арыцҳагь лыбла ҭаала,
Дҳәазо днеиуан дихьынҳало,
Лыԥсы еизго, лнапы хшәаала,
Даалшьышьит дылгәыдыҳәҳәало.
– Сыԥшқа... сгәыкы... сылашара... –
Лажәа ҿахҵәеит намӡарала,
Зынӡа илцәыӡит алашара,
Лҽааиқәылкит блеиқәыԥсала...
...Амаҭ ашҳам рылахьшәашәа
Ишьҭан, рыцҳа, аԥшқеи иани,

~ 107

~ Иалкаау

108 ~
Рнапы еикәырша ҿыц иеиниазшәа,
Шаҳаҭра руеит дгьыли жәҩани.

АМШЫН -УАҨ АФЫРХАҴА
Ражьден Барцыц изкны

Амшын Еиқәа хәмаруа, иҩхало,
Ишбылгьоз убон ацәқәырԥа.
О, усҟан агәырӷьара ухалон,
Уагәылҟьан уцон иеиҟәырԥа.
Наскьа ашьхақәа игылаз иӡышӡа,
Гәышьҭыхла умчра иазыԥшуан,
Уа амрагьы узгәырӷьауа ссиршәа,
Амшынгәы ихыҷҷала ианшуан...
Ахҿеиԥш унагәылҟьа ухылан уцашьа,
Ашлагь убраҟа ибалон,
Ацәқәырԥацәгьа анужәлоз, аҽкыдҟьо, аҽашәо
Иагәылҳәа аиааира угалон.
Уԥсадгьыл хазына ишәҭуаз ишаҭәаз,
Улшара иазҳар уҭахын,
Абиԥара уасиаҭны ахаҵара иунаҭаз,
Угәаҵаҟа имыӡуа иҵәахын.
Аԥсақәа анхыла иҩынтуа еиқәараз,
Утәыла иахьӡарц аҽӡаны,
Усҟан иуцгылт уаҟа ушьа иалаз,
Ахаҵара мыцәо имцаны.
Кьахь Ҳаџьараҭгьы, иҟаз шьхатәыла,
Дуаԥызо днагылт дықәԥауа,

Иван Ҭар б а

~

Рашьла инкылҟьеит Нарҭаа ҽырххыла,
Рылшара каԥхеит иара уа.
Уалан иахьцеиуаз амца еилашыра,
Уа иқәҟьа иахьцоз аҭакар,
Амцабз мацәысуа, уаҟа ихшылоз,
Иалшон амшын зегь иахьӡар.
Ашьа рацәа хылеит амшын ицырцыруа,
Унапхымҭа иагеит алақәа.
Мраҭашәарахь наҟ уаԥхьа гәыргәыруан...
О, иҟазоуп ахаҵа унапқәа...
Амшын ахьтә иҭыҵуеит идуӡӡоу улшара,
Мроушәа икаԥхоит иахьа ара,
Уабгьы дҩагылоит ашьыжь ашараз,
Ухаҵашәа аҳәоит иԥхьарца!
СА СЖУРНАЛ
Сыжәлар рышҟа амҩа сызҭо,
«Алашара» – са сжурнал,
Апоезиа аӡыхь сзызто,
Смалқәа иреиӷьу – смал ду, смал!
Ажәа сызҳәар – сажәа змаздо,
Изынхало имеилахәо,
Сыжәлар гәакьа уи рызназго,
Сара сышьҭахь иара нхо!
Здаҟьақәа аарту Аԥсны азыҳәан,
Аԥсуаа рҿахәы назыгӡо,
Аԥсуа бызшәа иара азыҳәан
Ашәышықәсқәа рахь ицо.

~ 109

~ Иалкаау

110 ~
Избарц сҭахуп уи ианыло
Иаԥхьо зегьы иргәаԥхо,
Ахьышәахәа иадыскыло –
Хьышәахәоушәа ирзынхо!
ԥсаатәҵас иара ахьыҩнало,
Игәырӷьо аԥсуа иҩнаҭа, –
Иазыԥшларц уа рхәыцра ишалоу –
Ианбаауеи ҳәа, нас еиҭа!
Ааԥын иацыз, аԥхын иацыз,
Ҭагалан шьҭахь, нас – ӡынраз,
Иаҳамбацыз, иаҳмаҳацыз
Зегьы рзыҳәан ихнатуаз!
Ҳара зегьы – еиднаԥхьало –
Иҳабжьазааит уи цҳаҵас,
Бзанҵы имыӡуа уи ианхало,
Аԥсуаа ирзынхо баҟаҵас!
Ҩаԥхьа амҩа сара исызҭо,
«Алашара» – са сжурнал!
Апоезиа аӡыхь сзызто,
Смалқәа иреиӷьу – смал ду, смал!
СԤА ИЗҲАИТ
Абар, са сԥа шьҭа изҳаит,
Дҟалеит даҽакала.
Аҩызцәа ҿыцқәа уи ирҳаит,
Сара сыда – ихала!
Иусқәа-иҳәысқәа рацәахеит,
Дрымоуп дырхагалан.

Иван Ҭар б а

~

~ 111

Акгьы сыгӡам – смыцхәхахьеит,
Дныҟәоит – иара итәала.
Зынгьы исҳәо иаҳауам,
Иаҩсны ицазшәа сажәа.
Хәыҷҵас сиацәажәар иуам –
Хаҵаҵас данцәажәо!
Шьҭа есааира наҟ днаскьоит,
Иааигәа са саннеиуа.
Абар, уажәшьҭа са сааԥсоит,
Иара изы ихандеиуа!
Аха акгьы амам – сгәы азнарҳап,
Изҳауа дахьҩеиуа!
...Абра закәу нас ибап
Иаргьы ус дышнеиуа!..
АБРА ДНЫҞӘОН
Д. Гәлиа

Амшын хықәаҿ дныҟәон ԥшьаала,
Абра дызбон есымша.
Абра иԥылон ажәеинраала,
Иацны иаазшәа уи аԥша.
Абра дызбон иара ихала,
Адунеи ду ибла ахьӡо.
Иажәа ԥырны хыхь ихалон,
Иаанымгыло, хара ицо!
Абра дныҟәон, абра дныҟәон,
Игәы еиԥш иаргьы дымтәаӡо.

112 ~

~ Иалкаау

Абра – аԥсуа иразҟы ахьыҟоу,
Аԥсуа изыҳәан ашәа аԥҵо.
Агеи ашьхеи реимадара
Уи цәаҳәала еибаркны,
Нас уи днеиуан аҩадарахь,
Аԥсуаа рцәашьы амца аркны.
Абра дыҟан, абра дыҟоуп,
Иԥсадгьылаҿ – дахьынхоз!
Амшын хықәаҿ дызбоит дныҟәо –
Аныҟәара ахьигәаԥхоз!..
АҚАЛАҚЬ АҾЫ АӠАХӘА
Ақалақьаҿ са снапала аӡахәа еиҭасҳаит,
Дгьыл кәамҟьарак иара азыҳәан исыԥшаан,
Аҽашәырқәак уа ианаалан – нас еихасҳаит,
Баҳча хәыҷык ҟалеит уаҟа уажә иазҳан.
Аха аӡахәа акы еиԥшым. Аҽеиҵнахын,
Ахҵәыр дәықәҵо, аҽырлакьҭан ҩада ицеит,
Нас ишнеиуаз амҩа ҿыцқәа еиҭашьҭнахын,
Аҩын дуӡӡа – аихагыла уи иахьӡеит, –
Уи иахьӡеит аҽырша-ҽырша аҭӡы икыдлан,
Аҩны зегьы иакәшо-иакәшо аҽыхнашьит,
Иаанымгылеит иара уаҟагь, ҩаԥхьа аҽыртлан,
Гәыла ҩныкгьы аҽахаршәны аҽаԥнашьит.
Ҭелҵас иара нырцәи-аарцәи инарыбжьалан,
Ашәшьыра ду иара аҵаҟа уа икаиеит,
Абар, уажәы ажьымжәақәа паҟәӡа иҿалан –
Амра ашәахәа агәылыԥхо ажь ӷырлеит.

Иван Ҭар б а

~

~ 113

Иҟалеит уи, иара атәала, ибаҳчақәаҵан,
Аԥсы еивнагартә ақалақьаҿ ианазҳа,
Асфальт чаԥа иартәо ашоура – аҭакар аҵан –
Адгьыл аҿы знык аԥашәқәа анаҳа!..
Есышьжьымҭан сара сгәырӷьа-гәырӷьо сгылоит,
Сагьныҵалоит сара сбаҳча – уа сҽырбо,
Сахьцалакгьы, сара қыҭа ҟазшьак сылоуп –
Сахьнеилакгьы, сқыҭа цәаҩа зладсырбо!..
***
Сыбла анхыстыз амра сҿаҷҷеит раԥхьа,
Амратәылаҿ уижьҭеи са сынхоит,
Амырхәага ԥыҵәҵәо икаԥсоит саԥхьа,
Ӡынгьы-ԥхынгьы сара уи сызхоит.
Амшын Еиқәа ԥшьаала аҟәара инасуеит,
Ахықәаҿы аразынқәа ҿырпуа,
Ашьхахьынтәи ахәхәа-хәхәаҳәа иԥшасуеит,
Ашоура иажәлан хаха еимырпуа.
Ааԥын ԥшәыман ашьха рызқәа иқәлеит,
Анаҟә ӡыҭуеит алаӷырӡ ҿыкәкәо,
Арҩаш дуқәа еижәхасны ҵаҟа идәықәлеит,
Аӡымҩасқәа аԥаҩқәа ирхыкәкәоит.
Ашәаԥыџьаԥ иршәылт ауапа хәылда,
Аҳаскьын-ҿа ахшьыраҿ иқашәқашәоит,
Асар рымҩа ажәҩан агәы иалдоуп,
Ашьхымза гәараҿ ашәҭқәа шьҭа изазоит.
Аԥсабара иаҳа-иаҳа иҿыхоит,
Акакала ицәырҵуеит аԥшра,

114 ~

~ Иалкаау

Са сгәаҵаҿгьы ашәа ҿыцқәа ҭыхоит,
Сажәеинраала аҿуп ашәра.

***
Амшын Еиқәа еиӷьу иарбан аԥхын иҟоу,
Амра ацыԥхьқәа аӡы иӡаалан рҽандырхьуа,
Бзиа ишԥарбои аԥра шлақәа ирықәтәа ианныҟәо,
Ахәыҷқәа еиԥхныҩла ацәқәырԥа
				
ирыжәлан иандырхуа.
Ақалақьгьы ӡсо абӷьы иаҵәара иалоуп,
Аҵла иахыҵәо инӡаашәкәала ицарашәа,
Еиҩыргози ақалақьи амшыни ԥшрала,
Рсахьа еилаҵәоит урҭ еиԥшымхар рымуашәа.
Аҭаххаргьы ԥра хәыҷқәазааит змаршәа роуз,
Даргь хәыҷқәами, аха иашьҭоуп рымч ршәарц,
Иӡсо ихуп урҭ раԥхьа ишьҭалаз амшын зҽоужь,
Зҟыбаҩ бзиоу, агәамч зҩыда злоу аҿар.
Ахәыҷқәа рхәыцреи рлаԥшҵашәареи
					
амшын ихӡалом,
Рымч ахьааԥшша океан усқәа раԥхьа ишьҭоуп,
Урҭ ирдыруеит: адырреи агәамч ӷәӷәареи злалаз, –
Аамҭа ҿыц ианаало иҟоу убарҭ роуп.

АШЬХАҚӘА
Наџьнатә аахыс шәгылоуп шәеицырхашьшьы,
Шәуапа ҟәашқәа шәшәымхӡо, шәырҭашьшьы,

Иван Ҭар б а

~

Шәызхаҵгыло дарбан шәара асҟак?
Исызҭауада шәмыцхәра сара аҭак?
Еиҭа ҿымҭуа шәгылоуп, шәмааԥсаӡо,
Сызшәазҵаауаз ажәак шәымҳәаӡо,
Ашәышықәсқәа шәхууаа ицоит хара,
Аха шәажәӡом ашьхақәа, шәара!..
Шәчара руазшәа иасны аԥсуаҵас,
Шәгылоуп енагь, шәгылоуп маҳәцәаҵас.
Саргьы баша ишәысҭоит азҵаара:
Шәызражәуазеи шәанаҿу маҳәра?
МАИАКОВСКИ ШЬХАТӘЫЛАН
Ахра ҵәрыԥса дуқәа аԥҭа иахьалоу,
Аԥса ҵлақәа ахьгылоу уа цәашьҵас,
Ашьхатәылан ахьшьцәа ҭаацәала,
Аҵых ԥырҽуан амца иахьыҽҳәатәаз.
Урҭ ирхыкны ажәҩан ԥҭала ихыбын,
Уахь акәымзи алҩагь амҩа ахьхаз,
Аҭаҳмада дӡышӡа алҩа ихылыбб
Ажәабжь реиҳәон, – ақәра ду зфахьаз.
Иара иқәлан ажәабжь дызлацәажәоз,
Аха илакәуп алшоит уи уҳәар,
Аҭаҳмада иалам иажәа дшажәыз,
Дышцәажәауала иалшоит уи дҿахар.
Аамҭа ықәҳа ицон ахшьыра иҭала,
Ныҳәаҿазшәа ажәа еимырдон уа,

~ 115

116 ~

~ Иалкаау

Ҷкәынак даацәырҵт даԥхьо ажәеинраала, –
Усҟан иааиқәтәеит ахьшьцәа ӡырҩуа.
Ашәарахқәа ҿымҭуа уа иааиқәтәазшәа,
Ашьха ӡыхьқәа иацәыхҟьазшәа иахьцоз,
Шьхатәыла зегь иаалҟьан ишанхазшәа,
Иазыӡырҩуан арԥыс ибжьы игоз.
Иԥаҵа инапы налшьуа аҭаҳмада,
Ҭынч дҩагылан уаҟа ус иҳәеит:
– Маиаковски ҳа даҳтәым зҳәада,
Аԥсышәала иажәа саҳауеит.
***
Амҩа ааихырҵәоит, абаҳчарахь инҭалоит,
Рнапқәа еибаркуп, еиқәшәоит ршьаҿақәа.
Амра шәахәақәа рымҩа ианыԥсалоит,
Гәыбзыӷла ирҿаччоит ашәҭыц ҿақәа...
Иҟәбаҟәшәо инеиааиуеит, зныхгьы иаангылан,
Рылаԥш зыдхало аҭыԥқәа рышьшьуеит,
Ииасхьоу амшқәа ирызхәыцуа гәаныла,
Имыргамо аҩыџьагь уи аамҭа иазгәышьуеит.
Аԥхыӡ еиԥш изгәылоу цәыргам, идырӡом,
Амала акраамҭа ишгылоу инхоит.
Абзиабара ҿеи-бырги аздырӡом, –
Рыҷкәынра хәмаруа уаҟа икаԥхоит.
Раԥхьа ианеиқәшәоз ражәагь ҿыбаан,
Поезиа бызшәала ицәажәон еицлаб,
Мзызда игәышуанеи усҟан еихыбаан?..
Аха уижьҭеи кыр шықәса ҵлап...

Иван Ҭар б а

~

Абзиабара уажәгьы ргәы иалдоуп,
Иацым уи аимак, иалам аԥша...
Аха рцәанырра еиҭаԥшқоу, иҟәандоу –
Иамам уи ԥасатәи иамаз аԥшра.
АЧЕРҚЬЕЗ ԤҲӘЫЗБА
Ачерқьез ԥҳәызба бзанҵы дсымбаӡацызт,
Ажәеинраалаҿ лыӡбахә саҳахьан,
Аԥсҭазаараҿ схәыдоуп сымҳәаӡацызт,
Анасыԥ ҳәа изышьҭоу сыԥшаахьан.
Са сыҷкәынра усҟан салгаз џьысшьон,
Аҳәсахәыҷқәа тәымуаахазшәа збон,
Абзиабараҿ са схачҳара ԥысшәон,
Уи набыцрак ақәымшәа исшьон.
Аҵх сыршомызт ажәҩан саҵагылан,
Сгәалашәараҿ акәын аԥсы ахьҭаз,
Иџьасшьон саназхәыцлак са гәаныла –
Ахьҭа сшамкуаз мыцхәы ианыхьҭаз.
Сцомызт уажәшьҭа аԥҳәызба са сылԥыларц,
Лассы-лассы асааҭ ахь шьҭа сыԥшӡом,
Агәынаӡара сатәнатәуан саазқәылаз,
Сцәаныррагьы ԥасеиԥш еилашӡом.
Уажәшьҭа гәҭыха сымаӡамкәа сыҟан,
Сыԥсҭазаара ҭынч гәырҩада ицон,
Сҽагмырхакәа сангьежьуаз аҩныҟа,
Ҟазшьа ҿыцны ишьҭысхызшәа избон.
Ачерқьез ԥҳәызба раԥхьа са данызба,
Са сзышьцылаз сҭынчра уаҟа инҵәеит,

~ 117

118 ~

~ Иалкаау

(Уиижьҭеи есымша исымоуп сара аныӡба,
Аҩны уи аӡбахә шырҳәоз сгәы ԥнаҵәеит).
Сшымгәыӷӡауаз саԥхьа уи даацәырҵит,
Лыбла гәыӷра сара сгәы иҭаҷҷеит,
Еиҭазбозшәа сшашьҭаз зны исцәыӡыз,
Ҳаиниара амыш насыԥ дуны иччеит.
Са сцәанырра сиааизар исхароузеи,
Уи сагозар мчыла иахьаҭаххаз,
Шаҟа дааигәоузеи, нас шаҟа дхароузеи,
Аҿҳәарашьҭахь амҩан исыниаз.
Ҳара иаадыруеит ҳамҩа ахьеилалаз,
Иара убраантәи хаз-хазы ишцо,
Ларгьы илҵәахӡом сара сҿаԥхьа лгәала,
Аӡәгьы иҿаԥхьа са сыгәҭыха зӡом.
***
Аԥенџьыр салыԥш избоит аҵла шышәҭуа,
Аԥҳәызба қәыԥш леиԥш ахцәы еиужьны иаԥоит,
Абар, уажәшьҭа амыш ашьыбжь хышәҭуеит,
Абла гәыӷра ааԥын дазшәаҳәоит.
Иказказуа ажәҩан-саркьа гәыцқьоуп,
Амра каҷҷоит ашәаԥыџьаԥ шьаҳауа,
Сара сгәаҵа иҭыҵуеит ашәа ҿыцқәа,
Уи аԥҳәызба лыбжьы ансаҳауа.
Исцәыхарамкәа абаҳчаҿ ԥшьаала дныҟәоит,
Еидылкылоит ашәҭқәа ҿыхуа еиҭа,
Са исыздыруам уи аԥҳәызба дшыҟоу,
Аха уажәгьы сҭынчӡам са схаҭа.

Иван Ҭар б а

~

Исыздыруам аамҭа шьҭа ишысхызго,
Гәырҩа-гәырӷьеи еимакуа сдырххоит,
Абзиабара сааигәа ишәҭызшәа шызбо.
Ишгәыӷра еижьагоу ҩаԥхьа ус инхоит.
Сынасыԥхәы ахьыҟоу абоит сыбла,
Аха аргама сара исаҩсны ицоит,
Аԥенџьыр ааигәа сгылоуп сгәахы хыблаа,
Аԥхӡы хьшәашәа ҩарҵас исыхьшоит.
Ацәанырра иҿыцу даныԥнашәо,
Иалымшои, нас, ауаҩы дыбрыр?!
Исҭахуп бзанҵыкгьы сгәы мыхьшәашәо,
Абзиабара амцаҿ са сыблыр!
ИССИРУ АԤҲӘЫЗБЕИ
УАРЕИ ШӘЕИЦӘЫӠЫЗ
1
Аԥҳәызба иссиру дуцәыӡыр,
Ухәыцра еснагь иазҳалар,
Ушгәыӷуа: «издыруада дцәырҵыр?!»
Уи лыгага уаҳа иумбар, –
Ианылашт угәы ахәра, еиҟәшьазшәа,
Иухалашт ашоура мтәаӡо,
Ԥхыӡла иубахлап шәеиқәшәазшәа,
Уаалҵыр – лцәаара умбаӡо...
Иарбан мҩоу узныԥшыло,
Иуздыруам уи дызлаауа,
Иуцәыхәлоит ахәыцрақәа ушрылоу,
Иуԥылоит аҵых ҭаауа...

~ 119

~ Иалкаау

120 ~
Ашьыжь аҵар ираԥугоит,
Амҩа уаԥшуеит, аха иаба?
Улаԥш ихгыло мҩаԥугоит,
Аха иабаҟоу лхабар?
Убысҟан уаԥхьа даацәырҵыр,
Лыччабжь иуцәыӡыз уаҳар,
Угәырҩа зегь иаразнак иухыҵышт –
Иалшоит угәы ахәрагьы ӷьар!
2
О, Амра, амра! Уцыԥхь ырхаан,
Еснагь абраҟа укаԥхала!
Аԥҳәызба бзиахә, ашьыжь бҿыхан,
Адгьыл бнықәла, быччала!
Иссиру амш бычча анаалоит,
О, аччабжь адгьыл уахьӡала!
Аԥҳәызба, сымыш, быбжьы хиаало
Еснагь гәырҩада быччала!
Амра ашьыжь ашьха ианаавҵуа,
Иҩычан изхоу ахҭырԥа,
Убысҟан ага аӷба надҵуеит,
Ицҟьа, инеиуеит ацәқәырԥа!
Ашьыжь ӡаӡа зқәыҳәҳәу – шьацуп,
Убысҟан бцәырҵны бшәаҳәала!
Аҟәантәи ицо аӷба уацыз –
Аԥҳәызба лашәа, уԥырла!
3
Дгылан арԥыс дшанхалан,
Ахәыцра ихатәаз хьанҭаӡан,

Иван Ҭар б а

~

Ԥхыӡҵас дгәаҭеиуа уи далан,
Дзыргәаҟуаз о, дҟатаӡан!
Имш дышицыз дыҩхалон,
Дзықәгылоу ахәы ҳаракӡа,
Ахәыцрақәа цәырҵуа ирхалон,
Рымҩақәа цон хараӡа!..
Аџьнышқәа анықәыз иӡышуа,
Аԥҳәызба абраҟа дҭахеит.
Аха диҵәуом уи длаӷырӡышуа –
Игәы дҭымҵәо – убраҟа дҭахеит.
4
Изхәарҭоузеи ачамгәыр анеибоу,
Баша ианыкнаҳау аҭӡамц,
Идагәахоит усҟан ишеибгоу,
Изахалом абжьы цқьа иахац!
Угәы иалдоу арахәыцқәа еихысуа,
Иахьеисуа илеиҩеиуа угәы ашьа,
Абзиараба убраҟа ианаҿымсуа –
Имҩасуеит уаамҭа хәашьӡа.
5
Аԥша, аԥша! Уԥры, ухалан,
Улакьҭа, ухәмар, узхара!
Иахьа усыхәа уара ухала –
Сажәа ума уца хара!
Уахыс амшын, ашьха, ага,
Унаӡа аԥҳәызбалҿ, унаӡа!
Иахьа исҳәо сажәа нага –
Ллымҳа аҟынӡа инагӡа!

~ 121

~ Иалкаау

122 ~
АГӘЫЛА
Уи дааин дтәеит, ажәа лҿымшәо,
Дгәылаԥҳәысуп иааигәаӡоу,
Нас дызусҭа лҿымҭра иацәымшәо,
Лҿымҭра – укылбыл узгаӡо?!
Дназхәаԥшыз зегь рыԥштәы рцәыӡит,
Иԥшуан ла лахь ишанхо,
Лара лхәыцраҿ шәкы-зықь цәырҵит:
Илгәаԥхом уи урҭ шынхо!
Избан, ҭаацәак гәырӷьо изеилоу,
Лара лааигәа аџьџьа рыхга!
Избан, хыбрак уа изырзеилоу,
Наҟ иргааит урҭ нахга!
Лара илылам уи гәаԥхарас –
Хәыҷи-дуи рыбжьы ахьго,
Дынхарц дашьҭоуп лымацара,
Ла ишылҭаху аамҭа го.
Аҭаацәа зԥылоз амыш-ныҳәа
Алашьцара нахатәеит,
Уаҟа дыцҳан аҟыҿыҳәа,
Ашҳам ныжьны лара дцеит.
Еҳ, дануоугьы иаԥсоу гәылак –
Иубаргәызеи, нас унхеит!
Уанеилеиҵагь хыла-гәыла,
Усҟан – уҭахеит!
***
Сара сныҟәоу сыбла зхызгаз,
Саԥхьа игылаз шеибакәу,

Иван Ҭар б а

~

Азнык лакәшәа исшьазаргь избаз,
Еилсыргазаргь ма изакәу,
Асахьа ҭысхыргь уи каламла,
Ажәа сырԥшӡаргь иҭацәу,
Аԥхьаҩ сажәа игәы иацрамлар,
Инхашт сажәа ишзаҵәу!
Аха уи аума са сгәы иҭаскыз,
Са споезиа иамоу мзызс,
Сыла иабароуп са сыхҭазкыз,
Сара схәыцра еибазыркыз!
Исҭахуп аус ахьыруа,
Уаҟа сгылар жәлар рыгәҭа,
Убра исныруа ихьухьууа
Аарԥшра сылшар ахаҭа!
Аусура аритм шәага –
Сажәеинраала иоурц шьас,
Исҭахым са ҽеиқәыршәагак,
Ҽак аҟәныларц сажәа цәас!
ҲҚЫҬА АҬЫԤҲА
Аҭыԥҳа, аха зеиԥш ҭыԥҳау,
Исызҳәом ажәала,
Уи леиԥш ҳқыҭаҿ зыхьӡ ҳау –
Дыҟам уажә иахьала.
Лажәа кьаҿны, ираӡаны –
Мыцхәык баша икамшәарц,

~ 123

~ Иалкаау

124 ~
Кыр дазхәыцны, цқьа иӡбаны –
Нас аус ду алшарц, –
Лажәеи луси еимадо –
Бзанҵы илмоуа ҽԥныҳәа,
Ианлықәҿио уи лгәы иҭоу –
Илзиуеит мышныҳәан.
Абзазара ахьпытуа,
Баҳча-ҵлара еихаҳан,
Ааԥын гәыҭбаа аазыртуа
Ашәҭқәа уа инеиҭаҳан, –
Ла лнапала илааӡауеит,
Уи – лгәаԥхара надҵа,
Лусқәа зегьы дрыхьӡауеит
Лымч-лшара инацҵо...
Лбаҳча ҭбаара уи дахьҭоу,
Шәҭык канӡарц ихьашьшьыр,
Усҟан дҭынчны уи дызтәом
Уа иҟалазшәа ассир.
Уи унапы мыш ала иԥхоит
Ахьҭеи ҷыхьи злысыз,
Иканӡо ашәҭгьы уа ибзахоит
Ли лнапы назхьысыз.
Аҭыԥҳа, аха зеиԥш ҭыԥҳау,
Исызҳәом ажәала,
Уи леиԥш ҳқыҭаҿ зыхьӡ ҳау –
Дыҟам уажә иахьала.
Уи ргәы дақәшәоит, дыргәаԥхоит,
Хәыҷи, дуи, бырги,

Иван Ҭар б а

~

Амырхәага лгәы иҭыԥхоит,
Аччоуп лыбла ихугьы.
Арԥар лышьҭоуп иҽырбо,
(Нас даԥсами мамзар!
Длыҿҳәарамхои уи дызбо,
Ус ҟалом даԥсамзар!)
Лҩызцәа рзыҳәан еиҳәшьаҵас
Дыҟазарц хьыӡҳәала,
Лыбла еихаччо, есымша ас
Дрықәшәоит урҭ ҟазшьала.
Лгәы иҭоу аӡә иоуп, дылҭахуп,
Ҟармаҵыс лгәы иақәшәаз,
Бзанҵы дхымҵуа лыблагәы дхуп,
Арԥыс бзиа лгәы иақәшәаз.
МАИ
Аԥынрами ҳара ҳтәылаҿ,
Иахьа ԥшӡала иаҳзааи,
Иааирашәала ҳа ҳаԥылан,
Ҳамш ныҳәа маи!
Зегьы ишҳамоу агәырӷьаҿҳәаша,
Шәааи, аҩызцәа, шәааи,
Иахьа игәаҳҭоит, ҳамч ҳанхашьа,
Ҳаназгәырӷьо маи!
Аԥсҭазаара ҳа иаҳчаԥозар,
Уи иазкызар ҳамч,
Аҭынчразы ҳа ҳақәԥозар
Иацнаҵоит ҳа ҳгәамч.

~ 125

126 ~
Шьоукгьы гәрымуаз ирҭахызар,
Аҳәаа нырцә иахьа,
Аибашьразы рхаԥыц хызар, –
Иҵаԥҽып ҩаԥхьа.
Ҳара иҳацуп дунеи џьажәлар,
Зымҩа мрала иԥхо,
Аџьажәлар роуп уи иахажәло
Аиааира ду зҿаԥхо.
Аԥынрами ҳара ҳтәылаҿ,
Иахьа ԥшӡала имааи,
Иааирашәала ҳа ҳаԥылоит,
Ҳамш ныҳәа маи!
***
Игәаӷьны лыбла сызхыԥшылом,
Закә мцоузеи иху!
Сцәалашәара нкыло, мчыла,
Лаԥхьа исызҵәахру?
Исыдуҵама, абзиабара,
Ажәа еиҭа ҳәатәыс?
Уацымныҟәо уаҳа ԥҟара,
Сҟоуҵарц аума тәыс?
Илымаӡамеи лара гәҩара,
Лыбла агәыӷра цқьоуп,
Ишԥасҳәари: исхара, исхарам,
Ҩаԥхьа са сытҟәоуп.
Еҳ, абзиабара хыдажә,
Саҿашәахит уц.

~ Иалкаау

Иван Ҭар б а

~

~ 127

Ааӡараҽха узҭахыдаз,
Уабацәырҵи ҿыц?!
***
Амшын ахықәаҿ бгылан бызхәаԥшуазеи?
Изкыдхалои, сымыш, быбла, иҳәа?
Ацәқәырԥа еиҵасра быбла зазгәышьуазеи
Иавыбхуазеи амшын аԥшаҳәа?
Са сгәаҭеиуа сышху бара бышьҭа,
Иаанҵәоит сымҩа, уаҟа бара бҿы,
Баргьы быбла ԥшаауа ҽаӡәы ишьҭоу?
Закә хәыцроузеи иқәлаз ба бхы-бҿы?
Бзахәаԥшуазеи бгылан амра иӡаало,
Аҽаҵәахуама ҳа ҳҟынтә иԥхашьо?
Абзиабара иашьызшәа амшын аарла
Иҭаиоуп ҳара ҳаԥхьа, иҟьашҟьашо.
Амра ҭашәар, – ҩаԥхьа ҿыц игылап,
Быбла ԥхара сызхоит са мрасы.
Амра шкыду, срыцҳауп анаҟә хылар,
Бсахьа заҵәахуазеи ба бкасы?
Ашәаԥшь кыдлеит агәы ртаӷа, иббома?
Бзиабаразар акәхап избылуа.
Ма уи ӡыда зынӡа шьҭа ишабома?
Нас закәызеи иӷьазкны изгауа?
Иҟаԥшьшьӡа икыдхалт амра шәахәа еицралан,
Ажәҩан калҭгьы зынӡак иҷыҷит, –
Бареи сареи ҳзыҳәан аӡә хьыӡҳәала
Иахьиршазшәа изымжәыз «Акаҷыҷ»...

~ Иалкаау

128 ~
АҼЫРҨРАҾ

Лыхнашҭа ҭәын кәапеишәа уаала,
Иқызқызуа мшынҵас рыцәқәырԥа.
Шьоукгьы хәмаруан: – Аҳәсахәыҷқәа шәааила,
Ахьырԥарцәа бзиа шәхы дшәырба!
Лыхнашҭа ҭәын кәапеишәа уаала,
Арҩашқәа шәарахҵас иԥа ицон,
Аԥшыхь асуан аԥсабара ԥхьаҳәо,
Ауаа ирыцло ашоура канацон.
Аҽҟазацәа ааиуан уа гәыԥ-гәыԥла,
Еиқәтәауамызт кыраамҭагь азар,
Аҳәсахәыҷқәа еибырҳәоз уа хәыҭхәыҭла:
– Ижәдыруазеи ҳанасыԥқәа аабар!
Аҽырҩра иалахәымыз нымхеит қыҭак,
Аԥсны зегьы уи аҽны иеизеит,
Шьоукы еиҿыхон: – Актәи аҭыԥ згарыда?!
Шьоук ахьгылаз шәмыццакын, – рҳәеит.
Аҽыҩқәа дәықәлеит аӷәрақәа ирыхо,
Аҽыҩҷкәынцәа арҵәааҳәа иҳәҳәеит,
Ауаа ахьгылаз напышьашәала еилыхо,
Ашьхымӡа гәареиԥш аӷу ааилдыргеит.
Аҽыҩқәа цон еиԥхныҩла, ишьҭхысаа,
Аҽеимаақәа амцабз рыҵҟьа ицон.
Еиҭеимаркуан: иарбан ираԥысуа?
Аха аҽыхәа, аҽқәа канаԥсон.
Идырт уи аҽыҩҷкәын аҭыԥ шырцәигоз.
Акаҩҳәа дыҳәҳәо, иҽышьхәа аирбон,

Иван Ҭар б а

~

Ҳҿаҵас днеит уи раԥхьа ишырбоз
Анапеинҟьабжьқәа иара изын игон.
...Аҽқәа дырхәмарт, ашҭа зегь рӷазит,
Ҽыҳәҵәылагь аиқәԥара ҟарҵеит,
Шьоукгьы иааирц шаҟа рыҽдырххази,
Аха аҭыԥқәа шҭацәыз ирцәынхеит.
Усҟан уа даацәырҟьеит ԥсуа хаҵак,
Иҽы абӷа даларсызшәа дымҵысуа,
Иаҳәа ҟьо, днықәлеит афырхаҵа,
Деибашьуазшәа, аҵәқәа хырссауа.
Аҵәқәа иарсу ракәым уи дзышьцылаз,
Иаҳәа ахьихыз аибашьра адәаҿоуп.
Ихаҵара иашаноуп ахәра ианылаз,
Ҭоурых ҩыран ицлымҳәа иаҿоуп.
Дҽырԥа-ҽырԥо ажәлар даарыбжьалеит,
Хәыҷгьы-дугьы иара иахь иԥшуан.
Иара ибла ныҟәо ирхан уа ԥшьаала,
Игәы иҭымҵәо аԥҳәызба дрыԥшаауан.
ИҬАБУП, АԤСҬАЗААРА!
Адәы сықәлеит скаҳа-бӷалауа,
Акырџьара нас сшьацәхыст,
Џьара схалар, џьара сҭалауа,
Сара сымҩа, са сахыст.
Аԥгылақәа – уаҟа сԥызшәақәаз,
Урҭ роуп сҟазҵаз са уаҩҵас,
Урҭ роуп насгьы исызҭақәаз

~ 129

~ Иалкаау

130 ~
Иахьа исымоу сара аҵас.
Аԥсҭазаара иуеиӷьу дыҟаӡам –
Аԥсҭазаара иуеиӷьу арҵаҩы,
Аҽазныкгьы шьаҿак сырҟаҵа,
Ихьыӡ шьҭысхуа ауаҩы!
Аҽазныкгьы, аҳы, исараӡа,
Исылшалакгьы, нас иубап.
Судымхало зынгьы еидараӡан,
Иансыхәҭоугьы наҟ сугап.
Аха уи аамҭа хара иҟазааит,
Уареи сареи – ҳаимадаз!
Аҩны аԥшәымас нагӡа усымазааит,
Сара сышҭа уҭымшәо уҭаз!
Сузцар сҭахуп енагь судымшәо –
Сгәы ушҭаныҟәо уеибганы,
Ажәҩанаҿ сыеҵә кыдымшәо,
Сарԥхаларц уи илашаны.
Уаҩы изымҵацт сзымҵеит умаӡа,
Аха насыԥс усызшан.
...Ҳанеиԥырҵуа ҳәатәгьы сымаӡам
Адгьыл аҿы усыхәҭан!
НАСЫԤ СЫМОУП...
Насыԥ сымоуп сара сдәы сахьықәу,
Абарҭ зегьы сыбла шәахьабаз,
Саамҭа аҿаԥхьа аҭак ахьсыԥхықәу,
Иҟасҵашагь – ԥхьаҟа иахьынхаз.
Насыԥ сыман шьыжьымҭан сҩагылан,
Сара раԥхьа санцаз рашәара,
Иааилахәлаанӡа уа саб сивагылан,
Ахәхәа-аԥԥыҳәа санаҿыз крура.

Иван Ҭар б а

~

Насыԥ сыман раԥхьа ашәҟәы анхыстыз,
Анбан иабаз амаӡа анацәца,
Усҟан акәын адунеи аныстәыз –
Сқьаад анышьҭысх, сҩымҭа хәыҷ нанҵа.
Насыԥ сыман раԥхьа са санҽыжәла,
Сқыҭа салсны сыҩуа са санца, –
Сара скажьра ахьалымшаз аҽ гәыжәла,
Саналасаз абӷа са сҽанҵа!
Насыԥ сыман санылԥыла аԥҳәызба,
Раԥхьа иласҳәаз ажәа санаршәаз,
Усҟаноуп аргама са ианызбаз,
Анасыԥгьы ҳара ҳзы ишшаз.
Усҟаноуп саналага анхара,
Ианеиҿкаахаз сара сҭаацәара,
Усҟан иҩналт сзыҩназ аҩны аԥхара, –
Амца еиқәылеит усҟан схәышҭаара.
Насыԥ сыман шьыжьымҭан сангыла,
Ианысԥыла сашҭаҿ сара аҽҵыс,
Абжьы хҵаны уаха иазнымкыло –
Аҵла иқәтәан ианшәаҳәоз аҵыс.
Насыԥ сыман уа сахьнымхаз схала,
Са сзеигәырӷьоз асасцәа ахьысҭаз,
Аԥсҭазаара – зегьы ахьысзалаз,
Ацәгьеи-бзиеи еилымхуа, са исыхәҭаз.
Насыԥ сыман насгьы сара иахьызбаз,
Акосмос ахь иԥырны ишцаз,
Дҟаларымашь нас убри сахызбааз –
Убри стәыла раԥхьа иахьахьӡаз?

~ 131

~ Иалкаау

132 ~
Насыԥ сымоуп амҩа са сахьықәу!
Уаҵәтәи амш иааиуа, сахьатәу!
Аха издыруеит сара уалны ишсықәу –
Анасыԥгьы ахаҭа шчаԥатәу!
ХАДАС САМОУП СА СХАҬА
Адәы сыцәиаалом иахьа хәлаанӡа,
Амшын ахықәан, сҽыртаӷа,
Тәамҩахә сымам сус нҵәаанӡа,
Сара уи санаҭахха.
Сҟамларц адгьылаз сеидаран,
Са исыхҟьаны уи мықьларц,
Сыдгьыл иасҭоит са сылшара –
Са снапала иара шәҭларц.
Гәыла-ԥсыла ҳа ҳаилаҵәан,
Сахьак ҳамоуп, ҳаиласоуп,
Са сабацәа идырыз хацәан,
Дара ргәыцқьа са исызҭоуп.
Напы зларкыз анарх аман,
Абиԥара ҿыц игылт,
Аԥсынтәыла ахала инхама –
Амш еилгара уи иаԥылт.
Са сыԥсадгьыл – сахьсасым ауп,
Сахьаԥшәымоу сыҩнаҭа,
Уи – наӡаӡаз сара исымоуп,
Хадас самоуп уи схаҭа.

Иван Ҭар б а

~

АБРА СЫНХОИТ
Абра сиит, исызҳаит абраҟа,
Аԥсынтәыла, сахьынхо,
Еиӷьу адгьыл џьаргьы ишԥаҟам,
Аха иҟам исгәаԥхо, –
Ҽа дгьылк ыҟам уи зыԥсахуа
Ҽа ҭыԥк ыҟам сахьӷьацо,
Са сџьа здымлаз саныхнахуа,
Бзиарас избои уахь сахьцо?
Аҽак сымам са гәыҭгагас,
Истәым сашьҭам сыҽканҵо,
Имдан сара саб иҽага,
Амхы сҭалеит имҩанҵо.
Сгәаԥхарала аԥхӡы икасҭәаз,
Сыннархеит наӡаӡа абра:
– Бзиала уаабеит, ҩызас сгәазҭаз,
Сара исҭааз ма сасра!
Сыҩнашә аркым са сынхараҿ,
Иҿам ижьакцан ацаԥха,
Сынхеит сара агәырӷьа-ччараз,
Дсырҳарц ауа, аҭынха!
АРҴАҨЫ
Аӡәы заҵәык ҳара дҳаман,
Ашкол иҭалаз, уа рҵаҩыс,
Ҳа ҳқыҭаҿы уи аргама
Зегьы иџьаршьон дзакә уаҩыз.

~ 133

~ Иалкаау

134 ~
Ажәлар иара идеизалон
Уск аароур уа ӡбатәыс,
Аӡәаӡәала иашҭа иҭалон,
Арзаҳалқәа аныҩтәыз.
Иара заҵәык иакәын хыла,
Ҵара-дыррала аус зуаз.
Анбанқәагьы рыхқәа еидкыло,
Ирҳәоз ҽеила изаҳауаз.
Иара заҵәык иакәын иаԥхьоз
Агазеҭгьы иаҳәауаз,
Иара заҵәык иакәын раԥхьа
Ажәахәқәагьы ҟазҵауаз.
Иара заҵәык инапала,
Иҳазхитуан адунеи.
Зыгәра ҳгоз уи иажәа цқьала –
Иаша мҩами ҳа ҳзызнеи!
Амҩақәа аатын, хатәы мҩала
Аԥсҭазаараҿ кыр ҳаԥшааит –
Џьаргьы ҳамцеит ҳа ҳабналан,
Досу ҳусқәарҿ иҳазҳаит.
Аҵара еицызҵоз ҳаибабарцаз,
Ҩаԥхьа ҳқыҭаҿ ҳаизалоит,
Ҳара иҳалҵыз иара ибарцаз,
Ҳарҵаҩ уаҟа даҳзаалоит.
Ҳара ҳзыҳәан – зегь здыруаз,
Раԥхьа иҳаниаз уи нцәаҵас,
Дааҳадхалоит уажә дуазыруа,
Ииҳәо иҿамшәо ҿаҳаҵас.

Иван Ҭар б а

~

Ҳа ҳанцәажәо ажәҩан ҳшалоу,
Уи ианибо – ибла ччоит,
Дахьҳалахәым иара ажәала,
Ицәыримгозаргь, – дыԥхашьоит...
АДӘЫӶБАҚӘА ЦОИТ
Адәыӷбақәа цоит еишьҭалан,
Адәыӷбақәа цоит,
Аҳаирпланқәа хыхь ихалан,
Ажәҩан еиҩдырссоит.
Амшын аӷба ҟәашқәа хылан,
Аӷбақәа ӡсоит,
Аԥша анаслакь аԥра гылан,
Аԥра қашәқашәоит.
Амашьынақәа еишьҭагыла,
Амҩақәа ҭырҭәаа,
Аҭыԥқәа зегь ааныркылан,
Ҭыԥ рмоуа ауаа –
Еишьҭагыла, хыма-ԥсыма,
Хыма-ԥсыма ицоит,
Ма унхама, ма уԥсыма –
Уа ухы уазынхоит.
Амҩа иқәуп шьоук шьапыла,
Рымҩа урҭ ануп.
Аԥсҭазаара аанымгыло
Ацара иаҿуп.
Ашышкамсгьы иара аидара
Иаҵоуп есқьынгьы,

~ 135

~ Иалкаау

136 ~
Иама ихалоит аҩадара,
Иаҵамхо акгьы.
Снеиуеит саргьы уа сылшала,
Са сыхәҭа ҟаҵо,
Зегь рылшара сымчгьы шалоу –
Сара смааԥсаӡо.
Амшқәа дәықәлеит исцәыбналан –
Са сҟынтә инаскьоит.
...Адәыӷбақәа цоит еишьҭалан,
Адәыӷбақәа цоит!
АБЗИАБАРА АНСЫМАМ...
Иахьцалакгьы ҽыԥныҳәоуп усгьы
Сара исҿаркуа имӡаӡо –
Бзиабаразаап хысгьы-гәысгьы
Илаҽыз ҳәа – имцаӡо!
Саныҷкәыназ уи саҿызҭгьы,
Са сзыриашоз аамҭа сҭан,
Саақәымҵӡакәа уи амҩа схызҭгьы,
Ас иахьанӡа – сыԥхасҭан.
Сыԥхасҭан ҳәа иахәаԥшуазар,
Сзақәшаҳаҭхом уи сара,
Агәҭацәыра сахәаҽуазар,
Иааигәахеит ауп сҭахара.
Сара исылшом сыԥсы ҭоушәа,
Сыԥсы ҭамшәа – сыбжаны,

Иван Ҭар б а

~

Сара сыҽны аӷәра сҿоушәа,
Адәы сықәым сыбжьаны.
Адәы сықәым са сгагоушәа,
Иааҭаххаргьы сынкабо,
Зны сҟәышушәа, зны сгаӡоушәа,
Сизымдыруа са сызбо!
Агәы зсымоу – имыхьшәашәарц,
Уи сцәанырра иахадоуп,
Салымгацзар исҳәоз ашәа –
Исымҳәацгьы са сгәы иҭоуп.
Бзиа избо ансыԥгылам,
Бзиа избо санаҟәгоу,
Усҟан сшьапгьы сагьықәгылам –
Изхәарҭоузеи сыбжьы иго?!
***
Ажәҩан ашҵахь маҷӡак ишәшьуп,
Амра арахәыцқәа маҷк ицәашьуп,
Са сгәырӷьара – агәҭыха азаԥшьуп,
Сымш данааиуа са сазыԥшуп.
Амра, умцан, умцан ункаба,
Уҭынчха, уеиқәтәа, амшын ацәқәырԥа,
Ажәҩан иухых, иухых ухҭарԥа,
Сыхаара лыбла шыччо сырба!
Стәоуп амшын ахықәан, сыԥшуп,
Амш анеилго са сазыԥшуп,
Амш уашәшәыроуп, ажәҩан хәашьуп,
Схәыцра ҵаргәада аҳауаҿ ихшьуп.

~ 137

~ Иалкаау

138 ~
Агәыӷра сымоуп – ӷәыӷрада стәам,
Сгәыӷлароуп, уи ада – смаҭәам,
Амш, уеиламхәан, амш, уеилга,
Схәыцра зыцрымҵуа ирлас даага!
Са исҳәо заҳада – ишәшьуп.
...Ақәоура иааҟәымҵӡо иаҿуп,
Аха сара усгьы сыԥшуп.
...Уаҵәтәи амш ахьсымоу – сымшуп!
СЫШЬҬА РБАРУШЬ?

Сабду исеиҳәон иаамҭа аҭоурых,
(Ипатреҭгьы кнаҳауп бџьарла деиқәных),
Дықәԥон ианиааз зынӡаск дымшәаӡо,
Аԥсны дахицон аӷа дыԥхаҵо.
Ихаҵара адыруеит ақыҭа Аӡҩыбжьа –
Иҷкәынра нижьит иамхны азыбжа,
Кәыдры шаҳаҭуп уи дшықәԥоз збауаз,
Уа раԥхьа дгылан аиааира згауаз!
Сара сабаҟоу – акыр дсеиҳабуп,
Исеиҳәо зегьы-зегь – аа, иҵабыргуп, –
Ашәахсҭа ануп уа, ихы-иҿы ихәхәаӡа,
Ибӷагьы џьыҟәхеит – абар, дхәахәаӡа.
Шаҟа имоузеи саб аҳәатәы,
Аха иҭахӡам зынӡаск ихатәы,
Аибашьра далан, уи – уаҟа дбылуан,
Дҭахеит ҳәа шырҳәоз, нас уи – диуан!
Рҩашҵас аишьцәа ршьа уаҟа икаҭәеит,
Аӷа дзымгыло ахымца дагеит –

Иван Ҭар б а

~

~ 139

Ахәрақәа иныԥшуеит са сабгьы изынхан,
Саргьы сҩагылеит аиааира мра ԥхан.
Саби сани ирылшаз сахьӡеит.
Урҭ аҭоурых ахь имыӡуа еиццеит,
Аибашьра салам, саҿуп акрура,
Уа исылшо мариам ус аҳәара,
Аҭынчра саналоу, аҭынчра каууа,
Сышьҭа рбарушь нас са сашьҭахь иаауа?
УЗЫМААГӘЫШЬЕИТ УАҲА АԤСНЫҞА
К. Симонов ихьӡынҩылоу ажәеинраалақәа

Узымаагәышьеит уаҳа уара Аԥсныҟа,
Акыраамҭа ҳгәыӷуан, ҳаузыԥшын,
Иадырма нас уԥсы ҭаны ушыҟам –
Ашәы еиқәаҵәа ашәушәа збоит амшын.
Алахь еиқәуп Аԥсны аԥсабара,
Алахь еиқәуп аԥсуа иҩнаҭа,
Иацәыӡырцу Аԥсны ублабара,
Уаҳцәыӡырцу уаргьы нас уажәшьҭа?
Ма Гәылрыԥшьҟа уара уаҳа умаарцу,
Иумбарцу амшын аԥшаҳәа?
Ҳа ҳабжьара уаҳа убжьы мгарцу?
Исцәымӡакәан, уара, сҩыза, иҳәа!
Уара уакәын ҳара ҳаидызкылоз,
Аигәылацәа иҳамаз зегь хадас,
Шьыжьымҭанла амра ҳанаԥылоз, –
Убла еихаччон усҟан уа мраҵас!

~ Иалкаау

140 ~
Уныҟәо уаван амшын хәылбыҽхала,
Уанныҟәозгьы усуран узҿыз,
Ушцәажәозгьы гәасҭон уаҟа ухала,
Хәыцра ҿыцла ушеибакәыз уанҭәыз.
Аԥсҭазаара иоуҭон уажәа алшара,
Абаҩхатәра иумаз уи иазкын,
Усурамзи иушьоз уара ԥсшьарас,
Уҵоураумҭа ажәлар азыԥшын.
Ҭынчроуп уажәы иҟоу уҩны, угәараҿ,
Исызгәакьаз убжьы саҳаӡом,
Аха усгьы снахьыԥшуеит уцәаара, –
Сыбла ихыҵны џьаргьы изцаӡом.
Унҭыҵызшәа ашҭа, ус аамҭала,
Уеиҭацазшәа ушцац ныҟәара, –
Угьежьуеит ҳәа аамҭа са санаалан
Сеиҭагәыӷуа савоуп аҟәара.
АГӘЫЛА

Дорогому Ване Тарба на память от соседа
(если глядеть в сторону моря).
К. Симонов

Арыӷьарахь дсыман гәылас,
Арымарахь уи – сара,
Аишьцәа реиԥшҵәҟьа ҳа ҳаидгылан,
Ҳзеибабомызт ҳазхара.
Аамҭа ныҟәон хатә ҟазшьала,
Лассы-лассы ҳаивнагон,

Иван Ҭар б а

~

Санынхозгьы сара схала,
Уи харантәи ибжьы гон.
Дыҵахомызт џьара ашәшьыра,
Аидыслара дацәшәаны,
Адунеи ду аилашыра,
Далагылан агәҭаны.
Уи дахьныҟәоз дрылаӡҩомызт,
Иаанхартә иҩны ашә аркны,
Уи иԥсагьыл лаирҟәуамызт –
Иман ахьыӡ ҳаракны.
Дахьцалакгьы дыӷәӷәан, дхаҵан,
Даҵахомызт уи акы,
Аидара ду енагь даҵан,
Аха дахьӡон игәҭакы.
Дахьцалакгьы исахьа мыӡуа,
Иусқәа дрылган, деиханы
Ҩаԥхьа Аԥсныҟа дымҩахыҵуан,
Иԥсеиԥш бзиа ибаны.
Ҩаԥхьа иҩны уи дныҩналон,
Нас даҿын, даҿын аҩра...
...Дыхьӡырҳәаган зегьы дҳалан –
Иҳаразкуаз ауаҩра!
УҨЫЗЦӘА ҲАИЗЕИТ
Уҩызцәа ҳаизеит еибымҳәакәан,
Аӡәаӡәала ҳҽынеидкылан,

~ 141

~ Иалкаау

142 ~
Ҳа ҳгәы иҭыхоз уара уакәын –
Ҳахқәа хакәаҽ уа ҳахьгылаз.
Уанрыхшьалаз ауаа џырқәа –
Агәырҩа аӡбахә ззыгәаӷьуадаз,
Имԥсуа дыҟам, иҳамдыркәан,
Аха асҵәҟьа иақәгәыӷуадаз!
Аха асҵәҟьа – уи мариала,
Ааӡарыҽха иазыԥшуадаз –
Ҳаиҵапапа зегь гәырҩала,
Зны ҳаизоит ҳәа уара уда?
Амшын аапкуан ацәа иҭыҵны,
Аԥшаҳәа зегь иадыҽҽало,
Иқәларашәа зынӡа ихыҵны,
Ацәқәырԥақәа еихало-еихало –
Гәылрыԥшь иажәлон аҽымшаҭо,
Ахы кыдҟьо аҵых иалан,
Цәгьарак шыҟаз заа игәаҭан,
Агәҭыха аҳәон иара атәала.
Амза аҽаҵәахт ажәҩан аҵан,
Аеҵәақәа рыбла ҿыцәеит,
Цәашьык аркын уҩны абарҵаҿ,
Убри заҵәык уаҳа имыцәеит.
Гәыӷрак усгьы ҳазыԥшызшәа,
Ҳҩыза бзиа – уа ҳузхәыцуан,
Агәра ҳамгарц аҭахызшәа –
Уажәеинраала ҳҿахәыҭхәыҭуан...

Иван Ҭар б а

~

~ 143

АԤСУА ԤҲӘЫЗБА ЛАШӘА!
Жди меня, и я вернусь!
К. Симонов

Иҟалазеи ариабжьарак,
Амш мыцхәы ишәшьуп,
Иамаӡамкәа сгәеисра еиқәтәарак,
Хҭыс дук иазыԥшуп.
Сзеиҩнашозеи агәыҩбара?
Уи сҭахӡам зынӡа!
Уажә сыхҭазкыз, уара, агәҩара,
Наҟ, усхыҵны, уца!
Сара издыруеит, мап, уи – гәҿыӷьрам,
Сызмоу сыхҭакны,
Аха исымоуп усгьы гәыӷрак,
Сара сгәы иҭакны.
Амца иалҵыз уажәеинраала,
Гәыӷроуп изызку.
Аԥсуа чамгәыр уи анаалан
Дарԥшӡоит иара зку:
Егьа рҳәаргьы, егьа рургьы,
Ихасҵом уи сара, –
Ақәа аургьы, асы аургьы,
Сазыԥшуп уаара!
Ианеихсуаз уажәа гәаҭан –
Ирылымшеит ашьра.
Шьоук аныцәаз, ацәа рҽаҭан,
Са саҿын аԥшра.

~ Иалкаау

144 ~
Аҳәсахәыҷқәа миллионҩыла
Идурҵеит са сеиԥш,
Агәашәқәа рҿы дара гылан
Иазыԥшларц аԥеиԥш.
Иузычҳарым Аԥсны умаакәан,
Сынтәа, ма ҽааны,
Исылшарым саргьы имҳәакәан
Ашәа ианҵаны:
Егьа рҳәаргьы, егьа рургьы,
Ихасҵом уи сара, –
Ақәа аургьы, асы аургьы,
Сазыԥшуп уаара!..
АБАС ЗАА
Уара уҩны сахьныҩналаз –
Избеит устол заҵәха ишгылаз,
Исгәалашәоит – уанадтәалаз
Санубалак ушысԥылоз.
Ушысԥылоз уҩагылан,
Аԥсуаа рҵасқәа уҽрыдкылан –
Сара стәаанӡа усхаӡгылан,
Хьыӡла аԥшәма иҭыԥ аанкылан.
Уҩны иҩнан аԥсуа ицәаҩа,
Урнаалаӡан узланхозгьы,
Уааӡахьазшәа ашьха-аҿаҩа,
Зегьы уџьаршьон уа узбозгьы.
Зегьы иџьаршьон уара иулаз,
Абра уизшәа – Аԥсынтәыла,

Иван Ҭар б а

~

Зегьы узыҟан уара гәыла –
Ушырзыҟаз гәыла-ԥсыла.
Аԥсуаа ирымаз жәынгьы, ҿангьы –
Аламыси, аҳаҭыри,
Аԥсны ныжьны џьара уцаргьы –
Ирыгурхомызт ҩызеи, дыри!
Зегьы ирдыуан нас унхарҭа,
Уи – Гәылрыԥшь захьӡу ақыҭа,
Иамаӡамкәан уаҳа царҭа –
Ԥсуаҵасла иара еибыҭан.
Абар, избоит иахьыкнаҳау –
Уоупа, ухылԥа, нас уҟама,
Шәарахк ацәа – зтәыҩа еихаҳау,
Исымҳәазгьы – маҷ нхама?..
СГӘЫ СЫЗШОМ
Исҭахӡам зынӡа унцәастәыр,
Исҭахӡам зынӡак, зынӡак...
Исҭахӡам зҵаарала ухҭаскыр,
Ианысмоуа уара уҭак.
Исҭахӡам сыбӷьаҭуа сҭалар,
Угәы сҭалар итәахьоу,
Игқәаз ыҟан, рҳәоит, аамҭала –
Иазаауазеи ицахьоу!
Иазаауазеи аԥсы имыхәо,
Абза имыхәо ианынха,
Аха инхозаан игәы иҭыхо –
Аӡә дызцәыӡуагь аҭынха.

~ 145

~ Иалкаау

146 ~
Ауаа злаҟаз акәын, уаҳа
Уалаҟамызт уара акгьы, –
Аха усгьы измам гәнаҳа
Дзыҟамлозаап нас аӡәгьы!
Уара иухароу...
Сара исхароу...
Иашьҭалода иԥшаауа?!
Аха, сҩыза, иахьа исҳәароуп –
Са сшынужьыз сгәы ԥшаауа...
Аха, сҩыза, иахьа исҳәароуп,
Адунеи аз узыԥсаз!
Амаҷ-саҷқәа – хазы инхароуп,
Уаҩы имбартә еиԥш иахькаԥсаз!
Амаҷ-саҷқәа – мап, урҭ ракәым,
Мап, урҭ ракәым ихадоу,
Уара уажәа, уажәа – ԥсра ақәым,
Убриоуп иахьа иуҭынхоу!
Са сызцәажәом даҽакала,
Даҽакала ухәы сызшьом,
Уҳәан-сҳәан ахьырҳәо салам –
Ҩыџьараны сгәы сызшом!

АҨНЫ
Амшын хықәаҿ унхеит уара зны,
Иахьа сыҩноуп сара уи уҩны,
Иахьа сыҩноуп – уи сара истәуп,
Уара исуҭаз ацаԥхақәа скуп.

Иван Ҭар б а

~

Аха сҭаҩуп, – уаҳа акагьы,
Уара иутәуп иара иахьагьы,
Уара иутәуп – ухьыӡ уи иахуп,
Ус иҟазарц сара исҭахуп.
Ус иҟазарц – уи ԥсаҭала иаҳҳәап,
Даҽакала?
Даҽакала – мап!
Хрыжь-хрыжь абра уара убжьы го,
Зны уҩнан нас ушьаҿақәа еихго.
Уҭаҭыныжәга алҩа иахачыз,
Уара иухәон аҩра уанаҿыз,
Барақьаҭран иаҵаз уҩнаҭа,
Уаԥшәымазар шԥасҭаху еиҭа.
Аха аршәаа иасуеит џьара аԥша,
Нас, уабаҟоу, узбом са сшьа?
Нас, уабаҟоу? Иҟалазеи – иҳәа?!
Иахьа уагуп амшын аԥшаҳәа!
...Са саанхазшәа чарҳәара узуны,
Схы ахызбаауа сҟоуҵеит са сыҩны!..
***
Аҵлабӷь каԥсар илнамгарцу,
Уи – шцәыҩҩажәу ус инхоу?
Аҟармаҵысгьы абжьы мгарцу?
Ицаз ааԥын иазынхоу?
Избаз ала сгәы наӡарцу,
Са сгәы иамкуа уи хыхәхәо?

~ 147

~ Иалкаау

148 ~
Уаҳа иҿыцу сымбаӡарцу,
Са сызхысыз шьҭа исызхо?
Амҩа сызқәу насмыгӡарцу,
Сымҩахыҵны аҩны стәо?!
Нас агәыхәша сагаӡарцу,
Сааԥсасир сыхәша ҭәо?!
Са схазыҳәан ма сынхарцу,
Сыԥсы ахьҭымшәац азырхо?
Ашәиԥхьыӡқәа сзырҳәаларцу,
Са сзыдхало нас сырххо?
Са снапала сҵыхәа ԥҵәарцу,
Иагсырхарцу сыҿҳәара?
Са избаша ма инҵәарцу,
Еҳ, иабаҟоу сызхара –
Ааԥын, аԥхын, нас ҭагалан,
Шықәсык акәым, есшықәса –
Аҳы, аҩыза, уа унапала –
Уамеигӡакәа исызҭаԥса!..
ЦӘЫӠДА
Сара зны-зынла сманшәалам,
Сгәы ишаҭаху еиԥш сеиқәшәам.
Аиаша-мҩа сажәагь аншәалом,
Ҽеила икапаным, ишәам.
Сгәы иҭаскуа – бзиан иҭаскуеит,
Цәгьарак аҩнуҵҟа иҵәахым.

Иван Ҭар б а

~

Аус напзласкызгьы хҭаскуеит,
Амҩабжа инсыжьыр сҭахым.
Сҽысҟьеит акыргьы ишахәҭамыз,
Изаҭәамыз сгәыразра иаст,
Саниеит сгәы иҭамыз, схы иҭамыз,
Ицазаргь уи схууаа, исыцраст...
Саԥхьаҟа еиӷьу сзыԥшызааап –
Исыгхақәаз нмыжькәа сызцом!
...Ҳдунеиаҿ ус еиԥш аԥызаап –
Цәыӡда иҵоуроугьы узҵом!
ЗНЫ ҲАМҨАҚӘА ЦАШТ ИНЕИЛЫҴ
Хәыцрада сиарҭаҿ сышьҭамлац,
Аԥхыӡқәагь сыртәуп санырҭоу,
Сыԥсҭазаара ҟамларцаз бжамҽамла –
Сашьҭоуп избарц исыхәҭоу.
Ашара саԥылом сцәрсысуа,
Сҩагылоит сласӡа, сеилыхха
ԥсрами зегьы-зегь саԥысуа,
Зегь рышьҭахь сказза санынха!
Саамҭа – сыԥсҭазаара ашәага,
Унапала сара сеиларҭәа!
Сусура соурыц гәыҭгагас –
Сцәа иалҵуа сыԥхӡы-цқьа, укаҭәа!
Иҟасҵо здырларц есымша,
Слашәымхарц са сыблақәа шҭоу,

~ 149

150 ~

~ Иалкаау

Саамҭа хәҭа-хәҭала еиҩымшәо,
Са ишәасҳәоит абраҟа сгәы иҭоу –
Саԥырҵуам са схәыцра, саԥырҵуам,
Наӡаӡаз нас суман уеиха!
...Аха адгьыл иахыҵуа шысхыҵуа
Сынхома са усҟан, сынха?
Схәыцра изахьӡома сылшара?
Уеиҵамхан нас, саамҭа, уеиҵыҵ!
...Ишеилго еиԥш аҵхи ашареи –
Зны ҳамҩақәагь цома инеилыҵ?..
СЫШЬХАҚӘА
Сышьхақәа гылоуп, иӡыш-ӡышӡа, ишанхалан,
Рҟәаҟәақәа ҩычоуп џьоуҳарла ихыркны,
Схәыҷаахыс сыблақәа рсахьа рынхалан,
Рҭыԥқәа ааныркылт – иҭбаау са сгәаҟны.
Сышьхақәа рылоуп изласшәо са сымчгьы,
Сзыхшазгьы ашьхақәа роуп са схаҭа,
Исылшогьы гәарҭахьеит знык еиԥш урҭ ҩынтәгьы,
Ирхылҵыз аӡыхь еиԥш ицқьоуп са слакҭа.
ԥсуа цәаҩала сеибырҭеит рҟазшьала –
Ашьхауаҩ ишиаҭәоу сҟыбаҩ ҵарны,
Ацаҟьа саҿалар – схалоит уахь ԥшьаала,
Сгәыццак иауазар – имцар иҭԥрааны?!
Ашьха саныҟоу – исоуеит амҵәыжәҩа,
Ашьауардын сеиԥшхоит – ихоу ҳаракны!

Иван Ҭар б а

~

Ашьха ӡыхь изжәуа – уи ӷәӷәала саӡрыжәуеит,
Уаҟа издыруеит сшахьӡо сыгәҭакы!
Ашьхақәа, мап, сахьызхамло ҩадарам,
Сымыч ҳаракыз иреиуоуп дара.
Рсахьа сахьаҵоу – са сзыҳәан еидарам,
Гәыла сышьҭызхуа урҭ ракәхап сара!
Ашьхақәа, ашьхақәа – сыдгьыл иахылҵыз,
Баагәаран иаҿыкәшаз сыԥсадгьыл – Аԥсны,
Иижьҭеи исыздыруам шықәсыла ирхыҵуа,
Наӡаӡаз иҟоуп Аԥсны иазшаны!
ИСГӘАЛАШӘОИТ БАСЛАХӘ АРХА
Исгәалашәоит Баслахә арха,
Исгәалашәоит уи еиҭа.
Избеит, исымаӡамкәа хәмарха,
Сынҭалазшәа ҳамхырҭа.
Сааҭалазшәа сашьцәа срыцны,
Ҳаԥхьа дгылан дцошәа саб.
Сеиҭахысырц сара иҿыцны,
Уажә гәаныла исҳасабт!
Иаазар акәхап, иаазар аамҭа,
Исгәалашәеит иахьҵәахыз.
Сқәыԥшра иснаҭаз акәхап ҳамҭас,
Иԥытлазаап иахьӡахыз!
Иԥытлазаап аарӡрыҽха,
Иԥытлазаап ҩаԥхьа избарц,

~ 151

~ Иалкаау

152 ~
Уаанӡа ишьҭазшәа иара ҿыцха,
Уажә ишааҳәыз агәра згарц!
Иара сцәыӡырц иҵәахӡамызт,
Сгәаҵаҿ акәын – иахьҭахаз!
Еиӷьу акгьы сашьҭаӡамызт –
Еиӷьу иарбан исҭынхаз?!
Абар, ҳрашәоит ахәхәа-ԥԥыҳәа,
Амхы ҳҭалан ԥхьаҟа ҳцоит,
Сқәыԥшра, иумам уара ҽԥныҳәа,
Сыбла ихымҵуа асахьа збоит!
Абар, дааиуеит ашьыбжьышьҭахь,
Абар, даахшәоит уажәшьҭа ахәы –
Сара сыбла ԥшаауа ишлышьҭаз, –
Сан илыман ҳара ҳхәы!
Абар, ҳнатәоит ҳаԥсы ҳшьарцаз,
Аџь ду амҵан – ҳахьтәало.
Амхырҭаҿы ҳаиҭачарцаз –
Ачыс гьама ҳзырбало!
Ҳамхырҭа зегь еишәаны игылан,
Уамашәаҵәҟьа ҳафатә хаан.
Ҳара иаҳхыкны, ҳханы ихылан,
Анасыԥгьы ԥыруа ихан!
Сеиҭацароуп уи санылан,
Убри амҩа еиҭа исшәырба!
Аха башоуп уи, – гәанылоуп,
Шьҭа исзырбода – лабҿаба?!.

Иван Ҭар б а

~

АҞӘА АЗЫ АШӘА
Аҟәа еиӷьу дгьыл абаҟоу,
Аԥсуа ицәаҩа хаара зхоу?!
Аҟәа гәакьа, Аҟәа, Аҟәа,
Ӡынгьы-ԥхынгьы иахьыԥхоу!
Амшын ҟәанда ацәқәырԥара
Иаҿахәмаруеит аҟәара.
Зегьы ирымоуп агәаԥхара,
Есышықәса Аҟәа аара.
Аԥхын ауаа рырацәара,
Аҟәа агәыҭбаа иҭаӡоит,
Ашәаԥыџьаԥ риаҵәара,
Ақалақь зегь иара ахьӡоит.
Иԥсыршьагоуп Аҟәа ашәшьыра,
Игәыҟаҵагоуп зегь ара,
Уаҩ даргәамҵуам амра ашыра,
Уи аҩыза убом џьара.
Насыԥ сымоуп сара абраҟа,
Сахьаԥшәымоу – са сынхоит,
Аҟәа гәакьа, Аҟәа, Аҟәа,
Аҟәа даара исгәаԥхоит.
АԤСУА ШЬХЫЦ
Аԥсуа шьхыц лас ԥыруа иалоуп
Аԥсынтәыла зегь иахьӡа,
Еидарада ашҭа иҭалом,
Ацхеизгара уи анца.

~ 153

~ Иалкаау

154 ~
Иахьа хәлаанӡа ишыгәаҭеиуа,
Иахьа хәлаанӡа иԥшаауа
Ирхоуп ашәҭқәа ирхаԥеиԥеиуа,
Икараха ауп нас ишаауа.
Уи иаздырӡом уаҳа ԥсшьара,
Уи иаздырӡом иштәатәу,
Акы заҵәык – нхароуп, нхароуп,
Иаагылазар иара зҿу!
Иаагылазар абас иҟоуп,
Иаагылазар инхаҩуп,
Иаагылазар ишныҟәа-ныҟәо,
Зымҩа нымҵәо ныҟәаҩуп!
Иаагылазар адәы иқәуп,
Иаагылазар акыруа,
Ҳара зегьы ауал ҳақәуп,
Ҳара ҳзыҳәан акрызуа.
Арахь ҳара иҳахӡыӡо,
Еиҭагәарҵуеит иԥшааларц,
Иалшо зегьы аӡәы ицәымӡо,
Еикәаҳәеикәаԥса иааларц.
Аԥсуа шьхыц лас, угәаҭеила,
Аԥсны уагмыз есқьынгьы!
Аԥсҭазаараз ухандеила,
Иахьа еиԥш, убас уаҵәгьы!
АЦХА ИԤШУЕИТ АҬАҲМАДА
Ихы-иҿы ҭаҳәҳәоуп уи хҭарԥала,
Акы дацәымшәо уи дыхьчоуп,

Иван Ҭар б а

~

Ацха иԥшуеит инапала.
Ашьхымзарҭа ԥшьаала дҭоуп.
Дыццакӡом уи аламала,
Аламала дыццакӡом,
Асаранџьқәа уа еималан,
Уи ҳәызбалагь изыԥҟом.
Ацха иԥшуеит уи ламысла,
Ҳаҭыр ақәҵо уа иутәы, –
Ашьхыцқәагьы ргәы дамысуа,
Даламкьысуа урҭ ртәы!
Ақәаҵараҿ уи дыҟәбаҟәшәо,
Ашьхымзаҭра иара дҭоуп,
Ацха змихуа ргәы дахьақәшәо,
Уа даԥшәымоуп, дахадоуп!
Аҭаҳмада разҟы шкәакәа,
Са сааҭгылан сизыԥшуеит,
Нас иабеиго – ирзымшакәан,
Ауаа рзы ацха уи иԥшуеит!
Хрыжь-хрыжь дныҟәо, хрыжь-хрыжь
дныҟәо,
Ашьхымзарҭа дҭоуп иара,
Аԥсуа дгьылаҿ уи дахьыҟоу,
Дацәшәо дныҟәом уаҟа аԥсра!
Аҭаҳмада разҟы шкәакәа,
Ацха иԥшуеит уа длаԥшны,
Дишьҭуам аӡәгьы агьама имбакәа,
Хаарас иаҵоу мбакәа Аԥсны!

~ 155

156 ~

~ Иалкаау

ИААИУЕИТ УИ ААМҬА
Аԥсҭазаара аӷьыраҿ, сҩыза, умҩашьан,
Акраамҭа ушыҟоу ухы агәра мгаӡо, –
Иааиуеит уи аамҭа, иааиуеит ишиашоу,
Аиашара ахьынтәааз зынӡа иумбаӡо.
Аԥсҭазаара ушамоу уршәуа, уеиҭаршәуа,
Аӡыблара ушамоу, умч каԥсаны,
Ианужәло аҽамчык ашаха ноухаршәуа –
Уацәцароуп усҟан улшара еизганы!
Уацәцароуп ҭынчра шыҟам удыруа,
Уацәцароуп наҟ-наҟ уқәԥарц еиҳагьы,
Аҵла шыӷәӷәоу уаҩы ианиныруа,
Ӷәӷәала имҩаниҵоит уи иеихагьы!
Иҟам ауаҩы дызцәымцо уадаҩра,
Хәшәы змамкәан иҟоу – шәароуп чмазарас,
Азин имам зыԥсы ҭоу рахь аҽҭаҩра –
Даԥсамкәан ажәлар ирылоу уаҩҵас!
Акымзарак уоуам, аҩыза, мариала,
Аӡә инасыԥ уиҭом иааган уаҵәы!
Умҩа анузылымх – усҟан ухала,
Аԥсҭазаара амҩа наҟ иҭарцәы!
САРА ИСТӘУ
Сара исымоузеи малс, сызхамшәало схызхуа,
Исымоузеи сԥахны, сакыртә сытҟәаны?
Акызаҵәык истәу – сара исшо, инысхуа,
Уаҳа акгьы ыҟам ирбо сара исҭынханы.

Иван Ҭар б а

~

~ 157

Акызаҵәык истәу – сара сыдгьыл гәакьа,
Амшын, ага, ашьха, сылаԥш зхьымӡо адәқәа,
Ауаатәыҩса рышҟа – убриоуп сызланагоу,
Рхы иақәиҭхар сҭахуп џьара игәаҟуа атәқәа.
Смалқәа иреиӷьу малны сара стәыла сымоуп,
Зегь иаҳзеиԥшу ҩнык еиԥш иара ԥхьаӡаны,
Са сыԥсадгьыл сахагылоуп схаҭа ԥшәымас –
Наунагӡа исоуз са сыхьӡ ахҵаны.
Адунеиаҿ убри заҵәык сымоуп ныхас,
Ианамуа аҽны – иара азы исҭахуп сҭахарц,
Насгьы исымоу акызаҵәык сара гәҭыхас –
Иара шеибгоу наунагӡа са исзынхарц!
Са Сыԥсадгьыл – сыҵәҩаншьап ахьарсу ӷәӷәала,
Иара иацуп сынасыԥгьы шеибаку.
Сыхәҭа згандаз ҳәа акәым сзықәу уи лымкаала,
Уи схы ақәысҵоит – аԥсҭазаараҿ сыԥсы зку!
Сара сыжәлар ирцәысҵәахуа сымам усгьы,
Иахьеи-уахеи сҿаҵа зцысфо иааиҩшаны,
Дара рзыҳәа исымаӡам акгьы уссгьы,
Иаҭаххозар, сыгәгьы рысҭап ишаны!
АПОЕТ ИГЬЕЖЬРА
Леонти Лабахәуа игәалашәара иазкны

Исгәалашәоит ашьыжь ҳахьеиԥылаз:
Очамчыра. Амшын аԥшаҳәа.
Унапы аԥхара усҟан иааныскылаз,
Исыман саауеит сара сгәы иҭаҳәҳәа.

158 ~

~ Иалкаау

Амшын цәқәырԥа цәажәон убызшәала,
Убжьы ахыҩуа џьысшьоит иахьагьы.
Зыҽны узбаз иумаз ҭеиҭыԥш-ԥшрала,
Усахьа сыцуп сара есқьынгьы.
Ааԥынразы угәы каршәны ушнеиуаз,
Амш шыбзиаз, анаҟә хыло, ишәшьын,
Уиижьҭеи уашьцәеи уҩызцәеи ҳшыгәаҭеиуаз,
Иаҳҳәо ҳҿамшәо, ҿымҭкәа ҳаузыԥшын.
Аԥсҭазаара шазаап аамҭа-аамҭала,
Ацәгьеи-абзиеи рыла еивганы,
Аамҭа бзиа аниоуа аӡәы хәҭала,
Дзылымҵуазаап егьи деибганы!
Шәаџьҳәаҩ дрымбеит Река, уашҭа иҭыҵыз,
Аӡәгьы имаҳаит насгьы ушҭахаз,
Дгәыӷуеит усгьы згәыӷра зынӡа имыӡыз,
Аԥсны узыԥшын –апоет дзыԥхаз!
Аԥсны узыԥшын, агәра ганы иҟан,
Иахьа акәымзар, ма уаҵәы ушаауа,
Аҟармаҵысгьы абжьы цон ҵәҩанҵәыҟа,
Ашәа узаҳәон уи агәы ԥшаауа!
Аԥсуа дыԥшын, агәра ганы иҟан,
Иахьа акәымзар, ма уаҵәы ушаауа,
Аҟармаҵысгьы абжьы цон ҵәҩанҵәыҟа,
Ашәа узаҳәон уи агәы ԥшаауа!
Аԥсуа дыԥшын, иман уи агәала,
Ухьӡ ицәымӡырц иара игәы иҭакны,
Уи гәаныла даԥхьон уажәеинраала,
Аӡәгьы имаҳартә иара иҿы еихакны.

Иван Ҭар б а

~

Ақәԥараҿы зегьы узлариааиуаз,
Аханатәгьы уныҟәон уабџьар кны,
Абар, уажәы Рекаҟа уахьааиуа,
Удгьыл гәакьахь ҩаԥхьа угьежьны!
Абар, уаагылт наунагӡа абраҟа,
Убжьы умхны аӡәгьы изгауам!
Уашәа иаԥырхагаз уажә иабаҟоу?
Аиаша аиааиуеит, – уи уаҩы изшьуам!
Аԥсҭазаара азакәанқәа шамоу,
Абас иаауеит, уаҳа уи иауам!
Иҟалазгьы џьашьатәума! – ишанам!
Апоет диуеит, аха уи – дыԥсуам.
АЖӘҴЫС
Ажәҵыс! Ажәҵыс! Уҷырҷыруа,
Ужәҩа иҵак ааԥын гәыраз,
Угәышҵа ҟәашра ырцырцыруа,
Ҳашҭа уҭаԥрит ашацкыраз.
Уара уааира иазыԥшызшәа,
Ашьха ихыҷҷеит амырхәага,
Шәҩыџьагь ааԥын шәазгәыҳәызшәа,
Шәеицаԥылеит – агәыҭгага.
Ҳаҩны абарҵа уныҵԥыр-ааҵԥрит,
Еиҭашьҭухит агәаԥхара.
Ажәлар рыбжьгьы ныҵыҩ-ааҵҩит,
Нап адыркит урҭгьы анхара.
Сынтәа азыҳәан нхара ҿыцын,
Уаргьы ааԥын напы злоукыз,

~ 159

~ Иалкаау

160 ~
Иуцхандеиуа уҩызцәа уцын,
Ҳбарҵа ууадақәа ахьаҿоукыз.
Ааԥын, ааԥын уа улшара,
Рыгмырхакәа аџьа рзубеит,
Ибарақьаҭӡа ухы-ухшара,
Ҭаацәа ҿыцны уа еизугеит.
Абар, иааскьоит шьҭа ҭагалан,
Амҩа уқәлоит, амҩа ԥшӡала!
Хара удәықәлоит уҽеингалан,
Амҩа уқәлоит, амҩа ԥшӡала!
Амҩа бзиа! Умҩа хирыз!
Ҿыц уахьнеиуагь уҭыԥ ссирыз!
Ажәҵыс, ажәҵыс! Уеиҭаауама?
Ҽааныбзиала уаҳҭаауама?!
***
Акы ԥсыргьы – ҽакы ииуеит,
Аԥсҭазаара цоит ишцац,
Асы млеир, ақәа ауеит,
Исымшааира ишоит ишшац.
Иҩны инеиуа – зны дааԥсоит,
Игәы шҭыԥо – ҭынч иааиқәтәоит.
Аҵла бӷьыжәпагь зны икаԥсоит,
Аҽа цәак уи иаахаԥоит.
Даара аӡ дуқәа ҭабахьеит,
Адгьыл ду аз урҭ ҿамҩан,
Ауаа цәгьақәагь абахьеит,
Аха иамоуп, ихнаҩан.

Иван Ҭар б а

~

Аӡәы изы адгьыл ҽаӡәы ижуеит,
Иԥсыз уаҳа дызгьежьуам.
Адунеиаҿ зегьы ажәуеит,
Аха адунеи, мап, иажәуам!
АҼҴЫС
Ианыҽҵысыз, ианмархәацыз,
Иҩуа, иԥо ҳашҭа иҭан,
Аханатәгьы ихьчо сацын,
Уи хьыӡҳәала са исыхәҭан.
Иареи сареи ҳаихыршьалан,
Адәы ҳақәын ҳшаҟьшаҟьо.
...Аӷәра анаба, иара атәала,
Иааилашәшәеит иԥашԥашо!
Иамуит, даара акыр аҽашәеит,
Ахы мшаҭо аҽаҟьеит,
Иазнымхакәа иауа-иашәан,
Амч зегь цазшәа уи шәаҟьеит.
Уажә ибазма – даманшәалан,
Саб-аҟаза уи ибжьеит,
Иансыдиҵа сақәтәарц схала,
Са слакҩакуа саабжьажьеит...
Сгәы ирхаҵеит нас ажәала,
Сақәтәан ҳашҭа наҟ сныҭҟьеит,
Агәарабжьара саныбжьала,
Раԥхьа аҟамчы уа исҟьеит.
Аӷәра ааныскылт са снапала,
Насоуп амчгьы аныхҽха,

~ 161

~ Иалкаау

162 ~
Сара сшақәтәаз ашҭа ианҭалоуп
Иаргьы мҩашьо ианыҽха!..
МОНГОЛИА
Аԥаҭхь ду шьҭысхуам усныҳәарц.
Уҿаԥхьа сҳәацәом сугәаԥхарц.
Ажәа-цқьа сымоуп уа узыҳәан,
Сгәеисра сҭахуп иуаҳарц.
Саҵақьуа иаазгаз еидарам,
Сахьааиз иџьоушьартә сызҵоу.
Аешьа ибзиеибабара –
Уи акоуп ажәасгьы исҿоу.
Иџьоумшьан сылаԥш иухызго,
Исымоушәа убаргьы агәыҳәра,
Акы заҵәык ауп са иуцәызго,
Уи ада исҭахым ахынҳәра –
Угәыразра сымаз наӡаӡа,
Наӡаӡаз исыцыз сахьцо –
Ашьыжь ишацу аӡаӡа,
Амра адунеи ишахьӡо!..
Ажәа анҳабжьала, еиламго,
Анарх аиоуа иҳахьчап,
Ацәгьауҩы иабџьар еибамго,
Аҭынчра хаҳәгәара ҳчаԥап!
Ҳадгьылқәа хаҳәха имҩарцаз,
Ашықәс бжьамыжькәа иаҳцәаӷәап,

Иван Ҭар б а

~

Нас уи ҽаҩрала ихҩарцаз,
«Аибашьра» ажәа ҳҵәаӷәап!
Еилаҵәааит иҳамоу алшара,
Аҟаҵатә ҳаԥхьа ирацәоуп.
Уаҵәтәи амш лашара –
Ҳҵеицәа насыԥны ирзыԥҵәоуп.
Сгәыразра убозар лымкаала,
Угәы аҵанӡа инеир ахәҭоуп.
...Иансуҭа ҳамҭас жәеинраалак –
Абзиеибабараҿ ҳаиҭоуп!..
АМҨА
Амҩахәасҭа ашьха ихашәкәала,
Иаҿаҵәиуа ицозар шахаҵас,
Ихьыӡ ажәҩан ашҟа ихажәгала,
Раԥхьа убраҟа уи мҩаны иҟазҵаз!
Иара ахала ус ихалама,
Шьаҿа-шьаҿа илгоу амҩапа?
Мамзар џьара ишьҭа анхалама
Раԥхьа ихалаз? Аҭоурых, дсырба –
Ашәышықәса хьӡыда иалаӡыз,
Са дҳараскып адунеи дабо!
Мап, исылшом, сара сзалаӡом,
Аамҭа дагәа зынӡа уи даго!
Ахра ҿҟьарахь амҩа кылызгаз,
Иааимырти нас усҟан адунеи!

~ 163

~ Иалкаау

164 ~
Уи ааӡабла ацәаҳәа ахьылигаз,
Џьа мбацәакәа нас ауаа мыхәнеи!
Аӡлагара еиԥш аамҭа иалагоит,
Иааҿашәо зегь алу иаҿагәо.
...Амҩахәасҭаҿ акәзар нас иахьалаго,
Уажә акосмос ашҟа амҩа игоу?..
***
Акыр сныҟәеит, кыр сеимдеит,
Ҩаԥхьа сықәуп адгьыл нымҵәо,
Исгәамԥхазгьы маҷ сымбеит,
Исгәаԥхазгьы – са сгәы иҭыҵәом!
Убла ахьымӡо адгьыл ҭбаауп,
Ишыҭбаау еиԥш иагьҵаулоуп!
Маӡас иамаз кыргьы ԥшаауп,
Ирзымдрыруагь акры агәылоуп.
Џьара аҩнқәа цәгьа илаҟәуп.
Џьара ажәҩан ашҟа ихалоит,
Џьара аҳауа цәгьа иҟәкуп,
Џьаргьы – ахра икыдынхалоит.
Шьоукгьы ҩныда – адәы ицәуп,
Ирымаӡамкәа иахьыҩнало,
Рџьыба ҟәрышьда ишҭацәу,
Ашықәс ҿыцгьы иҭацәны иҭалоит!
Шьоукы рзыҳәан – мышгароуп,
Аԥсҭазаара иалахәмаруеит!
Шьоукы зҿугьы – уа қәԥароуп,
Имықәԥаргьы уаҳа ишԥаруеи!

Иван Ҭар б а

~

Аха, издыруеит, аамҭа зтәом,
Қәабҵас ишуеит адгьыл шьҭыҵны.
Есымшааира ас изцом,
Ацәгьа-мыцәгьа мцакәа ихыҵны!..
***
Са сандәықәло ныҟәара,
Ацәалашәара бааԥсгьы сныруаз,
Аха исԥыло уа сара,
Ма сыжәдыруаз, ма сшәымдыруаз –
Гәыразрада ҩба злам,
Сара ишәысҭоит зегь салам!
Иҷыдоу сашьҭам сара аҭак,
Адәыԥсшәагь сашьҭам сара иҷыдан,
Иччо сызхоит са лакҭак,
Ажәа рацәа ма изҭахыда,
Исеихырхәо – сгәы ҟарҵап.
Сшьапы сыҵԥыр нас сагап!
Иуаҳауама, сҩыза, сдыр,
Уара иуԥыло имҩа ныҳәа!
Ианузиқәҵа уи ҳаҭыр –
Иазиуазеи амҩаныфа,
Млак дакыргьы – дацәынхап,
Уажәа бзиа деиқәнархап!
АҬАҲМАДАЦӘА
Уамашәоуп ишыҟоу рызегь,
Аҭаҳмадацәа, уамашәа.
Шаанӡа имгылар ирурызеи,
Ишьҭахар ҳәа ишәауашәа.

~ 165

~ Иалкаау

166 ~
Адәы инықәлоит урҭ, иҟәбаҟәшәо,
Гәҭакык рымоуп имтәаӡо,
Усурами ргәеицҳа иақәшәо,
Ргәамҵыбжь уаҳа имыргаӡо.
Усда-ҳәысда урҭ тәанхалар,
Маӡа иаар ҳәа ишәоит аԥсра,
Рда иазымкуа ршьа-цәгьа хало,
Ирылшом аамҭа азыԥшра.
Аамҭа ныҟәа – дара рныҟәа,
Иаҵахаргьы рымуашәа,
Мҿеидарада ицом рыҩныҟа,
Аӡын ахьҭа иацәшәошәа.
Аԥсҭазаараҿ акгьы ԥыркуам –
Акрырургьы акрырфоит,
Иалымгакәа инрыжьуам иркуа.
Адгьыл ырԥшӡо дара нхоит.
Акрыбжьазаап сықәра сфаанӡа,
Аамҭа исымоу са исызхап,
Урҭ рҟынӡа са снаӡаанӡа,
Рыҽхәаԥхьыӡқәа са исҳәалап!
ИУЛШАША ШЬҬЫХ
Ауаа ангылоу укәша-мыкәша,
Агәҽанызаара аҭаху?
Шьоук анақәшәо мықәшәатә-ықәшәа,
Уаргьы абжа узҵәаху?
Укамҳакәа, иабаудыруеи,
Умҩа ахьиашоу, иахьхәахәоу?

Иван Ҭар б а

~

Уакьымсыкәа иабауныруеи,
Ахәац мцаҵас ма ишцоу?
Аԥсҭазаара хаара уҽаҭан,
Знык уандәықәла уагаӡар,
Уи ах-аҭо, уи аԥс-аҭо,
Иуеихырхәо иудырбар,
Иудикылар урҭқәа ҳамҭан –
Ҳамҭак еиҳа имӷьацар?
Иудыргаргьы аамҭа ҳамҭак,
Нас еимбӷьыжәаа зегь уцәцар?
...Ауаа уццартә уҟалазар,
Ацәгьеи-бзиеи цқьа еилых!
...Аидара ду узымгауазар,
Иулшаша ма ишьҭых!..
АМҨАН
Қыҭак уалсны егьи уахыст,
Уаԥхьа ишьҭоуп – амҩа, амҩа...
Аӡы урны ахәы уаҿыст,
Иҭыҵны ицоит, абар, уӡамҩа.
Уааԥсан џьара умҩахыҵт,
Аӡы уаҳәан, аҩы удыржәит,
Умч-улшара еиҭа ицәырҵт,
Уааԥсара анышә азыржит.
Уеиҭанылоит умҩа нас,
Ушьамхы ԥыруеит иаанымгыло,
Ус ушцо, ушцо убас –
Ак уԥхалоит, уаанызкыло.

~ 167

~ Иалкаау

168 ~
Ушымгәыӷӡо уа џьара,
Ҭшәара-ҵәирак ноуԥхалоит,
Дуқәымшәозар аӡә уара,
Уахьцо уақәшәом уаҟа ухала.
Ушгәаҭеиуа умҩа аатуеит,
Нас дуԥылоит уқәызҵаша.
...Амҩа ахьыҟоу аӡә даауеит,
Дызцәырҵуанда ҿыцк ҟазҵаша!..
АЦҲА
Ҳанхәыҷқәаз ҳа ҳгәара ҳамкуа,
Ҳақәыбӷьыжәаа џьара ҳцон,
Ацәгьа хәыцны ҳа ҳгәы иҭамкәа,
Иахәҭаӡамыз ак ҟаҳҵон.
Ҳаԥхьа аӡымҩас, ҟама ҿызшәа,
Ҳқыҭа еиҩырсса ишьҭаҵо,
Нырцәи-аарцәи шатәызшәа,
Ицон атәымра ҳабжьаҵо.
Ҳаҩн аҿаԥхьа, нырцә инхозгьы,
Иаҳҩызцәамызт, ганк иатәын,
Ҳаиқәшәаларгьы шаҳгәаԥхозгьы,
Гәаӷла ҳара ҳагәқәа ҭәын.
Ҳхәыҷра мҩасуан, ус ҳаиндаҭло,
Цгәи-ҳәынаԥи реиԥш ҳаишьҭан,
Ҳаицәтәымуаара иацло-иацло,
Шәахсҭазшәа ҳаԥхьа ишьҭан.
«Ҳаиҿахысуан», ус, лыԥсаада,
Ҳзеинымаало «ҳаибашьуан»,

Иван Ҭар б а

~

Хәыҷи-дуи, неилымхрада,
Маӡа-маӡа ҳаицәгәышуан.
Агәылацәа анеиааира
Анҳабжьамла, ҳзеиԥшрахоз?
Иаҳцәагар уи зынӡа аиааира,
Нас ҳаизгәыкны ҳазланхоз?
Исгәалашоит, сабду рыцҳа,
Нырцәааи-арцәааи ааизганы,
Аӡы ихырҵарц реиҳәеит ацҳа,
Амҩа бжьаларц ҳагәҭаны.
Инапы ҟазан – днарыԥгылан,
Ҳа ҳабацәа уа иуасҭеит,
Ҳа ҳабжьара ацҳа хылан,
Ҳазхараҵәҟьа ҳаибабеит;
Ҳқыҭа еилаҵәеит инаӡа-ааӡан,
Зегьы иаадыруеит ҳамҩа ахьцо.
Нагӡара ақәыз рыхьӡ наӡаӡа
Ҳагәқәа еимаздаз ацҳа хҵо!..
***
Аӡә днахысызшәа ихшьыло илаба –
Ачаирҭа схыԥшылон: иабацои, иаба!
Аԥшалас анықәло, изазоит ацәқәырԥа,
Са сқыҭа, есымша абас уҽырба!
Ашьхақәа ахьгылоу уа рызқәа лашоит,
Урҭ раԥхьа са сқыҭаҿ, са сқыҭаҿ ишоит,
Амра шеишеиуа амрахәага каԥсо,
Аимхәыцқәа рыԥхны зегь рыхәда иахаԥсо,

~ 169

170 ~

~ Иалкаау

Инықәлоит са сыдгьыл, сыдгьыл – ачашә,
Уи аԥхьа иаатхьазаап амыш агәашә,
Иабозеи, иабозеи уа амра шанхо,
Изусҭцәада шаанӡа ари адгьыл иахоу?
Ачаирҭа еиужьны, ихыбуп зынӡа,
Ачеиҟәшәацәа еишьҭалан ицоит иласӡа –
Аҷнышқәа хылазшәа амшын ацәқәырԥа!..
...Сқыҭа, есышьыжь абас уҽырба!..
АШЬХА ҚЫҬАҾ
Агеи ашьхеи злеидукылои,
Ашьха – аҽыҩ еиԥш иҽырбоит,
Уаршәуам адгьыл уҵамгыло,
Аха усгьы, аџьа убоит.
Амшә уԥылом, абга уԥылом,
Гыгшәыг тәарҭам изыԥну,
Аамҭа иалган насҭха игылам,
Уи ианыԥшуеит аамҭа изну,
Амҩахәасҭа знык уаншәалар,
Уаҿашәоит нас адардха,
Уцала, уцала – уарманшәалоит,
Угәы мышьҭыкәа ԥхьа уеиха, –
Шьабсҭоушәа дцәырҟьа-цәырас,
Ашьха ԥҳәызба уа дубап,
Усҟан ирлас, усҟан ирлас,
Мамзар убла уи дацәцап!
Ус дубом уа, уныдыххылан,
Уара уаԥхьа ла улбоит,

Иван Ҭар б а

~

~ 171

Аха знык уи лышьҭа ухылар,
Нас умҵарсны ла улгоит!..
***
Исымбеижьҭеи иҵуазеи сабду ибаҳча!
(Иара исахьагьы арамка иҭасоуп.)
Исгәалашәоит: ҵаҟа икаршәны акәахьча,
Данықәыз, гәаныла
изысҳәон, –
дааԥсоуп.
Аҵла даҵаԥшуан ихы ықәҵа амарҭақа,
Абаҳчара иҵан аԥша-лас дыгәӡуа,
Аусура дшаркараз уаҳа имбаӡакәа
Дынҭаҳәахаа ацәа дама ицауан.
Абаҳчахь даннеилоз иеигәышә-ҵар иҩыҵрак,
Идыруазма сабду иҵәахыз сыгәҭакы?..
Абиԥараз ишәҭырц – убри акәын уи ахәыцра,
Шьыбжьаанӡа сшәарыцо са сашьҭан ҽакы.
Амра анкацеиуаз ашьыбжьон иаҩцан,
Сабду даныцәоз уаҟа иԥсишьарц,
Ашьшьыҳәа ааҵра сҽавакуа саҩаӡон,
Ивараҿ ишьҭаз иеигәышә хәыҷ зӡарц.
Сшьап ԥынҵа сықәгылан снеиуан убысҟан,
Амыруга нышьҭԥаа сцон – «суасҭаларц»,
Сабду уа еихеиҳаз аҵла-ҿа ԥысҟар, –
Амахәқәа саԥхьа итаруа – илакьҭаларц.
Ацәа-хаа иҽеиҭеит анысҳәоз абырг-уаҩ.
Аусура салагарц сара саныхиаз,

172 ~

~ Иалкаау

Аигәышә хәыҷ анысҟьоз, инаҭозшәа адырра,
Дҿыхон, ахьышәҭҳәа, днықәтәон дахьиаз.
Акаҩҳәа иааҩуан ибжьы-ҵар мҩашьо,
Сыҩыргьы сусқәа наҟ-наҟ еицәахон,
Ашырҳәа иҿааихон са сышҟа дышиашаз,
Слымҳақәагь амца рыцрало, иҟаԥшьхон.
Дҟәындҟәындуа даӷьуан уи жәа-цәгьа мҳәаӡакәа,
Слымҳақәа ирҵәиуан, дааины хәыҷык,
Сзышьцылаз саҿын сара сымтәаӡакәа,
Иарах игәаӷьны сипҟомызт бзанҵык.
...Уажәы ааигәа сабду ибаҳча саныҵаз,
Ихьассы ашәырҵлақәа рымахә лаҟәуан,
Сышнеиуаз аҵәа-ҵла, адырга ахьанысҵаз,
Сзаҩымсуа акыраамҭа сгылан сыԥшуан.
Амахә лаҟәыра сыжәҩа назхьысыз,
Аҵәаҟаԥшь ныҿшәан, – напыла искит...
Убысҟан сыздыруам слымҳақәа иркьысыз,
Амца рыцрало, иҟаԥшьшьӡа еибакит...
***
Сыбла ихгылоуп ҳхәышҭаара аишәа,
Аишәа кьаҿ хәыҷ, ҳа ҳзықәчоз!..
Нас, ицәгьазма зынӡа слеишәа,
Зҿыбымҭуазеи, сан сзыхьчоз?
Санхәыҷызтәи сазҳәауада,
Исымаз налкаан са ҟазшьас?
Ахшыҩ ԥытла уҿазҳәауада,
Хара уныҟәо, уцеишь убас...

Иван Ҭар б а

~

Абар ҳаҩны, ҳашҭа, ҳгәара,
Аԥса ахьгылоу, ишшәырӡа,
Ҳаҩны аҿаԥхьа, ишәаҳәо акәара,
Слымҳа иҭаҩуеит ихааӡа,
Ҳа ҳмаҵурҭаҿ амца еиқәыз,
Сшьаргәацә ҟәиа иҟанаҵон,
(Сшьапы зыхьчоз зшьадаз аиқәа?..)
Акәҷар рсахьагь аннаҵон.
Сан лкалҭ уа снахьынҳало,
Слышьҭан, лусқәа еиҵаҟьауа,
Абысҭа амцаҿ ианкынхалоз,
Нас сқьып-шәыпуа, са саӷьуа...
Ацыгәгьы кьууа иаҵагылан,
Хыхь икнаҳаз ашәымкьаҭ...
Нас, иаахыхны ачуан ихшәылаз,
Са инасҿылшьуан уи ахҷаҭ.
Зегь ҳнадтәалон ашьҭахь аишәа,
Фатәыхкыла ианлырхиоз,
Аха ицәгьан ҳәа сыҟоуп слеишәа,
Илзыҟаҵомызт исгәаԥхоз...
Блала ишәаны ҳхәы неиҟәылшон,
Лхәыҷқәа лбомызт уи еилых.
Сара исылҭоз зынӡа иҟәнысшьон,
Ма сахьҵәуон аҽакых.
Зны снагәҭасны инықәсыргылон,
Ашә зынџьылаз адырган,
Зынгьы сгәааны хазы сгылон,
Нас иҿысҭуан, – ибымган!..

~ 173

174 ~

~ Иалкаау

Сыбжьы даман днацо-дааԥхьо,
Дзыхсырҟьозыз усҟан сан?..
Лыԥсы ҭазар, снеины лҿаԥхьа,
Минауаҭра уажә изуан...
АГӘЫ УЗЕИҨШОМ
Ашьха ӡыхьқәа рхы ахьыҵырхуа
бзанҵы инхама? –
Амшын иазцоит рымҩақәа алхны, еизыкәкәа.
Аԥсадгьылгьы уаҩы изымшо гәыкоуп иамоу,
Уа еилымшәо еилалоит ажәлар ргәы адақәа.
Хыбрас аишьцәа ирзеиԥшу – хатәы жәҩануп, –
Иреиӷьу саркьан ирхагылоу ицқьаӡа,
Убла ахьхутыз адгьыл уара иуабуп, иуануп,
Уи агәеисра угәеисра еиԥшҵәҟьа иԥхьаӡа!
Уа уԥсадгьыл аԥсаҭыҩра ахәра анылар,
Угәы ашьа аналымҵ, – усҟан уԥсит ушыбзаз.
Узқәа азырха, ула хҩаны насҭха угылар,
Лгәы ада ԥҵәаны душьит уан уара узыхшаз.
О, Кореиаа, шәа-шә-Кореиа амра тәыла,
Шьаркәасҭоушәа иахьа иагәылдоуп ацәаҳәа,
Агәы ршарцу шьоукы ладеи ҩадеи рыла?
Иаҿахарцу азшьапыкгьы ашьацҳәа?
Ажәҩан гәыцқьа кәтаӷьҵас еиҩша иахахарцу,
Ажьы абжеиҳара аҟәыхны инхарцу есымша?
Кореиаа ргәы ашьа шалҵуа ҭынч итәарцу?
Рҳауа цқьара ишалоу атәымуаа ма рхыԥша?

Иван Ҭар б а

~

~ 175

Мап, Кореиа азшьапыкгьы шьамхнышгылом.
Агәы азеиҩшом шьоук рзыҳәан уи агәҭа.
Ажәҩахырқәа шьҭыхны аҽеиҵых уи ҩагылоит,
Акореиаа идырӷьоит ахәра уи еиҭа!
ЧЕНЛИМА 1
Ченлима – аԥхыӡ-хаа уалҵу,
Ма узлыҵыз лакәу?
Ухьчо абраанӡа уаазгаз кәалӡу,
Ма уаниз иахьа акәу?
Са исаҳахьоу лакәи жәабжьи,
Ииашан рыгәра згандаз, –
Саԥырҵуамызт, абжа-еиҭабжа
Лабҿаба избандаз!..
Алакә – лакәуп иахьцалакгьы,
Дгьыли жәҩани иалоуп.
Алакә-ҽы ыҵҟьар иахьӡалакгьы, –
Алакә уи дахшьалоуп.
Лакәхап уаргьы ухьыӡ ҭызгаз,
Ианухцәажәоз иасны,
Уара уакәхап амҩа аҿызгаз,
Ажәҩан ала имҩасны.
Уара уакәхап уахьынтә иԥан,
Адгьыл ашҟа иҭалаз, –
1
Ченлима – Кореиатәи алакә-ҽы ццак. «Ченлима аҵысра» – Аҩа­
дахьтәи Кореиа зегьы амҽхакны иамоуп, уи иаанагоит – амҵәыжәҩа
змоу злакә-ҽы ццак, Ченлима аныҟәашәа шьҭыхны асоциализм аргылара.

~ Иалкаау

176 ~
Ишәа-рӡыӡо, рыгәқәа ҭыԥо,
Ауаа зҿаԥхьа ишьҭалоз!
Уара уакәхап иԥан ҽаԥа,
Амшын нырцә икаԥоз,
Умҩа ианыҵуан ҟәаԥа-ҿаԥа,
Умыч дуны ишԥарбоз!
Уара уакәхап адгьыл иқәсны,
Еиҭа жәҩан ихалоз,
Уара уакәхап зҽышьхәа нықәшьны,
Геи шьхеи зышьҭа анхалоз
Уара уакәхап аҳауа иалаз,
Зыжәҩа дуқәа еиҵыхны.
Уара ухала, ухала, ухала,
Иуман зегьы шьҭыхны!
Ажәлар рхәыцра шәышықәсала,
Уара иурҭеит ҳамҭас,
Иахьа адгьыл уқәырцалеит
Уааҭгыл, аҽы, ҳамҭак!
Уццакуазар, – уццакуазааит,
Ауаа гылт иуԥхныҩло,
Урҭ ианҿырҭуа иуаҳауазааит,
Адунеи иахыҩуа:

«Уццакуазар, уааи ҳаиԥныҩлап,
Ҳаамҭа уамаз шәагас,
Ҳныҟәашәашьҭыбжбь зегьы ирныҩлап,
Ҳаццакыра еицнагаз».
Уара ушьҭа алакә ианхалеит,
Лабҿаба иузынхазеи?

Иван Ҭар б а

~

~ 177

Ухьӡ аҿыц-цәа иахьа иахалеит,
Ҿымҭуа узшанхазеи?
Уаанаԥшы-ааԥш адгьыл ҭбаараҿ,
Уа уахьрымаз жәабжьыс, –
Акореиа зҿу анхара,
Убла нахго унабжьыс.
Аццакыра иумаз иацҵо,
Уҩла, аҽыццак, уҩла!
Иҽыжәлеит, абар, уҩшьа иацҵо,
Иуеисо усла, хшыҩла.
Уҽыжәла бзиан, уара уҽыжәла,
Иахьа азыҳәа улакәым.
Идырхиеит ауаа ӷәӷәала иҽыжәлаз,
Убӷа акәадыр иақәу!
Аамҭа ԥыруеит мҵәыжәҩа ҟьаран,
Шәыҩ аҽыҩқәа, шәыҩла!
Ҳаицанызарц амҩа цқьара,
Аишьцәа ҳа ҳаигәныҩлап!
АЖӘЕИНРААЛА САԤХЬОИТ АԤСЫШӘАЛА
Иҭәуп азал ахышәа-еиҵышәара,
Акореиаа ӡырҩуеит итәаны.
Ажәеинраала саԥхьоит ԥсышәала,
Ажәеинраала самоуп сытҟәаны, –
Ажәеинраала, иалҵыз сыбызшәа,
Аԥсуа бызшәа сҩызцәа ишәшәырҳа!
Сыбызшәала амҩа сықәызшәа
Агәра анызга ауп сара иансызҳа.

~ Иалкаау

178 ~
Хьушәа ахьхьаҳәа иҿыпуа, игәылыҷҷо,
Шәлымҳа иҭаҩыр сҭахуп сара абра, –
Аԥсны амра хаара згәылаччо –
Аԥсуа бызшәа –сыламыс, суаҩра.
Аӡәгьы шәҿаԥхьа иҟасҵом аҳәара,
Са сыбызшәа даҭахым ҭарџьман, –
Сгәы ҭыԥраауа снеиуеит ахара,
Сынасыԥаз сабацәа исдырҵан.
Са сцәанырра бзиа анааиуагьы,
Сыбызшәа ами сгәы аазыртуа ацаԥха,
Нас уеиҵамхан сажәеинраалагьы,
Уԥсы ҭазҵаз ажәа уаԥсаха!

Рыхқәа шьҭыхны иааԥшуеит ҳашьхақәа,
Рҽеидыԥсала игылоуп лӡаатәи аԥса,
Мҩабжа инеихьан иаангылт ҳашхәақәа,
Амшын ӡырҩуеит ацәқәырԥа еикәаԥса.
Аҭакԥхықәра сара исыдҵаны,
Ажәа сырҭеит сыжәлар тәымџьара,
Иӡырҩуеит Аԥсны алымҳа кыдҵаны,
Сажәеинраала, иҟаумҵан ҳзырџьара.
Уцәажәа, уцәажәа ицқьоу ԥсышәала,
Ргәаҿы унеиртә сыбжьы заҳауа,
Уҿаԥхьа исызкыр иахьа аԥышәара –
Агәра згоит аҩызцәа шсырҳауа!
ИҴӘУО АԤСЛЫШ
ԥхьениан аԥслыш ҵәуоит, аԥслыш,
Ихырқәақәо амҩа ихгылт.

Иван Ҭар б а

~

~ 179

Аԥҳәызба минуҭк арахь бхьаԥшишь,
Иҟалозар, маҷк бааҭгыл!
Быхцәы ԥаны бызқәа иқәзар,
Быԥҳәызбара ҳаракны,
Шьыжьымҭанла амҩа бықәзар,
Бара бус ахь быццакны,
Баԥхьа ишьҭалоит аԥслыш иалҵуа,
Уи ахцәеиужь ашәахәа,
Иара аҵәуабжь уаҩ даргәамҵуам,
Нас иҵәуо захьӡу ҳәа?
Ԥхьениан ҩычо уи ҩагылеит,
Атәымуаа рҟынтәи ианҭацәы,
Шьыжьымҭанла ишьқьыруа ибԥылоит
Иԥшандагоу уи ахцәы.
Ибгәыҵаҳәҳәо аԥша зҩыда,
Ибҿагьагьоит иразны.
Уи ахьӡ ахымхуа иахьа изкыда,
Изгәылыҷҷо ахьы, аразны?
Аԥҳәызба бныскылт, са саҭамыз,
Иџьабшьаргьы сызҵаара –
Ԥхьениан аԥслыш хьӡыс иахәҭамызт
«Иҵәуо аԥслыш» ахҵара.
АҴЫХӘТӘАНТӘИ АЖӘА
Саб игәалашәара иазкуп

Са сгәы ушаҭон, уа угәы сшаҭон,
Ус ҳнашәа-аашәо ҳа ҳаишьҭан,

~ Иалкаау

180 ~
Ҳагәҭакыра ҳҩыџьагь ҳҽаҭан,
Иаҳзымҳәакәа хазы ишьҭан.
Акы сазҵаар – ибаргәымыз,
Изҭахымыз аҽырххара –
Еиԥшын зынӡа исхым-исгәымыз...
Иаанагозиз? – Аҽахгара!
Угәы зҩыда, ухы зҩыда,
Адәы уқәын, ушшәырӡа,
Ақәра рацәа узҭарыдаз –
Ианунымԥшуаз уи зынӡа.
Ус ушыҟаз унсыдтәалан,
Ҽа-цәаныррак наҟ уҽнаҭ,
Игәныскылартә жьыла-цәала,
Излоуҳәозиз ауасиаҭ.
Ҳа ҳаргәыӷуа аамҭа ҳаман,
Иҳарҭазшәа уи хатәыс,
Ҳгәы зырҷыдоз акыр ҳҳәама,
Жәак ҳабжьазма ма рххатәыс?!
Ҳгәаҳҽанымҵа, иааҳабжьасыз,
Уи – мацәысхеит, дыдрахеит,
Уаҩ дамыхәо уара угәы иасыз –
Саахьаԥшаанӡа усыԥнархеит.
Ажәа иумаз имҳәаӡакәа,
Кыр уаргәаҟит, кыр уеихеит,
Уқьышә цәышра инықәымҵӡакәа,
Еилкааӡамкәа ус инхеит...
Еҳ, агәыӷра, уда схәарҭам,
Енагь уалоуп са сҳасаб,

Иван Ҭар б а

~

Аха изиумҭеи ажәа ҳәарҭа –
Иансеиҳәашаз ажәа саб?!
***
Шьоук амшын иҿықәынхалоит,
Аԥра инақәтәа ицарашәа,
Шьоук ҳанхоит ҳәа ашьха ихалоит,
Ажәҩан ашҟа иԥыррашәа.
Адәы ҳақәуп гәаԥхарала,
Ладеи-ҩадеи ҳабжьы ахуп.
Изҭахыда абна ахала,
Адгьыл зырԥшӡо даҭахуп.
***
Амра шыԥхо, амра шаша,
Ажәҩан шлашо саркьа ҵәцаран,
Ҳашҭагылоу аԥхын иаша,
Изыҟалазеи ицәыҵлашьцаран?
Иабацәырҵуеи аԥҭа еиқәара,
Иабаҵәахыз ацәа иҭалан,
Ишыҟаӡамыз ари абжьарак,
Иабадәықәлеи еиҭахалан?
ААԤЫН ЦӘАҲӘАҚӘА
Адәы снықәлеит – аблахкыга,
Ааԥынроуп сызҭоу,
Сзаԥырҵуама сҽынахыган –
Иароуп сызмадоу!

~ 181

~ Иалкаау

182 ~
Аҽаҩычеит аԥсабара,
Иашәылт ацәа ҿыц,
Иаанымҵәаӡо уи аԥшӡара
Сакит са сшакыц.
Ҟармаҵысхап ашәа иалоу –
Ааԥын ашәа зҳәо.
Сара сашәа – сажәеинраала,
Исаҳәишь уаныхҳәо?
Ааԥынра ҿыц уацҿахома,
Уи абжьы ухаҵо?
Аҟармаҵыс ма иуҵахома,
Зашәа хара ицо?!
Уаргьы саргьы уажәшьҭа ҳалаз
Ааԥын, ҳгәы зырԥхо,
Аԥсҭазаара гәазҳарала
Зегьы иргәазырԥхо!
Нас, уеиҵамхан, сажәеинраала,
Аҳы, ушәаҳәала!
Ҩаԥхьа ааԥын ушанаалаз
Зегьы идырҳала!
Ааԥынразар узырҿыхо,
Ааԥынҵас уԥха!
Иухамышҭуа са сгәы иҭыхо,
Уара иугәарԥха!
...Иоусышьҭуама ма иԥыруазар,
Цәаҳәак шҵәаӷәатәу!
...Исхашҭрыма ааԥынразар –
Адгьыл шцәаӷәатәу?!

Иван Ҭар б а

~

САРА САН ЗЕГЬ РЕИҲА ДЫԤШӠАН
Сара сан лнапы исысу, исмысу,
Сазхәыцырц зынӡак исҭахӡам.
Сара уи акәым, уи акәым исусу –
Лыхәшьара сара исыхәҭаӡам.
Издыруеит сара исыгу, исыцу,
Са сгәалагь ҵәахым, иҵәахым:
Саныдоуп сара – ишәасҳәом ихәыцу,
Измоу, нас ишәцәыӡыр сҭахым.
Раԥхьа адунеи лашо исзырбада? –
Ииашам ажәакгьы сҳәаӡом.
Са сан леиԥш ан дызмадаз, дызмадаз? –
Уи лҩыза адунеиҿ диӡом!
Са схәыҷрашҟа сымҵарсны сызгада,
Уа снеир, сара сан дсырҳауеит.
Уи леиԥш ажәа-раз мамзар изҿада,
Лыбжьы хаа ахьго саҳауеит.
Санылбалакь дыҟәбаҟәшәо дныкҿалоит,
Фатә агны иҟалом лыкҿыҩра,
Крысҿалҵоит ҩаԥхьа уаҟа лнапала,
Уи илырӡуам бзанҵык са схәыҷра.
Са сқьышә иқәҵуам уи лыфатә агьама,
Уи лыфатә зынӡак аҽакӡан,
...Ҳара ма ҳазхара ҳаибабама –
Зааӡа еиҭымс сыԥхьаӡан.
Сара сыбла дыхгылоуп дшыхгылац.
Уи лсахьа ҟалом еилахәо,

~ 183

~ Иалкаау

184 ~
Ашьыжь са саԥхьа дгылоит дышгылац,
Дааиуашәа збоит сахьынхо.
Уи лҭеиҭыԥш змоу са дызбахьоума,
Уи лыблақәа – амра рхыҷҷон,
Лыччаԥшь исыцу ма исцәынҵәома,
Зегьы-зегьы иреиӷьны дыччон.

Лара данныҟәоз – лныҟәашәа еинаалан,
Есқьынагь деиқәҷаб деилаҳәан.
Аԥсҭазаараҿ зегьы-зегьы лнаалон,
Уи ажәагьы лҳәазар – иҳәан!
Ан дсыман сара ҷыда, лыԥшаала,
Са сзыҳәан мацара уи дшан.
Дыҟам уи илеиӷьу ԥшрала, гәаҭала...
...Сара сан зегь реиҳа дыԥшӡан.
АУАҨЫ
Араҟа ауаҩы нас даԥшәымоуп –
Ари адгьыл ҳахьықәу ҳара,
Абраантәи гәҭакысгьы уи иман,
Абраантәи дԥырларцгьы хара.
Абраантәи ҵәҩанҵәыҟа уи дхалеит,
Акосмос игеит итҟәаны,
Амзаҿгьы уи ашьҭақәа анхалап,
Днеины дылбаап деибганы.
Макьана дабаҟоу – даангылом,
Акырџьара иқәшәап цатәыс,

Иван Ҭар б а

~

Даангылом иԥгылоу шиԥгылоу,
Инҵәома ауаҩ имоу ҵатәыс!
Апланетақәа иажәа уи иреиҳәап,
Инапаҵаҟа урҭ машьцахап,
Инапала икакаҷха еилеиҳәап,
Уи ишиҭаху насгьы иԥшӡахап.
Иҿыцу еиҭа, иҿыцӡоу ак хитып,
Аҽаџьарагь дцахып ҩаԥхьа,
Наҟ ахара иҟоугьы азҿиҭып,
Ианаамҭоу дазнеип уи хаха.
Данызааит уи амҩа ду инымҵәо,
Ихирзааит уи амҩа дызну!
...Аха иҟоуп сҭынчны сызмырцәо –
Иуашәшәырахеит аамҭа ҳазну.
Ихәмаруада амца иацәымшәо?
Шәӡырҩы нас, ажәлар, шәӡырҩы!
Дуаҩума аибашьра згәы ахымшәо –
Ишәҳәа нас, дуаҩума, дуаҩы?
Ари адгьыл зҭахыда уаҩыда,
Уи иамоу ашәарҭа ахцаӡам.
...Ауаҩ иеиԥш ахьчара зҭахыда –
Зегь реиҳа ауаҩыҵәҟьа дҵаӡам.
***
Аурҭ џьара аршәаа иасуеит,
Амҩан зегьы рбго,
Уааҿашәар уи анымҩасуа –
Седру уахьаго?

~ 185

186 ~
Џьара аҵаа – саркьа қәҵароуп,
Иахгоит уи аҷҷа,
Аԥша хьшәашәа – зынӡа их-цароуп,
Уагоит уеиҟәырҷҷа.
Ажәҩан лагоит џьара еимҟьаран –
Икыдҵәауеит ақәа.
Ихнатуеит нас аԥсабара –
Уи аҟазшьақәа.
Џьара амра мыцхә ицеиуеит,
Уаблып икашәар,
Џьаргьы иҟәандан ишеишеиуеит,
Иацым аҭакар.
Аҳәылыҳәа џьара инеиуеит,
Асы – хахәырҳәы,
Ааԥын ҩычан илеиҩеиуеит,
Ҽаџьара еикәаҳәҳәы.
Џьара ацәҳәыра, инымҵәо цәҳәыроуп,
Ҽаџьара – шьхароуп,
Џьара аҳаскьын – арахә ҳәыроуп,
Џьара – кҿахароуп.
Сара иазысҳәоит адгьыл ашәа,
Ашәа – са исгәаԥхо,
Адгьыл бзанҵы, бзанҵы ихьшәашәом –
Дамоуп изырԥхо!..
АСАСИ АԤШӘМЕИ
Сқыҭа ҿыхаанӡа сҿыхеит са схала,
Сара сангылоуп ианҿыхо иаргьы.

~ Иалкаау

Иван Ҭар б а

~

~ 187

Аҳауа цқьа лбааздоит саҵашьшь гәаԥхала,
Срыжәтәқәа уи реиӷьуп, са срыжәтәқәа зегьы.
Ҳҩыџьагь ҳаизгәакьоуп, ҳаиԥшуп ҳа ҳҟазшьала,
Ҳалацәа шаахтлакь – иаатуеит ҳа ҳгәаҭа!
Схала ма стәома аишәаҿ, са схала –
Асас данааиуаз иԥшуп сыҩнаҭа!
Асасгьы, абар, нас, дысҭааит дманшәалан,
Иахьа иаҳԥылаз ҳзыргәырӷьо мышхап!
Иҿы исырӡәӡәап сысас амра ашәахәала,
Шьхеи-мшыни рҳауала игәаҵа сырԥхап!
Сыдгьыл чашә иқәиааз аҿа-маҿала,
Сыҩны иааиз гәыкала-ԥсыкала дчап.
Аԥшәма ишихәҭоу еиԥш, нас ныҳәаҿала,
Аԥсуа ламыс ду ашәахәа иҿасырҷҷап!
Ажәҩан аҟынӡа дҳараскып снапала,
Сгәы ҭыхны исыркып, иаҳҳәап, иаҭаххар!
Асас данца са сҟынтә игәы акалан,
Иҟалап са сыжәлар зегьыҵәҟьа ргәы нхар!
Адгьыл ду иқәуп ажәлар неиааирц,
Асаси аԥшәмеи еигымхо инхарц.
Аныҳәаҿа шьҭысхуеит аиаша аиааирц.
Аԥшәма дшаԥшәымоу иашҭаҿ дынхарц.
Асасра ахьӡгьы иаԥсамгьы дубахып,
Аԥшәмара аҵкысгьы иубап ианхьанҭоу.
Ҳҭыԥқәа ҳаԥсахыр, о, мап, уи ҳаилнахып –
Сасҵас ҳаиҭоушәа ҟалахыр иаҳҭоу?!
Сашҭа дҭысцоит зҽырҩашьан иҭало –
Аԥшәмара шьҭихырц харантәи дҵысны!

~ Иалкаау

188 ~

Схақәысҵоит сыԥшәмара ахьыҟоу хаҭала,
Ҳаӷоугьы дҟалааит иҩныҵәҟьа дсасны!
ԥсҭазаарагь збома сашҭаҿ са схала,
Асас дахьааиуа сынхар – сагьӷьацап!
Иҿы исырӡәӡәап ашьыжь амра ашәахәала,
Шьхеи-мшыни рҳауала игәаҵа сырԥхап!
ДАРБАН ИУҨЫЗОУ?
Дарбан иуҩызоу?
Иуҿаччо? Игәыбзыӷуа?
Ма ацәгьара уақәшәар,
Иааиуа, узықәгәыӷуа?
Дарбан иуҩызоу?
Дудырру дубаргьы?
Аԥсшәа ду иҳәаргьы,
Ажәакгьы имҳәаргьы?
Дарбан иуцу?
Дабацои? Иабанӡа?
Уҩызара шьҭыхны,
Даауазма иахьанӡа?
Мамзар дынижьу,
Ҩызара ззиуаз?
Дкаҳауа ибазар –
Иҩызара азиуаз?
Дабаҟаз уажәраанӡа?
Дабаҟаз уажәраанӡа?
Дуцларц иӡбыма

Иван Ҭар б а

~

Уажәаанӡа?
Дажәаанӡа?
Ҿыц уи дануцла –
Ианбанӡа, ианбанӡа?
Умҩа данылоу –
Упара уи ибаанӡа?
Уааигәа дангылоу –
Дгылоу, даанкылоу?
Ҭәыцҵас уи дшәарҭан
Убла дыхгылоу?
Аҩызара хымҽуа,
Наӡаӡа уи илоу?
Ианшәарҭоу уааныжьны
Даҽаӡәы диҿылоу?
Дарбан иуцлаз,
Дарбан иуцлаз?
Умшәакәа уазхәыцла!
Гәҩарада ухәыцла!
Уазхәыцла иугхаз,
Уазхәыцла иуцлаз,
Заагьы имыӡбакәа,
Еилырга уи хәыц-хәыцла!
Харара змамкәа
Ахарара здыло,
Иудыруаз уи дтәымны
Уаԥхьа дышгыло.
Ҩызада уаҩ дхәарҭам,
Дмаҷыз, дҳәынҭқарыз –

~ 189

~ Иалкаау

190 ~
Имҩа зыхирхом
Имкьыкьуа имақарыз.
Уажәы-уажә иуԥыло,
Мариала зыҽузҭо,
Аӡба уакуазар,
Аҩыџьбара узызто,
Заԥхьа уназышьҭуа,
Иуеихырхәо игылоу,
Уи иакәушь иузыҟоу
Гәыла зегь рыла?..
Нас дарбан, дабаҟоу,
Дыргас уи имоу
Изҳәода дымҩашьо?
Иалкаау уаҩума?
Игәы иҭеикуа ибла
Ухыԥшылар ихума?
Мамзар, игәаҵа
Уа иҭаршәны иҵәахума?
Ианаамҭоу дузгәамҭо,
Ублақәа хкума?
Аҩызара цәгьаршо
Ма иҟаҵатәума?
Издыруада, заа
Дахьгылаз умбозар?
Издыруада, баша
Игәра умгазар?
Уи угәаԥхарцаз,
Жәа-ԥшқа имҳәазар?

Иван Ҭар б а

~

Шьоук реиԥш дуҵало,
Цқьа дымқьақьазар?
Издыруада, баша
Игәы нурхахьазар?
Иаԥсам уаницу,
Иара дынхахьазар?
Уҩызаҵәҟьа иакәушь
Уа убла ихгылоу?
Ааигәа акәу, хара акәу,
Уи уажә дахьгылоу?
Дарбан иуҩызоу?
Иуҿаччо? Игәыбзыӷуа?
Ма ацәгьара уақәшәар,
Иааиуа, узықәгәыӷуа?
Дарбан иуҩызоу?
Дудыруоу дубаргьы?
Ухала уанаанхо,
Зегь ыҩны иуцәцаргьы –
Уааигәа даагылап,
Нас удлаԥса ихәарҭам.
...Уи аамҭазы ицәырҵуа –
Иҩызара шәарҭам!..
СНАПАЛА
Ашықәсқәа дәықәлеит исхыԥыр,
Уаҳа иахьцаз сымбаӡо,
...Са сыҩны сҭахуп исхыбыр,
Амшцәгьаз уа сымбааӡо.

~ 191

~ Иалкаау

192 ~
Сымҩа исзаҭом аҳәаа,
Сыбла иабом иахьынҵәо,
Бзабаауп са сзыҳәан сџьабаа,
Сцалароуп аԥхӡы насхьыҵәҵәо.
Агәыҩбара сыман сшьацәхнысло,
Ашҭа сызҭыҵуам сгәагәо.
Сышьҭахь инсыжьуеит сызхысуа,
Саԥхьаҟа исыԥхьоит сызго!
Аамҭа ишамам аԥсгаха,
Аанҿасрак уи ишақәым, убас,
Убасҵәҟьа са исымам атәаха,
Ҳҩыџьагь ҳаиԥхныҩлоит ҳаивас.
Саҵахар саамҭа шьамхыла,
Сеиԥшхап абажә-қыдуахәа,
Сшыбзоу сыԥсызшәа анысхыла,
Еиӷьми сырбар сеиҵыхәхәа,
Агага сеиԥшны шьыбжьышьҭахь,
Амра нҭашәар – сынкабо,
Сымҭак ҳәа нымхо са сышьҭахь,
Уаҳа сыҵкар ҳәа рымбо,
Башаӡа сшықәу аныздыр
Адгьыл, сышьҭыхны сызмоу –
Еиӷьуп снапала сҽанысхыр,
Сыжәлар ду рыжәла сызлоу!
АСАС, УМҨАХЫҴ!
Сыҩны аҿаԥхьа агәашә зҿасҵаз,
Амҩа завгоу иҭбааӡа,

Иван Ҭар б а

~

Са суаџьаҟгьы амца зҭасҵаз,
Сыҽҳәа злашо ижжаӡа,
Уаҩы симбо, са сцәа сҭалан,
Сҭатәарц аума сыҽҭарӡа?
Схы сыжьжьарцгьы агәҿыӷьрала,
Саси-гәылеи сыҽрыцәӡа?
Амҩа иқәу, умҩа хирыз,
Умҩа ԥысҟом, иҿахҵәо,
Ашьха ухыҵу, аӡы уру –
Са исыздыруам иахьынҵәо,
Амҩа узқәу саныԥшыло,
Са суԥылоит сгәашә нҭыҵ.
Иҟалозар, шьапымшыла,
Асас, са сахь умҩахыҵ!
Умҩахыҵны сашҭа уҭала:
Бзиала уаабеит сахьынхо!
Исаҳар сҭахуп уара уҿала,
Аԥшәма иҩы-цқьа шугәаԥхо!
Аҩы зҭасҭәаз иаажәырц ами,
Асас дмаакәа исзыхтуам,
Иззыԥшызгьы уара уами,
Уажәшьҭа уаҳагь изыԥшуам!
Аҩра бзиан знык ианҽеиха
Иҭарцәхароуп ауалыр,
Уа иҭанхалар, нас ибжьеиха
Изҭахыда уи ҵәыҵәыр?!
Аӡын иақәшәар – акәац ҳамоуп,
Иаҳзыкнаҳауп хыхь ажьҵаа,

~ 193

~ Иалкаау

194 ~
Уласны уцозар, иуаҳама –
Кыр унхартә еиԥш зны уаҳзаа!
Асас ида, сас-хьыԥшрада,
Ҩнылаша ыҟам, сҩыза, идыр.
Гәыразрада, гәырӷьа-ччада
Акгьы исзақәым са ҳаҭыр!
Исҳәаз иамам хьаҳәа-ԥаҳәа,
Аҵа гәоуҭап сгәы уҭаԥшыр,
Ҭаацәаныла ҳаҳәоит, ҳаҳәоит,
Иуҭахызар ҳабла хтыр –
Амҩа иқәу иааԥса-икара,
Умҩахыҵыр, ҳаԥсаҳшьап!..
...Уаҩ дықәымлар сара сгәара,
Сҵеџь иҭоу аӡгьы ҭабап!
***
Баргьы быцәом, саргьы сыцәом,
Цасҳәагьы ишаӡом.
Ҵыскгьы ҳәацәоит абыз цәырҵәо.
Уаҳа иааԥсаӡом.
Баргьы ҿыбҭуам, саргьы ҿысҭуам,
Арбаӷь, аа, ҿнаҭит.
Ба бгәы хыбтуам. Са сгәы хыстуам,
Ажәҩан агәы хтит.
Амра гылеит ахьы аҿыҵуа,
Ҳԥенџьыр иаҿаҷҷеит.
Аха ҳуада аҵх ҩныҵуам,
Уаҟа иҩнахеит.

Иван Ҭар б а

~

Исзеилымкааит ба быгәҭыха,
Сара стәы – ббаӡом
...Иҟалозар, ҳаҩны рҿыха,
Мамзар ишаӡом!..
***
Иҭабуп сзырҿыхаз,
Сҭызгаз, исыхаз,
Зда сымам ԥсыхәа –
Иҭабуп исыхәаз!
Сгәаҟра згәы иҭыхаз,
Цасгьы исыцрыхаз,
Сгәаҟраҿ исмыхәаз,
Даҵашьшь иаҿыхәаз –
Иҟоуп дахьсыхәаз.
...Иҭабуп сзырҿыхаз –
Уи ала ԥхьа исыхаз!..
БАРА ИБҲӘО
Ашә саннылагыло сцап ҳәа,
Са сааҭгылоит сшанханы.
Сазыԥшуп уи бара исабҳәо,
Ажәа исабҳәо ибгәарԥханы.
Быбла бҩахар – сынхыԥшылоит,
Избоит аҵа цқьа ицқьам,
Са сгәы еилгаанӡа бнасԥыххылан,
Исабҳәарцу ма бгәы иҭам?

~ 195

~ Иалкаау

196 ~
Аха издыруеит сара цәала,
Ажәа ибҳәо гәыс иаӷроу.
Бҽыбыԥсахуоу ԥштәы рацәала,
Наҟ, быҩнуҵҟа ма быӷроу?
Бҽазыбымкын, сымыш хаара,
Бара блеиԥшхарц аԥаршеи!
Ҳаналага аицынхара,
Сара сзыҳәан имлашеи!
Амҩа сзыхты быбла ԥхала,
Наунагӡа сгәы азырҳа!
Ба сеибыбҭар – ажәҩан схалап,
Бажәа гәыраз аасырҳа!...
...Ашә саннылагыло сцап ҳәа,
Бара ибдыруаз, нас, былша –
Сахьцо исыцлоит бара исабҳәо –
Уи насыԥны са исызша!..
ИАХА ШААНӠА
Иаха шаанӡа Аҟәа салан,
Излашәасҳәои ма сзышьҭаз –
Баша сныҟәон сара схала,
Сыдгьыл акәын са сызҭаз.
Ашьха схалан цқьа еимыздеит,
Сылбааит, схалеит нас еиҭа,
Агеи ашьхеи уа еимаздеит,
Нас сазкылсит Гәымысҭа.
Сныҟәон, сныҟәон, схы сымшаҭо,
Џьаргьы ԥсшьара ҟамҵаӡо.

Иван Ҭар б а

~

Са сықалақь гәаҭа-гәаҭо,
Сеиҭахысуан смааԥсаӡо.
Иара ҿымҭуа, аҭынчра иалан,
Амшын ыцәан иҭахәхәа,
Хыхьынтә амза агәы ихиаалан,
Хара иашьҭуан ашәахәа.
Агеи ашьхеи рҳауа еилалан,
Сышьҭԥаа срыма ицон, ицон...
Ҳара ҳашҟа саныбжьала,
Абар, уажәшьҭа лассы ишон.
Ашәҭ рыфҩыхаа са сгәы ихыҵәо,
Аарла салҵит рыцәқәырԥа.
...Лгәы раҳаҭны сымыш дыцәан,
Дҭынчӡа дыцәан сара сԥа.
***
Ииашам шаҟа шьаҿа ҟасҵахьоузеи,
Сшьацәхныслахьеит акыр иара убас,
Насгьы шаҟантә сахьхәны сынхахьоузеи –
Сара схада уи зысҭода вбас?
Аԥсҭазаара – ԥышәароума инымҵәо,
Изаԥшьузеи енагь аҭагәҭас?
Аӡы иҭала инеиуа ианихымҵәо,
Дзахәамԥшуазеи уаанӡа иара ӡҵас?
Изимбазеи иаԥхьа иҵәахны иԥыло.
Изимбазеи адгьыл ахьҭабо?
Излашьцозеи аԥҭа рацәа анхыло,
Изылагозеи ажәҩан еилыбго?

~ 197

~ Иалкаау

198 ~
Акы ӷәӷәазар нас егьи зкәадоузеи,
Ацәа иҵәахны иамоу агәаҭа?
Ауаа рымҩа ацҳа изамадоузеи,
Иқәла ишнеиуа иԥҵәозар уи агәҭа?

Издыруада, иаҳа иахьуашәшәыроу,
Уара убла ухаҭа уанажьо?
Ма ианшоуроу сзашьҭоу сара ашәшьыра,
Амра аҟынтә уи акәу са сзыжьжьо?
Аԥсҭазаара иамам шәага-зага,
Ацәгьеи-бзиеи цқьагьы еилыргаӡам.
Адәы сықәым сара схага-ӡаган,
Са сзааӡазгьы усгьы дгаӡаӡам!
Амҩа сықәуп сара схы санымшәо,
Сахьиашамыз са схаҭа иҵәаӷәо.
Иара убри акәхап уаҳа саргьы сзымшәо,
Иара убри акәхап ԥхьаҟа сгәы зырӷәӷәо!
ААМҬА
Иарбан мҩаз нас сызнымлоз,
Иԥыскыз ҳәа иарбан инхаз?
Сашьҭан исԥылоз, исԥымлоз,
Саман ицон исгәаԥхаз!
Аамҭагьы ԥҵәамызт сангылоз –
Аҵхгьы саӷәра ахаҵан,
Ашьхарахь амра ангылоз –
Са сусқәа рыбжа ҟаҵан.
Хшыҩла сара ажәҩангәы схалон,
Сақәтәон аԥшатлакә сҭаххар,

Иван Ҭар б а

~

Асар рымҩа сышьҭақәа анхалон,
Исылшон ацәҳәыраҿ сынхар.
Сдәықәлон сыхшыҩ-ԥырра сҽаҭан,
Сшеибгаз акыргьы сагеит,
Сыҷкәынра сшаҭа-исымшаҭа,
Исхамышҭуа аамҭа снарбеит.
Сныҟәашәа иагхеит сышнеиуаз,
Сыблақәа ԥшуам шьҭа хара,
Сгәы ццакгьы шҭыԥа-гәаҭеиуаз,
Икарахеит нас азхара,
Сцәажәоит сынҭгыла-ааҭгыло,
Сажәақәа сҳәаанӡа исраӡоит,
Сныҟәоит сныхгыла-аахгыло,
Сахьнеиша сымгәаҟкәа снаӡоит.
Аамҭа сатәымзи аамҭала,
Саман иара ишаҭахыз,
Аҩада схалан санҭала –
Санылеит амҩа илашьҭыз!..
УАХА ЦӘГЬА ИХЬҬОУП
Ашәҭқәа маатуа ацаԥха рҿасҵан,
Са сыҩны чаԥоуп.
Ауаџьаҟгьы амца ҭасҵан,
Амца сыҽҳәатәоуп.
Амцабз гылеит абыз ыршо,
Иҵәи-ҵәиуа илакьҭоит.
Саҽԥынхалеит аҵых имшо,
Итаатиуа ицоит.

~ 199

~ Иалкаау

200 ~
Ацәа сҽасҭан, иара схалом,
Исхыҵт ибнакны,
Сахәарҭамзаап сара схала,
Аҩны сҽыҩнакны.
Сара сахьтәоу иҩнамгыло,
Сыгәгьы ҭыԥо ицоит,
Аҩнычаԥа иннамкыло –
Адәахьы еихоит.
Иара ишьҭа схыла-схыла,
Иара иахь сагоит,
Ус ауп сшыҟоу гәыла-ԥсыла,
Аха уа сынхоит.
Икәадамхарц сара сгәаҵӷа,
Схала сгәы сырӷәӷәоит,
Сахьтәоу амца снаҵха-ҩаҵхо,
Мцала сыҽсырԥхоит,
Аха амцагь иалшо егьыҟам,
Сара сус хьанҭоуп.
...Уаха сымш аҩны дыҟам,
Уаха цәгьа ихьҭоуп...

БАРА БЫСԤЫЛЕИТ ШЬЫЖЬЫМҬАН
Сахьынҭыҵыз амҩа сықәларц,
Ба бысԥылеит шьыжьымҭан,
Агәырӷьара схы-сҿы иқәлаз,
Иаахымҵӡакәа уаҟа исҿан.
Сшьамхы сыҵԥыр сышьҭых саман,
Иаҭаххаргьы са сԥыррын,

Иван Ҭар б а

~

Ма џьабаак џьара избама?
Аџьабаа џьеи избарын...
Ашьыжь аччаԥшь бара исыбҭаз,
Амш иахылеит иахаҿны,
Са сгәышьҭыҵра – бара ибымҭан,
Сымҩа хирын уи аҽны.
Иамаӡамызт амра ацара,
Амрагь ба беиԥш игәыкын,
Зегь сыбҭазшәа сымацара,
Зегь гәыбзыӷха са исзыԥшын.
Са исыхәаччеит аԥсабара,
Сара сзыҳәан абла хтын,
Игәылыргеит абӷьыжәпара –
Ашәаԥыџьаԥ еицпытын.
Аԥсаатә ԥыруа ажәҩан иалан,
Ашьауардын – хыхь ирхан,
Аҽарԥагьон баша ахала,
Уи иахыкны схәыцра хан!
Нас сабацои, схало, схало?
Сымҩа нымҵәо са сгәы иҭан.
...Ас сынхома агәырӷьа сшалоу,
Банысԥыла шьыжьымҭан?..
АУАҨРА
Умҩа анаату узлацо,
Аҽаӡә имҩа ухымлан,
Уашҭа уҭымҵын цәгьа лаҵо,
Ҽынла еиԥш уахынла!

~ 201

~ Иалкаау

202 ~
Уаԥхьа икаҳауа дышьҭых,
Уишьҭамларц ушнеиуа,
Ацәгьа дақәшәар ақәла дҿых,
Уицхраала ихандеиуа.
Адәы уқәлар ухазы –
Ухала узынхарыма?
Уавалозар нас хазы –
Ауаагь уаха рымам.
Адгьыл иқәу – еимадоуп
Гәыла, шьала, дала,
Уануаҩха, нас, иухәҭоуп
Ауаҩра хаҭала.
Иулшаз ала умыҽхәалан,
Мчыла кыр зырҳада?
Ауаа ураҩсны умцалан,
Ауаҩра еиҳада?!
***
Аԥырқьҳәа деицралоит,
Дҩаҵҟьоит иара.
Уеихихып ажәала –
Дулгап убра.
Уи акәхоит – убраҟа
Дҭынчӡа днатәоит.
Уи игәеибакра абаҟоу –
Ишҩаҵҟьаз еиқәтәоит.
Уицәымшәан иузыҵҟьо
Убла ишабо!

Иван Ҭар б а

~

Еицәами даацәыҵҟьар –
Ацәгьа думбо?!
..Зны абџьар узшьуа аҵкыс
Ажәа цацәоуп.
Насгьы ала ишуа аҵкыс –
Имшуа еицәоуп!
***
Иеиӷьу дшыҟам иара иарҳәеит –
Дшырхагылоу дцәымзаркыран.
Кәалӡла дҭаҳәҳәа нас деиларҳәеит,
Дыламгыло уи цәаакырак.
Акы зҿыҵҟьаз – ибз ҿарҳәеит,
Абгассақәа шуа иаагылан,
Уи ибзырӡы рҳәеит, еиҭарҳәеит,
Рыбз аҟәаҟәа ахәша хылан.
Нас еихшьало иара изырҳәоз,
Зегьы рҷыда иҭыԥ аанкылан,
Зегьы-зегьы уи дырхыҳәҳәо,
Баҟаҵас уа раԥхьа дгылан,
Дкакеит, ажәлар рыбла хикырц,
Иара ишимаз уи ҳасабны,
Иагьақәикит иҽазикырц –
Уи дҟаларцаз зегьы драбны.
Ддауртәыргьы илшарыма,
Иара ихала идикыло?
Есымшагьы изыршарыма
Рҳамҭа дуқәа, дгәыдызкыло?

~ 203

~ Иалкаау

204 ~
Уажә ишрымам дыздыркыло,
Дырцәыԥсыҵәҟьар уи дабарго?
Иахьа абаҟа шиздыргыло –
Дырцәыҟалар нас дыхәмарган?!.
УЦАЛА, АҨЫЗА, УААНЫМГЫЛАН!
Аҵых зҽалак, маӡала,
Амҩа иқәу – уи дымшума?
Уцала, сҩыза, ԥхьа уцала –
Маҷ уадаҩгьы ԥхьа иԥшума?
Зынгьы унеилашт укаууа,
Амра ашәахәа уҿагәыбзыӷуа,
Зынгьы удәықәлашт ушьҭууа,
Скаҳауеит ҳәа ушақәымгәыӷуа.
Знык уандәықәла – умч ушәап,
Ауадаҩра нас уаӡрыжәлап,
Џьара уиааип, џьаргьы – ушәап,
Ҩаԥхьа уҽеизган зегьы урыжәлап.
Шьхакы ухыҵыр – ҽак униап,
Иуԥынгыло – еихагылап,
Џьара укахәхәа уи уариап,
Уаҳа узымцо уннакылап.
Аха угылап, нас уеихап,
Уеиҭакаҳап, уеиҭагылап,
Уеиха, сҩыза, уӷәӷәахап –
Умч ахьԥушәо ануԥгыла!..

Иван Ҭар б а

~

***
Аԥсҭазаара иаԥашәу –
Маӡаӡам,
Уи уаҩымзар иагәашәу –
Инаӡам.
Зыԥсы ҭоу зегьы, иныҟәо,
Рацәаӡоуп,
Ауаҩыҵәҟьа дахьыҟоу –
Аҽакӡоуп.
Ауаҩы дхандеиуеит –
Дынхаларц,
Уи ихшара ахьнеиуагь
Ибаларц,
Ашьыжь амра даԥылар –
Иччаларц,
Ирҳаз иара напыла
Дарчаларц.
Ацәгьеи-бзиеи еиқәылашт –
Ишахәҭоу.
Зынгьы илахь еиқәылашт
Зыԥсы ҭоу!..
СҨЫЗЦӘА
Са схы сырҽхәо хаҭала
Сҩызцәа шәыгәҭа са стәарым,
Аӡә икҿыҩра ма сыкҿало –
Уи ихаҭыԥан сыжәбарым.

~ 205

~ Иалкаау

206 ~
Гәарабжьарак ма сыбжьалар,
Шҭакы сҭалар ианыхәло,
Санырдырлак урҭ сыбжьала –
Игәырӷьар сҭахуп са сызлоу.
Иахьсықәнаго са саԥшәымоуп,
Иахьсықәнамго са ссасрым,
Сара сҩызцәа, гәалак шәыман,
Шәара шәныжьны са сҵысрым.
Сышәцәыбналан, схәы сахалан,
Аҩны стәоуп ҳәа шәаҳарым,
Маӡа исфо сара схала,
Шәа шәылымкаа исхаҳарым.
Сара сҩызцәа бзиа шәшызбо,
Уи ажәала исызҳәарым,
Сара избо аџьа ззызбо,
Шәара ишәымбо иҟаларым.
Зынӡа имаҷӡоуп сара исуалу,
Кыр сызҳәозар – шәара шәзы.
Шәа шәахьсымоу иарбан малу –
Еиӷьу иҟоу сара сзы!
***
Усгьы уашьҭан амаа акырҭа,
Уԥсы иаҵан угәҭакы.
Нас аамҭала амчра анурҭа,
Уҩуа уашьҭалт аҽакы.
Уԥрын, ажәҩан ашҟа ухалеит,
Адгьыл нужьит, уи уаҟәҟьеит,

Иван Ҭар б а

~

Амҩа ушықәыз уара ухала,
Ахра цыҩцыҩ нас уанҟьеит.
Иара уиакәхеит – ҵаҟа уҭалеит,
Ҵаҟа удәықәлеит унҭакәкәа...
Узгылару уара ухала?
Ҵаҟа инужьда унапы зкуа?..
АҨНЫҞА
Сыҩны аҭынчра сымаӡамкәа,
Сзыҟалозеи сакуа-самкуа?
Ма сахьыҟоу мыцхәы ихьҭоума?
Зцәаҩа хьшәашәоу ма ҩнаҭоума?
Сахьынхо акәзар – уи зеиԥш ыҟам,
Аха сашьҭоуп – са сахьыҟам.
Зны сгәы сыхоит адәахьыҟа,
Са исыхәаша акгьы ахьыҟам.
Аҽа уск ма иахнагома?
Заԥхьа сгылоу ма срымбома?
ԥыҭрак ашьҭахь са смыцхәхома?
Наҟ сындәылҵыр ма ирҭаххома?
Агәырӷьара сара исхалом,
Аха сдәықәлоит усҟан схала.
Зынӡа ихарҭәаау усгьы мшыҟам –
Нас игәарҭоит аҩны сшыҟам.

~ 207

~ Иалкаау

208 ~
...Аҭыԥ ҭамцәыр – уи ааԥшуама?
Џьара имцаз ма изыԥшуама?
...Аҩны исзыԥшуп уа саныҟам,
Усҟан сдәықәлоит саргьы аҩныҟа.
***
Аӡәгьы ажәҩан дхаргалап,
Аӡәгьы дладырҟәлап,
Аӡә дануп ауаргьала,
Дыԥаргьы – дырклап,
Рнапы дықәыргыланы,
Дрыма ицап хара,
Шьоукгьы иҿаԥхьа игыланы,
Ихырхәап рызхара.
Урҭ зегь аамҭа иаргьалап,
Зынгьы ԥхьа иагап!
Изҳәатәузеи ишалгара –
Аамҭа еилнаргап!
САРА МАӠА СЫМАӠАМ
Сара асҟакгьы ансылаӡа –
Уажәшьҭа аҵәыршгьы сылаҵа!
Са сиашароуп – сымаӡа,
Сара маӡа сымаӡам.
Ауаа срылҵны сгылаӡом.
Ацәгьа зыршогь срылаӡам.
Амца ақьаад иузылаҵом,
Мчыла исхырҵогь схылаӡом.

Иван Ҭар б а

~

Исылаҵәо силаҵәап –
Иааиқәыԥсаанӡа сылацәа.
...Са сиашароуп – сымаӡа,
Сара маӡа сымаӡам.
***
Иааихыкәласуа дкыдцалан,
Дрыман ҟаҟатәыс,
Аха усгьы иҽадцалан,
Дашьҭан иара иус.
Данкаҳауаз – дкамҳауа,
Дгылон деиханы,
Ишьҭаз ируа рхамҳауа,
Инхон ирҳаны.
Ишьҭан, ишьҭан ишьҭымҵуа,
Ишьҭан рыҽкынҵа,
Иаргьы уаҳа дықәымҵуа,
Дгылан дыӷәӷәаӡа.
Уи инапы дымҩахаӡеит,
Имчқәагь анкаԥса,
Адауаԥшь иеиԥш дкаҳаӡеит –
Адаура дшаԥсаз!
Иҩызцәа рыхқәа рыкәаҽын,
Ҿымҭуа дырџьабон,
Ишьҭаз рыԥсыԥ рыхәлачын,
Зегь рыҵкыс иҳәҳәон:
Урҭ ракәызшәа иалаҳаз –
Иаҵаз агәырҩа,

~ 209

~ Иалкаау

210 ~
Зыгәқәа шәыла иҭалаҳаз,
Наважьуа зымҩа.
...Шьоук рыҩнуҵҟа шҳамыркха,
Иршәу – аҽацәоуп.
Адәахьала шамаха –
Иреиӷьу џьабацәоуп.
БЗИА ИЗБО СИБАӠОМ
Ашәа

Бзиа избо – сибаӡом,
Дныҟәоит зымҩа ихала,
Сара сҭынчны сызтәаӡом,
Агәаҭеира схалан.
Са сыгәҭыха уи ибаӡом,
Сбылуеит сгәаҵа иҭалан,
Сзыргәаҭеиуа сызҳәаӡом,
Иабаидыруа ихала?!
Амца анҭала – сгәы мцаха
Сҟанаҵеит сеицралан,
Данысԥыла уи жәаха,
Аҽа хәыцрак далан.
Уа саниба – симбаӡеит,
Наҟ дынсаҩсит ԥшьаала.
Сара ажәакгьы сымҳәаӡеит,
Саргьы ахәыцра салан.
Саргьы сыла иабаӡом
Сааигәа иааины игылоу,

Иван Ҭар б а

~

Урҭ исарҳәо саҳаӡом,
Ражәа сыдыскылом.
Бзиа избо – сибаӡом,
Са сызхьымӡо сашьҭоуп.
Аха исазҳәогь дызбаӡом,
Снызкылаз санашьҭуа?..
СЫҞАЗ СУАҨНЫ
Сашьҭуам исзымкуа,
Сашьҭам ицо,
Аха исҭахымкәа –
Сыҩыр сзыхьӡо.
Сгылам сшанхалан,
Сгылам џьарак,
Схала стәанхалар,
Снымхои зынӡак,
Сишьҭам – исышьҭоу,
Иашьҭоу сҭахар,
Ибаргьы нас сшышьҭоу,
Цасгьы сеиқәхар –
Иааигәа сҩагылап,
Ацәгьа даниар,
Дхәыцып гәаныла,
Уаҟа сибар,
Аламыс иоур,
Уи дыԥхашьап,
Ицәгьара ироур,
Дшыҟаз дынхап.

~ 211

212 ~

~ Иалкаау

Амала, сыҟаз,
Сшыҟаз суаҩны!
Ацәгьа уны аҩныҟа
Снеиуам сгьежьны!..
ИАМАМ АҲӘАА
Адунеиҿ акыр сныҟәеит, акрызбеит,
Исхамышҭшаз сара аҩныҟа акры аазгеит,
Аҭыԥ ссирқәа рацәаӡазаап, ирацәа,
Иӷраҷкәынзаап ҳазқәу адгьыл ду ацәа:
Адәеиужьқәа џьара улаԥш рыхьӡаӡом,
Џьаргьы аӡаҩа тҟатҟо – уҭысны узцаӡом,
Абнаршәыра ахьеилаҵәаҵәаз – илашьцоуп,
Узықәымгыло ҽаџьарахгьы адгьыл цоуп.
Амгьал-мӡ еиԥш, џьара ицахуеит еиҟәыԥԥа,
Иузалхуазеи, аҭаххарагьы уа уқәԥа,
Адгьыл дшахо ауаҩы дкаҳауеит, дҭахоит,
Уи аҭыԥ нкыло, аҽаӡә дгыланы уахь деихоит.
Амра ахьыԥхо ирықәԥхом зегь еиԥшны,
Шьоук ахьгәырӷьо – насҭха дкажьуп ҽаӡә дышьны,
Шьоук анамоу амал ирзымшо еимырххо,
Ача даҳәоит аҽаӡә аарла инапқәа рххо.
Ари адунеи иахысхьада иахьӡаны,
Ари адунеи ҭызҵаахьаада инагӡаны,
Аха избаз адыскылоит са сыҩны,
Оҳ, гәышьа ҳәа санааҩнало уа схынҳәны.
Сыдгьыл гәакьа, Аԥсынтәыла, са сгәы иҭоу,
Сыԥсаҭыҩра, слазга-ҩазго, исшьоу, исдоу,

Иван Ҭар б а

~

Сахьцалакгьы уара ушҭоуп са сызҭоу,
Сахьцалакгьы исурдыруеит исыхәҭоу.
Абра игылоит сара сымра, сгәы зырԥхо,
Сыкәша-мыкәша сашьцәа гылоуп сызланхо,
Агарашәа хааӡа ирныҩуеит аҩынқәа,
Сыдгьыл иагым амра ԥхара, нас ақәа.
Аҽаларсны аҵла иқәлоит аӡахәа,
Аҳардан-жьы ашәуеит амра ашәахәа,
Ажәҩан ашҟа еихо игылоуп аџьықәреи,
Аԥсуа ҭаҭын зынӡа ианаалоит агеи-ашьхеи.
Уааи аҩыза, сара сбаҳча знык унҭал,
Уа иуԥылап амандарина, апатырқал,
Еҵәаџьаа реиԥш, ашәыр ҿалоит еилыџьџьа,
Барақьаҭроуп ара иацу ҳара ҳџьа.
Ихәыҷызаргь са сыԥсадгьыл иамам ҳәаа,
Тәымуаҩушәа зхы збахьада абраҟа, ишәҳәа,
Ҭаацәа дууп Аԥсынтәыла злоу, изҭоу,
Анасыԥаз сара сзы акәзаап иара зшоу!
ИЗШӘАХЬАДА АУАҨЫ ИГӘЫ ИҬАӠО?
Ашьхахь сыԥшын – иааԥшит аҽыриашан,
Аҽеидыԥсала игылеит еилфаҷа,
Ашәахәа аршәуа абла лаша ҭшашан –
Иара иаавҵны амра анахаҷҷа.
Хыхь асыԥса цәырҵит иказказуа,
Убла хнакуеит харантә унаԥшыр.
Аԥсны сымир сара нас ишԥазуаз –
Уи сымбакәа ҽаџьара сыԥсыр?!

~ 213

~ Иалкаау

214 ~
Амҩахәасҭа сшану сааҭагәҭамсыр,
Са сзықәныҟәо адгьылгьы збарым,
Ари аҳауа иааиуа сара исҿамсыр –
Са ишысҭаху џьаргьы сызцарым.

Ари аиҩхаа бжьыкка са сыбжьамԥшыр,
Ари аӡыхьгьы сара иаасымжәыр,
Сара сзыҳәа иҟаз усгьы – ԥсра-мшын,
Ма иҟаломызт заа са смажәыр!
Ари амҩа-па ашьхара ашҟа иҩагоу,
Са сабацәа инрыжьит избаларц.
Саргьы исырҭеит аԥсҭазаараҿ шәагак –
Са схатәымҩагь алган изгаларц.
Ашәаԥыџьаԥ гылоуп ашьха ҩыҵаҿ,
Аупа хәылда еиқәарақәа рышәҵа,
Ашәарахқәа ныҟәоит уаҟа рҽыҵак,
Ашәарыцаҩ ибла аҟынтә рыҽӡа.
Инеиуеит ашьха рҩашқәа каԥа-еихаҽҽо,
Ацыԥхь шьҭууа хара имҩанҵо,
Ркьатеи ԥыҵәҵәо – ашьха ӡыхьқәа еихаччо,
Амҩа иқәуп бзанҵы имааԥсаӡо.
Арха еиужьқәа, схыхуа, сымҩахырган,
Абар, сымч нымҵәо са сахьцо,
Адгьыл мал зегь – сара саԥхьа ицәырган,
Аха иабаҟоу сыблақәа зыхьӡо, –
Сахьыԥшраҳәа сара исзымдырӡакәа
Амҩа сықәуп, амҩа, сымгьежьӡо,
Крысцәынхама сыдгьыл сымбаӡакәа –
Агеи ашьхеи роуп уи зыбжьаӡо.

Иван Ҭар б а

~

Срыбжьоуп сара сныҟәо ашьха, ага,
Ашьхеи мшыни рҳауа цқьа лбаадо,
Аха исзымԥшааит дара ршәага-рзага,
Сара соуп ибжьалаз еимадо.
Са сџьабаа, насгьы сыԥсыршьага –
Са сыԥсадгьыл – сара исзынхаӡо,
Бзанҵы исоуам уара ушәага-узага, –
Изшәахьада ауаҩы игәы иҭаӡо?..
СА СЫԤСАДГЬЫЛ
Сара сыдгьыл – сыздыԥшыло,
Са сымшын – сызхыԥшыло,
Сыжәҩан цқьара исхаԥхо, –
Есышьыжьымҭан са сангыло,
Иҿаԥха-ҿаччо ҿыц исԥыло –
Са сыԥсадгьыл сызқәынхо, –
Ашьха ӡышқәа ахьеидгылоу,
Даракәацла иахьеидкылоу,
Аупа хәдышқәа ирҭаҳәҳәа, –
Аԥшәмара уа инкыло,
Есышьжьымҭан амра ахьгыло,
Уи иахьаҩуа ахьцәаҳәа –
Са сыԥсадгьыл – сара сԥашә,
Иахьаасыртуа са сыҩн ашә.
Ашьха рҩашқәа ахькыдыҽҽало,
Нас икыдԥан урҭ ахьҭало,
Ҵаҟа иԥыххаа иахьхәашо,
Ашьауардын хыхь иахьхало,

~ 215

~ Иалкаау

216 ~
Аҳауа иахьалоу уаҟа ахала,
Иара ԥсшьарҭас иахьашьо,
Адгьыл чашәра уи анаалан, –
Аԥш алапҟьа дуны иахьҿало,
Иазышьҭымхуа иахькаио,
Аӡынра ааит ҳәа уахьынҭало,
Уаахьаԥшаанӡа иушьҭаԥало,
Ааԥын ҩычан иахьунио, –
Са сыԥсадгьыл ду – сызҭоу,
Сахьаԥшәымоу, сахьхадоу!
Сыжәлар гәыҭбаа, урҭ рынхара,
Дара ирымоу агәаԥхара,
Рашҭа уҭалар – уа иубап,
Иасны иузыруп нас ачара,
Уалагәырӷьап ргәырӷьа-ччара,
Иухамышҭша – уантә иугап.
Иблахкыгоу аԥсабара,
Иԥсыршьагоуп амра ԥхара,
Амшын узқәаҿ ишьқьырып,
Нас сзахылаз са сынхара,
Уҭаларц ами, сҩыза, сгәара,
Сара агәашәаҿ сузыԥшуп, –
Сыԥсадгьыл ауп сара сԥашә,
Иахьаасыртуа са сыҩн ашә!
ИЗДЫРУАДА?
Вианор Ԥачлиа иахь

Шәарҭ абаашқәа, зҿышәымҭуазеи?
Зҿумҭуазеи, уара аҭӡамц?

Иван Ҭар б а

~

Аамҭа иҳабжьоу зхышәымтуазеи,
Ҳа ҳабжьара ибжьамхарц амц?
Аԥсуа ҭӡамц-хаҳәгәара еилаҳа,
Уԥсы уӡама имыргаӡо?
Зҿумҭуазеи, уара уаҳа,
Аҭоурых ду уагаӡо?
Диоскуриа, уабацәыҵоу,
Амшын аҵа уҿаҳаха?
Изыниазеи, абыз цәыҵәоу,
Амшын рыцҳа ҿаҳәатәха? –
Иаҿахазеи уи иазымҳәо,
Изыргәаҭеиуа есымша?
Ацәқәырԥақәа рхахәы узымҳәо
Ушԥаххалеи уаргьы, аԥша?!
Шәарҭ абаашқәа, зҿышәымҭуазеи?
Зҿумҭуазеи, уара аҭӡамц?
Аамҭа инҳабжьоу зхышәымтуазеи?
Аӡәы иҳәаргьы џьара амц?
Мамзар, шәара шәҿахәы зҳәода,
Шәеиҭазҳәода инагӡаны?
Шәара шәирамш ашҟа ицода,
Шәажәа аазгода инагӡаны?
Аҭоурых ӡыжь изыруада,
Издыруада аҵа иҭоу?
Иахьазыҳәан издыруада,
Ацаԥхазаҵә уа измадоу?
Издыруада, аԥсуа ҩыра,
Иааԥшырц иӡхьоу аҭынха?

~ 217

~ Иалкаау

218 ~
Издыруада, ма иҵәахызар,
Зегьы иреиӷьу ҳҟәырҷаха?
Издыруада аԥсуа ҩыра,
Атса хымца ахьыршо,
Иаҵәахызар аамҭа уыра,
Ашьҭа ахьыҟаз ирхәашо?
Издыруада, аԥсы ахыҵзар,
Зыԥсы ҭалаз хара зны?
Издыруада, зынӡа имыӡзар,
Цәыӡыс иҟоу иахьазы?
Издыруада уажә иахьыҟоу,
Есымшааира ихарахо?
...Издыруада, ԥхьа ҳанныҟәо –
Зегь ааскьозар иааигәахо?..
***
Мгьалҵас адгьыл амра иаблын,
Ишьҭан ҵаҟа еиҟәыдды.
Узҭаԥшуазма амра-ца абла –
Ацыԥхь цара аҿыдды.
Ашәаԥыџьаԥ рыбӷьы хьыдысс,
Игылан зынӡак имқәацо.
Амра былуан хыхь иахькыдыз –
Аха икыдын имбылӡо.
Аԥсабара махәалахьа,
Иҟоуҵозеи, џьым, сынтәа?
Укасы еиқәаҵәа улаха-ҩахан,
Лаӷырӡқәак ма иҳазкаҭәа!

Иван Ҭар б а

~

Амш ахалагь иӷьазкуазаап,
Зынгьы ицозаап уи еиҵас,
Зынгьы қәабҵас ажәҩан шуазаап,
Аӡы хыҵны идәықәло нас.
...Адгьыл аԥсыԥ лага-ҩаго,
Агәы ҭыган аԥсашьоит,
Уажә аҽаҵәахт амра ԥагьа,
Уажәазыҳәан иԥхашьоит.
Акгьы ҿажәкуам ара уаҳа,
Ашьац тата шьҭа иҟәатоуп.
Дгьыли-жәҩани ирыбжьакнаҳау
Рахәыц поушәа – кәаԥсатоуп.
АӠЫН
Аӡынра аауеит, аа, еимса-еимҳәо,
Илашьцеит ажәҩан алакҭа,
Асы каҳар – инеимга-еимҳәа,
Ҳамҩа ацәаагап уи еиҭа.
Аӡын шкәакәа – цәаҩа хьшәашәа,
Кыр икшап уи, агәы ҷҷап,
Ҳара ҳшыхиоу аныԥнашәо –
Иара аргама иԥхашьап.
Ҳашә инасып, ҳԥенџьыр иасып,
Аршәаа иасып агәы ԥҵәар,
Ҭыԥ амоур – наҟ имҩасып,
Ҳамқәацазшәа уи иабар.
Ҳа ҳаангылом, ҳус аангылом,
Аԥсҭазаара амаа хкуп,

~ 219

~ Иалкаау

220 ~
Ҳара ҳҳәынҷан ҳазынкылом,
Аӡын, ҳаԥхьа амҩа куп.
Аԥсҭазаараҿ уи краҵазар –
Амақарра шьҭа иазхап,
Ахьҭа иакны, ҳа иаҳҭазар,
Сасҵас иааизар – иҳарԥхап.
Уи аамҭала иҳалаԥхьозар,
Иақәнаго зегь ҳа иҟаҳҵап.
...Ҳамрашаша ҳалаԥхозар –
Аӡын шааз еиԥш наҟ ицап.
АМШЫН
Мышәҵас саԥхьа амшын былгьоит,
Цыгәхыршәҭ хәмарра уа иҟаҵо,
Икаҳа-бӷало, нас агәы-ылго,
Ацәқәырԥа аршәуеит иԥхаҵо.
Иахьа хәлаанӡа агәы ԥымҵәо,
Иаҿуп убри ишаҿыц,
Иагьа аургьы, уаҳа изхымҵәо
Иҭакуп уаҟа ишҭакыц.
Ибылгьа-былгьо, алашьцара
Инылаҳахуеит иӷьазкны,
Ҿнаҭуеит аҵхаҿ амацара,
Иҭахәаҽызшәа абжьы цаны.
Раԥхьа иҭнагаз абжьы згада,
Уи андәықәла иҿаҳәатәха?

Иван Ҭар б а

~

Нас инымҵәо амчгьы змада –
Аҽеиҵнахуеит иааԥсаха.
Ус ишнеиуа, зынӡа алшара
Ацәыӡӡазшәа иара убра,
Ианаԥыло уи ашара
Аарла иалшо аҽырҵысра,
Аԥсы азҭымго икарахазшәа,
Ацәқәырԥашқәа неикәаԥсоит,
Ахатә гара игарлазшәа,
Алацәақәа неиқәнаԥсоит...
***
Иахьагьы аӡәы анышә дарҭоит,
Иԥсахгәышьоит идунеи,
Наунагӡаз иоут аиарҭа –
Анышәынҭраҿ знык даннеи.
Ауаа рнапы дықәыргыла
Имҩа аҵыхәтәахь уи дыргоит,
Анышәынҭраҿ ихагылан
Еиҭаҵәуо дырџьабоит.
Сасны дшырҭаз днаскьаргазшәа,
Зегь аҩныҟа инагьежьуеит,
Аҽаӡә дыԥсыр – деихрарҵазшәа,
Уигьы днаган наҟ дыржуеит.
Агәы ԥымҵәеит аԥсра шгәараз,
Аӡәгьы дҭынчны уи дартәом.
Ауаҩы иԥеиԥшу имоуп гәҩарас,
Аха дшыԥсуа агәра игом!..

~ 221

~ Иалкаау

222 ~
***
Ладеи-ҩадеи реимадара,
Сыбла иамбо еиласоуп,
Са санхало амардара,
Сара сзыҳәа акыр иаԥсоуп.
Амардара, аҩадара!
Аладара – наҟ уца!
Аҩадара, мап, сеидарам,
Шьабысҭоушәа са сҟаҵа!
Саанымгыло знык сахьхало,
Схагал иҵегь ҳаракы!
Са схәыҷаахыс сзыршанхало –
Иааг, Ерцахә ду, снапы кы!
...Сқыҭа гәакьа сныҟәо салоуп,
Абра сныҟәо, сымшәаӡо.
Сгәы ианҭасклакь са сахьхало –
Иаатып амҩагь сызлацо.
АШӘА

Қьамсыс Герхелиа изкны

Еҳ, иҵуазеи, узбаӡомеи,
Нас, уахьыҟоу умҳәаӡои?
Иҟалазеи, убжьы гомеи,
Аԥсуашәак ҳамҳәаӡои?
Уааи, Абаажә Ахәы ҳанхалап,
Ҵаҟа инкаршәишь уа уоупа,
Ӷәада иахыкны убжьы нхалап,
Иааҭырҟьеишь, нас, ахапа!

Иван Ҭар б а

~

Уашәа ҿыцәар, уа иууама?
Угәы-амца иара иацраҵа!
Убжьы смаҳар, сгәы иауама,
Нас наӡаӡа сгәы ҟаҵа!
Аҳы, ибжьыршәа агәыр аҵа,
Аеҵә кыдшәартә иҭырҟьа!
Игәы шьҭнахыртә афырхаҵа,
Имақаруа – игәы ҭырҟьа!
Аԥсуа хаҵа-афырхаҵа,
Ашәа мҳәакәа дызҭахом!
Измырҟәандаз уаҩы игәаҵа,
Уаҩ игәаҵа дызҭахом!
Узцарыма ашәа мҳәакәа,
Убжьы ацәымӡырц уҩнаҭа,
Зегьы идырҳа еиламхәакәа,
Қьамсыс, уашәа ахаҭа!
Адәы ушықәыз, ауаа шаҭо,
Мҩабжа ушнеиуаз уанрыԥха –
Уԥсҭазаара – уашәа иаҭа,
Уара уашәа – уа уҭынха!
...Еҳ, иҵуазеи, узбаӡомеи,
Нас, уахьыҟоу умҳәаӡои?
Иҟалазеи, убжьы гомеи,
Аԥсуашәак ҳамҳәаӡои?
Уааи, Абаажә Ахәы ҳанхалап,
Ҵаҟа инкаршәишь уа уоупа,
Ӷәада ихыкны убжьы нхалап,
Иааҭурҟьароуп ахапа!..

~ 223

~ Иалкаау

224 ~
***
Ари адунеи знык агьама
Сара ианыснарба,
Нас иаразнак сахьнархәуама,
Маҷӡак сааҽырбар?..
Аԥсуала абас сҽыжәлан,
Саақәлар са исҭахуп,
Иахьыӷәӷәарҭоу са сҽы нажәлан
Иаша ицар сҭахуп,
Иара иамоу ныҟәашәала,
Енагь сагаларц,
Сара стәылаҿ ԥсуашәала,
Са сыбжьы галарц,
Исзырымҳәо ахабжьаҟьала –
Ус еиԥш ахьӡ нмыжь,
Сахьызмыруа сара схала,
Сҭамло нас аӡмыжь,
Сара стәала – сыбызшәала,
Са сҿахәы сҳәаларц,
Сџьам ахьыҟам сымҳаҵә шалам,
Зегьы идсырбаларц.
Амҩа ансырҭа – сышьҭа мыӡуа,
Уи сшану сцаларц,
Са сгәы иҭыскуа нас сацрымҵуа –
Уаанӡа снаӡаларц.
Аԥсабара сара иснаҭаз,
Исҭом ус аӡәгьы.
Схы сзахӡыӡом, сшьаҿа гәаҭо –
Аҩы зжәуеит, аӡгьы!

Иван Ҭар б а

~

~ 225

Ауаа злаҟоу салаҟамкәа,
Исҭахым акгьы!
Сара схылԥа сара исхамкәа,
Иазызуазеи ахгьы?
КРАЦӘЫӠРУ СЫԤСАДГЬЫЛ САНАԤХО?
Ажәҩан икыдуп амра исхаԥхо,
Сыдгьылгьы ссируп са сахьынхо!
Еиӷьу аҭыԥгьы сашьҭам изгарц,
Мышкы-зны снеины уаҟа сынхарц.
Сыԥсадгьыл ԥсыс сара ианысхоу –
Зымҩаума сымҩа са иахьсырхо,
Сынхозар – сынхеит уаҟа сӷьацарц,
Сабацәа рҿаԥхьа суал насыгӡарц!
Сира анасыԥ дуӡӡа азыԥшын –
Иҟоуп са сбаҳча, иҟоуп сымшын,
Сышьхақәа гылоуп наҟ иҽырбо –
Аԥсуа иламыс шьҭыхны иузырбо.
Сыдгьыл хазына, сыдгьыл – ачашә,
Аҵлеиԥш иҵоуп адгьыл са сԥашә,
Сажәа иаҳәома уи шысгәаԥхо –
Хьыӡҳәала сҭаҩны са схьынхо!
Агәыла дсымоуп сара сызванхо,
Гәылас дышьҭысхуам са сызнаԥхо,
Идуӡӡоу салоуп, идуӡӡоу ҭаацәак,
Иақәнамго сҳәома, мамзар, ажәак.
Ашәагь азысҳәоит са ишысгәаԥхо,
Сажәагь зҭыҵуа – сгәаҵа зырԥхо,

~ Иалкаау

226 ~
Наӡаӡаз усымаз са сахьынхо!
...Крацәыӡрушь сыдгьыл са санаԥхо?..
СХӘЫҶРА САШЬҬАЛАР...

Схәыҷра ашьҭақәа мыӡӡацт сыхшыҩаҿ,
Сымҩа-рахәыцқәа еимаԥсоуп,
Зны ҳашҭа хәыҷ сшықәыз еиԥш сыҩуа –
Иаҳауеи, рахәҭиаак иаԥсоуп!
Сгәы иҭыхоит уи шҭыхац, иҭыха,
Схәыцра еиламхәо излоу,
Сыԥхыӡқәагьы уи ами изырҿыхо,
Уи ами сымҵарсны сызмоу.
Иахьыҟоугьы снеизшәа анызбо,
Уааир – иуԥылап уаҵәы!
Еҳ, сықәроуп зегьы-зегьы звызбо.
(Схәыҷракәын иахалоз аҵәы!)
Иабыкәу сахьдәықәло, иабыкәу?
Сдәықәларгьы уа снаӡару?
Иҩуа уи ҳашҭа иахьықәу
Сашьҭалт ҳәа шьҭа сахьӡарцу?
***
Амҩа ҭбаа сықәуп сызцәымшәо,
Саҵамхарц амш сзыхьӡо,
Саҩсуам исԥылар сызнымшәо,
Хыла издыруеит сахьцо.
Аидара шьҭысхуам исзымго,
Ныҟәамҩагь сымам сҭацәӡа,

Иван Ҭар б а

~

Даараӡа, даара игәнызгоит,
Амҩа санықәха сзаҵәӡа.
Амҩалаҩ дсымамкәа схала,
Цәҳәыроуп сандәықәла сызтәхо,
Дарбан ацәҳәыраҿ еибгала
Уаҟа дӷьацартә еиԥш инхо?!
Заагьы исымам инкылан,
Снеины уаҵәы сахьынхо,
Баҟаҵас сашьҭам сҩагыларц,
Сус ауп баҟас исҭынхо.
Амҩа ҭбаа сықәуп сызнымҵуа,
Сымҩа снапала еиқәыршәо,
Издыруеит зегь реиҳа шысхымҵуа,
Аԥсраҵәҟьагь сыҟам сацәшәо.
Суаҩра здыруа санааҭыс,
Сҽасҭеит аԥсҭазаара тәыс,
Ақәԥара шьҭысхит занааҭыс,
Аԥсҭазаарагь соут ҟаҵатәыс.
Амба ашҟа снеиуеит, хықәкыла,
Снаӡароуп са уаанӡа, снаӡа!
Ақәылацәа шәныҳәаҿа нкылан
Ишьҭысхыртә, аамҭа, сҟаҵа!
Дҭысцарц сҽазыскуам аӡә иашҭа,
Снеиуам уи ишә асыркырц,
Зегьы-зегьы иџьаршьауа сашьҭам –
Америкагь ҿыц иаасыртырц!..

~ 227

~ Иалкаау

228 ~
АԤАЦХА
Аӡәгьы иргылом уажә аԥацха,
Изҭахыда абыца шшны?!
Иҽҳәатәода амца дҩаҵхо,
Алҩақ дашәуа, уа дцәашьны?!
Изҭахыда авивиҳәа,
Аршәаа иасуа уаҟа аԥша,
Сабраа рџьынџь ахь сымгьежьи ҳәа,
Иҽҳәигошәа уа рхыԥша,
Ахәа днылхо илабашьала,
Иҽҳәатәода аамҭа го?!
Ажәытә шьаҿа ацашьала –
Дабацари уи дгәагәо?
Иазиуазеи! Изҭахыда,
Зымҩа гьежьны шьҭахьҟа ицарц?
Аԥсуа ԥацха уажә иахыда,
Наунагӡа уа дынхарц?
...Ахәа еимаԥсоуп ахәада амҵан,
Ԥацха ҭыԥхап уаҟа инхаз,
Иашьҭахыда амҿы, амца,
Аа, иахьыҟоу уажә агаз!
Идыргылоит нас аханқәа,
Хаҳәла, еихала еилаԥах,
Дабоуԥылои цқьа ирԥхамкәа,
Уажә иҩнало ауаҭах?!
Зегьы ирҭахуп – аманшәала,
Абзабаа цқьа ирбаларц,

Иван Ҭар б а

~

Сара исҭаххеит, жәытә ашәала,
Аамҭа ҿыц аҿ сыбжьы гарц.
Ԥсыуа ԥацхак хагацәамкәа,
Иԥагьацәамкәа, шырҳәо убас,
Са исыргылеит, иаҩцацәамкәа,
Иҟалозар, шәааи шәысҭаз!
Иагу, иабзоу – аимак амам,
Аамҭа изтәу – уи абап.
Алҩак шәыбла ихылацәама?
Ажьҵаа агьама ма иаабап!
Аҩы шьҭыхны аҵәца еимаадап,
Нас хлахҿыхӡа ҳҟанаҵап,
Аамҭа еиҿарԥшуа еиҭеимаадар,
Амҩа иаша ҳахнаҵап!
Ажәытә аамҭа хара иангылоу,
Азин ҳамоуп цқьа хлаԥшларц.
...Сара исҭахуп сԥацха ахьгылоу,
Ҳаамҭа ахыцәқәахь инаԥшларц!..
УАХА ҲАИЗАП САБ ИҨНЫ
Иҟалазеи, сҩызцәа, иҟалазеи?
Изышәхашҭзеи шәааир саб иҩны?
Аҩны шыҟац иҟоуп, шәа шәзыцәшәазеи
Иахакнаҳауп амца абысҭа уны.
Шәааи, ҳаиҭеизап, ҳазегь уа ҳнеидтәалап,
Цәыӡ анымԥшуа иҟаҳҵап аҩнаҭа,
Уаҳа ишьҭаҳхрым аҵәца аҩы хҭәалан,
Дҳалатәоушәа иара уа ихаҭа, –

~ 229

~ Иалкаау

230 ~

Иара иеиԥшҵәҟьа иахәҭоу зегь мҩаԥаагап,
Иара иқьабз ҳахьчап аҵакы,
Иара инижьыз – ибжьамырӡуа инаагап,
Иаҳзаԥҵозар – ҳашьҭаз аҽакы.
Далахәым баша уи хыԥшала,
Дыҩнагылоуп иҩны дыӷәӷәаӡа,
Зегь ааԥшуеит, иара ихаҭа иԥшрала
Инхаз ибла рхылеит ихааӡа.
Еилаԥахуп иара имчра злалаз,
Иҩны иаҵоуп иӷәӷәоу ауасхыр,
Иара ихикааит ашҭа уажә ҳазҭало,
Зегьы ирымоуп ҵыргәас ижәҩахыр.
Аҭӡамц аҟынтә дааԥшуеит уи дышиашоу,
Данҳалаԥшуа иҩашьом игәы иҭоу:
Агәра игоит уи иумҭа шмыӡуа баша,
Ҳагәра игоит уи уаҵә иҩны змадоу!
Нас шәабаҟоу, сҩызцәа сыздыԥшыло?
Ашәҟәы шәнысҵоит саб ихьӡала иҩны,
Сара агәашәаҿ иара иеиԥш сышәԥылоит, –
Уаха ҳаизап сара саб иҩны!..

БЗИАЛА, СЫԤСАДГЬЫЛ, СЫЗҲӘОМ
Дарбан нас амҩан иуԥымло,
Заа дуздырру иунио?
Усасызар аҵкьыс, уахынла
Еиӷьхап уиарҭаҿ уанио.

Иван Ҭар б а

~

Ухьыӡгьы знықәуа дубахып,
Аԥсшәа мыцхәы иказырҵәо,
Аӡә иашҭа бзиагь ухнахып.
Инхара уаҩсны ушцо.
Агәашә ахьҿеиҵаз дуԥылап,
Аԥшәма ихәҭоу зегь ҟаҵо,
Нас ҩаԥхьа умҩа уанылап –
Абзиара шыҟоу хаҵо.
Уандәықәло ҷыда уааҭгылан, –
Бзиала, – иоуҳәап узҭаз,
Аԥшәмагьы аҵәца аанкылан,
Ижәып нас аҩыџьбара иҭаз.
Шәеиԥырҵып шәҩыџьагь гәыблыла,
Ишәыбжьалап нас агәыцхәра,
Иҟаиҵаз бзиаран иԥылап –
Уаргьы уахьӡап ацымхәра.
Ауаа рзоуп амрагьы згыло, –
Иацу аԥхарагь ҟазҵо,
Мшыбзиа рҳәароуп еиԥыло,
Бзиалагь рыбжьоуп имажәӡо.
Са сҩызцәа нсыжьлоит аамҭала, –
Бзиала, – расҳәоит ажәас,
Аҳаирплан саманы ихалоит,
Ажәҩангьы соулоит мҩас.
Ажәҩан ду иалсны са сымҩа,
Атәылақәа ирхысны ицалоит,
Амҩан исыцуп уа сымра,
Уи ала са сымҩа лашоит.

~ 231

~ Иалкаау

232 ~
Сцәырҵуеит сахьнеиуа уи ала,
Уаҟагь са сымра укаԥха!
...Атәылақәа нсыжьуеит мариала, –
Бзиала, – расҳәоит ҩаԥхьа.
Бзиала, – расҳәоит сызԥырҵуа,
Бзиала, – расҳәоит ицо,
Гәыблырак сымоуп инымҵәо,
Са сахьцалакгьы исыхьӡо.
Уи ада са исоуам гәыҭгара,
Иныжьны наӡаӡа сызцом,
Сшаԥымлогьы здыруаз ашара, –
Бзиала, сыԥсадгьыл, сызҳәом!
ҬАГАЛАН АШЬҬАХЬ

Амхқәа ҭаргалт инымхакәа арыц,
Ацақәа гылоуп ҽаҩрала еиҵапапа,
Аҟәынџьқәа бжьакуп акамбашьқәа рхаԥыц,
Ирзымфаз иахыст шьапыла идрапан.
Ахкаарақәа шьҭуп, иҭыхо – рахәуп,
Ироузшәа ахақәиҭра уаҟа наӡаӡа,
Ҭагалан иацрыҵыз – арахә ирхәуп, –
Ааԥын ишыртәыз изқәылаз адәаӡа.
Аӡын-ҵәа ахьгылоу амахә хьышьшьуп,
Аҵәа ҟаԥшьқәа кнаҳауп уа иуаркалеиуа,
Ҭагалан ашәыга ажәҩан иахьшьуп,
Агага аҿоуп уи уаҟа илеиҩуеиуа.
Ажьқәа иҿаҳазгьы шьҭа иҭаатәуп,
Аҵлақәа рышҟа иҩеиуеит – амҵәышәқәа,

Иван Ҭар б а

~

~ 233

Жьымжәакгьы ҿамыжькәа – нас илбаатәуп,
Шәыга ҟаԥшьыла уқьышәқәагь мҷышәкәа.
Ахәырмақәа ҿоуп макьана еилыԥхо,
Ҭагалан ҳаҭырла иацны инаскьаго,
Иаҳауеи, избондаз абас исгәаԥхо –
Сыԥсадгьыл сагәылсуа шәышықәса снаган.
Апырпылқәа рыԥхны абарҵаҿ ихшьуп –
Ацара цаҳәцаҳәуа ишацыз ҭагалан,
Ажәҩан еиҩызсо ҭагалантәи хьшьуп –
Шәарыцара иҭалоит, амҵәыжәҩа еидыԥсалан.
Иахмырԥакәа ашьхымзақәа ԥшуп,
Ацха саранџьқәа асаара иантәалоуп,
Аԥшәма абарҵаҿ дгылан дыԥшуп,
Асас диԥыларц уи иашҭа данҭало.
АԤАЦХАҾ ИҨУ АЖӘЕИНРААЛА
Сара сԥацха – быца шшыроуп,
Икәаԥӡа игылоуп еилыхха,
Сара сзыҳәан уа кашырроуп,
Ханк сыҩноушәа ихьыҵәцаха.
Амца еиқәысҵеит уа снапала,
Сыԥсуа ԥацхаҿ, сахьынхо,
Амцабз гылан нас еицралан,
Еибакит уа еибарххо.
Рыбз еилыршьуан ирша-ыршо,
Еиламгыло, еилахәо,
Дара амҿы акәын уаҟа иршьуаз,
Амҿы збодаз ишҭахо.

~ Иалкаау

234 ~
Аршәаа иасуан аԥша хымдыр –
Ааҵра иаван агәы ҷҷо,
Аха иалшом агра хымтыр –
Иԥсуп амца анаҿаҷҷо.
Сара стәан уа амца сҽаҭан,
Ахьҭа сымԥан имааӡо,
Уи сарԥхозаап сгәаҭа-гәаҭан,
Џьаргьы скылкаан сымбылӡо.
Алҩа ҩеиуан хыхь иахыкны,
Ажәҩан иалан ишьқьыруа,
Сара сқьаад хәыҷ сеишәа иқәкны,
Стәан сманшәалан уа сыҩуа.
Дара рҭыԥқәа ааныркылан,
Сԥацха зырхиоз збарц иаагылт,
Акакала еишьҭагылан,
Сқьаад ианыларц иаасҿагылт.
Хазы, акыӷәраҿ ихәаԥ-хәаԥӡа,
Еирыӡ гәарҭак уа исԥылт,
Ашәымқьаҭаҿ икәаԥ-кәаԥӡа
Ашәқәа алҩа еиқәара рнылт.
Ажьҵаа кнаҳан хыхь еиҵалан,
Ахәша фҩыхаа ахьыхәхәо,
Пырпыл рыԥхрак зынӡа еицралан
Иавакнаҳан еикәаԥхо.
Аџьынџьыхәа уа икнаҳан,
Рҽеиварыԥхны ихәцәырххо,
Амыҵмыџьгьы – аҿы раҳан
Ахаԥыцқәа аҿыԥхо.

Иван Ҭар б а

~

Џьымшьи џыши, хәысхәеи ҵыбреи,
Иҵегь сыԥшаар егьа збап,
Еиднакылаз сара схыбра
Зегьы еиҭасҳәар – кыр сагап.
Иагым сԥацха нас аџьыка,
Ачеиџьыка уи иаԥшьуп,
Усда инхашам акәац ӡыга –
Асас иааира иазыԥшуп.
Ихиоуп сԥацха уи ишанаало, –
Ахаҿсахьа цқьа ҟаҵо –
Иагьагәылалт сажәеинраала,
Аԥсуа цәаҩа нахаҵо.
СА ИСЫЗДЫРУАМ
Са исыздыруам –
Иҟалаша, ишыҟалаша,
Аха издыруеит –
Акы нагӡаны:
Ажәҩан схалан –
Уажәшьҭа убраҟа сшызнымхаша,
Сышзакьымсуа –
Снапгьы ҩагӡаны!
Шьҭа издырырц сыхәҭоуп –
Сара исылымшаша,
Сахәаԥшуазар –
Инхаз саамҭа раӡаны.
Сара исаҩсны ицақәаз –
Цахьеит урҭ ахьцаша!

~ 235

~ Иалкаау

236 ~
Уажәшьҭа исзааго
Сыҟам срыхьӡаны!
АҨАДАРА
Сымҩа абахоу, сымҩа абахоу,
Са сызнымҵуа, сызлацо? –
Аҩадара згаларц сахо,
Сара соума уи злаӡо?
Ашьха скыдуп са саҿалан,
Сымҩа андәықәла харакы, –
Ашьханыҟәаҩ ишьаҿала
Са сазкылкылсырц сыгәҭакы.
Амҩа сшықәу ацәа схалом –
Аныҟәара шысгәаԥхо,
Амҩа ҭацәрагь са санхалом –
Исыԥшаап насгьы сахьыԥхо.
Аҩадара сыԥхьа-сыԥхьо,
Аҩадарахь ауп сахьцо.
Сықәуп сымҩа ныҳәа-ныԥхьо –
Ныҳәаҿасгьы иара аԥҵо!
ГЕРА

Е. Евтушенко иахь

Аҷандар еиԥш дкаткато,
Днеиуан амҩа давалан,
Аԥхӡы аҵәҵәаҳәа инкаҭәо,
Иҽхәижәон еидарала.

Иван Ҭар б а

~

Идыруан уи ахаҵа иуал –
Дынхон иҩны иҽадкылан,
Амҿы даҵан еидҿаҳәал,
Аус хьанҭа дадгылан, –
Нас ианаамҭаз уи длаҵон,
Драшәон амхы даҵалан,
Аӡлагарахь иара дцон,
Аџьықәреи уи даҵалан.
Адәы дшықәыз ус ихәлон,
Аамҭа игомызт башагьы,
Ажәа аниҳәа – инаигӡон,
Иԥшӡан иажәа аҳәашьагьы.
Игәы нирхомызт уи аӡәгьы,
Дыҟан зегьы дрылаҵәан,
Аҩгьы диржәуан уи, аӡгьы –
Дагьырныҳәо игәылацәа!
Икәша-мыкәша зегь лашон,
Уи данҭалоз ҳгәараҭа,
Зегьы иреиӷьны уи дкәашон –
Ачара ҟаҵо чарада!
Дахьаацәырҵуаз маҷк деимҳәон,
Мацқьа-шьацқьа иҽеилаҳәан,
Зегь иеигәырӷьо нас иҳәҳәон:
Гера даауеит, Гера ҳәа.
Ахәыҷқәа зегь иаҳгәаԥхон –
Дҩызмалақьӡа игылара,
Аҳалалра игәы иҭыԥхон –
Ҳазхьуан ҳара иԥылара!

~ 237

~ Иалкаау

238 ~
АЛЖИР
Адгьыл бжьара ишьҭоуп амшын,
Асахьа аныԥшуа ахьӡ мацара,
Аҳы, схәыцра, ус умԥшын,
Уацца инымҵәо аиаҵәара, –
Уԥры, схәыцра, уца хара,
Сымшын ашҟа сыбжьы нага,
Хара инхазаргь уажә иара,
Уи иадыруаз са сышдагәам, –
Амшын абжьы ансаҳа,
Иара ҿыхеит сара сгәаҵаҿ,
Саваз џьысшьеит сыԥшаҳәа,
Сыҵаз џьысшьеит сара сқәаҵа.
Амшын Еиқәа хырҷауа,
Аҟәа аагылеит ихьыҵәцаран,
Амрагь уаҟа ишкаҷҷауа,
Сара издыруеит сымацара.
Алжир амра ашәахәа
Сшаргәыбзыӷуагь сара издыруеит,
Аха ԥхыӡла есуаха,
Адгьылбжьара Амшын сыруеит.
Аԥсны иҟоу са сыԥсы?
Иаргьы сыцу сара сшацу? –
Уажә араантәи саныԥшы,
Иадызбалеит исымбацыз, –
Сарҽеиуазаап сахьцалакь,
Саламҩашьо аилашыра, –

Иван Ҭар б а

~

Иамбо иҟам са сшьаҿак,
Сыҵагылоуп Аԥсны ашәшьыра.
АЧА АГЬАМА
Ҳара аишьцәа уаҟа ҳаб ҳаиԥыларц,
(Ҳхыԥхьаӡара маҷмызт усгьы аҩны),
Амҩа ҳаԥшуа архәараҿ ҳгылан,
Ашьыбжьышьҭахь иааира ҳазыԥшны.
Ҳара ҳхәыцреи ҳамҩеи уахь инаган,
Ҳа ҳзышьцылаз ҳаҿын инагӡо,
Ҳаизыԥшуан уа ҳаб даныҟаз ага,
Аамҭагь цахуан зынӡа имыццакӡо.
Раԥхьа дызбоз, архәара данаавҵуаз,
Раԥхьа иԥылоз иҩны, дыццакны,
Усгьы идыруан уи илшара иалҵуаз –
Даагьежьуан уи чахык иара икны.
Данааҳԥылоз иаҩцан, иҽырбабо,
Иҳамаӡамшәа уаҟа ҳара хәҭа,
Хаха ҳажәлон иикыз ачабаба,
Сак уи даҳәо дҟаҳҵон ихаҭа.
...Ачабаба, ҳхәыҷра уацны уцама?
Саб иеиԥш уаргьы уаҳа узбаӡом.
Усҟан раԥхьа избаз уара угьама –
Уи зыԥсахуа са сзы иҟалаӡом!
АҼЕИМАА
Аҽеимаа збеит ажьакца аҿалан,
Ҵаҟа икаршәын зынӡак имқәацо,

~ 239

~ Иалкаау

240 ~
Ҽуаҩык дышцоз абра зны дыбжьалан
Шаҳаҭ дыҟам уиада уа иҟазҵо.
Уажә изгазеи ацырцырра иамаз,
Ацыԥхь аҵыдд аҳауаҿ илашаз?
Аҽы аныҩуаз иаҵшәан икашәама,
Нас иԥсыма уи аԥсы шашьоз?

Аҽы ашьапы акәзаап ахьӡгьы азҭо –
Уи ианаҵоу акәзаап аԥсы анҭоу,
Уажәы иахькаршәу иазиуазеи игәазҭо –
Иазиуазеи иҭыхны адамра иҭоу?
Абри ажәҩан ауп ақәа лазышьҭуа,
Абри адгьыл ауп уи зықәҭәауа,
Иаҵахәмаруеит ашәҭқәа нхышәҭ-аахышәҭуа,
Ааԥын қәами урҭгьы зкәабауа.
Ачабаба еиԥшны адгьыл шьҭалеит,
Ҳәызбаҵас уи иалсуеит ацәеиха,
Арха еиужьқәа лаҵара ирҭалоит –
Адгьыл рыцҳауп рыцда ианынха.
Узыԥшузеи, уара, сажәеинраала,
Шьҭа ҳаарыхуа ҳҭалап ҳамхырҭа.
Иҳазҭода мамзар нас ҭагалан,
Ҳа ҳџьа ахьадым ҳаҳәар ҳа ҳахәҭа?..
***
Сара џьара сыҟан,
Шьоук сасра сырҭан,
Сыццакуан аҩныҟа,
Уа са сзы ихьанҭан.

Иван Ҭар б а

~

Сара џьара сыҟан –
Сҭәы-сыԥха сышьҭан,
Адәахь шоуран иҟаз,
Са сгәаҿы – ихьҭан.
Сара џьара сыҟан –
Уа сыҩнан ахан,
Сыццакуан аҩныҟа,
Уа еиҳа иԥхан.
ИЗАХЬӠУЗЕИ АНАСЫԤ?
Изахьӡузеи анасыԥ? Изеиԥшроузеи?
Мыцхә идуу? Зынӡак ихәыҷу?
Зегь ирзеиԥшны мышкы-зны еицроузар,
Зегьы ирдыруоушь иара иахаҿу?
Изеиԥшроузеи? Иарбан сахьоу иамоу?
Ма напыла игәазҭада мамзар?
Избахьада иамоу иарбан гьамоу?
Зегьы рдыруа иҟоума ирбар?
Ианбацәырҵуеи? Иааиуоу иара ахала?
Ма иԥҵәоума иамоу аҿҳәара?
Уҩн ахыцәқәа алҩа шьқьыруа ианхало –
Уи насыԥ алшоу аҳәара?
Ашьыжь шаанӡа ухала угылан,
Уанаԥыло амыш ҿыц аира,
Издыруада раԥхьа иуԥылар,
Издыруада иааиуазар иара?
Издыруада уҩызцәа урылагылан,
Урывамлакәа, унеилар урҭ рыгәҭа,

~ 241

~ Иалкаау

242 ~
Издыруада уа акәзар иахьуԥыло,
Иахьузыршогь уа акәзар уа ухәҭа?
Уара узыҳәа ачара аныруа иасны,
Ачарашәа агәақьҳәа уа ианго,
Баша ицома уи амыш наҟ имҩасны,
Анасыԥаз аԥҳәыс данаауго?
Аԥҳәыс лакәзар анасыԥгьы зцыло,
Аԥҳәыс лакәзар, аҩны блас иахоу, –
Адаҟьа узаатру унасыԥгьы зныло,
Уԥсҭазаара гәазҭо ишлашахо?
Зегьы иреиӷьу ма насыԥны ишьазар,
Ахәыҷ ҵәуабжь аҩны иангауа?
Аҩнаҭа акәзар еиҳа илашауазар,
Ааилашәшәымҭаз асас данаауа?
Ма насыԥу зынӡа уааԥса-укара,
Уҩны уааины уԥсы анушьо уа,
Уара уиарҭа – зегьы иреиӷьу гароу,
Ацәа хаара агьама узырбауа?
Ма ладала иааиуоу, ма ҩадала?
Мамзар иҟоу зынӡак ааигәаӡа?
Уанымгәыӷӡо мамзар уашҭа иҭалоу,
Игьамгьамуа абла лашаӡа?
Нас иабаҟоу, избахьада хыла,
Зегьы ирзеиԥшу насыԥк ааԥҵәаны? –
Усҟан зегьы иара инадыххылан –
Зегьы иргарын иасны, – еимҵәаны.
Изахьӡузеи анасыԥ? Иаԥшроузеи?
Изылшода иҟаиҵарц уи аҭак?

Иван Ҭар б а

~

~ 243

Зегьы ирзеиԥшны мышкызны еицроузар,
Ишьҭнамхрызыз зегьы ирзеиԥшу ԥшрак.
Ирацәазаап анасыԥқәа хкыла,
Дасу иитәу иара ирҳалап!
Анасыԥгьы хианы икҿагылам,
Уи иазықәԥо иаргьы дабалап!
АУАЏЬАҞАҾ

К. Симонов иахь

Алымҳа кыдҵан аҵых ӡырҩуан,
Аҽӡан ааҵра иавагылан,
Ҳара ҳҿаԥхьа амҿы былуан,
Ауаџьаҟ амца еиқәылан.
Амҿы былуан, аҷҷа ахга,
Ацыԥхьқәа аршәуан иҵамҵамуа.
....Изакәызеи, мшәан, иаазга, –
Сгәалашәара мҿыхар амуа?
Сгәалашәара хтит ҩаԥхьа,
Сеиҭаҭаарц аҭаххама?
Уи амца усҟан санарԥха,
Нас наӡаӡа са исзынхама?
Сыҽҳәатәоушәа сгәы иабоз,
Амца ԥхара, сгәы зырҟәандаз,
Хрыжь-хрыжь, сҩыза убжьы игоз,
Аҽазныкгьы са исаҳандаз!
Знык иануҳәа – иуҳәаз ҳәан,
Иара кьаҿны агәыҭбаа агәылан –

~ Иалкаау

244 ~
Нас ԥсраҽнынӡа уаҭынхан,
Уи уаԥшәыман, уашьҭагылан.
...Са сзыргәыӷуаз убжьы гон,
Схәыцра ухәыцран уаҵагылан.
Адәахьы аҵых еимыггон,
Амрагь ашәаҿ илагылан....
АҴЛАРКӘЫКӘ
Иаҟәымҵӡакәа атыгә-тыгәҳәа
Аҵларкәыкә уасҭон,
Ацәа ахыҵны ҿыгҳа-ҿыгҳа,
Аҵлахьтә икаԥсон.
Уи аԥынҵа алацало,
Аҵла агәы ҭнасон.
...Аҽаҵыск уа иааины инҭалон,
Иара ус иаанхон.
АҨНЫ
Аҩны захьӡу... иҳаркума?
Ауаҭахқәа амоу ирацәаны?
Зегьы рзыҳәан ашәқәа аартума?
Иаҩсны инеиуагь дыҟоу дацәшәаны?
Уи аҩныҵҟа иҩыча-хиоума,
Улаԥш хызкуа уԥылома убра?
Аха унеира иазыхиоума,
Унымҩахыҵыр, иаҳҳәап, уа сасра?

Иван Ҭар б а

~

Изылашома аҩны ахала,
Аҭаххаргьы адуӡӡаз ахаҭа?
Уара уаҟа уаныҩнало,
Убра иуԥылаз зеиԥшроу алакҭа, –
Уи ацәаҩа зегьы ирхалоит,
Аҩын дугьы лаҟәӡар ҟалауеит, –
Аҩын маҷгьы ахан-цәа ахалар –
Уа аанҿасра иаҳа уазыхьуеит.
Уадыԥшылт ҳәа иара ахьгылоу,
Иабоудыруеи иубаз закә ҩну?
Уаныҩнало уа иуԥыло –
Ихаҿсахьоуп уи закәугьы зну!
***
Макьана дхәыҷуп, дагьласуп,
Дыҩны амшын дхықәыххылоит,
Зны дааҭгылан, уа дыԥшуп,
Нас дӡысарцаз уи дынхылоит.
Аха дзықәҵуам аҟәара,
Давоуп уаҟа дԥаҭхалеиуа,
Амшын дашьҭуам уи хара,
Хәдацәаҟынӡа ианизнеиуа!
Амшын иаԥхьа ицәқәырԥоит,
Аҽышьҭыхны игәыдыҽҽало,
Иаргьы ишилшо уа дықәԥоит,
Амшын дақәԥоит уи махәҿала.
Дыршәуа дамоуп, дымҩанҵо,
Уажә дыԥнашәоит ацәқәырԥала,
Аӡсашьа ус изҵо –
Нас амшынгьы иара инаалап.

~ 245

~ Иалкаау

246 ~
***
Ирацәахеит аныҳәақәа,
Аҽазнык ҳаизап,
Аныҳәазы ҳамныҳәакәа, –
Уи иахәҭоу ҟаҳҵап!
Ианныҳәаха, ҳаԥылалап
Аҳаҭыр бауа,
Аха насгьы ҳҩагылалап,
Ҳусқәа ҳрыхьӡауа.
Иныҟәаагароуп аныҳәақәа
Ирымоу, ирыԥшьу,
Аха иҳнамҭо аҽԥныҳәақәа –
Амш иаҳзыԥшу!
МҨАКЫ
Аамҭа иснаҭом сара усда атәаха,
Ҟаҵатәыс ицәырҵуа рацәахеит,
Ауадаҩра сԥылар снапы сҩахом,
Исымбацгьы – саԥхьа акрынхеит.
Сдунеи иаҵоу хызтуа ԥшра рацәала,
Амҩа ҿыцқәа сыԥхьо са сыргоит,
Егьасԥылоит амҩақәа сзырҟьало,
Аха аҩныҟа мҩакы саанагоит.
МОСКВА АМҴАНТӘИ АӠЫН
Асы леиуеит еимаҷыҩ,
Москва амҵан – бамба татоуп,

Иван Ҭар б а

~

Хәарҭаԥшь амам аԥша-аҽыҩ,
Адәы иқәуп акгьы мшаҭо.
Аҵаа-ҵлақәа хәхәа-хәхәаӡа,
Аҳәсахәыҷқәа иреиԥшны игылоуп,
Аԥса лаҟәқәа хәахәаӡа,
Урҭ рҿаԥхьа ишьамхнышгылоуп.
Амҩақәа еималт ианыҭҭәаа,
Асахьа ҷыда ирымаз ыӡит,
Аӡын бзиа анырзаа,
Ауаа аԥсшьараз иахьа ицәырҵит, –
Ашәаҩа шьҭақәа анҵауа,
Урҭ аккараҿ инеиааиуеит,
Аԥсабара зегь қәҵауа,
Апоема аӡын иаҩуеит.
...Асы леиуеит еимаҷыҩ,
Москва амҵан – бамба татоуп,
Хәарҭаԥшь амам аԥша-аҽыҩ,
Адәы иқәуп акгьы мшаҭо.
АҨЫҞАҴАҨ АҨЫ ИЖӘӠОМ
Аҩы ҟаиҵоит инапала,
Цхырааҩ ҷыдагь диҭахӡам,
Ауалыргьы уи ҭанхалом –
Иааиуа рзыҳәан иҵәахӡам.
Асас иаԥхьа инықәиргылоит,
Аҵәца ианаало, еикәаԥхо,
Аԥшәма идыруеит, иаанызкыло,
Аҩы иҭеиҭәаз шигәаԥхо.

~ 247

~ Иалкаау

248 ~
Аԥшәма идыруеит ҟазшьас иамоу,
Аӷәра икушәа уа ихаҭа,
Иҟаҵамҭа уажә ибама –
Иацны иааиуа иҩнаҭа.
Дама идәықәлом уаҩ дырхаган,
Иакәым ажәа ма инарҳәом,
Игәы иасуам, иԥырхагам,
Аха қьафдагь уи дзацәцом.
Дарлахҿыхуеит иназҿазкыз,
Иаанартуеит игәацаԥха,
Датәнатәуеит нас мыцхә ихҭазкыз,
Ихыԥсаар, дҟалоит – деилыхха!
Ауаа рзыҳәа иҭеиҭәоит ҳамҭас,
Аҩы агьама зымбаӡац,
Зегьы иргәаԥхо иҟаҵамҭа –
Иара изыҳәан уи миӡац.
АМРА САԤЫЛОИТ САРА
Сара исԥылоит амра игыло,
Аҵхи амши рыгәҭа зшо,
Есқьынагьы исхагылаз,
Игәышьҭыхган илашо!
Иарԥхоз сымҩа амра шаша –
Ианыԥсалоз ашәахәа,
Раԥхьа иснарбеит са сахьцашаз,
Ашьыжь ацыԥхь санахәа.
Иара ауп аҩны са сыҩнызго,
Сыдгьыл гәакьа сгәазырԥхо,

Иван Ҭар б а

~

Гәҿыӷьрам саамҭа зласхызго,
Аус сашьҭоуп, сынзырхо.
Иара ауп сара схәыцра иалоу,
Иара ауп са сыԥсы злаҭоу.
Ҳанеицныҟәо ҳа мҩакала –
Насыԥ дуӡӡоуп сызмадоу!
Иара сацуп сгәы ҭырхаха,
Са сгәы иҭалан санарԥха,
Акгьы сашьҭам уи зыԥсахуа,
Сыԥсы аасхыҵуеит иансыԥха!
АӠӘГЬЫ ДИԤЫРХАГАМ
Дынхоит иара уи хазы,
Идыруа ишәага-изага,
Иҟаиҵо зегь – ихазы,
Аӡәгьы диԥырхагам.
Иара имоуп ихатә ҵас,
Аш еиԥш убла дхылом.
Дныҟәо давоуп гагаҵас,
Уи дныхгыло-аахгыло.
Зегьы игәарҭо, ирбауа,
Имҩа ҭӷәыхаа инагам,
Аха изырҳәом дзыниауа:
«Даабеит ауаҩ-ага».
Исахьа бзиоуп, уи иԥшра,
Насгьы дхагам-дԥагьам,
Аха избода имч, илша,
Иалоузеи хырҳаргас?

~ 249

~ Иалкаау

250 ~
Дҭынчӡа дыҟоуп, ибжьы гом,
Иҿыҵҟьом агәыԥжәага,
Ауаа ирыхәо егьҟаиҵом, –
Аӡәгьы диԥырхагам.
Ауаа еилоу – еимадоуп,
Ирыгым лага-ҩага,
Иара изакәын – уи ҟәадоуп:
Аӡәгьы диԥырхагам.
...Дынхоит иара уи хазы,
Идыруа ишәага-изага,
Иҟаиҵо зегь – ихазы,
Аӡәгьы диԥырхагам.

УИ АСАХЬА ҬИХУАН ИАРА ИШИБОЗ
Уи асахьа ҭихуан иара ишибоз,
Гәыла идыруан, насгьы уи иаӷраз,
Иабаадыруеи иара уи ма ихигоз,
Иара инижьыз ауп уажә иаҳзынхаз.
Уи асахьа ҭихуан иара ишибоз,
Зегьы ирылкаан илаԥш назықәшәаз, –
Адунеиаҿ иибоз зегьы ирылго –
Адунеи наӡаӡа иазынхаз.
Уи асахьа ҭихуан иара ишибоз,
Игәы аӷралон аԥсы нахаҵо,
Аԥсабара иалхны наҟ ианигоз –
Аԥсабараз баҟас иҟаҵо.
Уи асахьа ҭихуан иара ишибоз,
Абла ихан уи, игәацаԥха азыртуаз,

Иван Ҭар б а

~

Абриаҟара аамҭа иара ишигоз,
Иабаидыруаз иара иԥсы анҭаз?
Дашьҭаӡамызт адунеи дахаанхарц,
Ламыс уалын дызцыз инагӡо.
...Заа збаҟа иашьҭоу иакәӡам иаанхо,
Ахьыӡ иашьҭоу иакәӡам хара ицо!
АШӘАРАХҚӘА ӠЫЖӘРА ИЛБААУЕИТ
Еишьҭагыла, рҽныԥхьак-ааԥхьакуа,
Ишәа-ӡыӡо, ашәарахқәа аауеит,
Аӡы иашьҭоуп, уаҳа аҽакы акәым,
Ахра аҟынтәи ҵаҟа илбаауеит.
Убра имааикәа аҭыԥ ыҟам уаҳа,
Дара ахьамоу – цәҳәыроуп, еиҟәыдды,
Арҩаш хәыҵҟьоит џьара аҽыкнаҳан,
Нас инықәларц иҩуа уи адәы.
Ашәарахқәа ааиуеит рыҽӡо, ԥшьаала,
Инаҵагылоит иӡыӡымкуа, ишәо,
Урҭ акәабарц арҩаш ацәқәырԥала,
Хыхьынтә иаршәуеит ацыԥхь иаҿышәшәо.
Иаҵагылоуп арҩаш еилаҽҽара,
Ашәарахқәа иаҵашьшь аӡы ржәуеит,
Ирыдушәа ашьха рымацара –
Урҭ рызаҵәык уа ҟарулра руеит.
Ашәарахқәа ироун уаҟа ԥсгарак,
Ашәарахқәа ӡыжәра илбаауеит,
Сишь, амарџьа, ҳара иаҳмоуааит харак,
Абна алымҳа амоуп ҳәа рҳәауеит.

~ 251

~ Иалкаау

252 ~

Иабацари иалҵны аԥсабара:
Сишь, џьарантәи шьҭыбжьык раҳауеит,
Аха ишрымоу урҭ енагь агәҩара,
Ашәарахқәа ӡыжәра илбаауеит.
...Исҳәаз азхоуп, са сҿы сшәаҳауеит, –
Мамзар ашәарыцаҩ иаҳауеит!..
***
Урҭ аҩыџьа ныҟәо уа еицуп,
Рымҩа халоит, нас ҵаҟа илашьҭуп,
Ршьапқәа еихыргоит зынӡа имыццакӡо,
Аамҭа раҩсны иахьцо рымбаӡо.
Инаӡа-ааӡан ирбарц ргәыхәтәы –
Уи ауха ирыман аҳәатәы,
Ажәа еибырҳәеит, ражәа нагӡаны –
Аԥсҭазаара адаҟьа рҽанҵаны –
Рыԥсҭазаара – мзаҵас икаҷҷарц,
Рыԥсҭазаара – мраҵас икаԥхарц,
Абзиабара иаҵашьшь урҭ иржәларц,
Амреи амзеи реиԥшҵәҟьа урҭ ажәларц.
Ршьапқәа еихыргоит зынӡа имыццакӡо,
Аамҭа раҩсны иахьцо рымбаӡо,
Ишԥабзиоу урҭ абас иахьцо –
Ас иахьырбаз рыгәҭакы наӡо!
Урҭ рынасыԥ, ажәлар, ишәаҳа,
Аԥсҭазаара, умԥшын, ушәаҳәа,
Уашҭа иҭалоит ҩыџьа уа еицны,
Урԥыл, уара урҭ угәашәқәа аартны!

Иван Ҭар б а

~

Аха ҩныкаҿ быжьқәакгьы гоит,
Хаҵеи ԥҳәыси русқәа еилдыргоит,
Урҭ ааилымҵыр ада имаҭәаӡам,
Еидызкыло цәаҳәа рыбжьаӡам.
Ирыбжьаҟазо ирылшом акагьы, –
Иаҿаапкуа игылоуп еиҳагьы,
Рыбзиабара иахыҵзаап наҟ ацәа,
Изыҟалом уаҳа уа аҭаацәа.
Шьоук ахьныҟәо – аҵыхгьы лашоит,
Шьоук шеилыҵуа, абар, аҵых шоит,
Урҭ рынхара дгьылҵас еиҟәышьшьоит,
Уажәшьҭа иаанхаз – рымаҭәақәа ршоит.
...Аԥсҭазаара ҩыџьара аҽашоит.
***
Рацәаӡакгьы са схы иадыскылом,
Сҽалазгалом сара иахьсыхәҭам,
Бзиа избо снеины дгәыдыскылоит,
Дсычҳагәышьоит насгьы сгәы зызҭам.
Сара исԥыло мчыла идысҳәалом
Сгәаанагара шьҭихырц, игәаԥхарц,
Адунеиаҿ зегь ргәаԥхарала
Сара исҭахуп иҟазаарц, инхарц.
Зегь сзеиԥшӡам сара адәы сахьықәу,
Акгьы скьымскәа исаҩсны ицаӡом,
Аԥсҭазаара аҭакгьы са исыԥхықәуп,
Сара уиада, уиада сзынхаӡом.

~ 253

~ Иалкаау

254 ~

Абзиа еиԥш амҩан ацәгьагь сԥылоит,
Уахынла сҿыхоит сцәырҳаны,
Аӡә данырхәлакь – ахәра сгәы ианылоит,
Ҭынч сызгылом ацәгьа саҳаны.
Ахҭыс рацәа срылоуп срылымҵӡакәа,
Аа, еишьҭала иааиуеит урҭ еибарс,
Акакала сара исаҩмсӡакәа
Сгәы иагәылан рышьҭа цоит абас!..
АҬАҲМАДА
Днеиуеит иара игәиҽанӡамкәа,
Иааикәыршан уа шьхароуп,
Ашьха иамоу бзанҵы еицамкуа,
Аламысқәа дрыҿҳәароуп.
Ашьха ӡыхьқәа рыбжьы хаара,
Иара изыҳәа шәаҳәароуп,
Идгьыл хәыҷы, уи инхара –
Адунеи зегь иаҟароуп.
Иара иеиԥшгьы насыԥ змада?
Дҟаларыма даҽаӡәы?
Аха аҵас бааԥс уа иаазгада,
Ибла ихысло уаҟа аҵәы?
Ибла иабо хаиҵарыма?
Изгәаӷьыда уи ара?
Дара абыргцәа ихьчо ирымаз
Иалагазаап абгара –
Иара иаԥхьа ҩыџьа еидгылан,
Урҭ еилаҵәан, еилаԥах.

Иван Ҭар б а

~

Арԥыс аӡӷаб дгәыдикылон,
Абжьы рхыҩуа: аҵәах, аҵәах!
Аҵх абаҟоу, аҩны абаҟоу?
Иааикәыршан уа – илашан.
Акгьы изымҳәо, уи дышгәаҟуаз,
Иара иҽиҵәахт, дыԥхашьан...
АМҨА
Амҩа сықәларц ашьыжь сгылан,
Алашара збеит.
Амҩа ҭбаара уаҟа исԥылан,
Уи – санылан сцеит.
Ашьха ихало, аиҩхаа иҭысуа,
Иара сама ицоит.
Узцарыма са усаԥысны? –
Амҩа угәы уажьоит.
Изумбозеи са сахьнеиуа,
Еихго сшьаҿақәа.
Издыруада узыргәаҭеиуа,
Уахьцо улакьҭауа.
Иҟалозеи маҷк уаангылар,
Маҷӡак уԥсушьар?
Уаргьы саргьы ҳаиҭеиԥылар?
Ҳаиманы ҳцалар?
Са усаԥысларц баша умыҩлан,
Исҳәо ааурҳа.
Ишԥасҭаху сажәа уныҩларц,
Ҩызас уансырҳа.

~ 255

256 ~

~ Иалкаау

Аиҩхаа ҳҭыслап, ашьха ҳхыҵлап,
Нас ҩаԥхьа ҳцалап,
Аха исҳәо маҷк уазхәыцла,
Маҷӡак ҳаԥсаҳшьап!
Нас уабацо ас ушьҭхысаа,
Сҳәатәы умаҳаӡо?
Сатәамбакәа ушсаԥысуа,
Соуҳәоу имӡаӡо?
Аха иудыруаз амҩа ԥагьа,
Суҵахом уара!
Сара сымҩа хара инагоуп,
Иақәым уи нҵәара!
...Шьыжьымҭанла са сангыло,
Алашара збоит.
Амҩа ҭбаара са сызныло,
Хара сама ицоит!..
УИ АМШ СЫМБАРОУП
Иарбан ажәоу, Аԥсны ԥшӡа иунаало,
Иарбан сахьоу уара узҭаӡо?
Уара иуқәнаго иарбан жәеинраалоу,
Иахьанӡа иарбан ус еиԥш иаԥҵоу?
Сгәы иҭыхо сзымҩит усгьы инеидкылан.
Угәеисрахь изымнеит сцәанырра наӡо.
Усахьа ԥшӡа ганны зны иаасыԥгылар,
Са сҟынтәи ибналоит ҽа сахьак аҽӡо.
Аԥҳәызба данцәырҵуа – дцәырҵуеит, дыбналоит,
Дыԥшӡазар илдыруеит дшыԥшӡоу, дзыԥсоу,

Иван Ҭар б а

~

Улеиԥшзар ҟалап уи маҷӡак ҟазшьала,
Иԥшӡоу рбарцоуп ауаа зегь зышьҭоу.
Адгьылқәа еимыздеит, акыр игәынкыло,
Иԥшӡоугьы маҷым, иџьасшьазгьы –убас.
Аха, Аԥсны ссир, сыбла ушыхгылаз,
Саԥхьа адунеи зегь ԥхыӡҵас имҩаст.
Сашьҭоуп уи сшашьҭац, уаҳа саангылом,
Иуеиԥшу адгьыл сыблала избарц,
Аха џьарамзар џьара исԥылом –
Ухала ушгәакьоу са усзынхарц.
Дарбан изхьаам дшалго ҭагалан,
Дарбан изԥыларц иашьҭам зура.
Иҵуазеи, сзалгом, сзалгом жәеинраалак,
Иахьанӡа саҿуп уи, сшаҿыз еиԥш, аҩра.
Ажәақәа еиласҵоит, ажәақәа еилысхуеит,
Ашәыгақәагь ус еидкыло, еидҵо...
Ажәак ананысҵо, аҽа ажәак наҟ ианысхуеит,
Нас изҭыԥӡам аҭыԥаҿ ианҵо.
Ас сахьгәаҭеиуа исымаӡам гәалас,
Ҽԥныҳәас иусҭом сахьуҿынҵәо –
Уи амш сымбароуп схәыцра уаналам,
Аԥсны, иузыскыз сажәа анынҵәо!
СБЫЗШӘА
Абжьы ссир ахоуп ахьхьаҳәа,
Сышьхақәа рҟынтәи илашьҭуп,
Иныжьны бызшәак ахь сызхьаҳәуам,
Са сзыҳәа имариоуп, иласуп.

~ 257

~ Иалкаау

258 ~
Иаралоуп усгьы сышхәыцуа.
Сгәы иҭаскуа аанмыжькәан изҳәо.
Сбызшәа ссир – амбатәӡа зхыҵуа,
Абжьыцқьа еицамкуа изхоу.
Сабацәа ршьала иӡрыжәу,
Санацәа ргәала ирԥхоу,
Аԥсуа иеиԥш аамҭаҿ иҽыжәу,
Аԥсуаа ирыхӡыӡо ирхоу.
Аамҭақәа ирылго еидкылан,
Сыжәлар иахьанӡа иаазгаз,
Аԥсшәа хазына – иҩагылан,
Аԥсуаа рыгәҭыхақәа зҳәаз.
Агәаҟ бжьазы акәхап изырҳәоз,
Даара ицәгьоушәа аҵара.
Аԥсуа дацәшәоназ дыԥсыр ҳәа,
Далаԥсны икгәышьан иара.
Ирблырцаз амца зыцрарҵоз,
Шьала инеиужьӡаны ишәыз,
Зтәылаҿы еилараа ишьҭарҵоз,
Зсахьагьы ашәымҭәа ашәыз.
Иааиуан икаҳауа, игыло,
Иааиуан аԥсахәага еизго.
Аццышәра иаалҵны иҩагылон,
Аԥсҭазаара енагь агәра го.
Ирзымгеит аԥсуа иааиҿыхны,
Иҟоуп ишыҟац уи иҟны,
Иааигеит бираҟҵас ишьҭыхны,
Ихеигалт иахьа иҳаракны.

Иван Ҭар б а

~

Абызшәа ссирқәа ирнаалан,
Сгәы иҭаскуа сбызшәала изыҩуеит.
Са сашәагьы ажәҩан ианхало,
Ажәларқәа аанҿасны иӡырҩуеит.
Сбызшәа хазына, зда схәарҭам,
Са исыциз, насыԥны исыниаз,
Сгәы амаӡа хтыгас ианарҭа,
Ҳааицрымшәо наӡаӡа ҳаимаз!..
УАЖӘШЬҬА ИАҲАРЫМ
Аӡәаӡәала ҳашьҭаз ҳаидызкыло,
Ӷәара-пара ҳахо ҳаихарым.
Ауадаҩра ҳзеиԥшны ҳанаԥыло,
Ҳаҵахеит ҳәа аӡәгьы иаҳарым.
Аӡәы ипара аабар, лабахыла,
Иԥсы ҭаҳхырц ҳаҩны ҳаихарым,
Иҳалыҳәҳәо, иҳаиӷьу гәыла, хыла,
Длазырҟәыша, гәаӷшақә, иаҳҳәарым.
Шарԥыеҵәа еиԥшны иҩыҵхахо,
Ҳа иҳаԥыган уаҵәтәи амш иазцо,
Зегьы дҳаиӷьхоит, убри имҩа иахәо,
Зегь ҳалымкаа игәаҭан иҟазҵо.
Аӡә дыхнамхуа, ҳа ҳабжьара ашьыцра,
Зегь ҭаацәакны ҳӷьацо, ҳаицынхо,
Ҳаиҩызара иамамкәа набыцра,
Абиԥара уаҵәгьы иазынхо.
Сыԥсы шҭоу избонда сара уи аамҭа,
Ҽакы саҳәом, уаҳа даҽакы!

~ 259

260 ~

~ Иалкаау

Аԥсҭазаараҿ исҭахӡам ҽа ҳамҭак,
Лабҿабан нас – сара сыгәҭакы!
Сымацара сакәӡам иара зхьаау,
Зегьы иаҳзеиԥшуп уи – зегьы, зегьы!
Иахьа иукымшәа ушыҟоу акгьы агәхьаа,
Уаҵәы инеины инықәсуеит уара ухгьы.
Аӡәи-аӡәи ҳаибарххо, ҳаиндаҭло,
Ҳазцарыма ҳара ҳаибганы?
Зегь иҟаҳҵо џьара ҭӡамцк ианадло,
Усҟан ауп ианхало ҳа ҳаҩны.
Ихьшәахаанӡа ҳҩыза дыгәцараҳкып,
Иахмырԥакәан ҳицхраап изыхәҭоу.
Ауаҩ ихьыӡ ҳазегь иҳараҳкып,
Ҳара иаҳзеиԥшны уаҩроуп иҳабжьоу.
Ауаҩ игу-ибзоу заа игәаҭан,
Иааигәа ҳгылап иара иԥсы анҭоу.
Ҳара ҳадагь – дыԥсыр анышә дарҭап,
Дызҵәуашагь ҟалап даныкҿоу.
Иԥсы анҭаз – ҳзышьҭаз зегь ҳааицрыхо,
Даныԥслакь – нас ибзырӡы ҳҳәарым,
Иаҳзымгәаӷьыз уи иара ианихәоз,
Шьҭа иаҳҳәеит ҳәа – башоуп, иаҳарым!
АҚЫҬА
Макьаназы ақыҭа ҳәа хьӡыс уи иамоуп,
Макьаназы ахәхәаҳәа иасуеит уаҟа аԥша,
Макьаназы ашәыр иарӡуам иамоу агьама,
Макьаназы аҩы ҭыртоит аҳаԥшьа.

Иван Ҭар б а

~

~ 261

Макьаназы иӡыш-ӡышӡа уаҟа иуԥылоит,
Ауаа быргқәа, ифархь-фархьӡа, икалаӡа,
Ашацкыраз адәы иқәлоит урҭ ҩагылан,
Ақәра дуӡӡа наргарц рызегь хараӡа.
Макьаназы дубар алшоит уаҟа иҽыжәло,
Иҽларџь дақәтәан уи аныҳәахь зны дышцо, –
Иара иакәу џьушьап ихьчо иаазго зыжәлар,
Еималахьоу амҩахәасҭа зҽышьҭа анҵо.
Макьаназы ауаџьаҟаҿ уарԥхоит амца,
Аҩны ахыцәқәан алҩа ҩеиуеит ихәхәаӡа, –
Иубар алшоит иштәоу аҵла дуӡӡа амҵан
Шьыбжьон ԥсшьара ауаа ргәыԥ ду рацәаӡа.
Макьаназы ашәа аҳәоит уа абжьы еицамкуа,
Аԥсуа ԥхьарца иацны инеиуа ачамгәыр,
Ӡымҩасыкгьы ыҟам зынӡа ԥсыӡкгьы ҭамкәан –
Иацны иҭигоит иҭазыршәуа уаҟа аҵәгәыр.
Ақыҭаҿы инхо зегьы еигәныҩуеит ҭелла,
Амца ахьеиқәыз иааины игылеит иахьа агаз,
Аԥсуа ԥацха алҩеи ауааи гьыжьуа иахьеилаз,
Аҭоурых ауп уажә издыруа иахьагаз.
Са сахьҵәуом уи иацрышәшәо икаԥсо аттаҳәа,
Саҿагылом иаднакыло иаҭахны,
Сагьақәныҳәоит сқыҭа ахьыҟоу зынӡа еиҭаҳәан,
Ас иахьызбо уи зегь рыла абла хтны.
Аха ақыҭа, сара схәыҷра зцу ақыҭа,
Иара реиӷьыз џьысшьон анкьа зегь рыҵкьыс.
Иахьа иҩны инеиуа ақыҭа амҩа зкыда?
...Сгәалашәараҿ ауп иахьамам иара кьыс!

~ Иалкаау

262 ~
АРЫЦ
Наџьнатә аахыс адгьыл иацуп,
Са исымҳәаргьы иахьа аҿыц,
Аԥсҭазаара ду иадацу –
Зегь ижәдыруа ача рыц.
Ма ианбыкәу, ма иабыкәу,
Зегьы иахьҳауз уи аарых?
Иахьа чаӷьас заԥхьа иқәу
Ҳазхәыцуамашь аҭоурых.
Иарбан дгьылу ма иахьынтәааз –
Ауаа ирызҭаз лаҵатәыс? –
Џьарак еизго аҭаацәа еиҿызкааз,
Зегьы ироуз ҿаҵахәыс?
Иара лаҵо адгьыл иқәлаз,
Раԥхьа игәазҭаз уи зызкыз,
Анцәа иҭыԥан уи даҳнықәлап –
Абиԥараз иаазыртыз!
Арыц, арыц – сара сашәа
Уара иузыскуеит ираӡо –
Абзиабара имыхьшәашәо
Ажәҩан хыцәқәан инаӡо,
Адгьыл гәаартла уара иуԥыло,
Уахьынкашәаз уӷьацо,
Ухышәҭ хьанҭа узнымкыло,
Асаара ашҟа ухынаа уцо!
Уҭыԥ аанкыло – мшын цәқәырԥаран,
Утаатиуа, узазо –

Иван Ҭар б а

~

Знапы уду зегь рылшара
Нас қәнагала ишәо-изо!
Са сџьықәреигьы алапҟьа ҿало,
Аԥсуа ҩнаҭа ишагәаԥхо,
Ҽааныбзиала, аца иҭало,
Ахьтәы ԥареиԥш еикәаԥхо!
Амца иҩаҵхо – имца еицрало,
Бзанҵы имыцәо ихәышҭаара,
Асас бзиа даныҩнало –
Уи иаргәырӷьо иҭаацәара!
Арыц, арыц – еидызгало,
Аԥсҭазаараз инхо, ичо,
Уара уира аџьа ззалоу,
Духымбаауа – уеиҟәырҷҷо!
Адгьыл иқәу угымхакәан,
Есышықәса ҿыц уиуа,
Хыхьынтә бааԥсык уқәымҳакәан,
Кьыс умоуа иузҳауа.
Цырак мырӡкәа уеинызгало,
Дареи уареи шәеизынхо, –
Ашықәс ҿыц ахь урыцҭало –
Аԥсҭазаара ду уазхо.
ДКӘАШОИТ АМОЛДАВ ԤҲӘЫЗБА
Сара аҭынчра сыцәго-исцәырӡуа,
Абар, дықәԥыр, деилыхха –
Амолдав ԥҳәызба ссир дахьцәырҵуа,
Сара саԥхьа дымцаха.

~ 263

264 ~
Абар, дкәашоит ирмацәысуа,
Уи агәҿыӷьра са исыхцо,
Лшьапқәа адашьма ианакьысуа
Сара зынӡа исымбаӡо.
Дгьыжьы-хынҳәуа аҳауа далоуп,
Зынӡа деиԥшны адардха.
Аԥсабара, ацәа уалоу,
Уҿы еилымгоу, уаншанха?
Аԥсабара, ацәа иҭарӡыӡа,
Аԥсабара, цқьа иршәшәа!
Амолдав ԥҳәызба ссир бсыхӡыӡа,
Бара бцәырҵра санаршәа.
Адунеи ду уҿыха, уҿыха,
Уаԥхьа дкәашоит анцәахша!
Са сгәы иҭыхо, угәгьы иҭыхоз,
Сара сеиԥш уаргьы улаша!
Шәаангыл, шәаангыл иҟалозар,
ԥсы зхоу зегьы иаашәычҳа!
Ишԥасҭаху зегьы ижәбозар –
Дкәашо дшықәу аҭыԥҳа!
Ишԥасҭаху инымҵәозар,
Анасыԥ ду исызшоу,
Ишԥасҭаху иԥымҵәозар –
Зегь ҳабжьара ацҳа ибжьоу –
Акәашара еиԥызҟьо, еилазго,
Бзанҵы дҟамло џьара аӡәгьы, –
Са сгәырӷьара иацҵо иназго,
Иахьа еиԥш, убас уаҵәгьы!

~ Иалкаау

Иван Ҭар б а

~

~ 265

Бкәашала, нас, бара аԥҳәызба,
Беиԥшны бҵәила адардха,
Дгьыли жәҩани быхьӡ ахызгап –
Сажәеинраала банатәха!
Аха сшәарҭоуп, даара сшәарҭоуп,
Сцәа ианыруеит сахьатәхо.
Џьаргьы исмоуа уаҳа царҭа,
Сара абра акәзаап сахьҭахо!
АРДӘЫНА АШӘА АҲӘОИТ
Иџьаршьарц акәӡам ашәа анаҳәо уи изаҳәо,
Аԥсаатәқәа ирылкьыкь абжьы гаӡом, ма иҳәҳәо,
Ашәчра иалатәазар – иубаӡом иара,
Аҽыԥхьакуа хазы иавоуп, ма џьара,
Аха ишәаҳәоит, иара абжьала, уи шәаҳәоит,
Са сааҭгылан сазыӡырҩуеит, уи сгәаԥхоит.
Ирымшьозаргь џьоук ахьыҟоу шәаҳәаҩыс,
Абжьы сгәаԥхоит сара аԥсаатәқәа зегь рыҵкьыс!
О, сардәына, са сардәына – иҟәыӷоу сҵыс.
Ажәҩан иалам амҵәыжәҩа дуқәа уи еиҵҳәа,
Иҽырбо иқәтәам аҵла ахыцәқәан аҽыҭҳәа,
Бардрак абар – имҩахыҵуеит уаҟа иԥхьарц,
Уахык азы нхара-нҵырас уи азхарц,
Хәылбыҽхала, еиҭаацәырган ишәаҳәоит,
Са сааҭгылан, сазыӡырҩуеит, уи – сгәаԥхоит.
Ирымшьозаргь џьоук ахьыҟоу шәаҳәаҩыс,
Абжьы сгәаԥхоит сара аԥсаатәқәа зегь рыҵкьыс!
О, сардәына, са сардәына – иҟәыӷоу сҵыс.

266 ~

~ Иалкаау

Ашәа аҳәоит ҳәа ирыԥхьаӡоит аҟармаҵыс,
Иазымҳәозар ҟалап, иашан, уи аҵкьыс,
Аха ишәаҳәоит, иара атәала, уи шәаҳәоит,
Сара сзыҳәан иааихымсыӷьӡо абжьы гоит,
Са исыздыруам егьырҭ ирҳәо уа мбатәыс,
ԥсаатәк снымиацт ашәа аҳәартә еиԥш уи ацкыс.
Ирымшьозаргь џьоук ахьыҟоу шәаҳәаҩыс,
Абжьы сгәаԥхоит сара аԥсаатәқәа зегь рыҵкьыс!
О, сардәына, са сардәына – иҟәыӷоу сҵыс.
Адунеи ду аҵакыра даара иҭбаауп,
Џьыка змаӡам аӡәы изыҳәан мыцхәы иҵаауп.
Агьамақәа зегь еиԥшым нас, уи – еилкаауп.
Уи ардәына сара сзыҳәан абжьы хаауп,
Аӡәгьы ирҽхәом уи лымкаала, мап аӡәгьы, –
Иахьа еиԥш инхозар акәхап ус уаҵәгьы,
Аха ишәаҳәоит иара абжьала, уи шәаҳәоит,
Са сааҭгылан сазыӡырҩуеит, уи – сгәаԥхоит.
Ирымшьозаргь џьоук ахьыҟоу шәаҳәаҩыс,
Абжьы сгәаԥхоит сара аԥсаатәқәа зегь рыҵкьыс!
О, сардәына, са сардәына – иҟәыӷоу сҵыс.
АШЬАУАРДЫН
Ашьауардын ԥырны ихалон,
Ажәҩан саркьа иадҽырбало, –
Иаԥшәымаха уаҟа ахала,
Инаԥшлакгьы иадырбало.
Ирбалон уи уа лассы-ласс,
Ԥсаатә захьымӡо, изаԥымгыло,

Иван Ҭар б а

~

Аҽырԥагьан иара ахьрылаз,
Иаԥымлацызт иаанызкылоз.
Уи ахьхалоз инаӡодаз,
Иамазкуадаз амч, алшара!
Иашьҭалодаз, уи иахьӡодаз.
Иқәла ицозшәа адәышшара?!
Иаҭаххаргьы ҵаҟа иҭалон.
Уи ҭаҷкәымха аҽеидыԥсало,
Ишәа-ӡыӡо, аԥсаатә ааилалон,
Иара ахьцәырҵуаз зегьы бнало.
Ауаҩгәымшәа дадыркылон,
Абла ихазарц – шьауардынҵас,
Ажәеинраала иаларгалон
Убриаз акәхап изанырҵаз –
Ашьауардын заларгалаз,
Ажәеинраала ԥырларц акәхап,
Урҭ андәықәла, нас мҩакала –
Ишԥеинаалоз даргьы кәаԥха!
Амҩа иқәын рымч еилалан,
Ахыкәалаа дара ирхьымӡо.
Дгьыли жәҩани еимдо иалан,
Ма иабыкәыз урҭ ахьзымцоз?!
Ауаа акосмас уажә ианалоу,
Амч ацәыӡзар сшьауардынгьы?
Иажәгәышьазар сажәеинраала,
Зны ишажәыз еиԥш са суардынгьы?
Аамҭа иагаз са сгәы иалам,
Исзыԥсахыр ҿыц ажәала.

~ 267

~ Иалкаау

268 ~
Сшьауардынгьы ԥыруа иалаз,
Сжәытә жәеинраала иахьаншәалаз!..
УРЫСТӘЫЛА
Ашьхақәа Аԥсныҟа иааныжьны,
Рсахьақәа сыкәа иҭаҳәҳәа,
Акаршәрақәа збарцаз еиужьны,
Снавалт Волга аԥшаҳәа.
Аӡымҩас ахьнеиуаз схыԥшылан,
Аҭбаара сзымшәеит блала, –
Гәаныла нас уи сынхылан,
Ес – уцаларгьы, уцала.
Аҭыԥқәа гәынкыла-гәынкыло,
Снеиуеит ари адгьыл сгәаԥхо,
Урыстәыла дуӡӡа, Урыстәыла
Аурыс наџьнатә дахьынхо, –
Аурыс дымикәа Урыстәыла,
Ииуамызт атәыла ахаҭа,
Аурыси идгьыли – еидкылан,
Исныҳәоит, сааины еиҭа!
Ишгылоу игылоуп, иахьгылаз,
Цаҟьоушәа уаҳа имқәацо,
Иақәлаз зегьы-зегьы нкылаӡ –
Ицеит уаҩы имбаӡо.
Шәыга лыԥшаахла еинҭәылан,
Ицәырҵуеит саԥхьа иҽырбо,
Ҭаацәакны ҳарҭ зегь ҳаидкылан,
Ҩныкаҿ ҳаҩноушәа сзырбо.

Иван Ҭар б а

~

Игәакьоу, иссиру, Урыстәыла –
Избоит абра слахьынҵа,
Хьыӡҳәала сшатәу Аԥсынтәыла,
Угәыҭбаара дуӡӡа санҵа!
ҼААНЫБЗИАЛА
Цырак мырӡкәа аҽаҩра ҭаагалт,
Џьаргьы ибжьамӡит баша ҳџьа,
Акосмос ахь ауаа хаагалт,
Рыстол иқәуп уаагьы ҳча.
Амартенқәа, амца шыра
Иархыџхыџуеит ргәы мыртәо,
Аџыр ҭаҽҽоит рыҵа-ахшьырахь,
Имцарҩашхан еилаҭәо.
Дгьыли жәҩани реимадара,
Мра шәахәала иԥоуп, иқәҵоуп,
Са сыԥсадгьыл ахаҿеилгара,
Ҿыц ианиз еиԥш, уажәгьы иҿоуп.
Есышықәса уи ҿарыла,
Ҩаԥхьа агәашәқәа аанартуеит,
Уи асахьа ахәажәцәа анылом,
Ааԥын шәҭыш еиԥш, ипытуеит, –
Мҵәыжәҩас иамоуп сажәеинраала,
Бласы исымоуп са схаҭа,
Аԥсышәала сашәа анаало,
Ҿыц сарцәажәоит уи еиҭа.
Ҳҭаацәа дуаҿ саргьы сгәаҭан,
Зегьы ираҳартә са сбызшәа, –

~ 269

~ Иалкаау

270 ~
Сыбжьы ахыҩырц ажәа снаҭеит –
Иара аҿахәы сҳәарашәа:
Ҽааныбзиала, сыдгьыл ҭбаара,
Ҽааныбзиала, арха, адәқәа!
Ҽааныбзиала, ҳҵоуранхара,
Ҽааныбзиала, ҿыц ҳаутәқәа!
Ҽааныбзиала, ихандеиуа,
Ҽааныбзиала, арыц лазҵо, –
Ҽааныбзиала, алҩа ахьҩеиуа –
Ауаа еидкыло, ргәы ҟазҵо!
Ҽааныбзиала, амшын, ажәҩан –
Аҵых ҵәцара млашьцахо, –
Адгьыл ажәлар зегь ахажәуа,
Нхыҵи-аахыҵи еишьцәахо!
Ҽааныбзиала, – абџьар ҭымҟьо,
Ан илмоуа џьабатәыс –
Уи лыхшара рыцәа еиԥымҟьо,
Уаҩ дылмоуа уи жьжьатәыс!
Ҽааныбзиала, ашәа еимазкуа, –
Апоетцәа рыбжьы еицамкуа,
Зынӡа еиԥшны аҟармаҵыс –
Ашәа рҳәаларц уи еицәамкәан,
Ҽааны еиӷьны, сынтәа аҵкыс!
АԤСЫӠҚӘА АҨАДА ИЦОН
Ашьха ӡымҩас ҵаҟа иҭалан,
Ахы ахьымӡо ицон ишьҭхыс,

Иван Ҭар б а

~

Снапы нҭаскын – аӡ иадтәалаз –
Ихнаҵәон, абар, снацәкьыс.
Адалақь еиԥш, ацәқәырԥа ҵар,
Сцәа-сжьы знык уа ианакьыс,
Ар рымцагьы уа еиқәырҵар,
Иазырԥхомызт уи нахыс, –
Са схы иҭалан, са сгәы иҭалан,
Уи иаразнак сеимнадеит.
Сахьааҭгылаз сара аамҭала –
Уаантәи сзымцо саанхаӡеит.
Ашьха ӡымҩас аҟазшьала,
Ҩаԥхьа акырынтә аҽаҟьеит, –
Иара иаршәыз ацыԥхь ала
Уи аҵыхәа сҿанаҟьеит.
Аиҩхаа ибжьаршәны иасуа аршәаа,
Аҽӡо, ицәырҵуа, икәараҵо,
Ицон уи аимхәыц пақәа ахаршәны,
Аԥсыӡ тәарҭагь уа иҟаҵо.
Амра шәахәа анхыԥсала,
Ибырфынха, ихьырӡха,
Имҩашьахуа рыԥсы шалаз,
Аԥсыӡқәа ажәлеит нас, хаха, –
Аӡы аӷьырахь – хыхь ихалан,
Урҭ наҳәы-ааҳәуа, анс, абарс,
Уа ихәмаруан дара рхала,
Адунеи ду рҽадырбарц.
Нас еихыԥо-еиҵыԥо, еишьҭалан,
Аӡаӷьыра усс имкӡо,

~ 271

~ Иалкаау

272 ~
Арҩаш цәқәырԥа иахьынҳалан,
Ҩада иҩеиуан рыҽкынҵо.
Ихала-халон еишьҭагылан,
Аӡәы ибар ҳәа рыԥсы ӡо,
Сара сгылан, уаҟа сгылан,
Дара шәар ҳәа сымҵысӡо.
Аԥсабара ушԥеибыҭоу,
Ушԥабзиоу уеизакны –
Аԥсыӡқәагьы амҩа рыҭо,
Иҿиарц уашьҭоуп аӡы аҟны!
Амҩа бзиа, ҩада ихало
Аӡӷьы еиҩызҵәо акалмаҳ,
Уаныгьыжьуа зықьны уҭало –
Ашьха ӡыхьқәа ирҭоу аҳ!
АҚӘА АУАМЫЗТ...
Ақәа ауамызт, ақәа ауамызт,
Амш баша ус ишәшьын,
Бара усгьы шьҭа баауамызт,
Сара сгылан сыбзыԥшын.
Ақәа ауамызт, ақәа ауамызт,
Сара сзыҳәа зегь ҭацәын,
Анасыԥ ҿыц сазыԥшымызт,
Адунеиаҿ са сзаҵәын.
Ақәа ауамызт, асы ауамызт,
Адгьыл тҟәацуан – еиҟәыдды,
Аамҭа усгьы иццакуамызт,
Иақәтәа ицозшәа ауардын.

Иван Ҭар б а

~

Сара сгылан, сгылан, сгылан,
Адгьыл бгозшәа сымқәацо, –
Бсахьа заҵәык аасыԥгылон,
Бара бхаҭа бсымбаӡо.
Бышьҭа ахьыӡыз сазҳәауадаз,
Сыбла бамбо бахьагаз.
Имӷьо сыхәра ҿазҳәауадаз,
Сыԥсы-бзамкәан сахьынхаз.
Бара бсахьа сгәыдыскылан,
Зны сажьазаргь, уи сарԥхеит,
Аҽанасыԥк аабыԥгылан,
Бымҩахыган нас багеит.
Ақәа ауамызт, асы ауамызт,
Амш еилгамызт – ус ишәшьын.
Бара усгьы шьҭа баауамызт,
Сара баша сыбзыԥшын...
ҨЫЏЬА АҲӘСАХӘЫҶҚӘА
Ашәа

Нуцеи Буцеи ирымоуп гәалак,
Ак еибырҳәеит дара рхала,
Ихәыҭхәыҭуеит урҭ ажәала,
Аӡәгьы имаҳартә, ԥшьаала, ԥшьаала:
– Арԥыс мыжда дышԥеибыҭоу,
Уи дахьынтәааз иарбан қыҭоу?
Издыруада ихы ахькыду?
Бара ибыду,
Сара исыду?

~ 273

~ Иалкаау

274 ~
Издыруада имҩа ахьышьҭоу,
Маӡа-маӡа ҽаӡәы длышьҭоу –
Иҟаӡамшәа лышьҭа-мышьҭа –
Сналхагыло уи дахьышьҭоу!
Ба бибома?
Са сибома?
Сара сзыҳәан акриҳәама?
Бигәаԥхама?
Сигәаԥхама?
Ма ҳашгәыӷуаз ус ҳанхама?
Еизара ыҟам, насгьы – чара,
Аха инхароуп ҳа ҳабжьара,
Ишсабҳәара: ариабжьарак
Уи дзыбжьалаз ҳгәарабжьара?
Уахгьы-ҽынгьы уи дзышьҭада?
Иҽы зҭало ма изышҭада?
Насыԥ дузар – изыхәҭада?
Лара лхаҭа дызусҭада?
Дыҩ дабацо ас дыбжьалан,
Мап, иҩашьом ишьҭыбжьала,
Уи даангылом аламала –
Ҳара иҳазҭаз ас агәала!
Чарак ҟалоит, аҽачарак,
Ҳара ҳзыҳәан гәырӷьа-чарам.
Ҳақәхарц аума ҳамацара,
Аамҭа мааиӡо ҳхаҵацара?
Аха инхароуп ҳа ҳабжьара,
Уаха иҟоу усгьы чарам.

Иван Ҭар б а

~

Ишсабҳәара: ариабжьарак
Уи дзыбжьалаз ҳгәарабжьара?..
АЖӘАЛА ИХӘУ
Дысмысит лабала,
Исықәкны дымхыст,
Сихәит уи ажәала,
Ажәала уи дхыст.
Акала симшаҭеит,
Сҭахар ҳәа дымшәеит,
Сыԥсырҭа иазгәаҭан,
Аргама дыкшеит.
Итәымыз, ишьыцыз,
Сзыниаз игәаԥхеит,
Уи ахәра са ишсыцыз,
Наӡаӡа исзынхеит.
Исыхьзеи, исыхәҭазма,
Изсыхьзеи абас?
Сҭахандаз иаразнак,
Сҭахандаз уаҩҵас!
Ианбанӡа сынхало,
Уи ахәра мӷьаӡо?
Сахьҭыҵуа, сахьҭало –
Исыцуп сахьцо!
Изакәызеи исыӷралаз,
Уи – уаҳа хәшәы змам?
Исыдҵуам ахала,
Исԥырҵуам, иауам!

~ 275

276 ~
Сгәы иалоуп, сгәы иалоуп,
Уажәыгь ӡаӡҵас –
Сҟазҵаз аҽакала,
Изыԥсахыз са сҵас!
Ҽнак зны сааицралан,
Сааицралан сҟаԥшьӡа,
Са сижәлеит ажәала,
Изыхәҭамыз зынӡа!
Ишызбоз уи дцәышхеит,
Жәа изымҳәо дшабеит.
...Уи ашьҭахь... санҟәышха –
Са сҭыԥаҿ дызбеит.
Дцеит уи игәы анихьӡа,
Ус дцеит дышцара!
Изсыхьзеи, изсыхьзеи,
Уи зсыхьзеи сара?
Шьҭа ицзаап ицрымҵуа
Уи шҳамха изыхьӡаз.
...О, ажәа ҳҿы иҭыҵуа –
Уцқьаз, ураӡаз!
СХӘАРҬАМ САРА УИ АДА
Исымоуп сара аҽҟьарҭа,
Дсымоуп сара аҩыза,
Сыдгьыл – са сынхарҭа,
Сыжәҩан ҭбаара – схыза.
Исымоуп сара ацарҭа;
Ауаа – сыздызкыло.

~ Иалкаау

Иван Ҭар б а

~

Иааиуагь сымоуп гәарҭак –
Аҩны са сызԥыло.
Сыдгьыл саԥсахозар,
Сахьцалакгьы сшәарҭам –
Иара азы сҭахозар –
Сыбаҩ нас иахьарҭо!
Уи сырҽхәозар – сԥагьам,
Еиӷьу ԥсадгьыл змада?!
Сыдгьыл, сыдгьыл гәакьа,
Схәарҭам сара уи ада!
...Схәарҭам сара уи ада!
АҚЫҬАҚӘА ИРЕИӶЬЫМ СА СҚЫҬА...
Ақыҭақәа иреиӷьым са сқыҭа,
Ашьхара икыдым еиҵҳәа,
Апоетцәа ахцәажәом уи ҷыда,
Апоетцәа ирымбеит уа рыҽҳәа.
Ашьхақәа ма иачхынгылам,
Арҩашқәа цом илбааҽҽа,
Амҩақәа ахькаршәу урнылар –
Иуԥылом уаҟа аҽа.
Аӡыхьқәагьы уԥылом, ахьхьаҳәа
Уаԥхьа еибарсны икаҭәо,
Ашоураз аӡыцқьа уанаҳәо –
Ҵеиџьуп уӡышхәа зыртәо.
Архара – акаршәрақәа еинылан,
Исыздыруам шьҭа сахьыԥшра,

~ 277

~ Иалкаау

278 ~
Сыжәлар рнапҩыра ананыла –
Сыбла хнакуеит уи аԥшра!
Сқыҭа, уатәамбо, уҟәнызшьо,
Дыҟаз дахьыҟоу иара,
Издыруагьы дмаҷуп ушысшьо,
Иуеиӷьугьы сшашьҭам сара.
Сгәы иҭаскыз зны имнаӡакәан,
Мцуроуп сызҿу зегь – сутәы,
Уа узыҳәан исымоуп имҳәакәан,
Исзымҳәац макьана аҳәатәы.
Абзиабара амҩа иҳабжьудаз,
Ҳабжьара ибжьоуҵаз, Баслахә, –
Аӡәгьы издырӡом ишсуҭаз, –
Аӡәгьы издырӡом уи ахә!
СА СҾЫ ИҞОУП
Ицоит, рҳәоит, аӡы ахьышьҭрахь,
Аха сара исызҳәарым –
Ибаны саап ҳәа схәыҷра ахьышьҭоу,
Ҩаԥхьа сцаны уахьтә сзаарым.
Ҩаԥхьа сымҩа ҿыц санылан,
Исылшозар сцан избап –
Схы самжьозар ус гәаныла,
Ҵабыргыҵәҟьан – мапуп, мап!
Ацәыӡ уаҳа избо сакәым,
Амш имҩасыз шьҭа ицаӡеит –
Сыԥсҭазаараҿ уи хынҳәрақәым,
Сыбла иамбо аҽаӡеит.

Иван Ҭар б а

~

Џьара икаршәуп, џьара ибжьаршәуп,
Са схәыҷра ашьҭақәа еиԥхьытта,
Сара ссахьа ԥшқа ирҿаршәыз,
Иаӡәӡәоит уажәшьҭа ақәаԥсата.
Зегьы ирыман дара раамҭа,
Инхоз сзагом шьҭа џьара,
Аха ажәытәра исзаҭом ҳамҭас –
Уи исзаҭом са сҿара.
Сцәа-сжьы иалан, убра ишалаз,
Са сҿы иҟоуп иахьагьы,
Сызцом сҿара сацәыбналан,
Ада схәарҭам ԥхьаҟагьы.
Ада схәарҭам, сыԥсы ҭшәаанӡа,
Сгәы зырныҟәо мчуп иара,
Аԥсҭазаара са сгәы ахшәаанӡа –
Са сҿы иҟоуп са сҿара!
АМҨА СЫҚӘУП
Сылаԥш ахьӡом стәыла ҭбаара,
Исзеимамдеит ахи аҵыхәеи,
Сныҟәеит, сныҟәеит сара даара,
Аха зегьы збартә самыхәеит.
Џьара снеин – ҵла еихашьшьыран,
Џьара – арҩаш ашьхақәа аӡәӡәон,
Аҽаџьара – иҵааршәыран,
Аҽаџьара – аӡиа хаҽҽон.
Ахра кнаҳа нас саҿалеит,
Акаршәрақәа цқьа еимыздеит,

~ 279

~ Иалкаау

280 ~
Џьара схалеит, џьара сҭалеит,
Ладеи ҩадеи сымҩа бжьыздеит.
Аӡы сырит, амшын сырит,
Ԥсаатәҵас сԥырны ажәҩан схалеит,
Исзымдыруаз акрыздырит,
Сызхьымӡазгьы кыр сыԥхалеит.
Амҩа сықәуп сызхымҟьаша,
Ҿыц сахьнеиуа сашьцәа сԥыло,
Скылнагарцу иахьынҵәаша?
Ҽа мҩак сзаатуеит сеиҭазныло. –
Иртыш саман Об иналалт,
Уи сааӡхыҵын – адәышшара,
Нас избеит уа са сыблала
Сибра иамоу амч, алшара.
Избеит сара исымбацыз,
Адунеи ҿыц уаҟа исзаатын.
Нас иуҳәома исымҳәацыз –
Сажәеинраала – сара сааԥын?
Уаҵәы сахьцо тәымџьара акәым, –
Стәыла дуӡӡаҿ сахьаԥшәымоу –
Сыԥсҭазаара – уи нҵәара ақәым,
Ҭынч сызтәома амҩа шсымоу?!
УА МШЫБЗИА, СИБРА...
Уа мшыбзиа, Сибра абнаршәыра,
Сыбла зхьымӡо ишьҭоу арха, адәқәа!

Иван Ҭар б а

~

Уа, мшыбзиа, Сибра ашьха-ахшьыра,
Аӡиас ссирқәа, нас аԥшаҳәақәа!
Арахь сдәықәлеит сара гәыла-ԥсыла,
Агәҭакыра исымаз насыгӡарц,
Аӡәгьы сааимышьҭит уара ушҟа мчыла, –
Сашьҭан, сашьҭан сара абра сааӡарц, –
Абра исԥыларц схәыцра иалаз ԥхыӡҵас,
Аха избаз еиҳауп лабҿаба,
Схатә гәаԥхара шакәыз убан «схызҵаз» –
Убриаз акәхап уаргьы узҽырба!
Уҽырба, Сибра, иааԥшырц уара уцәаҩа,
Уҽырба, Сибра, усахьа ҿыц збарц!
Сашәа рысҭоит ҳамҭас ушьха, уҿаҩа,
Саныҟамлогь иара абраҟа инхарц.
Ихтны, Сибра, схәыцра зегьы иацыз,
Уоуреи угани цқьа еихых-еиҵых,
Сара сзыҳәа уҭацан исымбацыз,
Иҟалозар, укасы шкәакәа уҿых.
Уара узыҳәан, Сибра, сара стәымӡам,
Сзакәу убарцаз сгәаҵаҿ уҭаԥшы!
Сажәеинраала хиарцаз акгьы сцәумӡан,
Умаӡақәа сара сзы иаарԥшы.
Шьапымышла, Сибра, удгьыл снықәлан,
Аграпараҿ сышьҭақәа нанҵо,
Ухьыӡ шьҭыхны сажәеинраала дәықәлап,
Мҵәыжәҩас уамаз уи ԥырны иахьцо.

~ 281

~ Иалкаау

282 ~
АӶБА ЦОН ИРТЫШ ИХЫЛАН...
Аӷба цон Иртыш ихылан,
Иҟәашӡа ихызшәа уаҟа аҟыз,
Ҽынла иазеиԥшын уи уахынла,
Аҽеиҵнахуан амҩа изныз.
Аӷба цон Иртыш ихылан,
Амҩа ҭбаара анаба,
Нас ишнеиуаз Об аԥылан –
Иаамҵанарсит ацәқәырԥа.
Нас ицон уи Об ихылан,
Наҟ-ааҟ Сибра адгьыл шьҭан,
Аныҟәаҩцәа рҭыԥ аанкылан –
Иара аӷба ашәҟәыҩҩцәа ҭан.
Аӷба цон аиааира агазшәа,
Ахьанҭара изҵаз мӡо,
Аха ашәҟәыҩҩцәа рпара абазшәа,
Иҵәаауа инеиуан абжьы хҵо.
Аӷба неиуан, агәы каршәны,
Иахаргылан амызгәыҭ,
Амҩа ган уи аӡы иҭаршәны,
Инадгыларц нас Сургут.
Аӷба неиуан, иаанымгыло,
Уаҟа ашәҟәыҩҩцәа атәнатәын,
Аха аӷба иазнымкыло
Хәыцра шәкыла иара ҭәын.
Сибра рыԥхьон иалахало,
Дара рҿаԥхьа агәы хнатуан,

Иван Ҭар б а

~

Агәырӷьаҿҳәаша абжьы ахало,
Аӷба есааира иҿнаҭуан.
Аимак-аиҿак шьҭа еиқәҳәалан,
Зегьы ршыкьыбжь нас еиқәтәан,
Змаршәа узымкуа ус мариала
Иникылт рыӷәра акапитан.
АХЬҬА УАМКЫН, СИБРА
Ахьҭа уамкын, Сибра, уаҳа,
Умқыџьқыџьын, умлаҳәын.
Удгьыл иқәло даауеит даҳәан,
Ауаа рзыҳәан умгәыҳәын!
Зны, ҭоурыхла уцәаҩа хьшәашәан,
ԥсырҭа ҭыԥҵас уԥхьаӡан,
Абра иҿахҵәон ауаҩ иашәа,
Имшқәа кьаҿын, иԥхьаӡан.
Цәас иуқәыз ҵааршәыран,
Маҭәас иушәыз насгьы сын,
Избахьадаз амра ашыра, –
Иаакаԥхаргьы, уа исасын.
Азаҵәрагьы уарцәарсысуан,
Ацәа ухымҵуа иухатәан,
Аԥша ҵәаауа хаха иусуан,
Ужәҩан анаҟә аҿатәан.
Ма измадаз угәаԥхара,
Иуҭаауадаз ма дынхарц?

~ 283

~ Иалкаау

284 ~
Абра ирхыргон ауаа «рхара»
Удгьыл хьшәашәаҿ иҭахарц.
Иахьа шәарҭас аӡәгьы уимам,
Удгьыл иқәуп узгәаԥхо,
Уажәшьҭарнахыс хьҭа уакрыма, –
Ауаа ргәами уагьзырԥхо!
Узҭаху иоуп иааиуа гәыла,
Нхара дзааиуам ара атәым.
Ухазынаҭроуп сара стәылаз,
Уара умалгьы шьҭа иҵәахым.
...Ахьҭа уамкын, Сибра, уаҳа,
Умқыџьқыџьын, умлаҳәын.
Удгьыл иқәло даауеит даҳәан,
Ауаа рзыҳәан умгәыҳәын!
СИБРА АЦӘАЖӘАРА

Исҭахым иаҳхысхьоу салажәларц,
Самадазарц аамҭа – аҿаҳа.
Сгәы иҭоуижьҭеи иҵуазеи суацәажәарц,
Сибра адгьыл, исҳәо ааурҳа.
Шаҟа гәнаҳа уцу здыруада,
Шаҟа ԥсыбаҩ укәагь иҭаԥсоу?
Арҭ аӡиақәа шаҳаҭ ззыруада,
Лаӷырӡышны мамзар иуҿаԥсоу?
Издыруада удгьыл зырхьшәашәаз,
Ауаа ракәзар абра иуцәҭахаз?

Иван Ҭар б а

~

Ахаҵараҿ ӷәӷәала иԥушәахьаз,
Рыӷәӷәара акәзар уара иузынхаз?
Ма уи акәзар, Сибра, зҿумҭуа –
Аҳәатәқәа иумоу нымҵәозар зынӡа?
Ма уи акәзар ухы-уҿы зхумтуа,
Ухала иухугарц акәзар уи маӡа?
Уҭоурых зегьы ашәҟәы исзанажьуам,
Уԥсҭазаара шәҟәык ма иазҳәарым,
Зыхьӡ нымхақәаз хазы исзаважьуам,
Урҭ рныӡба сыман сызцарым.
Ахы хымтыр амуит сцәажәара,
Саргьы исымоуп, Сибра, гәырҩақәак,
Аха араҟа смааӡеит гәжәажәара,
Икасыԥсарцаз насгьы лаӷырӡқәак,
Изалшарызма иахьа исгәаламшәар –
Ахақәиҭра зтәылаҿ изҭаххаз –
Аԥсуа ихырҵаз, акгьы даламшәа
Иҿахәы изымҳәо идгьыл уи дшаԥхаз.
Сибра иӡма зынӡа ишьҭамҭа,
Изаҳада иԥсшәа-иуасиаҭ?
Изахьымӡаз амра агыламҭа,
Дуҵәахыма улашьцара днаҭ.
Аӡәгьы дыӡыр сҭахым днылакәкәа,
Ахьыӡқәа анырҳәо иара дыбжьахо –
Агәырӷьараз иаҵәца нкыламкәа,
Есқьынагьы аҿымҭра дазынхо.
Сара схьышьҭра ақьабыз гәныскылан,
Ҳаибабарцаз зегьы абра ҳакны,

~ 285

~ Иалкаау

286 ~
Иӡхьоу раԥхьа са сшьамхнышгылан,
Рыхьыӡ шьҭысхуеит иахьа иҳаракны!..
ССАСУП, САГЬСАСЫМ...
Ссасуп Сибра, сагьсасым,
Ачара сзырурц сазыԥшым.
Сҽалкьны сгылам сырбаларц,
Аԥсшәа сызкны ирҳәаларц.
Ихароу иакәхап исасу,
Уааи ҳәа иарҳәарц иазыԥшу,
Сибра сгәаԥхан сааит сара,
Сгәы иагьҭаскуам уа сасра.
Сибра гәыҭбаа, угәы сзарты,
Саргьы исымоуп аҳәатәы:
Са сгәы узаатырц ухаҭа –
ԥсҭазааракны ҳаимада!
Сныҟәо удгьыл са снахысп,
Аԥша хьшәашәа, анаатә сысп,
Асы аныԥсуа, са слаҳәып,
Сцәаҩа унаало, нас сааҳәып.
Укәал снықәлар – сынҭашәап,
Умыч суҭап, сеиқәуршәап.
Инаалоит, рҳәоит, изжәуа уӡы,
Нас иҳәозаап убзырӡы.
...Ссасуп Сибра, сагьсасым,
Ачара сзырурц сазыԥшым,
Сара схызхуа ҳауам, сым.
...Стәылаҿ џьаргьы са ссасым.

Иван Ҭар б а

~

~ 287

БЕРДЫ КЕРБАБАЕВ АӠЫМҨАС АХЫҚӘАН
Аӡы дыруеит, амшын дыруеит,
Аха днымхеит уи дахьцаз,
Идгьыл зыԥсоу иара идыруеит,
Идгьыл гәакьа дзырӷьацаз.
Иара изымҳаит уа мариала,
Дырчачатны уи дааӡам,
Дыԥнашәахьеит идгьыл ӷәӷәала,
Иԥсҭазаара мариаӡам.
Анаатә асуеит аԥслымӡ шалоу,
Идгьыл цәҳәыра аҿы хтуа,
Аха икажьны иара ахала,
Џьаргьы дымцеит уи ҿыҭуа.
Аӡыдара нас иаиааит,
Ажәлар асны ианынха.
Уажә ианиба, еиҭаизааит
Ихьышьҭра иннажьыз ацәынха, –
Аӡба дакит, аӡба дшамкуаз,
Аказказра уи игәаԥхеит,
Аӡы аҿаԥхьа уи дгачамкуа,
Акыраамҭа уа даанхеит.
– Ҽааныбзиала, ҳаибабааит,
Сибра адгьыл са сызҭоу! –
Сҩыза, Берды Керабабаев,
Асас иажәа иҳәеит ихәҭоу.
Аӡәгьы иҿаԥхьа имам гәнаҳа,
Хыбаарамызт уи зызҳәаз,

~ Иалкаау

288 ~
Акгьы даҵашьыцуам уаҳа
Ӡуп уи дшьыцуа уа дҟазҵаз.
Аӡы мҩасны ицон уи иаԥхьа,
Ихәыцрагь ашьҭан иазынхарц,
Нас гәаныла аӡымҩас даԥхьон
Ҭырқәмениаҟа амҩа архарц.
СИБРА ИНАРКНЫ...
Ашәҭқәа ртәыла ахьӡуп Аԥсынтәыла,
Ӡынгьы-ԥхынгьы иагым уи амал,
Ашәҭ сгәыҵаҳәҳәа асасгьы сиԥылоит,
Гәыразыла сышҭа уи данҭал.
Асас иааира гәырӷьарами иацу,
Аԥшәмагь дҟалоит усҟан деилыхха,
Зхы мацараз инхаз дызӷьацарцу?
Илшахуазеи ихала данынха?!
Нхамҩа бзиа роуеит зҽеидызкылаз,
Урҭ еилаҵәан ҭаацәаракны инхар,
Изыҟалозма иахьа ҳара ҳтәыла
Досу рышҭа изҭымҵуа уа иҭахар?
Сықәуп сара сыдгьыл ду аҭбаара,
Са снызкылогь ыҟам саԥхьа аҳәаа,
Сылаԥш ахьӡом иахьа са сынхара,
Исызгәакьоуп са сызлоу ауаа.
Сибра иааӡоит амҩа са сызнылаз,
Уи насыԥуп сылахь ианнаҵаз,
Ианамадоу Сибра Аԥсынтәыла –
Сара издыруеит стәыла шыӷәӷәахаз.

Иван Ҭар б а

~

~ 289

Аҽанарҭбаа Сибра иахьа анхара,
Аҵааршәыра дәықәлан иӡыҭуеит,
Ианагымха ажәлар рымч, рыԥхара,
Ашәҭқәа еинылан рыбӷа еиҵыхны ишәҭуеит.
Изакә уааузеи Сибра сара исԥылаз,
Закә ҟазшьоузеи ирымоу инеизакны,
Иахьалаго убарцаз ҳара ҳтәыла –
Амҩа уқәла Сибра инаркны!..
АЛТАИТӘИ АҚӘА
Адгьыл аарҩара ххалан,
Аԥсы азымго аарла ишьҭан,
Аԥҭақәагьы нхыла-аахыло,
Қәацк аарҿымшәо дара еишьҭан.
Аеҵәара аҩежь-цәа ахалан,
Ицон адгьыл еиҟәыдды,
Амра еибыҭан усгьы мцала,
Иныҟәо, иқәын арха, адәы.
Ача былуан иахьҩыҵхахаз,
Аџьықәреигьы шьҭа ихьышьшьуан,
Ажәҩан ашҟа ргәы ҭырхаха,
Ажәҩан аԥхьа зегь ашшуан.
Ажәҩан еиԥшын – аԥлакь шыра,
Адгьыл аџьуан иахашын,
Бааӡатәыда зегь уашәшәыран,
Ақәа алеира иазыԥшын.
Уаҳа изымҳәуа арахә гылан,
Рқьышә аҟәион аҳаскьын,

~ Иалкаау

290 ~
Нас аӡымҩас инхықәгылан,
Аӡы иаҿыхәон, иӷьазкын.
Дгьыли жәҩани шәеиҿагылаз,
Еибаркареит, еибаршит.
Нас уи ажәҩан азнымкылазт –
Ақәеиужьра иканаршит.
Ақәа леиуан ахаҽаҳәа,
Илеиуа-леиуан агәы каршә,
Аҭаца леиԥш адгьыл аҳәон,
Уажә азыҳәан ақәа – ахаршә.
Уажә азыҳәан қәан изҿыхәоз,
Агәы зҵаршәыз усгьы қәан,
Адгьыл ҿыхон, адгьыл ҿыхон,
Адгьыл ҿыхон, аԥсы аган.
Нас ишнеиуаз агәы ҭәызаап,
Ақәа иажәыз агәаԥхон.
...Иџьашьатәугьы џьашьатәымзаап –
Ҩаԥхьа амраҿ аҽарԥхон.
АҴӘА ҾЫСХУЕИТ
Алтаи, Алтаи – ахьышьхақәа ртәыла,
Ахьышьхақәа рыла зышҭа хкаау,
Ажәҩан шаша ҳаргьҵас изхагылоу,
Агәыӷра еиԥш, зоуреи згани ҭбаау.
Дунеи хьшәашәан ауаҩ ишьҭа знылаз,
Ишьапаҵаҟа аҵаа уа иӡыҭит,

Иван Ҭар б а

~

~ 291

Ианирҿыха – адгьыл аԥштәы ахылеит,
Инапы зкьысыз аҵлагь нас ишәҭит.
Иаарҳәны ишьҭеиҵеит адгьыл агәы дҩахан,
Аԥша нықәсит аԥсы ахаҵо,
Уи нахысгьы зынӡа имоуит тәаха,
Иара днықәлеит ажәла уа илаҵо.
Амшын иаҵәа еиԥшхеит ача игылаз,
Нас ахышәҭқәа шьқьырит цәқәырԥаҵас,
Ауаҩ имчи адгьыл амчи еидгылан,
Адгьыл дазгылт ауаҩы нцәаҵас.
Аҽ-ура еиԥш, аӷәра уи иаҿеиҵеит,
Адгьыл зҳәынҷаз иаргьы дагәаԥхеит,
Амра иамбоз амҩа ҿыцқәа шьҭеиҵеит,
Ишьҭа ихылан – амрагь аҽарԥхеит.
Аӡқәа неиуеит адгьыл ада иҭалан,
Хыхьынтә иԥоит арҩаш гәырӷьаҵәа!
...Сара Аԥснынтәи сааины абаҳча сҭалан,
Алтаи аҵла иҿысхуеит иахьа аҵәа!..
АӠЫМҨАС КАТУАН
Алтаи ашьха рыԥхра саныбжьала,
Ашьхатәыла сшеибакәыз сатәын,
Сааннакылеит раԥхьа иара абжьала
Аӡымҩас ду ицәырҵыз уа Катуан.
Иаагәылҳәазеит уаҟа ашьха еиҩԥара,
Иаршәшәон азқәа ацәқәырԥақәа шьҭых,
Ҵаҟа аҽкаршәны инықәлеит адгьыл ҭбаара,
Шьауардынҵас амҵәыжәҩақәа еиҵых.

~ Иалкаау

292 ~
Нас инеиуан ахҭарԥашқәа ахаршәны,
Акаршәрақәа ирықәла ицон хара, –
Уи иалалоз аӡымҩасқәа аҿаршәны –
Иҟамлаӡозшәа бзанҵык азхара.
Сара схәыцра – ҳамҭас уи иахаршәын,
Иара схәыцра – гәыразрала иҭәын,
Ажәҩан азы – уи уарҳалс икаршәын,
Адгьыл азы усгьы ибааӡатәын.
Са сшанхалан уи ахықәаҿ сгылан,
Сзымҩасуамызт саргьы уаҟа ӡҵас, –
Иаамҩахыҵны уи сцәаҳәа инаныларц
Сажәеинраала иасҭон сара дҵас.
СИБРАТӘИ АҞАЗШЬА
Зегь ирзеиԥшу ҟазшьақәакгьы
Аԥсабараҿ ирзаԥуп,
Урҭ уԥылоит уахьцалакгьы,
Уахьнеилакгьы иузыԥшуп.
Џьара иҿыцӡоу уԥылоит цәаҩак,
Иумбацгьы убоит ҟазшьак,
Џьоук азцозар ашьха-ҿаҩа,
Шьоукы ирҭахӡам уи зынӡак.
Шьоукы ықәынхоит адгьыл цәҳәыра,
Аҵааршәыраҿ шьоукы нхоит,
Џьара иргәаԥхоит амра ашыра,
Џьара – ахьҭа ма иргәаԥхоит.
Сныҳәарц акәӡам аҵәца нкылан,
Иахьа изысҳәо ажәақәак,

Иван Ҭар б а

~

Сибра инхо – са сахьрылаз
Ирыдызбалеит ҟазшьақәак.
Адәахьала – маҷк ихьшәашәоуп,
Ажәа гәыбзыӷ уадыршьуам,
Аламыс еиԥш, дара иашоуп,
Ажәа анурҭа – уржьауам.
Ауадаҩра – ҟазшьа ааӡагоуп,
Ауадаҩра – урҭ зааӡаз,
Иаҭаххозар дара ԥагьоуп,
Адгьыл даабуам уаҟа ишәаз!
Гәыразыла уаныҩнала,
Нас – уаԥшәымаз рыҩнаҭа,
Уанрыхҭыгәла аҽакала, –
Наҟ уааихырхып ухаҭа.
Уҩызан урбар – нас наӡаӡаз
Рыкәа уҭаршәуп уҵәахны,
Сибра инхо, иара идәаӡа
Кажьны ддәықәлом дыхҵәаны.
Идгьыл далоуп дала-шьала,
Уи дӷьацарцаз уа дынхеит, –
Сибра дааӡан аҟазшьала
Хачҳарыла дыӷәӷәахеит.
АҲӘСА АСТОЛ ДЫРХИОИТ
Аусураҿ ҳнарыхҭыгәлеит
Ишҭаз аҳәса амхырҭа,
Рхы-рҿы амца ҟаԥшьӡа инықәлеит,
Ибылхьан аԥсык, ҳаӷеиҭа.

~ 293

~ Иалкаау

294 ~
Иааилаӡыӡеит, иаақьачақьит,
Маӡа иныҵак иааҽырбеит,
Амхы ишҭазгьы акы рчақьит,
Рыбла хаақәа наҳдырбеит,
Иара уи акәхеит – нас ақьала
Зегь ҳныҵалеит ҳаиманы,
Иара уаҟа ҳахьныҩналаз,
Астол гылан ихианы.
Ианбеиҿыркааи, ианбеибырҭеи,
Иабацәырҵи уаҟа ачыс!
Амла акыха аҳәса иурҭом –
Уахьнеилакгьы ирымоу мчыс.
Сара саԥхьон рыбла ԥхара,
Сибраа рыҳәса акгьы рӡом,
Дара ангылам иааигәа, анхара
Аӡәгьы илшом, дызӷьацом.
Зегь иаразнак ҳааидыркылан,
Ҭаацәаракны ҳаилатәан,
Қьалак иакит усҟан ҳтәыла,
Иааҳакәыршан иара шьҭан.

Уа инеимда-ааимдо ҳныҳәон, ҳныҳәон,
Ҳцәажәон иаартны ҳа ҳагәқәа,
Ҳаешьара – ҳара ҳныха,
Ҳаҵаныҳәон зегь згәыкуа.
Ашьҭахь ҳанцоз, уаантәи ҳгылан,
Урҭ ҳнаскьаргон зегь еицны,
Гәырҩак аҽӡо рыбла ихылон,
Гәалак рыман зегь еиԥшны.

Иван Ҭар б а

~

АШЬЫЖЬ
Сыдгьыл, схәыҷра иамаз гарас,
Иахьа сназго снапы аанкылан,
Уи сарҿыхоит аимыггараз,
Адәы снықәларц нас сҩагылан.
Абар, уажәгьы ашацкыраз,
Аҵар рыбжьы сытҟәа самоуп.
Урҭ сдырҿыхоу сара акыраз,
Наџьнатә аахыс ус иргьамоу!
Иҷырҷыруа ашәа анырҳәо,
Изыргәырӷьо цқьа издыруандаз!
Урҭ ирымоу иахьа аныҳәа
Дара реиԥшҵәҟьа исныруандаз!
Иара абас ауп ашәа шырҳәо,
Риҵа ахықәаҿ са санныҟәо,
Урҭ ацәшәошәа исхашҭыр ҳәа
Манзорок уажә са сахьыҟоу? –
Манзорок ауп иахьысԥылаз
Ашацкыраз рыбжьы хаала,
Дара рами саанызкылаз,
Ҩаԥхьа ахәыцра салахалан.
Иаасыкәыршан – шьха еибаркыроуп,
Рҽыркәабозаап мра шәахәала,
Риҵа еиԥшҵәҟьа абраагьы искыроуп
Урҭ ацыԥхьқәа са снапала.
Ашьыжь ӡыхьла сҿы сыӡәӡәароуп,
Ашьыжь шәахәа уа исыхьшароуп,

~ 295

~ Иалкаау

296 ~
Абзиабара цқьа исҿаҵәароуп, –
Сахьаԥылаз сара ашара.
Амра ангыло – са сабароуп,
Саргьы избароуп – абла ҭшаша,
Уи аԥхара абраантәи изгароуп,
Сара с-Риҵа иагәаԥхаша.
САХЬЦАЛАКГЬЫ ИАРА СЫЦУП
Сахьцо исыцуп иара аԥхара,
Ахьышәахәа сгәыдыԥсало.
Амра иснаҭом гәеиҵахара,
Иадыруашәа сыԥсы шалоу.
Сара раԥхьа сыбла анхыстыз,
Амра шәахәоуп ихыҷҷалаз,
Сыбжьы ҭыган раԥхьа анҿысҭыз,
Амра сԥылеит гәырӷьа-ччала.
Аԥсноуп иара раԥхьа иахьгылаз,
Аԥсны избеит – абла ҭшаша,
Уаантәи амҩа са сызнылаз,
Сама инеиуеит иара шиашоу.
Сахьнеилакгьы сара стәылаҿ,
Сымра шәахәоуп сыбла ихгылоу,
Ишгыло еиԥш Аԥсынтәыла,
Абар, Сибра уажә иахьгыло.
Убра сгылоуп, убра сгылоуп,
Ҩаԥхьа игәырӷьо иахьысԥылаз,
Иара сгәылоуп, са сагәылоуп –
Ҳамҩа акызаап ҳаицызнылаз.

Иван Ҭар б а

~

Ҳамҩа акызаап ҳаидызкыло,
Мҩа лашада усгьы схәарҭам,
Са сахьнеиуа иаргьы сԥылоит,
Иамаӡамшәа уаҳа хгарҭа!
АЛТАИТӘИ АШЬХАҚӘА
Арҭ ашьхақәа саԥхьа игылаз,
Баша игылам иааԥсаны.
Урҭ патула рҭыԥ аанкылан,
Адгьыл дырԥшӡоит иаԥсаны.
Аки-аки еихагылоуп,
Аки-аки еибаркуп,
Хазуп дара хаз-хазыла,
Еиԥынкылан – зегь акуп.
Гәыла-дала дара еиларшәуп,
Ажәҩан ашҟа – иҳаракуп,
Адгьыл-уарҳал раԥхьа икаршәуп,
Адгьыл ӷәӷәала дара акуп.
Аиаҵәара реилаҳәашьоуп,
Ашәаԥыџьаԥ ихнакын,
Ашәарыцаҩ иибо башоуп –
Ашәарахқәа уа ибнакын.
Арҩаш ыԥоит, нас шәарахҵас,
Џьара ибжьаршәуп аӡиақәа,
Аԥҭақәа аақәлоит сапын шәахҵас,
Нас ибжьаӡуа рхаҭақәа.
Рҿы рыӡәӡәазшәа рсахьа еилгара
Иаауԥгылоит уа ҩаԥхьа.

~ 297

~ Иалкаау

298 ~
Ашьха анызбо са сгәаԥхара
Еиҭашәасҳәоит нас иахьа:
Сара сышьҭа цқьа ианхаларц,
Сымҩа аҿысроуп уа иара.
...Ашьха сыԥхьоит ҩада схаларц,
Адәеиужьқәа – сцарц хара.
ИССЫК- КУЛЬ
Ари мшыну, мамзар ӡиоу?
Сылаԥш зхьымӡо дәы иаҵәароу?
Ажәҩан ԥҽыха ҵаҟа ишьҭоу
Имҩашьахуа уи ишаҵкару?
Харантә снаԥшын – аԥсы аӡеит,
Ацәа иҭахәхәа агара игаран.
Ааигәа снеин, иаақәацеит,
Ақьышә иаақәлаз гәырӷьа-ччаран.
Сара сгәаҿы агәырӷьа арит,
Иара еиԥшхарц сгәалаҟара,
Нас ацәқәырԥақәа шьқьырит,
Аҟәара иавлт реилыҽҽара, –
Уажәшьҭа иҽырбоз – ӡиаҵәаран,
Уаҟа иҽырбоз – ӡиаҵәаран,
Саԥхьа иаатуан Иссык-Куль
Иамаӡамкәан ҵыхәаԥҵәара.
Акәатақәа ԥыруа ихын,
Нахьхьи, џьара анаӡараҿ,

Иван Ҭар б а

~

Сара сылаԥш дара ирхын,
Сыҵашәозушь рыблабара?
Аӡиа рыгәҭа иааҭакны
Игылан ашьха рырацәара,
Сара сгылан сшанханы,
Сзаԥырымҵуа аӡиаҵәара.
Амра аахалон иԥхашьо,
Аӡы иӡаало, агәы ҭырхаха, –
Ижәны инкыдлон, аԥсы шьо,
Ажәҩан гәышҵахь нас ишзахәоз.
Амра иқәнаҵон аԥшаҳәа,
Иҩыча-ҩычо хьышәахәала,
Мрала икәабаз ацәаҳәа
Иагәылыҷҷон сажәеинраала.
АҞӘА
Ашәа

Зсахьа ҩычоу хьышәахәала,
Амра мсасыр мышкы иахьамуа,
Амшын зҿаччо зыцәқәырԥала,
Ашьха ԥагьа зхагьамгьамуа,
Баҳча еиужьран бӷьы иаҵәаран,
Агеи-ашьхеи ирыбжьалаз,
Аҟәа, Аҟәа ашьыжь шараз
Ацәа иалҵуа аҵар рыбжьала.
Сыԥсаҭҩыра, сыхьӡырҳәага,
Са сџьа здысҵо – исгәаԥхо!

~ 299

~ Иалкаау

300 ~
Са сықалақь – амшын, ага,
Амра ҟәандан изхаԥо.
Амшын гәеиужь саркьаԥсаран,
Иахьеиҵыҵуа ицырцыруа,
Дҟаларымашь аԥсабараҿ
Уи хәыцрыла знык ма имыруа?!
Ажәҩан лашоуп икеикеиуа,
Аҵых еилгоуп ихьыҵәцаран,
Аброуп сҭынчны сахьнеиҩеиуа,
Абра избоит сгәыхәтәыхьӡара.
Сыԥсаҭыҩра, сыхьӡырҳәага,
Са сџьа здысҵо – исгәаԥхо!
Са сықалақь – амшын, ага,
Амра ҟәандан изхаԥхо!
Ашьха ҳауа – аԥшандага,
Ҵаҟа иҭалоит, нас ихиаалан, –
Аԥшәма гәыраз, асас нага –
Иахьеицынхо зегь еинаалан.
Аҟәа, Аҟәа – слашырбага,
Еидызкыло Аԥсынтәыла,
Сажәеинраала еимхәыцны инаган,
Ухәда ихысшьуеит гәыла-ԥсыла.
Сыԥсаҭыҩра, сыхьӡырҳәага,
Са сџьа здысҵо – исгәаԥхо!
Са сықалақь – амшын ага.
Амра ҟәандан изхаԥхо!

Иван Ҭар б а

~

АРЫЦ ЕИԤШ ИЛАҴО
Ԥшәымас дамоуп
Иара адгьыл дазшаны,
Даагылазар дныҟәо
Дықәуп даԥсаны.
Ҩадароуп ҳәа –
Ашьха даҩсны уи дымцацт,
Ладароуп ҳәа –
Имҩа ҭаршәны ма имгацт.
Ашацкыраз –
Адәы дшықәу уи дырбоит,
Ҳаҭыр ақәҵан
Адгьыл аҿы иҭыԥ ибоит.
Иара иуалу –
Аӡә изыҳәан иҵәахым,
Ма дангәырӷьо –
Даҽаӡә дгәамҵыр иҭахым,
Ааԥынразы –
Ажәла иҟьоит уи амхаҿы,
Анасыԥ ду ықәлоит усҟан ихаҿы.
Аԥсҭазаара
Ашьаҭаҵәҟьа шьҭеиҵоит уа,
Ҭагаланаз – изҭаху зегь ирбауа.
Адәы дықәуп –
Уи деиҵамхо, деилҟьаӡа,
Аӡә дыхҭамкуа,
Уаҩ дмыргәамҵуа, игәы разӡа,

~ 301

~ Иалкаау

302 ~
Ацәгьа бжьымго, аҳалалра рыбжьаҵо
Ауаа дрылоуп, уи арыц еиԥш илаҵо!
АШЬЖЬЫМҬАНШӘА
СЫБЛАҚӘА НҬААУЕИТ
Аҩны сышьҭоуп, сиарҭа схылаҵан,
Аҩны сышьҭоуп, сҭоушәа уаҟа абаа.
Сыцәа ҟьалан, сыбла ихылаӡом,
Иара абацеи, сара аҩны санаа?
Уажә иабацеи, сыԥсы анысшьашаз,
Ицәырызгазеи схәыцрақәа еизаны?
Сара сиарҭаҿ ҭынч саныцәашаз,
Изгылазеи иааины уа сханы?
Изышьҭоузеи сара схәыцрақәа,
Ҩаԥхьа иааины сыркыхт сеимырхха.
Сеиҭаргахуеит, урҭ сырҩыҵракуа,
Ҭынч аԥсшьаха сырҭар ма уаха?!
Аҵых иамаз арҩышьыгақәа,
Са сзы иӡит, иҟамкәа рхабар.
Ирҳәашазеи арашәыгақәа,
Иҟалозеи маҷк рыбжьы ааиқәтәар?!
Аҩны сышьҭоуп, сиарҭа схылаҵан,
Аҩны сышьҭоуп, сҭоушәа уаҟа абаа.
Сыцәа ҟьалан, сыбла ихылаӡом,
Иара абацеи, сара аҩны санаа?
...Адәыӷбаҿы сыцәарц схықәшәа –
Абарбалқәа рыбжьы саҳауеит.

Иван Ҭар б а

~

Сзаанымгыло амҩа сықәшәа
Ашьжьымҭаншәа сылацәа нҭаауеит...
АУАҨЫ
Зынӡа абзиа, уи игәы иҭеикзар –
Жәлары ирыхәо, инзырхо!
Убри азами адәы дзықәу
Ауаҩытәыҩса – ихьӡ зихоу!
Убри азами аԥсҭазаара
Аԥсҟы зку ҳәа уи дызшьоу,
Абиԥара еиҵагылан,
Еицынхараз ауп дзышьҭоу?
Имҩа хирзааит ус игылаз –
Ажәлар зегьы уи дырԥоуп,
Зны дыԥсыргьы имԥсуа рыхьӡаҿ –
Уи наӡаӡа нас дарбоуп!
Дыхьӡырҳәаган зегьы рзыҳәан,
Шьапымшыла аҵеи диуеит,
Аԥсҭазаараҿ иара дшықәԥо,
Аҵыхәтәанынӡа нас дбылуеит.
Аҽаӡә дгылоит ацәгьа-мыцәгьа,
Игәы иахәан иҟаиҵо,
Ауаа еичзырчо, ауаа еилызхуа,
Хыла-гәыла еилаҵо.
Ак аниоулакь ҽакы дашьҭоуп,
Ианбаҟалои изхара?
Мардуанк дхалар, ҽакы дкыдлоит –
Амҩа шьҭихуеит уи хара!

~ 303

~ Иалкаау

304 ~
Адәы дықәуп ацәгьа ширшо,
Ицәгьахәыцра ак ԥнакуам,
Гәара ҭшәароуп иара изыҳәан –
Адунеи ду уи дакуам.

Ишԥеихашҭуеи: аамҭа аԥҟара –
Ацәгьеи-абзиеи зыԥхьаӡо, –
Ԥшь-ӷәык неидырҵар, иаамҭа анааилак –
Иҭбааҭыцәӡа дышҭаӡо!..
***
Снеиуеит ауаа срылагылан,
Ауаатәыҩса рыжәла сшалоу,
Зегь зырҟәышуа хы схагылам,
Зегьы рхылԥагь сара исхалом.
Аԥсҭазаараҿ сара исуалу
Ҟаҵо саауеит ас иахьанӡа,
Дысԥылахьеит згәы нышәгәалу,
Дысԥылахьеит са сыԥсаанӡа –
Исхамышҭуа, зуал ду сыду,
Амцхәра зурцгьы исыдымԥшыло,
Зсахьа еицамкуа сгәаҿы икыду –
Гәыла, ԥсыла сара исылоу.
Издыруандаз уаҵә исԥеиԥшу,
Дыздыруанда уа исыниаша,
Аха сишьҭам сара исеиԥшу,
Дызбарц сишьҭоуп са сзеиԥшхаша!
***
Схәыцра ажәҩан иаҵакьысуеит,
Адгьыл иқәуп иԥшаауа,

Иван Ҭар б а

~

Ашәаԥыџьаԥ шьҭа ицәарсысуеит,
Ацәа иагоит – иҭаауа.
Аеҵәақәа хыхь еицралан,
Ажәҩан гәышҵа рыԥх иргеит,
Аӡымҩасқәа хланҵы ирҭалан,
Маӡа-маӡа рыҽдырхьуеит.
Амза шәахәа шьаршьафхазшәа,
Адгьыл хнаҟьоит еизакны,
Аҭынчра заҵәык азынхазшәа,
Аҵых ыцәоуп аҿы акны.
Нышәынҭрақәоуп аԥхыӡ иалоу,
Ирхагылан иҷаԥшьоит.
Рҭынчра шахьчо аҭынчрала –
Уаха шаанӡа уи ааԥсоит.
Иахамышҭӡо сара стәыла,
Уи иацәыӡхьоу ишрыхәҭоу –
Иахьчоит дара ирхаҵгылан
Наунагӡа агәы иҭоу.
Зегьы адыруеит уи хьыӡҳәала,
Зегьы рҭыԥқәа рзылхны ишьҭоуп.
Аханатәгьы урҭ зыдҳәалаз
Рыдгьыл дуӡӡа – рыҩнаҭоуп.
Уалс исыду сара иҟәнысшьом,
Ҭыԥс исымоу – иара убас.
Аха иҟам ракәу џьысшьоит
Сара сҟазҵо уажә уаҩҵас!

~ 305

~ Иалкаау

306 ~
АМРА АНӠААЛО
Ҩаԥхьа иҭалеит амра ахшьыра,
Ажәҩан акьыԥшь иахьҵәырны,
Ҩаԥхьа икаҭәеит уи ашыра,
Адунеи зегь иазшаны.
Ҩаԥхьа иҽырбеит уи ацамҭаз,
Ахцәы ҟаԥшьқәа еимырпны, –
Амшын ихылт аҭашәамҭаз,
Хьы рахәыцны уи ҿыпны.
Абан, нахьхьи иахьеилало
Мшыни жәҩани еилго рҳәаа,
Аҵыхәтәаны, иҿыцәа-еицрало,
Иаакыдхалеит уаҟа, лбаа.
Еиҭа аҽаԥсахт, еиҭеицралеит
Иааԥшит ҩаԥхьа ижжаӡа,
Аҽашьуазаап иара ахала –
Амшын иазцеит икәкәаӡа...
Амра, уаангыл, уаангыл ҳамҭак,
Ухнаҩаанӡа ацәқәырԥа,
Ушәахәа сҿарҷҷа ҽазнык ҳамҭас –
Аҽазныкгьы уҽсырба!

ШЬЫЖЬЫМҬАНЛА СШЬАПЫ ХТНЫ
Саанымгылеит саб дахьаанхаз,
Сҽадҿаҳәалан ҳаҩнаҭа,
Аха иҟәнысшьом са сызхаанхаз,
Акгьы џьасшьом насгьы шьҭа.

Иван Ҭар б а

~

Саб илакәқәа амбатә иақәшәан
Ганха иавоуп игииуа.
Рхаҭа ирбо џьаршьоит лакәшәа,
Дара хызҩо аниуа.
Иахьа схыхны алакә самам,
Аԥхыӡ сазгом сытҟәаны,
Иахьа избо – зегь аргамоуп,
Аус сымоуп уи аҟны.
Акосмос ахь ауаа анхала,
Уаҟа анхара аныргәаԥха,
Маҷк иснаҭеит сара агәала, –
Уи сылымшо санынха,
Аха уи аамҭа шаҳаҭс самоуп,
Уигьы маҷӡам – исызхап,
Сара избаз – урҭ ирбама? –
Дара рзыҳәа ԥхыӡны инхап.
Са иансааз – сыҩуа, сыҩуа,
Сқыҭа еимыздон смааԥсаӡо,
Ашәа исҳәоз ашьха ирныҩуан,
Нас – ибжьаӡуа исмаҳаӡо.
Маҷк исхьаауп са сызхьымӡаз,
Аха избо лабҿаба –
Акосмос ахь шьҭа сахьзымцо, –
Сҽахьанысҵо алаба, –
Изурызеи нас санақәшәа,
Уи санышәап ичҳаны –
Зны ҳзызхәыцуаз ҳазегь лакәшәа
Шьҭа ианааба иҵабыргны.

~ 307

~ Иалкаау

308 ~
Саргьы исымоуп сызлаҽхәаша,
Сцәа иаҟәымшәо иазынхаз,
Уи аҩыза агәырӷьаҿҳәаша
Акыр игуп изымбаз –
Насыԥ сыман, ааи – наӡаӡа,
Шәахыччаргьы иџьашьаны –
Сыҩ сахьылсуаз сара аӡаӡа,
Шьыжьымҭанла сшьапы хтны.
***
Аԥсабара шыҟоу инеидкылан,
Сагоит сара енагь сахьырԥшны,
Аҵла ахьгылоу сеихырхәоит саагылан,
Ажәҩан сныҳәоит аҩада сыԥшны.

Сыдгьыл гәакьа – ӷәӷәала са сзықәгылоу,
Знапсыргәыҵа сықәыргыл сызку,
Сахьцалакгьы уи ауп исгәыдкылоу,
Зегьы-зегьы сара сзы ирыцку!
Уи алшароуп сара исымоу лшарас,
Сыԥсҭазаара иамаӡоу шьаҭас,
Амра ингыло исымоуп са гәаԥхарас
Хыхь ианкыду акәзаргь – иара убас!
Сышьха дуқәа џьасшьоит иахьеидгылоу,
Бзанҵы изалшом иахьынхаз еилшәарц,
Ишԥасҭаху ауаагьы анеидгыло –
Убарҭ реиԥшҵәҟьа нас ҳәатәыла еиқәшәарц!
Ааԥын ааиларц сҭахуп сара ихьымшәо, –
Анхаҩы даԥыларц деиқәшәаны,

Иван Ҭар б а

~

Аарҩара аӡәгьы нас дацәымшәо –
Румҭа рԥыло ажәлар еибганы.
Еибарыҩуа ахәыҷқәа адәы иқәзарц
Избаларц урҭ еицны, еиҵаҩҩы, –
Сара исҭахуп енагь нагӡара ақәзарц
Аԥсҭазаара – дшацу ауаҩы.
Ауаа рҭынчхара мчыла еилазго,
Иара убраҵәҟьа дцауа днеихашәы,
Дҟамло уаҳа агәырҩа рызназго –
Анацәа иршәымло уаҳа ашәы.
Аҵарақәа рашәа са сарҿыхо,
Ажәқәа рыбжьы шьыжьымҭан иго,
Аусураҿ – ауаа мшәо, еилыхо,
Ак ааргозар, наҟгьы ҽакы рго.
Ауаҩы дԥыруазаргьы ҵәҩанҵәыҟа,
Иманшәалаз имҩа дызгауа,
Нас еибгала дгьыжьуа уи аҩныҟа –
Адгьыл аҿы ҩаԥхьа дырбауа.
Иҟалаша заа сара сзаԥхьом,
Зегьы ртәыҵәҟьа сылшом аҳәара,
Адгьыл аҿы исҭахуп зегь раԥхьа –
Аԥсҭазаара ӷәӷәала аӷьацара!..
СҚЫҬА СЫԤХЬОИТ
Сымцазаргьы зынӡа суцәыбналан,
Сымҩа дәықәлеит, сқыҭа, абра инаркны,

~ 309

~ Иалкаау

310 ~
Аԥсҭазаара саргьы сыхәҭак алоуп,
Ҭыԥкгьы сымоуп сара стәала икны.

Ҭыԥкгьы сымоуп, зегьы срыламҩашьо,
Баша икамҭәо са сыԥхӡы ацәыкәбар,
Сзықәларызма насгьы амҩа иаша,
Умҩахәасҭа раԥхьа абра исымбар?!
Адгьыл, иара шыҟоу иахьысԥылаз,
Уи ацәаҩа ахьызбаз еилганы, –
Аброуп сара сшьапы сахьықәгылаз, –
Сҿахьынасхаз сшьаҿа неихганы!
Убри нахыс адунеи аҭбаара,
Сыкәша-мыкәша избоит еиҵахәхәа,
Иааиламхәаӡеит уара, сқыҭа уцәаара,
Иаасыцрымҵуа исыцуп ушәахәа!
Акалашәа уҟоуп, аԥсуа қыҭа,
Акалашәа иҟоуп уҟазшьа,
Уа удлаԥса сеибаркны сызкыда –
Сцәа-сжьы ишалоу иалоуп уара ушьа!
Абар, ҩаԥхьа иаатит уԥсабара,
Абар, ҩаԥхьа уӡыхьқәа рыбжьы гоит.
Сытҟәан акәзаап сшамоу, нас, улшара –
Абрахь ҩаԥхьа исыхан саанагоит!
Абрахь иаауеит сымҩа иара ахала,
Ахы ахьакыз ҩаԥхьа саанагарц,
Нас сышиашоу, снеины ахәы схалан –
Аҽазныкгьы сыбла ахганы избарц!
Уаасыԥгылоуп сқыҭа уҽынеидкылан,
Угәыҭбаара сара сзы иаартны,

Иван Ҭар б а

~

Аамҭацк ала схәыцра уа иаанкылан,
Сналга-ҩалган сааугоит, снапы кны!
Абра сыҟоу џьысшьоит гәыла-ԥсыла,
Абра иныҟәо џьысшьоит са сыхәҭак.
Сазҵаар, иаҳҳәап, са схәыҷра гәаныла –
Еҳ, аҽԥныҳәа сзацлашт уи аҭак!
Иумоу џьысшьоит сара сҟынтә агәала,
Сузаԥсоума сааит ҳәа шьҭа сгьежьны?
...Зқыҭа гәакьа ныжьны, иацәыбнало –
Уи дахьымхәыр залшом мышкызны!
ЗЕГЬ ҲАИДКЫЛАН
Сацуп сара гәыла-ԥсыла
Аԥсны – аԥсуаа зегьы ҳан,
Аӡәгьы уҽалкаан аԥхьа умгылан,
Даваргылан аӡәы аган!
Ажәа ҭацәқәа аднакылом,
Шьала иҩуп уи аҭоурых,
Аԥсуаа еснагь еиднакылон,
Иамаӡамкәан уи еилых.
Наџьнатә аахыс даара игәшаҭоуп,
Иҟоуп иара зегьы рзы,
Дасу ихәҭоу иҭыԥ гәаҭо,
Маҷӡак ныжьуа – ахазы.
Абзиараз иааиуа изыҳәан,
Агәыҭбаара зегьы аартны,
Аӡәгьы изамҭо уи аҽԥныҳәа,
Агәылараҿ – иразны.

~ 311

~ Иалкаау

312 ~
Иҳалалуп дунеик азна,
Аха зныхгьы иџьбароуп!
Мамзар еибганы изаауазма,
Аишьцәа рыгәҭа иара хьчоуп!
Милаҭ рацәан ҳаидызкыло,
Гәык ауп иамоу – уи азшом!
Иадсымбалар амра игыло,
Сара сзыҳәан илашом!..
Ладеи-ҩадеи зегь ҳаизуааз,
Дгьылк ауп аишьцәа зегь ҳазну,
Еилых ҳамам – бзыԥаа, абжьуаа,
Галаа ҳәа ыҟам ихазу!
Аԥсны ҳамоуп ҳарҭ ҳаидкылан,
Аԥсноуп ҳара зегьы ҳан,
Аӡәгьы уҽалкаан аԥхьа умгылан,
Даваргылан аӡәы аган!
МЫҚӘ АҚЫҬА

Мықә еицәажәон ажәлар еизаны,
Уаҟа абжьуаа русқәа еилдыргон.
Ицәажәоз дцәажәон – иажәа шәа-изаны,
Агәрагара иаԥсаз игәра ргон.
Агәрагара иаԥсаз – уаҳа аӡәгьы,
Ажәлар дырбар ииҳәоз даԥсаны –
Дзалымгаргьы иажәа уи уаҵәгьы,
Игылан ҿымҭуа, зегь рыԥсы ӡаны.
Аԥсуа иажәа џырҵас уаҟа иҭәон,
Ахәшә змыхәоз ахәра уи иарӷьо,

Иван Ҭар б а

~

Рымч зқәымхоз днаган уа дартәон,
Нас дарыцқьон, ацәгьа игәы иҭыӷьӷьо.
Ажәа хысуан, бџьарҵас еибаго,
Абџьар ҭымҟьарц амч уи иацәганы –
Зыгәра еибамгоз, рыгәра еибаго,
Ахҟа зыбжьаз дәықәҵо еишьцәаны!
Ажәа абжьуаа ирыман хәшәыс-быӷьшәыс,
Азакәанқәа зегьы иреиҳаны,
Ажәа иаман ауаа рус ӡбатәыс,
Иқәнацозгьы дыҟан дырҳаны!
Лыхны анцәажәоз наҟ абжьы ҭганы,
Мықәаа рыбжьы уахь инаӡауан.
Урҭ аҩқыҭак наҟ-ааҟ еиқәҿыҭны,
Дара Аԥсны алахьынҵа рыӡбауан.
Иара иамаз ахьӡ-аԥша ахҵаны,
Мықә ақыҭан, шәааи, нас, ҳаизалап,
Гәырӷьа-ччара ҭыԥны иҟаҵаны –
Ҳзырӷьацаша аусқәа ҳаӡбалап!
СЫМШ, БАБАҞОУ?
Ашәҭқәа снапала исааӡеит,
Сынтәак еинылан ишәҭит,
Сымш, бабаҟоу, бмааӡеит,
Са сеиԥш, акыргьы ибзыԥшит.
Ашәҭқәа ба бзыҳәа исааӡеит,
Снеины снапала еилырго,
Амшцәгьа анрықәшәа ибааӡеит –
Хьҭеи-ҷыхьи иҟам ирго!

~ 313

~ Иалкаау

314 ~
Амра-ца анрықәш – имканӡеит,
Ирылҵит ирықәҭәаз сыԥхӡы,
Сымш, бабаҟоу, бмааӡеит,
Ҳажәақәагь абҭоу аӡы?
...Сышәҭқәа еизгамкәа иҿахеит,
Рҿыхра иахыԥоит даргьы,
Бабаҟоу, бааира хьшәахеит,
Имҩамсааит баамҭа баргьы!..
АХӘЫ АҞЫНТӘИ
Лассы-лассы ахәы схалан,
Сара схала снатәалоит,
Аҵла иахьықәтәоу агәырӷьа ахалан,
Ҵыск енагь уа ишәаҳәалоит.
Снапсыргәыҵа иқәырҵазшәа,
Адунеи ду уаантә избоит,
Са сыгәҭыха аннаҵазшәа
Ашәа имҵарсны наҟ иагоит –
Саргьы сашьҭоуп аҵыс ашәа,
Сыхшыҩ ԥыруеит иласӡа,
Сыбла даара, даара аҽашәоит,
Кәаԥк уи иашьҭоуп, иҵарӡа –
Абар, избеит, ихытыр-хытыр,
Ҷандарк гылоуп хараӡа,
Сара абраантәи исҭахызар –
Сԥырны сҭалоит сыкәкәаӡа...
Схәыцра сагоит саанымгыла,
Схәыцроуп убрахь сызгало,

Иван Ҭар б а

~

Акгьы сԥылом саанызкыло,
Са хықәкыла сахьцало! –
Сара абраантәи ҽеила исбарҭоуп
Ԥҳәызба бзиак дахьынхо.
...Зынгьы ишәарҭам даара ишәарҭоуп,
Изшәасҳәазеи дшысгәаԥхо?!
ШАҞА НХАЗЕИ ҞАҴАТӘЫС
Еҳ, уара аамҭа, сымҩа иаԥгылоу,
Сааҵра иавоу зыҽӡаны,
Наҟ соуужьуоу, саанукылоу,
Аԥсҭазаара сацәӡаны?
Сыҿҳәара акәзар – исуҭандаз,
Иахьҿахуҵәо здырыртә, нас
Аԥсра шааиуа гәасҭауандаз –
Сеиԥшны сцәырҵрын сара абжьас,
Сҽадысшьалон схала сҽамҭо,
Аидыслараҿ ма сыԥсрын,
Аԥсҭазаара сҽасҭон ҳамҭас –
Са сгәы иҭаскуагь наӡарын.
Агәкаҳара зҽазҭауада,
Изыркьаҿуа сыҿҳәара,
Схәышҭаара амца еиҿазкуада,
Са саԥырҵыр сыҿҳәара?
Аԥсҭазаара гәыла-ԥсыла,
Сара сҽасҭеит сшеибаку,
Иара уи амҩа схымҵуа схылан,
Иара уи амҩоуп са сызқәу.

~ 315

~ Иалкаау

316 ~
Са сгәы сыхоит, ԥхьаҟа исыхоит,
Сгәы заҵәык ауп сызмоу тәыс –
Иҟасҵаша шәкы-зқьы ҭыхоит,
Шаҟа нхазеи – ҟаҵатәыс?!
Аӡә дыбӷьаҭуа агәам-самра дылоуп,
Дашьҭоуп уаҟа ацәгьа-мыцәгьа ибарц,
Ма дкылԥшуа ааҵра давагылоуп,
Уҳәан-сҳәанқәа мҵарсны џьара игарц.

Ибла хитыр – иара ибла ихгыло,
Шәыгак риҭоит рызегь инеиԥшны,
Ацәгьеи-бзиеи иара итәала еидкыло,
Гәырк иахеиҵоит, еиҵыхәхәа инеиԥшьны.
Иахьизгәамҭо абзиа са сгәы далоуп,
Ԥхьаҟа иԥхьо цәгьароуп дагаларц,
Уи – занааҭс ишьҭихт шьала-дала,
Амш лашараз дашьҭоуп аҵх ибарц!
Ибла хикит, ибла алашара,
Сара дџьасшьоит, дџьасшьоит уи зылшо,
Зҽацәызыхьчо дарбан амра ԥхара,
Зҽацәызыхьчо дарбан илашо?
Иџьашьатәума амҩан ацәгьа уԥылар,
Нас уи аума иухан узгаӡо?
Ацәгьа-мыцәгьа хымҵуа убла ихылар,
Уи уналаӡып бзиак умбаӡо!..
БАРА БАҴКЬЫС ИԤШӠОУ
Бхы-бҿы ҟәымшәышә зынӡа иқәыԥшӡоу,
Аҽаԥсахны иҟалару?

Иван Ҭар б а

~

Дҟаларыма баҵкьыс иԥшӡоу?
Дҟаларыма? Дҟалару?
Ицырцыруа зегьгьы хьума,
Азныказы иуҿаҷҷо?
Анышәаԥшьгьы маҭәахәума,
Амра анаслакь еиҟәыҷҷо?..
Мҵәыжәҩа змоу зегь ма иԥсаатәума?
Ашаҭ иқәу? Хыхь иаҳхоу?
Уи аилкаараз кыр ԥшаатәума,
Аҭак дарбан иаҿахо?
Бара баҵкьыс дыԥшӡоу џьылшьоит,
Мыцхәы зҽалкаан иҽырбо.
Иабалдыруеи, баша лҽылшьуеит,
Абла сымам уи дызбо.
Ааигәа сыҟа, хара сыҟа,
Адәы сықәым сыбӷаӷо –
Бара бсыԥхьоит сара аҩныҟа,
Сгәы наӡаӡа иахьынхо!
...Бхы-бҿы ҟәымшәышә зынӡа иқәыԥшӡоу,
Аҽаԥсахны иҟалару?
Дҟаларыма баҵкьыс иԥшӡоу?
Дҟаларыма? Дҟалару?..

САРА СШЫҞОУ
Схы адыскылом ашьха, ахра,
Исзыхжәом махәҿала абаа,

~ 317

~ Иалкаау

318 ~
Аха исылшом аҽыԥсахра!
Сызлаҟоузеи сџьаршьо ауаа?
Акымзарак. Аӡәы ишибац,
Аӡәы дшыҟоу, уаҳа – мап!
Аӡәгьы исеиҳәом: ҳаб, ҳа ҳхыбаҩ,
Аӡәгьы исеиҳәом: ҳанурхап!
Адәы сықәуп сара стәала,
Хшыҩ уаарада сшьапы еихго.
Шьоукы рнапгьы са сантәалам,
Смырҵысӡакәа урҭ сырго.
Аӡәы дахьныҟәо сишьклаԥалом,
Иаԥхьа старуам са слакьҭо,
Игәы сҭалом, ихы сҭалом,
Иҩыҵра сыҵам ианыхьҭоу!
Аӡәы ицәаҩа сара исцәаҩам,
Иалагылам сжьы, са сцәа,
Ибжьы ангәаҩоу – сыбжьы гәаҩам,
Уи иаҿыз имаршә акцәа!
Игәы иҭеикуа, ибла ихыло,
Раԥхьа игәазҭо амҩа ахьхоу,
Аџьшьа роуеит убарҭ хыла,
Дара ирымаз уи зҵахьоу!
Са санцәажәо уаҩ дшанхалом,
Ахьы иҿыҵуеит рымҳәаӡац –
Ашәҟәы ианырҵо, ма ианхало,
Ма еиҭарҳәо смаҳаӡац,
Аха исҳәо тәым-цәа ахало,
Жәа уаарас ҳәа иаасымгац,

Иван Ҭар б а

~

Ицәгьа-ибзиа – сара схала...
Сзырԥхашьашагь сымҳәаӡац.
Бзиа избоит сызлагылоу,
Гәыла-ԥсыла исгәаԥхо,
Хазы сҽалкьны џьара сгылом,
Сшьапы рылхны сызланхо!
Мбатәык сылам зегь ирҷыдан,
Аӡы сзырцәом амҩа нкыл!
Аха сыҟам, мап, сымчыдан,
Са схатәымҩа сананыл!
АКАЛАШӘА СЫҞОУП
Акалашәа сыҟоуп сара, акалашәа,
Зынгьы зынӡа акымзарак сгәалашәом –
Иҭагьежьуа иҭоушәа уаҟа аԥша,
Зегь ацәцоит уа схы инҭыԥшша!
Иац сахьыҟаз, изуз, исҳәаз налкааны,
Асса-мысса аус хатәра налганы –
Сҽаназысклакь нас исшәарц, иззарц,
Сара сҟынтәи иара дәықәлоит аҽаӡарц.
Аха, зныхгьы, са схәыҷра амҩа ианыланы,
Ицоит са схәыцра ашьҭа ашьҭра ихыланы,
Ахы ашаҭом – ашьха, аҿаҩа абарц,
Аҽымԥсахӡо са сыбжьы уаҟа игарц.
Акалашәа иҟоуп иара, акалашәа,
Иабаздыруеи са исгәалашәо, исгәаламшәо:
Аҷараҳәа зынгьы агәашә аатуеит,
Зынгьы узҭамло иара ахала иакуеит.

~ 319

~ Иалкаау

320 ~
Мчыла иауам: ахшыҩ иара иараӡа,
Уа иааҭало иара атәала иараӡоит,
Ус акәымкәа, зегь уа иааҭахар
Нас ихшыҩхом – агәам иаҭрахар!..
УИ АХА СЫМАМ
Аҵәы ҵәрыԥсан са сахазҵо,
Аҳәынҵәа схьызшьуа еимашьып,
Знык даниқәшәа ииҳәо хазҵо –
Уи инапала сиҟьашьып.
Исыхәаԥшыртә еиԥш лаҵархәыла,
Исаҩсны идәықәлартә иҟаиҵап,
Диоуп уи иусаҿ алахәыла,
Нас еилалан сыцәгьа рҳәап.
Нырцәи-аарцәи урҭ сеиҭарҳәап,
Сцәагьы схырхып иккаӡа,
Зны сыччархәны са сеиларҳәап,
Зны сааилырхып ус зынӡа.
Аамҭа сарҭап са скәыжәкәыжәны,
Сшыбзоу сыржып ирҭаххар,
Аҩгьы рҽарҭап сҿаҵахәы ыжәны –
Икарҭәап аҵәца ма иҭахар!
Исылго, исылго, дара ртәала,
Маха-маха сеиҿдыршәшәап!
...Аха сныҟәап сара стәала,
Сара стәала сшьаҿа сшәап!
Исызҭада сара уи аха,
Уажәшьҭа, аԥышәа санахыс,

Иван Ҭар б а

~

Иаамҭоума амышгаха,
Уи аума исымоу сара хыс? –
Уаахымҵӡакәа ухылар ашьҭа,
Уама идәықәлап есымша:
Сара сзы ирҳәо, ируа сашьҭам –
Уи исзаҭом сымч, сылша!..
АҴЛА ҨОИТ
Аҵла гылоуп иууаӡа,
Аҿы еилымго рыцҳа,
Зынгьы иҟан ишшәырӡа,
Амахә абӷьы рықәҳан.
Уи ахьгылаз иҽырбон, –
Ԥҳәызба-ҽырба игылан,
Амҩа иқәыз – иара рбон,
Иаман уи иаанкылан.
Иаҩсны уажәы наҟ ицоит,
Аӡәгьы ихәыцра иалам,
Иара атәала уи гәырҩоит,
Алаӷырӡқәа еидҩалан.
Аиха зкызгьы ус дымцеит,
Ишьҭа ҭаԥҟа аниҵеит,
Аҳәызбала уи ҵыркуеит,
Аҽаӡә амахә хиҵәеит.
Ауаа аргәырӷьарц иднарбеит,
Аԥшра-асахьа иамаз,
Дара анапы иадыргеит
Зегьы рҿаԥхьа аргама.

~ 321

~ Иалкаау

322 ~
Дара мҩасны наҟ ицеит,
Мамзар иргәырҩама?
Аҵла ҵыкәкәо, зынӡа иҩеит –
Уаҳа аҽа мҩак амам!
Еҳ, изцәажәар – иаҳәарын,
Аҵла рыцҳа зцәажәар –
Ус азызуз аабарын –
Иарԥхашьозар ажәа?!
***
Иуҭахызар уаха шаанӡа
Ажәа иҭ уара –
Сара сабду иажәа нҵәаанӡа,
Иулшар атәара,
Лакәи лакәи еишьҭаргыла,
Рыхқәа еиларшә џьара,
Иузеиҭеиҳәон гәыла-ԥсыла,
Дмыцәаӡо иара.
Срыман саргьы сырхагалан,
Рыкәа сҭаршә сыркын,
Ахә ҳарак сынхаргалон –
Ԥшьаала уа сыԥшын,
Сыбла шыхтыз, иԥхыӡызшәа,
Ак ацәаара збон,
Аха анаҟә насхыҵызшәа –
Уаҟа инкабон.
Схәыҷра ашықәсқәа алачазар –
Лакәын изыжьжьоз,

Иван Ҭар б а

~

~ 323

Нас иансааз са сарччазар –
Уи акәын са сызжьоз.
Алакә соуҳәар, иахьа ихасҵом,
Иаццом са сыхшыҩ,
Сыбла хызҩо ахылԥа схасҵом,
Аамҭа ццакы аныҩ!
Алакә ажәуеит уахык шаанӡа,
Иаашар – уааины иба! –
Ауаа иҟарҵоит уаахьаԥшаанӡа
Илакәыз – лабҿаба!
КИЕВ ДЫНХОИТ САРА СҨЫЗА
Олес Гончар иахь

Ажәеинраала иахьа изҩызар,
Уи – сцәанырра иабзоуроуп.
Киев дынхоит сара сҩыза,
Киев сара саҿҳәароуп.
Сныҟәо салоуп, Киев салоуп,
Зқьынтә сааргьы сара абра,
Сгәаҿы иҭысхыз иара ахсаала,
Бзанҵы исызбом сызхара.
Сахьыԥшлакгьы – аблахкыга,
Агәыҟаҵага – иахьабалакь,
Блала сыргоит сымҩахыган,
Аԥсшәа сарҳәоит сызбалакь.
Закә блақәоузеи ауаа ирымоу,
Закә разроузеи ирхыԥхо!

~ Иалкаау

324 ~
Аӡә дынмыжькәа исызбарыма,
Снеины рызегь ахьынхо?
Сызнымиацыз ҿыц цәаныррак
Сзымҵысыкәа ҟалаӡом,
Еиҭасмоукәа иҿыцу дыррак,
Сара араантәи сызцаӡом!
Гәыразразаап зегь еибызҭо,
Уаҩ дзырныҟәо – гәуп, шьапуп,
Ҩызаразаап амыч сызҭо –
Аҩызара са сатәуп.
Изаҭахузеи сажәа сроур,
Сҩыза ишҟа сымҩа хоуп,
Аҵеи бзиа ҩызас дуоур –
Ижәлар зегьы уа иуҭынхоуп!
***
Дашьҭан аманшәалара даҩаӡо,
Ахӡыргашьа иара итәала иҵеит,
Дцәажәон иаша ибжьы гәаҩаӡа,
Азныказы ихыԥша дама ицеит.
Дцәажәон ажәҩан дԥыруа далалан,
Аеҵәақәа лацәҟәуан маӡала,
Агәызианцәа рыкәа дҭалалон,
Иулшозар ашәҟәы ианҵала, –
Иажәаԥҟақәа беиа-беиаӡа,
Иаанымҵәаӡо икҿан икҿыҩра.
Урҭ рыҩнуҵҟа – игәаҩа-гәаҩаӡа,
Адәахьала – иԥжәаз аҽаҩра!

Иван Ҭар б а

~

Адгьыл иқәыз, адгьыл иаҩигон,
Напызларкуаз наҟ ихирбгалон,
Уара идырла иара иалигоз,
Аха акырынтә хара дагалон!
Иажәа ҭацәқәа уаҳа ианрыламӡа,
Иааҿарҳасуа иаԥхьа инатәалон,
Иара ииҳәаз акгьы анынамӡа,
Аҽакала иаарҳәны дпаталон.
Нас ихыҵит ажәлар рычҳара,
Идмыргылар амуит уаҟа акәаԥ!
...Иҟалозаап зынгьы арыцҳара,
Уи арҽеишьагь ажәлар ирыԥшаап!..
АМРА СХАШЕИШЕИУА
Ҩаԥхьа амра схашеишеиуа,
Наҟ исхаршҭуа сгәалақәа –
Еиҭаацәырҵуеит са сышнеиуа
Бзыԥтәи ажәеинраалақәа.
Ашьха еиҩхаара сахьынҭало,
Ацәанырра сҽаҭаны,
Сыргәыбзыӷуа, схы-сгәы иҭало,
Иааиуеит дара сгәаҭаны.
Аԥсуа иҭоурых сшалац салоуп,
Акгьы сырӡуа сыҟаӡам,
Ҿыцк сызцәыргар сара суал ауп.
Уи ада шьаҿак сзыҟаҵом!
Аӡәаӡәала иааиуа џьысшьоит,
Иагаз аамҭа иналакәкәа,

~ 325

326 ~

~ Иалкаау

Иахьа сара урҭ ирзысшоит
Бзыԥтәи ажәеинраалақәа.
Иахьа сара сцәаҳәа иалоуп,
Урҭ хьыӡҳәала, аӡәаӡәала,
Бзыԥҭа аҳәышра сахьныбжьало,
Дара абџьар иаҵалан,
Иаацәырҵрашәа ҩаԥхьа игылан,
Аԥсны аԥырҵра злымшауа, –
Снеиуеит сара урҭ сырԥыларц
Иахьагь рымҩа схымшәауа.
Слымҳа иҭаҩуеит бџьар ажәала,
Уа «Кавказаа» еигәныҩуашәа,
Иахьаацәырҵуа иааира ашәала,
Ҩаԥхьа Аԥсны иахыҩуашәа.
Агеи ашьхеи неиԥынкылан,
Иануп рыхьыӡқәа анымшәаӡо,
Иааиуа џьысшьоит еиҭагылан,
Рхыԥхьаӡара нымҵәаӡо!
...Ҩаԥхьа амра схашеишеиуа,
Исымаӡамкәа агәалақәа,
Сгәы иҭыԥрааны ицоит сышнеиуа
Бзыԥтәи ажәеинраалақәа!
АРԤЫС ҼЫЛА ДЦОИТ АБАС!
Апҟара-пҟараҳәа ҽыла, абас дыбжьалан,
Аԥсуа хаҵак днеиуеит абар, деибаго!
Дҽыбӷаҟазоуп – дзықәтәоу иҽы уи данаало,
Ирыҵацәажәоит аҽеимаақәа рыбжьы ахьго!

Иван Ҭар б а

~

~ 327

Аԥсабара алымҳа кыдҵан, ишьхныԥсылан,
Ҿымҭуа игылоуп, мбатә абазшәа, ишанханы,
Нас дызусҭа Бзыԥҭа аиҩхааҿ зҭыԥ аанкылан,
Амҩа иқәлаз, ҽыла идәықәлаз, уажәааны?
Нас, дызусҭа, амашьынақәа рымҩа еилазгаз,
Изгәаӷьыда, уа еилахәарц рныҟәашәа,
Иара изоума абри амҩа ҭбаа зыбжьыргаз –
Амашьынақәа уа иаанымҵыр имуашәа?
Абар, днеиуеит, Бзыԥҭа аиҩхаа уи дыбжьалан,
Амашьынақәа иаҩсны ицоит, иҵәиҵәиуа,
Ашьхахь игоуп иара имҩа – ҩада ихало,
Ихуп аӡымҩас уа игага ԥырԥыруа!
Иаҿахәмаруеит уи игага Бзыԥ аӡиас,
Аӡиасгьы агәы иахәан икәашоит.
Арԥыс иқәшәан амра каххаа – амш ибзиаз,
Амырхәага иҿагәыбзыӷуа иҽихьнаршоит!
Ашьха ӡышқәа рҽеиҵырхт ҩаԥхьа, рҽеидыԥсалан,
Наҟ-ааҟ иаагылт баагәараҵас, дыхьчауа,
Урҭ ирдыруеит: аҽықәтәара аԥсуа иԥсы алан,
Урҭ ирцәыӡыз – аа, даацәырҵны, дахьаауа!
Абар, ҩаԥхьа аиҩхаа бжьыцәаа уи дыбжьалан,
Агәыдыҳәа амҩа дықәлан дцоит, абас!
Уажәазыҳәан, шьоукы рзыҳәа цқьа иманшәалам
Иабаҭахыз уи дцәырҵызшәа шьоук рцас?
Аха идыруеит, иара идыруеит, Аԥсынтәыла,
Са суаҩуп ҳәа аԥсуа абраҟа данынха,
Данызцәырымҵ, ҽыла иҽышькыл уи дангылан,
Усҟан ами, ауаҩ идгьыл данаԥха!

~ Иалкаау

328 ~

Усҟан ами саси-ԥшәымеи рышьҭа аныӡуа,
Усҟан ами ианыҟало зегь еиԥшны.
Са сиқәныҳәоит иахьа ҽыла абра ицәырҵуа,
Амҩа иқәлаз – ҳа ҳабацәа дырҿыԥшны!
Абар, днеиуеит ҽыла уи, абас, дыбжьалан,
Аха избарушь сара уи аамҭа анаауа, –
Абри амҩа данымхало иара ихала,
Уи ишьҭало аиҩхаа аныркуа иҭырҭәаауа?
БЗЫԤТӘИ АРԤАРЦӘА
ЦОН ЕИБАШЬРА
Аџьынџьтәылатә еибашьра дуӡӡа аҟнытә
имгьежьыз аибашьцәа рыхьӡала Бзыԥ
ақыҭан игылоуп абаҟа

Агәараҳәа иаҿын адгьыл ашра,
Ажәҩан лаго иахагылан,
Бзыԥтәи арԥарцәа цон еибашьра,
Атәыла ашәарҭа иҭагылан.
Бзыԥтәи арԥарцәа цон еибашьра,
Аишьцәа еишьҭагыла-еишьҭагылан, –
Ашәара анымԥшӡо урҭ рхаҿра,
Кьаразаа рабџьар аанкылан.
Бзыԥтәи арԥарцәа цон еибашьра,
Инаскьаргон анацәа игәыдкыл:
«Иаҳзымбеит макьана рхәыҷра,
Аха Аԥсадгьыл, иудкыл!»
Бзыԥтәи арԥарцәа цон еибашьра,
Ирымамызт уаҳа аԥшыха,

Иван Ҭар б а

~

Анацәа ашьцылт инымҵәо азыԥшра,
Аха изацәцомызт агәҭыха.
Бзыԥтәи арԥарцәа цеит еибашьра,
Хазы-хаз иашеит нас атәыла,
Рызегь ирзымдырӡо уаҳа ашәара,
Дасу иахьихәҭаз аҿы дгылан!
Бзыԥтәи арԥарцәа қәԥон ишрыхәҭаз,
Аԥсадгьыл рхы ақәҵо хьыӡҳәала!
Идыруп насгьы дасу дахьҭахаз,
Аӡәгьы дымцеит, мап, дыбналан.
Адгьыл рыхьчон, ихын урҭ амшын,
Ажәҩан еиужьра ду иалан.
Аӡәырҩы аиааира ԥхьаҟа ирзыԥшын,
Иахьымӡаз ҟалеит уи хаҭала.
Бзыԥтәи арԥарцәа руал нарыгӡеит,
Ранацәа ишәозгьы раҳаҭуп.
Аиааира ганы, Берлин инаӡеит,
Адунеи иабеит уи – ишаҳаҭуп!
Бзыԥтәи арԥарцәа цеит еибашьра,
Анацәа агәашәаҿ игылан...
Зегьы ирықәмызт аҩныҟа гьежьра –
Аибашьра амца иннакылан.
Аха абаҟа гылеит абра,
Урҭ зегьы рыхьыӡқәа еидкылан,
Иаҿуп иахьагьы амца абылра,
Урҭ рымца абраҟа еиқәылан!
Анацәа ирыцу нҵәом агәыбылра,
Лабжышшәа икаԥсоит аӡаӡа.

~ 329

~ Иалкаау

330 ~
Иаҿуп арԥарцәа уажәгьы абылра –
Аибашьра ццышәхарц наӡаӡа!
БЗЫԤ АӠИАС
Риҵа иаалсны, хаха иҭалоит
Ҩыԥшара аӡиас лакьҭо,
Аршәаа иасуа, аиҩхаа ибжьалоит,
Иазымҳәаӡо агәы иҭоу!
Аршәаа иасуеит, иара атәала,
Ихәу шәарахҵыс ихәаауеит,
Аҽымԥсахӡо даҽакала,
Аханатәгьы абас иаауеит.
Аханатәгьы – аҟазшьала,
Даҽакала мап, иауам!
Ацәқәырԥақәа еишьҭала-еишьҭалан,
Амҩа иқәуп – инҵәауам!
Ахы кыдҟьо, аԥсы кыдҟьо,
Аиҩхаа ибжьоуп аҽыхәжәо,
Абра икылҟьо, абна икылҟьо –
Иааҿагыло зегьы ԥжәо!
Иамаӡамшәа уаҳа ԥсыхәа,
Ус ишнеиуа уи аапкны –
Иааҿахҵәазшәа уаҟа аҵыхәа,
Иара аацәырҵуеит амҩа кны!
Ишеиԥхныҩлоз уа еиқәшәазшәа,
Инеилаҵәа ицеит зынӡас.
Уаанӡа иаазгоз рыԥсқәа ҭшәазшәа,
Ԥсык аархалоит дара нас.

Иван Ҭар б а

~

Бзыԥ аархылҵын – ианеилала,
Аԥшра шьҭыхны – иара атәы,
Аҽа бжьык зынӡа иахалан,
Нас иԥсахны ицоит аԥштәы!
Ацәқәырԥақәа еилаҳа-еилаҳан,
Еиламгыло, еилахәо, –
Амра хыхьынтә аҽыкнаҳан,
Иаҵашьшь иажәуеит уи иахәо!
Ашәахәақәа анхыԥсало,
Уи џьоуҳарла иқәнаҵоит,
Сыԥсы шалоу, сыԥсы шалоу,
Ҩаԥхьа амшын ахь иҩны ицоит.
Иааҭкәыцәааӡан ашьха аӡара,
Иқәуп амҩа икәараҵо! –
Убла хнакуеит аиаҵәара,
Ашьҭа ҭӷәыхаа уи ахьцо!
Уи агәеужь санхыԥшыло,
Са сҭоурыхгьы збоит иҭәны, –
Сжәытәра ааины иаасыԥгылоит,
Уаҵәтәи амшгьы сара истәны!
Ацәқәырԥақәа шьҭыҵны ихалоит,
Иҿдырпызшәа араӡны.
Ицо џьысшьоит сцәаҳәа иҭалан –
Санрыхәаԥшуах аҽазны!
ЖӘАҨАКӘАРА
Убжьахама аиҩхаа ҭшәара,
Изацәымцо уи зынӡас –

~ 331

~ Иалкаау

332 ~
Иуҳәашазеи, Жәаҩакәара,
Узыргәаҭеиуазеи абас?
Иуҳәашзеи инымҵәо жәабжьыс,
Узалымго инагӡаны?
Иҟалозар, ҭынч унабжьыс,
Убжьы саҳартә еилганы!
Иҟалозар, уара угәала,
Салыхәдамыз, нас саргьы,
Умч ақәхарым уи ухала,
Хьаас иумоу иахьагьы.
Са сахааным, уара узхаану,
Сыбла иамбеит угәырҩа,
Аха аԥсадгьыл – иҳабу, иҳану,
Исзыргылом уажә зымҩа.
Аԥсынтәыла ианазхәыцтәу,
Ухазы ыҟам, ма схазы,
Ҟалашьа амам – ианеицаҳтәу, –
Иаҳзеидыхуам хаз-хазы.
Иҟалозар, Жәаҩакәара,
Салагала уа ухҭыс,
Маӡа нымхо ҳа ҳабжьара –
Са сзыҳәангьы зегьы хтыз!
Аҳы, уцәажәа, Жәаҩакәара,
Аԥсны аҭоурых цқьа унахыс!
Уа ушызҭамӡо аиҩхаа ҭшәара –
Ишумоу рдыруаз кыр ҳәатәыс!
Зегьы ирдыруаз, зегьы ирдыруаз,
Ахәра имӷьо шузынхаз,

Иван Ҭар б а

~

Аԥсуаа абраантәи ишуазыруаз,
Амшын нырцәҟа зны ишагаз, –
Гагра аԥшаҳәа урҭ ахымкәа,
Ишынхазгьы зны иҭацәны,
Азныказы ухы-угәы ахымкәан,
Адәы ушықәхаз узаҵәны!
Аҭынчра дагәа газго иухаҳаз,
Иахәаҽызшәа уа убжьы –
Ахраҿҟьара ахьыкнаҳау,
Уадырбалоит есшьыжьы!
Уадырбалоит Аԥсны адгьыл,
Уадырбалоит узҭаху,
Наунагӡа уԥсы иадкыл,
Уаргьы иумоуп зыхьӡ уху!
Гәынхәҵысҭала ҳаибадыруаз,
Иахьа еиԥш, убас, ҩаԥхьа,
Саамҭа бзиа уаргьы иуныруаз,
Са исаҭәашьоу уажә иахьа!
Убжьы еицамкуа хара инаҩуаз,
Аиҩхаа ибжьамӡо, ишухәҭоу,
Амшын ашҟа хаха унеиуаз,
Уигь иадыруаз уԥсы шҭоу!
Уигь иадыруаз, зегьы ирдыруаз,
Идгьыл гәакьагь данаԥхо,
Аӡы дыруаз, амшын дыруаз,
Аԥсуа – Аԥсны дшазынхо!

~ 333

~ Иалкаау

334 ~
УАШӘА ШЫСҲӘО
Аԥсуашәак ҩаԥхьа исҳәап,
Бзыԥҭа аиҩхааҿ снатәаны,
Акаԥкаԥгьы абжьы гап,
Ашәа шысҳәо аҳаны.
Арҩаш ҭалап, нас – иҵәаап,
Аҽыкнаҳан аҽашьырц,
Алабжышқәа наҿыҵәҵәап,
Ашьха алеишәа уа иааԥшырц.
Ашәаԥыџьаԥ рыҽдыршәшәап,
Аԥша насыр, иаашьқьырны,
Иҩахьоу бӷьыцқәак нарҿышәшәап,
Нас иаабжьалап иԥырны!
Бзыԥ аӡиас аалакьҭап,
Аиҩхаа еиужьра быжькаҵәо,
Нас амшын ахь инеихап, –
Ашаха еиларҵәи ныбжьаҵо!
Уаҟа аӡиас аҽаҳап,
Аршәаа иасуа уи ахьцо,
Аԥсны зегьы нас иаҳап,
Ладеи-ҩадеи абжьы ахьӡо!
Сашәа халап иԥырны,
Ихалап абас, хара ицап,
Ашәа анысҳәо уи иазкны –
Ашьхатәыла иагәаԥхап!
Сымԥа имааиуа агәырҩа,
Ацәгьа-мыцәгьа уаҟа исшьып,

Иван Ҭар б а

~

Џьара исцәымцо, нас зымҩа,
Анасыԥгьы сазыԥшып!
Ҳшыҟоу абас ҳаиқәшәаны,
Сара сӡымҩас иаҵәа, Бзыԥ,
Уашәа шысҳәо сгәы ҿшәаны, –
Бзиа ушызбо, зны сыԥсып!
БЗЫԤҬА
Абри адгьыл – анцәа итәарҭа,
Схәарҭам сара, уи ада, схәарҭам,
Сара уи ада – сгәы ҭацәуп,
Баша сныҟәо – адәы сцәуп,
Ҳа ҳанеицым – ссахьа еилгам,
Уи адлаԥса – са суаҩӡам!
Насыԥ дуны сара исԥылаз,
Абла хызтуа Аԥсынтәыла,
Сышнахәаԥшлак сгәы еилзырго,
Ахәыцра бааԥсқәа схыхны изго,
Аԥсҭазара сгәазырԥхо,
Сыдгьыл гәакьа, сынзырхо!
Сара сзыҳәан еиӷьу мшыҟам, –
Сасра иааиуа ҩаԥхьа Аԥсныҟа,
Есышықәса ижәбалар, –
Амшра иамоу иазҳалар,
Ианышәԥыло аҽазырхио,
Сара ишыстәу иара нхо!
Аԥсуа дхәаҽуан ҳауа-ԥсыԥда,
Абас иршьоит сыжәлар Бзыԥҭа.

~ 335

~ Иалкаау

336 ~
Бзыԥ аӡиас ус аҳәоит,
Наҟ Мамзышьха абжьы гоит.
Абас рҳәоит зегьы абра, –
Инеиужьны Аԥсынра.
...Уара уда, Бзыԥҭа, Бзыԥҭа,
Адәы сықәхон са снасыԥдан!
АЛАКӘ ЛАБҾАБА
Иџьасшьон сара алакәқәа,
Лакәын сызгаӡоз,
Са сызҵаара аҭакқәа
Лакәын изылшоз.
Алакә дунеи салан,
Саман сытҟәаны,
Ажәҩан ахьгьы схалон,
Саауан сылбааны.
Иара иамаз ԥҟаран
Са сԥырны сызгоз,
Ладеи-ҩадеи сгәаран –
Зегьы санрыхьӡоз.
Алакә амацара
Сагон хараӡа,
Дунеик анаӡара,
Снеиуан сеибгаӡа.
Абас ибо сныҟәон,
Сыхшыҩ иҭаӡоз,
Нас саауан аҩныҟа –
Сара сахьынхоз.

Иван Ҭар б а

~

~ 337

Са сызҵаара аҭакқәа
Иахьа ҿыц ииуа,
Заа иажәыз лакәқәак
Иҟам ирҳәауа.
Иарбан лакәу схызхуа,
Схыхны сызгауа,
Аԥсҭазаара шьҭыхуа –
Иахьа иҿиауа?
Лакәым иҟоу –лакәым,
Ииаст уи нкаба!
Иахьа илакәу – уи акәым,
Избо ауп – лабҿаба!
УРЫСТӘЫЛА АӠЫН
Аԥсабара ашәыгақәа арӡын,
Инеиужьны зегьы ирхыҵәан, ихҩаны,
Иаацәырҵит, абар, Урыстәыла аӡын,
Маҭәа шкәакәа мацарала аҽҭаҳәҳәаны.
Ладеи-ҩадеи усгьы аҳәаа рымам,
Иузеилырго иҟам уаҳа ахәҭақәа,
Ари адгьыл ду – блала иузбарыма,
Уи акаршәра еиужьра инымҵәо, ахәадақәа?!
Иарбан ҭыԥу игәоуҭарц уахьаангыло,
Ма иабыкәу иреиӷьӡоу аҿацә ахьҵәаху?
Ҳәаа змаӡам хтыроуп узхыԥшыло,
Имшын шкәакәоуп сыблақәа ԥшаауа изху!
Ари аҩыза лакә ссир сымбаӡацызт,
Ари аҩыза насыԥ шкәакәа – рацәаны,

~ Иалкаау

338 ~

Ас иаалырҟьан бзанҵы сымшанхацызт,
Исымбацызт ас еиԥш адунеи – ҭбааны!
Исымбацызт ари аҩыза адгьыл ҭбаара,
Уахьыԥшлакгьы – ауразоуроу еиҵҳәаны,
Иҟаларыма абри еиӷьу ԥшӡара,
Дгьыл ыҟоума Урыстәыла еиҳаны?!
Ибылгьо ишьҭоуп адгьыл – амышә шкәакәа,
Аԥсабара зегьы хәмаруеит аҽыршәшәо,
Ари аҩыза аӡын уаҩ даргәаҟуам,
Игәыҟаҵагоуп уи аԥшалас иаҿышәшәо!
Адгьыл иажәуеит абааӡара иаҿыхәан,
Иамоуп иара есышықәса уи аутәқәа,
Аамҭа анааилак – ҩаԥхьа нас иҿыхан,
Ҽаҩра мшынла иарҭәуеит уи адәқәа!
Асы леиуеит, абар, аҳәылыҳәа,
ԥаҟьа-ԥаҟьан, раӡын ԥаран икаԥсо,
Адгьыл иашьоит зегь иреиӷьу ныҳәан,
Аӡын бзиа уи иадыруеит изыԥсоу!
Урыстәыла аӡын – ашықәс ира,
Аурыс ҵаа – ҩнаҭала зегь зырԥхо,
Аӡын шкәакәа – аурыс инапҩыра,
Хәыҷгьы дугьы инеибеиԥшны иргәаԥхо!
Урыстәыла иарӡуам ахаҿсахьа,
Уи – ианаало ацәа ахалоит ианахәҭоу,
Ааԥынраз – ашьаршьаф иҩахан,
Иаанарԥшуеит уи – агәы ҭбаара ду ахьҭоу!

Иван Ҭар б а

~

АЖӘҨАН КАЗКАЗ СА ИСХАГЫЛОУП
Ажәҩан казказ са исхагылоуп,
Мра шәахәала сеилаҳәоуп.
Са сыԥсадгьыл – Аԥсынтәылоуп,
Шьха гәарала уи ҭаҳәҳәоуп.
Амшын ԥшаҳәа, аԥслымӡ тата,
Ахаҳә ссақәа цо иҿыпны,
Иџьашәымшьан хәыцрак сҽаҭан,
Уа сыжәбозар есыҽны!
Иџьашәымшьан, аӡбахә сҳәозар,
Зегьы ижәдырырц сахьынхо –
Аџьықәреигьы заа ихҳәозар,
Арыц узҭо еикәаԥхо!
Гәаӷьк кашәаргьы, инумпыҵшәан,
Иахьҩыҵхахо – убри аҽны,
Сара сеиԥшгьы уаҩ дымицшәа,
Сахьахцәажәо иахьа Аԥсны, –
Уи иақәнаго сзымҳәацт ажәа,
Ишақәнаго – иҳаракны!
Аха издыруеит уи сшахажәуа,
Сыҩнгьы шнымхо ашә аркны!
УАРА УМҨА
Иуасҳәарызеи иахьа иҿыцу, сԥа?
Иуасҳәарызеи иаԥсоу – игәнукыло?
Иуасҳәо зеиԥшроу уара ухаҭа иба,
Зегь ухәарым сара иудыскыло!

~ 339

~ Иалкаау

340 ~
Улымҳа азкыдыз – ирҳәо зегь ҵала,
Аха уҩуа, зегь рыгәҭа убжьамхан!
Иаднакылар угәы – инагӡала,
Уара уусаҿ – аӡәгьы уицәыԥхамшьан!
Еиҭауасҳәоит: ирҳәо зегь ҵала!
Аха умҩа – ухала ишьҭаҵала!
АЖӘЕИНРААЛАҚӘА АНИУА
Ари закәызеи исықәпапаз,
Иабацәырҵи арҭ асҟак?
Игәарҭама сышуаҩ татаз,
Ҭаха сымҭо уажә иахьак?
Иабацәырҵи еишьҭагылан,
Са санрышьҭаз иҵәахыз?
Азин сырҭом шьҭа сҩагылар,
Сиеиԥшхеит ашьацҳәа иакыз!
Сытҟәа срымоуп, скыдырӷәӷәала,
Абар, сҿарҳәеит урҭ сеиқәԥах!
Сышҟа иааиуа ажәеинраала –
Иацны иааиуеит ҽак еиҭах!
Ари аҟара насыԥ смоуцызт,
Ари аҟара иҳаракны!
Ари аҟара сымш сымроуцызт,
Аҵых ашә зынӡа иаркны!
Шәааила, шәааила ус, шәеишьҭалан,
Шәааила, абраҟа сышәзыԥшуп!
Уаха еиԥш уаҵәгьы сышьҭалом,
Са сзы иҟоу уажәшьҭа мшуп!

Иван Ҭар б а

~

Акакала шәҭыԥ азгәаҭо,
Стәоуп абраҟа аус уа!
Саамҭа бзиахә ацәа исзаҭом –
Ажәеинраалақәа аниуа!
КАЗБА 2
Амҩа рхәара саныбжьала,
Исымбаӡакәа – ес, сагеит,
Ус сышнеиуаз, ҩада схало,
Иара саман ҵаҟа ицеит.
Хаҳә чаԥароуп, еиларҭәароуп,
Нас ҿыбгароуп, цаҟьароуп,
Мап, аҩыза, ухаҭа иубароуп,
Ианудыруагь усҟан ауп.
Зны, мардуанҵас, еихагылеит,
Зны, аҽаӡозшәа, иҵәи-ҵәиит,
Зны, сышнеиуаз сааннакылеит,
Нас, кәалаԥҵас, иара аатит.
Сеиҭадәықәлеит – иара сыман,
Са сзырныҟәоз гәаԥхаран.
Нас сандәықәлоз сгәы сажьама?
Сымҩа абаҟаз, – ихаран.
Иара саман – сананшәала,
Иара саман сытҟәаны,
Ацәгьа згәы иҭоу даныбжьала –
Дызцахуама деибганы?!
2

Казба – Алжир ақалақь ажәытәӡатәи ахәҭа иахьӡуп.

~ 341

~ Иалкаау

342 ~
Нас сызлаҟам сыдыскылом,
Уи ала исзаҭом са схы авба.
Бзиабарала ма саанкылоу?
Сымҩа укӡома ас Казба?
Сеиҭаныҟәоит, сеиҭахалоит,
Сеиҭалбаахып ҵаҟаӡа,
Аха иаатрушь сымҩа ахала,
Сара исҵаанӡа уи зынӡа?
Са исызҵома аӡәгьы изымҵаз,
Сара исымам уи гәҭакыс,
Сиеиԥшхар сҭахым абра изымцаз,
Сиеиԥшхар сҭахым иҭакыз.
Сасҵас уара сануҭаа,
Сымҩаԥугеит нас сасҵас,
Саргьы издыруан иашан заа,
Уагьшымныҟәоз усгьы цас.
Аха, аҩыза, арабтәылан
Хьӡыс изамоу уи Казба, –
Са исызуаҳәом игәнукылартә
Уа иумбакәа лабҿаба!..

***
Абри ажәҩан ауп ақәа лазышьҭуа,
Абри адгьыл ауп уи зықәҭәауа,
Иаҵахәмаруеит ашәҭқәа нхышәҭ-аахышәҭуа,
Ааԥын қәами урҭгьы зкәабауа.
Ачабаба еиԥшны адгьыл шьҭалеит,
Ҳәызбаҵас уи иалсуеит ацәеиха,

Иван Ҭар б а

~

Арха еиужьқәа лаҵара ирҭалоит
Адгьыл рыцҳауп рыцда ианынха.
Узыԥшуазеи, уара, сажәеинраала,
Шьҭа ҳаарыхуа ҳҭалап ҳамхырҭа,
Иҳазҭода мамзар нас ҭагалан,
Ҳа ҳџьа ахьадым ҳаҳәар ҳа ҳахәҭа?..
АҲӘЫС
Аҭаацәа зегь аднаԥхьалан,
Иакәша игылан аҳәыс ҿаша,
Игарыгаҽо игылт ахала,
Ишԥамӡанроу иқәынҵәаша!
Нас инеины аин иаҵалт,
Уи акыка иахьынҳало,
Ахш еизакуа уи аҿыҵаҿ,
Ашәах леиуан нас иаҿалан.
Насыԥ аман ажә ахьгылаз,
Адунеи зегь иадҽырбало,
Агәырӷьара – абла ихылаз,
Дарбан уажәы иадзымбалоз!
Аҵыхәа риашо, аҳәыс ҿаша,
Еиҳа-еиҳа ҩада иҩахон, –
Ан иахьаҵаз ихьаша-ԥашо –
Агәы иахәон, агәы иахәон...
Ажә еиқәышьшьы, хәыцрак иалан,
Уаҩ дабомызт уи зызхьаҳәуаз,

~ 343

~ Иалкаау

344 ~
Аҳәыс арбзон абыз ала,
Уи ахәы-ԥшқа иара иԥхьаҳәо!
Ажә акыка иахьынҳалан,
Аҳәыс иацәон қьышәла иаҵас,
Ахәыҷқәа ирыман даара агәала,
Иахыбаауан ажә иахьаҵаз.
Ажә анаԥшьа, аԥа ацәыган –
Урҭ аагылеит уи аанкылан,
Ахш ҭахысуан аԥшәма иныга,
Ашәаҟьа хачыл хыхь ихылон...
АМАҞАРА
Аӡымҩас хәыҷы – Амаҟара,
Лассы ихыҵуаз, иҭабоз,
Иамаӡамкәа уаҳа ԥҟара,
Ҳара ҳҿаԥхьа иҽырбоз.
Иазнымкыло ҳхәыҷра агәара,
Иара ахықәаҿ ҳаизалон,
Амаҟара, Амаҟара –
Уаҟа ҳҭалан ҳаӡсалон.
Бзиа иаабон – уи ҳаԥсалан,
Ҳзаԥырҵуамызт игәаӷьны,
Иааилахәлаанӡа уа ҳхыԥсалан,
Ҳааҭыргаанӡа иҳазҿыҭны.
Иара иаван ҳахшыҩ ныҟәо,
Ҳаԥхыӡ иалан имцаӡо,

Иван Ҭар б а

~

Аҳы, изҳәода уажә иахьыҟоу –
Ҳхәыҷра бналан аҽаӡоу?
Сеиҭанеилоит Амаҟарахь,
Уа сынҭаларц, сыҽсырхьырц,
Иара аннеиуаз смаҟҿаҳәара –
Сара уи аамҭа уа сазхьырц.
Амаҟара, Амаҟара –
Схәыҷра абаҟоу абра иҭаз?
...Иамаӡаму уаҳа ԥҟара –
Уара идыр уи ахьагаз?!
АЖӘЛАР РҲӘАМҬАҚӘА
Ҵарада, шәҟәыда,
Жәала мацара,
Абраанӡа изкыдаз
Ажәлар рыбжьара? –
Имыӡуа, иҭамхо,
Ирҳәаз, еиҭарҳәаз
Агәара ибжьамхо,
Изцылаз, еихазҳаз, –
Ажәлар иаԥырҵаз,
Ирҳәоз ажәала,
Иҟам изнырҵаз
Шәҟәык уи анхалан.
Иааиуан ишиашаз
Уи иара ахала,
Сыжәлар, аиашаз,
Ирыман агәала.

~ 345

~ Иалкаау

346 ~
Иҟан ҵарада,
Ибеиан бызшәала,
Ирыман «уарада»,
Ицәажәон ашәала.
Ахага дрыбжьон,
Иҟәышыз ажәала,
Ахәрагь дырӷьон, –
Ирҳәоз ашәала.
Аҭаца дааргон,
Дҩычан, деинаалан,
Уи лныҳәаҿа рҳәон –
Уа дахьыҩналоз.
Ашәақәа ирҳәоз
Амхы ианҭалоз,
Ажәақәа ирҳәоз
Ашәа ианаалон.
Ныҟәара ицозгьы
Ҽыла, еицылон,
Рымҩа илашозгьы
Ашәақәа аԥгылан.
Урҭ ажәа рчаԥон,
Џырҵас еилымшәо,
Урҭ жәала иқәԥон –
Бџьарын изцәымшәоз.
Сыжәлар рҳәамҭоуп
Иааиуа, исԥыло,
Инымҵәаӡо ҳамҭоуп –
Сқьаад уажә ианыло!..

Иван Ҭар б а

~

АМШЫН АХЫҚӘАҾ СГЫЛАН
Амшын ахықәаҿ
сгылан,
сгылан,
сгылан.
Са сашьҭуамызт, мчык уа сыннакылан,
Схәыцра ԥырны ицон амшын-гәы ихылан,
Аха уи зышьҭазиз уаҟа хыла?
Амшын цәқәырԥон, ацәқәырԥа еихагылан,
Сара уаҟа
сгылан,
сгылан,
сгылан.
Ҳзеицәажәомызт ҳара бжьыла, ҿыла,
Ҳаибадырырц ҳашьҭан цәала, жьыла.
Аҟәарашҟа ҩаԥхьа икыдыҽҽалон,
Нас иӷьазкуа, саԥхьа икахәхәа ишьҭалон,
Еиҭадәықәлон ацәқәырԥа ҩагылан,
Сеиҭамҵӡакәа сара уаҟа сгылан.
Са сахь еихон, анапы илаха-ҩахо,
Ауаҩ ида уаҩ дамбошәа амшын иахәо,
Амшын цәқәырԥа, уаангыл, уажәшьҭа
ԥшьаала,
Уԥсушьанда уиарҭаҿ ҭынч ушьҭалан!
Иҟаӡами ҭынчрак уара узыҳәан,
Узцарыма адгьыл ду уахыҳәҳәан?
Избагәышьоит башаӡа угәаҭеиуеит,
Уҭра уҭымшәо џьарак унеиҩеиуеит.

~ 347

~ Иалкаау

348 ~
Абар, иааиуеит ацәқәырԥақәа гылан,
Сара схәыцреи дара рымҩеи еиԥылан,
Нас еилаҵәон, уаҟа сааныркылан,
Амшын хықәаҿ
сгылан,
сгылан,
сгылан...
АМЗА

Ажәҩан агәы аеҵәақәа кыдбыӷӷала,
Иааҟәымҵӡакәа лацәҟәысран иасны изҿыз,
Амза заҵәык гәышуа иаван иара ахала,
Издырхуада уи аҟар зыхҽыз?
Издыруада ҿыц иаиузар иара гәалак,
Агәы нирхазар мамзар уи аӡәы?
Ицарц иашьҭоу ажәҩан аҟынтә иара бналан,
Иахашәазшәа иҟалоит уажә аҵәы!
Амза лаша, амза! Апоетцәа рымза,
Ԥҳәызбеи рԥызбеи рымҩа казырҷҷоз, –
Зегь рымаӡа укәа иҭаршәны уа иҵәахымзар
Егьаҩ цәырҵрын зсахьа ҳамбаӡоз!
Иҟалазеи, иувалада, умчра умак,
Ауаҩ иоума ас еиԥш узыцәшәаз,
Ма иуцәыӡма ахақәиҭра уара иумаз,
Уара ушҟа днеизар узышьҭаз?
Ауаҩы уишьҭан есуха уишьҭаԥало,
Уи уихаҩо удәықәын маӡала,

Иван Ҭар б а

~

Амза, дудкыл, уара уашҭа иахьа иҭалаз,
Аԥшәма ихәҭоу уаргьы иҟаҵала!
АШӘАРЫЦАРАҾ
Амш гәамҵхамҵуан, ашьа аҿыҵуа,
Ахцәы ҟәашӡа инаҿаԥсеит,
Аҽны хәлаанӡа ҳшышәарыцоз,
Зынӡа ҳкарахеит, ҳааԥсеит.
Ҳашьҭа еимаԥсон ҳахьахысуаз,
Аҷҷа ицәажәон ҳшьаҿақәа,
Аԥсаатә шәаҟьон нас, ҳанхысуаз,
Рыԥсы ҳцәыргарц еиқәҿыҭуа.
Ахы зықәшәаз ҵаҟа иҭалон,
Аҽеикәаԥсан инҭакәкәа,
Иԥаҟьԥаҟьуа уаҟа ишьҭалон,
Ашьа ҟәада ацрыкәкәа.
Арҭмаҟ кнаҳа инахьынҳалан,
Ахәда ашаха нахашәо –
Ашәарыцаҩ инапала
Аԥсы иҭазгьы уа инахшәо.
Акакала сҩызцәа иҭарҵон,
Аԥсаатә хыхьынтә икаԥсон,
Сара сзеихсуаз – наҟ иԥхасҵон,
Сара баша урҭ сыршәон.
Сашьҭалазаап сызманшәалам,
Хыда смагәқәа уа исырхеит,

~ 349

~ Иалкаау

350 ~
Аха ибыруаз са снаршәала
Акыр ԥсаатәгьы еиқәсырхеит.
СХЫ ЗЫХСЫРҞЬО РЗЫМДЫРӠО
Схы зыхсырҟьо рзымдырӡо,
Сҵәуо ааҵра снавалон,
Санынхоз уаҩ дцәырымҵӡо,
Агәынхара сабыллон.
Сҵәуон сыбжьы хаккала,
Схәыцуан нас сааҭгыланы,
Сылаӷырӡқәа хаҟәҟәала,
Иӡсон сыбла ихыланы.
Слымҳа кыдын ирҵарны –
Исаҳарц аҩны иҟалоз,
Саб даадәылҵыр – иртарны...
Ма идәықәиҵон иркало...
Зымҩа дгылан, бжьасызшәа,
Сан дыхианы сыхьчараз,
Аха зегьы мҩасызшәа,
Нас даакылсуан сырччараз.
Лажәа ԥшқақәа срылакны,
Днаскьон лара слыманы,
Днеиуан ԥшьаала слывакны,
Сҵәуон са саангыланы.
Иснааломызт ацәҳара –
Ма ҽа-хәшәык иаҿыхәодаз?

Иван Ҭар б а

~

Сан илыман ачҳара –
Мчыла сара исыхәодаз!
Слыргәыбзыӷырц шысҭахыз,
Лара илеиӷьны издыруадаз?
Сыччаԥшь маӡа ишыҵәахыз,
Лара илеиӷьны изныруадаз?
Зынӡа саман сарлаҳәын –
Лнапы аԥхара ансықәымшәа,
Еиҭеимасҭәеит слылаҳәын –
Сара лнапқәа ансыкәлырша.
Изшәахьада ирымакны
Ани аԥеи руара?
...Сан лкалҭаҿ схылакны
Исҭахын аҵәуара.
АԤҲӘЫЗБА ХАҴА ДЦОИТ
Ари аԥҳәызба уажә дабацо?
Закә мҩоузеи уи дызныло?
Хьӡыс илоурц уаха «аҭаца» –
Уи азами уа дызгылоу!
Аҳәсахәыҷқәа лыҵашьыцуа,
Уи деиларҳәоит илыдгылан,
Аламала илыцрымҵуа –
Дымҩаԥыргарц наплыдкылан.
Дара шнеиуа лыхцәы ԥхьаҳәо,
Нас иалагоит даҽакала,

~ 351

~ Иалкаау

352 ~
Зегь гәаныла насыԥк иаҳәоит –
Лассы идәықәларц уи лымҩала!
Шьҭа минуҭкгьы уи дзахыԥом,
Аҿҳәара ааины ианлыдгыла,
Лгәы абацашеи иҭыԥа-ҭыԥо –
Уажәшьҭа унеины уи аанкыла?!
Аамҭа шаҟа ихьанҭахазеи,
Амҩа иқәхеит итаатиуа?
Аҭацаагацәа ма инзырхазеи?
Ма иахьымаӡоу аамҭа ахьыҩуа?!
Инзырхазеи, нас, иабаҟоу?
Иааҭаландаз ашҭа иҽыжәлан!
Илзеилкаауам дыздыргәаҟуа,
Гәҩарас иҟоу зегь уа илыжәлан?
Амҩа лыхон – ҿыц дызнылаз,
Амҩа дықәлон гәаԥхарала,
Дгәырӷьо илкәабон лаӷырӡыла,
Лынасыԥ ду лара лхала.
...Ахәыҷқәа хәмаруан ашҭа нкыла,
Бжьеилаԥсала ирхаргалан, –
Гәҩарак иаман иннакылан
Ирзымдырӡо уи хьыӡҳәала!
ЗУЛЬ 3
Гагра еиԥшу, Аҟәа еиԥшу,
Сара исылшом аҳәара,
3

Зуль – Германиатәи Адемократиатә республикаҿтәи қа­лақьуп.

Иван Ҭар б а

~

Са исыздыруам урҭ ахьеиԥшу,
Аха сыҟоуп иахьа ара, –
Зуль – қалақьуп, Зуль – егьқыҭоуп,
Са исызгәамҭеит уи аҳәаа,
Уи зегь рыла даара еибыҭоуп,
Зуль иузаҭом баша ахҳәаа.
Амҩа ҵәиуа ашьха ихалоит,
Ҵаҟа иҭалоит нас ҩаԥхьа,
Амра ашәахәа иадыԥхало
Иахнаҵоит уи ахәда аххьа.
Џьара улаԥш зықәшәо ҿаҩоуп,
Џьара каршәроуп ҵаҟаӡа,
Аҿы еилымго аҭынчра ахаҩоит,
Алымҳа кыдҵан иҵарӡа.
Ажәҩан еилгоуп саркьа ҵәцаран,
Анаҟә хымлац уажә ааигәа,
Зегь зырҽеиуа бзиабароуп
Иахьа абраҟа са саазга.
Ҵәахышьа амам усгьы аиаша,
Узаҩсуагь иҟам иугәаԥхар:
Зульаа аӡәгьы илаҩашьом,
Бзанҵы иухашҭуам урҭ убар.
Сышԥашьцылеи Зуль иаразнак,
Иахыскаазшәа Аҟәа аԥшра.
...Схәыцуеит сара адунеи азна:
Исԥеиԥшума зынгьы аԥсра?
Сыбла иамбеи схәыцра иалаз,
Сгәыӷра нымхеи еибганы, –

~ 353

~ Иалкаау

354 ~
Аа, сахьааиз са сшьапала,
Амшгьы сԥылеит еилганы.
Гагра еиԥшу, Аҟәа еиԥшу,
Сызҭоу сҩыза, уара иҳәа!
Аха ироурц дара злеиԥшу
Ирыбжьалааит са сцәаҳәа!
***
Са исыздыруам угәҭакы,
Уара, аҩыза, саԥхьа иааиуа,
Ас ҳаицныҟәап ҳамҭакы,
Ҳаибадырып ҳшынеиааиуа.
Ҳхәыцуа ҳдәықәлар хаз-хазы,
Иалымшои нас ҳусқәа еивалар –
Ҳаԥсы ҭазар уаҵәазы,
Ҳа иҳахәҭоума ма ҳаилалар?!
Сыгәра угарцаз сгәы уҭаԥшы,
Саргьы исырба узыргәаҭеиуа,
Ухы уҩахан усҿаԥшы,
Нас иуасҳәап ҳа ҳахьнеиуа!..
***
Қашьрам ҳазҭоу адунеи,
Абазқәа саԥхьа икаԥсам,
Смахәҿа-лас, еиӷьны ухандеи,
Сыҟазар схьысҳан – иаԥсам.
Аусураҿ искуа – утары,
Ҳаидыслар – саԥхьа ушьҭал!

Иван Ҭар б а

~

Смыруга, еснагь уҵарыз,
Аџыр-еиха агәыцәахь уҭал!
Слакҩакыр – дсыхәом аӡәгьы.
Раԥхьа са сымч агәра згап,
Сгылар аӡәы ҳәа уаҵәгьы –
Нас сыгәра згашагь дызбап!
***
Апоет иқәра дахысит уажәшьҭа ҳәа
Исзырҳәар дпоетзар асҟаамҭа дбылрын...
Сажәеинраала ҿыц, уара ма сеиҭаҳәа,
Аԥышәара аамҭазы ухьаҵуа, умбрын!
Сажәахә уҳәароуп саныҟам хаҭала,
Ишдагәоу инхааит уа уҽаԥхьа аԥсра!
Угәырӷьанагаҩны зегь рашҭа усызҭала,
Са сгәыцқьара иамоу умԥсахын аԥшра!
Агәеилгара умаз, агәеицҳара уцыз,
Са иусҭоит сцәа иалҵыз, са истәу сҿара,
Есымша, есааҭ – есқьынагь уҿыцыз,
Есқьынагь иулшоз аҿыц аԥҵара.
Игылауа – уацгыл, иуаҩсуа – наскьага,
Аҩыџьбара ахьыржәуа, аӡыршла умжәын,
Абиԥарақәа са сажәабжь рызнага,
Зны саамҭа ажәыргьы, са сажәа умажәын!
***
Аӡӷаб хәыҷы амшын хықәан дгылан,
Ацәқәырԥақәа рҽеихык еихагылан,

~ 355

~ Иалкаау

356 ~

Аҟәарашҟа иааиуан еишьҭаххы.
Уи лыблақәа агәырӷьара рхылан,
Иааиқәылкрашәа дыҩны днарԥыххылан,
Илызнымкыло дгылан уаҟа лхы.
Аҟәара инасуан ацәқәырԥақәа еижәылан,
Илықәмақаруа урҭ ирхылҵуаз бжьыла.
– Бымшәозаргьы уажәы иҳамбари!
Нас ибылгьо аҽеиҵых аԥслымӡ илан,
Лнапы намҵак даҳәон гәыла, ԥсыла:
– Амшын, аӡы суҭар ҟамлари?!
АШЬЫЖЬ ШААНӠА АМҨА СЫҚӘЛАН
Ашәа

Ашьыжь шаанӡа амҩа сықәлан,
Ҩаԥхьа сара саԥхьа бгылан,
Бара аԥҳәызба бзиа, сықәла,
Иҟалозеи зны баангылар?
Бара аԥҳәызба бзиа, сықәла,
Иҟалозеи зны баангылар?
Бшықьачақьуа гәырҩак бԥылар?
Бшақәымгәыӷӡо са сгәы аангылар?
Исыхәҭамыз кыр ҟасҵозар,
Исбырдырыр – са исыриашап!
Избо – сызжьо лахьынҵазар,
Адәы сықәзаап сара баша!
Исхьыԥшыда, сызхьыԥшыда,
Сгәы зырҭынчуа ажәа сазҳәо?
Аӡәгьы дыҟам бара быда
Схагахаргьы сара сҿазҳәо!

Иван Ҭар б а

~

Бара аԥҳәызба бзиа, сықәла,
Иҟалозеи зны баангылар?
Бшықьачақьуа гәырҩак бԥылар?
Бшақәымгәыӷӡо са сгәы аангылар?
Ԥҳәызба мыжда, бабасԥылоз,
Ацәа самго ма уахынла,
Сыбла бхымҵуа бабахылоз,
Бара быда аӡәгьы дхымло.
Бабацашеи са сышбышьҭоу,
Уаҳа џьаргьы баанымгыло?
Исцәыӡуама зынӡа бышьҭа
Нас дызусҭа уаҵә исԥыло?
Бара аԥҳәызба бзиа, сықәла,
Иҟалозеи зны баангылар?
Бшықьачақьуа гәырҩак бԥылар,
Бшақәымгәыӷӡо са сгәы аангылар?..
АМШ СЫЗԤЫЛО
Схы-сгәы ҿыхан,
Сыккаӡа.
Аҵых салҵуеит
Скалаӡа.
Ҩаԥхьа адунеи –
Абла схоуп,
Ҩаԥхьа адунеи –
Са сыхәҭоуп.
Адәы снықәлоит
Суал нагӡо,

~ 357

~ Иалкаау

358 ~
Иац сызхьымӡаз
Уажә сахьӡо.
Схы сақәгәыӷуа,
Схы агәра го, –
Амҩа сзаатуеит
Ԥхьа сызго, –
Иара нымҵәо
Аа, иахьцо,
Агәырҩақәа,
Зегь сыхцо!
Дгьыли-жәҩани
Еимадоуп,
Урҭ саԥшәыман
Са сырҭоуп.
Ҭынч бжьыла
Сдуени ҭәырц,
Иара еинҭәылан
Зынӡа ишәҭырц, –
Адгьыл заҵәык
Ажьы ԥҟо,
Сара снеиуеит
Ажәла ҟьо.
Са сылшара
Амш иазкуп,
Са сыԥсшьара
Аҵх иатәуп.
Аҵх иалызго –
Ԥхыӡуп, ԥхыӡ,
Ианыԥхыӡха –
Уи ацәыӡ!

Иван Ҭар б а

~

~ 359

Исымнахуада
Сара аԥхыӡ,
Бзанҵы исмоуааит
Уаҳа цәыӡ!
Аҵых ашьҭахь
Сымш уеилга!
Ҽаԥа уԥо,
Ушьапы еихга!
Амш сызԥыло –
Са сгәы ҭга!
Амш сызԥыло –
Сымч зегь га!
АДГЬЫЛ ҲАЗҚӘЫНХО
Мирзо Турсун-Заде ихьӡныҩлоуп

Уара уажәа наунагӡа,
Акгьы мқәацаӡеит,
Ҳа ҳшеицәажәоз иаха шаанӡа,
Иккаӡа иаашеит.
Асаби иеиԥш абла ааихнахын,
Амра аакаҷҷеит,
Аҵх ԥардазшәа наҟ иааҿнахын –
Аԥсабара ччеит.
Ушәҟәы ахьықәыз иамыркӡакәан
Снықәлеит сара адәы,
Са сгәы иҭаскыз насмыгӡакәан,
Ҭынч сартәозма сгәы?

~ Иалкаау

360 ~
Аԥсынтәыла усыман сналалт,
Сызхара иусырбарц, –
Рыцҵас иҟьо уажәеинраала –
Сыдгьыл зегь иахьӡарц.
Адәы сықәмызт усгьы схала,
Сахьцалак ҳаицын,
Арха еимаадеит, ашьха ҳхалеит,
Нас ҳазкылст амшын.
Ҳаԥхьа ишьҭан аиаҵәара,
Иамаӡам аҳәаа,
Ихӡалару ҳаешьара
Амшын, сҩыза, иҳәа?!
Баша ицәырҵыз лаԥшҵашәарам,
Ҳаибаркны ҳазмоу!
Гәарабжьарам иахьыҭшәароу
Ҳаицны ҳахьыбжьоу!
Аҟәа инаркны Душанбенӡа
Ибжьалт ҳцәаҳәақәа,
Ҳа ҳаилнахуа сара избаанӡа
Иӡит аҳәаақәа!
Абла зхьымӡо адгьыл ҳақәыз,
Ҳхьышьҭра ду ҭбаахо!
Ҳаԥсадгьыл ду нагӡара ақәыз
Ҳҩыџьагь ҳазқәынхо!
АГЕОЛОГЦӘА
Агеологцәа ирымам ҭышәынтәаларак,
Агеологцәа – џьарак инхаӡом,

Иван Ҭар б а

~

~ 361

Ианаргәырӷьо џьара урҭ маншәаларак,
Шықәсынаҟьак нас акгьы рбаӡом.
Адгьыл агәы иҭаршәу иашьҭоуп иаҵырхырц,
Ашьха ихалоит аблагә иҭаԥшырц,
Ацәа ианҭало аԥсабара аҽаҵәахырц,
Дара неиуеит уи амал аадрыԥшырц.
Амҩа иқәуп еснагь, рымҩа нымҵәаӡо,
Урҭ аамҭалоуп ҭыԥкаҿ иахьынхо, –
Агеологцәа – адгьылаҿ ихымҵәаӡо,
Адгьыл аҿы зышьҭа мыӡуа инзырхо.
Ирҵоит адгьыл агәы ҭбаара иалалан,
Ахаҳә рацәа хыртуеит иахьыкҿоу,
Џьара анефҭгьы ӡыхьҵас иԥо ихалалап,
Агаз ааԥшлап адгьыл иахьыбжьоу.
Акрахыҵуеит, Сибра, уара уӡышлара,
Аха уусқәа зынӡак иҿаӡоуп,
Уажә иангәарҭо наҟ-наҟ азы иулшара,
Уаҵә иумоу аԥеиԥшгьы ааигәаӡоуп.
Агеологцәа усгьы иԥшыхәцәоуп хьышьҭрала,
Адгьыл маӡа иамоу аадырԥшуеит,
Уажә сахьааиз, Сибра, саргьы срышьҭалан,
Ажәеинраала ҿыцқәа сыԥшаауеит.
АԤСУА ДАХЬЫНХО
Ахәылбыҽхан са схала,
Ақыҭа мҩа сыбжьалан,
Сдәықәлеит ныҟәара, –
Акыраамҭа санхалан,

~ И а л каау и ҩымҭ ақәа

362 ~
Наҟ аҩада санхала,
Исыцлеит саҟара.
О, иаҳауеи, иаҳауеи,
Ара аӡыхьи, аҳауеи
Ргьама – аҽакуп,
Знык араанӡа уанхала,
Унхоит уаҟа уа ухала, –
Утҟәоуп, умҩа куп.
Абас иҟоуп аҿаҩа,
Аҭоурых хәыҷ ахьаҩуа,
Иара иамоу ацәаҩа,
Ианио иргәаԥхо,
Арахь аԥсуа дызхалаз, –

Дынхарц акәым ихала,
Харантә ирбарц, уи ала –
Иааиларц дахьынхо!..
Знык уи иашҭа иааҭалаз,
Дзымцо уахьынтә мариала,
Кырымш дизынхо.
Аԥсуа идгьыл даԥымхарц,
Нас сасыда уи днымхарц –
Ашьхоуп дахьынхо!

АХҚӘА
Апоет иажәа анарха. Гь. Гублиа�������������������������������������������������������� 5
Ажәеинраалақәа
Са сцәаҳәа��������������������������������������������������������������������������������������� 15
Аԥырра аамҭа���������������������������������������������������������������������������������� 16
Аҽқәа абаҟоу?���������������������������������������������������������������������������������� 17
Аԥсуа ҟама��������������������������������������������������������������������������������������� 19
Ашьха баллада�������������������������������������������������������������������������������� 20
Дон ахықәан������������������������������������������������������������������������������������ 20
Изнышәынҭрада?��������������������������������������������������������������������������� 21
Аеҵәақәа – са сгәаҿы��������������������������������������������������������������������� 22
Шарԥазыла�������������������������������������������������������������������������������������� 23
Убри ауха����������������������������������������������������������������������������������������� 25
Сыдгьыл гәакьа – са сбираҟ����������������������������������������������������������� 28
Поль Робсон ибжьы������������������������������������������������������������������������� 29
Ажәа иаша��������������������������������������������������������������������������������������� 30
Санагха�������������������������������������������������������������������������������������������� 32
Арҩашқәа ԥсуеит – еиҭеирцаз...���������������������������������������������������� 33
Зегьы ауаҩра иаԥсахо��������������������������������������������������������������������� 34
Исыхәаԥшуеит абла ҭырхаха���������������������������������������������������������� 35
Аԥсра����������������������������������������������������������������������������������������������� 36
Илеиуеит асырҳәы�������������������������������������������������������������������������� 38
Амра аԥсымҭаз������������������������������������������������������������������������������� 39
Аҭынч нхаразы ашәа���������������������������������������������������������������������� 40
Аусура ашәа������������������������������������������������������������������������������������� 42
«Ус бымхәыцын сымыш, сылашара...»������������������������������������������ 43
Аҟәа ашьыжь����������������������������������������������������������������������������������� 44
«Са сықалақь ыцәоуп шьҭа цәамҭхаала...»����������������������������������� 45
«Сара сзыҳәан акәӡам быбла зыччо...»����������������������������������������� 46
«Иахьоуп, данызба уи аԥҳәызба, ҿыц...»��������������������������������������� 46
Ажәа������������������������������������������������������������������������������������������������� 47
Ажәлар, ажәлар!������������������������������������������������������������������������������ 47
Абри ажәҩан����������������������������������������������������������������������������������� 48
«Ацәа хаара сҭахәхәа сшалаз...»���������������������������������������������������� 49
Аҳәааеилагацәа������������������������������������������������������������������������������� 49
Аҳамҭа��������������������������������������������������������������������������������������������� 50
«Ҳа ҳанеицыз аԥхыӡ салан, бдыруама?...»������������������������������������ 51

364 ~

~ И а л каау и ҩымҭ ақәа

«Адәы дықәлааит ҳаӷоу игәы еиқәҳәаланы...»����������������������������� 52
Багымхааит������������������������������������������������������������������������������������� 53
Бара быда сцом Аҟәаҟа������������������������������������������������������������������� 54
Ашәа������������������������������������������������������������������������������������������������ 55
«Изыхҭабки, уажә баазқәылаз...»��������������������������������������������������� 56
«Снеины асаркьа саныԥшылоит...»����������������������������������������������� 57
Абзиабара баламыхәмарын...�������������������������������������������������������� 58
«Аҽыршо, аҽыршо, бхахәы ашьыҵәра...»������������������������������������� 59
«Зегь уск-ускаҿ ирымоуп ахатәра...»��������������������������������������������� 60
Ашәҟәы хьӡыда������������������������������������������������������������������������������� 60
Исызныжьуам адунеи��������������������������������������������������������������������� 66
Иуаҳауама, ауаҩы?�������������������������������������������������������������������������� 67
Аҩныҟа, аҩныҟа!..��������������������������������������������������������������������������� 69
Иахьа азыҳәан...������������������������������������������������������������������������������ 70
Гунибтәи аҵх���������������������������������������������������������������������������������� 71
Хәынӡах������������������������������������������������������������������������������������������� 72
Асас�������������������������������������������������������������������������������������������������� 73
Ельбрус�������������������������������������������������������������������������������������������� 74
«Ацаҟьақәа ргәеиҩшьшьара ҿыцәааны...»����������������������������������� 76
Уан аиарҭа дылоуп дхымхәаха������������������������������������������������������ 76
«Уиҿаԥшла уҭахызар, уиҿаԥшла...»����������������������������������������������� 78
Уҳәан-сҳәан������������������������������������������������������������������������������������� 79
Иҟан зны саныҟалоз...�������������������������������������������������������������������� 80
Амырхәага ихнарҷаз ацәаҳәа�������������������������������������������������������� 82
«Ахаҵа иабџьар ҭыхны ирцырцырӡом...»������������������������������������� 83
Амцәара������������������������������������������������������������������������������������������� 83
Иахьатәи амшгьы...������������������������������������������������������������������������ 84
ԥсуа қыҭак сналалеит...������������������������������������������������������������������ 85
«Са сықалақь шәҭыла иҭалаҳау?...»����������������������������������������������� 87
«Иџьасшьашаз са исымбацкәа...»�������������������������������������������������� 87
«Санхыԥшыло – уи аҳәаа амам...»������������������������������������������������� 88
«Ухнахцәаргьы амра аԥхара...»������������������������������������������������������ 89
«Амхы дҭалан аӡә драшәон...»������������������������������������������������������� 89
Аҵх��������������������������������������������������������������������������������������������������� 89
«Иԥаҵақәа ырша, ибла гәыкқәа ҭшаша...»����������������������������������� 90
Аԥсны азы ашәа������������������������������������������������������������������������������ 92
Сышьха қыҭа����������������������������������������������������������������������������������� 94
Сҽыхәа��������������������������������������������������������������������������������������������� 95
Ача���������������������������������������������������������������������������������������������������� 96
Ҩызак дсыман...����������������������������������������������������������������������������� 97
Аҽыҩ������������������������������������������������������������������������������������������������ 99

Иван Ҭа р ба

~

~ 365

Сжьиҩын сара������������������������������������������������������������������������������� 100
Ахьшьыцба������������������������������������������������������������������������������������ 102
«Ухала иҵала агәыҭгашьа...»������������������������������������������������������� 102
Ҽааныбзиала��������������������������������������������������������������������������������� 103
Аҩыза изы ашәа���������������������������������������������������������������������������� 104
Ан – амҩаԥгаҩ������������������������������������������������������������������������������� 105
Ишьны ишьҭан аԥшқеи иани...���������������������������������������������������� 106
Амшын-уаҩ афырхаҵа����������������������������������������������������������������� 108
Са сжурнал������������������������������������������������������������������������������������� 109
Сԥа изҳаит������������������������������������������������������������������������������������� 110
Абра дныҟәон�������������������������������������������������������������������������������� 111
Ақалақь аҿы аӡахәа����������������������������������������������������������������������� 112
«Сыбла анхыстыз амра сҿаҷҷеит раԥхьа...»������������������������������� 113
«Амшын Еиқәа еиӷьу иарбан аԥхын иҟоу...»������������������������������ 114
Ашьхақәа��������������������������������������������������������������������������������������� 114
Маиаковски шьхатәылан������������������������������������������������������������� 115
«Амҩа ааихырҵәоит, абаҳчарахь инҭалоит...»��������������������������� 116
Ачерқьез ԥҳәызба������������������������������������������������������������������������� 117
«Аԥенџьыр салыԥш избоит аҵла шышәҭуа...»��������������������������� 118
Иссиру аԥҳәызбеи уареи шәеицәыӡыз���������������������������������������� 119
Агәыла������������������������������������������������������������������������������������������� 122
«Саԥхьа игылаз шеибакәу...»������������������������������������������������������� 122
Ҳқыҭа аҭыԥҳа�������������������������������������������������������������������������������� 123
Маи������������������������������������������������������������������������������������������������ 125
«Игәаӷьны лыбла сызхыԥшылом...»�������������������������������������������� 126
«Амшын ахықәаҿ бгылан бызхәаԥшуазеи?...»��������������������������� 127
Аҽырҩраҿ�������������������������������������������������������������������������������������� 128
Иҭабуп, аԥсҭазаара!���������������������������������������������������������������������� 129
Насыԥ сымоуп...���������������������������������������������������������������������������� 130
Хадас самоуп са схаҭа������������������������������������������������������������������� 132
Абра сынхоит�������������������������������������������������������������������������������� 133
Арҵаҩы����������������������������������������������������������������������������������������� 133
Адәыӷбақәа цоит��������������������������������������������������������������������������� 135
Абзиабара ансымам...������������������������������������������������������������������� 136
«Ажәҩан ашҵахь маҷӡак ишәшьуп...»����������������������������������������� 137
Сышьҭа рбарушь?������������������������������������������������������������������������� 138
Узымаагәышьеит уаҳа Аԥсныҟа�������������������������������������������������� 139
Агәыла������������������������������������������������������������������������������������������� 140
Уҩызцәа ҳаизеит��������������������������������������������������������������������������� 141
Аԥсуа ԥҳәызба лашәа!������������������������������������������������������������������ 143
Абас заа����������������������������������������������������������������������������������������� 144

366 ~

~ Иалкаау

Сгәы сызшом��������������������������������������������������������������������������������� 145
Аҩны���������������������������������������������������������������������������������������������� 146
«Аҵлабӷь каԥсар илнамгарцу...»�������������������������������������������������� 147
Цәыӡда������������������������������������������������������������������������������������������� 148
Зны ҳамҩақәа цашт инеилыҵ����������������������������������������������������� 149
Сышьхақәа������������������������������������������������������������������������������������ 150
Исгәалашәоит Баслахә арха��������������������������������������������������������� 151
Аҟәа азы ашәа������������������������������������������������������������������������������� 153
Аԥсуа шьхыц��������������������������������������������������������������������������������� 153
Ацха иԥшуеит аҭаҳмада��������������������������������������������������������������� 154
Иааиуеит уи аамҭа������������������������������������������������������������������������ 156
Сара истәу������������������������������������������������������������������������������������� 156
Апоет игьежьра����������������������������������������������������������������������������� 157
Ажәҵыс������������������������������������������������������������������������������������������ 159
«Акы ԥсыргьы – ҽакы ииуеит...»�������������������������������������������������� 160
Аҽҵыс�������������������������������������������������������������������������������������������� 161
Монголиа��������������������������������������������������������������������������������������� 162
Амҩа���������������������������������������������������������������������������������������������� 163
«Акыр сныҟәеит, кыр сеимдеит...»���������������������������������������������� 164
«Са сандәықәло ныҟәара...»��������������������������������������������������������� 165
Аҭаҳмадацәа���������������������������������������������������������������������������������� 165
Иулшаша шьҭых���������������������������������������������������������������������������� 166
Амҩан�������������������������������������������������������������������������������������������� 167
Ацҳа����������������������������������������������������������������������������������������������� 168
«Аӡә днахысызшәа ихшьыло илаба...»���������������������������������������� 169
Ашьха қыҭаҿ��������������������������������������������������������������������������������� 170
«Исымбеижьҭеи иҵуазеи сабду ибаҳча!..»���������������������������������� 171
«Сыбла ихгылоуп ҳхәышҭаара аишәа...»������������������������������������ 172
Агәы узеиҩшом����������������������������������������������������������������������������� 174
Ченлима����������������������������������������������������������������������������������������� 175
Ажәеинраала саԥхьоит аԥсышәала��������������������������������������������� 177
Иҵәуо аԥслыш������������������������������������������������������������������������������ 178
Аҵыхәтәантәи ажәа���������������������������������������������������������������������� 179
«Шьоук амшын иҿықәынхалоит...»��������������������������������������������� 181
«Амра шыԥхо, амра шаша...»������������������������������������������������������� 181
Ааԥын цәаҳәақәа�������������������������������������������������������������������������� 181
Сара сан зегь реиҳа дыԥшӡан������������������������������������������������������ 183
Ауаҩы��������������������������������������������������������������������������������������������� 184
«Аурҭ џьара аршәаа иасуеит...»���������������������������������������������������� 185
Асаси аԥшәмеи����������������������������������������������������������������������������� 186
Дарбан иуҩызоу?�������������������������������������������������������������������������� 188

Иван Ҭар б а

~

~ 367

Снапала����������������������������������������������������������������������������������������� 191
Асас, умҩахыҵ!����������������������������������������������������������������������������� 192
«Баргьы быцәом, саргьы сыцәом...»�������������������������������������������� 194
«Иҭабуп сзырҿыхаз...»������������������������������������������������������������������ 195
Бара ибҳәо������������������������������������������������������������������������������������� 195
Иаха шаанӡа���������������������������������������������������������������������������������� 196
«Ииашам шаҟа шьаҿа ҟасҵахьоузеи...»�������������������������������������� 197
Аамҭа��������������������������������������������������������������������������������������������� 198
Уаха цәгьа ихьҭоуп����������������������������������������������������������������������� 199
Бара бысԥылеит шьыжьымҭан���������������������������������������������������� 200
Ауаҩра������������������������������������������������������������������������������������������� 201
«Аԥырқьҳәа деицралоит...»���������������������������������������������������������� 202
«Иеиӷьу дшыҟам иара иарҳәеит...»���������������������������������������������� 203
Уцала, аҩыза, уаанымгылан!������������������������������������������������������� 204
«Аԥсҭазаара иаԥашәу...»��������������������������������������������������������������� 205
Сҩызцәа����������������������������������������������������������������������������������������� 205
«Усгьы уашьҭан амаа акырҭа...»�������������������������������������������������� 206
Аҩныҟа������������������������������������������������������������������������������������������ 207
«Аӡәгьы ажәҩан дхаргалап...»������������������������������������������������������ 208
Сара маӡа сымаӡам ���������������������������������������������������������������������� 208
«Иааихыкәласуа дкыдцалан...»���������������������������������������������������� 209
Бзиа избо сибаӡом������������������������������������������������������������������������ 210
Сыҟаз суаҩны�������������������������������������������������������������������������������� 211
Иамам аҳәаа���������������������������������������������������������������������������������� 212
Изшәахьада ауаҩы игәы иҭаӡо?��������������������������������������������������� 213
Са сыԥсадгьыл������������������������������������������������������������������������������ 215
Издыруада?����������������������������������������������������������������������������������� 216
«Мгьалҵас адгьыл амра иаблын...»��������������������������������������������� 218
Аӡын����������������������������������������������������������������������������������������������� 219
Амшын������������������������������������������������������������������������������������������� 220
«Иахьагьы аӡәы анышә дарҭоит...»��������������������������������������������� 221
«Ладеи-ҩадеи реимадара...»�������������������������������������������������������� 222
Ашәа���������������������������������������������������������������������������������������������� 222
«Ари адунеи знык агьама...»�������������������������������������������������������� 224
Крацәыӡру сыԥсадгьыл санаԥхо?������������������������������������������������ 225
Схәыҷра сашьҭалар...�������������������������������������������������������������������� 226
«Амҩа ҭбаа сықәуп сызцәымшәо...»������������������������������������������� 226
Аԥацха������������������������������������������������������������������������������������������� 228
Уаха ҳаизап саб иҩны������������������������������������������������������������������� 229
Бзиала, сыԥсадгьыл, сызҳәом������������������������������������������������������ 230
Ҭагалан ашьҭахь���������������������������������������������������������������������������� 232

368 ~

~ Иалкаау

Аԥацхаҿ иҩу ажәеинраала����������������������������������������������������������� 233
Са исыздыруам����������������������������������������������������������������������������� 235
Аҩадара����������������������������������������������������������������������������������������� 236
Гера������������������������������������������������������������������������������������������������ 236
Алжир�������������������������������������������������������������������������������������������� 238
Ача агьама������������������������������������������������������������������������������������� 239
Аҽеимаа����������������������������������������������������������������������������������������� 239
«Сара џьара сыҟан...»������������������������������������������������������������������� 240
Изахьӡузеи анасыԥ?���������������������������������������������������������������������� 241
Ауаџьаҟаҿ�������������������������������������������������������������������������������������� 243
Аҵларкәыкә���������������������������������������������������������������������������������� 244
Аҩны���������������������������������������������������������������������������������������������� 244
«Макьана дхәыҷуп, дагьласуп...»������������������������������������������������� 245
«Ирацәахеит аныҳәақәа...»���������������������������������������������������������� 246
Мҩакы�������������������������������������������������������������������������������������������� 246
Москва амҵантәи аӡын���������������������������������������������������������������� 246
Аҩыҟаҵаҩ аҩы ижәӡом���������������������������������������������������������������� 247
Амра саԥылоит сара��������������������������������������������������������������������� 248
АӠәгьы диԥырхагам���������������������������������������������������������������������� 249
Уи асахьа ҭихуан иара ишибоз����������������������������������������������������� 250
Ашәарахқәа ӡыжәра илбаауеит���������������������������������������������������� 251
«Урҭ аҩыџьа ныҟәо уа еицуп...»��������������������������������������������������� 252
«Рацәаӡакгьы са схы иадыскылом...»������������������������������������������ 253
Аҭаҳмада��������������������������������������������������������������������������������������� 254
Амҩа���������������������������������������������������������������������������������������������� 255
Уи амш сымбароуп����������������������������������������������������������������������� 256
Сбызшәа���������������������������������������������������������������������������������������� 257
Уажәшьҭа иаҳарым����������������������������������������������������������������������� 259
Ақыҭа��������������������������������������������������������������������������������������������� 260
Арыц���������������������������������������������������������������������������������������������� 262
Дкәашоит амолдав ԥҳәызба��������������������������������������������������������� 263
Ардәына ашәа аҳәоит������������������������������������������������������������������� 265
Ашьауардын���������������������������������������������������������������������������������� 266
Урыстәыла������������������������������������������������������������������������������������� 268
Ҽааныбзиала��������������������������������������������������������������������������������� 269
Аԥсыӡқәа аҩада ицон������������������������������������������������������������������� 270
Ақәа ауамызт...����������������������������������������������������������������������������� 272
Ҩыџьа аҳәсахәыҷқәа�������������������������������������������������������������������� 273
Ажәала ихәу���������������������������������������������������������������������������������� 275
Схәарҭам сара уи ада�������������������������������������������������������������������� 276
Ақыҭақәа иреиӷьым са сқыҭа...��������������������������������������������������� 277

Иван Ҭар б а

~

~ 369

Са сҿы иҟоуп��������������������������������������������������������������������������������� 278
Амҩа сықәуп��������������������������������������������������������������������������������� 279
Уа мшыбзиа, сибра...�������������������������������������������������������������������� 280
Аӷба цон иртыш ихылан...����������������������������������������������������������� 282
Ахьҭа уамкын, Сибра�������������������������������������������������������������������� 283
Сибра ацәажәара��������������������������������������������������������������������������� 284
Ссасуп, сагьсасым...���������������������������������������������������������������������� 286
Берды Кербабаев аӡымҩас ахықәан�������������������������������������������� 287
Сибра инарнкы...�������������������������������������������������������������������������� 288
Алтаитәи ақәа������������������������������������������������������������������������������� 289
Аҵәа ҿысхуеит������������������������������������������������������������������������������ 290
Аӡымҩас Катуан���������������������������������������������������������������������������� 291
Сибратәи аҟазшьа������������������������������������������������������������������������� 292
Аҳәса астол дырхиоит������������������������������������������������������������������ 293
Ашьыжь����������������������������������������������������������������������������������������� 295
Сахьцалакгьы иара сыцуп������������������������������������������������������������ 296
Алтаитәи ашьхақәа����������������������������������������������������������������������� 297
Иссык-куль������������������������������������������������������������������������������������ 298
Аҟәа������������������������������������������������������������������������������������������������ 299
Арыц еиԥш илаҵо������������������������������������������������������������������������� 301
Ашьжьымҭаншәа сыблақәа нҭаауеит������������������������������������������ 302
Ауаҩы��������������������������������������������������������������������������������������������� 303
«Снеиуеит ауаа срылагылан...»���������������������������������������������������� 304
«Схәыцра ажәҩан иаҵакьысуеит...»�������������������������������������������� 304
Амра анӡаало�������������������������������������������������������������������������������� 306
Шьыжьымҭанла сшьапы хтны����������������������������������������������������� 306
«Аԥсабара шыҟоу инеидкылан...»����������������������������������������������� 308
Сқыҭа сыԥхьоит���������������������������������������������������������������������������� 309
Зегь ҳаидкылан����������������������������������������������������������������������������� 311
Мықә ақыҭа����������������������������������������������������������������������������������� 312
Сымш, бабаҟоу?���������������������������������������������������������������������������� 313
Ахәы аҟынтәи������������������������������������������������������������������������������� 314
Шаҟа нхазеи ҟаҵатәыс����������������������������������������������������������������� 315
Бара баҵкьыс иԥшӡоу������������������������������������������������������������������� 316
Сара сшыҟоу���������������������������������������������������������������������������������� 317
Акалашәа сыҟоуп�������������������������������������������������������������������������� 319
Уи аха сымам��������������������������������������������������������������������������������� 320
Аҵла ҩоит������������������������������������������������������������������������������������� 321
«Иуҭахызар уаха шаанӡа...»��������������������������������������������������������� 322
Киев дынхоит сара сҩыза������������������������������������������������������������� 323
«Дашьҭан аманшәалара даҩаӡо...»���������������������������������������������� 324

370 ~

~ Иалкаау

Амра схашеишеиуа����������������������������������������������������������������������� 325
Арԥыс ҽыла дцоит абас!��������������������������������������������������������������� 326
Бзыԥтәи арԥарцәа ����������������������������������������������������������������������� 328
цон еибашьра�������������������������������������������������������������������������������� 328
Бзыԥ аӡиас������������������������������������������������������������������������������������� 330
Жәаҩакәара����������������������������������������������������������������������������������� 331
Уашәа шысҳәо������������������������������������������������������������������������������� 334
Бзыԥҭа������������������������������������������������������������������������������������������� 335
Алакә лабҿаба������������������������������������������������������������������������������� 336
Урыстәыла аӡын���������������������������������������������������������������������������� 337
Ажәҩан казказ са исхагылоуп������������������������������������������������������ 339
Уара умҩа�������������������������������������������������������������������������������������� 339
Ажәеинраалақәа аниуа����������������������������������������������������������������� 340
Казба���������������������������������������������������������������������������������������������� 341
«Абри ажәҩан ауп ақәа лазышьҭуа...»����������������������������������������� 342
Аҳәыс��������������������������������������������������������������������������������������������� 343
Амаҟара����������������������������������������������������������������������������������������� 344
Ажәлар рҳәамҭақәа����������������������������������������������������������������������� 345
Амшын ахықәаҿ сгылан��������������������������������������������������������������� 347
Амза����������������������������������������������������������������������������������������������� 348
Ашәарыцараҿ�������������������������������������������������������������������������������� 349
Схы зыхсырҟьо рзымдырӡо��������������������������������������������������������� 350
Аԥҳәызба хаҵа дцоит������������������������������������������������������������������� 351
Зуль������������������������������������������������������������������������������������������������ 352
«Са исыздыруам угәҭакы...»��������������������������������������������������������� 354
«Қашьрам ҳазҭоу адунеи...»��������������������������������������������������������� 354
«Апоет иқәра дахысит уажәшьҭа ҳәа...»�������������������������������������� 355
«Аӡӷаб хәыҷы амшын хықәан дгылан...»������������������������������������ 355
Ашьыжь шаанӡа амҩа сықәлан���������������������������������������������������� 356
Амш сызԥыло�������������������������������������������������������������������������������� 357
Адгьыл ҳазқәынхо������������������������������������������������������������������������ 359
Агеологцәа������������������������������������������������������������������������������������ 360
Аԥсуа дахьынхо����������������������������������������������������������������������������� 361

Иван Константин-иԥа Ҭарба
И А Л К А АУ
Ҩ-томкны
Актәи атом
Ажәеинраалақәа
Иван Константинович Тарба
И ЗБ РАННОЕ
В двух томах
Том первый
Стихотворения
На абхазском языке

Аиқәыршәаҩ Ан. Лагәлаа
Аредактор Л. Чамагәуа
Асахьаҭыхҩы Р. Габлиа
Компиутерла еиқәлыршәеит Н. Гәынба

Аформат 84х108 1/ 32. Атираж 300.
Иҟаҵә. акь. бӷь. 11,75.
Инықәыр. акь. бӷь. 19,74.
Аҿаҵаԥҟа №....

Аҧсны Аҳәынҭқарра
«Акьыҧхь аҩны»,
ақ. Аҟәа, Ешба имҩа, 168

