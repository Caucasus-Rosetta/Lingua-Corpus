МЗИА КӘЫҴНИА-ҚАЦӘБА
УАРА УҾОУП САХЬЫҞОУ, ҶЛОУ
Аредактор Вл. Басариа
Ашәҟәҭыжьырҭа ”Алашара’’ Аҟәа – 2004
Аԥсны аиқәырхара зхы ақәызҵаз арԥарацәеи аҭыԥҳацәеи рҭаацәа рыхьӡала иҭабуп ҳәа иасҳәоит абри сышәҟәы аҭыжьразы афинанстә цхыраара сызҭаз Аԥсны Ахада Владислав Григор-иԥа Арӡынба. Шәышықәса царгьы аԥсуа жәлар иргаз Аиааиреи Владислав Григор-иԥа Арӡынбеи рыхьӡ еидкыланы ишырҳәо иаанхоит.
Ҷлоу ақыҭа саалымҵӡакәан иҟасҵоз анҵамҭақәа, имаҷызаргь, уи иаанагом сара исылшеит ҳәа уи аибашьра иҳанаҭаз агәхьаа зегь аиҭаҳәара. Аҭоурых хәҭа хәыҷык азынсыжьырц изҩыз иаанагаӡом сара инҭкааны исҳәеит ҳәа зыԥсадгьыл зхы ақәызҵаз иаадырԥшыз афырхаҵара атәы – сара исҳәом шәҩыла ҳаӷа иҿагылан ҳаԥсы еиқәзырхаз аибашьцәа рылшарақәа зегьы срылацәажәеит ҳәа. Зегь раԥхьаӡа исҭахуп зыҷкәынцәа ҭахаз аҭаацәа рҿаԥхьа аҭамзаара шьҭасҵарц, урҭ иаадырԥшыз афырхаҵара иақәнагоз ажәа лыԥшаах ахьысзымҳәаз азы. Ари ашәҟәы ахы акра ауп. Агәаанагара сымоуп ари нахыс игылап ҳәа аибашьра ахаҭа иҵегь иҭызҵааша, иеиҭазҳәаша, ахәшьарагь ақәызҵаша абиԥарақәа. Сышәҟәы аркӡамкәан иаансыжьуеит, агәыӷрагь сымоуп уи иҵегь иеихазҳауа ҟалап ҳәа.
Аибашьра ианалагаз аҽны Ҷлоуҟа дааит Аԥсны жәлар рпоет Б.У. Шьынқәба. Уи уахык-ҩаха Ҷлоу даангылон, иԥсы ааиҭакны нас Аҟәаҟа дцалон. Аха ус изыҟамлеит аусқәа. Аибашьра иалагеит. Абырг изыҳәан иуадаҩрахеит азаҵәра. Иҭаацәа Аҟәа иаанхеит. Баграт Уасил-иԥа дахьынхо Лаганиахә аҿаԥхьаҵәҟьа ишьҭоуп Кәачара ақыҭа. Уи иҟазаара ижәларгьы агәырҩа рнаҭеит. Зыуаажәлар гәҭыхас измаз апоет иакәзар, ила иабоз ахгара ицәыуадаҩхеит. Ашьыжь забџьар шьҭыԥаан уи игәашә илсны ицоз арԥыс, ахәылбыҽха деихык-еиҵык дрыман ианаауаз уи агәхьаа ду изнарҵысуан. Илымҳа иаҳауан анацәа рыҵәаабжь, шьыжьы – хәылбыҽха ԥсыхәа инаҭомызт еихсыӷьра змамыз амыткәмабжь. Аха Ҷлоуаа, ибыргреи изаҵәреи ихалаҵәҟьа дазынрыжьуамызт. Зыԥсҭазаараҿ игәылҭәаахьаз ашәҟәыҩҩы, Аԥсны жәлар рпоет, дунеи ҿыцк изаатуан иқыҭа гәакьаҿы. Уи иҵегь дырзааигәахеит иуаажәлар. Урҭ ргәырҩа ицеиҩыршеит. Уаҵәтәи амш еибгала иҳазшозу иаҳзымшозу анаҳзымдыруаз, ҳауаажәлар ргәынқьыбжьы хьаашәк изцәырыргон. Аблокада зауз Мрагыларахьтәи афронт, хаҭала Ҷлоуаа ирхыргоз ауадаҩрақәа рыцихигон. Ажәлар рзын иуадаҩын, игәхьаан аԥсуа жәлар рпоет, қәрала ибыргыз, аамҭа бааԥс дахьҭашәаз иқыҭаҿ. Идырмызт уи игәылара инхоз амилаҭ изырыӡбоз, убри азын мацара маӡала, ҷыдала дыхьчалатәын.
26 сентиабр, 1992 ш. рзы, Б. Шьынқәба иҭааит ажурнал “Новое времиа” аҟынтәи ҩыџьа ажурналистцәа. Уигь гәыӷрак ҳнаҭон, издыруада адунеи зегь аиаша аҳар ҳәа. 24 октиабр, 1992 ш. рзын, Б. Шьынқәба Аҟәаҟа дыргарц ишьҭалан иааит Аԥсны жәлар рдепутат Валентина Агрбеи, Алықьса Кәыҵниеи. Аха Аҟәаҟа ицаратәы шаԥсамыз иара ихаҭа иӡбартә дыҟан, дагьаанхеит Ҷлоу.
Аибашьра ашыкьымҭаз ирацәан имҩаԥгатәыз аусхкқәа. Абџьар шеиқәыршәатәыз еиқәыршәатәын ажәларгьы. Зегь аӡәыкны аӷа иҿагыларц азын имҩаԥгалатәын аизарақәа, иҟаҵатәын агитациа. Убарҭ еиҿызкаауаз дыруаӡәкын Радион Ҵәыџьба. Арҭ имҩаԥыргоз аизарақәа иҽрыгирхаӡомызт ҳара ҳпоетгьы. Сентиабр мза анҵәамҭазын, Ҷлоутәи абжьаратә школ аҵаҟа, азал хәыҷ
иазымкуа иеизеит ажәлар. Убри аҽны иажәеинраала даԥхьеит Б.У. Шьынқәба. Уи иажәеинраала ахцәажәарагь аҭахӡам. Аибашьра аамҭаз ииз ашәеи ажәеинраалеи даҽакы изеиԥшхомызт, угәы арԥшаауан, иҭнашьаауан.
Сыԥсадгьыл, угәнқьбжьы саҳауеит,
Ҭынч сызлацәарызеи?
Рыԥсы ухҭырхуеит, уҵеицәа еибашьуеит,
Сызхәарҭахарызеи?
Сыԥсадгьыл, ҵеи-мшык дузиуеит уаха,
Азҳаха иоурыма?
Ма агара днылҵны, хацәнамырха,
Убригь деибашьрыма?
Уи ахәыҷ баҳча цәҟьарас иҟазҵаз,
Уаҵәтәи ҳамш ауп иишьуаз!
Иан иҳалҳәоузеи агыгшәыг дзааӡаз,
Илымоузеи хҿыхшьас?
Аҭакәажә дындәылцан лыҩны дырҳәит,
Аҟәџьалҵәҟьагьы лцәыргеит.
Атанкқәа нажәлан қыҭак аадырҳәит,
Ҩнызаҵәыкгьы нымхеит!
Наџьнатәгьы идыруп, ақәлаҩ – дшәиуп,
Иуаҩра ихыхуп.
Уи джьышуеит, дшьашуеит, ԥсыла дымлашьуп,
Игәы акәзар – хаҳәлыхуп!
Ҳаԥсадгьыл иақәлаз ар еиқәных рҵысны,
Шьала зымҩа хызтыз,
Ԥсыуа зхылаҳәо данымкәан Аԥсны,
Нас уи аума изқәркыз?
Жәлар рышәи зышьҭалаз, уи мра изкаԥхом,
Амаҭ шҳам дагәлхуп.
Жәлар рышәи зышьҭалаз, лаӷырӡ изкаҭәом,
Анышәҵәҟьагь дацәымӷуп!
Ҭоурыхла иҭбаауп Аԥсны аԥсуа қыҭақәа ирыгәҭылсоуп ақыҭа Ҷлоу. Уи иақәнагахаша ажәа азыркхьеит, ашәа азырҳәахьеит иара ақыҭа иалиааз аҵеира. Уи иҵегь азызҳәаша рызҳауеит иахьагьы.
Аԥсны абеиарақәа ируакуп Ҷлоу ақыҭа аԥшӡарақәа иамоу. Ақыҭа агәы аҿы игылоу акультуратә Хан уахьыныҩнало афос аҿы 20 метра аура змоу аҭӡамц кыдзырҭәаауа Абрыскьыл изку аҿыханҵа В. Гамгиа иҭыхымҭа уанахәаԥшлак, уа иаарԥшу абеиарақәа зегьы Ҷлоу ахаҭа ақәыԥшылара ала иаарԥшушәа угәы иаанагоит.
Ҷлоу ахаангьы иаман иахьагьы иамоуп, иара атрадициақәа. Ақыҭа иқәынхо ажәлар ракәзар даараӡа зыламыс ҭбаау, зынхашьа, зынҵышьа аформа еиҿкаау, ибеиоу уаауп. Иара ахаҭа шышьхақыҭоу еиԥш, ашьха ӡыхь еиԥш ицқьоуп ауаа злацәажәо рхатәы бызшәа, иҳаракуп рыпату.
Аԥсны имҩахыҵуа асасцәа дахьқәа, шамахамзар Ҷлоу имҩахымгакәан ирмышьҭыц. Убас Ҷлоуҟа иааит 1984 ш. иунь мзазы Аԥсны иаҭааз асасцәа Африка аправинциа Серра Лионе Аҳәса рассоциациа аиҳабы Жозефина зхадараҿы дыҟаз.
Ара иаланхо ажәлар иеицнаргоит ԥшрала-сахьала, иеицнаргоит ҭоурыхла. Асас дахь арахь имҩахыҵуа, уи ишиқәнаго иацәажәашьа иақәшәо, ҵарала дыррала иҳараку ауаа Ҷлоу инхоит.
Асахьаҿы: Ҷлоутәи асасцәа. (Арӷьарахьтә ҩыџьа) Ҭамара Ҵабриа-ԥҳаи Виолетта Иванбеи.
Ҷлоу знык ада имааиц асас иакәзар, Ҷлоу мацара ада даҽаџьара дымҩахырымгаргьы, абраҟа мацарала ибоит аԥсуа қьабзи уи иақәнаго аламыси ихарҭәааны.
Ҩ-ӡиас дуқәак – Дәаби Қәмарчеи еибах-еибафо Ҷлоу агәҭа иалыҽҽо илеиуа, урҭ еизгәышьуашәа иахьааилаҵәо ақыҭа аусҳәарҭақәа рладахьҟа ауп. Урҭ ирыбжьаркыз Жаныхә ашҭа акаршәра, 30 га зҭашәо аԥшьыркца, ҳаскьын иаҵәалеи, шәаԥыџьаԥлеи ӡынгьы-ԥхынгьы иҭаҳәҳәоуп. Уи акаршәра инықәԥшыз ауаҩы игәеимҭарц залшом аԥсабара иҟанаҵаз аԥшӡара заҟа иеиҿкаау. Жаныхә ашҭа аҩадахьҟала иадубалоит ашьха Ԥанаҩ, аладахьҟа акаҭ анушәа унарбоит амшын. Абри аҟара иԥшӡоу, иҟьаҟьоу, ашьхеи амшыни ирыбжьаршәу ашҭа ду, алегендаҿгьы зыӡбахә ҳәоу рацәак ихарамкәан, Отаԥ аҳаԥы иҭаҿаҳәоу Абрыскьыл, дахьыркыз Жаныхә ашҭаҿ ауп ҳәа иԥхьаӡоуп.
Ашҭа ду иахчну 15 м. аҳаракыра змоу ахәада ықәнарҭәаауеит хԥаны еихагылоу ашкол ахыбра. Ари аҩыза ашкол ду, зыда ыҟам хыброуп Аԥсны иахьаҵанакуа, 80 уада змоу ашкол, имаҷҩым аҵарауаа дуқәа иааӡахьоу. Иахьагьы аекономикатә ҭагылазаашьа шыманшәаламгьы, ари ашкол аҿы аҵара инаваргылан иеиҿкаауп, аус ауеит амузыкатә школ, асахьаҭыхратә студиа, акомпиутертә класс:
Ашкол ду аҵаҟа, ашҭа каршәра аханы, 7 м. аҳаракыра змоу асолдаҭ ибаҟа гылоуп.
Ахаангьы ахәыҷқәа рыхәмарбжьи агәырӷьареи агхомызт ари ашҭа. Ашҭа ду акәакь ахь, Дәаб ахықә аҿы, аԥса ҵлареи апальмақәеи ирыгәҭылакны игылаз Ҭҟәарчалтәи азауад “Зариа’’ афилиал ахыбра, иахьазы иууаӡа иҭацәуп. Араҟа уи азауад заартыз. Аҿар рқыҭа гәакьа ныжьны џьаргьы имцап ҳәа акән. 100-ҩык арԥарцәеи аҭыԥҳацәеи маҭәа шкәакәала рҽеилаҳәан уи ахыбра ианаадәылҵуаз угәы азымҳарц залшомызт. Аргама иубарҭан ақыҭаҿ аизҳареи аҿиареи заҟа ԥхьаҟа ицоз.
Ақыҭа есымшааира иазҳауан, иеиӷьхон ауаа рҭагылазаашьа. Аколнхара иамаз алҵшәа уаҩ даахыҽхәартә иҟан. Араҟа иеиҿкааз ахәыҷтәы баҳча х-гәыԥкны ишан. Абаҳчаҿ ирааӡоз ахәыҷқәа рныҟәгареи рыкрыфареи аколнхара ахарџь аҟны итәан 1974 ш.
инаркны. Ашкол ахыбра иазааигәан иаартын, 45-ҩык зхыԥхьаӡалаз ашкол-интернат. Ақыҭа Ҷлоу ахашәара-ҵышәара ахьдууз аҟынтә, ашкол хәыҷқәа рзын ибжьан ҳаблала амашьынақәа. Ашкол ахаҭа иаман азыҟаҵара ахьымҩаԥыргоз агәыԥ, 85-ҩык аҵаҩцәа еидызкылоз есышықәса бжьаратәла. Урҭ рыкрыфареи аҵара дзырҵоз руалафахәи аколнхара ахарџь аҿы иртәан.
Ари аҟара зымҽхак дууз ақыҭа, иқәынхоз ажәларгьы русура еиҿкаан. Ргәалаҟазаара шьҭыхны ауааԥсыра, хәаахәҭра ҳәа ақалақь ахь ицартә иҟамызт, араҟа аус руан ахәаахәҭратә хыбрақәа фба, акрыфарҭақәа ҩба. Аус ауан аӡахырҭа – ҟазара, ахцәыҟаҵарҭа, ашьаҵаҟаҵарҭа, ақыҭа иаман аимадага ҭел 120 кәаԥ, ҩнаҭацыԥхьаӡа ахьхьаҳәа кранла аӡыхь неиуан.
Згәалаҟазаара бзиаз ауаа, аԥсҭазаара мыцхәы иазԥагьан рхы мҩаԥыргон. Малла ибеиан, русура еиҿкаан. Хыхь ишазгәасҭахьоу еиԥш, Ҷлоу иаман, иара иахьагьы иамоуп ахатәы традициақәа. Ԥахьагь уажәгьы Ҷлоу ақыҭа имҩаԥырго аныҳәақәа, аиԥыларақәа, ахәылԥазқәа рыла даҽа қыҭак иалаҩашьаӡом.
Есышықәса имҩаԥырго аныҳәа дуқәа ируакуп Аиааира амш ныҳәа маи 9.
Хыхь сшалацәажәахьоу еиԥш, Ҷлоу ақыҭа иаартыз ахәыҷтәы баҳча ахыбра аҟынтәи еиҳа ахәыҷқәа рылаԥш иҵашәоз, 7 м. аҳаракыра зманы игылоу, идырым асолдаҭ ибаҟа акәын.
Иара ахәыҷы иааӡара знапы ианыз, ахәыҷы ԥшқа, ақьаад еиԥш зыхшыҩ цқьаз, раԥхьатәи уи абаҳча ашҭа анҭыҵтәи ақыҭа ирдырра абри абаҟа аҟынтәи иалагон. Закәытә уадаҩроузеи уи иацыз, анемец фашист ирҿиаз ацәгьауреи, аибашьра хлымӡаахи ирхылҵуаз абжьы аԥшқа даназхәыцуаз. Нас, аиҵбыратәи аклассқәа рҟны маҷ-маҷ ахәыҷы ихдырраҿ иацырҵон иаздырҳауан аибашьра атема, уи иахҟьоз арыцҳарақәа.
Ес – маи мза 9 рзын, ашҭа ду ықәрҭәаа иеизоз ажәлар, хәыҷи-дуи рылаԥш рыдхалон, аҳамҭақәа рыла згәышԥы ҩычаз абыргцәа, еиваӷӷа асолдаҭ иҿаԥхьа рхы иҩахан зҽыриашан иқәгылоз ахацәа,
усҟантәи аминуҭқәа рзын, зегь рыла иаадырԥшуан асовет солдаҭ иҟазшьа. Урҭ ирыхәаԥшуаз хәыҷи-дуи, ргәырҩеи, ирхыргахьаз агәаҟреи, иаадырԥшыз ахаҵареи хшыҩла ирыцеиҩыршон.
“Асолдаҭцәа” еиваӷӷа иеивагылаз ирыхәаԥшуаз, ҿыц иааиз ахәыҷқәа ракәзар, урҭ рымчи рдоуҳаи раҟарартәуан изымҵагылаз асолдаҭ ибаҟа ахаҭа, иаҟарартәуан ҩадахьҟала издыубалоз ашьха шла дуқәа.
Агәрҩа рыман гәаныла, аибашьра адәаҿы зҩызцәа звыршьаахьаз, ашәақь лҩа бааԥси, асабеи уажә зԥынҵа иҭасуашәа збоз, урҭ еиваӷӷа игылаз 1941-1945 ш.ш. рзтәи ахацәа рфырхацәа.
Аныҳәа ду ныҳәан, урҭ зегь аамҭала инаскьаган, ишаԥу еиԥш спорттә хәмаррахон, акәашареи ашәаҳәареи ирымҽхаркуан амш. Усҟан, ԥшьба-хәба шықәса раԥхьа, аныҳәа ду амш аназгәарҭоз, ашҭа иаҵәа акаршәра ду, џьаргьы ҵкәарсҭак анымызт, ишуҭахыз ушьапы хтны уныҟәар ҟалон ашьац иаҵәа аҿы. Аха 1992-1993 ш.ш. раахыс ари адгьыл агәы ҭаԥҽуп, ана-ара адгьыл кылӷьашаауп, ушьапы хтны узныҟәаӡом, абомба ԥҽыхақәа ушьапы иалакьакьоит, аӡы зҭатәаз ажрақәа урҭаҳар ауеит. Урҭ 500 кг. иҟаз абомбақәа иҭыржааз роуп.
Шықәсқәак раԥхьа ихәыҷқәаз, ахаан аибашьра абжьы змаҳацыз, уажә ирацәаҩуп иаразнак ахәажәцәа зыҟәнылаз, урҭ забацәеи зашьцәеи аибашьраҿ иҭахаз роуп.
Ҿыц ахәыҷ баҳчаҿ аибашьра ажәабжь заҳауаз, уи аилкаара зцәыуадаҩыз аҷкәынцәа жәаҩыла рхы ақәырҵеит ҳаԥсадгьыл 1992-1993 ш.ш. рзын. Урҭ рымч раҟарахеит, иагьраԥысит 1941-1945 ш.ш. раан ифырхацәаз абдуцәа. Амаҭацәа рыԥсы цқьа зыхҭнырҵозгьы рыԥсадгьыл гәакьа акәын.
Уажәшьҭа Аԥсны жәлар зегь реиԥш, Ҷлоуаа иазгәарҭо арыцхәқәа, аҭоурых ианылаз амшқәа ируакуп 1993 ш. сентиабр 30 рзын Аԥсны иагаз аиааира ду амш.
Аиааира амш аҽны ажәа зхырҳәаауа, макьаназ иқәыԥшқәоу, аха 1992-1993 ш.ш. раан аибашьраҿ иҭахаз ахацәа роуп. Ргәы рылабжыш алаҵәо, рфырхаҵареи ргәымшәареи ирылацәажәоит аԥсадгьыл ахьчара зхы ақәызҵаз арԥарцәа рҩызцәа, рқыҭауаа.
Насҭха игылан ирыхәаԥшуеит, иӡышӡа ишлахьоу, аибашьра ду Урыстәыла иаӡрыжәхьаз абдуцәа. Урҭ ргәы усҟан иԥшааӡом.
Рҿаԥшылареи рлакҭеи иуарҳәоит абас: “Ахаҵа ианаҭахха дышхаҵоу даанхароуп”.
Убас ауп адунеи шшоу. Иаҭахы-иаҭахым ауаа рыхьӡқәа ҿыц ииуеит, иацтәи арԥыс хәыҷ иахьа Аԥсны афырхаҵа ҳәа ихьӡ рҳәауеит. Абдуцәа ирхырҵахьаз афырхаҵаратә хьыӡқәа амаҭацәа иеихаҳауа иаауеит.
Уимоу 1941-1945 ш.ш. рзы Аџьынџьтәылатә еибашьра дуӡӡа аан амца шыра иаӡрыжәны иалҵхьаз, хьӡы зларгаз рабџьар аибыҭашьа, уи акышьа амаҭацәа иддырҵар акәхеит.
Убарҭ дреиуоуп 1941-1945 ш.ш. Аџьынџьтәылатәи еибашьра Дуӡӡа иалахәыз аибашьҩы Ԥианца Ҷолокәуа.
Аԥсуа литература ашьаҭаркҩы Дырмит Гәлиа иажәеинраала “Аибашьҩы Ҷолокәуа иахь” изикит Ҷлоутәи аибашьҩы Ԥианца Ҷолокәуа.
Ахаҵара ақәын шәара шәыжәла,
Уара уашьа, уара угәыла,
Ахаҵа Мысҭаф Ҷолокәуа,
Ԥхьарца-чамгәыр дырнырҵауа,
Уажәгьы иҟоуп ихьыӡ мыӡӡауа.
Убри дыҟан ажәытәӡа зны,
Уара унагылт аҿатә уажәы,
Хьыӡла-ԥшала ҳ-Аԥсназы,
Пулемиотла ҳаӷа ишьразы,
Уҿырԥшыган уҩызцәа рзы.
1985 ш. азы Ҷлоуаа Маи 9 ианаԥылоз. Ҷлоу игылоу “Идырым аруаҩ” ибаҟа ашҟа инеиуа гәыԥҩык.
Аџьынџьтәылатә еибашьра Дуӡӡеи аџьеи рветеранцәа Хәыта Кәарҷиа, Ҷыҷыкәа Логәуа, Сардион Ҵәыџьба, Ԥианца Ҷолокәуа.
Ҷлоу ақыҭан Акәыльтура ахан анаадыртуаз агәырӷьара иалахәыз гәыԥҩык.
Ҷлоуаа гәыԥҩык злахәыз ансамбль “Нарҭаа”. Давид Ҵәыџьба иҭыхымҭа.
1989 ш. иуль мза 14 рыҽны, Очамчыра араион жәлар рфорум адырраҭара ҟанаҵеит, иуль мза 15 рыҽны Аҟәа ақалақь аҿы амитинг шымҩаԥыргоз ала. Уи азкын Аҳәынҭқарратә университет еиҩыршарц иахьалагаз ақырҭуа милаҭ. Уаанӡагьы, Аҟәеи Очамчыреи акырынтә имҩаԥыргахьан аизарақәа, ауаажәлар рацәа злахәыз. Ажәлар ирбон акаҭа ирхаԥаз еиҳа-еиҳа аҽырӷәӷәара ишаҿыз, ргәы еибафон, иара усгьы Очамчыра ақалақь ахаҿра зынӡа аҽыԥсахра иахьаҿыз азын. Иуль 15, 1989 ш. азы Аҟәа иҟаларан иҟаз амитинг рҽаладырхәырц шәҩыла Ҷлоуаа рхы дырхеит уахь шьыжьнаҵы. Амитинг ахь ицоз еиҳарак аҿар ракәын, урҭ рхала ишԥаҳашьҭуеи ҳәа ирыцын абыргцәа, ахацәа. Амитинг иалахәыз Ҷлоуаа рхыԥхьаӡара инықәырԥшны излагәаҭаз ала 500-ҩык иреиҵамызт.
Уи злеилаҳкааз, иуль мза 17, 1989 ш. ахәылбыҽха Ҷлоу ацентр аҟны иааз “Икарусқәа” быжьба ирҭыҵыз ауааԥсыра рхыԥхьаӡара ауп. Урҭ, Аҟәантәи Гәдоуҭаҟа ирышьҭыз, нас катерла Очамчыра иӡхыҵыз, аибашьра иалҵны иааз ауаа ракәын. Имаҷмызт аахақәа змаз, ацәҟьарақәа зныз. Ирацәаҩуп Ҷлоуаа убри аҽны Аҟәатәи амҩаду аҿы иааныркылаз аҳәса, ахацәа, имаҷҩым абахҭа иҭаркыз, Кәыдры ацҳаҿ ибӷаҵан хҩык Џьапуаа. Аҟәаҟа ицаз усгьы, ауха иҟалаз аҭагылазаашьа иахҟьаны, иеизаз аԥсуа жәлар зегь реиԥш, Ленин иашҭаҿ идыршеит.
Уахь аҵкысгьы иманшәаламхеит Очамчыра аҭагылазаашьа. Иуль мза 15, 1989 ш. руха, адырра ҟалеит Очамчырантәи, ахацәа бџьар шьҭызхыртә иҟоу, ирласӡаны Аалӡга ацҳа ааныркыларц. Мамзар, Қырҭтәылантәи ауааԥсыра, абџьар рыма, цхыраара ҳәа рхы дырхон Аҟәаҟа.
Ҷлоунтәи, аидара мҩангага машьынақәа рыла еизыргоз ахацәа Аҟәаҟа имцакәан иаанхаз роуп. Аалӡга ацҳа аарцә, абџьар змаз измамыз зегь рхыԥхьаӡараҿ иалан Ҷлоуаагьы 4-ҩык Афганисҭантәи аибашьра иалахәыз, арратә зыҟаҵара бзиа змаз уҳәа зегь рсиа ҟаҵан. Урҭ рхыԥхьаӡара наӡон 68-ҩык рҟынӡа. Иуль мза 16, 1989 ш. аҽны аҭагылазаашьа уадаҩхеит Ҷлоу. Ашьыжь инаркны, амҩадуқәа ирнысуаз ауаа рацәа, еиҳарак ахацәа, Аҟәеи
Очамчыреи еимаздоз амҩаду ахь бџьарла рҽеибыҭан акылсра иалагеит – Кәтолаа, Џьгьардаа, Тамшьаа зегь Тамшьтәи амҩаду дырӷәӷәеит. Ӷәадаа, Ҭхьынаа, Отаԥаа, Ҷлоуаа идырӷәӷәон Араду амҩахыҵырҭа. Урҭ гәҭакыс ирыман, Аалӡга ацҳа ирцәықәсны идәықәлар ақәылаҩцәа, амҩан аахақәа рырҭарц, ирҿагыларц. Абџьар зкыз маҷҩын, аха уи аҽны бџьарс ҳауаажәлар аихатәы лабақәа ркын. Ашьыбжь ааиразы амашьынақәа мҩармыжьырц амҩақәа рыкра иалагеит Арадуаа, наҟ Цагераҟа. Ашәарҭа маҷмызт, иҟалоз уаҩы издыруамызт. Амҩаду аҿы ирацәан амашьынақәа. Ҳара ҳтәқәа урҭ зегь шамаха иааныркылон, еимырдон. Ирацәаҩуп аџьаԥҳаны мҩанызгоны измырхыз. Сара Мықәтәи амҩаду аҿы раԥхьа исаҳаз автоматқәа рхысыбжьқәа сгәы сымырҟьахьан. Исгәалашәоит, Мықә ацҳаҿ ахысра анааиртыз Очамчыра араион амилициа аподполковник В.Иванов.
Абџьари аџьаԥҳани згоз амашьына лас “Жигули” рзаанымкылеит. Нас еихсны абарбалқәа ԥыржәеит. Ауаа реидыслара иахылҵуаз ашыкьыбжь ушьара уқәнаҟьон.
Ахәылбыҽха, Ҷлоу иааиз амашьына лас “Жигули” ажәабжь аанагеит Кәачарантәи.
Ҳколнхара иатәыз аидара мҩангага машьына ӷәӷәала еихсит, аха иԥсы рцәигеит уи аԥсҟы зкыз.
Кәачара ақыҭа Ҳәыбзага иахьаду, хыхьтәи абригадақәа хԥа иеидыркылоз Кәачараа еизеит, излеилкаахаз ала, урҭ Ҷлоуҟа рхы дырхарц рабжьаргон 4-5-ҩык бџьарла еибыҭаз “Мхеидрионаа” иреиуаз шьоукы. Урҭ Қырҭтәыла иатәқәан.
Ҷлоуаа иеилаҭыруаз, аиаша рыздыруамызт Кәачараа рыжәлар ишырԥсахуаз. Ҳауаажәлар усҟан акырџьара еиҩшан. Кәачарааи Ҷлоуааи рыбжьара ибжьалеит убри нахыс ахҟа. Аколнхарақәа аицлабреи аиҭанеиааиреи ирыбжьаз, наӡаӡа аҵыхәа ԥырҵәеит наҟааҟ убри аҽны. Иугәаламшәарц залшом: иуль 16 рыҽны, зынӡа уаҩ дырмыхәо ишаапкыз Цагераа. Аҟәаҟа ицо амҩаду аҿы игылоу аевкалипт ҵла ҳаракқәа ирықәланы ауаа рыжәпара иарбаны автоматқәа рыла ихысуа иалагеит. Ахысра зынӡа аҽарҭбаауа ианалага, Цагераа ҳрыжәлоит ҳәа аидара мҩангага машьына иақәлан идәықәлаз ҳарԥарцәа, ирҿагылеит абыргцәа.
Убри аҩыза агәаӷ еибакра иҟалаз, сааҭқәак рыла Урыстәылатәи
ар хәҭа иалагалаз ҳхьымӡазҭгьы, хымԥада иалагон аибашьра. Заҟаҩы бџьарла еиқәшәамкәан иахьгылаз гәаӷла иҭәуаз рыгәқәа. Еизоз агәаӷ, знымзар-зны ишытҟәацуаз ҩашьомызт. Убри аҽны инаркны, иара 1993 ш. аибашьра ааилгаанӡа, ақырҭуа жәлар рабашьра зымҩакын, Цагераа рабашьра иаҳа иӷәӷәан, иаҳа ҷыдала Очамчыраа рзы иаӷацәан.
Аурысцәа рыр хәҭа аналаргала адырра ҟалеит бџьар зку зегьы еимпразы. Иуль 17 руха, Ҷлоуаа еизаз ажәлар, нас Гәдоуҭантәи иаарышьҭыз ҳауаажәлар, даара аҵх наскьаанӡа еимымпкәан, акультура Ахан иҩнан. Ауха иалыршаны ишьақәдыргылеит ақыҭа аҩнуҵҟа адружинникцәа рсиа. Убри аус аиҿкаараҿы рџьабаа азгәарҭахьан Алықьса Қацәбеи Руслан Ҵәыџьбеи.
Ақыҭа ладеи-ҩадеи амҩадуқәа рҿы ашлагбаумқәа адыркит. Амҩақәа рҷаԥшьон Кәачареи ҳара ҳқыҭеи рыбжьара. Лассы-лассы Ҷлоу ақыҭа ахы-аҵыхәа втобусла иалсуан аурыс ируаа. Урҭ еиқәдырхон аҭынчра.
Новиков Виктор Михаил-иԥа. Ленинградтәи Иреиҳаӡоу арратә-политикатә ҵараиурҭа акәрсант. Дҭахеит 1989ш. иуль 21 рзы Ҷлоу
Акопов Владимир Роберт-иԥа. Ленинградтәи иреиҳаӡоу арратә-политикатә ҵараиурҭа азыӡырҩы. Дҭахеит 1989ш. иуль 21 рзы Ҷлоу араион иахьаҵанакуаз рхаҭарнакцәа зегьы зхы-згәы иалырсны еизаз, Ҷлоуаа ирыдашшылон.
Ауаажәларра-политикатә ҭагылазаашьа иҟалаз иахҟьаны, Ҷлоу ақыҭа, Андроу аҳаблаҿы амашәыр ӷәӷәа ҟалеит 21 иуль 1989 ш. рыҽны, ашьыбжьышьҭахь.
Аиҿахысрақәа иҟалаз ԥсыҭбарада изеилымгеит. Иҭахеит, Ленинградтәи Иреиҳаӡоу арра-политикатә ҵараиурҭа азыӡырҩҩы, алеитинант еиҳабы Новиков Виктор Михаил-иԥеи, аҵараиурҭа акурсант Акопов Владимир Роберт-иԥеи.
Урҭ, макьаназ иқәыԥшқәаӡаз, ари адгьыл аҿы, раԥхьаӡа аполитикатә еибарххара иҟалаз иахҟьаны, наӡаӡа рҭаацәеи рҩызцәеи ирцәыӡит. Зхы зыкәаҽыз ҳауаажәлар, 22 иуль рыҽны,
Ииуль 23, 1989 ш. рыҽны Очамчыра араион аҩнуҵҟатәи аусқәа рҟәша аиҳабы В.Аҳәба ицыз амилициа аусзуҩцәеи иареи, Ҷлоуаа реиҳабыра рҿаԥхьа дҵаны иқәдыргылеит бџьар зхылоу ақыҭаҿ иаанымхакәан ирымхзарц. Ари аус даара акрызҵазкуаз усын. Ԥилҭа шәақьқәак змазгьы ирымырхыр, ашәаӡыӡара ыҟан аибашьра иалагар џьара хыхьчагакгьы ахьаанымхоз азы. Акызаҵәык, иазгәасҭарц исҭаху, абџьар хәыҷқәак ирымаз рхы иархәаны, Аалӡга ацҳа аӷа даныиармыжьыз еилкаан заҟа иԥсҿыхгаз шәақькгьы.
Авгәст мза 23, 1989 ш. рыҽны, Ҷлоутәи абжьаратәи ашкол аҿаԥхьа имҩаԥгаз, ауаа рацәа злахәыз, аурыс рыр хәҭа имҩаԥыргоз амитинг азкын ҩыџьа ақәрахьымӡацәа рмемориал аартра.
1989-тәи ашықәс азы, сентиабр мза зынӡа иҭәит политикала. Анхамҩатә усқәа ракәзар уаанӡа ихадаз, уажәтәи аамҭазы еиныргалоз ачаи, афабрикақәа русура ахьеиԥҟьаз иахҟьаны рыдкылара иаҟәыҵны иҟан. Аус зуаз аӡәык-ҩыџьакгьы ргәы каҳауан, русура иалҵны уалафахәы ыҟамызт мызла.
1989-тәи ашықәс азы, сентиабр мза азын, Араду ақыҭа, (усгьы аԥсацәа уа иабаҟахыз) аҿар гәыԥ-гәыԥла рҽеидкылан, ана-ара амҩаду аҿы ииасуаз амашьынақәа ааныркыло иалагеит. Иразҵаауан иахьцоз, иахьаауаз, абџьар ныҟәыргозар гәарҭон. Убри амза азын, имцымкәан, аилыркаа ҟаҵан, арадуаа ача мҩангага машьына азна автоматқәа шырзаагаз. Убри аганхь инхоз ԥҳәызбак адырра рылҭеит жәлар рфорум иалахәыз аԥсуаа. Ари гәҽанҵаран, иазгәасҭарц ҭахыуп убри аҩыза шыҟаз Кәтол агырцәа рҳаблаҿгьы.
Сентиабр мза 21, 1989 ш. рыҽны, Очамчыра жәлар рфорум аиҿкааҩцәа раԥшьгара ала, Ҷлоуаа рарԥарцәа гәыԥҩык, ачгаратә акциа амҩаԥгара иалагеит акультуратә Хан аҿаԥхьа. Ачгаратә акциа раԥхьа ахы акит Очамчыра ақалақь акультуратә Хан аҿаԥхьа. Убри
инақәырццакны, Мықәтәи асовнхара, нас Ҷлоу, жәаҩыла имлашьуаз арԥарцәа, Аԥсны аиҳабыра рҿаԥхьа зҵаара хадан иқәдыргылақәоз маҷмызт.
Актәи азҵаара, уи зегь ирыцкны иршьоз, Аԥсны иҟалаз ахҭыс (иуль 15-?6, 1989 ш.) аилкааразы СССР Иреиҳаӡоу Асовети КПСС Ацентр Комитети ркомиссиа аҭыҵра акәын.
Убас ихадаз азҵаарақәа ааба ықәдыргылон урҭ, Аԥсны аиҳабыра русура ааныжьра налаҵаны.
Ачгаратә акциа имҩаԥысуаз даҿамгылеит Ҷлоунтәи еиҳабыкгьы. Ирацәаҩын усҟан апартиа амаҵ азызуази аколнхарақәа реиҳабацәеи, ақыҭаҿ уи аҩыза аԥшьгарақәа алзмыршоз. Итәаз ирыцәшәо, ирыхӡыӡаауа уахгьы-ҽынгьы ирыдтәалан ажәлар, Ҷлоу аиҳабыра.
24 сентиабр, 1989 ш. рыҽны, 35-ҩык Ҷлоуаа цеит Гәдоуҭеи Гагреи ачгара мҩаԥызгоз ирыҿцәажәарц. Автобусқәа инеиуаз зегь реиԥш, Ҷлоунтәи ицоз “Икарус” аԥсуаа рбираҟ шәыршәыруа иахагылан. Уигь гәышьҭыхган.
Уажәраанӡа ишазгәасҭаз еиԥш, Ҷлоуаа рарԥарцәа ирыдгылан ақыҭа анапхгара. Ирацәаҩуп аиҳабырақәа аус ицоз иахькылнагоз ззымдыруаз. Уи аиԥҟьара иашьҭаз.
Уимоу, иҟарҵо иалагеит “Черныи список” – аиҿкаацәа рыхьӡқәеи рыжәлақәеи знырҵоз, нас аусқәа ахьыруаз еилкааны лахь зырҭоз. Уи аҩыза еиҿызкаауаз агырцәеи ақырҭцәеи рымацара ракәымхеит, ус ҟарҵон ибжьажьоз аԥсуаагьы.
Иара 1992 ш. аибашьра ианалагазгьы, имаҷҩым иутәу, иҟаҵатәу ззымдыруа ибжьахаз рхыԥхьаӡара.
Ҷлоу ақыҭа жәлар рфорум аиҿкаацәа ируаӡәкын: Гиви Адлеиба, Славик Ф. Быҭәба, Џьон К. Ануа, Заур К. Кәарҷиа. Араион аҟны имҩаԥыргоз аус аҿы акырынтә ихы алаирхәхьан К.А. Ԥарулуа.
1989 ш. сентиабр мза 20 инаркны Аԥсны имҩаԥсыуаз аполитикатә еибарххарақәа еиҳа-еиҳа рыҽдырҭбаауан. Ақырҭцәа рмилаҭ иреиуаз, аԥсуаа рахь идҵаны иқәдыргылоз азҵаарақәа ирҿагылон шамаха аԥсуаа зегьы.
Аԥсны ахы-аҵыхәа иахьаҵанакуаз, ирацәан аҿар, ачгаратә акциақәа мҩаԥызгоз. Убас, Ҷлоутәи акультуратә Хан аҿаԥхьа итәан 12 мши-ҵхи абра зсахьа жәбо арԥарцәа.
1989 ш. рзын ақырҭуа фашизм Аԥсны имҩаԥыргоз агрессиатә политика иаҿагыланы Ҷлоуаа амлашьратә акциа анымҩаԥыргоз. Давид Ҵәыџьба иҭыхымҭы.
Шьынқәба Беслан, Кәарҷиа Расим, Џьопуа Даур, Инаԥшьба Ҭемыр, Џьопуа Гәырам, Џьопуа Алик, Воуба Даур, Адлеиба Гари, Кәарҷиа Ахра, Какалиа Алик, Шьаданиа Заур, Џьопуа Асҭамыр.
Абарҭ еиқәысыԥхьаӡаз ауаа рнапхгарала акәын, ақыҭаҿы имҩаԥысуаз акциақәа шыҟалоз, зҵаара шәкы Аԥсны аиҳабыра рҿаԥхьа ицәырызгоз.
Сентиабр мза 28, 1989 ш. ахәылбыҽха Ҷлоу дааит шкәакәа маҭәала иҽеилаҳәан, Очамчыра араиком актәи амаӡаныҟәгаҩ Салиа К.). Уи даараӡа иџьеишьеит абырсҟак ажәлар, еиҳарак аҳәса (ачаи ҿызхшаз, еизаны имлашьуаз арԥарцәа иахьрыдтәалаз. Уи, ақыҭа уаа иреилиркааит, Қырҭтәыла аиҳабыра рҟынтәи адҵа шыҟоу, иаарласны аусура иалагарц.
Уи, Ҷлоуаа ихы ҳардыруа иҳәеит, иара ихаҭа дшаԥсыуа цқьоу, иаҭаххар аԥсуаа раԥхьа иара дышгыло, аха ари аҩыза аилатәара акгьы иаԥсаны ишимԥхьаӡо.
Салиа К.) иааирԥшит иаԥсуара шаҟа пату ақәиҵаз, 1992 ш. рзы аибашьра ианалагаз. Зегь раԥхьа Қырҭтәылаҟа зхы зырхаз Акоммунисттә партиа анапхгаҩы уажә аус ахьиуа ҳашьҭамҵаац...
Апрель мза 9, 1989 ш. рзы, Қарҭ иҟалаз атрагедиа инадҳәаланы, араион ҩ-џьараны еиҩшан.
Ахәҳахәҭра запы алакыз, ҳаиҳа зымчыз ракәын усгьы, иарбанзаалак хархәарак змоу товарк ахәаахәҭырҭа магазинқәа рахь раашьҭра иаҟәыҵхьан. Очамчыраа ракәзар, агырцәа ракәын усгьы, ақырҭцәа рҳәон акәымзар, аԥсыуагь, гыруагь, зегьы сҳәом, аха ирацәаҩны агыршәа аҳәара иҵегьы иҳаразкуаз ыҟан. Улақәа хҩаны, Очамчыра ушыҟоу узымдыруа угылазар, џьара Гыртәыла сыҟоуп уҳәартә иҟалеит.
Ӡык ахьужәуа унадгыларгьы, аԥхьа дара цар акәын. Зегьы рықәҿымҭкәан излазыгӡоз рацәаҩӡан.
Апрель 9, 1989 ш. рзы Қырҭтәыла иҟалаз атрагедиа инадҳәалан, мызкы аацқьаны Цагерааи, Арадуааи, Кындыӷааи ашколқәа рахь иныҟәаӡомызт. “Звиади” ҳәа еибарыҳәҳәо, абираҟқәа ҟьо, лассылассы амитингқәа мҩаԥыргон.
Октиабр мза 18, 1989 ш. рыҽны, адырра ҟалеит, Очамчыра ақалақь, араион администрациа аҿаԥхьа, аизара ду шыҟалоз. Уи аҽны аизара иалахәыз рхыԥхьаӡара жәа-нызқьҩык иреиҵамызт.
Араион, Аԥсны жәлар рфорум ахьӡ ала дықәгылеит аредакциа “Акоммунизм ахь” аредактор ихаҭыԥуаҩ И.Коӷониа. Уи ижәлар еизаз иреилиркааит аизара ду имҩаԥысуа азҵаара хада ажәлар ирыӡбарц рнапы ишанырҵоз.
Апрель 9, 1989 ш. рзынтәи атрагедиаҿы иҭахаз 16-ҩык рыхьӡ ала маӡала идыргылаз абаҟа аадмыртыр руамызт Очамчыратәи актәи абжьаратә ашкол ашҭаҿ. Ақырҭуа рмилаҭ рҿахәы иҳәеит агазеҭ “Ерцахә” ақырҭуа ҟәша аредактор Қобалиа В.
Ари аус аимак-аиҿак ӷәӷәаны иалҵит. Жәлар рфорум ахаҭарнакцәа Р.Ҵәыџьба, Д. Гәыргәылиа, Х. Бганба, М. Лабахәуа, ауаажәларратә хеидкыла иалаз абыргцәа Валикәа Бобуа, Валикәа Қәҭаландиа, Оҭар Ачба ажәа лагала ҟарҵеит ари аус алмыршахарц. Ақырҭцәа рлидерцәа, ажәа аларгалт ашкол ашҭаҿ ианалымҵ, ақалақь агәҭаҵәҟьа ишдыргыло ала абаҟа.
Аимак иҟалаз ашьаарҵәырахь икылнагарц акгьы агымхеит. Ирласны ақалақь иаларгалеит Очамчыра игылаз аурыс ир хәҭа аҟынтәи атехникақәа.
Ашкол ашҭаҿ игылоу абаҟа рҵысышьа амам ҳәа ианаҿаапк, 1џҩык раҟара аԥсуаа рыҷкәынцәа еибарсны идәықәлеит ашкол ахь. Урҭ уахь инармышьҭырц агырцәа рыҳәса быргцәа, асабицәа ргарақәа ргылан ашкол агәашә илатәеит. Ахҭысқәа иҟалаз аҭыхра азыҳәан, маӡала иаашьҭыз атәым ҳәынҭқарра иатәыз гәыԥҩык, маӡала ишҭырхуаз иақәыркит аԥсуаа. Ахәаахәҭырҭа магазин аԥшьбатәи аихагыла аҟынтәи идырԥаргьы цәгьа ирымбазар ҟалап урҭ. Аха усҵәҟьа рзымгәаӷьит. Ажәлар аршанхеит, аԥшьбатәи аихагыла аҟынтәи идыршәыз, иҟәыбаса ицаз аҭыхгақәа. Агентра аус ауазаарын, Қырҭтәыла иҟалаз арыцҳара ду, Аԥсны инхо ақырҭцәа ишрызхымго, аха уи усс ишрымам аԥсуаа ҳәа.
Аусқәа шыцәгьахоз збаз С.В. Багаԥшь ибзоурала, Аҟәантәи иааз апартиа актәи амаӡаныҟәгаҩ П.Ф. Хышба далархәны иӡбан, абаҟа идыргылаз аашьҭыхны, Елыр ауахәама ашҭа иҭадыргыларц. (Ус иагьыҟалеит, аха дук мырҵыкәан шьоукы ирӡазаап уантәи.
Аԥсны апартиа ахада П.Ф. Хышба иқәгылара анаҩсан аизараҿы дмақаруа дықәгылеит Борис Какәбаа. Уи ибжьы рдуны араион актив ирылеиҳәеит, иаарласны аԥсуаа рмилаҭ ақәӡаара ҟаларц ишыҟоу, лассы ақырҭцәа адунеи шеиҟарартәуа.
Иажәа хиркәшаанӡа, азал аанижьырц адҵа ҟаиҵеит Иван Михаил-иԥа Логәуа. Ажәак ала, октиабр 18, 1989 ш. инаркны, иҵегь еиндаҭлеит ҩ-милаҭк.
Акызаҵәык ирыцҳараз, ибжьажьо иаанхаз аԥсуаа рус ахьеилкаамыз акәын.
Аԥсуаа ргәы аԥжәара, рыршра, абри иаҳа иахәап ҳәа ирыԥхьаӡазар акәхап агырцәеи ақырҭцәеи, иахьа уарла-шәарла иуԥылоз Қырҭтәыла абираҟ Араду ачаӡырҭеи Цагера аӡлагареи инадыркны ана-ара иахадыргылон.
1989 ш. рзы, Аԥсны имҩаԥысуаз амилаҭтә-политикатә еибарххарақәа, агәра ҳдыргон хара имгакәан ашьаарҵәырахь ҳашкылнагоз. Агырцәа рмилаҭ ракәзар, ақырҭцәеи аԥсуаа рыбжьара ибжьагьежьуа ибжьаханы иҟан. Зны рхатәы бызшәеи, рхатә кьыԥхьи, рхатә республикеи рзы иқәԥарц рҽазыркуан. Гамсахәрдиа данықәырца, Шеварднаӡе иааира рхы еиланагеит. Хәыҷла-дула иҳәҳәо амҩадуқәа рҿы амитингқәа мҩаԥыргон. 1989 ш. рзы, ақырҭуа школқәа рҿы аҵара аанкылан... Аԥсуа университет анеиҩырша, Аԥсны иқәынхоз аԥсуа жәлари, урҭ рыдгылаҩцәеи ирҿагылеит ақырҭцәа рмилаҭ. Урҭ имҩаԥыргон ачгаратә акциақәа. Иқәдыргылоз азҵаарақәагь аԥсуаа ирҿагылон.
Ҷлоу ақыҭа аусҳәарҭа ахыбра уанахәаԥшуа, уи ақыҭа аҭоурых бзианы издыруа, изцәырнамгарц залшом хәыцра шәкы. Заҟантә иқәҭәахьоузеи абри аусҳәарҭа аҿаԥхьа ашьац иаҵәара алабжыш.
Ихараӡоушәа ҳгәы иаанагоит 1937-1938-тәи ашықәсқәа. Ихараӡоуп, избанзар усҟан ибжьаӡыз “атроцкистцәа” рыӡбахә аҳәара акәым, иара гәаныла ргәаларшәарагь агәаӷьра цәгьан. Зыӡбахә умҳәо, узламцәажәо, иугәалауршәар зымуаз аус, еиҳаеиҳа инаскьар акәын. Шьашәы уҟәыблаауп ҳәа ахәыҷы данырныҳәо еиԥш, урҭ ибжьарӡыз арԥарцәа, ҳауаажәлар рыгәҭа шьашәны иҭарблызшәа ирызхәыцыр акәын. Урҭ ауаа, адунеи иаԥырхаганы иҩагылаз, нас урҭ ықәгазар адунеи цқьахошәа ианыхыз, ишьыз уаан. 20-ҩык ахацәа (урҭ рхыԥхьаӡараҿ аҵарауаа, ус абжьара уаа, анхацәа) илыбжьахәаша идырӡит 1937-1938 ш.ш. рзы. Агәакьацәа уи аус иашьҭаҵаар ауазма, уаҳа ишзымаауаз анеилыркаалак, иара аусҳәарҭа иахьаадәылҵуаз, ирмаӡаны ирҿыкьасоз алаӷырӡ, зынӡа ишызар ҟаларын, алаӷырӡ ицәырго аҵкысгьы, уи ицәыргамыз еиҳагьы иҵааны, адгьыл кылнаблаауазар ҟаларын.
Сталини Бериеи имҩаԥыргоз арепрессиа иаҿашәаз ахацәа, зықәра маҷыз арԥарцәа, ҳаԥсадгьыл иахаҳазҭгьы, иҟаларын иахьазы иҳагу ихарҭәаам рҭыԥқәа иҵегь ихарҭәаахаргьы. Иҟаларын иҵегь ибеиахаргьы Ҳаԥсадгьыл хәыҷы аҵарауаа рыла.
Санҵамҭақәак иҟасҵо схы иархәаны, инаҵшьны иазгәасҭарц сҭахуп, Ҷлоу ақыҭа акыр шықәсқәа еиуеиԥшым аҭыԥ ҳаракқәа рҿы аус зухьаз, иахьагь араион аҿы аус зуа К.А. Ԥарулуа Ҷлоуаа ишрзааигәаз харада ибжьаӡыз русқәа риашаны.
Ари аилыркаа, жәаба-жәохә шықәса раԥхьа зыӡбахә аҳәара ҟамлоз усын. Аха ирацәаҩын уи аус аинтерес змаз рхыԥхьаӡара. Наҟ-наҟ, ҳаԥхьаҟа игыларц иҟоу аҿар рзы иҭоурыхтә документхарц иҟоуп, урҭ рус азы иҟаҵоу аилыркаақәа.
1937-1938 ш.ш. раан харада ибжьарӡыз Ҷлоуаа, рус еиҭахәаԥшны, аԥсадгьыл аҿаԥхьа хара шрыдмыз шьақәыргылан ааигәа иаҳхысыз ашықәсқәа раан, аха усҟан дара рҟәырҷахагь адгьыл иалаӡыҭхьан.
Хыхь сызлацәажәахьоу ҩ-еибашьрак 1941-1945 ш. ш. насгьы 1992-1993 ш.ш. рзтәи аибашьрақәа рыҟны, шәҩыла зыԥсадгьыл зхы ақәызҵаз раҵкыс, иҵегь ирыцҳашьатәызар ҟалап, иҵегь рыӡбахә ҳәаны иҵәыуатәзар ҟалап, харак здымкәан, изыхҟьаз рзымдырӡо, аԥсадгьыл аӷа ҳәа ахьӡ бааԥсы рыҭаны иҭадырхаз ахацәа.
1941-1945 ш.ш. раан, абџьар шьҭызхыртә иҟаз, хаҵа зхылаз шамаха Ҷлоу даанымхеит.
Аколнхаратә усқәа реилашра аамҭазы, еибахаз аҳәса ирылдыршон ахацәеи аҳәсеи рус еидбалара. Уи ус шымариамзгьы, ирацәаҩуп зыҩнашә амыркыкәан зыҵәҩан шьап зыхьчаз ахацәа.
Абџьар шьҭызхыз ахацәа рхыԥхьаӡара шьақәиргылеит акыр шықәса ақыҭа школ аҿы аус зухьаз арҵаҩы Шь. Кә. Инаԥшьба.
Аибашьраҿ иҭахази, хабарда ибжьахази рхыԥхьаӡара ыҟоуп 189-ҩык.
Ҳхаҿы иааҳгап 189 шәҟәы еиқәаҵәа зауз аҭаацәа, заҟаҩы рылабжыш каԥсоузеи уи аусҳәарҭа аҿаԥхьа.
1994 ш. рзын раԥхьа аиааира мшы аназгәарҭоз Ҷлоуаа, акультуратә Хан асценаҿ иқәгылан 50 ш. раԥхьа 1941-1945 ш.ш. раан иҭахаз 189-ҩык рпартреҭқәа. Урыстәыла аибашьра агәы аҟынтәи афашист лаапк ижәӡы зхьысыз аӡәырҩы, макьанагь рыхәра анпытуа иаиааиуа рхыԥхьаӡара даара ирацәамзаргь, урҭ инарыҵагылеит, иҿыцу, ахаан азы ӷьашьа змам, зшьапы, знапы зымху, ма зыла ҭыху, еиуеиԥшым ахәра дуқәа зауз Ҳаԥсадгьыл аҵеицәа. Ҩ-хәрак, 50 шықәса зыбжьоу ахәра дуқәа, рыҩбагь ашҳам ирылоу акоуп.
Рыҩшҳамкгьы раҳаҭыр бааԥсқәа еиҟароуп.
1992-1993 ш.ш. Раан ақырҭуа мпыҵахаларатә еибашьраҿы иҭахази, машәырла иҭахази 75-ҩык Ҷлоуаа, иацтәи арԥарцәа рпатреҭқәа. Заҟаҩы рыҩнашәқәа акхьоузеи, заҟаҩ рыҵәҩан шьапы ныҵхны икаԥсахьоузеи.
Аԥсны азы иҭоурыхтәу рыцхәхеит авгәст 14, 1992 ш. Ҷлоу ақыҭа, убри аҽны еизаз ауаа рхыԥхьаӡара маҷмызт.
Ачаи ҿыхра иасакьаҳәымҭан. Ҳауаажәлар, аколнхараҿ аус зуаз, анапхгараҿ иҟаз назлаз, бжьымз ҵуан русумҭа иалҵны ауалафахәы рмоужьҭеи. Ажәлар ргәы карыжьуамызт, ақыҭа еиҳабыра, уажәымзар-уажәы аԥара шәоуеит ҳәа идыргәыӷуан ауаа.
Убри август 14 рыҽны, аколнхара акассир Очамчыраҟа дыҟан. Аԥара ршар ҟалап ҳәа заҳаз ауаа, ргәы хыҭ-хыҭуа иазыԥшын акассир иааира. Уажәшьҭа ашкол ҭалара ааигәахон, ԥарак рмоур ԥсыхәа ыҟамызт.
Жәлар рфорум “Аидгылара” иалахәызи, гәыԥҩык уа аус зуази, убри аҽны иазгәаҳҭон, Ареспублика Аԥсны абираҟ лассы ҳусҳәарҭа иахаҳаргыларц, уи амш – ныҳәа мшны иазгәаҳҭарц.
Асааҭ 11 иаарылгон еиԥш, аколнхара аусбарҭа аҿаԥхьа,
иаақәгьежьаан иаангылеит амашьына лас “Волга”. Уи амашьына иҭыҵыз, Очамчыра жәлар рфорум ахантәаҩы Адлеиба Дима иаҳзааигеит уаӷеимшхара ажәабжь: “Иахьа, Қырҭтәыла ар хәҭақәа Аԥсны иаларгалеит. Охәреи ахырӷәӷәарҭаҿ игылаз ҳаԥсуаа рыгвардиа иреиуаз гәыԥҩык ҭҟәаны иргеит. Урҭ ирԥыларц идәықәлаз, Очамчыра араион администрациа ахада И.Гәыргәлиа дытҟәаны дыргеит. Автобусқәа рыла ар еиқәных Очамчыра ақалақь иалсит. Администрациа аҩны иахагылаз аԥсуаа рбираҟ еихсны илбаарышьҭит. Ақалақь аҟәҟәаҳәа иалахысит.
Ҵҩа змам атехника хьанҭақәа ақалақь иахыкәшоз амҩаду ала Аҟәаҟа рхы дырхеит. Бџьарла еиқәныхыз ауаа ракәзар, аҟәҟәаҳәа ихысуа, амашәыр дуқәа ҟаҵо атехникақәа ирышьҭалеит. Урҭ уажәшьҭа хара имгакәан Аҟәанӡа инаӡоит.”
Ари аҩыза ажәабжь гәыҭҟьага, ажәлар рыгәҭа ахыҭҟьара иаҩызахеит. Еилаҭырит, аҵәыуара иалагаз аҳәса рықьызқьызбыжь гәыҭшьаагахеит. Ирацәаҩуп иҟәызгаӡа иҳашҳатәарахан иаанхаз ахаҿқәа. Ақыҭа ацентр аҿы игылаз амашьына ласқәа хәба-фба али-ԥси рыбжьара ажәлар иҟалаз рарҳәарц, еизыргарц ирыларҵеит. Аиҳабыра рхы ааилакны минуҭқәак еилацәажәеит. Иаарласӡаны, Ҷлоутәи ашкол ахыбра иахакнаҳаз асаркьал ду абжьы гәаҩаӡа, ицәыршәагаха ақыҭа иаалаҩит. Амашьынақәа асигналқәа ҟаҵо ақыҭа ахы-аҵыхәа иалсит. Алада, аҩада, ган-ганла ишаны идәықәырҵаз аидара мҩангага машьынақәа рызна ажәлар, еиҳарак ахацәа, ақәыргыланы иаауеит, иаауеит...
Сааҭк аҩныҵҟа ала, унацәа узрыламҵо еизеит ажәлар.
Исгәалашәоит урҭ рҽеибыҭашьа, ирҿаԥшылараз. Насгьы, 1989 ш. рзын еиԥш, ирацәаҩын аигәышә, аихақәа, алабақәа зкызгьы.
Уажәы-уажәы алада Очамчыраҟа иҟаз, анахьтә-арахьтә арԥарцәа аауеит, ажәабжь хлымӡаахыс иҟоу зегьы рыман. Макьаназ, уаҩы изхаҵомызт ари ажәабжь, дарбанызаалакгьы иҿы изҭакӡомызт ажәа аибашьра иалагеит ҳәа. Уи ажәа аҳәара уадаҩын, ицәгьан ахаҿы аагара. Закәытә ҿаԥшыларазеи ишьҭырхыз хәыҷи-дуи.
Ақыҭа аилашыкьыбжь иахылҵуаз хлымӡаахын. Анахь-арахь руубжь гоит алақәа. Аҳәса, ахацәа ԥыҭк зхыҵуа, арахь аусҳәарҭахь ажәабжь еилаҳкаауеит ҳәа, зегь амҩа ишану убоит.
Аџьынџьтәылатә еибашьра ду аветеранцәа жәаҩык рҟынӡа арахь икылсит. Зегь ирҳәо акоуп. Алахшақәа, урҭ ҳажәымлар руазма, заагьы иҳамдыруази, аха иаҳкузеи рҳәон. Аҳәса ҵәыуон, ахацәа зшьара иқәҟьаз ирабжьарц иаҿуп аиҳабыра.
Ус, ақыҭа администрациа ахантәаҩы Ԥарулуа К.А. ибжьы рҿацаны иргеит, еизаз ахацәа зегь азал ахь шәыҩнал ҳәа. Уи ихы-иҿы ианимырԥшырц иҭахын ашәарҭа ду ҳашҭагылаз. Арахь ажәлар еизацыԥхьаӡа ашыкьбжьы еиҳахон.
Аҟәанӡа ҳцоит ҳәа ицаз ахәыҷқәа, аҭыԥҳацәа рыхьӡ ҳәаны иҵәыуоит аҭаацәа. Агәкажьрақәа иҟаз ируакхеит, араион администрациа ахада дыҭҟәаны дахьыргаз.
Акультура Ахан азал ҩынҭәааит ахацәа рыла. Уа иҟаз еиҳарак 18 ш. инаркны 50 ш. рҟынӡа зхыҵуаз ракәын. Минуҭқәак ирылагӡаны еихыршьалеит ахацәа рсиа. Уахь иацырҵон 18 ш. ирҭысхьаз арԥарцәа. Иультәи 1989 ш. ахҭыс бааԥс иаҳхаагаз иаӡрыжәхьаз ахацәа маҷмызт ара.
Иазгәасҭарц сҭахуп, 1990 ш. раахыс, Аԥсны еиҿкааз аԥсуаа рыгвардиа ишалахәыз Ҷлоунтәи 23-ҩык ахацәа. Уажә ҳаԥсадгьыл ашәарҭа ду ианҭагыла аамҭазы, урҭ агвардиа иалаз ахацәа ҵәатәы шьаҟаны ақыҭа иазгылеит.
Сааҭқәак рыҩныҵҟа ала, ахацәа зсиа ҟазҵаз зегьы гәыԥ-гәыԥла ган-ганла ишаны аиҳабацәа рзалхын. Аамҭа цәгьарахаӡар, иааныркылоз аҭыԥқәа, ахырӷәӷәарҭақәа ахьныркылашаз ахсаала ала иазгәарҭеит. Ақыҭа еиҳбы ибжьы еиҵыхны, ажәлар рахь аҳәара ҟаиҵон агәаҽанызаара рымазарц.
Иара убас адҵа ҟаиҵон абџьар зхылоу зыҩны иҩноу ахаҵа уи еиқәиршәарц, иԥхьеимкырц, уи адагьы ԥсыхәа шамамыз агәра диргон. Аха, ажәлар макьана гәыӷра хәыҷык рыман. Издыруада, Аҟәанӡа инаӡар, уа џьара иаҳзеиӷьыу, ҳаидызымшьылаша уск ҳзырыӡбап ҳәа.
Ҷлоу ақыҭа, даара иҭбаау қыҭоуп. Араҟа инхон-инҵуан 40 ҭӡы инарзынаԥшуа агырцәеи ақырҭцәеи ирмилаҭыз. Авгәст 14 рыҽны хаҭала адырра ироуз ала, Ҷлоу еизаз ахацәа ирылагылан ақырҭуа милаҭ иреиуаз маҷымкәа. Убри аҽны, ақыҭа еиҳабы ргәы рҽаниҵеит. Издыруада ицәгьарахозар, ҳаԥсуаа рыҷкәынцәа ирыдымгылаз дарбанызаалак Ҷлоу ақыҭа иаанхара ишазыразым
ала. Уи иажәа анаҩсаны, зхы, зыԥсадгьыл иазхәыцуаз амилаҭ, даара ирацәаҩуп аӷа хәымга иҿагылан афырхаҵара дуқәа аазырԥшыз. Ақыҭа ду аҿы акәым, аҭаацәа рҟынгьы грак ҟалоит. Убас иультәи 1989 ш. рыхҭысқәа рнаҩсны, иара Ҷлоу аколнхара актив иалаз аӡәык-ҩыџьак, маӡала иныҟәон Жәыргьыҭ имҩаԥысуаз амитингқәа рахь. Ари ахымҩаԥгашьа ишазыразымыз аргама изҳәаз ҟалеит. Урҭ ирыԥшаауан аҭак аармариаӡаны, ҳара Ҷавҷаваӡе игәыԥ ҳалоуп, уи шәара ишәԥырхагоу ус мҩаԥнагом ҳәа. Ажәак ала урҭ Ҷавҷаваӡераа зегьы авгәст мза инаркны, Ҷлоу рхабар ҟамлаӡеит.
Ужәы сеиҭазыхынҳәуеит авгәст 14, 1992 ш.
Ашьыбжьон, асааҭ акы иаалгон еиԥш, ажәлар еилаҭыруа еилахаз рахь ақыҭа аиҳабыра аҳәара ҟарҵеит зегьы еимпырц рыҩныҟақәа рахь, арԥарцәа адҵа змоу рыда.
Уи ажәа инақәыршәан ажәлар ааилыҵуан еиԥш, бжьы мбатәык геит, Ҷлоу ацентр аҩадахьҟа ала, Қәмарча ацҳахь. Абар аџьашьатәы ахьыҟалаз. Атехника хьанҭа БРДМ ҳәа изышьҭоу, имаҷҩымкәан ар рформа рышәҵаны аҷкәынцәа ақәгыланы, рабџьарқәа кны, агәгәаҳәа ацҳа иҩықәсны, Аимара аҳаблахь ахы археит. Ари али-ԥси рыбжьара иҟалаз ахҭыс, ажәлар зынӡа ршьара иқәнаҟьеит.
Аҳәса еибарҭрысит, ахәыҷқәа аԥсара рҽыларкит, иҟалаз закәу уаҩы издыруамызт, џьара наԥшыхақә акәмзар, иабарбахьаз ауаа аибашьыгатә техника. Ақәылаҩ итәызу, аԥсуаа иртәызу, иабацоз, хықәкыс иамаз, ари аҭак аилыргара даара иуадаҩын, уи иашьҭаланы ицаз ахацәа гьежьаанӡа.
Атехника хьанҭа БРДМ аруаа гәыԥҩык ақәтәаны рхы дырхеит Аимара аҳаблахь. Хықәкыла урҭ изнеит Валикәа Адлеиба.
Урҭ рыгәҭакы, планс ирымаз ус еилкааны зегьы ирыздыруамызт, жәафҩык еидызкылоз агәыԥ, ԥшьымш рыҽны рхыԥхьаӡара наӡауан 102-ҩык рҟынӡа. Апартизантә гәыԥ Ҷлоу иаԥҵоуп ҳәа чарҳәарыла ираҳахьан Очамчыра. Уи ҩашьомызт уажәы-уажәы иахаԥраауан Аимара аҳабла аверталиотқәа ҩба. Хәымш рыҽны аԥсуа гвардиаа рыр хәҭа ыиаган Ианкәа Лагәлаа инхара аҵаҟа аҩхаақәа рыбжьарахь.
Хадара зуаз акы акәхеит аимадага ашьақәыргылара. Уи
инапаҟны иааигеит, иааиԥмырҟьаӡакәан уи зҷаԥшьоз Ҷлоутәи аибашьҩы Зураб Кьышьмариа.
Аҟәантәи ажәабжьқәа ааҩуа иалагеит хымш рышьҭахь. Даара ирацәаҩуп, уаха ҳаауеит ҳәа индәылҵыз, аха еибгала изымгьежьыз арԥарцәа, аҭыԥҳацәа...
Арахь иаанхаз ажәлар ҩ-гәырҩа дук рзыхгомызт. Аҟәатәи аган ахь инхаз рыхшара ргәырҩеи, арахь амцабз иалагылаз рыҷкәынцәа ргәырҩеи рзеилахон.
Авгәст 16 рыҽнынӡа ҳахәаԥшуан аԥсуа телехәаԥшра, уи макьанагь гәыӷрак ҳнаҭауан, ҳауаажәлар макьанагь Аҟәа иҟоуп ҳәа. Август 16 рыҽны иаҳәаз ааԥхьареи, агимни ҳагәқәа ааҳамырҟьеит. Уажәшьҭа еилкаан аибашьраҵәҟьа ишалагаз, еилкаан мҩак ада мҩа шҳамамыз.
Нурбеи Ганта-иԥа Инаԥшьба аԥсуаа рыгвардиа далалахьан 1989 ш. инаркны. Аибашьра иалагаанӡа Нурбеи дыруаӡәкын аҳәаақәа зыхьчоз агвардиаа.
Авгәст 14 рыҽны, уи исмена Охәреитәи ахырӷәӷәарҭаҿ игылан. Уи иеиҭеиҳәоит абас:
“Ҳара жәеизаҩык ҳаҟан. Ашьыжь асааҭ 10 рзы, Заза Занҭариа дааҳадгылан иҳаиҳәеит ақырҭцәа ишыргаз ҳауаажәлар 22-ҩык ҭҟәаны. Урҭ дышрылаз Очамчыра араион администрациа ахада Гәыргәылиа Игор Алмысхан-иԥа, иара убас ҳкомондир Бганба Хәыхәыт. Уи адҵа ҳаиҭеит ирласны ҳдәықәларц, ҵаҟатәи амҩала Аалӡга ацҳа аанаҳкыларц. БРДМ заҵәык иҳамаз ҳақәтәан ҳалааит зегь уахь. Егьаанаҳкылеит Очамчыраҟа иаауаз ажәытәтәи амҩа. Хара имгакәан еиҭах адҵа ҳауит ҳхы ҳахәарц. Аӷа дышҳажәлаз ҳарҳәеит. Ҳтехника ҳақәтәан Очамчыра ақалақь ҳалсит. Актәи ачаи фабрикаҿ ҳанааи ҳҽаанаҳкылеит. Ус ҳашгылаз иаабеит амашьына лас Газ-24 – 10, ақырҭцәа рбираҟ, ахаргылан егьааҳадгылеит. Ҳзеилибамкааит раԥхьа дареи ҳареи. Ҳара иеицыз зегьы абџьар ҳкын. Урҭ анааҳҿагыла Гиви Ҵулукиа адҵа ҳаиҭеит ҳреихсырц.
Даара сгәы иалоуп убасҟан иҳауз агха. Аԥышәа шҳамамыз убриалагьы иҩашьомызт. Иҳамшьыкәан иҳаҭҟәар алшон убасҟан, аха инҳарҵәеит. Урҭ рыԥшьҩыкгьы офицерцәан.
Ҳара Маркәылала ҳалбааны ҳхы ҳархеит Ҷлоуҟа. Ҳ-БРДМ ҳшақәтәаз ҳнаӡеит Аимаранӡа. Ҳтехника аԥсҟы икын “Малыш” ҳәа заҳҳәоз Тҟәарчалтәык. Аимара Валикәа Адлеиба иҩны ҳҽеидаҳкылеит. Хара имгакәан дҳақәшәеит Лиониа Начҟьебиа. Уи комондирсгьы далырхит.
Аибашьра ауадаҩра дуӡӡақәа ацуп. Аха имҳәакәан сзвсуам аҭыԥантәи ауааԥсыра заҟа ацхыраара ҳарҭоз. Аимара раԥхьатәи амшқәа инадыркны мшызҳа ирызҳауан аибашьцәа рхыԥхьаӡара. Убарҭ зегьы гәыԥ-гәыԥла рыҽшаны адҵақәа нарыгӡон уахынла амҩадуқәа рахь. Егьарааны ҳгьежьны ҳааиргьы ҳхәы хиан, ҳафатә еиқәшәан. Раԥхьатәи амшқәа рзы ҳныҟәыргеит Валикәа иҭаацәа. Нас ҳнаскьеит Ианкәа Лагәлаа иҩнаҵаҟа аиҩхаақәа рыбжьарахь. Дагьҳаҳәшьан, дагьҳҭацан Нанули Лагәлаа. Уи жәларак ҳхәы ԥханы иаҳхьылыгӡауан. Сара сызлаҽхәо убасҟан исоуит ахьыӡшьара “Кьамышә”.
РАԤХЬАТӘИ АԤСӠЫ
Авгәст мза 17 рыҽны, ашьыжьымҭан ақыҭа иалаҩыз аԥсӡы, ажәҩан агәы еимнаҟьон.
Хәыҷи-дуи уи ажәабжь хлымӡаах заҳаз зынӡа ршьара иқәнаҟьеит. Аҳәҳәабжь ҵары-ҵаруа ақыҭа иалҟьон еихатә ҵәушәа. Аҟәа дҭахеит, арра маҵура Ачадаратәи ар хәҭаҿы иахысуаз Ҵәыџьба Баҭал Заур-иԥа. Баҭал иԥсыбаҩ Аҟәантәи иааргеит ауадаҩра ду шацызгьы. Баҭал иашьеиҳаб Беслан, Аҟәа ацҳа Ҟаԥшь аҿы аӷа иҿагылаз, иашьа иԥсыбаҩ анааргоз, ԥсыхәа рзамҭеит иара иаагара, избанзар уажәшьҭа ишәарҭа дуун, аԥсуа еибашьҩы амҩаду ала иаашьҭра. (Уи иҭахашьа хазы сазааҭгылоит.)
Авгәст мза 20 рзы, аԥсы анышә дамардон. Уи агәырҩа ҳқыҭеиԥш, агәхьаа ду рызнарҵысит егьырҭ ақыҭақәа рыуаажәларгьы. Баҭал аҵыхәтәантәи имҩахь инаскьагараз еизаз
ажәлар, уи аҽны даҽа мшык иалаҩашьомызт рхымҩаԥгашьа. Зегьы рҿаԥшыларақәа цәгьан, ашәара ду рҿықәын.
Џьара ажәабыжьк ҳаҳауазар ҳәа ауаа ана-ара еизон.
Ақыҭа ацентр аҿы ажәлар иеилачыз иаархаԥрааз аверталиотқәа ҩба, акыр маниоврқәа ҟарҵеит, ажәларгьы ӷәара-пара иеимнарпит. Убри аҽноуп раԥхьаӡа аверталиотқәа ақыҭа ацентр аҿы хьшьыцбоушәа ажәлар ианрыласыз. Зегь акоуп, цқьа аилкаа рымамызт ауаа. Аверталиотқәа аӷа итәызу, аԥсуаа иртәызу рыздыруамызт. Аверталиотқәа рыбжьы мбатә игоз, згәы иалымшакәан зыԥсқәа маҷхаз ауаа рацәаҩын. Урҭ ргәы дырӷәӷәон шьоукы, шәымшәан урҭ ҳара ҳтәқәа роуп, ус ақыҭа иахаԥраауеит ҳәа.
ҶЛОУАА АТАНКҚӘА ҲЗААИТ
Ҷлоу ақыҭа макьана ааха ҳәа акагь аҭамызт. Уажәы-уажәы зҽырҭынчны иаҳхыԥраауаз аверталиотқәагь макьана ахьшьыцбеиԥш иҳаласуан акәымзар, акагь рызнамуцызт ҳауаажәлар. Уи иахылҵуаз абжьы ачҳара цәгьан. Уеизгьы, аверталиотқәа акы ргәыдаҳҵап ҳәа, аӡәгьы ихы-игәы иҭамызт. Уи ҳаршәон, ҳаимнарпуан, аха адгьыл аҟынтәи аверталиот аихсга усҟан иабаҟаз. Иара иҟаӡазаргьы, уи акы азырур нас ақыҭа алахьынҵа цәгьахон азы, рабџьар хәыҷы ирымаз рҽалагӡаны, уахынла акәын ҳауаажәлар алаапк еиԥш ақәылаҩ ианицҳауаз.
Авгәст мза 26 рыҽны, Ӷәадантәи иааҩыз ажәабжь ҳцәа ҳааҭанарӡыӡеит. Уи аҽны Ӷәада ԥсыжрак ыҟан. Ажәлар иаарылаҩит атанкқәа хәба еибаргәаргәаруа ақыҭа иалалеит ҳәа. Ажәлар ӷәарапара иеимпит. Атанкқәа неит Нугӡар Ашәба иҩны. Урҭ идырҳәит аҽны шьыбжьон аҩны. Ари аҩыза амитә ҳауаажәларгьы ргәы рҽаннаҵеит. Атанкқәа раара еиҳарак ҳзацәшәоз, урҭ ирықәтәан иныҟәоз аруаа иаарымԥыхьашәоз ахьыҟарҵоз азы акәын. Иҳаҳауан, амҩаду иаԥну ақыҭақәа шырбылуаз, ахәыҷқәаҵәҟьа ирмеигӡакәан ишыршьуаз, идырҿиоз амитә атәы.
Авгәыст мза 28 рыҽны, еишәаргыларан. Аибашьра ду цон, аха ҳаиҳабацәа ирхадыршҭуамызт аԥсцәа. Хымԥада аишәа дыргылон
уи аҽны зегьы. Аӷа хәымга ицас аҟынтәгьы лафк зымҳәоз шамаха дмаҷын. Сгәы аҿы иаанхеит ҳгәыла быргк иажәа.
“Аибашьра еилгоит, дад, ихьаашәымган. Агәылшьап бааԥс адәы иқәлар адыд-мацәыс иахәхоит!” – иҳәеит уи абырг.
Аишәа ргылара ашьҭахь атәыла бгеит Ҷлоу ацентр ахь. Асааҭ хәба рахь аус ауаны, атанкқәа ҩба еишьҭагыла, Мықә асовнхара ала илбааны Ҷлоуҟа рхы дырхеит.
Атанк хьанҭақәа Ҷлоу иааӡеит, аӡиас Қәмарча ацҳа иқәымсыкәан иаагылеит. Рыҩбагь еицлабуазшәа знык-знык еицхысит. Ацҳа иазымариашоу ахәыҷ баҳча икылыркааз ҟәыбаса иеиланажьит, ашкол ахыбра аладахьтәи аган ҩҭнарффалан, абзарбзан хы ҭаҳаит ашкол ашьҭахьҟа Дәаб аҟәарахьы. Ақыҭа ацентр аҿы инхоз хәҷи-дуи даара ишырацәаҩыз ала, аҽыԥхьакшьа иақәшәеит, машәыркгьы ҟамлаӡеит еилаҳаз ахәыҷ баҳча ада. Рышьҭахьҟа ар шьаҟа уаа ахьзымаауаз акәхап атанкқәа ирласны игьежьит. Урҭ рышьҭра мҩашьахуа акаҭран зқәырҭәаз амҩа ҭанарффалеит. Даарагь иџьоушьаратәы иҟан, уажәы-уажәы ишықәгьежьаауаз урҭ Мықәынӡа рышьҭа наугон. Мықәааи Ҷлоуааи ршараҿы, атанкқәа иҵрыжәжәеит даара идууз алакациа ҵлақәа ҩба. Амҩаду ианыжьлан уаҳа ахаан аӡәы изышьҭымхрашәа. Ауаҩы дазҵаар ҟалоит, иҟалазеи, атанк дуӡӡақәа Ҷлоу ианнеи ԥсыхәак рзамҭаӡози, еибгала издыргьежьызеи, ишәама ахацәа, ма аӡәгьы дыҟаӡамзу ҳәа.
Мап. Аӡәгьы дыҟамкәан иҟамызт, аха ари аҩыза атехника аԥжәара ус имариамызт. Џьара ак агәыдҵан амцагь адыркуазар акәхарын, аха нас рышьҭахьҟа иаауан ар шьаҟа уаа, мамзаргьы лассы-лассы ихылоз аверталиотқәа рыла машәыр ҟарҵар алшон. Ишыҟазаалакгьы ауаа хьчатәын. Авгәст мза 29 рыҽны, ашьыжьнаҵы аҷкәынцәа рҽеибыҭан ажрақәа рыҟаҵара напы адыркит. Ҷлоутәи ахәшәтәырҭа аԥхьа амҩаду жны иҵарҵеит раԥхьатәи амина.
Уи шеибыҭаз абас акәын. Агазтә баллонқәа амоналқәа рҭарҵеит. Напхгара ҟаиҵон Зураб Кәарҷиа. Убри аҽны ирацәан аимак-аиҿак, избанзар ԥыҭҩык шәон машәыр алҵыр ҳәа, даҽа ԥыҭҩыкгьы ргәы иажьон, аибашьра ҟамлакәа лассы иеилгап ҳәа.
Авгәст мза анҵәамҭаз ауп Лиониа Начҟьебиа игәыԥ Аимара иеиҿкааз, зынӡа аҽеиҵнахуа ианалагаз. Исгәалашәоит, жәаҩык
раҟара арԥарцәа ҿарацәа, Арасаӡыхьынтә, Тҟәарчалынтә апартизанцәа рхы рыладырхәырц ишааз. Избанзар, макьанаҵәҟьа ана-ара апартизанра зуаз арԥар рҽеибаркны аӷа ирҭаз аахақәа рыда, ҷыдала иаԥҵамызт акомандақәа, иалхымызт акомандирцәа.
Атанкқәа Ҷлоу ианнеи нахыс, ажәлар унацәа узрыламҵо еизон аусҳәарҭаҿ. Аусҳәарҭа аԥхьа арадиодкылага икнаҳаз ажәабжьк ҳанаҳәозар ҳәа иазыԥшуан. Усҟан Аҟәа иалҵхьаз аԥсуаа, ррадиои ртелехәаԥшреи ҳара ҳҟынӡа иааҩуамызт.
Ажәак ала, авгәст мза аанҵәеит, макьанагь иҿымцәаацыз ҳгәыӷра хәыҷқәагь рҵыхәтәа убра иаанҵәеит. Уажәшьҭа, ииашаҵәҟьан аибашьра ду шыҟалоз аабон, егьырахьҟа иҟаз ҳара иабаҳбарҭаз, амҩаду ахь усгьы амҩақәа ампыҵахалаҩцәа иркын. Арациа ала адырра иҟалоз иаҳәон Ешыра, Гәмысҭа нырцә-аарцә амца шакуаз.
АИМАРАТӘИ АПАРТИЗАНЦӘА НЫҞӘЫЗГОДАЗ?
Авгәст мза 18, 1992 ш. рыҽны, аколнхараҿ аус зуаз абригадирцәа 18-ҩык, ақыҭа адҵа рырҭеит аграфик шьақәыргылан, афатә алгаразы. Иныҟәгатәын Аимара иахьеи-уахеи зхыԥхьаӡара иацлоз арԥарцәа 200-ҩык рҟынӡа ар хәҭа, апартизанцәа ҳәа изышьҭаз, рхәы-рыԥхь аиқәыршәара иалагеит. Иџьашьатәуп, мышкы-ҩымш ҳәа акәымкәан, абриаҟараҩык аҷкәынцәа амла иамыркыкәа, ааԥсарак ҳәа рынмырԥшӡо, рымаҵ ахьыруаз ақыҭауаа. Ауадаҩрақәа зегь зырмариоз аҽҽаҳәа илеиуаз аӡыхь акәын. Ашоура бааԥс аныҟаз, ҳаибашьцәа, уи аӡыхь еилаҽҽоз гәырхьшәашәагас ирыман.
Ар рхәы аизгара мап ацәызкуаз ӡәыр дыҟахызма? Аибашьра аан зегьы ҳаԥсы иаԥшәмахаз, ҳаарыхрақәа зазо иахьҭагылаз акәын. Ауҭраҭых рацәан. Ар рхәы аизгара ианалага ашьҭахь, иаарласны ажәлар рахь аҳәара ҟаҵан, Тҟәарчалаа ацхыраара рырҭаразы. Ҷлоу инхоз аҭӡқәа зегьы жәаба-жәаба ԥшлапҟьа ҿыхны, Ҷлоу ацентр аҿы еизыргон, нас тракторла идәықәырҵон Ҭҟәарчалҟа.
Нас, аамҭа-аамҭала иазгәарҭеит бригадала афатә аизгара, уи мҩаԥысуан еиҿкааны, ҭыӡшәак ацымкәан.
ДРАНДА АБАХҬА АБААГӘАРА
Авгәст мза 26, 1992 рыҽны, шьыжьнаҵы Ҷлоу еизаз хәыҷи-дуи иаарылаҩыз ажәабжь хлымӡаах зынӡа игәкажьгахеит. Урҭ гәҭыхас ирымаз авгәст 25 рыҽны, Ҟарҟарашвили иҟаиҵаз амақарра акәын. Зегь анцәа иҳәон Гәдоуҭанӡа дзымнаӡарц. Аҳәса абыргцәа анцәа иашьапкуан Арӡынба ԥырхага имоурц, инапаҵаҟа иҟоу иуаажәлари иареи машәыр рмыхьырц. Уигь иаҩызамхеит ари ҿыц иааҩыз ажәабжь.
Авгәст мза 19 руха, Гәмысҭа наҟ-ааҟтәи аиҿахысра аимгеимцаразы, Ешыра зҽеидызкылаз Ҷлоуаа 17-ҩык, даҽа хҩык егьырҭ ақыҭақәа иреиуаз, зынӡа 20-ҩык рҽеибаркны идәықәлеит шьхала мацара мрагыларахь иаарц.
Абар урҭ рыхьӡқәа: Ҵәыџьба Беслан, Шьоуа Вианор, Ҵәыџьба Алик, Ҵәыџьба Димур, Џьопуа Даур, Қацәба Ҭемыр, Қацәба Вианор, Кәарҷиа Руслан, Қәарҷиа Ахра, Аҳәба Беслан, Ҷолариа Мурман, Инаԥшьба Рома, Колбаиа Геннади, Уратаӡе Џьон, Акаба Альберт, Ҵәыџьба Дима, Ҳаџьым Заур, Зарқәуа Гена, Бигәаа Мика, Чаблах Мурман.
Абарҭ еиқәысыԥхьаӡаз аҷкәынцәа, ԥшьымш иныҟәахьан рымчгьы маҷ ирымшәацызт, чарҳәара рзуны, рымҩа аныркыз Одышьтәи ашәанцәа.
Урҭ ирымаз аџьаԥҳаны нҵәаанӡа аӷа рааигәа днарышьҭуамызт. Изларҳәаз ала иҭархан ԥшьҩык ашәанцәа. Аиҿахысраҿ дҭахеит, агәымшәара аазырԥшуаз Уратаӡе Џьон. Уи, сааҭк иназынаԥшуа ицоз аиҿахысра бааԥс далганы, ахаҳә-мҿыхә иқәыжьны дырҵәахит иҩызцәа хҩык.
Аиҿахысра анаҩсан, машәыр рмыхькәа рышьҭахьҟа игьежьит хҩык аҷкәынцәа. Егьырҭ аӷа хәымга импыҵашәеит, ирыҭҟәеит 1ҷҩык. Ҩыџьа арԥарцәа, Ҵәыџьба Беслан Заур-иԥеи (Баҭал иашьеиҳаб, Шьоуа Вианор Кьамсыс-иԥеи рхабар ыҟаӡамызт. Урҭ аҩыџьа рыԥсыбаҩ рыԥшааит 1994 ш. рзы, ареспубликатә хәышәтәырҭа аҩадахьы. Анышә ианамардоз иҭырхыз рпартреҭқәа рыла ишьақәыргылан рхаҭара.
Аилыркаа ҟаҵан, Ҵәыџьба Б.З. хаҳәла мацара дышшьыз. Уаҩы иҳәар ауеит, Анцәа иџьышьоуп, ма имфаӡакәан анышә иахьамардаз урҭ ауаа ржьыфаҩцәа ҳәа.
Егьырҭ а-13-ҩык ирыҭҟәаз Драндатәи абахҭа иҭаркит.
Убри аҽны, иқырҭуа жәла ихы иархәаны, Бочиа Уратаӡе ихы ирхеит Одышьҟа, иԥазаҵә ибаҩ изаагозар ҳәа. Ажәлар зынӡа еилаҩынтит, зыҷкәынцәа абахҭахь иргаз аҭаацәа рхы зқәыркуа рзымдыруа иқәхеит. Зышьҭахьҟа ибналазгьы рыӡбахә аилкаара уадаҩхеит.
Амитә ззыҟалахьаз Ҵәыџьаа рҭаацәа, зыҷкәын арра маҵура дахысуаз ан лыҵәаабжь еиҭах иқәыҩуан лашҭа. Илдырхьан уи лԥеиҳаб Беслан уажәшьҭа еибгала дышзыхнымҳәуаз иҩныҟа, лԥеиҵбы усгьы дҭахахьан.
Авгәст мза 28 рыҽны, Ҷлоу атанкқәа аналалоз, гәаҟрыла амашьына рхианы зыҷкәын иԥсыбаҩ аазгоз Уратаӡе Б. Араду дааиуаны ақәылацәа дааныркылеит.
Урҭ иаарласны амашьына ықәдырҵәиааит, аԥсы дыҭганы дылкарыжьын, амашьына ргеит. Авгәст мза 29 рыҽны Ҷлоу ахынтә ракәны анышә дамардон Џьон. Иаб ихала данизаамга 28 авгәст аҽны, Араду анышә бӷьаҭны иқәиԥсеит. Адырҩаҽны ацәылашамҭазы, Арадуаа рсмена рыԥсахаанӡа диазқәынҵаны ииулак Аџьажәҟа диаигеит.
Авгәст 30 рыҽны, зыҷкәын заҵә иԥсыбаҩ гәаҟрыла иаазгаз аб, изаарыцҳауан абас:
“Агвардиаа рымаҭәа шишәыз ахьгәаҳамҭаз уԥсы иаԥшәмахеит, мамзар иаргьы уаргьы убраҵәҟьа шәеиҭаҳбылуан, анышәгьы ҳазшәаҭәашьомызт”. Асалафан илаз аԥсыбаҩ алхра анидырҵа аб имуӡеит афҩы бааԥс шәзычҳарым, наҟ шәаҟәыҵ ҳәа. Абас ауп абацәа рыҵәҩанқәа ақәылаҩцәа ишдырӡуаз. Аб ихалазаҵәык, иара иаҵкыс акыр еиҳаз иԥа заҵә диазқәынҵа игәылацәа Арадуаа цәгьала дрылигеит.
Авгәст 29 рыҽны Ҷлоу, аԥсыжрахь ажәлар цқьа изнеиуамызт. Уажәшьҭа агәаӷьра цәгьахеит амҩаду анылара. Еиҭаар алшон иацтәи атанкқәа. Шьыбжьааиразы еиҭах ацентр иахагьежьааит аверталиотқәа, урҭ ажәҩан аҿы ашәарҭа ду шыҟоу ҳдырырц абжьы цәгьақәа аурыжьуан. Убри аҽны аибашьыга техникақәа ирхылҵуаз абжьы цәгьа аҩнқәа дырҵысуан.
Авгәст мза 30 рыҽны, Ҷлоу еиҭах иааҳалаҩит аԥсӡы. Аҟәантәи ҩадала зхы зырхаз Очамчыраа рыҷкәынцәа еиҳабыс ирыцыз Кәарҷиа Мушьни Сандра-иԥа дҭахеит. Абас ирацәахеит иааҩуаз
аԥсӡқәа, урҭ чҳашьа рымамызт, аха иҟалеит убри аҩыза аамҭа, уажәшьҭа ажәлар ргәы хаҳәхахьан. Рылабжышгьы ааӡомызт – ибахьан.
Драндатәи абахҭа иҭаркыз арԥарцәа зегьы қәрала иреиҵбыз Қацәба Вианор дыҭрыжьит авгәст 28 рыҽны. Уи дааит Ҷлоу амза 30 рыҽны. Вианор инапы иаҵадырҩит ишьақәдыргылаз адокәмент, уаҳа абџьар икны дрымԥыхьашәар, дыкнаҳан дшыршьуа ала.
Ус рзыруан урҭ ирымԥыхьашәоз зегьы. Аха урҭ уа рнапы зҵарыҩуаз зегьы хҿыхган. Иаанхаз аҷкәынцәагь, даҽа жәамш рыла иаурышьҭит.
Агыгшәыгқәа ирҩызцәаз ампыҵахалаҩцәа, абахҭа иҭаркуаз ауаа ишрызныҟәоз еилкаауп. Урҭ зегьы адәахьала ирныумбаало, аха ҩнуҵҟала агра ззынхаз уаауп.
Абахҭаҿы зегь реиҳа рылаԥш дыҵашәеит ар рымаҭәа зшәыз, Ачадаратәи ар хәҭаҿ арра маҵура зхызгоз Ҵәыџьба Алик Уанкаиԥа. Уи жәа-сааҭк инарзынаԥшуа ишьапала дыкнаҳаны ддырҳәацәон. Еиҭныԥсахрыла ихы данақәиҭыртәгьы, дамыҳәеит иҩныҟа аара. Уи иҭаххеит Гәмысҭа ацҳаҿ иеибашьуаз иҩызцәа дрылагылан Ҷлоунӡа дааӡарц. Аха имаӡеит, хаҵарыла дҭахеит Аҟәа агаразы, ианвартәи ажәылараан.
ҲАИБАШЬЦӘА АБЏЬАР РОУА ИАЛАГЕИТ
Аибашьра ианалага, иаарласӡаны хаз иҷыдаз командак аԥҵамызт Ҷлоу ақыҭа. Ишазгәасҭахьоу еиԥш, Аимара аҳаблаҿ зҽеидызкылоз агәыԥ, иахьеи-уахеи иазҳауан. Агәыԥ аҿы аԥхьатәи амш азын иҟаз 16-ҩык ракәзар, мчыбжьык ала шәҩык иреиҳахеит рхыԥхьаӡара.
Агәыԥ шьақәгылан еиҳарак Арасаӡыхьаа рыла. Нас арахь Ҷлоуҟа иаауа иалагеит ирацәаҩны. Аимара аҳаблаҿы иеиҿкааз агәыԥ рыҽрымардон Ҷлоуаа рыҷкәынцәа.
Апартизантә жәыларақәа, амҩадуқәа рахь имҩаԥызгоз ирылахәын Ҷлоуаа рыҷкәынцәа. Иаҳҳәап, Кындыӷ ақыҭа авгәст 30 азын, аҭыԥантәи аибашьцәа рыҽрымаданы, амҩаду аҟны аӷа ааха ӷәӷәа ирҭеит. Раԥхьатәи апартизантә жәыларақәа ирылахәын,
мыш ҩажәа Кындыӷ амҩаду иазааигәаны, ахырӷәӷәарҭа зкыз агәыԥ иалан: Зураб Кәарҷиа, Славик Кәарҷиа, Сергеи Ҵәыџьба, Костиа Логәуа, Гәрам, Дима, Амеран, Нурбеи Инаԥшьаа, Зураб Ашьхаруа, Ахра Акаба, Тото Хаҳәбиа.
Урҭ аӷа хәымга ааха акырынтә ирҭеит, абџьари аџьаԥҳани шамаха зегьы убрантәи иргеит.
Атрассахь ааха ӷәӷәа ҟарҵон апартизанцәа. Атехника быжьқәеи, ахы хьанҭақәа Кындыӷ, Тамшь, Цхьынҵҟар уҳәа амҩадуқәа ирыԥныз ақыҭақәа рҟынтәи иааҩуаз абжьы цәгьа ажәлар рцәа иҭанарӡыӡон.
Сентиабр мза 3, 1992 ш. рзы аибашьра ашыкь быжь иахылҵуаз зынӡа уаҩы игәы имнаҟьон. Иаарласны ажәабжь ааҩит Кындыӷ аихамҩа ацҳа ԥыржәеит ҳәа.
Авгәст мза 25 рыҽны, Ҭҟәарчалынтәи Аимара иааргеит тоннак амоналл, аидара мҩангага машьына ала.
Уажәазын аӷа дахьаапкуаз амҩаду иаԥныз ақыҭақәа рахь акәын. Нас дажәларц ддәықәлеит Аҭара.
Октиабр мза 1 азын, ашьыжь Ҭҟәарчалынтәи Очамчыра ақалақь иалалеит ҳаибашьцәа. Ари иҭоурыхтәу жәылароуп ҳәа азгәарҭеит. Избан акәзар, Очамчыра аӷа инапаҿы иҟалеижьҭеи бџьарла аӡәгьы даламлацызт. Ажәылара хадара азиуан Гиви Адлеиба, уаанӡагьы жәлар рфорум “Аидгылара” аиҿкааҩцәа ируаӡәкыз.
Ииашоуп, ажәылара лҵшәадахазаргь, ҳауаажәлар маҷк иадамзаргь, ргәы архаҵеит. Аргама уаҩы ибон, ргәыӷрақәа, рылшарақәа, еиҳа-еиҳа ишеиҳахоз. Ҳарԥарцәа абџьар зкыз, изкымыз зегьы азыхиан аԥсадгьыл ахьчара, аха иабаҟаз абџьар, арахь амацәаз ҳҭатәан. Ахаан азы абомба хьанҭақәа рыбжьы змаҳацыз хәыҷи-дуи зегьы ашәара бааԥс иарчмазаҩуан.
Гагра ахақәиҭтәра ашьҭахь, аӷа имчқәа зеиԥшраз ҳирбо далагеит арахь.
Октиабр мза 6, 1992 ш. Ҷлоуаа ҳзы иалкаау мшуп ҳәа ианысҵеит. Убри аҽны Гәдоуҭантәи дааит, Гагра ахақәиҭтәраз
агәымшәареи, ахаҵареи аазырԥшуаз Славик Шьоҭа-иԥа Џьопуа. Славик уажәазы аибашьраҿ аԥышәа иман, ҳгәы шьҭнахит иаара. Раԥхьаӡа Славик иоуп иеиҿызкааз агәыԥ “Беркәт”. Агәыԥ еиҿкаан ноиабр мза 9, 1992 ш. рзы.
Агәыԥ еиднакылон 38-ҩык аибашьцәа. Урҭ рахьтә абџьар змаз 22-ҩык ракәын. Агәыԥ рхырӷәӷәарҭа иаҵанакуан Мықә ачаи совнхара Мрагыларахьтәи аган.
Октиабр мза 26 рыҽны аӷа хәымга джәыларц иҽазикит. Уи иҽадихалон аҩада. Нас имариахон иаԥныз ақыҭақәа инапаҿы раагара.
Раԥхьатәи аӷа хәымга иҿагыланы иааигәаӡаз ажәылара аанкылараз ахаҵара аадырԥшит агәыԥ “Беркәт” иалахәыз. Ашьыжь шаанӡа аиҿахысра иалагаз ахәылбыҽханӡа иаҿын аибашьра. Ашьыбжьышьҭахь агәыԥ ацхыраара рырҭеит Тҟәарчалаа. Ари иааира дууп. Агәыԥ “Беркәт” иалалауа иалагеит аибашьцәа рацәаҩны. Ноиабр мза 11, 1992 ш. рзын “Беркәт” еиҭаргеит абаталион ахь.
Уи еиднакылон 108-ҩык аибашьцәа. Абаталион иахьӡырҵеит “Урал” ҳәа. Абаталион командирс далырхит Гәмсҭатәи афронт ахырхарҭа ала акыр аџьабаа збахьаз Даур Џьамал-иԥа Џьопуа. Абаталион “Урал” акомандаҟаҵаҩ ихаҭыԥуаҩс дыҟан Акаба Адамыр Қарбеи-иԥа, абаталион акомиссарс Инаԥшьба Рома Леуаиԥа.
1-тәи арота акомандир – Акаба Альберт Алиошьа-иԥа
2-тәи арота акомандир – Кәарҷиа Слваик Митиа-иԥа
ҷ-тәи арота акомандир – Аҳәба Гәрам Ҷыҷыкәа-иԥа. Аԥшыхәцәа реиҳабы – Шьынқәба Нодар Рафеҭ-иԥа.
Октиабр мза 15 рзын еиҿкаан агәыԥ ҷыда “Ажәеиԥшьаа”.
“Ажәеиԥшьаа” еиднакылон 33-ҩык аибашьцәа. Командирс далхын Зураб Ардон-иԥа Кәарҷиа, уи ихаҭыԥуаҩыс – Амеран Доменти-иԥа Уротаӡе.
АИБАШЬҨЫ ИБЛАЛА
“Ҳаӷа хәмга иҳалаиҵаз амцоуп аибашьышьа ҳзырҵаз” Зураб Кәарҷиа
Аибашьра ианалага зегь раԥхьаӡа Лиониа Начҟьебиа игәыԥ ҳаҽрыдаҳкылеит. Убри иҳалаигалаз ашоура ауп, абарҭ иҳалҳаршоз аиҿкаарақәа зыбзоураз. Уи Аимара еидикылаз агәыԥ хаҭала 17-ҩык ҳалан, нас иалалеит Тҟәарчалаа, Кындыӷаа, Арасаӡыхьаа. Адҵа иҳамаз ала Кындыӷтәи амҩаду ҳазкылсит. Ҷлоуаа ҳахьынтә еицыз иреиуоуп: Гәурами, Димеи, Амирани Инаԥшьаа, Славик Кәарҷиа, Тото Хаҳәбиа иара убас иҵегьы. 500 кг. рҟынӡа амоналл ацҳа иаҵаҳҵеит бӷала ишьҭыхны. Ҳара миниорс дҳаман Зурик Аршба. Уи ҳгәыԥ хыџьаран ҳаихишеит. Даараӡа имариамыз аус – ацҳа аԥжәара зылзыршазгьы Зурик иоуп.
Ҷашьа ацҳа анԥаажәа ашьыжь дара зегьы планы иҳалалеит. Аиҿахысра аныӷәӷәаха ҳаиҭамҵыр амуит. Аԥшыхәра имҩаԥаҳгоз агәра ҳнаргеит, ақыҭаҿ макьана аусура шҳалшоз. Ҳагьаанхеит мыш 20 рҟынӡа. Уи аамҭа иалагӡаны иаҳгеит абџьар маҷымкәа. Кындыӷ ҳаҟазаара аӷа инарбеит иара игәҭакқәа рынагӡара шымариамыз.
Ҷлоу Славик Џьопуа данааи инаркны, дааԥхьаны еиҳабыс далаҳхит, иҩнгьы аштаб ҟаҳҵеит.
Хара имгакәа даҳзааит Зака Џьапуа абџьар иманы. Тҟәарчалынтәи амоналл аныҳзаарга ҳминиор Зурик Аршбеи Рафик Инаԥшьбеи аихатә трубақәа хыҵәҵәаны амоналл ҭаҵаны асварка ҟаҵара иалагеит ҳаҩны. Нас ҳаиасит Вова Аҳәба иҩныҟа. Уи аҩыза артҟәацгақәа рхы иадырхәо иалагеит Кәтолаа, Кындыӷаа. Славик Џьапуа иаԥиҵаз агәыԥ ҳцеит раԥхьа Аҵәасара ахәы, нас ахырӷәӷәарҭа аанаҳкылеит Мықәтәи ачаи совнхараҿ. Ҳазлаз агәыԥ хыԥхьаӡарала акырӡа иазҳаит. Ҳбаталион хьӡыс иарҭеит “Беркәт”. “Беркәт” абаталион ауп Мықәтәи асовнхара ала ҳаӷа аҩада дагәылаларц дандәықәла иҿагылаз. Аҵыхәтәан Тҟәарчалаа рыцхыраарала ааха ӷәӷәа рыҭан иԥхаҳҵеит.
Аамҭа акыр инаскьахьан еиԥш сыхьӡ рҳәеит командирс. Славик Џьапуа адҵа сиҭеит аибашьцәа дуқәа ҳәа ҳгәы иззаанагоз еидыскыларц. Исарҳәеит аибашьҩы ду Саниа Жуков иҷыдаз
абаталион “Сова” захьӡыз шеиҿикааз. Уи иалан Мыркәлаа, Тҟәарчалаа. Акомандир иакәзар азыҟаҵара бзиа иман, деибашьҩы дуун, иреиҳаз аҵара академиа далгахьан. Уи акыр аамҭа иаҳирҵон ахә иалгашьа, аӷа изнеишьа. Зны Саниа ҳаигеит Мыркәла. Иара аԥшыхәра бзианы иҟаиҵахьан. Уи еиҿкааны ҳаихишеит. Ҵхагәазы ҳаӷа ҳижәлеит, ирацәаҩуп иҳацәҭахаз, иара убас ирхәыз. Аибашьра еибашьран, иара ахатә закәанқәа аман, зныктәи аманшәаламра азин ҳнаҭомызт ахьаҵра. Аҩбатәи азыҟаҵарала Мыркәла ацентр аҟны ҳижәлеит аӷа. Саниа гәыԥҩык иманы дырхыкәшаны рышьҭахь ала дрылалеит. Урҭ агәҭа ибжьаҳкит. Рхырӷәӷәарҭақәа даара еиҿкаан. Ҩныцыԥхьаӡа ҩба-хԥа пулемиот ықәгылан. Ус еиԥш иуадаҩыз аидыслара сақәымшәацызт. Аухатәи ахҭысқәа рҟны далыскаауеит Беслан Ҵәыџьба. Наҟ ҳаӷацәа ирылалаз ҭахеит. Ирацәаҩхеит иҭахаз. Адырҩаҽны ашьыжь афырхаҵара ду ааирԥшит Лакәт Зарандиа. Ҳаӷацәа идыршәыз артҟәацга агәыԥ ахьгылаз ирылаҳаит. Уи аашьҭԥааны, аԥжәаха амраӡакәа шьҭахьҟа аршәрагьы дахьӡеит. Артҟәацга ажәҩан аҿы ианыԥжәа иаргьы ахәра иоуит. Лакәт иоуп агәыԥ “Сова” аиҿкаара зыбзоуроу. Убри амацарагьы иаанарԥшуеит Лакәт илаз агәымшәареи афырхаҵареи.
Абра сазааҭгыларц сҭахыуп ахааназ исхамышҭуа сгәаҿы иаанхаз итрагедиатәу ахҭыс. Мыркәылатәи ажәылараан дҭахеит Саниа Жуков. Аҵәы лылырҟьан мацара дыршьит амедеҳәшьа Ирина Курскаиа. Ари ажәылараан иҳацәҭахеит жәҩык ҳаибашьцәа. Алафеҭ ала иаҳзаарҭит аиҭныԥсахлара минуҭқәак шагыз иршьыз ҳаибашьцәа рыԥсыбаҩ ԥхақәа. Ҳара ҳган ахь итҟәаны ирымаз аибашьцәа зыҷкәынцәа ҭахаз анацәа ргәаԥхарала дара иҟарҵаз аҩыза ҳаргьы иҟаҳҵеит Мыркәыла ацентр аҟны.
Уԥсадгьыл амца анаку аамҭазыҳәан, уи ашыра уаалымҵӡакәа уанагәылагылоу, ицәгьоуп, иагьыуадаҩуп иухыугақәаз зегьы акакала реиҭаҳәара. Шықәсыки мызки инарыцны ицоз аибашьра, ахаан абџьар шьҭызымхыцыз ҳаҷкәынцәа ирнаҭеит аԥышәа ду. Уахгьы-ҽынгьы ргәалашәара сыцуп исывыршьаауаз сҩызцәа. Сара сҩызцәа, уԥсыргьы иуцыԥсуаз, убзазаргь зыгәра угоз Ҭенгьызи Гивии Џьапуаа ргәалашәара наӡаӡа сгәаҿы иаанхоит. Хазы ҷыдала сизааҭгылар сҭахуп Ҷлоутәи аибашьҩы Асҭамыр Ҳасан-огли. Уи
сара дшысгәалашәоз дхәыҷноуп. Аха иаҳзыҟалаз аибашьра ицәаҩа аԥсахит, уаҩ дааџьеишьартә дгәымшәахеит, дагьеибашьҩыхеит. Уи изныкымкәан аӷа дахьжәылоз аҭыԥқәа рҿы ааха ҟаиҵон. Лабратәи ажәыларақәа раан Асҭамыр аӷа ааигәаӡа дизнеиуан. Ԥақәашь ҳаӷа хәымга данақәла, аибашьцәа ацхыраара рыҭаразы ицеит Ҷлоунтәи хәҩык. Убарҭ дрылан Асҭамыр. Убысҟан дырхәит ӷәӷәала иахьа аинвалидра змоу Роман Џьопуа. Уи иалгара даара иуадаҩын. Исҳәар азин сымоуп уи Асҭамыр иԥсы ихоуп ҳәа. Асҭамыр дабиԥазаҵәуп, ахәра ӷәӷәагь иоухьеит, аха иарбанзаалак хьаҵрак ҳәа издырӡомызт, игәра ган аԥшыхәраҿ. Командаҟаҵаҩк иаҳасабала сара сгәы казмыжьуаз, исывагылаз сҩызцәа гәакьақәа ракәын. Имаҷмызт ашәарақәа ҳзықәшәоз, ирацәаҩуп иаҳцәыӡуаз ҳҩызцәа. Аха егьа убас иҟазаргьы, ҳҩызцәа иҳацәцоз наскьагауа, ҳара иаанхоз иҵегь ҳаилаҵәауан, ҳалшарақәагь еиҳаҳтәуан, аиааирагь агәра ҳгон.
НАП АРКЫН АГӘЫԤҚӘА РЕИҾКААРА
Октиабр 26 рзын еиҿыркааит агәыԥ аԥхьа апост  65, нас “Горно-стрелковаиа” захьӡыз. Уи командирс далырхит Валикәа Адлеиба. Акоманда еиднакылон 29-ҩык аибашьцәа.
Авгәст мза 26. 1992 ш. инаркны Кәачара ақыҭа мрагыларахьтәи аган 8 км. Иахьрыҵаркуаз ахырӷәӷәарҭақәа аанкылан итәан ҳарԥарцәа. Уи иаҵанакуан аҩада Сангәлиаа рыбригада, Чачаа рхәы, Лаганиахә, Ҳәыбзага. Ахырӷәӷәарҭақәа рахь иныҟәон 48-ҩык арԥарцәа. Кәачара ахырхарҭа ала ахырӷәӷәарҭақәа еиҿикааит Леонид Начҟьебиа.
Аамҭа наскьо ианалага, ахырхарҭа командирс далырхит Алықьса Қацәба. Арахьтәи аибашьцәа дрылахәын Афганистан аибашьраҿ аԥышәа змаз Тото Хаҳәбиа, иара убас абыргцәа аибашьраҿ агәымшәара аазырԥшуаз Ҭаҭуча Инаԥшьба, Анатоли Сангәлиа, Шьоҭа Адлеиба, Сулико Қацәба, Нурбеи Ҵәыџьба, Сиуард Ҭарба. Урҭ қәрала аибашьцәа ишреиҳабызгьы агәымшәара аадырԥшуан.
Ари агәыԥ аԥхьаӡа инаркны хьыӡ ҷыдак амамызт. Аха иахьеиуахеи ахырӷәӷәарҭа аанызкылоз аҷкәынцәа дара ргәыԥ хьӡыс “Шакал” ҳәа арҭеит.
Кәачара ахақәиҭратә жәылара ашьҭахь, уаҟа аԥшыхәраз иаанхеит қ-ҩык аибашьцәа аамҭала. Лаганиахә ахырхарҭа иаҵанакуаз ахырӷәӷәарҭақәа ааныжьны, уатәи аибашьцәа ргәыԥ алалеит Аџьажәтәи ахырхарҭа абаталион “Коскад”. Уи абаталион амҽхак дуун. Ишан ротала, взводла, абаталион “Коскад” Ҷлоуаа реибашьцәа реиҳараҩык еидызкылоз акәын. Уи командирс даман Ҳаџьым Заур Зорҟан-иԥа. Абаталион актәи авзвод иалан 40-ҩык Ҷлоуаа, аҩбатәи авзвод иалан 42-ҩык, ахԥатәи 48-ҩык.
Кәачара ахы ианақәиҭыртә ашьҭахь, Ҷлоуаа 42-ҩык Аџьажәҟа ииасит.
Абаталион аҩбатәи авзвод аҩбатәи аротаҿ командирс дыҟан Ҵәыџьба Зураб Кыԥса-иԥа. Абаталион 4-тәи авзвод акомандирс – Ҵәыџьба Гарри Андрушька-иԥа, авзвод аԥшыхәҩы Џьопуа Вальтер Сергеи-иԥа. Иара убас, Ҷлоуаа реибашьцәа алахәын, Мыркәылаа рбаталион Саниа Жуков команда ҟаҵаҩыс дызмаз “Сова” захьӡыз. Ҳаибашьцәа рылахәын: Аҭара, Баслахә, агәыԥ “Ерцахә”, “Шьараҭын” уҳәа уба. иҵ.
Мрагыларатәи афронт ахырхарҭа аганахь абџьар кны еибашьуан 500-ҩык рҟынӡа Ҷлоуаа.
Октиабр мза 25, 1992 ш. рзы, Гәдоуҭантәи Ҷлоуҟа игьежьит Кәарҷиа Нодар Хәыхәыт-иԥеи, Инаԥшьба Славик Солдаҭ-иԥеи, иара убас Очамчыра инхоз арԥыс Платон Бигәааи. Урҭ рҭаацәа уахы-заҵәык ауп иахьрылаԥхьаз. Адырҩаҽны рыҽрымардахьан Очамчыра ахақәиҭтәра азы зҽеибызҭоз агәыԥ “Дед” аибашьцәа. Аха ари ажәылара лыҵшәадахеит. Амш цәгьа бааԥс иахҟьаны амшын аҿықәахь иӡхыҵран иҟаз абаржақәа рышьҭахьҟа игьежьыр акәхеит. Ишеилкаауа ала, абарҭ абаржақәа ирҭаз рахьынтә 12ҩык Ҷлоуаа ракәын.
Убри аҽны Очамчыра агара азы ижәылаз рахьынтәи 26-ҩык амашьына иҭарблит. Убарҭ рхыԥхьаӡараҿ иҟан Ҷлоуаа рыҷкәынцәа Кәарҷиа Нодари, Инаԥшьба Славики, Гагрантәи ирыцааз Очамчыратәи аҷкәын Платон Бигәааи.
Кәарҷиа Нодар, Гәмысҭа ацҳа анырцә, раԥхьа агәыԥқәа анеиҿыркаауаз, иеиҿикааит агәыԥ “Старыи”. Инаԥшьба Славики
иареи наӡеит Гагранӡа. Нас бџьарла рҽеибыҭан Ҷлоуҟа иандәықәла дрыцааит, ирыцҭахаз Платон Бигәаа.
29 ноиабр аҽны, ԥсыбаҩ цыблаахақәак ҭаԥсаны, х-кәыбак анышә иамардон Ҷлоуаа. Очамчыра ахақәиҭтәраз иҟаҵаз ажәылара лыҵшәадахазаргьы, уажәшьҭа аӷа хәымга ибон, иара ишиҭахыз ала Очамчыра инапы аҵаҟа ишзыҟамлоз.
Аибашьра еибашьроуп, аибашьраҿ иҭахоит ауаа наҟ-ааҟ.
Аха саахьаҵны иазгәасҭарц сҭахуп даҽакы. Бџьарла еиқәных ақәылаҩ наҟынтәи иааигаз аибашьцәа рнаҩс, уаҩ дырмыхәо иаақәгылт дара рмилаҭ иеиуаз, аҭыԥантәи ауаа, еҳаракгьы агырқәа. Урҭ иааиз ақәылаҩцәа иҩарывагылан ирблырц, иқәырхырц иақәыркит Аԥсни аԥсуааи.
Октиабр мза ҳанҭала нахыс, аибашьра ашыкьра аамҭазы ҭагалара иасакьаҳәымҭан. Арыц каршәтәымызт, иаабон ҳаԥхьаҟа иҵегь аамҭа шыцәгьахоз. Ус ажәабжьны иааҳалаҩит, Кәачара ақыҭа зыӡбахә ҳмаҳацыз атехника хьанҭақәа леи-ҩеиуа иалалеит ҳәа. Ари ҳара иҵегь агәаҽанызаара ҳнаҭон.
Ноиабр 17 аҽны, Лаганиахә аганахь аӷа итанкқәа халеит.
Атехника хьанҭа аазгаз Кәачаратәи Буџьга Мебониа ихшара, амхы ахьҭаҳгало аԥш алаҳгоит ҳәа аарыцҳаит. Убри аамҭа иалагӡан, Лаганиахә нырцә 150 метра набжьаны, ҳара ҳхырӷәӷәарҭақәа инарывакны ахырӷәӷәарҭақәа ҟарҵеит. (Ашьҭахь излагәарҭаз ала, арҭ ажрақәа жын даара иӷәӷәаны, ахы иацәыхьчаны, ахьаҵырҭақәа аҭаны.)
Ари ирызнарҵысит ҳауаажәлар агәрамгара. Избан акәзар аибашьра цоижьҭеи макьаназ Кәачарантәи уаҩ игәы зырҩашаз хҭыск ҟамлацызт. Аҭыԥантәи ауааԥсыра ҽырҵысрак рымамызт. Аколнхара ахантәаҩы Гиви Мхьеиӡе иакәзар, иуаажәлар аизара рзыҟаиҵахьан, амашьынақәа зегь агараж иҭагылан. Џьара леиҩеира мыцхәы ҟазҵо аус дақәыршәахоит ҳәа ргәы рҽаниҵахьан.
Ноиабр мза 22 рыҽны, Ҷлоу ақыҭа аколнхара аиҳабы Иван Логәуа, ақыҭа администрациа ахада Константин Ԥарулуа, Ӷәада ақыҭа аколнхара аиҳабы Нугзар Ӷәрцкаиа, убас абџьар зкыз арԥарцәеи еиԥылеит Кәачарааи Ҷлоуааи ҳшараҿы Чачаа рхәы ҳәа иахьашьҭоу. Гиви Мхьеиӡе агәра ҳиргеит Кәачарантәи ақәыларазы ус мҩаԥыргар шимуа ала.
Ажәа иҭиит, уаҩы дызмыхәо акы дақәшәар, ма гәҩарак цәырҵыр аибашьра аганахь ала иаарласны адырра шҳаиҭо ала.
Зегь акоуп ҳара ҳауаажәлар ргәы рҽанын, Лаганиахә, Чачаа рхәы, Ҳәыбзага ахырӷәӷәарҭақәа сааҭк иаанырмыжьцызт. Ҳауаажәлар аӡәгьы игәра ргомызт.
Кәачараа закәыз урҭ имҩаԥыргахьаз аусқәа еилкаан 1989 ш. рзы.
Ноиабр мза 24, 1992 ш. руха адырра ҟаиҵеит ажәа зҭихьаз Г. Мхьеиӡе, Кәачараа рҽырхиара иаҿуп, рҽеибырҭеит наҟынтәи иаази дареи, срыхәом, ишәдыруаз ҳәа. Ари аҩыза шыҟалоз усгьы идырын, аха даара ҳшьара ҳақәнаҟьеит. Амца ахьакуаз еиҳарак амҩаду ахь акәын. Кәачараа рхыԥхьаӡара акыр еиҳан Ҷлоуаа раасҭа.
Ноиабр 25 рыҽны, ҳаибашьцәа рылшарақәа аиҳарак азыркит Кәачарааи ҳареи ҳабжьара рырӷәӷәара.
Чачаа рхәы иқәсны ицоз “Аибашьра амҩаду” ҳәа ҳзышьҭаз, уаҩ диармыжьуа иааҿахырҵәеит. Амҩаду Мрагыларахьтәи афронт иахьаҵанакуаз еимнадон.
Арахь иаашьҭын егьырҭ ақыҭақәа рҟынтәи арезервтә гәыԥқәа. Ажәакала, иахьа ма уаҵәы иаартхон аибашьра ҳабжьара. Убри аамҭазы, Кәачара Қьеҭуан ҳәа иахьашьҭаз ақыҭа мраҭашәарахьтәи ахәҭаҿы, аибашьра иалагахьан. Уахьтәи аганахь иҟан Аӡҩыбжьеи Џьгьардеи ирыбжьаркыз ақыҭақәа реибашьцәа. Ҷлоунтәи ижәыларц рыҽдырхион иалԥшааз агәыԥқәа.
Ноиабр мза 26 рыҽны, Мрагыларахьтәи афронт аштабахь дааит ачечен еибашьҩы, зыӡбахә ҳаҳауаз Шамиль Басаев. Уи ицны иааз рхыԥхьаӡара 25-ҩык ыҟан, Чачаа рхәы ихалеит. Уи Кәачара ахсаала бзианы иҭиҵааит уахык ала. Шамиль иҭаххеит ноиабр 27 рыҽны ажәылара мҩаԥигарц, аха ҳара ҳауаажәлар макьаназ ргәы ршаҭон ргәылацәа, ирԥырхагахарц рҭахымызт, агәылара иазхәцуан, уи аԥсуа ламысын.
Кәачара ахысра аадыртит ноиабр 28, 16 сааҭ рзы. Зҽырхианы итәаз ҳаибашьцәа жәылеит хыџьараны рыҽшаны. Кәачара ахы иақәиҭтәын ноиабр 29 рыҽны, ибылуан ҵыхәаԥҵәарада аҩнқәа. Иазгәасҭар сҭахуп, Ҷлоу иаваршәны, аа-километрак зымҽхак цоз Кәачара ақыҭа аҭарцәра, Мрагыларахьтәи афронт азы уи раԥхьаӡатәи иааиран. Гагра ахы ианақәиҭыртә ашьҭахь, жәнызқьҩык атәым милаҭ зланхоз ақыҭа ахы иақәиҭыртәит.
Кәачаратәи ахырхарҭа ала аибашьра рҽаладырхәит Ҷлоунтәи агәыԥқәа зегьы неилаҵаны. Зынӡа 250-ҩык ашәҟәы иҭагалан, Ш. Басаев игәыԥ иалаз 25-ҩык аибашьцәа хәымш ажәылара зҽазыҟазҵоз, штабс ирыман Нелли Қацәба лыҩны. Уаҟа идырхион 230-ҩык рхәы. Рыфатә еиқәдыршәон аҳабла иаланхоз ауаа.
Ҳауаажәлар ргәалаҟазаара шьҭыҵит. Зегь реиҳа ианшәарҭаз аамҭаз, ачечен еибашьҩы Ш.Басаев иҟаиҵаз ацхыраара рымчқәа ҩбанатәи
МРАГЫЛАРАТӘИ АФРОНТ АШТАБ АԤҴАРА
Декабр 10. 1992 ш. рзын Ҷлоу иҟалеит ахҭыс ду ҳәа ззырҳәоз. Мрагыларатәи афронт ахырхарҭа аштаб аԥырҵеит Ҷлоу ақыҭан. Ари аҩыза ахҭыс гәышьҭыхган ганкахьала, избан акәзар, Ҷлоу уажәазын Мрагыларахьтәи афронт амца ахьакуаз, ауаажәлар рынхареи рнымхареи алахьынҵа ахьырчаԥоз абра акәхеит. Ауадаҩра дуӡӡа ацын даҽа ганкахьала уахәаԥшуазар. Аибашьра ацәаҳәа маҷк иацәыхаразаргьы Ҷлоу ақыҭа, уажәы иагәылагылан амца шыра.
1. Афронт акомандаҟаҵаҩы – Кьышьмариа М.Б.
2. Агорнизон аиҳабы – Ԥилиа Д.Ч.
3. Арежимтә хәҭа аиҳабы – Романов И. А.
4. Аштаб аиҳабы – Џьопуа Б. Р.
5. Афронт акомиссар – Аӡынба Г. №.
5. Афронт акомиссар ихаҭыԥуаҩ – Аршба А. А.
6. Афронт атыл аиҳабы – Логәуа С.М.
7. Афронт аштаб аиҳабы ихаҭыԥуаҩ – Логәуа К. И.
9. Афатә аиқәыршәаразы ахада – Џьопуа А.У.
10.Аԥшыхәцәа реиҳабы – Логәуа ). М.
11.Атехника аиқәыршәаразы акомандаҟаҵаҩ ихаҭыԥуаҩ –
Никитченко Г.В
12.Амаӡаныҟәгаҩ хада – Алҭеиба М. Д.
13. Аимадаҩы еиҳабы – Кьышьмариа З. Х.
14.Аимадаҩы – Кьышьмариа Л.
15.Аимадаҩы еиҳабы – Бераиа Ф.И.
16.Аимадаҩы Ԥарулуа Г. Жь.
17.Аимадаҩы алеитенант – Бераиа Е.И.
18.Ԥарулуа К. А. – Ҷлоу ақыҭа администрациа ахада.
Абарҭ еиқәысыԥхьаӡаз афронт аштаб аҿы аус зуаз, реиҳараҩык акомандаҟаҵаҩ М. Б. Кьышьмариа аԥхьа днаргыланы, аибашьра амца ашыра иагәылагылан.
Афронт акомиссар Аӡынба Г.Ч., зықәра зынӡа имаҷмыз Логәуа С. М., Ԥарулуа К. А. злахәымыз жәыларак ыҟамзар ҟаларын.
Аштаб хыбрас иаман азауад “Зариа” афилиал ахыбра. Агәашә аҟны аконтроль гәаҭара мҩаԥысуан. Ашықәс анынҵәа 1993 ш. рзы, аштаб хыбрас иазалырхит ахәыҷ баҳча ахыбра, уаанӡа изеихсхьаз аремонт азуны. Абжьаратәи ашкол ахыбра азыркит аибашьцәа рыцәарҭа. Уа иҟан аказарматә ҭагылазаашьа.

Аибашьҩы гәымшәа Маврик (Туз) Кәарҷиа афронт аҟны.
Р. Қаџьаиа иҭыхымҭа.
Ҷлоутәи аибашьцәа.
Р. Қаџьаиа иҭыхымҭа.

Ҷлоу иҟаз Амрагыларахьтәи афронт арратә штаб аҟны . Виси Ашьхаруа иҭыхымҭа.
Амрагыларатәи афронт арратә штаби Очамчыра араион амилициеи русзуҩцәа.
Виси Ашьхаруа иҭыхымҭа.

Ҷлоуаа гәыԥҩык афронт ахь ианцоз аламҭалазы.
Р. Қаџьаиа иҭыхымҭа.
Ҷлоуаа ахырӷәӷәарҭақәа рҟны.
Р. Қаџьаиа иҭыхымҭа.

Аибашьцәа гәымшәақәа Гиви Қарбеи-иԥа Џьопуеи (уи дҭахеит) Зураб Кәарҷиеи. Р. Қаџьаиа иҭыхымҭа.

Аибашьра аан радиодырраҭарала Гәдоуҭантәи иаауаз ажәабжьқәа Ҷлоу ақыҭан ианазыӡырҩуаз.
Р. Қаџьаиа иҭыхымҭа.
ҶЛОУ ИИЗ АԤСНЫ АФЫРХАЦӘА
Ииуан афырхацәа, иҭахон афырхацәа
Ауаҩытәыҩса иԥсҭазаара еиларсуп ган рацәала. Уи игәы иҭамкәан даниар ауеит ацәгьара, игәы иҭамкәан иааирԥшыр ауеит ацәгьара. Аамҭақәак рыла ауаҩы мацәысеимҟьарак иаҩызахан ажәлар ааршанхартә алшара ду иоур ауеит. Ажәакала, ииуеит афырхаҵара ауаҩытәыҩса уи арҳара иҽазыҟаимҵаӡакәан. Ахьӡ ҳаракы зхырҵо ауаҩы аҭоурых адаҟьа дазынхоит наунагӡа. Аха сара сгәаанагарла ахьӡ ҳаракқәа, иаҳҳәап афырхаҵа ҳәа ахьӡ ауаҩ ихҵара уи иреиҳаӡоу хҭысуп. Ахьӡқәа зегьы рыҩаӡара еиҟараӡам. Ифырхаҵаҵәҟьоу зыԥсадгьыл ахьчараз игылаз афырхаҵа иоуп. Уи иԥсадгьыл агәы кылрыблаарц ахы анагәыдырҵо, гәышԥыла инызкыло ауаҩы ифырхаҵара даҽакы иузаҟаратәуам.
Аибашьра амца иагәылагылаз, аԥсадгьыл еиқәзырхаз зыԥсы ахаара анхареи аҭахареи ирыбжьагылаз, аԥсадгьыл ахьчараз агра згаз арԥыс уи еиҳагьы дарԥшӡоит игра. Инаԥшуа даҽа блак алагьы дихәаԥшуеит. Жәлар реизараҿгьы иара дрылкаан даҽа дгьылк аҟынтәи даазшәа дырбоит. Убас ҳара ҷлоуаа иреиӷьӡаз ҳҵеицәа ҳацәцон, урҭ аҭоурых адаҟьаҿы рышьҭра аанрыжьуан наӡаӡа. Убасҟан ииуан еиҭах иҿыцӡа ахьыӡқәа. Иахьа, ма уаҵәы иаадырԥшуан ҳаибашьцәа афырхаҵара. Ирацәаҩӡоуп ҳара ҳаибашьцәа ҳзыгәдуны ҳзыхцәажәаша. Ирацәаӡоуп урҭ ирхыргаз ахҭыс дуқәа. Лымкаала срылацәажәарц сҭахуп ҩыџьа Ҷлоуаа ҳфырхацәа. Урҭ Џьопуа Роман Шьалодиа-иԥеи Инаԥшьба Гәурам Семион-иԥеи роуп. Арҭ иаазыркьаҿуа рбиографиеи, иҭоурыхтәхаз 1992-93 аибашьра шықәсқәа рзы иаадырԥшыз афырхаҵареи ртәы инҭкааны аиҭаҳәара ус имариаӡам.
ИНАԤШЬБА ГӘРАМ СЕМИОН-ИԤА
Инаԥшьба Г.С. диит 16 март, 1966 ш. рзы, Ҷлоу. 1983 ш. рзы далгеит Ҷлоутәи абжьаратә школ. 1984 ш. рзы дҭалеит Аԥсуа ҳәынҭқарратә университет афизика-математикатә факультет. Аҵара далгаанӡа иԥхьеит арратә маҵурахьы. Арратә маҵура дахысуан Мурманск, нас Минск. Чернобыльтәи атрагедиа аныҟала Гәрам уахь ддәықәырҵеит. Аха
игәамбзиара иахҟьаны ихы дақәиҭыртәуеит.
1991 ш. рзы далгеит Аԥсуа Ҳәынҭқарратә университет афизикаматематикатә факультет.
1991 ш. инаркны аибашьра иалагаанӡа аус иуан Ҷлоутәи
абжьаратә школ аҿы афизика арҵаҩыс.
Аибашьра ианналага инаркны Гәрам аӷа диҿагылеит. Уи
дыруаӡәкыуп Мрагылара инаркны еибашьрала Егры ацҳанӡа инаӡаз аԥсуаа рыҷкәынцәа.
Кәачара ахы ақәиҭтәраан ахәра ӷәӷәа иоуит, дагьдәықәырҵеит Гәдоуҭаҟа агоспиталь ахь. Гәдоуҭатәи афронт ала уа ажәыларақәа ирацәаны дрылахәын.
Март 15-?қ-тәи ажәылараан иоуз ахәра бааԥс иахҟьаны ҩымз Шәача ахәышәтәырҭа дҭан. Аха ахәра бааԥсқәа ирзымхәаҽит уи иԥсадгьыл ахь имаз абзиабара ду.
1994 ш. рзы аибашьраан иааирԥшыз афырхаҵареи агәымшәареи рзы ихҵан “Аԥсны афырхаҵа” ҳәа ахьӡ.
1993-1995 ш.ш. рзы аус иуан еиуеиԥшым акомерциатә усурақәа рҿы.
1995 ш. раахыс аус иуеит Аҟәатәи аҭаҭынтә фабрикаҿы. Дҭаацәароуп. Ҩыџьа ахшара драбуп.
АԤСНЫ АФЫРХАҴА ИГӘАЛАШӘАРАҚӘА РҞЫНТӘ
Аибашьра салагеит Мрагыларахьтә. Раԥхьаӡатәи ажәылара Кындыӷ ҿыц амҩаду аҿы ауп иахьымҩаԥаагаз. Ҷлоуаа иҳацын Арасаӡыхьаа аа-ҩык. Зегьы раԥхьа ҳара ҳзы илшара духеит Ҷашь ацҳа аԥжәара. Уи аҩыза зылшаз Зурик Аршба иоуп. Убасҟан Аҟәаҟа цхыраараҳәа ицоз ҳаӷацәа ртехникеи аршьаҟауаа хышәҩык рҟынӡеи аанаҳкылеит. Даара ирацәаҩуп иҭаҳархаз, урҭ иԥаҳжәаз автобус иҭан. Ҳара ҳаӷацәа рыԥсцәа верталиотла иалыргон. Амҩаду аҟынтә ҳџьаԥҳаны анҵәара иахҟьаны ҳхьамҵыр амуит. Раԥхьатәи ҳжәылараҿы абри аҩыза аманшәалара анҳау, ҳаибашьцәаҵәҟьахеит. Убасҟан сара сыбла дыхгылоуп Сергеи Ҵәыџьба. Уи зхымҭа мбыруаз еибашьҩын.
Убри инақәырццакны еиҭах ҳалшарақәа духеит Мықә асовнхарала аӷа даныԥхаҳҵоз. Уи нахыс Мықәтәи асовнхарала ахырӷәӷәарҭа ҳкын. Сара салан Славик Џьопуа игәыԥ “Беркәт”.
29 ноиабр 1992 ш. рзы, Кәачара анаагоз ахәра соуит, снацәкьарақәа ԥыххаа снапсаргәыҵа ианҵаны иаасымпыҵахеит. Ҭҟәарчалынтәи сдәықәырҵеит Гәдоуҭатәи агоспиталь ахь. Акызаҵәык сара сзыҳәоз снапы абџьар акыртә иҟалар акәын. Сарӷьа напы ахысга нацәкьыс сцәыӡит. Ашықәс ҿыц аламҭалаз агоспиталь сҭыҵит.
Ианвар мза 1993 ш. рзы Гәдоуҭа аиҿкаара иалагеит агәыԥ ҿыц “Шьараҭын”. Саргьы салалеит убри агәыԥ. Аибашьра аҿы исхызгаз ажәыларақәа ртәы сзалацәажәом, урҭ рацәаӡоуп.
Март 15-?қ-тәи ажәылара сахьалахәыз сзалымҵит еибгала. Ахәра бааԥс соуит сымшира март 16 рыҽны. Сваҵкьарақәа ирылҟьан срыԥҳа иалалеит ахы. Срыхәшәтәуан Шәача ҩымз. Аха ҳаӷа ихы шсылаз иаанхеит.
Иун мза 1993 ш. рзы сгьежьит еиҭах сҩызцәа рахь. Иара убри амза 2 рзы Шрома ҳжәылеит. Цагәровка ҳанылбаа, Каман-2 аҿы дҭахеит ҳҩыза бзиа Бранӡиа Руслан. Ахбиук ишьапы ицәыӡит Қәҭарба Зураб.
Иун мза анҵәамҭазы Шрома ахы иақәиҭаҳтәит. Ҳара иҳацын Гаграа, Дәрыԥшьаа, Ҟәланырхәаа. Аамҭала дҳаман командирс Ака Арӡынба. Усҟан иаагеит Уаз абаа. “Шьараҭынаа” жәыларала
иаҳгеит Шроматәи ашьха. Иагьаанаҳкылеит Шромеи Камани еимаздоз амҩа.
Убри аамҭаз аинышәарагь ҟалеит. Ҳара иаадыруан уи аинышәара шаамҭалатәыз. Усҟан ҳара адҵа шҳамаз ала, ҵаҟа ҳалбааны ҳтәан, актәи Каманаҿ. Бырцха ашьха ҽнакала иаҳгеит. Иара убра иаанхеит ҳбаталион хымш. Убасҟан иҳажәуан аӡмах. Ҭависуԥлеба анаҳга Аҟәа ҳалаԥшуан. Ҷанбатәи амҩаду ҳаныԥшылауа ҳтәан.
23 сентиабр ахәылбыҽха адҵа ҳауит Аҟәа ашьха ҳхаларц. Уи зегь реиҳа иласыз, иманшәалаз усхеит. Жәохә минуҭ роуп аиҿахысра бааԥс ахьцоз. Иара убри ахәылбыҽха адыррагь ҟалеит Аҟәа афиникулиор аԥсуаа рнапаҵаҟа ишыҟоу ала. Убри аҽны ахәра роуит Какалиа Адамыри, Алик Хәаџьааи. Сгәалашәараҿ иаанхоит Атата Ҵәыџьба иԥацәеи иареи ирылдыршоз ахҭысқәа. Ҳара знык Шрома анаҳга нахыс агәра аагон уажәшьҭа ҳшаиааиуаз ала. Абаталион “Шьараҭын” злашьақәгылаз Очамчыраа рыла акәын. Аӡә дҭахар агәкаҳара ду ҳауан, аха ҳамч ҩбаҳтәуан.
Ҳкомондир Руслан Кәлаа данҭаха ашьҭахь, командирс далаҳхит Гәслик Акаба. Афуникулиор анаагоз ауха абираҟ абаҟахыз, акасы иаҵәа ԥжәаны иахаҳаргылеит. Уи ихалан икназҳаз Игор Сурманиӡе иоуп. Игор инапы маншәалан, “Знаменосец” ҳәа ҳишьҭан. Уаанӡа Шрома аҳаракырагь иара иоуп абираҟ ахазыргылаз. Уи данылбаа ашәа ҳҳәеит, ҳкәашеит, Гәсликгьы дҳаркәашеит. Знык афуникулиор анаҳга, абираҟ анахаҳаргыла инаркны, артиллериатә хы ҳара иҳақәкын, аха ус ишуҳәогьы ҳаҿашәомызт.
Ҳкомандир Гәслик ԥшьынтә дырхәхьан. Уи убриаҟара ҳиҳәон дылбаарц, аха иуамызт. Арҭ ҳауацәа рыхцырҟьахақәа омашәа сыхҭаркит ҳәа дыччон иаргьы. Гәслик мыцхәы дцәажәомызт, аха цәгьа дласын аибашьраҿ. Иҩызцәагь ихлафаауа “икәашашьа иеибашьышьоуп” ҳәа изырҳәон. Уи зегьынџьара дахьӡон. Данҭахоз ауха ҩбаҟа сааҭ мчыла дҳарцәеит. Уи данҭаха ашьҭахь, ҳаӷа ҩынтә-хынтә иақәикит ҳаишьаҟьарц. Аха ҳаргьы ҳаҽҳарӷәӷәаӡеит.
Гәслик данҭаха ауха инаркны, сара исыдырҵеит акомандирра. Ҳаӷа афуникулиор игарц иҽазишәон, иҿыцыз аԥшьгарақәагь иӡбон. Зны, абна амца анаркит гранатамиотла иахьҳалахысыз. Алҩа аныхчыла, уи рҽалакны 30-ҩык раҟара ааскьеит ҳара ҳахь. Сара
сҩызцәагь ргәы рҽанысҵеит убас шыҟалоз ала. Ҳҩызцәа ирыӡбеит қырҭшәала аицәажәара иалагарц. Ус иагьыҟарҵеит Ҵәыџьба Омари иҩызаки. Урҭ рцәажәабжь ҳаӷацәа ҳааигәара иаанагеит. Убасҟан иҭаҳархаз рацәаҩӡоуп. Ҳара ҳалбааны убарҭ аԥсцәа рыфлиагақәа ирҭаз аӡы хагалан иаҳжәуан.
Иаарласны адҵа ҳауит Бараҭашвили ацҳа аанаҳкыларц. Сара сшьапы рхәит. Аслан Сангәлиа ахы инацәкьыс хнаҵәеит. Аха зегь акоуп, ҳара ҳҽырӷәӷәаны ҳакәшеит аминистрцәа рыҩны. Хымԥада уи абираҟ ахаргылатәын. Уи ахаргылараз раԥхьа идәықәлаз ҳаибашьҩы дҭадырхеит. Уи абираҟ ашьа ахьтата иҟан. Уинахыс ирацәаҩуп уи ахаргылара зҽазызшәаз. Уи ахагалара ҳахьӡаанӡа аҩны амца акхьан.
Ииааира дуӡӡан Аҟәа аминистрцәа рыҩны агара. Изакәытә гәузеи иузҭалаша, уи аҩыза амцашыра уагәылсны убранӡа уааиразы. Ҳҩыза ишьа зыхьшыз аԥсуаа ҳбираҟ гәыдаҳкылон. Жәаҩыла ҳашьҭахьҟа иаҳцәыӡны, иныжьны ҳаауаз ҳҩызцәа рылымкаа уажә ҳара Аҟәа агәҭа ахьаабоз ҳхы ахаҳбаауан.
Гәрам Инаԥшьба, 25.0.1994 ш.
ЏЬОПУА РОМАН ШЬАЛОДИА-ИԤА
Џьопуа Роман Шьалодиа-иԥа диит 1966 ш. рзы, Ҷлоу. Ҷлоутәи абжьаратә школ аҿы 8 класск даналга дҭалеит Аҟәатәи асахьаҭыхырҭатә ҵараиурҭа. Дагьалгеит қәҿиарала. Уи иусумҭақәа рцәыргақәҵа гәахәарыла ирыдыркылахьан ҷлоутәи акультуратә Хан аҿы иара Очамчыра араионтә культуратә Хан аҿы. Араион аҿы асахьаҭыхыҩцәа ҿарацәа рцәыргақәҵақәа дрылахәхахьан акырынтә.
Аҟәатәи асахьаҭыхырҭатә ҵара-иурҭа данҭаз аамҭа иалагӡаны
Роман хазы дныҟәон аспорт аҽазыҟаҵарахь.
Арратә маҵуратә уалԥшьа ихигеит Львов ақалақь аҿы. Убри
аамҭазы уи акырынтә далыркаахьан абокс аганахь имаз абаҩхатәразы. Архәҭа аҿы аспортзал деиҳабын. Уи акырынтә Львов ақалақь аҿы дызлаз архәҭа аганахьала акырынтә дықәгылахьан абокс азы.
Роман ианаршьахьан аԥхьахәқәеи аҳаҭыртә грамотақәеи маҷымкәа. Арра маҵуратә уалԥшьа анихига ашьҭахь ҩышықәса аус иуит Ҷлоутәи абжьаратә школ асахьаҭыхратә студиаҿы рҵаҩыс, аҿыханҵа азаанаҭ ала.
Роман Џьопуа ақырҭуа милаҭ рахь агәынамӡара иоухьан 1989тәи ахҭысқәа рнаҩсан. Уи дыруаӡәкын Ҷлоутәи акультуратә Хан аҿаԥхьа иҟаз ачгаратә акциа иалахәыз.
1992 ш. рзы Аԥсны ақырҭуа мпыҵахалаҩ данақәла уи дрывагылеит иҩызцәа. Раԥхьатәи ахәра иоуит Гагратәи ахақәиҭратә жәылараҿы. Аҩбатәи ахәра ӷәӷәа иоуит Ԥақәашь ақыҭа (Кациҳабла). Ихы иалоуп иваԥжәаз аснариад аԥҽыха, уи дыбжанатәит. Аибашьраҿ иааирԥшыз агәымшәаразы ихҵоуп “Аԥсны афырхаҵа” ҳәа ахьӡ.
ЕГРЫНӠА СЗЫМНАӠЕИТ
Сара аамҭақәак рзы аус зуан Ҷлоу ақыҭа иаартыз Тҟәарчалтәи азауад “Зариа” афилиал аҿы. Уи аусура ҳара ҳқыҭа иаланхоз аҿарацәа ӷәӷәала ҳаиднакылеит. Аамҭала аусура, нас аамҭала шьыбжьхьала атәара, аамҭақәак рыла акиносахьақәа рыхәаԥшра, абарҭ зегьы уамашәа ҳаиланарҵәеит аиҩызцәа зегьы. Иара убри азауад афилиал аҿы аус зуаз ҳауп, шамаха аӡәык-ҩыџьак рыда, акультуратә Хан аҿаԥхьа мчыбжьыла ачгаратә акциақәа мҩаԥызгозгьы. Сара акырџьара снанагахьазаргьы, сқыҭа абзиабара, сҩызцәа рахь исымаз абзиабара, иара сқыҭа апеизаж ақьаад ахь ианиазгоз, абарҭ ацәаныррақәа зегьы ииуан абри аколлектив аҿы. Аибашьра ианалага аҽны сара Ҷлоу сыҟан. Ҷлоу иҟаз аҽеидкыларақәа ҳхы рылаҳархәыртә ҳамбеит абџьар ахьҳамамыз азы. Гәдоуҭантәи аверталиотқәа аԥырра ианалага сҩызцәа Гоги Аҳәбеи, Беслан Сангәлиеи, сареи ҳаԥрит абџьар аԥшааразы Гәдоуҭаҟа. Сара даара сҽазысшәеит абџьар аԥшаара, аха аԥара ахьсымамыз иахҟьаны уи аасхәартә сзыҟамлеит иаарласны. Сара Гагра ахақәиҭтәразы ажәылара шыҟалоз анеилыскаа ныҳәак саԥылозшәа сгәы алаҟан, сыҽсырхион уахь ацаразы. Уахь иргоз абџьар зкыз ракәын. Сара аӡәгьы симазҵааӡакәан абџьар шыскымызгьы срышьҭалеит ҳаибашьцәа. Раԥхьа сара сҽазыскит ахәцәеи аԥсцәеи ралгара. Даара иџьасшьеит “Кабарцы” аԥшьбатәи аихагыла аҟынтәи иҳаихсуаз аснаипер ихы сахьаҿамшәаз. Ирацәаҩуп иҭахаз, сара сеиԥш ахәцәеи аԥсцәеи алызгоз. Саргьы сшьапы ахәра аиуит. Уи рӡахит, ацхыраара сырҭеит. Сара сыннамкылт сшьапы. Сыԥсы сҭиуан абџьар агаразы. Ҳара “Кабарцы” ҳаназааигәаха уахь сымшәакәан схалеит сара. Уа аҭагылазаашьа шшәарҭазгьы сара исылсыршеит автоматқәа ԥшьба ргара. Бџьарла сҽанеибысҭа схы сырхеит Мрагыларахь. Сҩызцәа Беслани Гогии рхатә ԥарала абџьар еиқәдыршәеит. Сгәалашәараҿы иаанхоз ахҭысқәа рацәаӡоуп, аха хашҭра сзақәым Лабра аӷа ихырӷәӷәарҭаҿы ҳаннеиз. Усҟан асы ӷәӷәаны ишьҭан. Аҵх агәазы ҳара иеицыз ҳахьынтә ф-ҩык ҳҽааибыҭан ҳрызнеит зынӡа ҳарзааигәан ҳаӷацәа. Ҳара ашьаршьафқәа ҟәаш-ҟәашӡа иаҳхарԥан. Уи азы акәхап ҳаӷацәа
рылаԥш ҳаҵамшәакәан ҳазнеиз. Исыцыз сҩызцәа рахьтә исгәалашәоит Ҳасан-огли Асҭамыри Миқаа Џьамали. (Роман ицәыуадаҩуп ахҭысқәеи, ахьыӡқәеи, аҭыԥқәеи ргәалашәара.) Ҳара ҳаӷацәа рхырӷәӷәарҭа авараҿ ҩнык ҳнавагылан али-ԥси рыбжьара ахысра ааҳартит. Ҳааигәара иҟаз Славик Џьопуа игәыԥ ахысрала ҳаӷацәа дара рахь ихьадырԥшит. Усҟан даараӡа ицәгьан аилибакаара. Ирацәаҩын ҳара ҳтәқәа рганахь ҳара ҳаӷа ихырӷәӷәарҭахь ҳашнеиз агәра зымгоз. Ҳара ф-ҩык иеицыз ҳахьынтәихысуаз рзеилкаауамызт. Зегь ршьыкьыбжь анеилала аилкаара цәгьан ихысуаз ахы ахьынтәаауаз, иагьымариамызт ахыхьчара. Урҭ усгьы 60-ҩык иреиҳан. Ҳара даара иманшәалан аус аауит. Дук иаҳцәыхарамкәан Баҭал Џьапуа игәыԥ ахысра аадыртит. Ҳара ҳаиҿахысра ашәарҭара ду ацын. Наҟынтәи иҳалахысуаз ҳара ҳтәқәеи ҳаӷацәа рхырӷәӷәарҭеи ҳрыбжьахеит. Убри аиҿахысраҿ аҩны данавҟьоз рылаԥш дааҵашәеит, дагьҭахеит Ӷәадатәи аибашьҩы иҳацыз Иура Кәарҷиа. Аибашьра ашыкьымҭаз сылаԥш дааҵашәеит иҳашьҭалан иааз Аслан Сангәлиа. Угьежьы ҳәа сиҵаҳәҳәеит. Уи қәрала дҳаиҵбын, аха дсызхәыцуамызт. Ҳазвагылаз аҩны санаавҟьа ҩыџьа рылаԥш сааҵашәеит. Уарбану ҳәа урҭ рбызшәала иансазҵаа, рҭак аусызҳәахуаз снапы нархханы, абнахь шәыԥши сҳәеит. Убри аамҭаз рҩыџьагь знык ала ишьҭасҵеит. Уи аиҿахысра бааԥсы сааҭк аҟара ицон, аха аибашьра ахьцоз иааиз зусҭцәаз, иахьынтәааз рзеилкааӡомызт. Ианаҳмыхәа БМП аус адыруит. Уаҟа излазгәаҳҭаз ала, 40-ҩык иреиҳауп инҳарҵәаз. Ҳара ҳаварахь ҳҩызцәа иҟарҵаз аманиоврқәа ирыбзоуроуп ҳара ҳаӷа иаҳҭаз ацәыӡқәа. Урҭ уахь ианхьадырԥшлак ҳара али-ԥси рыбжьара артҟәацгақәа иршәны ирылаҳажьуан. Бџьар хкыс иагәыдҳамҵаз арбану урҭ рхырӷәӷәарҭақәа, аха дҳазҭымцеит ахыԥсаҟьага зкыз аибашьҩы. Усҟан зынӡа уахь дизааигәаны днеит Асҭамыр. Уи, уара уеибашьҩы ӷәӷәоуп ҳәа данааҳарҽхәа, “иеибашьуа исуҭаз абџьар ауп” иҳәон иара длафуа. Ҳаибашьҩы ду Мушьни Хәарцкьиа данҭахоз аидыслараҿы изгаз абџьар Асҭамыр исҭахьан. Иазгәасҭарц сҭахуп, абри аҩыза аидыслара бааԥсқәа еибгала ҳанрылҵлак лафқәак рҳәара ҳшалагоз. Убри иҭоурыххаз Лабратәи аидыслараҿ ҳахлафаауа иаҳгәалаҳаршәон, ахыԥсаҟьага зкыз
Мераб Ԥарлиа убри аидыслараҿы илиршаз атәы. Уи ахыԥсаҟьага ҿааихак аиҭомызт, аӷа ихырӷәӷәарҭахь ихан, аха ҳаргьы уа ҳаӷан. Сара зынӡа сангәаҟ аҿыҭра салагеит. Ҳара ҳахь умхысын ҳәа. Роман соуп, Роман Џьапуа сҳәацыԥхьаӡа иаҳагьы ахысра ирӷәӷәон. Уи иабеидыруаз ҳара ҳаӷа ихырӷәӷәарҭаҿ ҳнеины ҳшыҟаз. Иара убас исгәалашәоит Кәачара ахақәиҭтәратә жәылараан, Цхьынҵҟар ицоз аиҿахысра бааԥсы. Сара убра ирҳәазо ҳаӷацәа ирцәызгеит дара уаанӡа иаҳцәыргахьаз згәыцә ҭбааз ахысга СГП. Кәачара ахы ианақәиҭыртәуаз Асҭамыри, Џьамали, сареи аԥшыхәра ҳадиҵеит ҳаиҳабы Славик Џьапуа. Аӡы ҳарны ҳашнеиуаз аанда иавҵны иааҳҿагылеит 9-ҩык аӷацәа. Урҭ рахьынтә ф-ҩык ҭаҳархеит. Сҩыза Гәурам Инаԥшьбеи, сареи, Џьамали ҳхы ҳақәгәыӷуа ҳашнеиуаз, иааҳԥылаз ахаҵа Гәурами иареи ааиҿаҳаит. Исгәалашәоит уи Гәрам инапы данеихсыз.
Сара даара игәра згон Славик Џьапуа. Уи иахьааиҳәоз аҭыԥахь сцарц сҭаххон. Иаргьы дсықәгәыӷуан, апатронақәа ԥхьаӡаны исиҭон. Исгәалашәом ҳхы ықәҵан ҭынч ҳаныцәаз ҳәа аамҭак. Ԥақәашь (Кациҳабла) аӷа иҽагәылахалан днаскьо даналага ацхыраара рырҭарц ицон Мыркәылаа. Саргьы сдәықәларц сыӡбеит Ԥақәашьҟа. Убри Ԥақәашьҟа санцоз аҽны сцәалашәарақәа акалашәақәа иҟан. Сгәы исыҵанаҳәон машәырк шысԥеиԥшыз. Аџьармыкьа аҿаԥхьа амашьына ду игылаз амузыка рдуны иарҳәо ҳҽеидаҳкылон. Сара аҩны сандәылҵуаз, саалафшәа сҭаацәа ргәырҽанысҵеит, сзымааргьы шәысцәымшәан сҩызцәа срыцуп ҳәа. Ари ахҭыс ҟалеит ианвар 12, 1993 ш. рзы. Исгәалашәоит исыцыз сҩызцәа: Саид захьӡыз ачечен, Ҭемыр Инаԥшьба, Заика, Асҭамыр Хасан-оглы. Сара Лакәт Зарандиа саниба уаазгеи ҳәа дыҳәҳәеит. Сара сааит аус зурц, сҳәеит. Ԥақәашь аибашьра уадаҩын, уи аҭыԥ кҿаҵәирҭан. Ҳҩыза Саид аибашьраз ишаз ҷкәынан. Ҳаԥхьа иаацәырҟьаз ақырҭуа, арахь шәааи ҳәа инапы иҟьеит. Нас даақәгьежьаан артҟәацга ҳалаиҵеит. Саид уа дҭахеит. Сара схы иаахаз аԥҽыха сыхдырра сыцәнарӡит. Сҩыза Ҭемыр салигеит. Ҳабџьарқәа еидкылан Асҭамыр икын. Сара раԥхьа ацхыраара сырҭеит Гәдоуҭа, нас Москва. Ииашоуп сыԥсы еиқәдырхеит, аха хьаа дуны исымоуп абџьар скыртә сахьыҟамлаз. Заҟа исҭахузеи Аԥсны аиқәырхараз Егрынӡа снаӡарц.
Сзалахәымхеит аиааира амш, аха сҩызцәа исыцыз рыдҵа нарыгӡеит аԥсадгьыл аҿаԥхьа. Аԥсны аиқәырхараз игылаз ахацәа иҭабуп ҳәа расҳәоит.
Роман Џьопуа.
Аибашьҩы, агәымшәа Роман Џьопуа, ԥшрала сахьала даара еиҿкаау, еинаалоу аӡә иоуп.
Уи дыбжанатәит аибашьра, иҽиԥсахит аибашьраҿ иоуз ахәра ӷәӷәа иахҟьаны.
Уи данызба, саргәаҭеиуан дахьуаҩыбжахаз. Нас самыртәеит уи сыгәҭыха баша.
Роман изыскуеит абри сажәеинраала.
САРА САШЬА
Грак угазаргь, са сашьа,
Ашәахсҭа уҿалазар, уаҳәшьа! Уацәыԥхамшьан, уи ҵәахтәӡам Аԥсадгьыл азы ашәахсҭа ахә мариаӡам!
Ухьаа цәгьазаргь, уи ҵәахны, Ухәра ҿыцӡа ианпытуа,
Уи уаиааины, ичҳаны Уҩызцәа урыцыз, са сашьа!
Уфырхаҵан, угәымшәараз уӡбахә рҳәеит, Уԥсадгьыл азыҳәан, ахьыӡ ду угеит! Уԥсадгьыл азыҳәан уамеигӡеит ухы,
Уи ахьчара азыҳәан, еиҩушеит уԥсынҵры
Аҵеира ҿыц изызҳауа Уӡбахә лакә ҵас иахьраҳауа, Уи гәадурами, сашьа, Уҩызцәа урыцыз ԥхьа ицауа!
Ҳаԥсадгьыл шәарҭахар еиҭа, Уҵеицәа гылашт иӷәӷәаӡа, Ус ирылааӡоуп сашьа,
Урҭ ирылоуп аԥсуа ишьа!
Грак угазаргь, са сашьа, Ашәахсҭа уҿалазаргь, уаҳәшьа!
Автор.
КЬЫШЬМАРИА МЕРАБ БОРИС-ИԤА
Кьышьмариа М.Б. диит 1961 ш. рзы, Очамчыра. Абжьаратә школ даналга ашьҭахь 1979 ш. азы иԥхьеит арратә маҵзурахьы. 1984 ш. далгеит Алма-Ата И.С. Конев ихьӡ зхыу арратә командаҟаҵаратә ҵараиурҭа. Арратә ҵаразыҟаҵара зауз М. Кьышьмариа уи аганахь ала амаҵзура ихигеит Абжьаратәи Азиа иахьаҵанакуа Кизыл иара убас Кушка ақалақьқәа рҿы.
1987-ԥ шш. Рзы Афганистан аибашьра амца шыра далагылан. Арратә баталионқәа руак аҿы акомандаҟаҵаҩы ихаҭыԥуаҩыс дыҟан. Уи ианашьан аҳәынҭқарратә ҳамҭақәа рацәаны “Аџьа Ҟаԥшь” аорден 2-тәи аҩаӡара Афганистан азы, амедал Саурсктәи ареволиуциа 10 ш. ахыҵра аҳаҭыраз, амедал “Аибашьҩы аинтернационалист” Афганистан азы.
1986 ш. рзы алеитенант еиҳабы ҳәа ахьӡ ихҵан. 1988 ш. акапитанра ианаршьеит.
Аԥсны аибашьра ианалага ашықәсан аус иуан Очамчыра араион ҟәша амилициарҿы. Аибашьра аԥхьаӡатәи амшқәа инадыркны Мераб дыруаӡәкын апартизантә гәыԥқәа еиҿызкаауаз. Ноиабр 10, 1992 ш. рзы диаган Тҟәарчалтәи агорнизон иахьаҵанакуаз аштаб еиҳабыс, анаҩсан акомандаҟаҵаҩ Хада идҵала далхын Мрагыларатәи афронт аҿы командаҟаҵаҩыс.
Шықәсык инацны ицоз аибашьра аҿы уи иааирԥшит агәымшәара, арратә зыҟаҵара змаз, зԥышәа ҳаракыз аӡә иакәын.
Агенерал ҳәа ахьӡ ихҵоуп, иара убас Аԥсны дафырхаҵоуп. ҲЏЬАБАА ШМЫӠУАЗ АГӘРА ҲГОН
Даара исцәыуадаҩуп Аԥсны ицоз аибашьра алацәажәара. Еиҭах сыла ихгылоит иацы исыцыз аибашьцәа, исызгәакьаз сҩызцәа. Урҭ аӡәы иҭахара заҟа ицәыӡ дуӡӡоузеи ҳара ҳзыҳәан. Аха аиашаз, аԥсадгьыл аиқәырхараз аибашьра, уи иԥшьоу усуп. Сара раԥхьа
аибашьра аԥышәа снаҭахьан Афганистан. Уа аибашьра имҩаԥысуаз амца агәҭа сагәылагылан. Ԥшьышықәса акгьы аагымхо арратә баталион акомандаҟаҵаҩ ихаҭыԥуаҩыс сыҟан. Уа сыҟазаареи исылсыршази ртәы сара сахыҽхәарцгьы сҭахӡам, аха иазгәасҭарц сҭахуп сара уи аԥышәа шыснаҭаз. 1989 шықәсазы сгьежьит уахьынтәи. Уи нахыс аус зуан Очамчыра араион амилициа аҟәшаҿы. Аԥсынтәыла аибашьра шыҟалоз зегьы иаадыруан, аха аилкаа ҳамамызт уи ҟалараны ианыҟаз. Ҳара иҳалошоз ала аԥсуаа ргвардиа ала аилазаара ҳарӷәӷәон.
Аибашьра ианалага раԥхьатәи амшқәа инадыркны Мықә еиҿаҳкааит апартизантә гәыԥ 50-ҩык рҟынӡа аибашьцәа еидызкылоз. Анаҩс уа взводк ааныжьны аштаб еиҭаҳгеит Отаԥҟа. Авгәст 28, 1992 ш. рзы, Аџьажәтәи ахырхарҭала ҳаибашьцәа иааныркылеит ахырӷәӷәарҭақәа. Ҳара еиҳарак еидаҳкылоз абџьар зкыз ракәын. Ноиабр мза, 1992 ш. инаркны сара сиаргеит Тҟәарчалтәи агорнизон аштаб аиҳабыс. Декабр мза алагамҭазын Аԥсны акомандаҟаҵаҩ идҵала сара салхын Мрагыларахьтәи афронт аштаб акомандаҟаҵаҩыс. Аштаб ыиаган Ҷлоуҟа. Быжьнызқьҩык рҟынӡа абџьар ркын Мрагыларахьтәи афронт ахырхарҭала. Ҳара ҳауаажәлар ҳагәра ргон. Аамҭа иагьа иуадаҩзаргьы, зегь акоуп урҭ аӡәк еиԥш иеицгылеит. Зегь реиҳа ианыуадаҩу аамҭазы ууаажәлар угәра анырга, убригь иааироуп ҳәа исшьоит. Ҳара ҳауаажәлар аӡәгьы дықәҵны џьаргьы дцомызт. Ҷлоу акәын аибашьра аштаб ахьыҟаз, уа иаҳагьы ишәарҭан. Аха уи ақыҭаҿ иаҳагьы рҽеизыркуан ихҵәаны иаауаз ажәлар, уигь иааира дуун. Ҳара агәра ҳгон аиаша шаиааиуаз, шықәсык инацны ҳаибашьцәеи ҳареи ҳшеиԥылоз. Ажәыларақәа зегьы иҭоурыхтәу жәыларақәоуп. Аха Мыркәылатәи ажәылара ашьҭахь, сара сааԥсара сыхьӡар ҳәа сшәон. Аибашьра ахыркәшамҭахь ҳаннеи, ҳаибашьцәа рхы рызнымкыло иалагеит. Иццакуан амҩаду ахь иахыццакуан шықәсык аахыс иззыԥшыз, мшынҵас ихыҵны Амраҭашәара аганахь ала идәықәлаз ҳауаажәлар рԥылара. Аибашьраҿы иаҳхаагаз атәы еидкылан сара сагьалацәажәаӡом, уи имариоу усӡам. Зегь реиҳа ихадаз аиааира акәын. Ҳауаажәлар еиԥыларц иандәықәлоз сара искыз аимадага снапы ардысуан. Исгәалашәо, Егры ацҳа ҳаӷа данықәаҳца, сара сааԥсара сиааихьан, аха слымҳа иҭаҩуан агәырӷьаратә хысыбжьқәа. Ҳџьабаа шмыӡуаз агәра ҳгон.
Логәуа С. М. диит 1934 ш. рзы, Ҷлоу. Далгеит Ҷлоутәи абжьаратә школ. Арратә маҵзуратә уалԥшьа ихигахьан. Далгеит М.Горки ихьӡ зхыу арҵаҩратә институт, афилолог изаанаҭ ала. Акыр шықәса аус иухьан ҷлоутәи абжьаратә школ аҿы рҵаҩыс, иара убас Ҷлоу ақыҭа ахадас. Аус иухьан Очамчыра.
Аибшьра ианалага аԥхьатәи амш инаркны Сергеи аӷа диҿагылеит.Уи игәымшәара атәы акырнтә ажәлар ирылаҩхьан. Ҷлоу ақыҭа аштаб анаԥырҵа, уи далырхит афронт атыл аиҳабыс. Сергеи дызлахәыз ажәыларақәа даара ирацәан Мрагыларахьтәи афронт ахырхарҭала имҩаԥгаз. Ануаа рхәы аӷа данылбаарцоз уи иааирԥшит агәымшәара. Иқәра даара ишмаҷмызгьы уи Гәдоуҭантәи абаржала абџьари аибашьцәеи еидкыланы иаазгоз дыруаӡәкуп. Сергеи ихәҭа дууӡа алоуп Аԥсны ахьыԥшымра
азаагара.
Аибашьра анеилга хара имгакәан машәырла дҭахеит.
М. Кьышьмариа. 1994 ш. Аҟәа.
ЛОГӘУА СЕРГЕИ МИХАИЛ-ИԤА
РОМАНОВ ИУРИ АЛЕКСЕИ-ИԤА
Романов И. А. диит 1948 ш. рзы, Германиа. Милаҭла дукраинуп.
Аҩнуҵҟатәи аусқәа Саратовтәи аҵараиурҭа далгеит. 20 ш. аус иухьан СССР атәылақәа иахьрыҵаркуаз аҩнуҵҟатәи аусқәа рҿы. Иара убас Аҟәатәи аԥсшьарҭа ҩны аҟны МВД аусзуҩцәа пропогандистс дрыман, аиҳабы ихаҭыԥуаҩыс дыҟан.
1992 ш. маи мзазы, аусура далагеит Агәыӡера ар хәҭаҿы абаталион аштаб еиҳабыс.
Авгәст 14, 1992 ш. рзы аибашьра ианалага, Агәыӡера ар хәҭа аҟынтәи дыбналеит ф-ҩык рҟынӡа аԥсуаа ҷкәынцәа ицны. Ауадаҩра дуқәа иԥылаз дыриааины Иури илиршеит Мрагыларахьтәи афронт аҟынӡа анеира. Раԥхьа аус иуан Тҟәарчал. Аштаб Ҷлоуҟа ианиарга, уи аус иуан Мрагыларахьтәи афронт агенштаб аҿы арратә режим аиҳабыс. Уажәы аус иуеит Аԥсны атәылахьчара аминистрраҟны.
АИБАШЬҨЫ ИБЛАЛА
Авгәст 14, 1992 ш. даара иуадаҩхаз мшхеит ахыхьчараз. Аиҿахысра бааԥсыла ицоз, еибгала изалымҵыз рацәаҩӡоуп. Ҳара Агәыӡера ар хәҭа наҳмыжьыр амуӡеит ирласӡан. Уи аус даараӡа имариамызт. Ԥыҭҩык ҳҽааидкылан, амҩаду еихҵәаны Гәылрыԥшьтәи амандаринаҭра ҳасит. Даара аџьабаа ду баны алада амҩаду ҳазкылсит. Кәыдры аӡиас ҳарит иаҳаулак. Аӡы ҳахьыруаз ҳкомондиргьы дӡааҟәрылеит. Актәи агәыԥаа еицыз ԥшьҩык рахьтә сҩызцәа сырцәыӡит. Џьабаа ду баны ҳаибаԥшааит.
Ҷыкын Џьелиа, Одик Чаблах, Гена(ижәла сгәалашәом) ҳҽеидкылан ҳдәықәлеит Мрагыларахь. Сара сҩызцәа ргәы рҽанысҵеит ҳашьҭа дырхоит, егьҳашьҭалоит ҳәа. 15 авгәст азыҳәан ақыҭа Хәмшқәыр ҳалсит иаҳаулак ҳаибганы.
Адырҩаҽны гәыԥҩык еицыз рхы дырхеит Аҟәаҟа. Излаҳаҳаз ала ҳара ҳрыԥшаауан краамҭа амандаринаҭраҿ. Ҳара арахь иаауазгьы хар ҳамамкәа ҳаибыҭан бџьарла, џьаԥҳаныла. Аџьабаа ду ҳбазаргь, ҳара еицыз ҳаибганы ҳнеит Аҭара. Сара сабџьаргьы урҭ инарысҭеит рхы иадырхәарц. Мышқәак цахьан сара дсыԥхьеит Тҟәарчалынтәи Аршба. Уи идҵала хара имгакәа аусура салагеит Тҟәарчал агенштаб аҿы.
Нас сусура ииаган Мрагылархьтәи афронт ахырхарҭала агенштаб аҿы.
Сара Драндатәи аеропорт аҩнқәа руак аҿы ауадақәа сыман аибашьра ҟалаанӡа. 1989 ш. инаркны Агәыӡера аус зуан.
Иультәи ахҭысқәа рнеҩсан, сгәыла ԥҳәыс Лиана ҳаҩныҟа анеира даҟәыҵит. Сыԥшәмагь длацәажәаӡомызт. Лиана аус луан Драндатәи ахшараиурҭаҿы еиҳабыс. Уи еиҿылкааз аусқәа ирыхҟьаны даара ирацәаҩуп исылҵыз сгәылацәа ақырҭцәеи агырцәеи. Сара сааит, сынхоит Аԥсны. Ианаҭаххо аамҭазыҳәан абџьар кны уи ахьчараз сыхиоуп. Уажәазы сҭаацәа рхабаргьы сыздырӡом. Сыԥшәма, иара убас сыԥҳацәа Ианеи Дианеи гәхьаа дус исымоуп.
Сара агәра згоит Аԥсны ахақәиҭра шаиоуа. Аибашьра анеилгалак сара саанхоит Аԥсны, уи ахьчараз исуалугь насыгӡоит.
Романов Иури Алексеи-иԥа. 15.0.1992ш.
ЏЬОПУА БАҬАЛ РУШЬНИ-ИԤА
Џьопуа Б. Р. диит 1963 ш. рзы, Аҟәа. Далгеит Аҟәатәи ажәабатәи аԥсуа школ 1980 ш. рзы. Аҟәатәи асахьаҭыхратә училишьче даналга, шықәсык аус иуан аԥсуа театр аҿы. 1982 ш. рзы дҭалеит Ленинградтәи аҳәынҭқарратә институт атеатри, амузыкеи, акинемотографиеи асахьаҭыхреи рзаанаҭ ала. Иҵара даналга дгьежьит Аҟәаҟа. Аусура далагеит аурыс театр аҿы сахьаҭыхыҩ хадас.
Арратә маҵуратә уалԥшьа ихигеит Подольск ақалақь аҿы,
Арратә уалԥшьа ихганы даныгьежь, аус иуан Самсон Ҷанба ихьӡ зхыу Аԥсуа Ҳәынҭқарратә драматә театр аҿы адекораторс.
Аҟазара ду злаз Баҭал Џьопуа 1989 ш. рзы, Аԥсны имҩаԥысуаз аполитикатә еибарххарақәа цәгьа игәнигон.
1989 ш. рзы иусқәа зегьы ааныжьны диасит Ачадаратәи архәҭахьы.
1992 ш. авгәст мза 14 рзы, ар хәҭа драԥхьагылан, аӷа хәымга диԥылеит Ацҳа ҟаԥшь аҿы. Гагра ахы ианақәиҭыртә ашьҭахь, Мрагылархьтәи афронт ахырхарҭахь диасит. Ҷлоу ақыҭан афронт аштаб анаԥырҵа уи аиҳабыс далырхит. Даараӡа ирацәоуп Баҭал илиршаз. Уи акырынтә Гәдоуҭантәи абџьар ааигахьан. Зегь реиҳа ицәгьаз ажәылараҿ Баҭал даԥхьагылан.
Аибашьра ианалага аҽны инаркны иааилгаанӡа хҭацәыха змамыз аибашьҩы, акомандаҟаҵаҩ Баҭал Џьопуа иахьагьы иуаажәлар рҿы аҳаҭыр ду имоуп. Аподполковникра ахьӡ ихҵоуп, Леон иорден ианашьоуп.
Баҭал Џьопуа иахьа еицырдыруа сахьаҭыхҩуп.
АӠЫНБА ГАШИК ҶЫКА-ИԤА
Аӡынба Г.№. диит 1945 ш. рзы Џьгьарда. Џьгьарда ақыҭа абжьаратә школ аҿы бжь-классск данрылга, диасит Ганҭиадиатәи ашкол-интернат ахь. Ақәҿиара бзиа иман ашкол-интернат даналга, дҭалеит М.Горки ихьӡ зху Аҟәатәи арҵаҩратә институт абиологиатә факультет. Иҵара аамҭа еиԥырҟьаны уи иԥхьеит арратә маҵуратә уалԥшьахьы. Дгьежьит
1970 ш. рзы, арратә зыҟаҵара бзиа иманы. Еихьӡарала ихиркәшеит иҵара. Аус иухьеит Џьгьардатәи Аҟәатәи а-16-тәи ашколқәа рҿы рҵаҩыс. Аԥснытәи аҵара аминистрраҿы, жәаҩа шықәса аус иуит ааӡара аҟәша аиҳабы ҳәа. 1990 ш. инаркны 1992 шықәсанӡа аус иуан Аҟәатәи ашкол-интернат  1 аҿы директорс.
Аибашьра ианалага раԥхьатәи амшқәа инадыркны, Гашик дыруаӡәкуп абџьар шьҭыхны ақәылаҩ иҿагылаз. Аҵара зирҵоз иҵаҩцәа драԥхьагылан акырынтә аӷа хәымга ааха бааԥсқәа ииҭеит. Аибашьраҿы азыҟаҵара бзиа змаз Гашик Аӡынба далырхит Ҷлоу ақыҭа иаԥырҵаз Мрагыларахьтәи афронт акомиссар ҳәа. Уи дызлахәымыз жәыларак миасзар ҟалап аибашьра аамҭазы. Уи игәымшәара акырынтәгьы иазгәарҭахьан Ануаа рхәы, Лабра, Кәачара аҭарцәразы аӷа даныԥхьарцоз.
Игәымшәареи иааирԥшыз афырхаҵареи рзы, уи ихҵоуп Аԥсны афырхаҵа ҳәа ахьыӡ.
НИКИТЧЕНКО ГЕННАДИ ВАСИЛИ-ИԤА
Никитченко Г. В. диит 1946 ш. рзы Донецк иахьаҵанакуа Ашьха аиха еиларҭәаратә институт далгеит Коммунарск.
Геннади Аԥсны дынхоижьҭеи ҩажәа шықәса иреиҳауп. Аус иуан Мыркәлатәи аԥсаатә ааӡарҭатә фабрика аҿы, анџьныр-енергетикс. Аибашьра алагамҭазы аус иуан атрест  7 аиҳабыс. Аибашьра
ианалага аҽны инаркны, уи дарӷьажәҩаны дрывагылт ҳаибашьцәа. Иааирԥшит агәымшәареи афырхаҵареи Мрагыларахьтәи афронт аҿы.
Мрагыларахьтәи афронт аштаб хадаҿ Геннади далхын атехника аиқәыршәаразы командаҟаҵаҩыс.
Аибашьра ашьҭахь аус иуеит Аҟәа. Аԥсны апарламент аҿы депутатс далхын. Аԥсны инхо аурысцәа рконгресс деиҳабуп. Аԥснытәи Аџьынџьтәылатә еибашьра аан, 1992-1993 ш.ш. рзы, агәымшәареи ахаҵареи иааирԥшыз рзы ианашьоуп Леон иорден.
КЬЫШЬМАРИА ЗУРАБ ХӘЫХӘЫТ-ИԤА
Кьышьмариа З.Х. диит 1954 ш. рзы, Ҷлоу ақыҭан. Далгеит Ҷлоутәи абжьаратә школ 1971 ш. рзы Арратә маҵуратә уалԥшьа ихигахьеит. 1977 ш. рзы далгеит Аҟәатәи аҵаралашаратә училишье. Нас дҭалеит Киевтәи аҳәынҭқарратә акультуратә институт, дагьалгеит қәҿиарала 1983 ш. рзы. Занааҭла аԥсыԥтә аинструмент арҳәаҩуп. Аԥсны аибашьра иалагаанӡа аус иуан Ҷлоутәи акультуратә Хан аҿы асахьаркыратә напхгаҩыс. Уи еиҿкааны иман аԥсыԥтә оркестр. Акырынтә урҭ ықәгылахьан агәырӷьаратә хәылԥазқәа рҿы, иара убас рхы рыладырхәхьан араион аҿтәи ашкол хәыҷқәа рфестивальқәа. Амузыка аганахьала азыҟаҵара бзиа змаз Зураб, 1989ш. азы далалеит Аԥсны жәлар рфорум “Аидгылара”.
1992 ш. авгәст 14 аҽны инаркны, уи иҽрымеидоит раԥхьаӡа Аимара еиҿыркааз апартизантә гәыԥ. Аимадага шьақәыргыла ала, уи раԥхьаӡа дҭыҵит аимадара ацәаҳәаҿы. Еимеидон Гәмысҭатәи ахырхарҭеи Мрагыларахьтәи афронти. Ҽнакгьы зусура аанызмыжьыз Зураб, иааирԥшыз ахачҳареи агәымшәареи рзы ианаршьеит “Агәымшәаразы” амедал. Аибашьра анеилга ашьҭахь, иахьа уажәраанӡагь аус иуеит Мрагыларахьтәи афронт аҿы еимадаҩыс.
Араион акультуратә Хан аҿы еиҿыркаауа ахаԥшьгарақәа рҿы уи ҟазарыла инапаҿы иааигоит жәлар ринструментқәа рыла ахәмаррақәа.
ЛОГӘУА ҬЕМЫР МИХАИЛ-ИԤА
Логәуа ). М. диит 1972 ш. рзы Аҟәа. Далгахьеит иреиҳау аҵараиурҭа. Занааҭла диуриступ. Аԥсны аибашьра ианалага инаркны аус иуан Мрагыларахьтәи афронт аҿы.
Зҵара-дырра ҳаракыз, зажәа акыр ираӡаз, абызшәа бзианы издыруаз арԥыс, аԥсуааи ақырҭцәеи рыбжьара аиҿцәажәарақәа мҩаԥигон, деимадаҩын. Ҭемыр ибзоурала иеиқәырхоуп аԥсуаа рҟынтәи итҟәаны иргаз аӡәырҩы.
Аҟәа ииз, аха Ҷлоу ақыҭа зыуаажәлар ирылагылаз Ҭемыр Логәуа
ибзоурала акырџьара аӷа ижәыларақәа аанкылан Мрагыларахьтәи афронт ахырхарҭаҿы.
ЏЬОПУА ДАУР ЏЬАМАЛ-ИԤА
Џьопуа Д. Џь. диит 1963 ш. рзы Ҷлоу ақыҭан. Ҷлоутәи абжьаратә школ даналга, арратә маҵуратә уалԥшьа ихигеит. Ақыҭанхамҩатә усқәа рҿы аԥхьагылара аазырԥшуаз аҿарацәа дыруаӡәкын. Даур дрылан 1989 ш. иуль 15-?6 рзы Аалӡга аӡиас ацҳа аҿы Егры нырцәынтә ақырҭуа жәылаҩцәа арахь иаазмышьҭуаз аԥсуаа рыҷкәынцәа. Уи далан аԥсуаа
рыгвардиа. Аибашьра ианалага аҽны аӷа диҿагылеит ацҳа Ҟаԥшь аҿы. Аџьабаа ду ихганы дгьежьит Мрагыларахьтәи афронт ахь. Акоманда “Урал” аҿы командирс далырхит ицеибашьуаз иҩызцәа.
Мрагыларахьтәи афронт амца шыра агәҭа иалагылаз аибашьҩы иааирԥшыз агәымшәареи ахаҵареи рзы иҩызцәеи иуаажәлари акырынтә дазгәарҭахьеит.
Аибашьра ашьҭахь акәзар, Ҷлоуаа рыҷкәынцәа командирс дрымоуп. Аҿарацәа амҩа иаша рықәҵаразы иахьагьы иқыҭаҿы дҿырԥшыгоуп.
АДЛЕИБА ВАЛИКӘА ЛЕУА-ИԤА
Адлеиба В. Л. диит 1944 ш. рзы Ҷлоу ақыҭан. Дынхаҩуп. Ҷлоу ақыҭа актив далоуп. 1989 ш. рзы далалеит аԥсуаа рыгвардиа архәҭа. 1990 ш. инаркны Аԥсны Мрагыларахьтәи аҳәаақәа зыхьчоз арԥарцәа дрыцын.
1992 ш. авгәст 14 рыҽны Валикәа иҩны штабс иалырххьан БРДМ ала иааз, Аԥсны Мрагыларахьтәи аҳәаақәа зыхьчоз агвардиа иалаз.
Авгәст 14 инаркны, авгәст 25 рзынӡа, анхаҩ иашҭаҿ иааиз аибашьцәа рхыԥхьаӡара рацәахеит. Урҭ зегьы ныҟәыргеит аҭаацәа. Валикәа ашҭа ицҭанхоз иашьа Заури иареи, убри аҽны инаркны аибашьцәа ргәыԥ иалалоит.
Аибашьра амҽхак аныҭбааха, Валикәа далырхит аҩада ашьхарахь иаԥҵаз, “Горно стрелковыи” зыхьӡыз агәыԥ акомандирс.
КӘАРҶИА ЗУРАБ АРДОН-ИԤА
Кәарҷиа З. А. диит 1954 ш. рзы, Ҷлоу ақыҭан. Далгеит Ҷлоутәи абжьаратә школ. Арратә маҵура дахысхьеит. 1978 ш. рзы далгеит Аҟәатәи аҵаралашаратә ҵараиурҭа. Занааҭла дмузыкарҳәаҩуп. Аԥсуа жәлар ринструментқәа рҿы ҟазарыла дыхәмаруеит. Инапала иҟаиҵахьоу жәлар ринструментқәа Аԥсны аҳәынҭқарратә ансамбльқәа рҿы рхы иадырхәоит.
Акыр шықәса инеиԥынкылан аус иуан Ҷлоутәи акультуратә Хан аҿы ансамбль “Аӡыхь” асахьаркыратә напхгаҩыс, иара убас аколнхацәа рхор “Ҷлоу” аҿы.
Авгәст мза 14, 1992 ш. инаркны Зураб даӡәыкны дгылеит аӷа иабашьраҿ. Раԥхьатәи амшқәа рзын, уи иҟаиҵон аминатә ԥжәагақәа агазтә баллонқәа ирҭаҵаны. Уи дрылахәын раԥхьатәи апартизантә жәыларақәа. Мчыбжьык Кындыӷ амҩаду аҿы аӷа хәымга ируааи итехникақәеи ааха рызҭоз дрылан. Анаҩс Зураб еиҿикааит 80-ҩык еидызкылоз агәыԥ “Ажәеиԥшьаа”. Командирс дыҟан ихаҭа. Кындыӷи Тамшьи рыбжьара амҩаду анааныркылоз Агәы-Бедиатәи ахақәиҭратә жәылара, Лаҭа аҩхаақәа рыла ажәылараҿ уҳәа, Зураб ихадарала агәыԥ “Ажәеиԥшьаа” агәымшәарақәа аадырԥшит.

Џьопуа С. Шь. Диит 1947 рзы, Ҷлоу ақыҭан. Далгеит Ҷлоутәи абжьаратә школ. Арратә маҵуратә уалԥшьа ихигахьеит. Акыр шықәса аус иухьеит Аҟәа автотранспорттә наплакы аҟны.
Аибашьра иалагаанӡа Славик далалахьан аԥсуаа рыгвардиа. Авгәст 14, 1992 ш. рзы уи дрылагылеит аԥсуаа рыҷкәынцәа аӷа
хәымга иҿагылаз ацҳа Ҟаԥшь аҿы. Уи иааирԥшуаз агәымшәареи афырхаҵареи акырынтә иааҩхьан Мрагыларахь.
Гагра ахақәиҭратә жәылараҿ Славик дыруаӡәкыуп аԥхьа игылаз аибашьцәа. Гагра ахақәиҭтәра анаҩсан, уи иаарласӡан дгьежьит Ҷлоуҟа. Уи хҭыс дуны ирыԥхьаӡеит Ҷлоуаа реибашьцәа. Аибашьраҿ аԥышәа бзиа зоухьаз Славик раԥхьаӡа еиҿикааит агәыԥ “Беркәт”. Уи командирс даман иара.
Славик дреиуоуп Гәдоуҭа ицаны абџьар аазышьҭуаз, иара убас аказак еибашьцәеи, ашьақәгыла “Гради” баржала иӡхызгази.
Ацҳа Ҟаԥшь инаркны, Егры ацҳа аҟынӡа забџьар иаҵаз Славик Џьопуа Аԥсны аиааира мшы ааигәазтәуаз аибашьцәа дыруаӡәкуп.
АЛҬЕИБА МЕРИ ДАРСМАН-ИԤҲА
Алҭеиба М. Д. диит 1955 ш. рзы, Ҷлоу ақыҭан. Аҳасабеилыргаҩ изаанаҭ лымоуп. Акыр шықәса инеиԥынкылан аус луан лзаанаҭ ала. Аибашьра аамҭазы Мрагыларахьтәи афронт аштаб анеиҿыркаа, уи аусура далагеит маӡаныҟәгаҩ хадас.
Арратә хьӡы, алеитенант еиҳабы ҳәа лыхҵан. Иааиԥмырҟьаӡакәа аибашьра аамҭазы лусуреи лгәымшәареи рзы Мери Алҭеиба
иланашьоуп “Агәымшәаразы” амедал.
Аибашьра ашьҭахьгьы иахьа уажәраанӡа, аус луеит
Мрагыларахьтәи афронт аштаб хадаҿы.
ЏЬОПУА СЛАВИК ШЬОҬА-ИԤА
ԤАРУЛУА КОНСТАНТИН АНТОН-ИԤА
Ԥарулуа К. А. диит 1939 ш. рзы, Ҷлоу. Далгеит Ҷлоутәи абжьаратә школ 1958 ш. рзы. Арратә маҵуратә уалԥшьа ихганы дгьежьит 1965-1966 ш.ш. рзы аус иуан Аԥсны аҩнуҵҟатәи аусқәа рминистрраҿ.
1969 ш. азы М.Горки ихьӡ зху Аҟәатәи арҵаҩратә институт аҭоурыхтә факәльтет далгеит.
Аус иухьан Ҷлоутәи абжьаратә школ аҿы аҭоурых рҵаҩыс. 1978 ш. инаркны 1985 ш. рзынӡа аус иуан Ҷлоу ақыҭа Н.Лакоба ихьӡ зхыз аколнхараҿы апартком амаӡаныҟәгаҩыс. Анаҩс аус иуан Ҷлоутәи ақыҭсовет ахантәаҩыс.
КПСС далоуп 1963 шықәсқәа инадыркны.
Авгәст мза 1992 ш. инаркны, иусура уалԥшьа иалагӡан Ҷлоу
ақыҭа ахьчараз ахада ҳәа далхын. Иара убас Очамчыра араион администрациа ахада И. Гәыргәлиа ихаҭыԥуаҩыс дҟаҵан.
Аԥсны Аџьынџьтәылатә еибашьра анеилга ашьҭахь, араион авоенкомат ахадас дҟаҵоуп.
Аибашьра аамҭазы уи дызлахәымыз хақәиҭратә жәыларак шамаха имҩаԥымсит. Аибашьра аамҭазы иааирԥшыз агәымшәареи ахачҳареи рзын ианашьоуп Леон иорден. Иусураҿ аподполковник ҳәа ахьӡ ихҵоуп.
ГӘЫРГӘЫЛИА ИГОР АЛМЫСХАН-ИԤА
Гәыргәылиа И.А. диит 1949 ш. рзы, Кәтол ақыҭан. Кәтолтәи абжьаратә школ даналга, 1966 ш. азы дҭалеит Кәбантәи ақыҭанхамҩатә институт, дагьалгеит қәҿиарала. Агроном изанааҭ имоуп. Раԥхьаӡа иусура хациркит аколнхара “Кәтол” агроном хадас. Ашьҭахь, акыр шықәса аус иуан аколнхара ахантәаҩыс. Зусураҿ аихьӡара дуқәа змаз Игор Гәыргәылиа 1990 ш. азы Очамчыра араиком актәи
амаӡаныҟәгаҩыс далырхит. Аԥсны аполитикатә еибарххарақәа рҽандырҭбаауаз аамҭаз, Очамчыра араион администрациа ахадас далырхит И.Гәыргәылиа. Еинышәашьа змамыз ҩ-милаҭк еидкылан, араион аҿы хадара рзура шымариамызгьы, уи илиршеит ақәҿиара бзиақәа раарԥшра.
Авгәст 14, 1992 ш. азы Қырҭтәылантәи иаауаз ампыҵахалаҩцәа Аԥсны ишалалаз аниаҳа, аҳәаақәа зыхьчоз Аԥснытәи ар уаа дрыцәшәаны, Охәреи дырԥылеит ҳачацәа. Иара убри аҽны дыҭҟәаны дыргеит. Ҩажәамш инареиҳаны итҟәаны ирымаз араион ахада дрымырхит еицәажәарыла. Зхы иақәиҭыртәыз И.Гәыргәылиа иусура иациҵеит араион ахадараҿы, урҭ русура ахьиагаз Ҷлоу. Аибашьра иацыз аус хьанҭа дуқәа рацәан араион аҿы. Анхамҩатә усқәа рцынхәрас аибашьра иалагылаз ажәлар хадара рзулатәын, еиҳарак атыл аҿы. Уи ибзоуроу рацәаӡоуп Кәачаратәи ажәылараҿы аиааира агаразы. Зажәа акыр ылнадоз ахада, Гәдоуҭа дцаны абџьари аџьаԥҳани, уи зкышаз аибашьцәеи раашьҭра илшеит иаҳа ианшәарҭаҵәҟьаз аамҭазы.
Аԥсынтәыла аибашьра ицоз ааилгаанӡа, знапы ианыз аусқәа назыгӡоз И.Гәыргәылиа, иахьагьы ипату ҳаракуп иуаажәлари иҩызцәеи рыгәҭа.
ДУМАА АПАЛЛОН НЕСТОР-ИԤА
Думаа А.Н. диит 1942ш. рзы, Ҭхьына. Арратә маҵуратә уалԥшьа ихигахьеит. 1974 ш. азы далгеит, М.Горки ихьӡ зху Аҟәатәи арҵаҩратә институт, аҭоурыхтә факультет. Аус иухьан Ҭхьынатәи абжьаратә школ аҿы. 1975 ш. инаркны 1987 ш. азынӡа Ҭхьына ақыҭа анагӡком ахантәаҩыс дыҟан. 1987 ш. азы далырхит Ленин ихьӡ зху Ҭхьынатәи аколнхара
ахантәаҩыс. КПСС далоуп 1976 ш. раахыс. Анхамҩатә усқәа рҿы иааирԥшыз аихьӡарақәа рзы ианашьоуп аҳәынҭқарратә ҳамҭақәа. Қырҭтәылатәи асубтропикатә институт далгахьеит.
Авгәст 14, 1992 ш. рзы Очамчыра аус зуаз араион анапхгара русура нҵәеит. Уаҟа иаанхеит ақырҭцәа рыдгылаҩцәа, араион анапхгара русқәа ыиаргеит Ҷлоуҟа. Убасҟан А.Н.Думаа инапы ианҵан араион администрациа ахада иусқәа.
Иналкаан иазгәаҭатәуп иуадаҩыз аибашьра аамҭазы Апаллон Нестор-иԥа иааирԥшыз алшарақәа. Уи ааԥсарак ҟаимҵеит. Еиҳабык иаҳасаб ала хылаԥшра рзиуан ажәлар. Иахьагьы дырзааигәоуп гәыла-ԥсыла аибашьцәа. Аибашьра ашьҭахь аус иуеит Очамчыра араион администрациа ахадас.
БЕРАИА ФАТИМА ИЛИА-ИԤҲА
Бераиа Ф. И. диит Ҭхьына ақыҭа. Занааҭла деимадаҩуп. Акыр шықәса аус лухьеит Аҟәа ақалақь аҭелтә еимадараҿ. Аибашьра ианалага раԥхьатәи амшқәа рзы дрывагылеит Ҭхьына ақыҭа ахьчараз игылаз арԥарацәа.
Мрагыларахьтәи афронт аштаб хада Ҷлоу ианыҟала, Фатима уахь диаган. Лзаанаҭ лара дазҟазан. Уи
уахи-ҽни ааԥсарак ҟамҵакәан аимадага лнапы иакын, лџьабаагь рацәан. Зегь реиҳа ианшәарҭаз аамҭаз, Фатима ҳаӷа хәымга ицәаҳәа иақәыршәан ақәырԥшы рылҭон ҳаибашьцәа.
1998 шықәса маи мза 27 рзын Фатима аимадага хада лкын Галтәи аибашьра хәыҷы ҳәа ззырҳәоз аҿы. Иара убас Кәыдрытәи аҩхаақәа рҟынтәи аӷа данынаскьаргоз аибашьраҿ еимадаҩыс дыҟан. Ажәак ала ақырҭуа аԥсуатә еибашьраҿы дара аибашьцәа дрывагылан аимадага кны.
1995 ш. рзы, апрезидент иқәҵара ала иланаршьеит амедаль “Агәымшәаразы”
Аиааиреи ахьыԥшымреи Аԥсны иаиоуижьҭеи 10 шықәса ахыҵра аламҭалаз, амаиор ҳәа ахьыӡ лыхҵоуп.
Уажәы аус луеит Ареспублика Аԥсны Ар рвоенкомат аҿы.
ОЧАМЧЫРА АРАИОН АМИЛИЦИА АҞӘША АУСУРА
1992-1993 ш.ш. рзы Қырҭтәылантәи Аԥсны иақәлаз ампыҵахалаҩцәа ирҿагылеит неиҩымсрада аԥсуа жәлар зегьы.
Убасҟан, хыхь ишазгәасҭахьоу еиԥш, Ҷлоу ақыҭа иаԥҵан Мрагыларахьтәи афронт ахырхарҭа аштаб хада, иара убас абрахь ииаган Очамчыра араион администрациа ахадара русура. Араион анапхгара реиԥш арахь русура ыиаган араион апрокуратуреи аҩнуҵҟатәи аусқәа русзуҩцәеи.
Иналкаан иазгәасҭарц сҭахыуп амилициа Очамчыратәи араион ҟәша алшара дуқәеи агәымшәарақәеи иаадырԥшуаз аӷа хәымга иҿагылан ақәԥарақәа рҿы. Ҵыхәаԥҵәара змамыз ажәыларақәеи аӷа хәымга ацәыӡ дуқәа иҭан ишьҭахьҟа иԥхьацареи рзы иқәԥоз агәыԥқәа рыҽшаны ирыцеибашьуан урҭ.
Аибашьра амцашыра иалагылан Мрагыларахьтәи афронт рхы аладрхәит абри иеиқәысыԥхьаӡо амилициаа русзуҩцәа.
1.	Коӷониа Лорик Рауф-иԥа
2.	Делба Руслан Владимир-иԥа
3.	Ҭарба Ҭемыр Анатоли-иԥа
4.	Быҭәба Вальмер
5.	Занҭариа Рома
6.	Адлеиба Нугӡар
7.	Шьакаиа Бадри
8.	Акаба Адгәыр
9.	Ашәуа Важьа
10.	Кациа Валера
11.	Шәқьериа Заур
12.	Турнанба Оҭар
13.	Хасиа Џьамал
14.	Ҳаҭхәа Вахо
15.	Џьопуа Гәырам
16.	Шьынқәба Индико
17.	Гоԥиа Мурман
18.	Лашәриа Иазбеи
19.	Кәыҵниа Лиониа

20. Кьышьмариа Руслан 21. Логәуа Омик
22. Қацәба Заур
23. Гегиа Мурман
24. Чачба Важьа
Мрагыларахьтәи афронт ахырхарҭа аштаб аҿы аус руан араион
апрокуратура аусзуҩцәа:
1. Ҭарба Рамео Шьалуа-иԥа, – апрокурор.
2. Кьышьмариа Руслан Ражьико-иԥа.
3 Логәуа Омеан Шьоҭа-иԥа.
4. Какәриӡе Мзиа – амаӡаныҟәгаҩ.
ОЧАМЧЫРА ҲАӶА ИШИҬАХЫЗ ИАҲҬОМЫЗТ (Аибашьҩы иблала)
Сангәлиа Нугзар Грышьа-иԥа (Бабаи) игәалаиршәоит абас: “Авгәст 14 рыҽны, Очамчыратәи аџьармыкь аҿы исаҳаит ақырҭуа мпыҵахалаҩ дышҳақәлаз. Убраҵәҟьа ҳаиқәшәеит Лиониа Наҷҟьебиеи сареи, ҳагьеицааит Ҷлоуҟа. Раԥхьатәи амшқәа рзы ҳара Очамчырантәи иааз гәыԥҩык ҳҽеидаҳкылеит Мықә. Нас, Отаԥтәи аҳаԥы базас иҟаҳҵеит. Уа ҳҽеидкылан ҳаҟан 70-ҩык рҟынӡа. Командирс далаҳхит Мераб Кьышьмариа. Сентиабр мза 12 рыҽны, ҳҽааидкылан Очамчыраҟа ԥшыхәра ҳәа ҳцеит. Знык ҳаныманшәалаха лассы-лассы ацара ҳалагеит. Ԥшыхәра ҳәа иеиццоз абарҭ ҳакәын: Вова Ҭарба, Руслан Кәыҵниа, Оҭар Ҵәыџьба, Гарик Ҭыжәба, Ҭемыр Адлеиба нас сара.
Абарҭ еиқәысыԥхьаӡаз ҽнак ҳҽааидаҳкылан, сара смашьына “Нива” ала, Очамчыра амилициаа рҿы ҳнакылсит. Ҳара иаадыруан аԥсуаа ирыдгылоз амилициаа русзуҩцәа арахь ишаахьаз. Сҩызцәа исыцыз лыҩнашылан, 15 минуҭ рыла 20 цыра автомат ргеит. Ари аус ҟалеит али-ԥси рыбжьара. Урҭ анеигәныҩ рҽеидкылан иҳашьҭалеит, аха ҳара Мыркәыла ҳабжьалан Мықәҟа
ҳалбааит. Ари ҟалеит сентиабр 28 рыҽны. Мықә ҩымз инарзынаԥшуа ҳаанхеит ҳара. Убрантәи ирацәаӡоуп сгәалашәараҿ иаанхаз ахҭысқәа. Аха сара зегь реиҳа гәыхьны исымоуп сҩыза гәакьа Валера Кәартаа иҭахара.
Хашҭра зқәым амшқәа даараӡа ирацәоуп. Хаҭала сара жәохәынтә ажәыларақәа срылахәхьан, раԥхьатәи ахәрагь соуит Тҟәарчал аӷа даналахысуаз.
Аибашьраҿы аиааира аагаразы иҳалшоз зегь ҟаҳҵеит сҩызцәеи сареи. Егры ацҳаҿ ҳаннеиуаз аерман танкист Аик итанк савагылан. Сара сгәы зласҟажо, исылшоз ала сҩызцәа ршьа кәапеила
КАКАЛИА ВАЛЕРА ХЬУДАР-ИԤА
Какалиа В. Хь. диит Мықә ақыҭан. Мықәтәи абжьаратә школ далгеит. 1963 ш. азы далгеит Горки ихьӡ зху Аҟәатәи арҵаҩратә институт афилологиатә факультет. Иара убри ашықәсан иҵара иалагӡан далгеит Аҟәатәи амузыкатә ҵараиурҭа. Арратә маҵура ихигахьеит.
Какалиа В. Хь. иԥсҭазааратә мҩа ган рацәала еиларсуп. Ашкол аҿы аурыс бызшәеи алитературеи рырҵаҩыс аус иуан, аҳәынҭқарратә
ашәаҳәареи акәашареи рансамбль аҿы дартистын.
Аус иухьан Очамчыра араион акомҿареидгыла акомитет амаӡаныҟәгаҩыс. Убрантәи ддәықәҵан Очамчыра араион
аҩнуҵҟатәи русқәа рахь усзуҩыс.
Акыр шықәса аус иухьеит Аҟәа ГОВД аиҳабы ихаҭыԥуаҩыс, иара
убас Гәдоуҭа, Очамчыра араион аҩнуҵҟатәи русқәа рыҟәша аиҳабыс. Ирацәоуп уи иусуразы ианаршьахьоу аҳаҭыртә хьыӡқәа. СССР хыбгалаанӡа. Асовет милициаҿ иалкаау аусзуҩы ҳәа ахьӡ ихҵан.
Аԥсны ақырҭуа мпыҵахалаҩ даналала, аԥышәа ду змаз амилициа усзуҩы иаарласӡан иҩны дырҳәит, иара убасеиԥш адҵагьы ирҭеит Аҟәа далымҵырц. Аамҭақәак Аҟәа дахьалахаз иибаз аусқәа даараӡа ирацәоуп. Аха уи аҳәара аԥсоуп ҳәа имԥхьаӡеит. Мызк цахьан Валери Хьудар-иԥа уахынлан мацара шьапыла ихы алигеит ииулак Аҟәа. Мрагыларахьтәи аштаб аҿгьы дааит данаҭахыз аамҭазын. Аибашьра ашыкьымҭаз уи далырхит Мрагыларахьтәи аибашьцәа реидкылара аиҿкааҩыс. Хара имгакәан далхын Ҷлоу амилициа аҟәша аиҳабыс, Тҟәарчалтәи агорнизон иаҵанакуаз. Уа аус иуан иун мза 20, 1993 шықәса рзынӡа. Уи данцоз иусқәа рынагӡара идҵан Адлеиба Рудик Ԥагәа-иԥа.
Аԥсуа-қырҭуатә еибашьра аамҭазы иааирԥшыз алшарақәа рзы, Ареспублика Аԥсны апрезидент иқәҵарала 1996 ш. рзы, В. Хь. Какалиа ихҵоуп амилициа аполковник ҳәа ахьӡ.
иахьыстаз ауп”.
Н.Сангәлиа, 5.0.199ҷш.
ҬАРБА РОМЕО ШЬАЛУА-ИԤА
Ҭарба Р. Шь. диит 1950 ш. рзы, Очамчыра. Абжьаратә школ қәҿиарала даналга, дҭалеит Ростовтәи аҳәынҭқарратә университет аиуристтә факәльтет. 1982 ш. рзы иҵара даналга, раԥхьа аус иуан Аҟәа ақалақь аҩныҵҟатәи аусқәа рминистрраҿ.
1992 ш. аибашьра иалагаанӡа, Очамчыра араион аҩныҵҟатәи аусқәа рыҭҵааразы аиҳабы
ихаҭыԥуаҩыс дыҟан. Аибашьра ианалага Ҭарба Р. Шь. дшьақәдырӷәӷәеит Мрагыларахьтәи афронт апрокурор хадас.
Аполковник ҳәа ахьӡ ихҵоуп.
ҶЛОУҞА ИИАГАН ОЧАМЧЫРА АРАИОН АНАПХГАРА РУСУРА
Ақырҭуа мпыҵахалаҩцәа итҟәаны иргаз араион администрациа ахантәаҩы Гәыргәлиа И. А. дандырхынҳә, еидарак иааҵыҵызшәа маҷк рыԥсы ааивыргеит ҳауаажәлар.
Авгәст мза 28 инаркны Очамчыра араион анапхгара русура Ҷлоуҟа ииаган. Ҷлоу аибашьра ацәаҳәа иацәыхаран жәакилометрак. Аха ара иаԥҵаз апартизантә гәыԥ имҩаԥнагоз ақәыларақәа аӷа хәымга дыҵдыршәаауан. Аилкаагьы рыман, Ҷлоу аҽеидкылара ишаҿыз аибашьцәа. Убри азыҳәан ари ақыҭа иаҳагьы ишәарҭан, еиҳагьы аӷа дазкылыԥшуа далагахьан.
Араион еиҳабыра рҽеидкылан нап здыркыз аусура, маҷк рыԥсы ааиқәнаҳәалеит агәаҟра иҭагылаз ажәлар. Анхамҩатә усқәа усгьы инҵәахьан, уажәазы аус утәын аибашьра аиҿкааразы. Араион ақыҭақәа зегьы рхадацәа, иара убас Тҟәарчал ақалақь администрациа аиҳабы дназлаз, еизаны еицәажәеит Ҷлоу. Урҭ зегьы аӡәа-ӡәала ҿырԥштәыс иааргон, ҳаӷа хәымга иҟаиҵоз ацәгьоурақәа. Агәы-Бедиа инаркны Аӡҩыбжьанӡа, аерманцәа рқыҭа Лабра уҳәа рхантәаҩцәа ажәа рҭиуан, ԥсыхәа ахьынӡамоу рыжәлар реиқәырхараҿы рхы шыԥхьарымкуаз ала. Урҭ рахьынтә даара имаҷуп зыжәлар ирылагылан абџьар зымкыз.
Авгәст 31 рыҽны, Ҷлоу ақыҭа аизарахь иаауаз ақыҭақәа рхаҭарнакцәа ажәлар ирылхны еизыргаз аԥара Ҷлоу еизыркуан. Уи азкын аӷа иҭархага абџьар аахәара. Убри аҽны иалацәажәеит иаарласны ишеизгатәу ахьы, нас араӡын. Иазгәаҭан ҭаацәацыԥхьаӡа 2,џ г. ахьы, ма 5 г. араӡын еизыргарц. Уи аус аҟны даара аиҿкаара ҟаҵан, аха иабахәоз. Иахьеи-уахеи ашышкамс реиԥш иҿиоз ампыҵахалаҩцәа рхыԥхьаӡареиԥш рабџьаргьы еиқәшәан, ус имариамызт урҭ риааира. Аибашьра иацыз агәаҟра шаҟа ихьанҭаз аҟара, ажәлар ргәы карыжьызҭгьы, ахаан азы аиааира рзымгаргьы ҟаларын. Аха ажәлар ргәы џьара каҳарак амоурц, ргәалаҟазаара шьҭырхырц азы, аӷьараҳәа игылан аиҳабацәа. Раԥхьа иалыскаахьоу ақыҭа администрациа ахада Ԥарулуа К. А. иуаажәлар раԥхьа дгылан, жәыларак ахьыҟалоз дагхомызт. Усҟантәи аколнхара ахантәаҩы И. М. Логәуа сааҭкгьы
даԥырымҵыцызт ақыҭа ацентр. Уахгьы-ҽынгьы зегьы рзеиԥшны Ҷлоу иаангылон аиҿкааратә усқәа знапы ианыз, иара убас афронт атыл аҿы аус зуаз зегьы. Еиҵахарак ҟамларц дыӷәӷәаӡа иус дахагылан Очамчыра араион ақыҭанхамҩа аҟәша аиҳабы Думаа А. Н.
Заҟантә сазхәыцхьоузеи ажәаԥҟа “Еиҳаб дызмам анцәа димам”. Еиҳа ианшәарҭаз иҵегь иаҳдырит изыԥсаз аиҳабацәа, аиҳабыраҿ аус зуаз рымацара ракәымкәан, қәралагь ԥыҭк зхыҵуаз иажәа иаҵанакуаз.
Инаҵшьны иазгәасҭарц сҭахуп, ҳара Очамчыра араион иаҵанакуаз, аблокада зызуз Тҟәарчалаа, ҳауаажәлар зегьы аибашьра аамҭазы агәыблра ду шрымаз ҳ-Аԥсны аиҳабыра рахь, хаҭала В. Г. Арӡынба иахь.
Ҷлоу ақыҭа иқәынхоз ажәлар, Гәдоуҭатәи аган ахь иагаз рацәаҩызаргь зегь акоуп, хәыҷи-дуи рхыԥхьаӡара 3500-ҩык иреиҳан.
Хыхь ишазгәасҭахьоу еиԥш, иагьшәарҭан аибашьра ахы анакы нахыс Ҷлоу, аха дагьрыцҳан уи аамҭаз Ҷлоу инымхоз ауаҩы. Дрыцҳан, избан акәзар, Ҷлоу усҟан ахҭыс зегьы саркьаҵас иахьубоз қыҭан. Ари ажәлар шырацәаз еиԥш ирацәан аибашьра ацхыраараз имҩаԥыргоз аусқәа. Аамҭа иаҳзаанагоз ҳԥеиԥш зегьы ахьубарҭаз қыҭан Ҷлоу.
Ари ақыҭахь дааит, дагьаангылеит аибашьра ааилгаанӡа ҳауаажәлар ргәырҩеи рхьааи рыцеиҩызшоз, Аԥсны абыргцәа рсовет ахантәаҩы П. Ҳ. Аӡынба. Уи иҟазаара бӷа дук рнаҭозшәа рбон ҳауаажәлар. Уи ала агәра ргон, рқыҭа гәакьа кажьны ацара ишаԥсамыз. Зыхдырра ҳаракыз ауаҩ ҟәыш, шықәсык инацны Ҷлоуаа ирфоз аԥсымышьҭыга фатә рыцызфоз, иахьагьы ҳауаажәлар иҵегь дырзааигәаӡоушәа, дара дырхатәушәа дрыԥхьаӡоит. Заҟа угәы уԥсахуазеи, ацәгьара ааины угәашә ианылагыло, иулабжьо, ухьаа уцеиҩызшо ауаҩ ҟәыш дануҭаауа. Убас ауп, Аԥсны абыргцәа рсовет аиҳабы ҳәа иалху, Ҷлоу дахьыҟаз ԥеиҳамбарк даҳзылбаазшәа ҳгәы шилагәдууз.
Аибашьра ҳазҭашәаз алҵра мариамхар ҟаларын, ҳаибашьцәа реиҳабацәеи дареи аизхәыцреи аилибакаареи рыбжьамызҭгьы.
Ааԥсарак знумбаалоз, ма уажәы-уажә икаҳауаз абомба
ԥҽыхақәа сыԥсы рцәызгап ҳәа зҽыԥхьазымкуаз абыргцәа рыԥсадгьыл амца ахьакыз ргәы шыҿнакаауазгьы, ирынмырԥшӡакәа рыжәлар ирылабжьон. Убас акәын П. Ҳ. Аӡынбеи И. М. Логәуеи рыуаажәлар рхьаа ргәы шыҿнакаауаз, иара ус машәыршақә рыхгьы ԥхьамккәан аштаб ишаԥырымҵуаз. 1941-1945-тәи ашықәсқәа раан, аџьынџьтәылатәи аибашьра ду аветеран, аҳәынҭқарратә ҳамҭала згәшԥы ҩычоу, Мыркәыла ақыҭа ахадас 30 шықәса иҟаз, Андреи Едгьац-иԥа Гәниа, аибашьцәа дрывагыларц иҭахын. Уи аибашьратә ԥышәа рылаирҵәон ҿыц абџьар зауаз, аибашьра идәықәлоз аҿар. Ҷлоуаа рыштаб ахыбра сааҭк инимыжьыцызт. Уи ҭынч иԥсы ааиҭеимкит аибашьра нҵәаанӡа. Ҷлоу иҟазаара ргәы шьҭнахуеит жәылара идәықәлоз зегьы.
СЕНТИАБР АКЫ ҲШАԤЫЛАЗ
Ажәлар еснагь ргәы хыҭ-хыҭуа иазыԥшын сентиабр 1 ааира. Аха уажәы, аҭынчреи адырреи ирымшуп ҳәа иԥхьаӡаз сентиабр акы, 1992 ш. рыҽны аибашьра иасакьаҳәымҭан. Аҵара иаздырхиахьаз ауадақәа, уажә аибашьра атыл иазырхиан. Аҭынчреи, адырреи ирызкыз амш аҽны, Ҷлоутәи абжьаратә школ аҿы еиқәдыршәон абџьар, еизыргон апатронақәа, агаз баллонқәа амоналқәа рҭарҵон. Ахәыҷы ччабжь згымыз ахәыҷ баҳча ашҭа абзарбзан иацҟьаз аԥшқацәа рыцәымҳақәа рыла иҭәын. Заҵа хәыҷык ибжьы умаҳарыз, зегьы ахысыбжьқәа еимдырпын аҭабиақәа ирҭан, ажәҩан иахылаԥшуан анацәа, уажәы-уажә иааҳхалоз аверталиотқәа ирыцәшәаны. Ашкол ахь исшәысҵаша ҳәа зымаҭәа ҿыцқәа зызхара иззымбацыз, ҩ-класск рҿы итәаз Ануа Дамеи иакәзар, дахәхарц дазшазаарын аӷа хәымга иҭирҟьаз абзарбзан. Ашколи ахәыҷ баҳчеи ианреихсыз, зыԥсы ахаара зқьышә иқәкны занду лкалҭ зҽылазҳәоз ахәыҷы, зегь акоуп дзацәымцеит уи абжьы цәыршәага. Усҟан иаҳаз, ихы зцәиҵахыз атанк абжьы, знымзар-зны иҭҟьоз ахы кәалаа игәаҵӷа кылнаблаарц илахь ианиҵазаап Анцәа.
Сентиабр мза наскьацыԥхьаӡа, аибашьра иахылҵуаз
ашыкьыбжь ачҳара уадаҩхон. Иара усгьы ҽнак, ма уахык иадамзаргьы, бзарбзан хык ԥымжәакәан ҟаломызт амҩаду ахь.
Тамшь, Лабра, Цагера, Араду, уажәы-уажә ирхылбыбуан, асаба. Ана-ара иԥыржәоз атехника ахқәа, хықәкыла Ҷлоу иазхамзаргьы, даара иуадаҩын абжьы ачҳара. Уажәы-уажә адгьыл ҵысра ҟалазшәа иҩышьҭыԥоз ҳаҩнқәа уашәшәырахахьан.
Сентиабр мза 12, 1992 ш. рыҽны, Цагерантәи атехника хьанҭала иалахысит Ҷлоу. Ари раԥхьаӡа харантәи иаашьҭыз “ҳамҭан’. Ашәара иҟалаз даҽакы иеиԥшымызт. Убри нахыс ауп атехникатә ааха Ҷлоу иарҭо ианалагаз.
Сентиабр 23, 1992 ш. рыҽны, аверталиотқәа ҩба иааҳхаԥрааз, ажәлар шеилагылаз рбазар акәхап, хыхьынтә пулемиотла ирылахысит ақыҭа ацентр аҿы. Убри нахыс ауп ҳауаажәлар ршәара аныҩбахаз. Уажәшьҭа рыгәра гара цәгьан ҳаӷа хәымга итехника ахы хьанҭақәа. Ианааигәаԥхоз, иахьигәаԥхоз идәықәиҵон. Ахьшь акәҷарақәа анацәыхьчатәу еиԥш, ауаа рҽацәырыхьчалар акәын ажәҩангьы!
Сентиабр мза, 1992 шықәса! Аибашьра анымҩаԥысуаз ашықәсқәа ирыбжьанакыз 412 мши-ҵхи ус башаӡа иниасыз мшык ыҟоуп ҳәа сгәы иаанагом. Иахьа аҵкыс уаҵәы еицәахон. Иааиԥмырҟьаӡакәан ҳазхәаԥшуаз ателехәаԥшрагьы ҳгәы казмыжьшаз ада, ҳгәы шьҭызхшаз ҳәа акгьы аҳәомызт.
Аԥсуа газеҭ Гәдоуҭантәи иҳауаз иахаҳкаауан ҳаԥсуаа рцәа, ргьама. Урҭ зхыԥхьаӡара рацәамыз аекземплиарқәа, инеимдаааимдо ҩнаҭацыԥхьаӡа иаԥхьон. Убри анаҳба инаркны, гәыӷра хәыҷӡак, лашарак ацәаара ҳбон. Мрагыларахьтәи Мраҭашәарахьтәи рхырхарҭа ҳәа аилкаа ҳазҭогьы акьыԥхь акәын. Нас аамҭа наскьо ианалага, аефир ахь иҭыҵыз аԥсуа радио зегь реиҳа иаҳзааигәаз, ҳгәы еиқәызҳәалоз хәырбӷьыцны иаҳзыҟалеит, аха сентиабр мзазы иҳамырхит афымца лашара, уи зегь реиҳа иуадаҩрахеит.
Ҳаԥсҭазаараҿ иҭоурыхтәыз амшқәа рзы рахәыц ҟаԥшьҵас даҽакы иаламҩашьоз аамҭан, жәҩангәыла аверталиотқәа раара. Раԥхьа амзақәа рзын аверталиотқәа Тҟәарчал итәон, аха декабр анҵәамҭазы афронт аштаб ахьаԥырҵаз Ҷлоу азааигәара иалырхит аеродром.
Раԥхьатәи аҭыԥ дырмазеит Ҷлоутәи афермақәа рҿы. Аха
ашьҭахь уи ыиаргеит Ҭхьынаҟа. Избан акәзар, Ҷлоутәи афермақәа рҟны адгьыл ақәыԥшылара хтцәан, аӷа иҳаирпланқәа иаҳа ирбарҭахон, атехника ахгьы маншәалан иақәшәон. Ҭхьынеи Ҷлоуи усҟак еицәыхарамызт аҟнытә, уадаҩра дук ыҟамызт.
Убри сшаҿу иазгәасҭарц сҭахуп, Ҷлоутәи агоспиталь аҿы ишьҭази Џьгьардантәи иааргоз ахәцәеи лассы-лассы Гәдоуҭаҟа ишдәықәырҵоз. Ҭхьына аеродром ахьалырхыз азааигәара игылаз аҩнқәа ҭәын ачымазцәа рыла.
Зыҷкәынцәа ахыкәалаа иаҿагылаз Сабекиаа Шьоҭа иҭаацәараҿы, уахынла-ҽынла еилых рымамкәа, анасилкақәа рыла ахәцәа рашҭа иҭаргалон. Усҟан ан Ҭина дшәаны аҩны давалон, лыҷкәынцәа руаӡә иакәзу, аҩыџьегь еицаарго ҳәа дӡырҩуа. Аха, адунеи аҿы аԥсуара иацназго шыҟам усгьы еилкаауп. Ачымазцәа мчыбжьыла игәаҟуаз, хымԥада раԥхьа верталиотла идәықәҵатәыз, анра-абра рызуа, еҳәшьара рызуа дырхагьежьуан аԥшәма ԥҳәыс.
Урҭ аҭаацәара рҿеиԥш, аибабареи агәеибашаҭареи иагьаџьара иҟан, иагьаџьарагь рхәыҷқәа ирԥырханы аибашьцәа рхәы рҭиуан, ирыднагалоз ахҵәацәа акрырҿарҵон.
Даԥсуамзар, ма аԥсуа шьа злоу ҳаиашьара ракәымзар, даҽа милаҭк иеиуоу абри аҩыза азгәакьара изаарԥшрымызт. Зегьы мыцхәы еизааигәанатәуан аибашьра.
Ҳаԥсҭазаара еиқәзырхоз, ҳаԥсы иаԥшәмахоз, бџьарла ҳаҷкәынцәа еибызҭоз аверталиотқәа, Мрагыларахь рымҩа ылырхит сентиабр мза, 1992 ш. инаркны. Аҵх аныбзиаз, аеҵәақәа ажәҩан ианаҵаԥсаз, уахынла ҳарцәомызт ҳгәыӷра, ҳаԥшын ажәҩан ахьынтәи аверталиот абжьы анбагоишь ҳәа. Урҭ ҩба-ҩбала ианеицаауазгьы ыҟан. Убасҟантәи аҵыхқәа рзы, еҵәак-еҵәак цырцыруа ҳашҭа иазшазшәа ҳбон, ҳгәыӷрақәагь рацәахон, зегь ҳгәалаҟазаарагь акырӡа еиӷьхон.
АГОСПИТАЛЬ АԤҴАН ҶЛОУ
Сентиабр 25, 1992 ш. рзы ақыҭа ацентр аҿы еизеит Ҷлоутәи ахәшәтәырҭа иаҵанакуаз амедицинатә усзуҩцәа. Ҷлоутәи аҳақьым Тропинин Геннади Иван-иԥа, даара зԥышәа ҳаракыз ҳақьымын, уи жәашықәса аус иухьан Ҷлоу. Аха аибашьра ианалага
аҽны инаркны иҽеиҭеикит. Уи, Очамчыра амшын ахықәан игылаз инхара иҽааҩнеикит. Ҷлоуҟа аара изымгәаӷьит. Агәра игон аԥсуаа абри аибашьра иаҵахоит ҳәа. Тропинин Г. И. Очамчыра агоспиталь аҟны рымаҵ иуан ақырҭуа уаажәлар. Жәашықәса аԥсуаа рчеиџьыка зфахьаз аҳақьым иламыз аламыси ашьеи аԥсуаа рчеиџьыка иланамҵеит.
Сентиабр 25, 1992 ш. Ҷлоу иаадыртит агоспиталь. Агоспиталь аартра еиҿикааит аҳақьым Даур Алмасхан-иԥа Гәыргәлиа.
Агоспиталь ахыбрақәа ҩыџьара еиҭаргахьан. Аха уи икылкаан ааха аиҭо далагеит аӷа хәымга. Аҵыхәтәан агоспиталь еиҭаган ашкол ахыбрахь, ҵаҟа анышә иҵоу актәи аихагылахь. Агоспиталь аус ауан иааиԥынкыланы уахгьы-ҽынгьы. Сааҭк иадамзаргьы агоспиталь аҩнуҵҟа хҭацәыха ыҟамызт. Иааидкылан 26-ҩык иреиҳан амедицинатә усзуҩцәа. Аџьабаа рбон уахи-ҽни. Ара аус руан Аҟәантәи Ҷлоуҟа иааз аҳақьымцәа. Аибашьра иалагӡаны иԥышәа шыҳаракыз ааирԥшит афельдшер изанааҭ змаз, Аҟәа инхоз Шьынқәба Зураб Џьумка-иԥа.
Аибашьра амца анакуаз ари агоспиталь аҟны аус иуан, зԥышәа ҳаракыз аҳақьым Гьаргь Кәакәасқьыр. Маҷк иадамзаргьы сазааҭгылар сҭахуп аҳақьым Гьаргь Кәакәасқьыр иҟазшьарба.
Ҳара уаанӡагьы шамаха зегьы даадыруан Гь. Кәакәасқьыр. Аамҭа ауадаҩра ду зԥылаз аҳақьым, илиршаз рацәоуп аибашьра аамҭазы. Зықьҩыла ахҵәацәа зҭааз, арахь ашьаарҵәыратә еибашьра агәҭа иҟаз Ҷлоу, имаҷҩымхеит еиуеиԥшым ачымазарақәа зызцәырнагаз. Урҭ зегьы иара инапы иҵижьуан. Ахәра бааԥс зоуны иааргоз аибашьцәа раԥхьатәи ацхыраара риҭон. Иԥыххаажьыххаа уаӷеимшхарала иааргоз аԥсцәа инапала ирыцқьон, анраабра рзуны рынарцә мҩа иазирхион. Изакәытә цәаҩоузеи, изакәытә напы разузеи уи иааирԥшуаз. Имааԥсоз, ма зыла ацәа хымлоз аҳақьым Гь. Кәакәасқьыр ихаареи, ицәаҩеи, инапҟазареи ргәаҿы иаанхеит уи иднагалаз ачымазцәа зегьы. Уи идгылан, сааҭк иадамзаргь ԥсшьара рхы иарҭомызт Ҷлоуаа рҭыԥҳацәа.
Аибашьра аамҭа такәы инаскьахьаны, маи мза, 1993 ш. азы. Ҷлоуҟа дааит аҳақьым Ирина Ашә-ԥҳа. Ирина, Ӷәадаа ркоманда “Аԥсны” аибашьцәа дрыцын. Аибашьра адәаҿы аӡәырҩы рыбаҩ лыҟәшәеит. Хаҭала иԥшқарахыз аҳақьым ӡӷаб Ирина Ашә-ԥҳа илыллыршеит ахачҳареи агәымшәареи раарԥшра.
Аибашьра цонаҵы агоспиталь ахь инеиз ачымазцәа рхыԥхьаӡара наӡоит 2246-ҩык рҟынӡа.
ГӘЫРГӘЫЛИА ДАУР АЛМАСХАН-ИԤА
Гәыргәылиа Д. А. диит 1951 ш. рзы, Кәтол. 1977 ш.азы далгеит Львовтәи амедицинатә институт. Занааҭла дхьирургуп. 1978 ш. раахыс аус иуан Очамчыра араион ахәшәтәырҭа аҳақьым хадас. 1989 ш. азы Д. Гәыргәылиа Очамчыра араион, жәлар рфорум “Аидгылара” аиҿкааҩцәа дыруаӡәкуп.
Аибашьра ианалага раԥхьатәи амчыбжь азы аус иуан Очамчыратәи ахәшәтәырҭаҿы. Уи аамҭа иалагӡаны ахирургиа иаҵанакуаз
амаҭәарқәа еидкыланы, џьабаала иааигеит арахь.
25 сентиабр 1992 ш. азы раԥхьаӡа акәны Ҷлоу еиҿыркааит агоспиталь. Уаҟа аусураз иарӷәажәҩан ивагылеит Ҷлоутәи ахәшәтәырҭа амед. еиҳәшьцәа. Иара убас Д. Гәыргәлиа аус иуан Џьгьардатәи агоспиталь аҿы. Уи излеиҳәо ала 640-ҩык иреиҳауп
ацхыраара зиҭаз.
Аибашьра аамҭазы агәымшәареи ацхыраара ду иҟаиҵази рзы
“Аԥсны афырхаҵа” ҳәа ахьӡ ихҵоуп.
САРА АИБАШЬЦӘА ЕИҚӘСЫРХОН
Авгәст 14, 1992 ш. азы сара сыла иабеит Очамчыра администрациа иахагылаз ареспублика абираҟ ианеихсуаз. Уи аҩыза ҟазҵаз сара исзааигәаз Очамчыраа ракәын. Даара агәхьаа ду сызнарҵысит уи. Аха ачымазцәа рацәаҩын, ахәшәтәырҭахь сымнеир ҟаломызт.
Амза 15 рыҽны аоперациа салганы сандәылҵ, ҳмашьынарныҟәцаҩ исеиҳәеит ҳусқәа цәгьахараны ишыҟаз. Уи иабжьагарала Тҟәарчалаа рыҷкәынцәа рациала ҳрацәажәаны ираҳҳәеит ҳҭагылазаашьа шыманшәаламхоз.
Сара салан Очамчыра араион жәлар рфорум “Аидгылара”. Ус исаҳаит сара сыӡбахә ҳаӷацәа ишырҳәахьаз, аха сара даара сеилахан. Ихәны иааргоз еиқәырхатәын, ацхыраара рыҭатәын. Раԥхьаӡа дыхәны дааргеит Беслан Ҭарба, даҽаӡәгьы дԥаҳҟеит, аха дзалымҵит. Иара убас агвардиа иалаз Ҷҟьониа иҷкәын хәыҷы 10-шықәса зхыҵуаз ахәшәтәырҭа дҭырҩааит деилыркаанӡа.
Сҩызцәа гәакьақәа аус сыцызуаз Шамба, Чагәаа, Раҵәба ирасҳәеит, ҳауаажәлар ҳрыцымхыраар ада ԥсыхәа шыҟам атәы. Сара хәыҷы-хәыҷла сҽеиқәсыршәон, еидыскылон смыругақәа. Даара сиқәгәыӷуан Гиви Мхьеиӡе. Уи ацхыраара сиҭеит, сеибганы Очамчыра салигеит. Санааигоз амҩан, Кәачара ҳанааныркыла Гиви схы ларҟәны сыдмырбакәа срылигеит. Сҩызцәа даара срабжьеит санцоз, ауаа еилыхны ирхыламԥшырц. Ажәакала Гиви ибзоурала еиқәырхоуп афорум иалаз аҷкәынцәа рацәаҩны.
Знык Кәтол санааи сазхәыцит абас: Џьгьарда амедпнкт аҿы иҟоу аусуҩцәа зегьы еизызгарц. Иара убас иагьыҟасҵеит Ҷлоу. Тҟәарчал сцаны ирасҳәеит ахирургцәеи ахәшәтәыҩцәеи еихшаны Ҷлоуи Џьгьардеи ацхыраара ҳарҭарц.
Џьгьарда агоспиталь аҭыԥ хынтә иҳаԥсахит, ԥсыхәа ҳанамҭеит икаҳауаз аснариад. Ҳаӷацәа Наа ихало ианалаг, ҳара ҳгәаҳҽанын. Амҩа иахьаԥныз Гәырчхь аҳаблаҿы ҳаҟан мызкы аҟара.
Исгәалашәоит, Дӷамшь аӡы хыҵны ахәцәа ҳзырымго ианыҟала закәытә гәаҟроу иаҳзыҟалаз. Ахәцәа анааргалак раԥхьа схала арҩашьыга ҟасҵон, нас операциа салагон. Аоперациатә медеҳәшьа аԥышәа змаз дҳамамызт.
Аамҭа такәы инаскьахьан амедеҳәшьа Света Занҭариа даннеи Џьгьарда. Уи лыԥшәма Заур Гамгиа иакәзар, ахаан ахәшәтәырҭаҿ аус зымуцыз, сыцхыраҩцәа дыруаӡәкхеит. Ирацәоуп сгәалашәараҿ иаанхаз ахҭысқәа. Зны Қьаҭуанаа ҳамҩа ркит, уи ҳҭагылазаашьа аруадаҩит. Ахәцәа рзаагомызт.
Зны дааргеит зцәазтәымызт аԥҳәыс, уигьы ацхыраара лаҳҭеит. Иара убас инапы хҵәаны дысзааргеит аибашьҩы. Сара исымамызт инапы злахысҵәоз ахәархь, арахь ашьа ицәыӡуа далагеит, сара убасҟан исыӡбеит схы иасырхәарц аиха злаԥырҟоз амыруга. Исзымдыруаз агинеколограгь сҽасыршьцылеит. 16-ҩык аҳәса ахшара роуит, еибгангьы агоспиталь иҭыҵит.
Имҳәакәа сзавсуам, иҟоуп убысҟантәи аамҭаз аус сыцзымуаз амедеҳәшьцәа. Урҭ ирҭаххеит ауалафахәы. Аха аамҭа наскьар зегь ҳханаршҭуеит. Аҩежь чымазара ансыхь ацхыраара сырҭеит Тҟәарчалтәи аҳақьымцәа.
Иуль мзазы Тамшь амҩаду анааныркылоз Џьгьарда исзааргеит 124-ҩык ахәцәа. Амза 2-ԥ рыбжьара сааҭк ахҭацәыха ҳауамызт.
Кәтол Ҷаарқыҭ аҳаблаҿ абомба каҳаит Чагәаа рыԥсраҿы. Уи иахәит 18-ҩык ауаа. Убри аҩыза амш ҳаӷоу ибааит.
Тамшьтәи амҩаду анааныркылоз ҩыџьа атҟәацәа хәны иааргеит, ацхыраарагь раҳҭеит. Аха рыцҳара дус иҟалаз урҭ рыдрымкылеит ақырҭцәа. Руаӡәк даҳәеит акорреспондент инеира, урҭ иҟарҵаз аинтервиу аҿы иазгәарҭон ақыҭауаа зегьы ацхыраара шрырҭоз атәы. Урҭ рыԥсахит адырҩаҽны.
Иалкааны иазгәасҭарц сҭахыуп 80 ш. зхыҵуаз Лагәлаа Уарлами иԥшәма Гогохьиа Ԥацикои иҟарҵоз ацхыраара атәы.
Сара еснагь сгәы азҩон аибашьра шыҟалоз. Ҳаизарақәа рҿы саҳәон амыругақәа реиқәыршәара, аха уи аҩыза аус еиҿкаамхеит. Иҭабуп ҳәа расҳәоит ацхыраара сызҭоз Амҷба Анетеи Агырба Маринеи, асанитарка Ашәба Алина. Сгәалашәараҿ иаанхоит аибашьра аамҭазы ацхыраара ҟазҵоз зегьы.
Аҳақьым Даур Гәргәлиа 28, ноиабр 1993 ш.

Кәакәасқьыр Гь. В. диит 1948 ш. рзы, Мыркәыла ақыҭан. 1966 ш. азы далгеит Аҟәатәи ашкол-интернат №1. Убри ашықәс азы дҭалоит Қарҭтәи амедицинатә институт, дагьалгеит ақәҿиара бзиа иман 1972 ш. азы.
1972 ш. рзы, ҷыдалатәи азыҟаҵара дахысуан Гәылрыԥшьтәи атуберкулиозтә хәышәтәырҭаҿы. Убри ашьҭахь аусура далагеит
ҳақьымс. 1974 ш. ахәшәтәырҭа аҟәшақәа руак еиҳабыс дҟаҵан. Аусгьы иуит 1979 ш. рзынӡа.
1979 ш. инаркны, аибашьра иалагаанӡа аус иуан Аҟәатәи аҩбатәи ахәшәтәырҭаҿ, аҳақьым-урологс.
Аԥсны Аџьынџьтәылатә еибашьра аан, уи иааирԥшит агәымшәара. Аус иуан агоспитальқәа Гәдоуҭеи, Тҟәарчали, Ҷлоуи рҿы. Аибашьра анеилга ашьҭахь аус иуан Аҟәатәи аҩбатәи ахәшәтәырҭаҿ аурологиатә ҟәша аиҳабыс. Ареспублика Аԥсны аиҳабыра рыхьӡала иаҭәаршьахьан аҳаҭыртә грамотақәеи хаҭалатәи аҳамҭақәеи маҷымкәан. 1993 ш. рзы, ианашьан “Агәымшәаразы” амедал.
Машәырла дҭахеит 1999 ш. рзы.
АШӘБА ИРИНА ЕНВЕР-ИԤҲА
Ашәба И. Е. диит 1963 ш. азы, Ӷәада ақыҭан. Ӷәадатәи абжьаратә школ далгеит 1979 ш. азы, 1986 ш азы далгеит Ленинградтәи амедицинатә техникәм. Иара убри ашықәс азы дҭалеит Қарҭтәи амедицинатә институт. 1989 ш. азы аԥсуааи ақырҭцәеи рыбжьара иҟалаз аидыслара иахҟьаны уи иаанлыжьыр акәхеит дызҭаз аҵараиурҭа. Ирина лҵара ыиалгеит Ҟабарда-Балкариатәи ауниверситет
ахь. Иагьыхлыркәшеит қәҿиарала 1992 ш. азы.
Лусура нап алыркит аибашьрала. Уи лыӡбахә аарылаҩит ауаа,
аибашьра адәаҿы иаалырԥшуаз агәымшәаразы. Ирина дрыцын лашьцәа. Урҭ алан агәыԥ “Аԥсны”. Уи лнапала зыԥсы еиқәлырхаз рацәаҩуп. Ирацәаҩуп аибашьра адәаҿы зыбаҩ лыҟәшәаз.
Ирина ааԥсарак ҟамҵакәан, аибашьцәа дрыцын ар рымаҭәа лышәҵаны маи мза 1993 ш. рзынӡа. Маи мза ҳанҭала, аҳәара илырҭаз ала, уи диаган Ҷлоутәи агоспиталь ахь ҳақьым хадас. Афронт Мрагыларахьтәи ахырхарҭа агоспитальқәа иахьеи-уахеи иҭәуан ахәцәеи ачымазцәеи рыла. Даара ирацәаҩуп Ирина лнапала еиқәлырхаз, ус илырҽеиз...
Аибашьра ахыркәшара ианалага, Ирина агоспиталь ааныжьны дрыцлеит Мрагыларахьтәи аҳәаақәа рахь, инаскьоз ҳаруаа. Дагьынаӡеит уи Егры ацҳа аҟынӡа.
Аибашьра амца шыраҿ зусура хацыркыз Ирина Ашә-ԥҳа шәҩыла аишьцәа лырҳаит. Аибашьра ашьҭахь иалылхит анервтә чымазарақәа зхәышәтәуа аҳақьым изанааҭ. Уи лхаҭа дшыхаау еиԥш ихаауп лнапы, иҳаракуп лдырра. Аус луеит Аҟәатәи аҩбатәи ахәшәтәырҭаҿы нервапатологс.
САРА САШЬҬАН АУАА РЕИҚӘЫРХАРА
1992 ш. ноиабр 28 рыҽны, сара сашьцәа срыцны сцеит 101
КӘАКӘАСҚЬЫР ГЬАРГЬ ВЛАДИМИР-ИԤА
аибашьра адәахьы. Убасҟан Кәачара ахақәиҭтәра азыҳәан ажәылара цон. Ҳара ҳазцыз акоманда “Шьараҭын” ажәылара мҩаԥнагон Лашькьындар (Цхьынҵҟар). Уи сара сзыҳәан ираԥхьатәиз амш аҽны аибашьраҵәҟьа салаԥшит. Ашәарҭара иҭагылан ҳаԥсҭазаара. 17-сааҭ рзы ҳкоманда иаадыртит ахысра. Ҳара аибашьра адәаҿыҵәҟьа иҳақәнакит. Ҳхы зваҳкуазгьы ыҟамызт. Иарбану бџьархкыс уахьынтәи иҭымҟьоз. Ажәҩан лашон. Урҭ зынӡа иааигәаӡаны, аҩнқәа ирывагыланы иҳалахысуан. Сара даара исцәыуадаҩхазаргьы ари еиԥш аҭагылазаашьа, сашьцәа Омари, Оҭари ахы ианаҿагыла, сара раҳәшьа – аҳақьым аҩны сзымтәеит. Аибашьра ашыкьымҭазы Ашәба Гәырам аинфаркт ихьит. Уи ацхыраара иҭаразын уахь ҳаибарҩит анасилкақәа кны. Пониа Матуа шәақьла дхысуа иара иахь ихьеирԥшуан ҳаӷацәа. Анаҩсан ҳара ҳгәыԥ “Аԥсны” иалаз еиҳарак Ӷәадаа реибашьцәа ракәын. Командирс далырхит М. Ашәба. Сара сгәы иаанагон автомат акра сара исусмызшәа. Сара усс исымаз ауаа реиқәырхара акәын, уи сара исуалԥшьан. Даараӡа ирацәоуп уаҩы ихамышҭуа амшқәеи аҵхқәеи, аха сара сзын зегь реиҳа ицәгьан 27 февраль, 1993 ш. Лабратәи ахҭысқәа.
Ахәылбыҽха, ианааилашәшәуаз сашьа Омари Миро Кәарҷиеи рышьҭит ԥшыхәра ҳәа. Ауха ажәылараз ҳаҽҳархион, аха ҳкомандир иԥсахит ҳапланқәа. Аԥшыхәцәа мааикәан жәылара ҳзымцеит. Ҳаҷкәынцәа рыԥшаара акыраамҭагь агеит. Ауха ақәоура иалагеит. Ҳаӷацәа атрассер ала ихысуан, амца акит аҭырасра. Уи амц акыр амҽханакит. Иҟалап ақәоура ҳахәазар. Абнаҿ амца аныцәа, иҭахаз аԥшыхәҩцәа сашьа Омари Миро Кәарҷиеи иблымкәан рыбаҩ ҳауит иԥыххаа-жьыххаа. Сыԥсы злаз сашьа иҭахара сгәы ҿнакааит, аха исызкажьуамызт уажәы-уажә ацхыраа зҭаххоз ҳаибашьцәа. Аамҭа наскьацыԥхьаӡа иаҳагьы ишәарҭахон аԥсҭазаара. Аибашьра ианалага аамҭазы, хара имгакәаны рыӡбахә ааҳалаҩит Ӷәадаа ирыцны еибашьра ишдәықәлаз ҩыџьа аӡӷабцәа Циала Жьибеи Манана Ӷәынџьиеи. Циала автомат лкын лыҷкәынцәа дрыцеибашьуан. Манана лакәзар ахәцәа алылгон. Ажәак ала ҳара ҳахҩык ҳанеицыла егьараан ашәара ду ҳақәшәазаргь ҳгәы ҳарӷәӷәон.
Исгәалашәоит убри аҩыза хҭыск.
27 декабр. 1992 ш. рзы Лашькьындар ҳаӷа имацәаз ҳҭашәеит.
Ҳалахысрагь иалагеит. Ҳаҽкажьны ҳхы ҳахьчар акәын, аха ҳҩыза Манана Ӷәынџьиа илымуит аԥсрак азын. Уи зыхҟьаз ҿыц иҳарҭаз ар рымаҭәа ахьылшәыз акәын. (Гәдоуҭантәи ар рымаҭәақәа 3-цырак ҳзааит. Урҭ рыхԥагьы ҳара аӡӷабцәа иаҳшәырҵеит. Уи амаҭәа зшәыз дарбанызаалак даҽакала ихы ибон, деибашьҩыҵәҟьан).
Ажәак ала, убысҟан ашамҭаз ҳаӷа ҳанирҵәарц даналага, иаҳхылаԥшуаз Пониа Матуа еиҭах ҳаӷацәа дрылахысуа иара иахь ихьарԥшны, ҳара ҳаԥсы рцәигеит.
Декабр мза 5, 1992 ш. рзын, шьыжьы инаркны хәлаанӡа аиҿахысрақәа цон. Ҳара ҳаибашьцәа рымч ала ҳаӷа ишьҭахьҟа днаскьарцеит, аха даара ацәыӡ бааԥсгьы ҳаиҭеит.
Ф-ҩык ҳаибашьцәа ҭахеит, 12-ҩык ахәрақәа роуит. Урҭ рахьынтә жә-ҩык рыԥсҭазаара ашәарҭа иҭагылан. Сыла ихгылоуп иахьагьы Аршба Амирани Гәырцкаиа Мушьнии.
Маи мза, 1993 ш. рзы сара дҵас исоуит Ҷлоутәи агоспиталь ахь ҳақьым хадас сиасырц. Ари аҩыза аҭакԥхықәра ду сыднаҵеит Мрагыларахьтәи афронт аштаб. Агоспиталь ахь жәаҩыла ахәцәа анааргоз ыҟан. Сара аибашьра аамҭазы сгәы аԥшқара сцәыӡит. Ԥсыхәа зламаз ала ауаа рыԥсы еиқәсырхар акәын. Еиҭах исхамышҭуа мшуп сҩыза гәакьа Марина Амқәаб-ԥҳа лысалам шәҟәы Гәдоуҭантәи иансоуз. Уи лысалам шәҟәы инашьҭарххны лыԥсӡы сзааҩит.
Уи илыҩуан лашьа Бонда Амқәаб дицны дышцоз еибашьра. Уажәы Ешыраҟа дшыццакуаз.
“Ирина, бара бусура сеигәрӷьоит. Ҳаԥсадгьыл азы уи уалԥшьа дууп. Иџьашьатәӡам бара бхы бахьамеигӡаз. Ус шыҟабҵозгьы агәра згон. Саргьы ҳаибашьцәа срыцуп. Ирина, былала иббондаз урҭ ирылдыршаҵәҟьо. Бара бысалам шәҟәы ансоуз, ҳара ҳцон Цагәровкаҟа. Уажәазы сыццакуеит. Анцәа иҳаҭәаишьар ҳаибабап. Бҩыза Марина''.
Шрома ианхалоз аснариад илываԥжәаз дахәхеит сҩыза гәакьа Марина. Уи хьаа дуӡӡаны исоуит. Саргьы сҭакԥхықәра ҳаракуп. Ацхыраара рыҭатәуп ҳауаажәлар. Исҭахуп лассы аибашьра еилгарц.
Аҳақьым Ирина Ашәба 20.0.199ҷш.
ШЬЫНҚӘБА ЗУРАБ ЏЬУМКА-ИԤА
Шьынқәба З. Џь. диит 1948 ш. рзы, Ҷлоу. 1967 ш. азы Ҷлоутәи абжьаратә школ далгеит. Иара убри ашықәс азын дҭалеит Аҟәатәи амедицинатә ҵараиурҭа далгеит афельдшер изанааҭ иманы. Аус иуан Ҭхьына афельдшертә пункт аҿы, Аҟәатәи арратә хәҭа “11855'’ аҿы, иара убас Ешыратәи аспорттә
базаҿы фельдшерс. 1984 ш. азы Зураб дҭалеит Қырҭтәылатәи асубтропикатә институт аламырбагатә ҟәша анџьныр-технолог изанааҭ ала. 1986 ш. инаркны аус иуан Мықәтәи ачаи фабрикаҿы атехнолог изанааҭ ала.
1992 ш. азы аибашьра ианалага, аус иуан Ҷлоутәи агоспиталь аҿы. Ирацәаҩуп уи инапала раԥхьатәи ацхыраара зиҭаз аибашьцәа, зыԥсы еиқәирхаз. Аибашьра ааилгаанӡа уахи-ҽни ааԥсарак ҟазымҵоз З.Шьынқәба иуаажәлар рҿы ипату ҳаракуп.
ДОЧИА ЛАМАРА МЕЛТОН-ИԤҲА
Дочиа Л.М. диит 1954 ш. рзы, Ҷлоу ақыҭан. Аҟәатәи амедицинатә ҵараиурҭа даналга, 1972 ш. азы аусура далагеит Ҷлоутәи ахәшәтәырҭаҿ мед. еиҳәшьас.
Ламара дыруаӡәкуп агоспиталь еиҿызкааз. Аибашьра раԥхьатәи амшқәа инадыркны иааилгаанӡа ааԥсарак ҟамҵакәа рымаҵ луан ачымазцәеи ахәцәеи.
Сҩыза бзиа Ламара Дочиа есқьаангьы ҳгәы ҳҽанылҵон аибашьра шыҟалоз ала. Уи агәрагара лоухьан 1989 ш. раахыс. Убасҟан, аидысларақәа, ачгаратә акциақәа ҳқыҭаҿ ианымҩаԥысуаз, Ламара лусура аамҭала еиҭалгахьан урҭ рахь.
Аибашьра ианалага аҽны уи дзеиҳабыз аԥҭекаҿ иҟаз ахәшәқәа ишрыхәҭаз ала иԥхьалкит. Уи дыруаӡәкуп агоспиталь аиҿкааҩцәа. Аибашьра аамҭақәа рзы Ламара аџьабаа ду лбеит. Ахаангьы уи лус дазыманшәалан, лнапы хаауп лара лцәаҩа шыхаау еиԥш ҳәа азгәарҭахьан. Даара ирацәаҩуп уи лнапы зхьысыз ахәцәа, агәаҟцәа. Зегь реиҳа гәырӷьаран Ламара лылшара ала ахәра зауз игәабзиара анеиӷьхоз, аха уи данаҳзеиқәмырхоз, ҳагәқәа каҳауан. Аибашьра оумашәа ҳаизааигәанатәит зегьы, ҷыдала Ламареи
сареи.
Ажәак ала, Ламара илылшоз зегь азылкит аибашьцәа
рыцхыраара. Уи ҽнакгьы лусура аанылмыжькәан аиааира амш даԥылеит.
Елианора Џьынџьал, амедеҳәшьа.
АИБАШЬРА ҲҼАЗҲАРХИОН 1989 ш. РААХЫС
1989 ш. иуль 15-?қ-тәи аидыслара аныҟала раԥхьатәи амшқәа инадыркны, Ҷлоутәи ахәшәтәырҭатә 8ҭекаҿы иҟаз амедикоментқәа ҳхы иаҳархәарц иаҳгеит иҳармазеиз ауадахь. Иазгәаҭатәуп ҳахәшәтәырҭа аҳақьым хада Тропинин Геннади Иван-иԥа аусқәа зегьы еилгаанӡа Ҷлоуҟа дшымгьежьыз. Уи иқыҭауаа иихәшәтәуаз заҟа бзиа ибоз аабеит аргама аибашьра ианалага 1992 ш. рзы. Ажәак ала аибашьра ишалагаз анҳаҳаз аҽны инаркны ҳара ахәшәтәырҭаҿ аус зуаз амедеҳәшьцәа ԥыҭҩык ҳаҩныҟақәа ҳамцеит. Иаабон хымԥада ҳауаажәлар ацхыраара шырҭаххоз. Раԥхьатәи амшқәа рзы, Очамчыра аус зуаз Жана Шьалашьаа-ԥҳа ахәшәқәа рацәаны илыман даҳзааит. Хара имгакәан Ҷлоу аштаб аԥҵара иҵегь аҭакԥхықәра ду ҳаднаҵеит амедицина аусзуҩцәа. Раԥхьатәи амзақәа рзы еиҿкааз агоспиталь ахь ацхыраара ҳаиҭарц дааит аҳақьым Рудик Џьопуа. Ҳара ахаангьы ҳгәы дҭамшәацызт, ҳагьизымхәыцыцызт медикоментла зҽеиқәыршәан иаҳзааз, шьҭрала и-Ҷлоутәу Зураб Ачба. Уи аамҭала иусура дамҵны дааит, аусгьы ҳациуит ҩымз. Дааит иара Сибрантәи, занааҭла дкордиологуп.
Ҳара ҳуалԥшьа наҳагӡон. Аԥсҭазаараҿ аҟазаареи аҟамзаареи ирыбжьагылаз ҳаибашьцәа, ҳауаажәлар хыԥхьаӡара рацәала ҳнапы иҵаҳхит. Иҟоуп иеиқәҳархаз, иара убас зыбаҩқәа аарыцқьаны аҭоубыҭқәа ирҭаҵаны зымҩа иқәаҳҵаз.Аибашьра еибашьроуп, ишаԥу еиԥш уи ашьаарҵәыра ацуп. Лымкаала сырзааҭгыларц сҭахуп амедицинатә усзуҩцәа иаҳхаагоз агәаҟра иҳацалагылаз ақыҭа агәаҿы инхоз ауааԥсыра. Аҳәса Ленеи Заиреи Аҳәаа, Евдокиа Ломиа.
Лымкаала иазгәасҭарц сҭахыуп Лиуда Қанҭариеи Еҭери Адлеибеи иҳадырбалоз аџьабаа. Ақыҭа техника хьанҭала ҳаӷа далахысуан аахәлаанӡа. Ҳаԥсҭазаара ашәарҭа ианҭагылаз аамҭаз убарҭ аҩыџьагь ҳԥырҵуамызт. Урҭ рнапы ианыз администрациатә аусқәа даара ирацәан, Лиуда хазы аимадагаҿ ақырҭцәа рцәаҳәа аанылкыланы дазыӡырыҩуан аштаб ахьгьы агәҽанызаара рылҭон, рынагӡарагь ус имариамызт. Иҟан убри аҩыза аамҭақәак ахәцәа иаҳзааргоз ҳанырхьымӡоз. Убысҟан иҳавагылан урҭ цхырааҩцәас.
Лымкаала сылзааҭгыларц сҭахуп Аҟәатәи ашьалхырҭатә станциаҿ аус зуаз Лиана Ҵәыџьба. Акыр ихьшәаны акәзаргьы уи дгьежьит Ҷлоуҟа.
Ҳара уа аус зуаз зегьы ахааназ пату ҳзеилан, ҳаиҩызцәан, аха – убри аамҭа бааԥс иаҳзыҟалаз убриаҟара ҳаиланарҵәеит зегь ҳазҿыз ҳуси ҳажәеи акы акәхеит. Хаҭала ҳауаажәлар дрылаҵәеит аҳақьым Ирина Ашәба. Ирина лнапы иҵылхыз ахәцәеи аԥсцәеи рхыԥхьаӡара даара ирацәоуп. Уи длывагылан Зураб Шьынқәба – афельдшер.
Наунагӡа игәалашәара ҳацуп иаҳҩызаз, иаҳзааигәаз, ҳаибашьцәа рыхәрақәа зырӷьоз, ахьыӡ ду згаз, машәырла зыԥсҭазаара ҿахҵәаз аҳақьым Гьаргь Кәакәасқьыр.
ЏЬЫНЏЬАЛ ЕЛИАНОРА ГЬАРГЬ-ИԤҲА
Џьынџьал Е. Гь. диит 1961 ш. рзы, Очамчыра. Очамчыратәи аԥсуа школ даналга, дҭалеит Ленинградтәи амедицинатә техникум. Лҵара аныхлыркәша, аҭаацәара далалеит Ҷлоу. Акыр шықәса аус луан Ҷлоутәи ахәшәтәырҭаҿ мед. еҳәшьас.
Аибашьра аамҭазы Елианора дрывагылт амед. еҳәшьцәа агоспиталь аҿы. Акырынтә дрылахәын ахақәиҭратә жәыларақәа.
Аибашьра анеилга ашьҭахь аус луеит Аҟәатәи ахәшәтәырҭақәа руак аҿы лзанааҭ ала.
Џьынџьал Елианора, акыр шықәса дыздыруан лусура ала. Уи аус луан Ҷлоутәи ахәшәтәырҭаҿ аԥшқацәеи ахәыҷқәеи рыҟәша аҿы медеҳәшьас. Лареи сареи ҳусура еизааигәан. Аибашьра ианалага, раԥхьатәи амш инаркны агоспиталь ахь инеиз дреиуоуп. Уи илылшаз, иаалырԥшыз агәымшәареи ахачҳареи реиҭаҳәара сылшом. Уи сааҭк аԥсшьара лхы иалымҭеит. Лус оумашәа дазыласын. Рхыԥхьаӡара рацәаӡоуп уи раԥхьатәи ацхыраара зылҭаз ахәцәа. Акыр иаԥсоуп, аамҭа ашәарҭа бааԥс ианҭагыла, Елианора лҩызцәа амедицинатә еҳәшьцәа рус бзиан иахьырдыруаз, агәымшәара ахьаадырԥшуаз.
Нулиа Шьынқәба, акушер.
АИБАШЬРА САРА ИСЗЫННАЖЬИТ АХӘРАҚӘА...
Ҳара иаҳхаагахьаз аамҭақәа исыҵарҳәон хымԥада аибашьра ишалагоз.
Авгәст 14, 1992 ш. рыҽны аибашьра ишалагаз анҳаҳа, ҳҳақьым Геннади Иван-иԥа Тропинин дааҳалагылан иҳаиҳәеит зегь
ҳаимпырц. Аха ҳара уи ҳаизымӡырҩит. Ҳахәшәтәырҭа иамаз аԥҭекаҿ иҟаз ахәшәқәа зегь азаҳкит ахархәара. Ҳара ҳҳақьым агәра игомызт аԥсуаа шаиааиуаз ала.
Авгәст мза анҵәамҭазы, Очамчыра араион аҳақьым хада Даур Гәыргәлиа ицхыраара ала ақыҭа агәы аҿы игылаз азауад “Зариа” афилиал ахыбра алаҳхит госпитальс.
Аибашьраҿ ҳара абџьар аашьҭыхны ҳмеибашьуазаргь, зегь акоуп иуадаҩуп аибашьра иахылҿиаауаз агәаҟрақәа зегьы ҳала иахьабаз. Ирацәаӡоуп сгәалашәараҿы иаанхаз амшқәа.
Ҳара ҳзыҩназ азауад афилиал ахыбраҿы Мрагыларахьтәи афронт аштаб хада анеиҿыркаа, ҳгоспиталь еиҭаҳгеит. Рудик Ҷолокәуа иҩны ҭадырцәит аҭаацәа. Уи ахыбра маншәалан ахәцәеи ачымазцәеи рыдкылараз.
14 ианвар, 1993 ш. руха, асааҭ 12 иаарылгоны ҳқыҭа иагәыдырҵо иалагеит ашьақәгыла ”Град”. Ҳара ҳҿы ишьҭан 12-ҩык раҟара ахәцәеи ачымазцәеи. Еиҳарак Лабрааи, Мықәтәи ачаи совынхарааи.
Цәгьала игәаҟуан, Мықәтәи асовнхара аҟынтәи иааргаз ҭаацәак. Анхәа, аҭаца, нас ахәыҷы. Урҭ ӷәӷәала ихәын. Исгәалашәоит, аҭаца дыԥсит, андуи амаҭеи еиқәҳархеит.
Ажәак ала ҳзыҩназ ахыбра иаакәыршан иԥжәон аснариадқәа. Ашәқәеи аԥенџьырқәеи ҿыжәжәаны иагеит. Ауха аус ҳацыруан аҳақьымцәа дуқәа Зураб Ачбеи, Гьаргь Кәакәасқьыри, анастазиолог Андреи Ҭыжәбеи. Аиаша ҳҳәозар, даара ҳшәеит. Аха ҳара машәыр ҳмыхькәан ишеит. Убри ауха аштаб агәашә аҿы иԥжәаз аснариад ишьапы ицәнарӡит Гарри Воуба.
Иара адырҩаҽны иҟалеит убри аҩызаҵәҟьа. Ҳара ҳгоспиталь еиҭаҳамгар амуит. Убри нахыс ҳусура ииаҳгеит Ҷлоутәи ашкол ахыбра ҵаҟатәи аихагыла ахь.
1993 ш. рзы авгәст мза, ҳара ҳгоспиталь аусзуҩцәа ҳҽеидкылан ҳаиасит Мықәҟа. Ҭыԥс иалаҳхит ашкол ахыбра. Аиаша ҳҳәозар, уи еиҳагьы ишәарҭан. Ашкол ахыбра актәи аихагыла ҵаҟа адгьыл иҵамызт. Ҳара Ҷлоутәи агоспиталь ахь иааҳаԥхьеит Мзиа Арҟәыџь, Маиа Логәуа, Дареџьан Логәуа, Таниа Адлеиба. Урҭ уахь инаргоз ацхыраара рырҭон.
Дочиа Ламара.
Еиҳарак сгәалашәараҿы ихьаау мшны иаанхоит сентиабр 15, 1993 шықәса. Ашьыжь шаанӡа афронт акомиссар Гашик Аӡынба дааҩнашылан, адҵа ҳаиҭеит ҳҽырхианы ҳаҟазарц, афронт ацәаҳәақәа зегь рҿы ажәыларақәа цоит ҳәа ҳаиҳәеит.
Иагьа аамҭа наскьаргьы, иагьараан игәырӷьароу хҭыс дук сақәшәаргьы, сгәаҿы иаанхоит, сыла иаахгылоит шәҩыла ҳаибашьцәа рхаҿқәа. Иқәыԥшқәаз, изаамҭанымкәа адунеи иацәыӡуаз, ус ахәҭоушәа зхы анраалан зынарцә мҩа иқәлоз. Издыруада сыԥсы рзеиқәырхозар ҳәа зылақәа ҭраа иаҳҿаԥшуаз, еиқәҳархаз, иаҳзеиқәмырхаз... Уи аҩыза уаҳа шәақәымшәааит, амедицина аусзуҩцәа. Ицәгьаӡоуп аԥсҭазаара анузеиқәмырхо аамҭа!
ШЬАЛАШЬАА ЖАННА ТЫКӘА-ИԤҲА
Шьалашьаа Жанна Тыкәа-иԥҳа диит 1962 ш. рзы, Ҷлоу ақыҭан. Ҷлоутәи абжьаратә школ даналга, 1979 ш. азы дҭалеит Ленинградтәи амедицинатә техникәым. Аус луан Аҟәатәи ахәшәтәырҭақәа руак аҿы мед. еҳәшьас. Аибашьра амца анакуаз Жанна аус луан Ҷлоутәи агоспиталь аҿы. Аибашьра амца анакуаз Жанна аибашьцәа дрыцны акырынтә ажәыларахь дцахьан.
Аиааира зманы Егры ацҳахь инаскьоз аибашьцәа дрывагылан. Абџьар ацынхәрас уи дрыҵан ацхыраара зларылҭоз ахәшәқәа.
Ҳазҭагыло аамҭазы аус луеит Очамчыратәи ахәшәтәырҭаҿ.
Елианора Џьынџьал, амедеҳәшьа.
ҶАН-ОГЛЫ ЛАРИСА НИАЗБЕИ-ИԤҲА
Ҷан-оглы Л. Н. диит 1962 ш. рзы, Ҷлоу ақыҭан. Ҷлоутәи абжьаратә школ даналга, дҭалеит Ленинградтәи амедицинатә ҵараиурҭа. 1982 ш. инаркны аус луан Аҟәатәи аихамҩатә хәшәтәырҭа ахәыҷқәа рыҟәшаҿы мед. еҳәшьас.
Аибашьра ианалага Лариса дааит Ҷлоуҟа. Амедицинатә еҳәшьцәа ацхыраара анырҭахха, Лариса днеит
агоспиталь ахь. Уи ааԥсарак ҟамҵакәан уахи-ҽни дырхагылан ахәцәа. Агә-Бедиа ахақәиҭратә жәылара далахәын.
Иланашьоуп “Агәымшәаразы” амедаль.
Ҷан-оглы Лариса, далгеит Ҷлоутәи абжьаратәи ашкол. Убри ала акәын уи лыуаажәлар дызлардыруаз. Аха Лариса дзакәытә ԥҳәызба гәымшәаз еилыркааит аибашьра аамҭазы.
Ирацәаҩуп Ҷлоу ашәара аныҟала, уи згәы, иалымшакәа иалҵны ицаз. Аха Лариса Ҷан-оглы уи аҩыза лзыҟамҵеит. Уи лқыҭа гәакьаҿ лзанааҭ лхы иалырхәеит, лыуаажәларгьы дрыхәеит. Лара лашьцәа еибашьуан, убри ларгьы лымч ҩбанатәуан. Сашьцәа ирыхьуа сеидроума, ара сгылазароуп лҳәон. Лариса ҩныс-гәарас илымаз агоспиталь акәын. Агоспиталь усгьы џьарак мацара иҟамызт. Уи аибашьра ацәаҳәа иазааигәартәуан. Ажәыларақәа ацәаҳәақәа зегь рҿы ианцоз, Лариса ԥсыхәа ҳалҭомызт ларгьы уахь дрышьҭалон. Уи дрыцын Агә-Бедиа ахақәиҭтәратә жәыларахь ицоз аибашьцәа.
Лариса дуцзар умшәакәан ужәыл, уи ацхыраараз дыхиоуп ҳәа лзырҳәон аӡәырҩы. Аибашьраҿ иит иҿыцӡа Лариса лыхьыӡгьы. Уи дҟазоуп, деилҟьоуп, дгәымшәоуп, аказы уеиҵалырхом.
ЏЬОПУА МИМОЗА НУРИ-ИԤҲА
Џьопуа М. Н. диит 1958 ш. рзы, Ҷлоу. Ҷлоутәи абжьаратә школ даналга, дҭалеит Ленинградтәи амедицинатә ҵараиурҭа. Далгеит қәҿиарала 1984 ш азы. Аус луан Ҷлоутәи ахәшәтәырҭаҿ мед. еҳәшьас.
Далахәын Агәы-Бедиа ахақәиҭратә жәылара.
Ламара Дочиа, амедеҳәшьа.
Џьопуа Мимоза лусураҿ
дагәылыҷҷаауан, есқьангьы гәырӷьарак лхы-лҿы ианубаалон. Аибашьра аамҭа уадаҩрақәеи ашәарақәеи ацын, хымԥада. Аибашьратә аамҭа иалагӡаны, Мимоза иҵегь деилаҳкааит. Уи ааԥсара захьӡыз лыздырӡомызт, ацәа лыла ихымлакәа ахәра змаз ихылаԥшра лылшон акыр аамҭа. Аибашьра агәаҿы уи дазыхиан ахәцәа ралгара, раԥхьатәи ацхыраара рыҭара.
Убас оуп ишаԥҵоу аԥсҭазаара, аибашьра аамҭаз иҿыцӡа ииуан аибашьцәа дуқәа рыхьӡқәа реиԥш урҭ рыԥсҭазаара аиқәырхараз ихиаз рыхьӡқәагьы.
даара дласын. Уи лхалаҭа шкәакәа
В.Ахсалба, афельдшер.
АХСАЛБА ВЕНЕРА АДГӘЫР-ИԤҲА
Ахсалба В. А. диит 1949 ш. рзы, Лаҭа. Аҟәатәи амедецинатә ҵараиурҭа далгеит афельдшер изанааҭ ала.
1985 ш. раахыс аус луан Ҷлоутәи ахәшәтәырҭаҿ. Аибашьра ианалага уи аус луан Ҷлоутәи агоспиталь аҿы фельдшерс. Уажәы аус луеит амбулаториаҿ лзанааҭ ала.
АУАДАҨРАҚӘА ЗЦЫМЫЗ МЫШКГЬЫ ЫҞАМЫЗТ.
Ҳара аибашьра ҳҽазыҟаҳҵомызт, аха уи хымԥада ишаҳԥеиԥшыз агәра згон. Сгәы иаанагаргьы агәра сызгомызт аибашьра иахҟьаны абарҭ рҩызцәа арыцҳарақәа збап ҳәа. Дарбанызаалакь аӡәы игәы иаанагап ҳәы сыҟам, ҳара ҳнапы ианыз аус мариан ҳәа. Хаҭала ҳара амедеҳәшьцәа аибашьра ахьцоз адәаҿы ҳгыламзаргьы уи ҳара ҳазааигәан, ҳҽырхианы ҳаԥшын ахәра зауа аӡә дааргома ҳәа. Ҳгоспитальгьы акырынтә еиҭаҳгахьан, аибашьра ацәаҳәа ашьҭахьҟа ԥсыхәа ахьынӡамаз инаҳгон. Уи аамҭа иалагӡаны ҳара иаабаз аҩыза рԥеиԥшымхароуп ҳаԥхьаҟа еиҵагыло аҿар. Иацы ҳалаҿ изызҳаз арԥыс, иахьа дхәуп ҳәа дрыман иааиуан, иара убас машәырла ҳаӷа ибомбақәа индырҵәоз аҭынч уаа ахәыҷқәа. Иҟан убри аҩыза аамҭақәак аҳақьым ихала зегьы данырхьымӡоз. Ажәак ала аибашьра аамҭа наскьацыԥхьаӡа ҳара ҳусура еиҳа иуадаҩхон. Иҟалон жәаҩыла ахәцәа, аԥсцәа анааҩнаргалоз. Убасҟан ҳара зегь ҳахиан, аха иаҭаххон анапы рацәа.
Хаҭала сара дазгәасҭоит, саргьы сшәыдгылоуп, исылшо зегь ҟасҵоит ҳәа иаҳзааиз Жанна Шьалашьаа
Аамҭа маҷк инаскьахьан даҳзааит Лиана Ҵәыџьба. Урҭ рҩызцәа амедицинатә еҳәшьцәа зус иазҟазаз рыҟазаара цхыраара духеит. Иара убас асанинструкторцәа хаҭала Маиа Џьопуеи Мариа
Адлеибеи ҳзааит. Урҭ ҳара ҳус дырманшәалон.
Сара, ақыҭа фельдшерк иаҳасаб ала иҭабуп ҳәа расҳәоит, аамҭа
бааԥс ҳанҭагылаз ҳгәаҟра ҳацеиҩызшаз, џьара зхы змырхаз амедеҳәшьцәа. Ҷыдала зылшареи зԥышәеи ҳаракыз дреиуан Зураб Шьынқәба
Мрагыларахьтәи афронт ахырхарҭа ала аибашьра агәаҿы игылан ҳәа азысыԥхьаӡоит аҵыхәтәанӡа иҳавагылаз ҳҩызцәа зегьы.
Венера Ахсалба, афельдшер.
ШЬЫНҚӘБА НУЛИА ГӘЫГӘ-ИԤҲА
Шьынқәба Н. Г. диит 1936 ш. рзы Ҷлоу. Далгеит Аҟәатәи амедицинатә ҵараиурҭа. Акәшер изанааҭ лымоуп. 1972 ш. раахыс аус луан Ҷлоутәи ахәшәтәырҭаҿ. Аибашьра аамҭазы уи аус луан Ҷлоутәи агоспиталь аҿы. Ҷлоу ақыҭеи уи иазааигәаз ақыҭақәа рҟынтәи иаҭааз ахҵәацәеи рахьтә имаҷҩым ахшараураз ацхыраара
зылҭаз. Лнап ианыз аус дазҟазан. Иахьа уажәраанӡа аус луеит ақыҭа амбулаториаҿ акәшерс.
АҲӘБА МАНАНА ШЬАЛОДИА-ИԤҲА
Аҳәба М. Шь. Диит 1958 ш. рзы Ҷлоу. Ҷлоутәи абжьаратә школ даналга, уи дҭалеит Шәачатәи амедицинатә ҵараиурҭа. 1979 ш. азы аусура далагеит Шәача ақалақь ахәыҷтәы поликлиникаҿ мед. еҳәшьас. Иара убас аус луан, Мықәтәи ахәшәтәырҭатә амбулаториаҿ.
Аибашьра ианалага Манана диасит Ҷлоутәи агоспиталь ахь. Уи ааԥсарак ҟамҵакәа аус луан аибашьра аҵыхәтәантәи амшқәа
рҟынӡа. Уажәы аус луеит Аҟәатәи ашьеилаҭәарҭатә станциаҿ.
ХАСАН-ОГЛЫ ЛИАЛИА СУМА-ИԤҲА
Хасан-оглы Л.С. диит 1943 ш. рзы Ҷлоу ақыҭан. Абжьаратәи ашкол даналга, амедицинатә еиҳәшьа изаанаҭ шьҭылхит.
1967 ш. инаркны 1992ш. рзынӡа аус луан ахәшәтәырҭаҿ медицинатә еҳәшьас.
Аибашьра аамҭаз Лиалиа илылшоз ала ачымазцәеи ахәцәеи рымаҵ луан агоспиталь аҿы. Ирацәаҩӡоуп уи ацхыраара зылҭаз аибашьцәа
рхыԥхьаӡара.
Жәаԥҟа ҵас илзырҳәон Лиалиа, – уи агәыр анузыҟалҵа,
ухьаақәа зегь аахҽуеит, заҟа деиқәоу аҟара дхаауп ҳәа. Аибашьра ашьҭахь уи аус луеит ақыҭа амбулаториаҿ.
ИНАԤШЬБА ЕММА АДГӘЫР-ИԤҲА
Инаԥшьба Е. А. диит 1964 ш. рзы, Ҷлоу. Далгеит Аҟәатәи амедицинатә ҵараиурҭа. Аибашьра иалагаанӡа аус луан Ачадаратәи ар хәҭа амедпунк аҿы.
Авгәст мза 14, 1992 ш. рыҽны ацҳа Ҟаԥшь аҿы аӷа хәымга иҿагылаз аԥсуаа дрылахәын. Ацхыраара рылҭон ахәцәа. Аибашьра аамҭа иалагӡаны даара ирацәаҩуп раԥхьатәи ацхыраара зылҭаз ахәцәа. Уи дцон зегь реиҳа ицәгьаз, ишәарҭаз ажәыларахь. Мрагыларахьтәи афронт ахырхарҭа ала имҩаԥысуаз ажәыларақәа рахьтә ирацәоуп уи дызлахәыз. Ҩынтә-хынтә верталиотла Гәдоуҭаҟа илгеит ахәра бааԥс зауз аибашьцәа.
Аибашьра ианалага аҽны инаркны, аӷа хәымга иҳәаақәа дырхырцаанӡа, Емма иаалырԥшит ахачҳареи агәымшәареи. Иланашьоуп Леон иорден.
ХАСАН-ОГЛЫ АСИДА ЗААБЕИ-ИԤҲА
Хасан-оглы А. З. диит 1967 ш. рзы, Ҷлоу ақыҭан. Занааҭла дырҵаҩуп. 1989 ш. инаркны аус луан Тҟәарчалтәи ахәбатәи абжьаратә школ аҿы рҵаҩыс. 1992 ш. азы Аԥсны аибашьра ианалага, Асида лхатәгәаԥхарала диасит Ҷлоу еиҿкааз агоспиталь ахь санинструкторс. Иаарласӡан днарывагылеит амед. еҳәшьцәа.
Асида лгәы еиҭамԥакәан дрыцын ажәыларахь ицоз аибашьцәа. Дрылахәын Цагера, Ануаа рхәы,
Ахалдаба ахақәиҭтәратә жәыларақәа.
Аибашьра ашьҭахь, аус луеит лзанааҭ ала Аҟәатәи абжьаратә
школ аҿы. Иланашьоуп Леон иорден.
ҴӘЫЏЬБА ЛИАНА КӘҴИҴ-ИԤҲА
Ҵәыџьба Л. Кә. диит 1951 ш рзы, Ҷлоу. Далгеит Аҟәатәи амедицинатә ҵараиурҭа. 1972 ш. раахыс аус луеит Ареспублика Аԥсны агәабзиарахьчара аминистрра ашьеилаҭәаратә станциаҿ .
1992 ш. азы Лиана дгьежьит Ҷлоуҟа. Аибашьра аамҭа зегьы уи аус луан Ҷлоутәи агоспиталь аҿы медеҳәшьас. Лылшареи лԥышәа
ҳараки азылкит ауаа ргәабзиара ахьчареи ахәцәа ацхыраара рыҭареи.
ШЬЫНҚӘБА ЛИУДМИЛА ТЫКӘА-ИԤҲА
Шьынқәба Л.Т. диит 1954 ш. рзы, Ҷлоу. Ҷлоутәи абжьаратә школ даналга ашьҭахь, қәҿиарала далгоит Ленинградтәи амедицинатә ҵараиурҭа. Акыр шықәса инеиԥынкылан аус лухьан Ҷлоутәи ахәшәтәырҭаҿ медеҳәшьас.
Аибашьра ианалага агоспиталь аҿы иааиԥмырҟьаӡакәан лҩызцәа дрывагылан ацхыраара ҟалҵон.
Аибашьара анеилга ашьҭахь, аус луеит лзанааҭ ала Аҟәа ахәшәтәырҭақәа руак аҿы.
ЏЬОПУА МАИА ЏЬАМАЛ-ИԤҲА
Џьопуа М. Џь. диит 1966 ш рзы Ҷлоу. Далгеит Ҷлоутәи абжьаратә школ. Афатә ҟаҵаҩы ҳәа азанааҭ анлоу аусура далагеит 1985 ш. азы Ҷлоутәи ахәышәтәырҭа аҿы афатә ҟаҵаҩыс. Уи лусураҿ дҿырԥшыган. Аԥсны аибашьра ианалага Маиа дызлаз лҩызцәа нылмыжьит. Амедеҳәшьцәа дрывагыланы аусура далагеит. Уи лгәымшәара атәы азгәарҭахьан.
Аибашьра ааилгаанӡа лусура аанылмыжьит.
АДЛЕИБА МАРИА ГАХӘ-ИԤҲА
Адлеиба М. Г. диит 1949 ш. рзы, Ҷлоу. Ҷлоутәи абжьаратә школ далгеит.
1977 ш. раахыс аус луан Ҷлоутәи ахәшәтәырҭаҿ еилыргаҩыс. Аибашьра аамҭазы, уи аус луан агоспиталь аҿы лзанааҭ ала, иара убас ахәцәа анырацәаҩымыз амед.еҳәшьцәа дрывагыланы ацхыраара ҟалҵон. Уи лусураз иалкааз ахәшьара лырҭахьеит лҩызцәа.
АИБАШЬРА АМҨАДУ
Аҭоурых ду змоу мҩоуп “Аибашьра амҩаду” ҳәа ахьыӡ ҷыда зырҭаз амҩаду. Уи амҩа Ҷлоу иагәҭылгоуп, 16 км. аҵанакуеит ҳқыҭаҿы. Ари амҩа ианысыз рхыԥхьаӡара даара ирацәоуп аибашьра аамҭа иалагӡан. Аҭара инаркны, Кәтол, Џьгьарда, Ӷәада, Ҷлоу, Ҭхьына, Гәыԥ, Тҟәарчалынӡа еиднакылоит ари амҩа. Анаара ихҵәан идәықәлоз ауаа ауардынқәа асакасақәа мҩаԥызгоз амашьынақәа, атракорқәа, заҟа гәаҟреи лаӷрыӡи, заҟа шьарҩаши анҭәалоузеи ари амҩа. Иара ус баша икаԥсоу ахаҳәқәа ракәзар, ҭоурыхла иҭәуп, зегь акака ирышаҳаҭуп абри амҩаҿы.
Сентиабр мза 20, 1992 ш. инаркны, Ҷлоу ирацәаҩхо иалагеит ихҵәан иаауаз рхыԥхьаӡара. Ҷлоу ашәҟәы иҭагало ахҵәацәа рхыԥхьаӡара наӡоит 2280-ҩык рҟынӡа. 15-20-ҩык иреиҳаны ахҵәацәа зҭаз аҭаацәа ыҟан. Ахҵәацәеи иара Ҷлоу иаланхоз ауааԥсыреи рхыԥхьаӡара наӡоит жәанызқьҩык рҟынӡа. Ақыҭазы ицәгьамыз иарбаныз усҟан, зегьынџьара былуан, амца акын ҳаԥсадгьыл, аха ара даҽакы излеиԥшымыз ауааԥсыра рхыԥхьаӡара рацәан, реиқәырхара ахахьы аагара уадаҩын. Ҳара ҳауаажәлар ишырҵасу еиԥш, рхы аҵкыс пату рықәрҵар рҭахын ирҭааз, урҭ амашәыр рҟәыблаазарц анцәа иҳәон.
Цхьынҵҟарынтәи ихҵәан Ҷлоу иҟаз Ҵәыџьаа рҭаацәа амашәыр ду рыхьит. Ақыҭа аштаб иақәкны атехника хьанҭа ааха аныҟанаҵоз, даҿашәеит 14 шықәса ирҭагылаз Џәыџьба Н. Ахәра ӷәӷәа лоуит уи ланду. Ари амашәыр ҟалеит иуль 2, 1993 ш. рыҽны
Аибашьра ианалага раԥхьатәи амшқәа рзы ишьақәдыргылахьан аибашьцәа рыфатә ауаа рылгаразы аграфик.
Аамҭа анынаскьа аҭагылазаашьа аҽаԥсахит. Ахырӷәӷәарҭақәа рахь есымчыбжьа зҽеиҭнызыԥсахлоз аибашьцәа рхыԥхьаӡара 250-ҩык рҟынӡа инаӡон. Арежим ҷыда аԥҵан еиҳа ашәараҭа аныҟалоз, усҟан 300-ҩык рҟынӡа ҟалон. Ноиабр мза анҵәамҭазы, аказарматә ҭагылазаашьа рырҭеит 125-ҩык аибашьцәа. Ашықәс анынҵәоз аамҭазы, С. Жуков напхгара зиҭоз Мыркәылаа рбаталион “Сова”, аамҭала аказарматә ҭагылазаашьа аманы Ҷлоу иҟан. Ҷлоуҟа ииаган араион апрокуратуреи аҩнуҵҟатәи аусқәа русзуҩцәеи. Урҭ 30-ҩык иреиҳан. Аштаб ахьчаҩцәа ааҩык ыҟан.
Аштаб аҩнуҵҟа аус зуази, агоспиталь аҟны аус зуази, ишьҭази рхыԥхьаӡара 130-ҩык иреиҵамызт есҽны. Абарҭ зегьы еиқәыршәалатәын фатәыла. Ахырӷәӷәарҭақәа рахь есымша идәықәырҵон 120 кг. акәац, 10ҭкг. ашыла, ауҭраҭых, аџьыка, асыӡбал. Арҭ еиқәысыԥхьаӡаз ирыласымҵеит Тҟәарчалаа ирзеизаҳгоз афатә. Абри аус аџьабаа ду ацын. Иуадаҩын еиҳараӡак аӡын. Аибашьра атыл аҿы аџьабаа ду збаз рахьынтәи иалкаан дазгәаҭатәуп Гьаргь Сангәлиа. Гьаргь Сангәлиа еиуеиԥшымыз аусқәа наигӡахьан ақыҭанхамҩа аҿы. Уи иџьабаа азгәаҭаны ианашьан аԥсадгьыл аҳамҭа ду. Аха зегь реиҳа иазгәаҭатәу уи имҩаԥигоз аиҿкааратә усурақәа роуп. 1989ш. рзтәи ахҭысқәа раан Аԥсны имҩаԥысуаз ачгаратә акциақәа реиҿкааҩцәа дыруаӡәкын. Аамҭа даара ишыбзиамызгьы Гьаргь илиршеит Гагра ачгаратә акциаҿ итәаз рахь Ҷлоуаа ргара. Аибашьра аанҵәаанӡа ацхыраара аиҭон атыл.
Афатә ҟазҵоз иреиуоуп Гьаргь Ҵәыџьбеи Мыта Шьынқәбеи. Урҭ ирылдыршон шәҩыла аибашьцәа рхәы ианаамҭаз архиара.
Аамҭа наскьацыԥхьаӡа аибашьра амца шакуаз еиԥш, иуадаҩхеит аԥсҭазаарагь. Имаҷхо иалагеит афатә. Арахь есымшааира ибылуаз ақыҭақәа ирылҵуаз ахҵәацәа рхыԥхьаӡара иаҳа-иаҳа ирацәахон...
ИСГӘАЛАСЫРШӘАРЦ СҬАХУП ААМҬАК
Зны аштаб аҿы саннеи, ҩбаҟа чахы иркыз сылаԥш иныҵашәеит, Гәдоуҭантәи ирзааргазар акәхап. Инеимда-ааимдо иаффыҩуан зегьы. Ҿаҵак амхны аӡәгьы иҿы иҭеимҵеит. Ҳажәлар рылымкаа зегь ҳхы рхаҳбаауан урҭ ачахқәа.
Аибашьцәа рзы ицәгьамыз арбану. Амла, ахьҭа, аҵаа, аҵх лашә. Аха урҭ зегьы ирыцкын ршьапы аӡы ахьҭаз. Инеиԥынкылан зегьы ршьапымаҭәақәа хеит. Арезина магәқәа рыцәхеит, измамызгьы ыҟан хымԥада. Мчыбжьыла аҭабиақәа ирҭагылаз аибашьцәа ршьапқәа ӡыла иҭәны, еиқәыхьшәашәа заҟаҩгьы ачымазарақәа ахыркаазеи. Ахҵәацәа иҳаднагалаз ракәзар, рымаҭәа-рҩыҭәа
абаҟаз, урҭгьы ԥсыхәак рзутәын. Агәаҟра згымыз Ҷлоуаа рыԥсҭазаара даара ицәгьан лашарада. Иабаҟаз алампа иҭарҭәоз агаз? Шықәсык алашара ахьыҟамыз, шықәсык азхара абылтәы змадаз? Зымчхара маҷыз афымца станциа хәыҷы ҭадыргылеит Қәмарча. Уи алашара наган аштаб ахыбрахь, иара убас алашара рыман агоспиталь аҿы. Ари даара хәарҭара злаз усын, уи адагьы ԥсыхәа ҟаломызт.
Ауадаҩра дуӡӡа иҭашәаз ҳажәлар уажәы-уажә атехника ахы хьанҭақәа, абомбақәа рқыҭа ишалаҳауазгьы, ана-ара аԥсӡы шааҩуазгьы, агәыӷра ду рыман. Игәра ргон Аԥсны аиҳабы, иажәак џьара радиола ираҳар, раҟара рыцлон, ргәы шьҭнахуан, ауадаҩра изҭагылаз иаиааиуан. Инаҵшьны иазгәасҭарц сҭахуп, абри аибашьра аамҭазы аӡә дгәамҵ-хамҵуа дшумбоз. Зегь лафк рҳәон ҳаӷа ицас аҟынтәи, ргәалаҟазаара шьҭырхуан, ирыхьыз рхы аҵадмырхарц рҭахын. Уаҳа ирылшоз, адунеи зегь иаҟәыҭхан, шықәсык инацны ҳаӷа имацәаз иҭатәан. Зегьы ззыԥшыз, зыгәрагь хымԥада иргоз аиааира акәын. Аӷа хәымга ԥсааивгахак ауаа ишримҭозгьы, уи ицас аҟынтәи ажәлар еиҳагьы акрура иалагеит. Ҭагалан рыцк ԥхасҭарымтәит. Аӡы ӡлагарақәа шамаха зегьы иҭадыргылеит. Зегьы ззыԥшыз, зегьы еибаркны измаз агәыӷра акәын. Аха макьана еилкаамызт иааигәазу, ихаразу, зегь ҳаззыԥшыз аиааира амш.
ИХҲАРКӘШОН 1992 ШЫҚӘСА
Аибашьра иахылҵуаз ашыкьыбжь злымҳақәа ҵнаххьаз ажәлар ихҳаркәшон 1992-тәи ашықәс. Ҷлоуаа рыҷкәынцәа Гәдоуҭа иҟазма, арахь иҟазма, иҭахахьаз рхыԥхьаӡара наӡон 14-ҩык рҟынӡа. Ашықәс анҵәамҭаз, еиҳарак декабр 26, 1992 ш. инаркны даапкӡеит аӷа. Ақыҭақәа Лабра, Тамшь, Мыркәыла, Чаарқыҭ иазааигоз мбатәуп.
Аибашьра акәзар иаҳа “икультуреитәхьан”. Ԥахьа ихылоз аверталиотқәа рыԥсаххьан аҳаирпланқәа рыла. Ҳара ҳаибашьцәа ракәзар, шамаха зегьы бџьарла иеибыҭан. Гәдоуҭантәи лассылассы иаауан аверталиотқәа бџьарлеи џьаԥҳанылеи ирҭәны. Уажәшьҭа аҳаирпланқәа рылашьҭра рҽазыршәон ҳаибашьцәа.
Аибашьра ахьыҟалаз ацас аҟынтәи иҟалазшәа, аӡынра аҽарцәгьаӡеит. Аси аҵаа цәгьеи иугәаладыршәон Урыстәылатәи аӡынра.
Агәаҟра ду иҭашәаз Мрагыларахьтәи афронт ахырхарҭа иаҵанакуаз ҳауаажәлар, декабр 10, 1992 ш. рыҽны, Ҷлоутәи акультуратә Хан унацәа узрыламҵо иҩндырҭәааит. Аибашьра иалагеижьҭеи раԥхьаӡа акәны Аԥсны аиҳабыра рхаҭарнакцәа К. Озгани, С. Багаԥшьи, Гәдоуҭантәи иааит. Иааит урҭ ажәлар ирзааигәан ирацәажәарц. Ари аҩыза аиԥылара, агәышьҭыхга зцыз еиԥыларан, избанзар ҳауаажәлари Аԥсны аиҳабыреи еицәыхаран, рыгәҭа атса бжьан.
Аамҭа наскьацыԥхьаӡа ҳаибашьцәа рымчқәа ршәон. Уажәыуажә еилышәшәон. Гәдоуҭантәи иҿыцӡа ргәы еибафо аибашьцәа анаакылслак, ҳарԥарцәа митә ҟамлазшәа, иҿыцӡа аӷа хәымга иҩеиҿагылон. Декабр мза агәҭазы, Гәдоуҭантәи иааит Ешыраа рыҷкәынцәа. Урҭ дрыцааит Ҷлоутәи аибашьҩы Тариел Ҭарба.
Декабр 26 рыҽны, Лабра ажәылараҿы иҭахеит аишьцәа Асҭамыри Даҭои Езыгәбаиаа, иара убас Даҭо Векуа.
Хҩык аԥсцәа кҿан Иазбеи Ҭарба иҩнаҿы. Мчыбжьык ахиаҵыхәеи рыла, зны исасцәаз, нас зысакасақәа ааргаз аибашьцәа, Ҭараа рыҩны икҿан. Даҽа хҩык аибашьцәа Аркади Занҭариеи А.П. Лапатини, еилкаам аурыс ҷкәыни, гәаҵаӷара асы шьҭыхны Ҷлоу ацентр аҿы аамҭала анышә иамардон. Абарҭ зегьы Лабра иҭахаз ракәын.
Убри иазгәасҭо амш декабр 26, 1992 ш. рыҽны, зымҽхак ҭбаау ажәылара мҩаԥигон аӷа афронт ацәаҳәақәа зегьы рҟны. Убри аҽны мацара Ҷлоутәи агоспиталь ахь иааргеит џ-ҩык ахәра ӷәӷәа змаз ауаа. Урҭ ацхыраара риҭон аҳақьым Гь. Кәакәасқьыр. Саргьы сыблокнот инанысҵеит урҭ ахәрақәа змаз рыжәлақәеи рыхьӡқәеи. (Инанысҵеит, мышкы зны иргәаласыршәартә иҟалахыр ҳәа.)
1.	Багаҭелиа Нодар Николаи-иԥа, Гәыԥтәуп.
2.	Адлеиба Мирон Назим-иԥа, Тҟәарчалтәуп.
3.	Коӷониа Даур Роман-иԥа, Очамчыратәуп.
128
4. Бигәаа Беслан Баграт-иԥа, Ҭхьынатәуп. 5. Воуба Беслан Иона-иԥа, Мыркәылатәуп.
Абарҭ аҷкәынцәа зегьы шықәсыла 25 иреиҳамызт. Убарҭ зегьы рыԥсы еиқәырхан, иаарласынгьы рҩызцәа ирывагылт.
Рхьаақәа нагӡаны ишыхәышәтәымызгьы, ахы цаҳә-цаҳә агьама шырбахьазгьы, ргәы рыхон рҩызцәа рахь, урҭ рҭыԥқәа хазырҭәаауаз маҷын.
Абас инҵәон 1992 шықәса. Аҭоурых аҿы иаанхоз ари ашықәс наскьаҳгон лаӷырӡыла иҭәны. Ана-ара игоз аҳәҳәабжьқәеи аԥсӡи рзы мацара акәым, ус иузычҳауамызт адунеи ахьылагоз. Уажәшьҭа иуадаҩын ахьҭеи амлакреи зцыз аҵхқәа рыхгара. Адунеи ду ҳаагәылырҟан, џьара уаҩы иахьибарҭамыз тышак ҳҭажьызшәа зегь ҳаибаргәаҟуан. Наҟ хараӡа, џьара лашарак ацәаара ҳбон. Аха макьаназ уи харацәазаарын...
Декабр мза 31, 1992 шықәса! Уи ауха, шамаха рыҩны иҟамызт арԥарцәа. Адҵа злаҟаҵаз ала, ршьапы иқәгылан ахацәа зегьы. Ахәымга ииӡбоз еилкаамызт. Даҽа аамҭанык иеиԥшымкәа ихьчатәын ахырӷәӷәарҭақәа, ишәарҭан аштаб ахыбра.
Ауха асааҭ 12 ҟаларцаз минуҭқәак шагыз, иаадыртит артилериатә хысрақәа. Еиԥынкылан ааха арҭон аштаб, иара убас ақыҭа. Аха ҳауаажәлар рдоуҳа ҳаракын, урҭ ахы хьанҭақәа ирзеиԥмырҟьеит уи ауха аԥсҭазаара.
Аси аҵх еиқәыхьшәашәеи иргәылагыланы, аӡы тҟа-тҟо изҭаз аҭабиақәа ирҭагылан 280-ҩык Ҷлоуаа рҵеицәа. Аӷа хәымга ицәырыхьчон ҳауаажәлар, зықьҩыла ахҵәацәа зҭаз рқыҭа. Урҭ ирызшар акәын лыԥхала.
Ианвар мза 5, 1993 ш. руха, ҳаӷа хәымга ааха ду риҭеит ҳаибашьцәа, Мықә асовнхара ахырхарҭа ала. Аминомиот хқәа ҭаҳаит ажра. Ҩыџьа шҭахазгьы, ҳаӷа дыԥхьарцеит згәы еиҭамԥоз ҳаибашьцәа.
Ианвар 6 рзы ашьыжьымҭан, иҿыцӡа аҳәҳәабжь ҳқыҭа иалыҩуан. Ақыҭа агоспиталь аҟынтәи ҩыџьа аԥсцәа зҭаз аҭоубыҭқәа ҭаацәарак ирызнаргон. Иҭахеит Аҳәба Витали Шьалодиа-иԥеи Миқаиа Џьумбер Владимир-иԥеи.
Абас мышьҭа мыждала аӷа ҳҭаижьлеит Ҷлоуаа 1993 шықәса. 129
Ианвар 6, 1993 ш. рыҽны, аӷа иҽирцәгьаӡеит Аҭараҟа. Аибашьар амҩаду убри аҽны мацара ианыргеит 12-ҩык Аӡҩыбжьааи Аҭарааи сакасала, урҭ рахьынтә имаҷҩым иҭахаз. Иара убри амш азы, ажәҩан ихылеит аӷа иҳаирпланқәа СУ-қәа ҩба. Абомбатә ааха арҭеит Ҷлоу.
Ашықәс ҳазҭалаз иҵегь еиҵанарӷәӷәеит ҳауаажәлар. Иаҳа-иаҳа ирацәахон ҳауала абомбақәа ркажьрақәа. Аԥсӡы ааҩуан Гәдоуҭантәи. Аҟәа ахақәиҭтәратә жәылараҿ ишҭахаз аарыцҳауан Ҷлоуаа ҳаҷкәынцәа Ҵәыџьба Алик Уанка-иԥеи Џьопуа Рауф Дауриԥеи.
Мрагыларахьтәи афронт иахьаҵанакуаз џьара уаҩ дзыргәырӷьашаз хҭыск анраҳалак, ажәлар ргәырҩа аархаршҭны ԥхьаҟа аиааирахь рымҩақәа дырхон. Убас зегьы ҳгәы аашьҭнахит, Аҭараа аӷа иҳаирплан МИ-24 ахьыларышьҭыз қ-ҩык ауаа ҭархан.
Ианвар мза 19, 1993 ш. рзы агәыманитартә цхыраара ҳазҭоз аверталиот ҳаӷацәа ибжьыргеит. Адепутат Лабахәуа ицызи иареи рыҭҟәеит ақырҭцәа. Ари игәкажьгахаз усхеит. 23 ианвар рзы ҳқыҭа Ҷлоу иагәыдырҵеит ГРАД. Аҭагылазаашьа иаҳа-иаҳа еицәахо иалагеит. Уажәшьҭа ицәгьан аиааира азхәыцра.
Февраль мза раԥхьатәи амшқәа рзы, ирықәҿиеит Баслахәаа.
Иларышьҭит аҳаирплан СУ-25, аԥырҩы иԥсы шҭаз дааныркылеит. Ари уаҩ дзыргәырӷьашаз усхеит. Аибашьра аилашыҩкымҭаз иааҳалаҩит еиҭах ҳгәы шьҭызхшаз ажәабжь. Ҳаӷа хәымга иааиҭиуаз абџьари аџьаԥҳани зҭаз авагонқәа ааба ааныркылеит Жәыргьыҭ ақалақь аҿы. Ари хҭыс дууп, ҳауаажәлар рҭархага абџьар анцәа имч ала иахьазкыз изымааӡеит.
Амзақәа ииасуаз зегьы ҭәын еибашьрала. Аха ҳазҭалаз ашықәс иҵегь еицәахозаарын, шәымаҭәала иҩчон ҳауаажәлар аӡәырҩы. Февраль мзазы иҵегь даапкит аӷа. Ари амза 28 мшы иамаз зегьы шамаха иҭәын гәырҩа цәгьала.
Ҷлоуаа ҳзы ирацәаӡоуп иҭоурыхтәу амш еиқәаҵәақәа, аха февраль 17, 1993 ш. арыцҳара дуӡӡа ҳзаазгаз мшуп. Убри ауха асыҭәҳәеи аҵааи уаҩ даршәартә иҟан. Асы уаҭәашәпара икаҳахьан. Асааҭ 11 иаарылгон еиԥш, артилериатә ааха арҭеит Ҷлоу. Уи ауха иахәхеит Ануаа рҭаацәа. Ҵәыџьба Лиубеи лыҷкәын Дамеи Ануеи уаҵәҟьа иҭахеит. Радион Ануа Гәдоуҭатәи агоспиталь
ахь ддәықәырҵеит, аха дырзеиқәмырхеит. Абас иҿыцәааит ҭаацәарак рхәышҭаара. Убри ауха Ҷлоу иалаҳаит 32 хы хьанҭа ГРАД. Абарҭ рҩызцәа ахҭысқәа иҟалоз ршьара иқәнаҟьон ҳауаажәлар хымԥада, аха акала еиҵахомызт ҳаибашьцәа. Урҭ рус рдыруан, иазыԥшын аиааира ду амш.
Сазхьаҵны иазгәасҭарц сҭахуп, афронт ацәаҳәақәа зегь рҟны ажәылара зҽазызкуаз иаҳа-иаҳа ишеицәахоз, рымҽхаки рымчи шеиҳартәуаз. Ма иԥсыр акәын, мамзаргьы аҩада аҳаракырақәа рнапаҿы иааргар акәын аӷацәа.
25 февраль азы аӷа ижәылараҿ иааидкылан ицәыӡит атехника хьанҭақәа фбеи, 200-ҩык аибашьцәеи.
Февраль мза 25 рыҽны, Мыркәыла аӷа хәымга данажәла, ацхыраара рыҭараз ицоз агәыԥқәа ирылан Ҷлоуаа рыҷкәынцәа 5џҩык рҟынӡа. Аиҿагылара бааԥс иҟаз ҽнак ала ихыркәшамызт. Уахьынтәи иааҩуан аусқәа даара ишыӷәӷәаз, аӷа бааԥсыла иҽеибыҭан дышжәылоз. Ҷлоутәи агоспиталь ахь иааргон ахәцәа. Ус имариамхеит аусқәа. Рыԥсы шҭаз итҟәаны иргеит ҳаибашьцәа.
Убарҭ дрылан шьҭрала и-Ҷлоутәыз Турнанба Џьамал. Аилкаа злаҳауз ала, Џьамал дхәын даныргоз. “Ацхыраара” ирҭарц астол дықәырҵеит. Аҳақьым Г. Харчилава уажә дибазма Џьамал. Акапельница ихаргылан дышиацәажәоз, уахьеибашьуаз заҟаҩ узшьыда ҳәа қырҭшәала диазҵааит. – Исыԥхьаӡомызт ирацәан! Иаанхазгьы урҭ шәрышьҭалоит – иҳәан дааччеит, Џьамал.Убри аамҭазы ихагылаз аҳақьым агәыр ала аҳауа дәықәиҵеит. Уи лырҵабыргуеит Очамчыра агоспиталь аҿы аус зуаз асанитартә еилыргаҩы В.
Ҷлоу иааргаз аԥсцәа рхыԥхьаӡара 16-ҩык ыҟан. Ихәын аа-ҩык. Ишәарҭаз ахәра ихәдаҿ иман, аха деиқәхеит Маврик Кәарҷиа. Ус иаарласны иеилыргамызт иԥсызи ихәызи. Ҷлоуаа шәҩыла аштаб ахь икылсит.
Анацәа ирыздыруамызт зыҷкәынцәа аҿашәаз. Хымш рҟынӡа ицон аиҿцәажәарақәа аԥсцәа раагаразы. Еиҭныԥсахрыла ироуит Очамчыраҟа иагаз рыԥсыбаҩқәа.
Февральтәи ишьаарҵәыраз амшқәа рзы Ҷлоутәи акультуратә Хан уахьыныҩналоз, аԥсатә кәыбақәа еиваӷӷа игылан. Амала урҭ аӡәгьы дырҭамызт, аха зеиԥш ҟамло акгьы ыҟам, иааргоз зҭарҵоз
аҭахын, уаҳа џьаргьы ирзымгоз, аамҭала анышә иамардоз аибашьцәа рацәаҩын.
Мыркәыла аӷа дыԥхьарцеит, ацәыӡ дуқәа ирҭеит. Рымч еилан Мрагыларахьтәи аибашьцәа рыхәҭақәа.
Март мза ҳанҭала, аибашьра ашыра Лабраҟа ахы археит. Март 12, 1993 ш. рзы, аӷа хәымга дықәырцеит Лабра, ҳаибашьцәа 12ҩык ҳацәҭахеит. Март 26 рзы, еиҭа аҽарҿыцит Лабраз ажәылара.
ААԤЫНРАМЗИ, АХА ААМҬА ГӘАҞРАН
Ааԥынра ааит. Еилагӡатәын аус дуқәа ҩба – анхареи, аибашьреи. Уажәы-уажә аӷа иҳаирпланқәа ажәҩан иҩаҵаԥраауан, агәыз-гәыз ҳәа ажәҩан иҩалырбган абомбақәа наҳалажьны илаҳахҟьон. Март мза 1, 1993 ш. рзы жәҩанла икарыжьуаз абомба дахәхеит 65 шықәса ирҭагылаз анхаҩы Алҭеиба Ҷаӷәыта. Март мза иалагӡан 160 бомба хьанҭа ҳаирпланла иалажьын Ҷлоу. Март мза 18 рзын икарыжьуаз абомбақәа апарашиутқәа рыцраҳәан, уигь иҿыцыз аԥшьгамҭан. Еиҳарак уи згәыдырҵоз аштаб ахыбра акәын, аха аибашьцәа лыԥхала еиқәхон.
Еиҭах ԥсӡыла ихҳаркәшон март мза. Март 15-?6 рзы Аҟәа ахақәиҭтәраз иҭахаз ҳарԥарцәа рыԥсӡы ааҩуан. Радиола адашшылара ҟаиҵон Адлеиба Симон. Иҭахеит: Адлеиба Одиссеи, Быҭәба Витали, Акаба Витали, Инаԥшьба Борис.
Хҭыс дула март мза анаахҳаркәшоз, иубаз еицәа убеит ҳәа ҳанҭалеит апрель мза. Анхара иаргәаҟуаз ҳауаажәлар амра шаакылыԥхалак амхурсҭақәа рахь иеихагәышьон. Апрель мза 1, 1993 ш. рыҽны даара амра хааӡа иааԥхеит. Иҟаз аҭагылазаашьа рҽақәыршәаны, ҳауаажәлар русқәа ишырҿыз ауп иҿыцыз аԥшьгамҭа шиӡбаз ҳаӷа. Минуҭк иалагӡан жәҩан гәылеи, техника хьанҭалеи ахы ҭҟьарақәа еиқәыршәаны иагәыдырҵеит Ҷлоу. Аҳаирпланқәа ҩба икарыжьит 500 кг. ицоз абомбақәа ԥшьба. Очамчырантәи идәықәырҵоз ГРАД амца анаркит Ҷлоуаа ҳмандаринаҭра. Абомба хьанҭақәа икаҳаз, Ҷлоу ацентр ааигәа игылаз аҩнқәа арбгеит. Апрель мза 3 руха, амашәыр ду
ҳԥеиԥшитәит ҳаӷа. ГРАД ашьақәгыла ақыҭа иагәыдиҵеит. Убри дахәхеит Ҵәыџьаа рҭаца Марина Ҳаџьымба.
Абас ала, Ҷлоуаа рҭыԥҳацәа ԥшь-ҩык аӷа ихәхеит. Лиуба Ҵәыџьбеи Марина Ҳаџьыми ҳаӷа итехника иахәхеит Ҷлоу, Ирина Адлеиба атехника хы даҿашәеит Аҟәа, Мадонна Сангәлиа аверталиот дҭаблит. Ахаан азы имӷьаӡо агәхьаа дуқәа ҳауаажәлар ирзынижьит иҳақәлаз аӷа.
Маи мзазы ҳзышьцылаз атехника ахқәа иҵегь ҳгәы ҭырҟьо иалагеит. Маи 10 аҽны, 160 техникатә хы алаҳаит Ҷлоу. Маи мза 11 рыҽны, Лаҭантәи ашәанцәа ажәылараз рыҽшдырхиоз ала адырра ҟалеит. Ари ашәара даҽакы иеиԥшымызт. Амшын аган ахь усгьы дара иркын. Аҩадантәи ашәанцәа арахь идәықәлар, иҵегь ҳусқәа цәгьахон.
Маи 12, 1993 ш. рзы аҩада ашьхарахь рҭыԥқәа ааныркылеит З. Кәарҷиа игәыԥ “Ажәеиԥшьаа” аибашьцәа. Уажәшьҭа агәҽанызаара ду аҭахын. Аӡәгьы ишҳаимҳәозгьы аамҭа аҽшеиҭанакуаз аабон. Аха иҳаздыруамызт иеиӷьхозу иеицәахозу. Зегь ирыцкыз, ҳаибашьцәа ргәалаҟазаара акырӡа иеиӷьхан иҟан. Зегь ццакырак рыман. Иахыццакуан аиааира агара.
Ишдыру еиԥш, маи 19, 1993 ш. рзы, адҵа ҟаҵан аиҿахысрақәа аанкылазарц. Москва иеицәажәон Ельцини Шеварнадзеи. Урҭ џьара иҳахәо ак рыӡбозар ҳәа ажәларгьы агәаҟра рыман. Аха цас иҟарҵозар акәхарын, убри иазгәаҭаз аамҭазы, ҿааихак рмоуит ахысрақәа ицоз. Ҳаӷа итехникақәеи иабџьарқәеи рхыҭҟьара ақәкын Ҷлоуи егьырҭ иҳакәыршаз ақыҭақәеи.
Иун мза акы, аибашьра ҿыц ахы акит Тамшь. Ари аҩыза аидыслара бааԥс аҟны ҳаӷа ицәыргеит аибашьыга техника БМП. Иун мза ҳанҭала нахыс, ҳаибашьцәа аԥсҭазаара иаркарахьаз
зегьы рҽеиҭаркит. Рааԥсара зныԥшуаз рлакҭа мацара акәын, зегьы неибеиԥшны иахыццакуан аиааира агара. Ари амзазы иаҳа ирласырласны иаҳзаауа иалагеит аверталиотқәа Гәдоуҭантәи. Ҳаӷа итехника хқәа дырмеигӡакәан ҳгәыдҵара далагон урҭ рыбжьы шаагалак. Игәаҟхьаз, икарахахьаз, зыҩнқәа ирхыҵны иаҳҭаз ахҵәацәа, иара ҳара зегьы верталиотк азна агәырӷьара ду ҳзааргон.
Избанзар, уажәшьҭа аџьаԥҳаны нҵәоит, ҳаӷа иҿааихаргьы уи маҷуп ҳәа ргәы анааиҭаԥоз аамҭазы, иаҳзаауа иалагеит
ҳаибашьцәеи ҳареи ҳаԥсы еиқәырхага аверталиотқәа. Уи нахыс ҳаӷа иҿаԥхьа ҳабӷа ӷәӷәан, бџьарла ҳаибашьцәа еиқәшәан.
Иун мза 10 руха, ԥшьынтә лыԥхала итәеит аверталиотқәа. Ари аҵх даҽа ҵхык иалаҩашьомызт. Гәырӷьарыла, гәыӷра шәкыла иҭәын уаҵәтәи амш иҳазшауаз. Убри ауха ҳаӷа итехника хы ақәшәеит Мықәтәи ахәыҷтәы баҳча ахыбра.
Ҳаӷа хәымга итехникала данхысуаз, дахьынтәи хысуаз, дызлахысуаз, ахысра даналагоз, уажәшьҭа ишьақәҳаргылартә иаҳҵахьан. Ашьыжь асааҭ быжьба ианаарылгоз, аилкаа злаҳамаз ала, атанк БМП – 2 халон араду аҳаракырахь Сталин ибаҟа ахьгылаз. Асааҭ жәаба ҟалаанӡа атанк хысуан иааиԥмырҟьаӡакәан зны Тамшьҟа, Чаарқыҭҟа, Мықәҟа, Ҷлоуҟа. Уи уажәшьҭа ибзианы иаадыруан. Атехника ахыҭҟьара Ҷлоуҟа ианхоз, еиҳарак аштаб ахыб ианақәыркуаз, минуҭқәак раԥхьа агәҽанызаара роуан ауаа. Аимадага ацәқәырԥа аҿы дыбжьалон абжьы аанызкылоз, милаҭла иқырҭуаз Оҭар Кахьеҭилиӡе. Уи аибашьра раԥхьатәи амш аҽны инаркны, М. Кьышьмариа дивагыланы деибашьуан.
Ашьҭахь иаҳа ихәарҭоуп ҳәа диаган уи аус ахь. О. Кахьеҭилиӡе иахьагьы дарӷьажәҩан дрывагылоуп аиашаз иеибашьуаз иуаажәлар. Оҭар ибзоурала акырынтә аӷа ақәылара игәы ианҭеикуаз, Ҷлоуаа аԥхьа ажәылара рылшон.
Иун мза 13, 1993 рыҽны Гәдоуҭанӡа изымнаӡеит ҳара ҳҟынтәи иԥрыз аверталиот. Аиҿымкааратә усқәа ҳаибашьцәа рганахьтә иҟалеит. Аверталиот ԥрыр акәын уахынла, аха ирыцәшеит. Ашараз усҟан ҳаӷа ихымҭақәа рхианы дшәарыцон. Аамҭа цахьаны аилкаара ҳауит аверталиот аҩада ашьхарахь ишҭархаз ала. Уи иҭаз рхыԥхьаӡара 17-ҩык ыҟан. Аибашьраҿ акыр аџьабаа ӷәӷәаны избахьаз, зыԥсы ҭины иаҳзаауаз аԥырҩы Ԥкьын дҭахеит убасҟан. Жәларык зҭаз аверталиот аҭахара агәырҩа ду ҳзаанагеит.
Изныкымкәа сазааҭгылеит ҳауаажәлар зегь реиҳа ианырцәыуадаҩыз аамҭақәа рзы ҳазгоз ҳагааит ҳәа акәымкәан, ԥсыхәа зламоу ала алаф шырҳәоз, ишыхәмаруаз, ишыччоз. Убра сшаҿу иазгәасҭарц сҭахуп: Кәачара ахы ианақәиҭыртә, ауааԥсыра зегь анахыҵ ашьҭахь, уи иаԥныз ақыҭақәа рыԥсы маҷӡак иаалаиҭаркит, ԥсы мышьҭыга фатәқәак аароуқәеит. Кәачаратәи агырцәа зегьы аибашьра рҽазыҟаҵан иҟазар акәхарын, шамаха
ҩнаҭацыԥхьаӡа фатәыла ибеиан. Убас иаанхаз арахә-ашәахә ирацәоуп ԥсҿыхган иззыҟалаз. Иара убас аштаб ахь аамҭақәак инаргон акәац хар амамкәан. Аха аибашьра шцац ицон. Џьара усгьы уаҩ дызцомызт, иабаҟаз асапыни аӡәӡәагеи.
Иун мза 17 рзы Мрагыларахьтәи афронт аган ахь иааит агәманитартә цхыраара. Иааит зынӡа арахь 32 машьына дуқәеи, автобусқәа ԥшьбеи. Амашьынақәа ирықәыз ачашылеи, ашьақари, аџьыкеи аухатәи аҵх ала иақәхны, адырҩаҽны амҩа иқәлар акәын. Иун 18 рзы, аколонна гьежьны ианцоз, 1000-ҩык инарыцны ауааԥсыра рхы дырхеит Гәдоуҭаҟа.
Агәманитартә цхыраара иаҳзааргаз Ҷлоуаа иаҳзыршон иун 21 рыҽны. Ҭаацәацыԥхьаӡа иҳаӡеит 9 кг. ачашыла, 200 гр. ашьақар, 200 гр. аџьыкахыш. Уи даара иԥсҿыхган, згьама ҳамбеижьҭеи акырҵуаз ачашыла, ззаҳкрыз ҳаздырамызт. Уажәазы аригь иааира дуун.
Иун мза, 1993 ш. хҳаркәшон бомба бжьы мацарала. Уажә еиқәсыԥхьаӡоит: иун 24, 25, 27, 28, 29 – абарҭ амшқәа зегьы рзы иҳалахысуан техника хьанҭала. Иун мза 30. 22 сааҭ рзы иаҳзааит аверталиот, уи иаҳзаанагаз еилкаан. Мышьҭа бзиала ҳҭалааит кәыркәа мза ҳәа анцәа ҳиҳәон.
АԤСҬАЗААРА АМҨАДУ АХЬ
Аибашьра еибашьроуп, уи иацызма хҩахаха. Сгәы иаанагом, дарбанызаалак аӷа иҿагыланы абџьар зкыз ауаҩы, иҽааилыхны иарҭа ԥхак дылаиахьан ҳәа. Ари аҩыза ашыкьыбжь бааԥси, уажәыуажә аӷа иҳалаԥижәоз атехника хқәеи, анацәа рыҵәаабжьи чҳашьа рымамызт. Аибашьра иацыз ауадаҩрақәа акы иеиԥшымхеит аиааира азгәыкра. Иааҳакәыршан аӷа имацәаз ҳҭакын. Алада амҩадуқәа рахь аԥшәымара зуаз аӷацәа ракәын. Ҳауаажәлар зегьы игәхьааргон адунеи, игәхьааргон Гәдоуҭа аган ахь иагаз, игәхьааргон иара Аҟәеи Очамчыреи еимаздоз амҩаду. 19 шықәса ирҭагылаз Џьумбер Миқаиа иҩызцәа иргәаладыршәоит Мықә ахырӷәӷәарҭаҿ ианнеи, Џьумбер ихы изнымкыло дшалагаз. Аҵыхәтәантәи аамҭазы, знык иадамзаргь ибарц иҭаххеит Аҟәеи
Очамчыреи еимаздоз амҩаду. Уи дышцәажәоз иаалырҟьан иҳәеит абас: “Абри сзызгәыкуа амҩаду, иахьӡысҵоит Аԥсҭазаара амҩаду! Уа знык снангылар ахаан саныҵуамызт!” Иара убри инаркны , уи амҩаду зегьы ҳшашьҭаз “Аԥсҭазаара амҩаду” ҳәа акәын.
ИИУЛЬТӘИ АМШҚӘА ҬОУРЫХХЕИТ
Иуль мза 1, 1993 ш. азы аҵх агәы анааиҩнашоз амҩаду ааныркылеит ҳаибашьцәа дуқәа. Тамшьи Кындыӷи рыбжьара амҩаду еихырҵәеит. Ауха иӡхыҵит абаржақәа ҩба. Абаржа иаанагеит аибашьцәеи, абџьари. Ари аус, Қырҭтәыла аибашьцәа зегьы ршьапы иқәнаргылт. Даара ицәгьан абнақәа зыҽрымадан иҟаз аибашьцәеи абџьари амшын ахықәахь риагара. Аӷа хәымга итехника зегьы уахь иагәыдиҵо далагеит. Иара убас даҿаапкит амҩаду еихҵәаны иахьааныркылоз. Абаржақәа иҵегь ӡхыҵран иҟан, аха иманшәаламхеит, избанзар аӷа хәымга уажәшьҭа амшын ахь иҽирӷәӷәон.
Аштаб ахыб ахь анеира ус имариамызт. Атехника ахқәа зегьы Ҷлоуҟа ирхеит аӷа. Иуль 2 аҽны ашкол ахыбра аҵаҟатәи аихагылахь ииаргеит аимадага. Уи минуҭқәакгьы дааԥыршәомызт акомандаҟаҵаҩ М. Кьышьмариа.
Аӷа хәымга имчхарақәа зегьы азикит амҩаду аҭарцәра. Атехникатә ааха риҭон Аҭара инаркны арахьтәи аганахь ишьҭаз ақыҭақәа зегьы. Аилкаа злаҳауаз ала, аихамҩа ала иларга-ҩаргон ашьақәгыла ГРАД. Уи ахы Ҷлоу иақәыркит амза 2, 16 сааҭ рзы. Ахысра цон сааҭк иназынаԥшуа. Убри аҽны ауп атехника ахы данаҿашәаз, уаанӡа иазгәасҭахьо, Цхьынҵҟартәи аӡӷаб, 14 шықәса зхыҵуаз Ҵәыџьба Н. Аухатәи аҵх аашаанӡа, хрыжь-хрыжь ааха арҭон Ҷлоу. Аибашьра амшқәа зегьы иуадаҩӡоу мшқәоуп, аха уажәшьҭак даҽа аамҭак изаҩызамхеит. Ахысрақәагь уаҩы имаҳацыз бжьык шьҭырхит. Ареактивтә хқәа агәыдырҵо иалагеит амҩаду. Иҟалап амҩаду ааныжьны шьҭахьҟа игьежьырц адҵа – ҟаҵазаргь, аха амҩаду иазгәышьуаз ҳаибашьцәа, шьаҿак рышьҭахьҟа еиҭамҵырц рыӡбеит.
Иуль мза 4, 1993 ш. рыҽны, амҩаду ианынҵәалоз ҳаибашьцәа дрылан Зураб Ҵәыџьба. Зегь реиҳа игәаҟраз усхеит, амҩаду аҿы иҭахаз рыбаҩ ахьырзалымгоз. Имаҷҩым атехника ахы иажӡаз аԥсцәа. Зураб Ҵәыџьба иҩыза излаҳаиҳәаз ала, дызгашаз абомба ԥҽыха аниқәшәа, дааԥышәырччан ус иҳәеит: “Сшәыҳәоит, сҩызцәа абри сыԥсы зыхҭнысҵаз амҩаду, ишәымҭан ҳаӷа!”
Хыхь ишысҳәахьоу еиԥш, уажәазы атанк хьанҭақәа ракәӡамызт ааха ҟазҵоз. Аӷба ду иӡхгылаз аҟынтәи ареактивтә ааха иҟарҵоз сааҭк иадамзаргь хҩахаха унаҭомызт. Агоспиталь акәзар ашьаӡа афҩы ҩнышәшәон, ахәцәа, аԥсцәа, аҳәҳәара, абомбақәа рытҟәацра, – абри зегьы ахгара иаҵанакуа изеилкаарымашь уи ианымиаз. Ҿааихак змамыз ашыкьыбжьи, иҵжәоз ажәҩани, уажәыуажә ишьҭыԥоз ҳаҩнқәеи, арахь хәыҷи-дуи еилагьежьуа ахҵәацәа иаҳҭаз – абарҭ зегьы анеидукылалак угәы иаанагон уажәыҵәҟьа амшынӡ хыҵны ҳӡааҟәрыларашәа. Абри аҟара аԥсҭазаарахь агәаҳәара ҳцәыӡны ҳшыҟазгьы, еиҳан ҳгәыӷра, аиааира амш ҳазыԥшын. Аха агәыӷра дуқәа иҳамаз рыцәаара ҳампыҵанарӡуан А. Козырев иҟаиҵаз аҳәамҭа. “Аԥсны иаанкылатәуп ашьакаҭәара. Қырҭтәыла атерриториа шеибгоу иаанхоит. Уи мап ацәызкуа еицәоу дақәыршәахоит, Урыстәыла аган ала!” Ари ҳаилнаркаауан арадио.
Иуль мза 5 рыҽны, ақәоура бааԥс ҟалеит. Ареактивтә бомбақәагь шыԥжәац иԥжәоит, аԥсҭазаара арахәыц аҟара ипахеит. Амҩаду аҿы ҳауаажәлар нҵәоит, аха зегь акоуп ргәы еиҭаԥомызт.
Иуль мза раԥхьатәи амшқәа даара иуадаҩын, арахь амца акуан, амҩаду ашьа аншылон. Убри аамҭаз наҟ Гәымысҭантәи иааҩуан ҩыџьа Ҷлоуаа рыҷкәынцәа рыԥсӡы. Арадио иаанацҳауан ишҭахаз Адлеиба Даури, Шьынқәба Омари.
Иуль мза, 1993 шықәса! Аҵх агәы кылыржәоит атехника ахқәа. Агәаҟра дуӡӡа рымоуп ҳаибашьцәа. Изыӡхыҵуам абаржақәа. Аӷа хәымга имчқәа зегь Тамшь иеизикуеит. Ашьыжь асааҭ 7 рзы ихылеит аҳаирпланқәа ҩба. Ааха рырҭеит ақыҭақәа Тамшьи Лабреи. Иалаӡо џьашьатәуп абри адгьыл. Иаҳхаҳаршҭрым абарҭ амшқәа.
Арадио иаанацҳаз маҷк ҳгәы ааҟанаҵеит. Цагуровка аԥсуаа рнапы аҵаҟа иҟоуп. Иуль мза 9 рзы ҳаибашьцәа иаанрыжьит
амҩаду. Рышьҭахьҟа ихьаҵит ацәыӡ дуқәа рыман. Аԥсуаа ҳган ахь иҭахеит 60-ҩык аибашьцәа. Ҳаӷа иган ахь иҭархоуп 500-ҩык аибашцәа. Иуль 10 рыҽны, ҳаибашьцәа иааныркылеит ԥахьатәи ахырӷәӷәарҭақәа.
Тамшь амҩаду анааныркылаз иҭахаз ақырҭуа еибашьҩы Валера иџьыба иҭырхыз ашәҟәы сырҭеит. Сгәы иалоуп уи ижәлеи иадреси ашәҟәаҿы иахьарбам.
Ашәҟәы лыҩуан Валера иан қырҭшәала (Еиҭазгеит)
“Сручка аашьҭыхны аҩра салагоит сыҷкәынзаҵә сзықәгәыӷуа Валера уахь. Раԥхьаӡа сгәааит, акыр аамҭа ашәҟәы узызымҩырц сыӡбеит, аха иалымҵит. Исзыҟауҵазеи? Иаанагоузеи уи,изыхарахазеи? Цқьа усзымааӡеит уара сыҷкәын. Уҽӡаны ушԥацеи, ушцозгьы аӡәгьы ишԥаҳзымдри. Ухы ахьурхаз абыкәу, сыҷкәынзаҵә Валера? Уара иумаҳаӡаци аԥсуаа закәытә уаа џьбарақәоу?
Насгьы иуцәынхазеи уара Аԥсны, изцәугода , ма иузҭода иара? Аԥара удыргалама, ма амал ухнахма? Уаб иҽишьырц далаган дақәаҳкит. Ихы ашьа еилаҭәеит, дхәарҭамкәан дҟалеит. Уԥҳәыс Нино лҭаацәа рахь дцеит. Сара уан иуасҳәо хаҵа с-Валера. Ирлас уанымгьежь, саргьы сҽысшьуеит. Анцәа ду сиҳәоит ахынҳәра угәаирԥхарц.”
Ари ашәҟәы сҵәахит, издыруада аӡәыр иҭаххар ҳәа. Валера иҩызцәеи иареи иламысдан занацәа ирааӡаз, сгәы иалоуп.
Даҽа хҭыск. Ҷлоутәи аштаб ахь иааргоз атҟәацәа дрылан Иури Модебаиӡе. Уи дааныркылеит иуль 8, Тамшь амҩаду аҿы Иура дынхон Ҷиатура араион, Салети ақыҭан. Иура ихыҵуан 18 шықәса. Ахәра иман уи аибашьҩы. Ихәра ҿырыӡәӡәаауан амед. еҳәшьцәа.
Акомандаҟаҵаҩ М. Кьышьмариа изин ала сиацәажәеит Иура. Изласеилиркааз ала, март мза 10, 1993 ш. рзы, аррамаҵурахь дыргеижьҭеи мызқәак ҵуаны, адырра рырҭеит рҽеибырҭарц Аԥсныҟа ааразы. “Аибашьра ахьцо хароуп. Шәара шәаҳгоит аеропорт аиҭашьақәыргыларазы ҳәа ҳарҳәеит. Еиҳабыс дҳаман, Қәҭешьынтәи ҳааигеит Сосо Қәҭаҭелаӡе. Арахь ҳандәықәыргалоз, ирацәаҩуп зҭаацәа аԥара зыхшәааны идыргьежьыз сҩызцәа. Ҩынҩажәа нызқь мааҭ зшәаз аанхеит, ҳара иаҳзымшәеит. Тамшь санырытҟәаз аҽноуп ҳанааргаз. Сара ахысра цқьа сазҟазамызт, сҩызцәа аныҩ сара саанхеит. Мап ацәыскуамызт срыҭҟәарц. Сара
исҭахымызт аибашьра, аха саанагеит сҭаацәа иахьрылымшоз азы. Сгәы иаанагон аԥсуаа уаа бааԥсқәоуп, уаҩ дрыцҳаршьаӡом ҳәа. Уи шиашамыз агәра згеит. Араҟа сытҟәоуп, аха срыцҳашьан акрысҿарҵеит, сыхәра ҿарҳәеит. Сара сан ладрес бысҭоит, сҭахар илзыцҳа схабар.” Иура иан, Цицо Хаџьакеиӡе лыҷкәын иеиҭныԥсахлара дақәдыршәеит. Сгәы иаанагоит уи уаҳа игәаӷьны абџьар шьҭимхып ҳәа.
Аибашьра аамҭаз даара ирацәоуп иҟаҵаз аус дуқәа. Аха аибашьра дуӡӡа ахьцоз, имаҷымзар акәхарын аҩыжьрақәа иҟалоз. Аибашьра ахаҵареи агәымшәареи ацзар акәын хымԥада. Зегьы абџьар ркын, зегь шамаха иааԥсан, ашәарҭа ду ыҟан. Аха аҭаацәа рҿы акәзаргь зегьы еиԥшхом. Ирацәаҩын иамхаццакқәоз, аиакәымқәагь ҟазҵоз.
Иуль 10, 1993 ш. рзы арыцҳара ду ҟалеит. Тҟәарчалтәи хәҩык арԥарцәа зҭатәаз амашьына лас иехсит Ҭхьынааи Ҷлоуааи ҳҳәааҿы. Дҭархан Тамшьтәи арԥыс Заза Занҭариа.
Иультәи амзазы иаҳагьы идырӷәӷәеит Лаҭа аган ахь агәҽанызаара. Лассы-лассы имҩаԥыргон аԥшыхәра, арахь агаҿахь аҵкысгьы уажә ишәарҭан аҩада.
Аҩада ашьхара аган ахь, аҳаракыраҿ ахырӷәӷәарҭа аҭыԥқәа аанызкылоз еиҭныԥсахлахеит. Арахь иааит “Ажәеиԥшьаа” ргәыԥ. Иуль 14 рзы, Мрагыларахьтәи афронт имҩаԥыргеит Агәы-Бедиа иаҵанакуа аҳаракыра “Мшвели” ахақәиҭтәраз ажәылара. Уи ажәылараҿ иалкаан иазгәарҭеит агәыԥ “Ажәеиԥшьаа” рылшара атәы. Ҳаибашьцәа планла иазгәаҭан ирымаз аҳаракырақәа рҿы иаанымгылт. Аӷа наҟ дыԥхьарцаӡеит. Убасҟан, Ҷлоуаа рфырхаҵа ҳәа ихьӡ рҳәеит Џьопуа Ҭенгьиз Џьамал-иԥа. Уи ибзоурала агәыԥ
иалаз аибашьцәа, амина ахьҳаз адәы иқәсит еибганы. Убриаҟара агәалаҟазаареи, алахҿыхреи аласреи зцыз аидыслара ааигәа иазгәарымҭацызт. Аӷа хәымга ааха ду ирҭеит. Иҭадырхаз рхыԥхьаӡара 50-ҩык рҟынӡа инаӡоит. Иара убас урҭ ирцәыргеит 80 цыра автомат, аминомиотқәа ԥшьба, абзарбзанқәа
акы.
Ҳара ҳаибашьцәа рган ахь иҭахеит Агрба Даур Сергеи-иԥеи
Багаев Сергеи Сулҭан-иԥеи.
Аиааира дуи агәалаҟазаареи рыман ихынҳәит ҳар уаа АгәыБедиантәи. Урҭ убриаҟара ирықәҿиеит “Мшвели” аҭарцәра, уажәшьҭа агәра ргон жәыларак аҿы ишаҵамхоз.
Иультәи ахҭыс иҟалаз анаҩсаны ҳаӷацәа ҽнак, ма уахык техникала имхыскәа сааҭк цомызт. Атехникақәа рхы хан ақыҭақәа зегь рахь. Ахыкәалаа хәыҷи-дуи уаҩ деилнахуа иҟазма. Убас, иуль 26 рыҽны, Мықәтәи ашкол ашҭаҿ икаҳаит аснариадқәа. Уи иннарҵәеит ԥшьҩык арԥарцәа. Ари гәырҩа дуун. Иуадаҩын аԥсҭазаара аиқәырхара, ԥшьҩык ахацәа рцәыӡра.
Иуль 27, 1993 ш. рзы адҵа ҟаҵан аибашьра аанкыларазы Шәача ақалақь аҿы иеиԥылоз х-ганк: Аԥсныи Қырҭтәылеи, Урыстәылеи ирыӡбеит аибашьра ааныркыларц. Аиқәшаҳаҭра рнапы аҵарҩит рых-ганк. Аибашьраз иеиҿагылаз аҩ-ганк еиҟәганы, Аԥсны иалагалаз аибашьыгатә танкқәа ралгаразы адҵа ҟаҵан. Акомиссиа алырхт аконтроль аҟаҵаразы.
Ҩбаҟа мшы ирычҳазаргь, хыхь иазгәасҭаз аибашьра аанкылара азин аԥҟарақәа реилагара иалагеит ҳаӷацәа. Урҭ еиҳагьы ахысра ықәырҵо иалагеит. Сентиабр мза 4 рзын, аибашьра аштаб Мықәтәи абжьаратә школ ахыбрахь ииаргеит. Лассы-лассы “аҳауа” ҳәа агәҽанызаара аҟаҵара иалагеит аимадагақәа. Убри аамҭазы ҳара ҳаибашьцәа минуҭкгьы ргәы рҭынчны иаанырмыжьит ахырӷәӷәарҭақәа. Иҵегь рыҽдырӷәӷәон. Уаҩы ибартә иҟан ари аиқәшаҳаҭра иаҳәоз зегьы шбашахаз, иҽеибиҭон аӷа.
Маӡала акәзаргь, бџьарла рҽеиқәдыршәеит ҳаибашьцәа. Сентиабр мза 7, 1993 ш. рыҽны Мираб Кьышьмариеи Заур Адлеибеи Аҟәа иалсны Гәдоуҭаҟа ицеит. Уи аҩыза аус агәаӷьрагь мариамызт, аха зда ԥсыхәа ыҟамыз аус азы имцар ауамызт. Урҭ гьежьит сентиабр 11 рыҽны. Аамҭа маҷк ианынаскьа, зегь агәра ргеит аӷа дықәымцакәа ԥсыхәа шыҟам. Уажәшьҭа иаамҭан аҽеибыҭара. Ҳаибашьцәа ракәзар, зегь рцәа иҭагыломызт. Аӡәы иҿы иаирҳәомызт аус дуӡӡа раԥхьа ишышьҭаз, аха ус инаԥшуаз уаҩы иеиликаартә иҟан иаарласӡан ҽеиҭакрак шыҟалоз.
Иҭоурыхтәу амшқәа ирхыԥхьаӡалоуп сентиабр мза 15, ашамҭаз асааҭ 4 рзы, ҳаӷа ишизырулац еиԥш, игәиҽанӡамкәан иӡхыҵит абаржақәа ҩба. Абаржа иацааит 40-ҩык аибашьцәа, иара убас иааргеит абџьари аџьаԥҳани маҷымкәан. Амашьына ду
иақәыргылан иааргеит ашьақәгыла ГРАД. Аибашьцәа рхыԥхьаӡараҿ иҟан аурысцәеи аказакцәеи. Убарҭ ирылан Мрагыларахьтәи афронт ахь зыхьӡ цахьаз Ӷәадаа ркоманда “Аԥсны” акыр аамҭа ирыцеибашьуаз, “Худои” ҳәа изышьҭаз икоманда “Едельвеис”. Абаржа иацааз қәрала дреҳабын Ҷлоунтәи Гәдоуҭа ицан иҟаз, абаржақәа раара аиҿкааҩцәа ируаӡәкыз акапитан Сергеи Логәуа.
Ауха аашаанӡа аиҿахысра бааԥс цон. Имариамызт ашьақәгыла ГРАД арахь аиагара. Амҩаду аамҭала иаанкылатәын. Хыхь ала адҵа ҟаҵамызт уи аанкылараз, аха уаҳа ԥсыхәа ыҟамызт. Арахьтәи аган ахь ииасыр акәын, иӡхыҵыз аибашьцәа иааргаз рабџьари ашьақәгыла ГРАД-и. Амҩаду аанкылараз идәықәлеит Кындыӷ инаркны арахь иаҵанакуаз ақыҭақәа зегь ргәыԥқәа рҟынтәи аибашьцәа. Иазгәаҭатәуп, аштаб ахырхарҭахь ааира азыҳәан, ишәарҭахаз ҭыԥхеит Арадуи, Цагереи. Ауха иҟалаз ажәылара иахылҵуаз абжьы ачҳара уадаҩын. Аиҿахысра бааԥс цон Цагера, Араду. Хыхь ахәада аҟынтәи Мыркәылаа ртехника ала ааха рырҭон аӷацәа. Арахь ала ижәылон Ҷлоуаа, Мықәаа, Ҭхьынаа, Отаԥаа.
Наҟ Цагераа ирыжәлон Ӷәадаа, Кәтолаа, Џьгьардаа. Ауха Цагераа рыҩнқәа 15 раҟара амца рыцрарҵеит. Сентиабр мза 16 рыҽны, Ҷлоутәи агоспиталь еиҭах ахәцәеи аԥсцәеи рыла иҭәын. Ажәылара ҟаҵо Араду, аӷацәа рхырӷәӷәарҭақәа ирхырцеит. Ақыҭа шамаха иҭацәхьан. Ҳаибашьцәа Араду иалан ҩбаҟа сааҭ, аха ихьамҵыр амуит рышьҭахьҟа. Ус ҟалеит Цагерагьы.
Убасҟан Араду иҭахаз быжьбҩык рхыԥхьаӡараҿы иҟоуп х-ҩык Ҷлоуаа реибашьцәа: Џьопуа Ҭенгьыз, Џьопуа Гиви, Адлеиба Гарри.
Сентиабр 17 аҽны, Ҷлоутәи ахәы ҳарак Ҳәыбзагеи Ӷәадатәи аҳаракыра Ажьҵакьеи рҟынтәи агаҿахь иарбаны ҳаибашьцәа идәықәырҵеит ашьақәгыла ГРАД. Убри ашьақәгыла ГРАД ала ахысра ианалага, иахылҵуаз абжьы ҿаасҭа ҳауаажәлар ргәы иаҳагьы иарӷәӷәон.
АНАԤШЫҨЦӘА РЫБЛАЛА
Сентиабр 15-?6 рзын, аӷа хәымга иоуз ацәыӡқәа шмаҷмыз еилкаан. Уи шиашоу шьақәдырӷәӷәеит Очамчыра агоспиталь аҟны аус зуаз, аурыс милаҭ иреиуаз, асанитарка В. лҳәамҭақәа. Уи излалҳәо ала: агоспиталь ҭәын ахәцәеи, аԥсцәеи рыла. Урҭ рҭынхацәеи ргәакьацәеи иаауаз ргыларҭа ыҟамызт. Агоспиталь акорридорқәа зегьы бжьырҭәааны акаруаҭқәа гылан. Ирацәаҩын Қырҭтәылантәи иаан иҟаз, урҭ рҭынхацәа, ихәызи ишьызи згоз. Сентиабр 16 рзы, аԥсуаа рыԥшаараз иалалеит Очамчыра. “”Ԥсуа зхыло дыҟоума?'’ ҳәа еибарыҳәҳәон. Шьыбжьон агоспиталь агәашә аҿы ауаа рацәаны иеизеит. “Аԥсуаа ржьыфара зҭаху аӡәыр шәыҟазар шәааи! “ ҳәа аӡә дыҳәҳәон. Агәашә аҿы снеизар, Цаца Казанба ҵаҟа дкажьны зегь лысра иаҿуп. Аҳәса лабак-лабак рыԥшаан илыларыкшоит. Аҭакәажәцәа ахаҳә дадыргеит. Цаца дбылгьон, лнапқәа зегь аҟәада рыхьшын, лхы-лҿы цәӷәыхаа иҟан. Аҵыхәтәан аӡә длалхагылан длеихсит. Нас асамосвал машьына абензин ааҭыган илықәырҭәан, амца лыхьдырсит. Адырҩаҽны аҟьамсар знырҵоз амашьына, Цаца лыбаҩқәа анырыԥсалон.”
Сентиабр 15-?6 рзы, Цагера иҭархаз аӷацәа нас Очамчыранӡа инагаз аԥсыбаҩқәа ҩымш Очамчыра акультура Ахан аҿаԥхьа икажьын. Акислота рықәҭәан ирблит. Убри аҽны убра дыршьит Ҷлоу ииз, Ҷлоу иааӡаз, Очамчыра инхоз Мамчка Аҳәба. Мамчка иҷкәын Ҷлоу деибашьуан.
Иара иакәзар, 1989 ш. рзы Аалӡга ацҳаҿ аӷа диҿагылан, усҟантәи ашықәс азы иибаз аџьабаа иуаажәлар ирдыруеит иахьагьы.
Сентиабр 17 рзы атехника хьанҭақәа рыла Ҷлоу алахысра иалагеит. Жәантә раҟара ааха анарҭа, ахысыбжьқәа Мықәҟа ииасит. Уажәшьҭа ҳара ҳтәқәагьы аҭак ҟарҵо иалагеит техникала Цагераҟа, нас Очамчыраҟа.
Сентиабр 20 аҽны, наҟ Аҟәа аган ахь иҳаҳауаз аибашьра ашьҭыбжь арахь иааскьо иалагеит. Уаҩ изымычҳартә, аӡлагара анылаго еиԥш илагон адунеи. Ахалдаба шҭадырцәыз ала ажәабжь ааҳалаҩит. Ари гәырӷьара духеит. Ажәлар еилаҩ-еиласуа Ҷлоу ацентр ықәдырҭәаауа иалагеит. Уажәшьҭа аӡәгьы дшәом, аӡәгьы игәы иаанагом Аҟәа аган ахьтә иго ашыкьыбжь башоуп ҳәа. Аха макьаназ инагӡаны Аԥсны анаҳтәхо ҳәа аӡәгьы акагьы изҳәом.
Сентиабр 21 ашьыбжьышьҭахь Арадуаа ажәылара рҽазыркуа 142
иалагеит Аџьажәтәи ахырӷәӷәарҭақәа рахь. Аха рымч аанкылан. Нас атехника хы иадыргеит Мықә ақыҭа. Ахәылбыҽха, асааҭ хәба иаарылгоны, адырра ҟалеит Ҷлоуҟа. Цагера иалсны атанкқәа ҩба Кәачараҟа рхы дырхеит ҳәа. Аха русқәа башахеит. Хара ицаанӡа амина иахаԥжәеит руак. Аԥсуа радио ала адырра ҳауан, аԥсуаа Аҟәа иахыкәшаны аӷа амацәаз дышҭаркыз ала.
Сентиабр 22 рзы, ашьыжь шаанӡа аверталиот аахаԥрит Ҷлоу. Уи Аимара аҳабла итәеит. Аригь лакәшәа ирбеит ауаа. Ҽынла аԥырра злалшаз џьаршьеит. Амза анҵәарахьы инеит, ҳауаажәлар ракәзар, Кәыдры ацҳаҿ иҟоуп, ирзыԥшуп рашьцәа. Аӷа хәымга ирыбжьаркыз дшаҵахоз ибозаргь хысроуп, қәԥароуп дызҿу.
Ауаа унацәа узрыламҵо иеизеит Ҷлоу ацентр аҿы. Сентиабр 25 рзы ҳаибашьцәа амҩаду ахь икылсит. Аӷа ааха иҭан ицәыргеит техникак.
Сентиабр мза 27, 1993 шықәса! Атәыла бгоит, адунеи ҵнашәоит ахысра. Автомат хқәа ҿааихак рымаӡам. Ари гәырӷьаратә хысроуп. Ажәлар ракәзар цқьа агәра рызгом Аҟәа аԥсуаа рнапаҿы ишааргаз. Ауадаҩра аамҭа зегьы шықәсык инацны изхызгахьаз, сааҭқәак роуп инхаз, абар уажәшьҭа аишьцәа ҳнапқәа еибаҳаркуеит ҳәа ишыԥшыз, ирацәаҩуп урҭ асааҭқәа ирхьымӡаз.
Сентиабр 29 рзы, иҭадырцәит Кындыӷ ҿыц. Ахәылбыҽха аԥсуаа Аиааира рыман Егры ахықә ахь инаскьон. Ахәылбыҽха Ҷлоу шамаха хәыҷи-дуи зегьы, ахәы ҳаракырақәа ирхалеит. Иԥшуан цқьа иахьырбарҭазынтәи Аҟәа аган ахь. Уахынла Аҟәа ажәҩан лашан, ари жәҩангәашәԥхьара акәын, уаантәи иаауаз аԥхарра ҳауаажәлар рыгәқәа арԥхон, рхы-рҿы ианыҷҷалон.
Арахь ҳара ҳган ахь, очамчыраҟа игаз амҩаду, ага илаваршәны ибылуан аӷа иҭыҩрақәа. Аҩнқәа ибылуаз ирхылҵуаз амцабз уахынла идырлашоз алашара ашара иаманакуан. Уаҩы иааизымычҳаратә улымҳа ҵырхуан ҳаӷа хәымга ицәынхамынхақәа нзырҵәоз атехникақәа рыгәыр-гәырыбжьы. Ҳгәы ԥызҵәахьаз, шықәсык инацны иҳалахысуаз атанк дуқәа, уаха рхысра мацара адагьы, ус адгьыл ахьдырҵысуаз ҳаигәырӷьаны ҳхы агарҭа ҳауамызт. Урҭ зегьы рхы хан Егрыҟа. Убри ауха Аԥсҭазаара амҩаду ҭәын, шықәсык ҳаззыԥшыз ҳашьцәеи, Мрагыларахьтә урҭ зыҽрымаздаз ҳаибашьцәеи рыла.
Агәра згоит, убри амҩаду ианысуаз ҳаибашьцәа. Рыԥсахаара шырҟәынҷаблаз, убри амш иазыԥшыз, убри асааҭ иахьымӡаз
ҳаибашьцәа гәымшәақәа. Зыхшара абри амш иахьымӡаз анацәа рхы рҵәахуан, рыла иабоз рхы ахырбаауан.
Сентиабр 30, 199ҷш. аҽны, аиааиратә гәырӷьаҿҳәаша иацны Ҷлоу аусҳәарҭақәа рҿы уажәы-уажәы иааҩуан Аиааира ду амш зырааигәоз, аха уи иахьымӡаз ршәаџьҳәаҩцәа.
Ақыҭа ду ахы – аҵыхәан иааиԥмырҟьаӡакәан игоз агәырӷьаратә хысбжьқәа ирылаҩуан Аиааира амш зыԥсы ахҭнызҵаз аҵеицәа ранацәа рыҵәаабжь.
Аҭоурыхтә даҟьа ҿыцӡа иаатит сентиабр мза 30, 1993 ш. рыҽны. Аԥсны иқәынхо ажәлар зегьы, иара убас Кавказ иқәынхо аиашьаратә республикақәа, мшыннырцә иҟоу ҳџьынџьуаа игәырӷьаратә рыцхәны иазгәарҭоит Аиааира ду амш.
Сентиабр мза 30 ҭәны ишыҟоу еиԥш, Аԥсны ихыркәшоуп ҳәа азгәарҭоит ашьаарҵәыратә еибашьра. Аха уи ус иаарласны изнымҵәеит. Ирацәахеит аибашьра ахҟьа-ԥҟьақәа. Октиабр мза 2. 1993 ш. рыҽны, Мрагыларахьтәи афронт аштаб еиҭаргеит Очамчыраҟа, уаанӡа Буҭхәыз Ҭохаӡе хадара ззиуаз ақырҭцәа рыштаб ахьаԥҵаз. Ҳауаажәлар аӷа дыԥхьацаны, Егры ацҳа аарцә ала ахырӷәӷәарҭақәа ааныркылеит. Аԥсны иқәынхо ажәлар зегь реиԥш, Ҷлоуаа рҵеицәагь рабџьар шыркыц икны, аӷа иԥхарҵаз иаанкыларазы, мчыбжьыла рҽеиҭныԥсахло Галҟа рҿынархеит.
Аԥсны акәакьқәа, Мрагыларахьтәи аган ахьынтәиалаго Гал, ижәытәӡатәу Самырзаҟан иқәынхо ажәлар ракәзар, жәытә-натә аахыс зҭоурых дууз уааԥсыроуп. Аха иаҳхысхьоу аамҭақәа рзын, зыжәла еиҭазкыз, змилаҭ зыԥсахыз ауаа. Шьала-дала иаԥсыуаазаргьы, збызшәахьы зыламыс ыиасыз рацәаҩӡахеит. Уимоу, забџьар шьҭыхны иҳабашьуаз, арахь зыжәла аԥсыуа цқьаз, ирзымдырит рҭоурых ршьырц ишазыҭрысыз. Гал ақалақьи уи иаҵанакуа араионқәеи ирыланхо ауаа рҽеиҩыршеит. Иахьагьы дара-дара рыбжьара агәреибагара рцәыӡит. Ҳара ҳауаажәлар ракәзар ҩ-мцакы ирыбжьахеит.
Аибашьра ашьҭахь, рхыԥхьаӡара рацәаҩхеит аҳәаақәа рыхьчара аан, аӷа хәымга идиверсиатә цәгьоурақәа ирылашәаз ҳарԥарцәа. Уаанӡа аибашьра амца шыра иалагылаз, аха Аиааира ду мышқәак рыда изаламгәырӷьаз ргәалашәара наӡаӡа иҳацзаауеит. Аӷа хәымга иԥхьарцаз инаҩсан, Лаҭантәи аиҩхаақәа рахь рҽеидыркыло иалагеит ашәанцәа.
1994 ш. март 22 рзын, Ҷлоу, Аимарантәи атехника “Гаубец” ала 144
ааха арҭеит Лаҭа. Аимарантәи Лаҭаҟа ихыҵит ҳаибашьцәа. Урҭ ацхыраара роуан амҩаду аҟынтәи. Ажәылара иалагеит ашьыжь асааҭ ааба рзы. Уи иалахәын Ҷлоуаа реибашьцәа, иара убас зықәра маҷмыз ахацәа рацәаҩны. Лаҭа иахьа зынӡа иҭарцәымзаргь, март мза 26, 1994 ш. азы ихдыркәшеит ажәылара, аӷа дыԥхьарцеит ԥсыхәа ахьынӡамаз.
Убри аҩыза ахҭыс анаҩсан, агәҽанызаара ҳанаҭон ҳазҭагылаз аамҭа. Уи агәҽанызаара иахьагьы инымҵәаӡац. Адәахьала ҳгәы анҭынчу, ҳгәаҳҽануп маӡала. Аибашьра анаҩсаны Аиааира ду иҳауз ҳаигәырӷьон хымԥада, аха ҳагәқәа хәын, макьана имӷьацызт урҭ ирнылаз ахәрақәа.
Иалкаан иазгәасҭон иаҳа ишәарҭаз, агәҽанызаара зцыз амшқәа аибашьра анеилга ашьҭахь.
1994 ш. авгәст 20 рыҽны Ҷлоу иҟалеит агәҽанызааратә дырра. Ахҵәацәа шәҩыла Аԥсныҟа игьежьырц рҽазыркит иқәҵны ицахьаз ҳаӷацәа. Аҳәаақәа иҵегь идырӷәӷәеит, Аԥсны акәакьқәа зегь рҟынтәи аибашьцәа иҳажәларц иаҿыз ааныркылеит.
Сентиабр мза 13 ауха асааҭ 23 рзын, агәҽанызааратә саркьал ду иасит Ҷлоу. Автомат хысыбжьқәа рацәан. Унацәа узрыламҵо еизеит ауха ажәлар. Аибашьцәа шәҩык иреиҳаны рҽырхианы иԥшуп. Ашәарҭа ду ҟалеит. Егры ацҳа рҽадырхалеит аӷацәа. Аҽны Очамчыра аштаб аҿы инеиз аибашьцәа адырра роуит цхыраарада аҭыԥантәи амчқәа аӷа дшааныркылаз ала.
Ианвар 13, 1995 ш. 16 сааҭ рзы Ашықәс ҿыц раԥхьатәи агәҽанызааратә саркьал иасит Ҷлоу. Адырра ҟалеит Аԥсныҟа идәықәлеит ҳәа ақырҭуа жәылаҩцәа. Урҭ хадас дрыман Қьиҭовани. Ҳаибашьцәа 125-ҩык Очамчыраҟа ицеит. Даара ишәарҭан. Аха аилкаа ҳарҭеит, Аԥсныҟа идәықәлаз “Икарусқәа” 10 Қәҭешь иааныркылт ҳәа.
Иахьа џьара еизыгәдыуны иахьеидныҳәало бџьарк анҭҟьалак ҳқыҭа ахы-аҵыхәа иаланхо ажәлар зегьы ршьапы иқәнаргылоит. Измааноузеишь ҳәа агәҭыхагь роуеит. Иҭоурыхтәхаз авгәст 14, 1992 ш. рыҽны Ҷлоу игәаҩаӡа иалыҩуаз асаркьал абжьы ҳауаажәлар еиҭараҳар ргәы еиҭаԥоит, урҭ еибарсны идәықәлоит ақыҭа агәахьы ажәабжь еилыркаарц.
“УАРА УҾОУП САХЬЫҞОУ ҶЛОУ”
Б. Шьынқәба.
Абарҭ ажәақәа зны, шамаха Ҷлоуаа иаҳзааигәаӡан. Уи еиҳарак иаҳзааигәанатәит Ҷлоутәи акультуратә Хан аҿы иеиҿкааз ахаԥшьгаратә хор аҟны акомпозитор Тото Аџьапуа акантата “Ҷлоу” анынаигӡоз, ҳаргьы ианицаҳҳәоз аамҭаз.
Урҭ ажәақәа иҵегь сдырхәыцит, иҵегь исызцәырыргеит ацәаныррақәа, Ҳаԥсадгьыл ахьчараз иҭахоз ҳаҷкәынцәа рыԥсыбаҩқәа анышә ианамардоз Ҷлоу. Ҳауаажәлар, егьырҭ ақалақьқәа рҟны инхоз, урҭ рхылҵшьҭрақәа зегьы рыԥсыбаҩқәа ааганы анышә иамардон рџьынџьқәа рҿы. Аибашьра ҟалаанӡа уиаҟара зыӡбахә ҳазҿлымҳамыз ҳарԥарцәа, ҳхы-ҳгәы иҭалеит, иҳазцәырыргеит агәхьаа ду. Урҭ рхәыҷратә ԥсҭазаара мҩаԥысзаргьы егьырҭ ақалақьқәа рҟны, наӡаӡатәи рынарцә мҩа иқәырҵон рабацәеи рабдуцәеи рқыҭа гәакьаҿы. Урҭ рфырхаҵара иаадырԥшыз атәы рҳәалап иахьиз, ашкол иахьҭаз, рхәыҷратә аамҭа кьаҿқәа ахьымҩаԥысуаз аҭыԥқәа рҿы, аха урҭ атәын, иатәуп, рхаҭақәагь Ҷлоуаа иҳацзаауеит есымша.
Сара еизызгаз аибашьраҿ иҭахаз рфотосахьақәеи рыԥсҭазааратә биографиақәеи иуарҳәоит урҭ зегь Ҷлоу ишымиз, иара убас ишырацәоу Ҷлоуаа рыҷкәынцәа зыԥсыбаҩқәа анышә иамадам Ҷлоу. Аха зегь акоуп абра аԥыжәара рысҭоит Б. Шьынқәба ицәаҳәақәа.
“Уара уҿоуп сахьыҟоу Ҷлоу”.
Ииасыз ааԥынеиԥш – ииасит сҩызцәа Рыԥхарра дунеи дук иазхо.
Ииасыз ааԥын иннажьыз шәҭы ԥшӡақәоуп Рыфҩы хаа угәаҵанӡа ицо.
Сҩызцәа иччоз, игәырӷьоз, Сҩызцәа исыцыз иацы, Адунеи макьанагь иџьазшьоз Саанрыжьит схала сзаҵәны. Рҳаҭгәынқәа ааԥын иаларсуп, Рыԥсы шкәакәа ажәҩан ихоуп. Аҵла ишло рхагылаӡам,
Ара алаӷырӡ карҭәом аӡәгьы. Срышьҭоуп – “сҩызцәа шәабаҟоу?'’ Сынхьаԥшуеит сааҭгылан зназы,
Исгәалашәоит ааԥын шыҟаз, Исгәалашәоит – ҳшеицыз иацы. Гәаныла срацәажәоит сҩызцәа Иҿыхар ҳәа сшәошәа уажәы, Гәаныла сҵәуоит, сыгәжәажәоит, Сазхәыцуа ирасҳәо уаҵәы.
Ииасыз ааԥынеиԥш – ииасит сҩызцәа Рыԥхарра дунеи дук иазхо.
Ииасыз ааԥын рызхымган сҩызцәа Исыхәаԥшуеит срыдҵны сахьцо.
Алхас Кәарҷиа.
Адлеиба О. Д. диит сентиабр мза 23, 1971 ш. рзы Ҷлоу. 1988 ш. азы қәҿиара бзиала Ҷлоутәи абжьаратә школ даналга иара уи ашықәс азы дҭалоит Севастопольтәи АрратәМшынтә-Нџьныртә иреиҳаӡоу аҵара. Аҵареи арратә маҵуреи еилагӡо хышықәса рышьҭахь дхынҳәуеит Аԥсныҟа.
1991 ш. азы дҭалоит Аԥснытәи Аҳәынҭқарратә Университет аекономикатә факәльтет. Ишиҟазшьа ҷыдаз еиԥш аҵареи аусуреи еилагӡо
днеиуеит усҟан ҿыц еиҿкааз
аԥсуа гвардиахь.
Дхәыҷаахысижьҭеи ишьа-ида иалаз аԥсадгьыл абзиабара, уи
азы ахамеигӡара, ахьчара, абарҭ зегьы ирыбзоураны Одиссеи напы аиркит аҿар рааӡара. Алеитинант ҳәа ахьӡ иҭан авзвод деиҳабын. Аибашьра иалагаанӡа далахәын Егры ацҳаҿ аҳәаа зыхьчоз ҳар ргәыԥ.
Аҩбатәи акурс аҿы дыштәаз ҳаԥсадгьыл иахаԥеит аԥҭа еиқәаҵәақәа, хьаҳәа-ԥаҳәа ҟамҵакәа аӷа хәымга диҿагылеит Ацҳа Ҟаԥшь аҟны.
Сентиабр алагамҭазы иҭышәынтәалаз еибашьҩык иаҳасаб ала 22-ҩык злахәыз авзвод еиҿкааны командирс далырхит. Акырынтә ахәрақәа инылахьан.
Ианвар 5, 1993 ш. рзы, Аҟәа ахақәиҭратә жәылараан ӷәӷәала дырхәит, аҽыхәшәтәразы ддәықәҵан Москваҟа, аха ихәрақәа аӷьаха рымҭакәа анаҩстәи ажәылара шыҟалоз еилкааны дыбналоит.
Далахәын март 15-?қ-тәи ажәылара. Уи илшарала аӡәырҩы Гәмысҭа аӡиас иамгакәа иеиқәхеит.
Дҭахеит март 16, 1993 ш. рзы, Аҟәа ахақәиҭтәратә жәылараан. Дҭаацәараӡамызт. Анышә дамадоуп Аҟәа.
Данҭаха ашьҭахь ианашьоуп Леон иорден
Абра иацысҵоит Сԥирдон Адлеиба уи изикыз ажәеинраала.
АЛАКӘ ФЫРХАҴА ИАԤЫЗГОЗ
Аԥсадгьыл азы ақәԥараҿы Зхы иамеигӡоз уыруаӡәкын. Уқәрахьымӡан уԥсҭазаараҿы Уеинҭәылан аизҳара уаҿын.
Узыхьӡылаз джәытә фырхаҵан, Ирмацәысуан адунеи.
Еидаран ихьӡ уаҵан,
Ҳџьынџь еибашьра уаназнеи.
Иуаҩаӡоз ҳаӷа уицәшәомызт, Иԥсы ахьҭаҵәахыз уазцон. Нацәарҵысык далоуҵомызт, Быжьра-быжьҵәа душьҭуан, Ҩаԥхьа уҭыԥ аанукылахуан, Уалашыҩкны уеибашьуан.
Афынтә раан Москва ушьҭалеит. Ухәра ашәарҭақәа урӷьарц. Узҩыдахаанӡа “убналеит”,
Аҟәа шьҭызхуаз урыхьӡарц.
АДЛЕИБА ОДИССЕИ ДЕМИАН-ИԤА
Алакә аҿы уи аҩыза Илиршахьан Хәажәарԥыс. Ҳаамҭацәгьаз имҳәа-мырза Алакә – фырхаҵа уиаԥыст.
Ууасиаҭ – “Аԥсны еиқәхароуп”, Ужәлар анагӡаразы ихиоуп. Аԥсуа иџьынџьаҿ дынхароуп, Имыҟәмабарақәа изхоуп.
Аԥсуак иԥсы ҭакьакьан,
Аӷа имагәшьхәа дизҭартәом. Ақырҭ гәмбыл иҽырԥагьан Аԥсны хәаҽны дзахаԥом.
Ушьа цаҳә-цаҳә удгьыл иқәҭәаз, Иналабан ицаӡом.
Одиссеи қәыԥш! Дауҵас иқәԥоз, Ужәлар урхашҭны уҟалаӡом.
Адлеиба Д. Џь. диит 23 февраль, 1963 ш. рзы Ҷлоу. 1980 ш. рзы далгеит Ҷлоутәи абжьаратә школ. Амашьынарныҟәцаҩ изанааҭ иман. Арратә маҵуратә уалԥшьа ихигахьан Ташкент, аҩнуҵҟатәи аусқәа рыр хәҭаҿы. Уантәи Даур иҭаацәа ироухьан изныкымкәан аџьшьаратә шәҟәқәа.
1984 ш. рзы аус иуан Очамчыратәи аԥсаатә-ааӡарҭатә фабрикаҿ, аслесар-механик изанааҭ ала.
1985 шықәса инаркны 1990 шықәсанӡа аус иуан Ҷлоу ақыҭа администрациеи аколнхареи
русбарҭаҿ машьынарныҟәцаҩыс.
1990 ш. инаркны аус иуан Аҟәа ахәаахәҭырҭақәа руак аҿы
атауар еиқәыршәаҩыс.
Аибашьра ианалага, абџьар шьҭыхны ҳаӷа диҿагылеит. Уи
далахәын Гагра ахақәиҭтәратә жәылара. Дызлаз Гагратәи агәыԥ ҷыда “Горец” имҩаԥнагоз ажәыларақә дрылахәын.
Даур дҭахеит иуль 2, 1993 ш. рзы Ешыра. Дҭаацәараӡамызт. Анышә дамадоуп Ҷлоу.
АҨЫЗА ИГӘАЛАШӘАРА
Даур иеибашьра ахы акит Гәдоуҭа. Даур дызлаз агәыԥ алахәын Мамзышьхатәи ахырӷәӷәарҭа ахьчара. Убра сара автомат ансоу, са стәы исҭеит ҳамҭас. Уи даара деигәырӷьеит автомат ианыз аҵыхәтәантәи аномер 63.
“Саргьы сиит 1963 ш. рзы, ари сара исыцииз исашьоу акоуп”, – иҳәеит уи.
АДЛЕИБА ДАУР ЏЬОТА-ИԤА
Сара хаз ҷыдала схы дадкылан дсыман Даур. Издыруан игәамбзиараз Москва дшышьҭаз, ихы мыхәшәтәыкәангьы дшыгьежьыз. Уии сареи ҳаибадыруан аибашьра ҟалаанӡагь. Исзааигәаз, исывагылаз сҩыза ак ихьыр, сара сзы ихьымӡӷызшәа збон. Ҳара еицаҳхаагаз рацәоуп аибашьра адәаҿы. Акырынтә аӷа имацәаз ҳҭашәахьан. Еиҳа сгәалашәараҿ иҟоу аибашьра аамҭақәа ирыламҩашьо мшқәоуп декабр 5, март 15-?6, иуль 2.
Даур аҵыхәтәан аҩныҟа цәгьашәа игәхьааигеит. Сара сиҳәеит Мрагыларахь ихы ирхарц. Даур дааччан убас иҳәеит:
“Асынтәи аиааира шәыман шәаннеиуа, сара уа сышәԥыларц шәҭаххама. Зегь иҳамоу ԥсадгьылк ауп, аиааира ҳаманы ҳаицыгьежьуеит.”
Адлеиба Н.А диит 1951 ш. рзы Ҷлоу . Далгеит Ҷлоутәи абжьаратәи ашкол аҿы аа-класск. Абжьаратә ҵара иоуит Ганҭиадитәи ашколинтернат аҿы. Арратә маҵуратә уалԥшьа ихигахьан. Аус иуан Очамчыра автомашьынақәа аремонт рзура аганахь.Уи иҟазара ҳаркын. Аслесар, атехник актәи акласс имоуп ҳәа аршаҳаҭга иман.
Аибашьра ианалага, раԥхьа зҽеидызкылаз агәԥ акулӡтәи техника амеханикцәа дыруаӡәкын Нодар. Уи дызлаз агәԥ Гагра, Колхида ахырӷәӷәарҭа ааныркылон.
27 авгәст 1992 ш. рыҽны, ҳаӷа хәымга идессант ӡхыҵит мшын гула Гагра. Агәаҽанызаара роухьан адессант дыртәарц шалшоз ала. Аха ари аҩыза арыцҳара иазыԥшымызт уи аамҭаз.
Авгәст 27, 1992 ш. рзы, ҽынла Нодар дызҭаз акулӡтәы техника БРДМ иеихеит ҳаӷацәа, амцагь акит.
Нодар иԥсыбаҩ еиҭаргеит Ҷлоуҟа аибашьра анеилга ашьҭахь.
Нугзар Зарандиа.
2.0.1994 ш.
АДЛЕИБА НОДАР АРТИОМ-ИԤА

Адлеиба Б. Шь. диит 1969 ш. рзы Тҟәарчал. Далгеит Аҟәатәи а-15-тәи абжьаратә школ.
Убри ашықәсан дҭалеит Аԥсуа Аҳәынҭқарратә университет аекономикатә факультет. Аҵара шиҵоз иԥхьеит арратә маҵурахьы. Ҩышықәса ихганы даныгьежь иҵара иациҵоит.
Аибашьра ианалага аамҭазы Беслан аԥшьбатәи акурс аҿы дтәан. Авгәст 14 рыҽны аԥсуаа рыҷкәынцәа
зегь реиԥш, Беслан Ацҳа Ҟаԥшь аҿы аӷа диҿагылеит. Гәмысҭаҟа ианиас ҳаибашьцәа, Б. Џьелиа напхгара зиҭоз агәыԥ далалеит.
Авгәст 22, 1992 ш. рзы, Беслан дызлаз агәыԥ Шромаҟа ԥшыхәра ҳәа ицеит. Уинахыс ихнымҳәӡеит. Агәыԥ аиҳабы дҭахеит аиҿахысра бааԥс аныҟала. Беслан дназлаз ԥшьҩык тҟәаны иргеит. Анаԥшцәа изларҳәо ала, аԥшьҩыкгьы ршьапқәа азынџьырқәа рхаҵаны ахәы ирыман иқәын, гыгшәыграла иргәаҟны иршьит.
Дҭаацәарамызт. Хабарда дыбжьаӡит.
Адлеиба Џь. Н. диит 1964 ш. рзы, Тҟәарчал ақалақь аҟны. Далгеит Тҟәарчалтәи абжьаратә школ  5 қәҿиарала. Арратә маҵзуратә уалԥшьа ихигахьан Приморсктәи атәыла ҿацә аҟны. Џьамбул далгахьан Қарҭтәи абжьаратә ҵараиурҭа аспорт аганахь ала. Аус иуан Тҟәарчал аспортшкола аҿы еизгоу акоманда азыҟаҵаҩыс. 198687 шш. рзы Џьамбул иааникылеит аԥхьахә зхы иақәиҭу ақәԥаразы
Аԥсны еизгаз акоманда аҩныҵҟа. Иара убас Қырҭтәыла еизгоу акомандаҿы Џьамбул иааникылеит аҩбатәи аҭыԥ зхы иақәиҭыз ақәԥараҿы. Уи ианаршьахьан амедалқәа ԥшьба, хыԥхьаӡара рацәала аҳаҭыртә грамотақәа. 1989-1991 шш. рзы аус иуан Аҟәатәи ашкол-интернат №1 аҿы афизкультуреи аспорти разыҟаҵаҩыс.
Ақырҭуа мпыҵахалаҩ Аԥсны данақәла, уи далалеит Тҟәарчал еиҿкааз агәыԥ “Ислам”. Аибашьра зынӡа амца анакы ианвар мза 15, 1993 ш. рзы далалеит Мыркәылаа ргәыԥ “Сова” С. Жуков напхгара зиҭоз. Џьамбул Мрагыларахьтәи афронт аҿы дызлахәымыз жәыларак шамахамзар имҩаԥымсыцызт.
Дҭахеит 27 февраль, 1993 ш. рзы Мыркәыла ахақәиҭтәраз ианжәылоз.
Дҭаацәаран. Анышә дамадоуп Ҷлоу.
АДЛЕИБА БЕСЛАН ШЬАЛОДИА-ИԤА
АДЛЕИБА ЏЬАМБУЛ НИКОЛАИ-ИԤА
Адлеиба В. И. диит 1956 ш. рзы, Ҷлоу. Ҷлоутәи абжьаратә школ даналга, арратә маҵурахьы иԥхьеит. Арратә маҵура ихигеит Украина, аҩнуҵҟатәи аусқәа рыр хәҭаҿы. Далгеит Аҟәатәи аиндустриалтә техникум аргылаҩ изанааҭ ала. Далгеит қәҿиарала Аҟәатәи арҵаҩратә институт афилологиатә факультет. Акыр шықәса аус иухьан Аҟәа ақалақь аҿы, жәлар ртеатр
актиорс. Далгеит Ростов ақалақь аҿы иреиҳау апартиатә ҵара. Аибашьра ианалага аҽны Владимир аӷа диҿагылеит бџьар шьҭыхла. Аладатәи Ешыра ахырӷәӷәарҭақәа аанызкылоз дреиуан. Уи дрылахәын Шрома, Цагәровка, иара убас Аҟәа аҳаракырақәа
ргаразы имҩаԥгаз ажәыларақәа.
Дҭахеит ноиабр 3, 1992 ш. рзы Шрома. Дҭаацәараӡамызт. Анышә дамадоуп. Ҷлоу.
Владимир ажәеинраалақәа рыҩра бзиа ибон. Ишәыдызгало уи иажәеинраала аҵакы заҟа иҭбаау уаҩы ибарҭоуп.
АҲӘА
Аҭӡаҿы ауарҳал агәҭаны, Саҳәа кнысхит снапы нагӡаны, Аҭра иҭысхит илакьуа, Ицырцыруа, иуҿаԥхауа.
Сабду иаҳәа иҭынхаз,
Афрангь аҳәа аҭоурых ду змаз. Иалахәымзи ақәԥараҿ “Кьараз”, Ахақәиҭраҿ ашьа зҿашәуаз.
Ирхашәыршәыруа абираҟ шьала иԥшьаз, Аԥсны амырхәага казырԥхаз.
Наунагӡа ҳразҟы еиқәзырхаз.
Ахақәиҭра мра зырԥхаз.
Ацыԥхь зҿыҵуаз илакьуа, Аԥсадгьылаз ашьа зҿашуаз, Берлин аиааира ду зчаԥаз, Сабду ифрангь аҳәа иҭынхаз.
Уажәгьы имаҷым ашьазы иҿажәкуа, Зыԥсы мыжда иахьа иқым-қымуа, Ганха иҳавоу игәрымуа,
Ҳаԥсадгьыл иазышәарыцо ицхлымуа.
Ашьшьыҳәа снапы нагӡаны, Аҳәа кнасҳаит ауарҳал агәҭаны. Саҳәа, укнаҳаз ус аҭӡаҟны, Аԥсадгьыл ахьчара уазхианы.
АДЛЕИБА ВЛАДИМИР ИУАКА-ИԤА
Владимир Адлеиба, 1979 ш. Ҷлоу.
Адлеиба Г. Џь. диит 1967 ш. рзы Очамчыра. Далгеит Мыркәылатәи абжьаратә школ. Арратә маҵура анихига ашьҭахь, дҭалеит Тҟәарчалтәи азанааҭтә-техникатә ҵараиурҭа. Аус иухьан Очамчыратәи актәи ачаи фабрикаҿы, ашьҭахь ачаи еихырԥсарҭатә фабрикаҿы.
Аибашьра ианалаг аҽны Гарри далалеит Мыркәылатәи аибашьцәа ргәыԥ. Уи аӷа хәымга амҩадуқәа рахь
ааха ӷәӷәа изҭоз апартизанцәа дыруаӡәкын. Гарри лымакаала дазҿлымҳан аԥшыхәра. “Ҽнак ҩынтә Очамчыра дцан даауеит” ҳәа ихлафуан иҩызцәа. Гарри далан С. Жуков иеидикылаз агәыԥ “Сова”, нас далалеит аԥшыхәцәа ргәыԥ ҷыда. Мрагыларахь шамахамзар иҟамзар ҟаларын Гарри дызлахәымыз жәыларак. Еиҳарак агәымшәара ааирԥшит иуль 2-ԥ рзы Тамшьтәи амҩаду анааныркылоз. Дрылахәын Мықәтәи, Ануаа рхәытәи, Кәачаратәи, Лабратәи, Мыркәылатәи, Цагератәи, Арадутәи, Аҭаратәи, АгәыБедиатәи ажәыларақәа.
Дҭахеит сентиабр 16, 1993 ш. рзы Араду. Дҭаацәарамызт. Анышә дамадоуп Ҷлоу. Данҭаха ашьҭахь ианашьоуп Леон иорден.
САШЬА ИԤСЫ СЫЗНАМГЕИТ
Гарри ԥшыхәра ҳәа данцалак, даанӡа сгәы ҭынчымызт. Сара издыруан фынтәны дцахьан ԥшыхәра. Гарри ахәра шимазгьы дыԥшыхәуан. Арадутәи ажәылара, (декабр 12, 1992 ш.) егьырҭ амшқәа ирыламҩашьо мшуп. Уи ауха ҳара зынӡа ҳарзааигәаны
ҳтәан ҳаӷацәа. Сара исыватәаз сҩыза дсываршьааит. Гарри уи дызшьыз длаишьҭит.
Гарри ҳара есымша дҳабжьон аибашьра адәаҿы ахәра зауз дкажьны ҳамцарц. Сара ахәра бааԥс соуны Тҟәарчалтәи агоспиталь ахь сыргеит. Гарри сбара ҳәа даннеи ус сеиҳәеит: – Ирласны убзиахароуп, сашьа, ашьҭалаха ҳамаӡам, аиааирагь уажәшьҭа иааигәахоит.
Ҳара есыҽны ҳҽазаҳшәон Араду агара. Урҭ акырынтә ааха ӷәӷәа раҳҭахьан. Усҟан ҳагәгьы азҩомызт Гарри иԥсра убра ишыҟалоз. Арадуҟа жәылара ҳандәықәлоз Гарри ацәалашәра бааԥс
изцәырҵит.
– Схы акалашәа избоит, сгәы ишаанаго ала рыцҳарак ҳԥеиԥшуп
ижәбалап – иҳәеит уи.
Ирацәоуп сара сзын иҭоурыхтәу амшқәа, аха сгәы иҭыҵәом
сентиабр 15, 1993 ш. рзы имҩаԥаагаз ажәылара. Уи аҽны аџьаԥҳаны зҭаҳгоз ҳтанк сшадгылаз ашә ахы ақәшәеит. Саргьы сшьара сықәнаҟьеит. Убри аамҭазы Гарри дыҩуа даасыдыххылеит.
– Снапы асколка алалеит, ԥыҭкгьы алаҳхит, иаанхаз уа иҟаз, “ақырҭуа иҳамҭоуп” ҳзалакьысуам, – иҳәеит уи даасыхәаччан. Умцан ҳәа сиашьапкит, аха иара имуит сҩыза Малыш сизцароуп, уи уахь далоуп ҳәа. Уаҳагь сашьа деибганы дсымбеит. Убри ажәылараан жәынтәы машьына хәыҷла ахәцәа алызгеит. Аҵыхәтәан санцоз уашьагьы дхәуп ҳәа сарҳәеит. Ҳхырӷәӷәарҭаҿы саннеи аносилка рыманы ианысԥыла, иҟалаз сзеилымкааит...
Лахьынҵас исыман сашьа заҵә илымкаа аиааира мшы аԥылара.
АДЛЕИБА ГАРРИ ЏЬГӘЫЗ-ИԤА
Темыр Адлеиба, 5.12.1994 ш.

Акаба Д. Қ. диит 1969 ш. рзы Ҷлоу. Ҷлоутәи абжьаратә школ аҿы аакласск данрылга, дҭалеит Аҟәатәи аҵара-лашаратә ҵараиурҭа. Занааҭла дхореографын. Арратә маҵура дахысхьан.
Даур Акаба далан ансамбль “Шьараҭын”, уи кәашаҩык иаҳасабала акырынтә ажәлар иршанхахьан.
Аибашьра раԥхьаӡатәи амшқәа инадыркны Даур далахәын агәыԥ “Беркәт”. Уи Мрагыларахьтәи афронт
ахырӷәӷәарҭала иеиҿкааз ажәыларақәа зегьы дрылахәын: Кәачара, Ануаа рхәы, Лашькьындар. Лашькьындар ақыҭа аӷа хәымга ааха анирҭоз аамҭазы ахәра иоуит Даур, ддәықәҵан Гәдоуҭатәи агоспиталь ахь. Ихәра аӷьаха амҭакәа, уи ҩаԥхьа Гәымысҭатәи ахырӷәӷәарҭа аибашьра ацәаҳәаҿы днеит. Даур далалеит Очамчыраа рбаталион “Шьараҭын”, Р. Кәлаа напхгара зиҭоз.
Март 15-?6 рзы, Аҟәа ахақәиҭтәратә жәылараан ахәра ӷәӷәа иоуит, аха иара убригь дазнымкылеит, деиҭахынҳәит ибаталион ахь. Даур ифырхаҵаратә ҟазшьеи илаз агәымшәареи ааирԥшит иуль мзазы, абаталион иалаз иҟарҵоз ажәыларақәа рҿы. Шрома ахақәиҭтәратә жәылараан хаҵарыла иҭахаз Р. Кәлаа иҭыԥ ааникылеит. Иҩызцәа убас изырҳәон: “Икәашашьа иеиԥшуп иеибашьышьа.”
Аҟәа ахақәиҭтәратә жәылараан афуникулиор аҿы иоуит ахәра ӷәӷәа. Аха ахәра даиааины абаталион хадара шазиуаз фырхаҵарыла дҭахеит.
Дҭахеит 24 сентиабр, 1993 ш. рзы.
Дҭаацәароуп. Анышә дамадоуп Ҷлоу.
Данҭаха ашьҭахь ихҵоуп “Аԥсны афырхаҵа” ҳәа ахьыӡ.
Акаба А. А. диит апрель 17, 1970 ш. рзы Ҷлоу. Қәҿиарала далгеит Ҷлоутәи абжьаратә школ. Абжьаратә школ данҭаз иҵара иалагӡаны аҵара иҵон ари ашкол аҿы иеиҿкааз асахьаҭыхратә студиаҿы. 1986 ш. рзы дҭалеит Аҟәатәи асахьа-ҭыхратә ҵараиурҭа. Арратә маҵура ихигахьан Венгриа, авиациа аган ахь ала.
Асҭамыр аус иуан Ҷлоутәи абжьаратә школ асахьаҭыхратә студиаҿы рҵаҩыс.
Аибашьра ианалага аҽны инаркны Асҭамыр иабџьар шьҭыхны иҩызцәа дрывагылт. Уи аибашьра ашыкьра аиҳара Мрагыларахь ихганы, бџьарла иҩызцәа реиқәыршәараз дцеит Гәдоуҭаҟа. Уи далахәын агәыԥ “Шьараҭын”
Аибашьраҿ игәымшәаз, афронт аҿы аԥышәа бзиа змаз Асҭамыр Аҟәа аҳаракыра дхалеит деибашьны.
Дҭахеит сентиабр 24, 1993 ш. рзы, Аҟәа аҳаракыраҿ. Дҭаацәараӡамызт. Анышә дамадоуп Ҷлоу.
АҨЫЗА ИГӘАЛАШӘАРА
Асҭамыр Акаба ихьӡҵәҟьа уаҩы изымдыруазар ҟаларын, зегь Дамка ҳәа акәын ишишьҭаз. Ҷлоунтәи Гәдоуҭаҟа даннеи уи далалеит Р. Кәлаа игәыԥ “Шьараҭын”. Уи агәыԥ иалан 22-ҩык Ҷлоуаа. Март 15-?қ-тәи ажәылара далахәын Дамка. Иара убас дрылахәын Цагәровка, Шрома уҳәа ажәыларақәа рацәаны. Аҵыхәтәантәи ажәылараан ҳаидгылан сҩыза Дамкеи сареи Бырцха аҳаракыра ҳахысит. Ҭависуԥлеба ҳәа иахьашьҭаз сара
АКАБА ДАУР ҚАРБЕИ-ИԤА
АКАБА АСҬАМЫР АЛИОШЬА-ИԤА
ахы сықәшәеит. Сара санырхә Дамка салигеит. Иара лымкаала иҩызцәа дрыхӡыӡаауан, ицәаҩа бзиан, иагьа шәарҭа ҳҭагылазаргьы лафк наҳалаиҵон, ҳара уи ҳгәы шьҭнахуан. Шьаҿақәак ҳнаскьар убра аибашьра ааилгозшәа, аиааира зныӡа иааигәазшәа ҳирбон. Дамка иашьа ААТРК аоператор Ахра Акаба ҳаибашьра ҭыхуа ҳашьҭахьҟа даауан.
24 сентиабр, 1993 ш. рзы Аҟәа аҳаракыра ахы иақәиҭыртәит. Дамка дызлаз иҩызцәа ԥшь-ҩык еицны ҵаҟа илбааит. Иара убра дагьҭахеит. Мызкаҟара ихабар рымбеит иҩызцәеи иҭаацәеи, ашьҭахь иԥшаан хыла ирӷӷаз иԥсыбаҩ.
Алик Хәаџьаа.
Дамка иҩыза Гарри Адлеиба Шь. дигәалаиршәоит абас: “Џьара гәеиҵахарак ҳаур уи ҳирлахҿыхуан, игәы еиҭаԥомызт, иҟаҵатәыз заа иӡбон. Дамка данаҳамба акы шихьыз аадырит. Уи иашьа Ахра сышьҭахьҟа даауеит аниҳәа, еиҭах уск азы дхынҳәыма ҳәа ҳшыԥшыз, аамҭа рацәаны иҳацәцеит. Агәыӷра ду ҳаман деибганы даҳбоит ҳәа. Уи иҩыза аибашьҩы ду ицәыӡра даараӡа иуадаҩуп.”
Акаба В. С. диит 1951 ш. рзы Ҷлоу. Далгеит Ҷлоутәи абжьаратә школ. Арратә маҵуратә уалԥшьа ихигеит Владивосток. Арратә уалԥшьа анихига ашьҭахь дынхон Аҟәа. Аус иуан Аҟәа аҩнқәа рнапхықәҵа №4 аҿы, атехника еиқәыршәаҩыс.
1989 ш. раахыс далахәын Аԥсуа Гвардиа.
Авгәст 14, 1992 ш. рыҽны, Витали дрылалеит Ацҳа Ҟаԥшь аҿы аӷа хәымга иҿагылаз аԥсуаа. Убри нахыс аибашьра амца далагылан.
Уи дызлаз агәыԥ командирс даман В. Начач.
Дҭахеит март 16, 1993 ш. рзы Аҟәа ахақәиҭтәратә жәылараан. Дҭаацәаран. Аибашьра анеилга ашьҭахь иԥсыбаҩ еиҭагоуп
Ҷлоуҟа.
АКАБА ВИТАЛИ СТЕԤАН-ИԤА

Аҩӡба Б. И. диит ианвар 29, 1969 ш. рзы Ҷлоу. Абжьаратә школ даналга ашьҭахь арратә маҵуратә уалԥшьа ихигеит Карелиа. 199ҭш. рзы Беслан аусура далагеит Аҟәатәи аҩкомбинат аҿы усзуҩыс. Беслан даара зцәаҩа бзиаз, анаалашьа бзиа змаз ҷкәынан. Уи данцәажәоз иажәа раӡан. Иҩызцәа даарылукаауан ихымҩаԥгашьала.
Аибашьра ианалага аҽны Беслан аӷа диҿагылеит. Ацҳа Ҟаԥшь аҿы. Гәмысҭа анырцә аӷа хәымга иҿагылаз аԥсуаа реибашьцәа аӡы аԥшаҳәаҿы апартизантә жәыларақәа мҩаԥыргон. Аамҭа кьаҿк иалагӡаны аибашьраҿы иааирԥшит агәымшәареи афырхаҵареи.
Беслан игәалашәара наӡаӡа иаанхоит иҩызцәа ргәаҿы. Дҭахеит 31 авгәст, 1992 ш. рзы Алада Ешыра. Дҭаацәараӡамызт. Анышә дамадоуп Мықә.
Аҳәба В. Шь. диит 1961 ш. рзы Ҷлоу. Далгеит Ҷлоутәи абжьаратә школ. Арратә маҵуратә уалԥшьа ихигахьан. Амашьынарныҟәцаҩ изанааҭ иман. Аус иуан Аҟәа апассаџьыртә транспорттә наплакаҿы машьынарныҟәцаҩыс.
1989 ш. раахыс уи ақырҭцәа ӷас дрыман иԥшаарагьы иашьҭан.
Аибашьра ианалагаз Ҷлоуаа рыҷкәынцәа ҩыџьа-хҩы рахьынтәи зхатәы абџьар змаз дреиуан Витали.
Уи иҽамеидеит Мераб Кьышьмариа Мықә еиҿикааз апартизантә гәыԥ. Ашьҭахь далалеит агәыԥ “Беркәт”. Витали Ҷлоуаа рыҷкәынцәа гәымшәақәа дыруаӡәкын. Витали дызлахәыз ахақәиҭратә жәыларақәа рацәоуп. Раԥхьаӡа дшеибашьҩы дууз ааирԥшит Мықәтәи ачаи совнхара ала аӷа дааскьарц иҽаназикыз. Мықәтәи асовнхара ахырӷәӷәарҭа аанызкылоз 15-ҩык аибашьцәа хадас дрыман. Уи далахәын Кәачара ахақәиҭтәратә жәылара.
Ианвар мза 6, 1993 ш. руха аӷа хәымга ажәылара иҽаназик аамҭазы, зышьҭахьҟа шьаҿак имнаскьоз акоманда “Урал” еиднакылоз дрылахәны ааха ӷәӷәа риҭеит аӷацәа.
Дҭахеит ианвар 6, 1993 ш. рзы Мықәтәи асовнхаратә хырӷәӷәарҭаҿы.
Дҭаацәаран. Анышә дамадоуп Ҷлоу.
АҨӠБА БЕСЛАН ИОНА-ИԤА
АҲӘБА ВИТАЛИ ШЬАЛОДИА-ИԤА

Алҭеиба А. А. диит 1943 ш. рзы Ҷлоу. Далгеит Ҷлоутәи алагарҭатә школ. Иаб Али дахыргахьан Казахстанҟа Ардон убасҟан ибзиан иҵеит аҭырқәшәа. Аҭырқәа милаҭ иреиуаз ауаа сасцәаны Ҷлоу ианаҭаауаз акырынтә ҭырџьманра ҟаиҵахьан.
Ардон дышьхауаҩын, қәрала дышмаҷмызгьы иҭахын илшара зегьы Аԥсны аиқәырхара иазикырц.
Далан акоманда “Горно-стрелковыи”. Уи акырынтә ԥшыхәра дцахьан Ԥанаҩҟа, ашәанцәа рган ахь.
Дҭахеит иуль 12, 1993 ш. рзы, Ԥанаҩ ашьхаҿ амина иҵаԥжәеит. Дҭаацәаран. Анышә дамадоуп Ҷлоу.
Быҭәба В. Ф. диит 1955 ш. рзы Ҷлоу. Ҷлоутәи абжьаратә школ далгеит 1971 ш. рзы. Иара убри ашықәс азы аус иуан Аҟәатәи амшын баӷәаза ахьчаратә гәыԥ аҿы.
1974 ш. рзы дҭалеит М.Горки ихьӡ зху Аҟәатәи арҵаҩратә институт афилологиатә факультет, аурыс сектор. Аҵара дышҭаз иԥхьеит арратә маҵурахьы.
1976 ш. рзы арратә маҵуратә уалԥшьа ихганы дгьежьит. Ҩышықәса инеиԥынкыланы аус иуан
Аҟәатәи аекскәрсиатә биуро аҿы.
1978 ш. рзы Витали дҭалеит Еревантәи аҳәынҭқарратә
университет. Уи иалихит занааҭла аԥсуаа рҭоурых аҭҵаара, аерманцәа рҭоурых ахыҵхырҭақәа рыла.
1982 ш. рзы Еревантәи ауниверситет астудентцәа рыбжьара иреиӷьу аусумҭақәа ҟазҵаз дырхыԥхьаӡалан. Иагьианаршьеит абронзатә медал.
1984 ш. рзы ақәҿиара бзиақәа иманы ауниверситет далгеит. Иара убри ашықәсан дҭалеит Ермантәыла, Аџьа Ҟаԥшь аорден занашьоу Аҳәынҭқарратә Университет аспирантура. Аус иуан Еревантәи Аҳәынҭқарратә Университет аҿы лекторс.
1990 ш. рзы Москва (МГУ) ихьчеит акандидаттә диссертациа. Иара убри ашықәсан дгьежьит Аԥсныҟа. Аусура далагеит АБНИ аҿы наукатә усзуҩыс, иара убас Аԥснытәи Аҳәынҭқарратә Университет аҿы лекторс.
1991 ш. рзы иҭыҵыз “Аԥсны аҭоурых” авторцәа дыруаӡәкуп. Ирацәоуп абжьаратәи ашәышықәсқәа раантәи Аԥсны иазкыу аусумҭақәа инапы иҵижьыз, аермантә хыҵхырҭақәа рыла.
Аԥсны Аџьынџьтәылатә еибашьра ианалага, ҳаԥсадгьыл ахьчаҩцәа даӡәыкны дрывагылеит.
АЛҬЕИБА АРДОН АЛИ-ИԤА
БЫҬӘБА ВИТАЛИ ФИРОН-ИԤА
1993 ш. март 15-?6 рзы Аҟәа ахақәиҭтәратә жәыларахь ицоз дрылан. Убасҟан хабарда дыбжьаӡуеит.
Аҵарауаҩ-аибашьҩы Быҭәба Витали Фирон-иԥа илахьынҵахаз еилкаам иахьа уажәраанӡагьы.
АҴАРАУАҨ – АИБАШЬҨЫ
Аҵарауаҩ иабџьар наукоуп, Анаукагь еибашьуеит. Витали абџьар даҵоуп, Анаука изыԥшуеит.
Автомат зку аҵарауаҩ,
Дызбар хәыцрашәк сызҵысуеит. Дыҟаӡами абри ауаҩ
Дзыԥсахша ҳәа сгәы ҵаауеит.
Ишәарҭаз аамҭа ҳанҭагыла, Ақырҭ шьажәцәа ирыхҟьаны Ҳҭыԥҳацәагь ишьҭырхит абџьар, Ақәԥаразы ихианы.
Нас Витали ҿымҭ дтәарызма. Ҳразҟы ахәыц ианакыз. Сҵарауаҩуп ҳәа дыԥшрызма, Ҳамра лаша аныхҩоз.
Дкылкаан ақәылаҩ дизнеиуан, Иҭыҩра лашә дахьҭатәаз. Џьаҳаным хаҭа дазишьҭуан, Дахьымгӡо игәы иҭаз.
Иҭоурых ҩымҭақәа неидкыла, Иԥшуп ласс акьыԥхь рбарц.
“Ҳҭоурых блаҷыцны ихьчауа, Ермантәыла иҵәахуп аҟынтә, Сыԥсеиԥш ибауа,
Аерман бызшәа сҵар сҭахуп.”
Абас иҳәон, иагьынаигӡеит, Игәҭакы ҭырҳәыцааны. Анаука дагәылалеит, Ахыҵхырҭақәа ԥшааны.
Аҵарауаҩ иабџьар наукоуп, Анаукагь еибашьуеит.
Витали дҵарауаҩны дыҟоуп, Деибашьҩы дунгьы дыршьауеит.
С. Адлеиба 1994 ш.
Ихы ақәиҵон Аԥсынтәыла, Аԥсҟы ихьчон еиқәирхарц.

Бранӡиа Б.А. диит маи 20, 1969 ш. рзы Ҷлоу. Ҷлоутәи абжьартә школ даналга ашьҭахь. Баҭал ихигеит арратә маҵуратә уалԥшьа Казан ақалақь аҿы. Уи дрылахәын аҩнуҵҟатәи аусқәа рырхәҭа. Баҭал арратә маҵураҿы асержант ҳәа ахьӡ ихҵан. Уи иӡбахә ааҩхьан Ҷлоу, иҩызцәеи иеиҳабацәеи рҟны аҳәатә хаҵара ахьилаз азы. Баҭал аус иуан Аҟәа, аҩнуҵҟатәи аусқәа рминистрраҿы.
Чернобыльтәи авариа ашьҭахь ацхырааразы ааԥхьара иҟаҵаз инақәыршәаны ҩымз аус иуит Чернобыль иахьаҵанакуаз ауааԥсыра реиқәырхаразы. Ари имариамыз усын. Арадиациа ҳаракы иԥсҭазаара ашәарҭа ишҭанаргылозгьы, Баҭал ихы-иԥсы дамеигӡакәа ацхыраара ҟаиҵон ауааԥсыра реиқәырхаҿы.
Аибашьра ианалагаз Баҭал ихатәы бџьар иман. Аӷа хәымга диҿагылоит Ацҳа Ҟаԥшь аҿы. Уи дрылахәын Гагра ахақәиҭтәраз ижәылоз. Баҭал иашьа Руслан дивагылан деибашьуан. Уи далан “Шьараҭын” абаталион.
Ианвар 5, март 15-?6 рзы Аҟәа ахақәиҭтәразы имҩаԥгаз ажәыларақәа дрылахәын. Иара убас далахәын Шрома ахақәиҭтәратә жәылара.
Аибашьра аилгараз рацәак бжьамкәан, 23 авгәст рзы дҭахеит. Баҭал дҭаацәаран. Анышә дамадоуп Ҷлоу.
Бранӡиа Р. А. диит ианвар 15, 1959 ш. рзы Ҷлоу. Далгеит Ҷлоутәи абжьаратә школ, иара убас Аҟәатәи аиндустриалтә техникум. Арратә маҵура дахысит Мурманск. Ашьҭахь аус иуан аихамҩаҿы. Руслан 1989 ш. рзы агвардиа далалеит.
Аибашьра ианалага аҽны Руслан аӷа диҿагылеит Ацҳа Ҟаԥшь аҿы. Гәмысҭатәи афронт ахырхарҭа ала Руслан далалеит агәыԥ “Шьараҭын”.
Уи ахәҭак аҿы еиҳабыс далхын. Дрылахәын Каман, Шрома, Цагуровка рхақәиҭтәратә жәыларақәа. Гагра ахы ианақәиҭыртәуаз уи иааирԥшит агәымшәареи афырхаҵареи. Далахәын март 15-?6 рзы имҩаԥгаз ахақәиҭратә жәылара. Дҭахеит иуль 7. 1993 ш. рзы Шрома.
Дҭаацәаран, анышә дамадоуп Ҷлоу.
САШЬЦӘЕИ САРЕИ АИААИРА ҲЗЕИЦАԤЫМЛЕИТ
Аибашьра раԥхьатәи амшқәа инадыркны сашьцәа Руслани, Баҭали, сареи абџьар шьҭыхны аӷа ҳаиҿагылт. Раԥхьа абџьар ҳауаанӡа Алада Ешыра ҳаҟан, амшын аган ахьчараз ҳалхын. Еиҳабыс дҳаман Руслан Ԥачалиа. Абаталион “Шьараҭын” шеиҿыркаауаз анеилаҳкаа Р. Кәлаа иахь аҳәара ҟаҳҵеит ҳидикыларц. Ҳара ҳазлахәыз ажәыларақәа ируакын ианвар 5 рзы имҩаԥгаз Аҟәа ахақәиҭтәратә жәылара. Ҳалахәын Камани Шромеи рхақәиҭтәра, иара убас Цагуровка аҳаракыра ахақәиҭтәра.
25 иун, 1993 ш. рзы, Цагуровка ҳрышьҭит. Дҵас иҳаман ҵаҟа ҳалбаарц, аха ҳусқәа даара ишәарҭахеит. Ҵысышьа ҳамамкәан
БРАНӠИА БАҬАЛ АРСАНА-ИԤА
БРАНӠИА РУСЛАН АРСАНА-ИԤА
аӷаимацәазҳҭашәеит.Ацхыраара иҳаузиабзоуранылыԥхалааӷа ҳицәцеит.
Иуль мза 7, 1993 ш. рзы Шрома ҳанхалоз сашьа Руслан иваԥжәаз аснариад дахәит, иара убра дагьҭахеит. Сашьа Баҭал дҭахеит авгәст 23, 1993 ш. рзы.
Ҳара гәҭыхас иҳамаз Мрагыларахьтәи афронт аҿы иҟаз аҭагылазаашьа цәгьа акәын. Ҳаргәаҟуан ҳауаажәлар рбара. Ирласырласны аибашьраҿы Баҭал дигәалаиршәон ҳан. Аха аибашьра анеилгоз аҽны, сараӡәзаҵәык соуп сашьцәа ршәаџь зманы ҳаб игәараҭа иҭалаз.
Бранӡиа ). Шь. Диит март 4, 1969 ш. рзы Аҟәа. Далгеит Аҟәатәи а-20тәи абжьаратә школ. Далгеит Аԥснытәи Аҳәынҭқарратә Университет афизкультура афакультет. Аклассикатә қәԥаразы азыҟаҵара бзиа иман. Арратә маҵура дахысхьан Владивосток. Арратә маҵура анихигоз инапаҿы иааигахьан атанк ныҟәцара, иагьиоухьан анџьнырмеханик изанааҭ.
Аибашьра ианалага инаркны абџьар шьҭихит. Аԥсуаа ҳаӷацәа ртехника рцәырго ианалага, Ҭемыр далалеит Фазылбеи Аҩӡба итанктә баталион. Уи далахәын Гарга ахақәиҭтәратә жәылара. Аибашьра ианалага инаркны џьара ԥсеиҭакрак змоуцыз Ҭемыр ӷәӷәала дхәын, ихәра иахҟьаны иԥсҭазаара далҵит.
Дҭахеит сентиабр 23, 1993 ш. рзы, Аҟәатәи ахырхарҭала ажәыларақәа анымҩаԥыргоз Гәмысҭатәи амассив ахақәиҭтәра аан.
Дҭаацәараӡамызт. Анышә дамадоуп Ҷлоу.
САРА САНҴӘҞЬА СЫԤСАДГЬЫЛ АУП
Авгәст 14 рыҽны, сыԥшәма дцахьан Ацҳа Ҟаԥшь ахь. Сыҷкәын Ҭемыр иаб данымаа, адырҩаҽны иаргьы уахь дцоит. Ҭемыр иаб даара иҽазишәеит иҷкәын аҩныҟа иргьежьра, аха уи баша цәажәарахеит.
Сентиабр мза 18 руха аӡы сырны Ешыраҟа снеит сыҷкәын дызбоит ҳәа. Иара саниба дааччан убас сеиҳәеит:
– Сан, сара бара бгәы сасыр сҭахым, аха сара сан сыԥсадгьыл амца акит. Уи ахьчараз сыхиоуп.
Аԥсуа телехәаԥшрала даҳдырбеит Ҭемыр атанк аҟны ҟазарыла
Беслан Бранӡиа, 22.12. 1993 ш.
БРАНӠИА ҬЕМЫР ШЬАЛУА-ИԤА
дышхысуаз. Убри ашьҭахь Аҟәа ҳаҟазаара азҵаара уадаҩхеит. Ҳаӷацәа ҭаха ҳарҭомызт, ҳалымҵыргьы ԥсыхәа ҳмоуит.
Ҭемыр акырынтә ахәрақәа иоухьан. Саргьы саарыцҳашьа, нан ҳәа акырынтә сиҳәахьан. Аха иара убас сеиҳәеит: “Ушьацәкьыс ԥҽыхак алалеит ҳәа уҩызцәа каужьыр ҟалома.”
Ҭемыр дызлаз агәыԥ 23 сентиабр, 1993 ш. рзы, Гәмысҭа амассив ала аҩнқәа ҭарцәуа идәықәлеит. Усҟан ивараҿ иԥжәаз аснариад игәы ахәит. Ихәра инапала иҿеиҳәеит, уамак ибаргәымшәа ибеит, аха ари дзацәымцеит.
Бранӡиа Л. Д. диит 1962 ш. рзы, Аҟәа. Далгеит Аҟәатәи абжьаратә школ №3. Арратә маҵура ихигахьан Рига. Лаврент даара дазҟазан арадиодкылагақәеи ателевизорқәеи аремонт рзура. Аус иуан Аԥсуа Ҳәынҭқарратә телерадиокомпаниаҿ ателерадио-шьақәыргылаҩс. Имаҵура иалагӡаны Лаврент ддәықәҵан Ачадаратәи ар хәҭахь еимадаҩыс.
Аибашьра ианалага Ацҳа Ҟаԥшь аҿы аӷа диҿагылеит. Гәмысҭатәи афронт ахырхарҭала имҩаԥгаз ажәыларақәа дрылахәын.
Дҭахеит октиабр 2, 1992 ш. рзы, Гагра ахақәиҭтәраан. Дҭаацәаран. Анышә дамадоуп Оҭҳара. (Шьҭрала д-Ҷлоутәын).
Наҭела Ԥачлиа. 20.11.199ҷш.
БРАНӠИА ЛАВРЕНТ ДАВИД-ИԤА
Бранӡиа В. Д. диит 1962 ш. рзы, Аҟәа. Далгеит Аҟәатәи абжьаратә школ №3. Арратә маҵура ихигеит Куибышев ақалақь аҿы.
Аибашьра ианалага инаркны абџьар шимамызгьы Валери иашьа Лаврент дивагылан. Мышқәак ирылагӡаны Валери иааирԥшит агәымшәара. Ареспубликатә хәшәтәырҭа ахыбра ахьгылоу аҳаракырақәа аанызкылоз дрылахәын.
Ҳаибашьцәа, ҳаӷа хәымга атехника хьанҭа аницәырга, ааԥсарак ҟаиҵомызт уи џьаԥҳаныла аиқәыршәаразы.
Дҭахеит авгәст 24, 1992 ш. рзы, Ачадаратәи ар хәҭа аҟынтәи аџьаԥҳаны шааигоз, аснаипер ихымҭала.
Дҭаацәаран. Анышә дамадоуп Оҭҳара. (Шьҭрала Ҷлоутәын)
СЫҶКӘЫНЦӘА РҨЫЏЬАГЬЫ ЕИЦИИТ ИАГЬЕИЦҬАХЕИТ
Авгәст 14, 1992 ш. рзы урҭ аҩыџьагьы еицдәылҵит еибашьра ҳәа. Аҽны ирытҟәеит ԥшьҩык ҳаӷа иуаа, иагьырцәыргеит абџьарқәа. Авгәст 15 рыҽны рҩыџьагь еицны ҳаҩны иааит, уи нахыс уаҳагь еицны исымбаӡеит. Сыҷкәын Валери заа ицәа иалашәахьан аибашьра шыҟалоз. Убасгьы сеиҳәон: “Сан, аибашьра ҳҽазыҟаҳҵалароуп”. Валери игәы даара иԥшқан, дхәыҷы ҟәымшәышәын, уаҩгьы агәра изгомызт уи абџьар ашьҭыхра илшоит ҳәа. Лаврик иаҳа дыџьбаран. Уи иусқәа зегьы ишәан-изан. Сыҷкәынцәа рҩыџьагьы еициит, ԥшралагьы уаҩы иааџьеишьаратә еиԥшын. Руаӡәк данцәажәоз ииҳәоз, егьи игәҭыха акәызшәа ибон. Рҩыџьагь сааҭк еибамбаргьы рзычҳауамызт.
Саргьы Аџьынџьтәылатәи еибашьра Ду салахәын, аибашьра иацыз агәаҟрақәа зегьы здыруан, убри азоуп Аԥсны аибашьра ианалага, сыҷкәынцәа аибашьра раԥырҟәҟәаарагьы сзаламгаз. Аԥсадгьыл ан илҩызан, уи хьчатәын. Сыҷкәынцәа рҩыџьагь уи рхы ақәырҵеит.
Вера Давид-иԥҳа Багаҭелиа. Аџьынџьтәылатәи еибашьра Ду аветеран.
БРАНӠИА ВАЛЕРИ ДАВИД-ИԤА
Гамгиа Р. Ҟә. диит 1947 ш. рзы Ҷлоу. 1965 ш. рзы далгеит Ҷлоутәи абжьаратә школ. Арратә маҵуратә уалԥшьа ихигеит Польша. Алеитенант еиҳабы ҳәа ахьӡ ихҵан.
Арратә маҵура анихига ашьҭахь дҭалеит Шәачатәи аӷбарныҟәаратә ҵараиурҭа.
1970 ш. рзы, аусура далагеит Аҟәатәи амшынтә баӷәазаҿы амеханик еиҳабы изанааҭ ала.
Аибашьра ианалага, Рудик днеиит амшын аҿықә ахьчараз еиҿкааз аротахь, дагьалырхит авзвод аҿы командирс.
Гәмысҭатәи афронт аҿы Рудик напхгара зиҭоз авзвод иалахәыз аӡы ирны акырынтә аӷа аахақәа ирҭахьан.
Аибашьраҿ иуалԥшьа шынаигӡоз, сентиабр 7, 1992 ш. рзы дҭахеит Рудик Гамгиа.
Дҭаацәаран. Анышә дамадоуп Ҷлоу.
АҞАЗШЬАРБА
Гамгиа Рудик Ҟәашә-иԥа аибашьра раԥхьатәи амшқәа инадыркны, аибашьра ацәаҳәаҿы дгылан. Уи абџьар анизымыԥшаа амшын ахықә ахьчараз игылаз дрылалеит. Уи еиднакылон 48-ҩык ахьчаҩцәа. Рудик имаз аҟазшьеи агәымшәареи рзы далырхит арота акомандирс. Инапы ианыз аусқәа зегьы наигӡон ламысла. Рудик дцар акәын зегь реиҳа иахьшәарҭаз аҭыԥ ахь. Қәрала зынӡак имаҷмыз арота акомандаҟаҵаҩ идыз аус аҿы акы ала деиҵахомызт. Дшәомызт, дааԥсомызт, ахшыҩ ҷыда иман. Уи дазыхиан иԥсадгьыл Аԥсны аиқәырхара, ианаҭахха иԥсы
ахҭынҵара. Иҩызцәа зегьы дызларылукаашаз рацәаӡан. Уи илаз, иламыси иеилҟьареи ракәын изыбзоураз.
Иԥсҭазаара аҵыхәтәантәи амшқәа рҟынӡа илшоз зегьы ҟаиҵеит иԥсадгьыл азы. Рудик дахьыҟаз аӷа хәымга акгьы шилымшоз еилкаан. Уи дазхәыцуан, дазыԥшын, агәра игон аиаша аиааира шагоз.
Аибашьра аамҭазы иааирԥшыз арратә зыҟаҵареи, илаз агәымшәареи, илшара дуқәеи рзы уи данҭаха ашьҭахь ианашьоуп Леон иорден.
Афырхаҵа наӡаӡа даанхоит ҳара иҩызцәа зегь ҳгәаҿы.
Амшын Еиқәа аҳәаақәа рыхьчара акомандир – Агрба Р. 22.0. 1994 ш.
ГАМГИА РУДИК ҞӘАШӘ-ИԤА
Инаԥшьба Н. М. диит 1962 ш. рзы, Ҷлоу. Далгеит Ҷлоутәи абжьаратә школ. Арратә уалԥшьа анихига ашьҭахь, далгеит Аҟәатәи аиндустриалтә техникәм. Аҵыхәтәантәи аамҭазы аус иуан Аҟәа Абсоиуз аҿы машьынаныҟәцаҩыс.
Аибашьра раԥхьатәи амзақәа рзы, Мрагыларахьтәи афронт аҿы абџьар икын. 1992 ш. рзы, дцеит Гәдоуҭаҟа, уа далалеит акоманда “Шьараҭын”.
“Ацхыраара лас” амашьына дақәтәеит. Ахырӷәӷәарҭахь аџьаԥҳаны рызнеигон, ахәцәа алигон. Аибашьра амцашыра далагылан иҽыԥхьамккәан.
Нугзар дҭахеит сентиабр 18, 1993 ш. рзы. Дҭаацәаран. Анышә дамадоуп Ҷлоу.
АҞАЗШЬАРБА
Инаԥшьба Н. М. диит 1962 ш. рзы Ҷлоу. Даԥсыуоуп. Аус иуан асанитартә баталион аҿы.
Инаԥшьба Н. М раԥхьатәи аибашьратә мшқәа инадыркны аусура далагеит Ареспублика Аԥсны атәылахьчара Аминистрра аҟны санитартә цхырааҩыс. Ихатә машьына РАФ дақәтәан. Уи иааирԥшит агәымшәареи ахамеигӡареи, ахәцәеи аԥсцәеи ралгара аан. Еиҳарак Гагра ахы ианақәиҭыртәуаз Нугзар дрышьҭагылан дцон аибашьцәа ахәра зауаз шьҭыхуа. Ианвар 5, 1993 ш. март 1516, 199ҷш. иуль 3 рзы Аҟәа ргарц аԥсуаа андәықәлоз Нугзар дрылан аԥхьа ицоз аибашьцәа.
Сентиабртәи ахақәиҭтәратә жәылараҿы Алада Ешырала аԥхьа
ицоз ацәаҳәақәа дрывагылан. Аибашьра аамҭазы уи ихы ааирԥшит зыламыс ҳаракыз, агәымшәа зызҭаз еибашьыҩын. Иааидкылан аибашьра адәаҟынтәи уи иалигеит 60-ҩык инареиҳаны ахәцәа. Ирацәаҩуп уи ибзоурала еиқәхаз рхыԥхьаӡара. Сентиабр 18, 1993 ш. рзы Аҟәа ахақәиҭтәратә жәылара аан аснаипер ихы иаахеит Ачадара аҳаблан. Дагьҭахеит убра. Агәымшәараз амедал ианашьазарц иӡбахә ҳәоуп данҭаха ашьҭахь.
Амедицина санитартә баталион акомандир Шьоууа Гәырам Нури-иԥа. 12.0.1996 ш. Аҟәа.
ИНАԤШЬБА НУГЗАР МУШЬНИ-ИԤА

Инаԥшьба Б.Т. диит 1948 ш. рзы, Ҷлоу. Далгеит Ҷлоутәи абжьаратә школ. Арратә маҵура ихигахьан Казахсҭан. Аргылаҩ изанааҭ иман. Аус иуан аргыларатә трест №6 аҿы прорабс.
1986 ш. рзы аус иуан атроллеибустә парк аҿы троллеибус ныҟәцаҩыс. Аҟәа иеиҿкааз жәлартә ртеатр аҿы акырынтә дыхәмархьан.
Агвардиа далалахьан 1986 ш. рзы. Уи иман ихатәы бџьар.
Аибашьра ианалага, иҩызцәа дрылагылан аӷа диҿагылеит Ацҳа Ҟаԥшь аҿы. Уи далан Ешыратәи актәи абаталион.
Дҭахеит март 15-?қ-тәи ажәылараан, Аҟәа агаразы. Дҭаацәаран.
Борис ибаҩ рыԥшааит 1994 ш. рзы. Анышә дамадоуп Ҷлоу. Данҭаха ашьҭахь ианашьан Леон иорден.
Инаԥшьба В. С. диит 1950 ш. рзы, Ҷлоу. Дрылгеит Ҷлоутәи абжьаратә школ аҿы аа-класск. Арратә маҵура ихигахьан Ермантәыла. Арратә маҵура анихига ашьҭахь далгеит, ателе-радио механикра азанааҭ. 1972 ш. рзы, Виачеслав далгеит Баҭымтәи ахәҳахәҭреи акәлинариеи ртехникум. Акыр шықәса аус иухьан Аҟәа ахәҳахәҭырҭаҿы тауар еиқәыршәаҩыс.
Аибашьра ианалага хацәынмырха аӷа диҿагылеит. Гәмысҭатәи афронт ахырхарҭа ала деибашьуан. Далан Н. Кәарҷиа хадара ззиуаз агәыԥ “Старыи”.
25 октиабр, 1992 ш. рзы, Виачеслав бџьарла иҽеиқәыршәан дхынҳәит Мрагыларахь.
Октиабр мза 25, 1992 ш. рыҽны, Очамчыра ақалақь аӷа хәымга имҟәыҵҟьара зҽазызшәоз агәыԥ “Дед” далан. Дҭахеит убри аҽны.
Дҭаацәаран. Анышә дамадоуп Ҷлоу. Данҭаха ашьҭахь ианашьан Леон иорден.
ИНАԤШЬБА БОРИС ТЫКӘА-ИԤА
ИНАԤШЬБА ВИАЧЕСЛАВ СЕРГЕИ-ИԤА
Кәарҷиа Н. Хә. диит сентиабр 17, 1949 ш. рзы, Ҷлоу. Далгеит Ҷлоутәи абжьаратә школ. Арратә маҵура анихига ашьҭахь, аус иуан аколнхараҿы.
Аибашьра ианалагаз Аҟәа дыҟан. Уи ихатә харџь ала ирхиеит иаарласӡаны абџьар. Даӡәыкны иԥсадгьыл зыхьчоз днарывагылеит.
Гәмысҭа анырцә, агәыԥ “Старыи” еиҿызкааз Нодар иоуп. Игәыԥ алахәын Гагра ахақәиҭтәра. Иара убас ирылахәын Шрома, Каман имҩаԥгаз ажәыларақәа. Бџьарлеи џьаԥҳанылеи иҽеибыҭан дааит Мрагыларахьтәи афронт ахь еиҳа аҭагылазаашьа аныуадаҩха.
Очамчыра иеиҿкааз агәыԥ “Дед” далан.
25 сентиабр, 1992 ш. рзы, Очамчыра аӷа далырцарц ажәылара
анымҩаԥыргоз аҽны дҭахеит.
Дҭаацәаран. Анышә дамадоуп Ҷлоу.
Зыԥсадгьыл зхы ақәызҵаз Нодар Кәарҷиа бзиа ибон
ажәеинраалақәа рыҩра. Урҭ рахьынтә ишәыдызгалоит акы:
Абзиабара, ишԥахаау ари ажәа, Абзиабара, ишԥаӷәӷәоу уи амч. Абзиабара ахылҵуеит ашәа, Абзиабара ишьҭнахуеит угәамч.
Абзиабара ажәҩан иалоу ԥсаатәуп, Абзиабара ашьха икыду шәарахуп, Абзиабара аԥсабара зырԥшӡо шәҭыцуп. Абзиабара убла хызкуа лашароуп.
КӘАРҶИА НОДАР ХӘЫХӘЫТ-ИԤА
Абзиабара сарӷәӷәоит сара аџыр еиԥш, Абзиабара исыланаҵеит сара ауаҩра. Сыԥсадгьыл абзиабара сҟанаҵеит сгәымшәаны, Абзиабара сыцуп, сеиқәнархоит сара!

Кәарҷиа М. С. диит декабр 26, 1954ш. рзы, Ҷлоу. Далгеит Ҷлоутәи абжьаратә школ. Арратә маҵура ихигахьан Донецк. Далгахьан Аҟәатәи арҵаҩратә институт афилологиатә факультет.
Мушьни Кәарҷиа иман ихатәы бџьар, агвардиа далалахьан 1989 ш. рзы.
Авгәст 14, 1992 ш. рзы аибашьра ианалага аӷа диҿагылеит Ацҳа Ҟаԥшь аҿы. Ирацәаҩуп жәамш рыҩныҵҟала Аҟәа иалган идәықәиҵаз
аԥсуаа хәыҷи-дуи рхыԥхьаӡара.
Авгәст 25, 1992 ш. рыҽны, Шрома ахәы ҳаракырақәа ирхыҵны
Мрагыларахьтәи ахырхарҭақәа рахь идәықәлаз аԥсуаа рыхәҭак еиҳабыс даман Мушьни.
Дҭахеит 25 авгәст, 1992 ш. рзы, Шрома. Дҭаацәаран. Анышә дамадоуп Ҷлоу.
Кәарҷиа Р.И. диит 1973 ш. рзы Ҷлоу. Ҷлоутәи абжьаратә школ аҿы аа-класск данрылга, дҭалоит Аҟәатәи акультура-ҵаралашаратә училишьче. Занааҭла дхореографын.
Аԥсны аибашьра ианалага Руслан арратә маҵура дахысуан Ачадаратәи ар хәҭаҿы. Уи дызлаз архәҭа Ацҳа Ҟаԥшь аҿы аӷа иҿагылан. Анаҩсан, Руслан дрылан Мрагыларахь зхы зырхаз Ҷлоуаа
рыҷкәынцәа. Уи дҭакын Драндатәи абахҭаҿы 18-мшы. Еиҭныԥсахрыла рхы ианақәиҭыртә ашьҭахь, Руслан дамыҳәеит иҩныҟа аара. Уи ихатә гәаԥхарала ихы ирхеит Гәдоуҭаҟа. Далан, Рафик Ҵкәуа командирс дызмаз Ешыратәи абаталион. Далахәын Гагра ахақәиҭтәратә жәылара.
Ахбиук аҳаракыра аӷа хәымга техникала ааха анаиҭоз, иуль 3, 1993 ш. рзы дҭахеит Руслан Кәарҷиа.
Дҭаацәараӡамызт. Анышә дамадоуп Ҷлоу.
РУСЛАН ДЫЦЦАКУАН ҶЛОУҞА
Руслан Кәарҷиеи сареи арратә маҵура еицаҳхаҳгон. Уии сареи ҳаиқәлацәан, ашколгьы ҳаицҭан. Руслан ицәаҩа даара ибзиан. Арра ҳаицахысуан Ҷлоуаа хәҩык. Ҳаԥсадгьыл ахьчараз аҭоуба анаҳуаз аҽны, Руслан иааирԥшит акәашараз илаз абаҩхатәра. Хылаԥшра ҷыда ҳзиуан Адлеиба Одиссеи. Ақыҭақәа рҟынтәи инаргаз зегьы ҳрылукаауан Ҷлоуаа.
Авгәст 14, 1992 ш. рзы, Руслан днеит архәҭахь Ҷлоунтәи. Аибашьра ҳаицаԥылеит ацҳа Ҟаԥшь аҿы, бџьарқәакгьы ҳаман.
КӘАРҶИА МУШЬНИ САНДРА-ИԤА
КӘАРҶИА РУСЛАН ИОНА-ИԤА
Шьҭахьҟа анаскьара анҳақәшәа ахымш рыҽны 20-ҩык Ҷлоуаа ҳҽеибаркны ҳдәықәлеит Мрагыларахь, аха амҩан агәаҟра ду ҳақәшәеит. Зегьы аӷа ҳитҟәеит. Дранда абахҭагь ҳаицҭакын. Руслан Дранда абахҭаҿ аӷацәа рнапы дыҵырхит. Уи убриаҟара гәаӷла дҭәын, дазгәышьуан абџьар аашьҭыхны убарҭ дырҿагыланы аибашьра. Дазгәаҟуан ҳҩыза иҳавыршьааз Џьон Уратаӡе ишьа кәапеила атара.
Ҭемыр Қацәба.
Ешыратәи а-?–тәи абаталион акомандир Ҵкәуа Рафики Беслан Арӡынбеи Руслан Кәарҷиа уаанӡагьы дырдыруан. Дагьыргәаладыршәоит абас:
“Гагра ахы ианақәиҭыртәуаз Руслан даҳбеит Роберт Кәарчиа дицны. Убри нахыс ҳара ҳахь диасырц ҳиҳәеит. Руслан дхәыҷыншьалан иҳаӡбеит ддәықәаҳҵарц иҭаацәа рахь, аха иара имуит. “Аибашьра еилгар, Ешырантәи скәашо мацара снаӡоит Ҷлоунӡа”, — иҳәеит.
Ҳаибашьра анаҩсангьы, ҳара ҳнапы дыҵахҩан дҳахьчарц ҳҭахын дхәыҷыншьалан.
Иуль 21, 1993 ш. рзы ҳхалон Ахбиук аҳаракыра. Ҳхало ҳашҩеиуаз Руслан ивагылаз иҩыза ахы иқәшәеит. Уи даашьҭԥааны амедеҳәшьцәа рахь днеигеит. Иаргьы дышзахәоз ԥхьаҟа ицоз дыҩуа дрышьҭалеит. Убасҟан Руслан ивараҿ иԥжәаз абџьар хьанҭа ахы даршәит. Уи иԥшаара хымш аҭаххеит...
Уи дызлаџьоушьашаз иара зынӡа дқәыԥшын, аха дшәомызт, длахҿыхын омашәа. Аиааира шыласхозгьы агәра ҳиргон.
Логәуа ). И. диит 1973 ш. рзы, Ҷлоу. 1990 ш. рзы далгеит Ҷлоутәи абжьаратә школ. Иара убас, Ҷлоутәи амузыкатә школ. Акәльтуратә Хан аҿы иеиҿкааз ахаԥшьгаратә акәашаратә ансамбль “Шарԥыеҵәа” аҟны дкәашаҩын.
Аҟәатәи аҵаралашаратә училишьче дышҭаз иԥхьеит арра. Арратә маҵура ихигон Ачадара.
Авгәст 14, 1993 ш. рзы аибашьра ианалагаз, Ҭамел аҩны иҟазаара иақәшәеит. Уи раԥхьатәи амшқәа инадыркны, даӡәыкны дрывагылт
аибашьцәа.
Зықәра маҷыз, хаҭала ахәыҷ цәаҩеи ахәмарреи злаз Ҭамел,
азыҟаҵара бзиа змаз еибашьҩык диҩызан дгылеит. Ҭамел иҩны Ҷлоу ацентр аҿы иахьгылаз иабзоураны , уахгьы-ҿынгьы ишынҭаацәаз аштаб ахыбраҿ атыл ацхыраара арҭон.
Ҭамел далан агәыԥ “Беркәт”, нас абаталион “Урал” ҳәа зыхьӡырҵаз. Уи аибашьраҿ деибашьҩын, зны ахәцәа алигон, зны адәаҿтәи аимадага икын. Аамҭала аибашьцәа рхәы рзигон тракторла ахырӷәӷәарҭақәа рахь.
Хаҭала иқәыԥшыз, агәымшәара злаз аибашьҩы, ахәра аниоу ддәықәырҵеит Гәдоуҭатәи агоспиталь ахь. Аха дырзеиқәмырхакәа иԥсҭазаара далҵит иуль 7, 1993 ш. рзы.
Дҭаацәараӡамызт. Анышә дамадоуп Ҷлоу.
ЛОГӘУА ҬАМЕЛ ИУРА-ИԤА
Қәра рацәак, мап, инумыҵӡеит,
Ҩажәа шықәса ушырҭагылаз уаанхеит. Узынамӡеит, аҩнынӡа узынамӡеит,
Ахы цаҳә-цаҳә угәаҵа ҿнаҵәеит.
Ублақәа умыччакәа ихыумтуаз, Наӡаӡа, наӡаӡа еиқәыԥсеит.
Ухы-уҿы ԥшӡа қәыԥшрак зҿахәмаруаз, Гәыӷрак шаныԥшуаз иаанхеит.
Ухәыҷымзи макьана, уабаццаки, Ҳаԥсадгьыл ахьчара аҭахуп. Ҽыхәшәтәра уахьааз уаангыларцу, Уан мыжда ушьҭахь дыԥшуп.
Қәра рацәак, мап, инумыҵӡеит,
Ҩажәа шықәса ушырҭагылаз уаанхеит. Узынамӡеит Ҷлоунӡа, узынамӡеит, Ҳаԥсадгьыл ахақәиҭраз уҭахеит.
Еҭери Адлеиба.
Миқаиа Џь. В. диит 14 апрель, 1969 ш.рзы, Аҟәа. Далгеит Аҟәатәи ашколинтернат.
Аибашьра ианалага абџьар шьҭыхны аӷа диҿагылеит. Авгәст мза 20, 1992 ш. инаркны, уи дрылагылан Ҷлоуаа. Иқыҭаҿ иуаажәлар дааџьаршьартә изныкымкәа агәымшәарақәа ааирԥшит. Дрылахәын Мрагыларатәи афронт еиуеиԥшым ахақәиҭратә жәыларақәа. Илаз
агәымшәара ааирԥшит Кәачара ахақәиҭтәратә жәылараҿ. Мықәтәи ачаи совнхареи, Кындыӷи аӷа иҿагыларазы ажәыларақәа дрылахәын. Џьумбер дызлаз акоманда иахьӡын “Беркәт”, командирс дрыман С. Џьопуа.
Миқаиа Џьумбер дҭахеит ианвар мза 6, 1993 ш. рзы, Мықә ачаи совнхара ахырӷәӷәарҭақәа аӷа техникала данрылахысуаз аҵх агәазын.
Дҭаацәараӡамызт. Анышә дамадоуп Ҷлоу.
МИҚАИА ЏЬУМБЕР ВЛАДИМИР-ИԤА
Сангәлиа Р. А. диит ианвар 24, 1956 ш. рзы, Ҷлоу. Далгеит Ҷлоутәи абжьаратә школ 1973 ш. рзы. Арратә маҵура дахысхьан Свердловск ақалақь аҿы.
1977 ш. рзы дҭалеит Шәачатәи аполитехникатә институт, атехникамеханик изанааҭ иоуит. Аус иуан Аҟәа аҩнуҵҟатәи аусқәа русбарҭаҿы. 1983-ԥ ш.ш. рзы, аус иуан Мықәтәи ачаи фабрикаҿы атехнолог
изанааҭ ала. 1986 ш. инаркны 1990 шықәсанӡа аус иуан Аҟәа ақалақь акурорттә совет иахьаҵанакуаз.
1990 ш. рзы аус иуан анефттә базаҿы акооператив “Аԥсилаа” аҟны былтәы еиқәыршәаҩыс. Уи иҵара-дырра еиҳеитәхьан Қарҭ ақалақь аҿы.
Аибашьра аамҭазы Руслан иқыҭахь иааиҭиуан абџьар маҷымкәан. Иара убас Урыстәылантәи аҳәаа иахигеит акыр тонна абылтәы. Дызлаз агәыԥ иахьӡын “Олень”. Акырынтә аԥшыхәрақәа мҩаԥигахьан Аҟәа ахырхарҭала.
Аҵыхәтәантәи аинышәара аамҭала ианрымаз, Руслан дымшәакәан Аҟәа дааит. Акыр ҵакы змаз аусқәа зырманшәалоз аҭыԥқәа гәеиҭеит.
Руслан дҭахеит 24 сентиабр, 1993 ш. рзы, Аҟәа ахақәиҭразы ианжәылоз, март 8 амҩаду аҟны. Сааҭқәак ракәын уи игыз иҩны ахьгылаз днаӡарц.
Дҭаацәаран. Анышә дамадоуп Ҷлоу.
АҞӘА ДАЛАԤШУАН РУСЛАН
Ҳара “Олень” агәыԥ иалаз дҵас иҳауит Аҟәатәи ашьха 920 м. аԥхьа ишьҭоу аҳаракыра аанаҳкыларц. Ҳара ҳхыԥхьаӡара даарагь
ирацәамызт. Уахь ицода ҳәа ҳаиҳабы Гена Сабуа азҵаара анҳаиҭа, сара сцоит ҳәа дгылеит Руслан. Руслан иҩызцәа хәҩыки иареи ахәыҳаракыра ҵыхла иааныркылеит. Уи аҭыԥ даарагь иманшәаламызт. Ҳара ҳархысхьан ауадаҩрақәа, ҳааԥсахьан, аха абар, абар, минуҭқәак рыла Аҟәа ҳҟалоит ҳәа ҳааԥсара ҳанҳарԥшуамызт.
Руслан аибашьра ианалага инаркны даара дхәарҭа дуны дҳаман. Уи раԥхьа абылтәы ҭаҭәаны, арҭҟәацгақәа еиқәиршәон. Уи ашьҭахь Урыстәылантәи абылтәы ҳзааигон. Мрагыларахьтәи аган ахь иҟаз иуаажәлар акырынтә абџьар рзиҭиит. Аибашьраҿ иаҳхаагаз аусқәа зегь рнаҩс, Руслан дызларыцҳасшьо, иҩны дшахәаԥшуаз анаӡаха имоукәа дахьҭахаз ауп. Ҳара аӷа дҳалахысуан абџьар хьанҭала. Руслан убасҟан дҩаҵҟьеит.
Даҽа ԥыҭрак исымбар исзычҳауам Аҟәа! — иҳәеит уи. Иара убра дахьгылаҵәҟьаз иваԥжәеит аснариад. Ари ҟалеит 24 сентиабр, 1993 ш. рзы. Ҳара иҩызцәа ҩымш рыла ҳнаӡеит Аҟәанӡа...
САНГӘЛИА РУСЛАН АЛИОШЬА-ИԤА
Аҩӡба Игор, 20. 09.1994 ш.

Уроҭаӡе Џь. Б. диит 1964 ш. рзы, Ҷлоу. Ҷлоутәи абжьаратә школ далгеит 1980 ш. рзы. Арратә маҵурахьы иԥхьеит 1982 ш. рзы, иуалԥшьа наигӡон Чехословакиа. Иуалԥшьа нагӡаны дхынҳәуеит 1984ш. рзы.
1986 ш. рзы, дҭалеит Аԥснытәи Аҳәынҭқарратә университет аекономикеи ахәаахәҭреи рфакультет, дагьалгеит қәҿиарала.
Авгәст 14, 1992 ш. рзы иԥсадгьыл ашәарҭа ианҭагыла Москва дыҟан, дагьыхынҳәуеит август 16 рзы. Авгәст 1992 ш. рзы Џьон Ураҭаӡе Ачадара ар хәҭаҿы арҭҟәацгақәа рымхны, Ешырантәи идәықәлаз Ҷлоуаа рыҷкәнцәа иҽрықәиршәеит.
Хымш иныҟәахьан Шьроматәи ашәанцәа рмацәаз ианҭашәаз. Сааҭқәак ирылагӡан Џьон иааирԥшит илаз агәымшәара. Дызцыз иҩызцәа хьчауа, иџьаԥҳаны нҵәаанӡа дхысуан.
Дҭахеит убри аҽны, 22 авгәст, 1992 ш. рзы. Анышә дамадоуп Ҷлоу.
Ҵабриа Д. Шь. диит декабр 2, 1959 ш. рзы, Аҟәа. Далгеит Аҟәатәи ажәабатәи аԥсуа школ. Арратә маҵуратә уалԥшьа ихигахьан Қырҭтәыла.
Қәҿиарала далгеит Аҟәатәи арҵаҩратә институт аҭоурыхтә факәльтет. 1981 ш. рзы, аус иуан ақалақь акомҿареидгыла аорганизациа аҿы маӡаныҟәгаҩыс.
Авгәст 14 рыҽны аибашьра ианалага, Даур Ҷлоунтәи дцеит Аҟәаҟа. Убри аҽны инаркны дрывагылеит иҩызцәа. Даур далан раԥхьа Гәмысҭа ахықәан иеидикылаз апартизантә гәыԥ. Нас диаст 1-тәи абригадаҿтәи
Аҟәатәи абаталион ашҟа.
Уи дрылахәын Гәмысҭатәи ахырхарҭақәа акыр жәыларақәа.
Далахән Гагра ахақәиҭтәратә жәылара.
Иуль мза 18, 1993 ш. рзы Шрома ахырхарҭала ажәылара анцоз
аӷа хәымга иснариад аԥҽыха ӷәӷәала дахәит. Иԥсҭазаара далҵит Афон-Ҿыцтәи агоспиталь аҿы, 28 иуль рыҽны.
УРОҬАӠЕ ЏЬОН БОРИС-ИԤА
Анышә дамадоуп Ҷлоу.
ҴАБРИА ДАУР ШЬОҬА-ИԤА

Ҵәыџьба А. В. диит 1968 ш. рзы, Ҷлоу. Далгеит Ҷлоутәи абжьаратә школ 1984 ш. рзы. Арратә маҵура ихигахьан Казахсҭан. Амашьынаныҟәцаҩ изанааҭ иман.
1989 ш. инаркны аԥсуаа ргвардиа далалахьан. 1992 ш. агәҭазы Аахыҵ Уаԥстәыла излагаз аибашьра, ус ибашаз еибашьрамхеит Кавказ жәлар зегьы рзы. Уи ршьапы иқәнаргылеит шьала-дала ҳаԥсуа
жәлар ирзааигәаз зегьы. Кавказ жәлар рконфедерациа иҟанаҵаз ааԥхьара ала, Аԥсны жәлар рфорум “Аидгылара” ақәҵарала, Аахыҵ Уаԥстәыла аибашьрахь зхы зырхаз 28ҩык аԥсуаа рыҷкәнцәа дрылагылеит Ҵәыџьба Адгәыр. Уи ихаҵареи игәымшәареи рзын, ихьыӡ иазҳахьан иуаажәлари иқәлацәеи рҿы.
Авгәст 14, 1992 ш. рзы, ақырҭуа мпыҵахалаҩ Аԥсны данақәла, Адгәыр еиҭах ишьҭихит абџьар. Уи иман аибашьраҿ аԥышәа. Раԥхьа аџьабаа дуны ибеит ахырӷәӷәарҭақәа рыжраҿы. Нас уи иҽазикит бџьарла иуаажәлар реиқәыршәара. Ҭҟәарчалынтәи артҟәацгақәа ааигон, изныкымкәан ихатә харџь ала Гәдоуҭантәи абџьари аџьаԥҳани ааигахьан.
Адгәыр дрылахәын Мрагыларахьтәи афронт ахырхарҭала аӷа дахьыԥхьарцоз аибашьратә жәыларақәа жәпакы. Дрылахәын Мықәтәи ачаи совнхареи, Тамшьи, Аҭареи имҩаԥысуаз аибашьратә жәыларақәа, далахәын Кәачара ахақәиҭтәра.
Гәдоуҭа аган ахь ихы ирхеит 1992 ш. анҵәамҭазы. Далалеит абаталион А.Берзениа командирс дахьыҟаз. Уи имҩаԥигон аԥшыхәра, иахьеиҵахоз даԥхьагылан.
Дҭахеит 14 февраль, 1993 ш. рзы. Аӷа хәымга техникала Ешыра ааха анаиҭоз.
Дҭаацәараӡамызт. Анышә дамадоуп Ҷлоу.
Ҵәыџьба А. У. диит 1974 ш. рзы, Ҷлоу. Қәҿиарала далгеит Ҷлоутәи абжьаратә школ 1990 ш. рзы. Аԥснытәи Аҳәынҭқарратә университет афилологиатә факультет аԥшьбатәи акурс аҿы аҵара иҵон. Иара убас уи далан Очамчыратәи араионтә кәльтуратә Хан аҿы еиҿкааз ансамбль “Ерцахә”.
Авгәст мза 14 рыҽны, Алик иашьеиҳаби иареи Ацҳа Ҟаԥшь аҿы аӷа иҿагылаз аԥсуаа ирывагылан, 1992 ш. авгәст мза 21 рыҽны, Ҷлоутәи аҷкәынцәа 20-ҩык Мрагыларахь шьхала идәықәлаз ирылан
аишьцәа Алики Димеи Ҵәыџьаа.
Одышь ақыҭан аӷа имацәаз иҭашәаз аҷкәынцәа 13-ҩык дрылан
Алик. Уи дҭакын Драндатәи абахҭаҿ 18-мшы. Уа акыр идыргәаҟит. Ашьҭахь еиҭныԥсыхрала рхы ианақәиҭыртә, рҽеидкылан еибашьуан Гәмысҭатәи ахырхарҭала.
Алик Ҵәыџьба далахәын Гагра ахақәиҭтәратә жәылара. Дрылахәын иара убас Каман, Шрома, Цагәровка уҳәа аҳаракырақәа рахь имҩаԥыргоз ажәыларақәа.
Дҭахеит ианвар 5, 1993 ш. рзы Аҟәа ахақәиҭтәратә жәылараан. Дҭаацәараӡамызт. Анышә дамадоуп Ҷлоу.
СЫҶКӘЫН, СҴӘЫУОМ УАРА УЗЫ
Ҳаԥсуара ҳаламыс иуласааӡон ҳҵас, Сгәыӷрақәа удысҳәалон, усыман гәацаԥхас. Аӷа хәымга иаҳзиимуз арбану цас? Ԥшаласуп исԥыло иахьа уцынхәрас.
ҴӘЫЏЬБА АДГӘЫР ВЛАДИМИР-ИԤА
ҴӘЫЏЬБА АЛИК УАНКА-ИԤА
Ҳгәарԥ иҭагылоу аҵлаҿ саннеиуа,
Унапала икоуҿаз амахәқәа снарзыԥшуеит. Ирхылҿиааз аҟата уаҩышәара иҩеиуа, Лаӷырӡушәа шьыжьла аӡаӡа кадырҳәуеит.
Ушәҟәқәа зқәу астол ахь саанеилак, Узхьымӡаз уҵатәхәқәа ахьықәу збоит. Нас сҽеиқәҳәало урҭ санынреиҩслак, Цәаҳәақәак наузыскырц ааигәа снатәоит.
Сылабжыш сахәаҽуеит сара ицаша ухахә, Уҟазарақәа анысгәалашәауа угәылыҷҷо “Ерцахә”, Ԥасеиԥш узбо џьышьа сындәылҟьоит адәахьы, Сушьҭоуп, ҿысҭуеит, усыԥшаауеит.
Иуҳәошәа саҳауеит лассы саауеит, Сылабжыш еилаҵәоит, уан сузгәыкуеит, Угәхьаазгоит, сабацари, уан ицаша ухәахә, Уагәылыҷҷауа узбоит ансамбль “Ерцахә”.
Иулиа Џьапуа-ԥҳа, Алик Ҵәыџьба иан.
“АԤСРАҚӘА ЗЕГЬ ЕИԤШӠАМ, ЗЕГЬЫ ИРЫЦКУП ХЬЫӠЛА АҬАХАРА”
Алик Ҵәыџьба Драндатәи абахҭаҿ жәаа мшы ихигеит ишихигазаалак. Иареи сареи ҳаибабеит Ешыра ахырӷәӷәарҭаҿы. Усҟан Алик дызлаз агәыԥ хьыӡ ҷыдак амамызт. Нас агәыԥ иахьӡырҵеит “Штурмовои” ҳәа. Еиҳабыс дыҟан Амиран Берзениа. Ноиабр мзазы Очамчыраҟа ицоз абаржа дҭалеит Алик. Аха амшцәгьа иӡыхнамыжькәа игьежьит. Иашьа Дима иакәзар, Гагра ахақәиҭтәраз ианжәылоз ихы ааха ӷәӷәа анаиоу ддәықәырҵеит Шәачатәи ахәышәтәырҭахь. Дима ичымазара аӷәӷәара иахҟьаны,
Алик сиҳәеит иашьа маҷк дихылаԥшырц, ажәыларақәагьы иҽаарцәихьчарц. Алик дгәыӷуан, иҭахын аиааира арааигәара, избанзар Драндатәи абахҭаҿгьы ибахьан аӷа ихаҿсахьа, гәаӷлагьы дҭәын.
Ианвар 5, 1993 ш. Аҟәа ахақәиҭтәразы жәылара ицон. Аӡын уи ашықәсан даара ицәгьан, аха амшцәгьагь иазаанкыломызт арҭ арԥарцәа, ахақәиҭрахь ирыман агәаҳәара. Жәылара иандәықәлоз Алик ахаҵара ашәа ааҭирҟьеит. Хьыӡ ҷыдас иарҳәон “Ҳаџьараҭ” ҳәа. Гәымсҭа аӡы ианыр сааҭқәак асы илажьын, рышьҭахьҟа ианаамҭаз ирмоуз ацхыраара иахҟьаны жәаа-ҩык аибашьцәа аӷа иҭҟәеит. Убарҭ дрылан Аликгьы. Аҩганк аиҭныԥсахлараз иҟарҵаз аиҿцәажәара ашьҭахь, жәаа — ҩык аибашьцәа рыԥхаԥсы шрылаз ишьны ирырҭеит.
Алик иашьа Адгәыр иакәзар, ианвартәи ажәылара далахәын, аха зыԥсы ҭаны ихынҳәыз дреиуан. Иалкааны иазгәаҭатәуп Адгәыр аибашьратә зыҟаҵара бзиа шимаз. Уи илан ахаҵареи агәымшәареи. Алик данҭаха ашьҭахь Адгәыр даара сиҳәеит Ҷлоуҟа дгьежьырц. Аха Алик ишәаџьҳәараз сызцом ҳәа имуит.
Алик анышә дамадан Ешыра. Уи имшҩынеижәа аҽны Адгәыри сареи ҳнеит инышәынҭрахь. Убри аамҭаз ҳавараҿ иԥжәаз атехника хьанҭа ахы дахәхеит Адгәыр. Алики Адгәыри рхаҭыԥан, рқыҭа иазааит рыԥсӡы.
Аибашьҩы Витали Џьапуа игәалашәарақәа рҟынтә.

Ҵәыџба Б. З. диит март 23, 197?ш. рзы, Ҷлоу. Далгеит Ҷлоутәи абжьаратә школ. Арратә маҵуратә уалԥшьа ихигахьан. Амашьынаныҟәцаҩ изанааҭ иман.
Аибашьра ианалагаз Беслан Аҟәа дыҟан. Аибашьра даԥылеит Ацҳа Ҟаԥшь аҿы. Иашьеиҵыб данҭаха уи дзымааит Аҟәантәи иҩныҟа.
Авгәст 18, 1992 ш. рзы, 17-ҩык Ҷлоуаа рыҷкәнцәа рҽеидкылан
шьхала рхы дырхеит Ҷлоуҟа.
Одышь ашәанцәеи дареи реиҿахысра аан, Беслан иҩызцәа
дрыцәҟьалеит. Хабарда дыбжьаӡны дыҟан 1994 шықәсанӡа. 1994 ш. рзы, авгәст мзазы ибаҩ рыԥшааит Беслан. Уи ҳәызбала
дыргәаҟны дшьын.
Дҭаацәараӡамызт. Анышә дамадоуп Ҷлоу.
Ҵәыџьба Б. З. диит ииуль мза 1, 1974 ш. рзы, Ҷлоу. Далгеит Ҷлоутәи абжьаратә школ. Ачадаратәи архәҭаҿы арратә уалԥшьа шихигоз аибашьра иалагеит. 18 шықәса рыда зхымҵыцыз Баҭал даӡәыкны иԥсадгьыл ахьчацәа дрывагылеит.
Ҵәыџьба Баҭал даныхәыҷыз инаркны зыбаҩ зцәыласыз аӡә иакәын. Уи мыцхәы дазҟазан аҽықәтәара. Араион аҿы аҽырыҩрақәа раан ҩынтә
аԥхьахә игахьан.
Дҭахеит авгәст 16, 1992 ш. рзы, Аҟәа.
Дҭаацәараӡамызт. Анышә дамадоуп Ҷлоу.
1996 шықәса маи 9 рыҽны, Ҷлоу аҽырхәмарра имҩаԥгаз азкын
Б. Ҵәыџьба игәаларшәара. Аҽырыҩцәа уи аҽны Баҭал иҳаҭгәын ахь инаргеит абираҟ.
Зықәра иахьымӡаз аҽыбӷаҟаза Баҭал, наунагӡа иҩызцәеи иуаажәлари ргәаҿы даанхоит.
ҴӘЫЏЬБА БЕСЛАН ЗАУР-ИԤА
ҴӘЫЏЬБА БАҬАЛ ЗАУР-ИԤА
Ҵәыџьба И. Шь. диит иуль 8, 196?ш. азы. Ҷлоу. Далгеит Ҷлоутәи абжьаратә школ. Арратә маҵура анихига ашьҭахь аусура далагеит Очамчыра ДПО аҿы адәыӷбарныҟәцаҩ ицхырааҩыс. Аҵара даналга ашьҭахь, машинистс аус иуан. Дынхон Очамчыра ақалақь аҿы.
Аибашьра ианалага, лассы далҵит Очамчыра. Уи дызлаз акоманда еибашьуан Аҭара ақыҭан. Дрылахәын хыԥхьаӡара рацәала ажәыларақәа: Ҭоумышь, Аҭара, Кәакәаа рхәы, Кәачара
ахақәиҭтәра, Ануаа рхәы.
Дҭахеит ианвар 7, 1993 рзы, Аҭара ақыҭан, Кәакәаа рхәы аӷа
хәымга данықәырцоз аҽны. Дҭаацәараӡамызт. Анышә дамадоуп Ҷлоу.
“АБРИ ҲАМҬОУП ИҴӘАХЫ”
Аибашьҩы Ҵәыџьба Иликәа Шьалодиа-иԥа аамҭала деибашьуан Аҭара. Уи далан Ҭҟәарчалаа ргәыԥ. Иликәа даара иҭынчыз ҷкәынан, еснагь хәыцрак далан, аха аӡәы ак иҳәар гәала имамшәа дыччон. Аамҭақәак иареи сареи ҳахьеицеибашьуаз, сара игәасҭеит уи игәымшәареи иқьиареи.
“Знык аиааира ҳгеит ҳәа ажәа саҳар, нас аԥсрагьы сазыхиоуп” — иҳәон иаҳа ианшәарҭаз аамҭаз.
Ианвар 6, 1993 ш. рзы, ашьыжь шаанӡа астратегиатә ҵак ду змаз Ԥанганаа рхәы ҳгар акәын. Асааҭ ааба ҳәа иазгәаҭан иҳамаз иақәршәан амца рзеицаамыртит агәыԥқәа рыҩбагьы. Ҳара
Ҭҟәарчалаа ргәыԥ ҳацхраауан. Сара сызлаз В. Жваниа игәыԥ акәын. Убри аҽны хҩык ҳаибашьцәа ахәра ӷәӷәақәа роуит. Исывагылан ицон Кәарҷиа Вальтери Ҵәыџьба Иликәеи. Ҳара ҳалахысра иалагеит ашьақәгыла ГРАД ала. Иликәа ус иҳәеит:
— Саҳәшьа, бхы ларҟәы, ма арахь бсывагыл.
Сара схәыҷуп, ахы сазышьҭкаауам ҳәа сааиахәмарит. Ҳавараҿ иԥжәаз аснариад маҷк сымаҭәақәа ирӡывасит. Убысҟан Иликәа днышьҭасын аԥҽыха аашьҭыхны, “абри ҳамҭоуп иҵәахы” ҳәа иаасиркит. Сара иахьагьы исымоуп уи аԥҽыха ҵәахны, даласгәалашәоит Иликәа.
Иликәа ила амца хыҳәҳәылан еснагь. Иԥсҭазаара бзиабарала иҭәын, аха аӷа хәымга иахь изцәырҵыз аӷьашкра ииаины уи акы дацәымшәо аԥхьа дгыланы хаха аӷа дижәлон. Дысхашҭуам сара уаанӡа исзымдыруаз, аибашьра исзааигәанатәыз аибашьҩы гәымшәа Иликәа.
Земфира Кәыҵниа — амедеҳәшьа, 20 .ҭ .1993 ш. Аҭара.
ҴӘЫЏЬБА ИЛИКӘА ШЬАЛОДИА-ИԤА
Ҵәыџьба З. К. диит авгәст 21, 195џш. рзы, Ҷлоу. Далгеит Ҷлоутәи абжьаратә школ. Арратә маҵура дахысхьан. Занааҭла машьынаныҟәцаҩын. Дынхон аусгьы иуан Очамчыра ақалақь аҿы еиуеиԥшым анаплакқәа рҿы
1989 ш. инаркны Очамчыратәи АТП аҿы апассаџьыр мҩаԥызго автобус ныҟәицон.
Зураб аԥсуаа рмилаҭтә гвардиа далалахьан 1989 ш. рзы. Акырынтә Охәреи ахырӷәӷәарҭақәа рҿы
игылаз ахьчацәа дрывагылахьан.
Аибашьра ианалага раԥхьатәи амшқәа рзы, аминақәа ыҵаиҵон
ҳҳәаақәа рҿы. Нас диасуеит Аџьажәтәи ахырӷәӷәарҭахь, далалоит абаталион “Коскад”. Акоманда авзвод акомандир ҳәа далхын аԥхьа. Нас, аротаҿ командирс далырхит. Ирацәоуп Зураб дызлахәыз ажәыларақәа: Тамшь, Ануаа рхәы, Лашькьындар, Кәачара уҳәа убас иҵегьы.
Зураб фырхаҵарыла дҭахеит Тамшьи Кындыӷи рыбжьара амҩаду анааныркылоз иуль мза 4, 1993 ш. рзы.
Дҭаацәаран. Анышә дамадоуп Ҷлоу.
“АМҨАДУ ҲАӶА ИШӘЫМҬАН”
Зураб Џәыџьба иҩыза аибашьҩы дануцу акы уацәымшәар акәын. Уии сареи ҳаиҩызара иҵегь иӷәӷәахеит аибашьра аамҭазы. Аибашьра ианалага раԥхьатәи амзақәа рзы Зураб ҟазарыла иеиҵеиҵон арҭҟәацгақәеи аминақәеи. Уи даманшәалан аԥшыхәра. Даныгьежьуаз иаҳзааигоз ажәабжь, шамахамзар хәарҭара ду
алан. Зураб аԥхьа Аџьажәтәи ахырхарҭала авзвод командирс далырхит, анаҩс арота деиҳабхеит. Раԥхьатәи ажәылараан Араду ааха ӷәӷәа аҭаны ҳхырӷәӷәарҭақәа рахь ҳгьежьыр акәын. Раԥхьатәи ҳус ҳақәманшәалахеит.
Џьара жәыларак ҳҽаназҳархиоз Зураб иҟазшьа иԥсахуан, ҳгәы шьҭихуан. Даараӡа ирацәоуп ҳара ҳазлаз агәыԥ иҟанаҵоз ажәыларақәа рхыԥхьаӡара. Зураб еснагь ҳаԥхьа дгылан, иаҳа иахьшәарҭаз аҭыԥ иара иааникыларц дыццакуан. Ахәцәа ралгараҿ даара дгәымшәан. Аминақәа ахьыҵаз аҭыԥқәа еибгала ҳавигон. Имҩаԥаагахьаз ажәыларақәа иреиԥшымхеит Тамшьтәи амҩаду анаанаҳкылоз. Убасҟан ҳкомандир лақҭа хаала дҳахәаԥшуан зегьы, ҳгәы ирӷәӷәон, ҳусқәа шыманшәалахозгьы агәра ҳиргон. Сгәалашәараҿ наунагӡа даанхоит Миша Кәыркәнаа. Уи, зегь ҳаизаны ҳанааилагыла, абри аҩыза аус ахь игатәуп агәымшәақәаҵәҟьа ҳәа ажәалагала ҟаиҵеит. Амҩаду анаанаҳкылоз иаҳхаагаз аиҭаҳәара даара исцәыуадаҩуп. Зураб дызгашаз ахы аниқәшәа, сныжьны шәца, мамзар шәаргьы шәҭахоит ҳәа иҩызцәа дрыҳәон. Аҵыхәтәан иԥсхыҵымҭаз мчыла дааԥышәарччан иҩызцәа ҳахь аҳәара ҟаиҵеит:
“Сшәыҳәоит, абри схы зқәысҵаз амҩаду ишәымҭан ҳаӷа!''
Адлеиба Заур Андреи-иԥа, 20 .ҭ . 1993 ш.
ҴӘЫЏЬБА ЗУРАБ КЫԤСА-ИԤА

Турнанба Џь. З. диит март 2, 1967 ш. рзы, Очамчыра. Далгеит Очамчыратәи аҩбатәи абжьаратә школ. 1984. ш. рзы. Арратә маҵура ихигеит ақалақь Волгадонск. 1988 ш. рзы дҭалеит иара убри ақалақь аҿы Аполитехникатә институт анџьнырамашьынеибыҭаҩ изанааҭ ала. Ахәбатәи акәрс аҿы аҵара зҵоз Џьамал аус иуан изанааҭ ала Волгадонск.
Аԥсны аибашьра шыҟалаз аниаҳа, авгәст мза 22, 1992 ш. рзы, Џьамал дааит Гәдоуҭа. Абџьар шьҭыхны аӷа диҿагылеит. Далахәын Гагра ахақәиҭтәратә жәылара. Декабр мза 25 рзынӡа Ԥсоу аҳәаа ахьчараҿ дыҟан. Декабр анҵәамҭазы дгьежьит Мрагыларахьтәи афронт ахь, дагьалалеит С. Жуков игәыԥ ҷыда “Сова”.
Џьамал дрылахәын Лабратәи, Охәреитәи ажәыларақәа. Уи акырынтә дцахьан ԥшыхәра ҳәа Очамчыраҟа.
Февраль 27, 1993 ш. рзы Мыркәла аӷа данынаскьарцоз, Џьамал иааирԥшыз агәымшәара аиҭаҳәара уадаҩуп. Ахәра ӷәӷәа зауз Џьамал дыҭҟәаны дыргеит, дагьнаргеит Очамчыра агоспиталь аҿы. Ашьалаҵараз ихадыргылаз агәыр ала аҳауа илаҵан дыршьит уи астол аҿы. Џьамал “ацхыраара” ииҭон аҳақьым Харчилава.
Дҭаацәаран. Анышә дамадоуп Ҷлоу. Данҭаха ашьҭахь ианашьан Леон иорден.
Шьынқәба О. З. диит февраль 5, 1972 ш. рзы, Аҟәа. Далгеит қәҿиарала ажәабатәи абжьаратә школ 1989 ш. рзын. Дҭалеит Аԥснытәи Аҳәынҭқарратә Университет, аекономикатә факультет. Аԥшьбатәи акәрс аҿы дыштәаз аибашьра ҟалеит Аԥсны.
Ашкол данҭаз инаркны, истудентратә ԥсҭазаара аҟынӡа, Омар акырынтә иааирԥшхьан аспорт аган ахь ала абаҩхатәра. Дҭан Аҟәатәи
аспорт школ. Акаратист изанааҭ иман.
Аибашьра ианалага раԥхьатәи амзақәа рзы Омар аус иуан
Гәдоуҭа аштаб аҿы. Нас далалеит Гагра иеиҿкааз агәыԥ ҷыда “Горец”. Уи дызлаз агәыԥ имҩаԥнагахьан ахақәиҭтәратә жәыларақәа маҷымкәан. Акырынтә аԥшыхәразы Аҟәа аҳаракырахь дцахьан.
Иуль мза 2, 1993 ш. рзы, аӷа хәымга техникала Ешыра ааха анаиҭоз, ахырӷәӷәарҭа аанызкылоз Шьынқәба Омар дҭахеит.
Дҭаацәараӡамызт. Анышә дамадоуп Ҷлоу.
Иҩыза Баҭал Аршба дигәалаиршәоит абас: Омар даара деилҟьан, ибаҩ ицәыласын. Агәыԥ ҳазлаз спецназ 67-ҩык еиднакылон. Жәыларак анцоз Омар дааџьоушьаратә иҽеиҭеикуан. Иҭоурыхтәхаз март 15-?қ-тәи ажәылараҿ Омар иалигаз ахәцәа даара ирацәаҩын. Омар дрылахәын Гәымсҭатәи афронт ахырхарҭала имҩаԥгаз ажәыларақәа рацәаны (Шубара, Кәтышьха, Шрома, Аҩада Ешыра). Омари Каи Адлеибеи гәҭыха дус ирыман Мрагыларахьтәи афронт ахь ацара, иагьырыӡбеит баржала ицарц. Аха адҵа ԥсахын. Иԥсы аҽҳәаран, игәҭыха дуны иман иқалақь гәакьа Аҟәа абара. Уи уажәы-уажәы дсызҵаауан:
ТУРНАНБА ЏЬАМАЛ ЗУРАБ-ИԤА
ШЬЫНҚӘБА ОМАР ЗУРАБ-ИԤА
“Ҳаиқәшәарушь уаҳа ҳхәыҷра ахьымҩаԥсыуаз агәараҿы” — ҳәа. Аибашьҩы Томас Џьыкырба дигәалаиршәоит абас:
“Омар даара дыԥсыцқьан. Аԥшыхәразы ҳхалеит Аҟәатәи ГЕС
ахь. Убрантәи икахха иубарҭан Очамчыра араион. Гәхьаагарак, еиҭаҳәашьа змамыз ԥхаррак ҳгәаҵақәа инарҭалеит. Жәазаҵәык акәын иаҳҭахыз уахь адәықәларазы.
Омар ихәҭа даара иӷәӷәоуп ҳиааира аагараҿы''.
Шьоуа В. Қь. диит 1973 ш. рзы, Ҷлоу. Ҷлоутәи абжьаратә школ далгеит 1990 ш. рзы. Аибашьра Аԥсны ианалагаз аамҭазы Вианор арратә маҵура дахысуан Ачадаратәи архәҭа аҿы.
Авгәст 14 рыҽны уи дызлаз архәҭа аӷа иҿагылеит ацҳа Ҟаԥшь аҿы.
Авгәст мза 18, 1992 ш. руха, 20-ҩык арԥарцәа рҽеибаркны, шьхала рхы дырхеит Мрагыларахь. Одышь
ақыҭан ашәанцәа рмацәаз иҭашәеит. Акыр аамҭа ицон аиҿахысра. Убри аҽны Вианор Шьоуеи Беслан Ҵәыџьбеи рҩызцәа ирыцәҟьалеит.
Урҭ рыбаҩ рыԥшааит 1994 ш. рзы, Аҟәа ареспубликатә хәышәтәырҭа аҩадахьы.
Дҭаацәараӡамызт. Анышә дамадоуп Ҷлоу.
ШЬОУА ВИАНОР КЬАМСЫС-ИԤА

дгьежьит 1992 ш. рзы.
Уи далан Ҷлоу ақыҭаҿ
ахақәиҭратә жәыларақәа.
Дҭахеит сентиабр 16.1993 ш.рзы, Араду. Дҭаацәараӡамызт. Анышә дамадоуп Ҷлоу.
Џьопуа О.№. диит 1957 ш. рзы, Ҷлоу. Далгеит Ҷлоутәи абжьаратә школ. Арратә маҵзура дахысхьан Қарҭ. Далгеит Аҟәатәи аиндустриалтә техникум. Афымца лашара аусзуҩы изанааҭ иман.
Авгәст 14. 1992 ш. инаркны, Оҭар Џьопуа даӡәыкны дрывагылан абахҭа дҭашәеит. Қырҭтәылатәи абахҭа аҭӡамц хьшәашәақәа рҿы ихигеит аа-шықәса. Иҿҳәара ихганы
Џьопуа Б. А. диит 1971 ш. рзы, Аҟәа. Далгеит Аҟәатәи а-10-тәи аԥсуа школ. Далгеит Нальчиктәи агромилиорациатә факультет. Арратә маҵзуратә уалԥшьа ихигахьан. Далан аԥсуа гвардиа.
Аибашьра ианалага аҽны инаркны аӷа диҿагылеит Ацҳа Ҟаԥшь аҿы. Агәыԥқәа реиҿкаара напы анадыркы, далалоит агәыԥ “Оркестр”. Изныкымкәан ԥшыхәра Аҟәа даахьан, аӷа
итехника ахьгылоу еилкааны, ԥырхага аиҭаразы.
Декабр 1992 ш. рзы, далалоит агәыԥ “Бабаду”. Уи дрылахәын
ианвар 5 рзтәи иара убас март 15-?6 тәи ажәыларақәа.
Дҭахеит марттәи ажәылара аан. Иԥсыбаҩ ԥшаан ҵ-мзы
рышьҭахь.
Дҭаацәараӡамызт. Анышә дамадоуп Аҟәа.
еиҿкааз агәыԥ ҷыда “Сова”. Анаҩсан диасуеит агәыԥ “Ажәеиԥшьаа” ахь. Дрылахәын Мықәтәи ачаи совнхара, Тамшь Ануаа рхәы Кәачара, Лабра, Агә-Бедиа, Лаҭатәи
ЏЬОПУА ОҬАР ҶЫҶЫКӘА-ИԤА
ЏЬОПУА БАҬАЛ АРТИОМ-ИԤА

Џьопуа Г. И. Диит 1957 ш. рзы, Ҷлоу. Далгеит Ӷәадатәи абжьаратә школ. Арратә маҵзура ихигахьан Воронеж. Аус иуан Аҟәа аидарамҩангага машьына ныҟәцаҩыс.
Авгәст 14, 1992 ш. инаркны Гиви ихатәы бџьар иман, аӷа диҿагылеит Ацҳа Ҟаԥшь аҿы. Аԥсуаа ақалақь анаанрыжь, Гиви иашьцәа ҩыџьа назлаз 48-ҩык аибашьцәа ахырӷәӷәарҭа ааныркылеит Аладатәи Ешыра.
Аибашьра аамҭа кьаҿ иалагӡаны Гиви илиршаз рацәоуп. Дҭахеит октиабр 12, 1992 ш. рзы Цагәровка. Дҭаацәаран. Анышә дамадоуп Ҷлоу.
Џьопуа Г. Қ. диит 1965 ш. рзы, Ҷлоу. Ҷлоутәи абжьаратә школ аҿы быжь клааск дрылгеит.
Гиви Џьопуа дышқәыԥшӡаз ақырҭуа милаҭ иреиуаз абна хшьааны иахьыргоз иахырҟьаны дырҿагылеит, бџьарлагь дрыххысааит Кәачараа. Убри иахырҟьаны Гиви дышмаҷыз абахҭа дҭашәеит. Қырҭтәылатәи абахҭа аҭӡамц хьшәашәақәа рҿы ихигеит аашықәса. Иҿҳәара ихганы дгьежьит 1992 ш. рзы.
Уи далан Ҷлоу ақыҭаҿ еиҿкааз агәыԥ ҷыда “Сова”. Анаҩсан
диасуеит агәыԥ “Ажәеиԥшьаа” ахь. Дрылахәын Мықәтәи ачаи совнхара, Тамшь Ануаа рхәы Кәачара, Лабра, Агә-Бедиа, лаҭатәи ахақәиҭратә жәыларақәа.
Дҭахеит сентиабр 16.1993 ш.рзы Араду. Дҭаацәараӡамызт. Анышә дамадоуп Ҷлоу.
ЏЬОПУА ГИВИ ИЛИКӘА-ИԤА
ЏЬОПУА ГИВИ ҚАРБЕИ-ИԤА
Џьопуа ). Џь. диит 1965 ш. рзы, Ҷлоу. Далгеит Ҷлоутәи абжьаратә школ. Арра маҵура ихигахьан Казахсҭан. Аус иуан Аҟәа УБОН аҿы машьынарныҟәцаҩыс.
Ҭенгьыз Џьопуа дыруаӡәкыуп Ҷлоу ақыҭа апартизантә жәыларақәа мҩаԥызгоз. Агәыԥ ҷыда “Сова” анаҩсан уи далалеит агәыԥ “Ажәеиԥшьаа”. Ҭенгьыз дызлаз ажәыларақәа даара ирацәоуп. Уи
далахәын Кындыӷтәи, Тамшь Ануаа рхәытәи, Лабратәи, Кәачаратәи, Агәы-Бедиатәи, Лаҭатәи ахақәиҭратә жәыларақәа, Тамшь амҩаду анааныркылоз. Абаржа иӡхыҵыз иаԥылоз дыруаӡәкын. Ҷлоу ақыҭан уи ифырхаҵареи, игәымшәареи, еибашьышьеи ртәы змаҳацыз ҳәа уаҩы дыҟамызт.
Дҭахеит сентиабр 15. 1993 ш. рзы, Араду. Дҭаацәараӡамызт. Анышә дамадоуп Ҷлоу.
АҨЫЗА ИЗЫ АЖӘА
Лакут еиҿикааз агәыԥ ҷыда ҳаицалан Ҭенгьызи сареи. Раԥхьа уи дызлаз агәыԥ “Катран” акәын. Аибашьраҿ аԥышәа змаз аибашьҩы ду ихцәажәара даара иуадаҩуп. Уи иқәра зықәроу арԥыс, иара иаҟара аҟәышреи, агәымшәареи, иџьашьатәыз афырхаҵареи аазырԥшуаз Мрагыларатәи афронт ахырхарҭала дымицзаргь ҟаларын.
Ҭенгьыз дызлахәымыз жәыларак мҩаԥымсыцызт. Исгәалашәоит, Ҭенгьыз Бедиатәи ажәылараан илиршаз. Уи игәеиҭеит ашьаҟауаа рзы иҵаз амина. Зегьы ҳаибганы уи амина ҳавигеит. Ҭенгьыз ихы кашәомызт, арратә зыҟаҵара бзиа иман.
Кындыӷ амҩаду 8ҵәаны ианаҳкыз Ҭенгьыз ихала ԥшыхәра дцеит. Усҟан инапала иҭархан қ-ҩык аӷацәа. Ҭенгьыз Џьапуа ахаан азы игәы еиҭаԥахьан ҳәа сыҟам.
“Ҭенгьыз уицны, машәыр ухьып ҳәа умшәан” – рҳәон иҩызцәа зегьы. Уи ахаан машәырк зыхьыз аӡәы дныжьны шьҭахьҟа дымгьежьыцызт. Уи иҩыза аибашьҩы гәымшәа уаҳа дҟамларгьы ҟалап.
ЏЬОПУА ҬЕНГЬЫЗ ЏЬАМАЛ-ИԤА
Зураб Кәарҷиа, 30. 10. 1993 ш.

Џьопуа Д. Р. диит 1955 ш. рзы, Ҷлоу. Далгеит Аҟәатәи аԥсуа школинтернат №1. Арратә маҵзура дахысит Украина. Уа далан атанктә дивизиа. Даур ихьӡ ала аҽхәаԥхьыӡқәа маҷымкәан иоухьан иаб Рауф. Уи даара ҟазарыла инапаҿы иааигеит атанк, анџьныр изанааҭ шимаз аршаҳаҭга иоуны дгьежьуеит.
Аус иуан Аҟәа ақалақь аргыларатә трест №6 аҿы усуҩыс, нас ДПО аҿы техник-слесарс.
Аибашьра ианалага аҽны инаркны, Даур иабџьар аашьҭыхны Ацҳа Ҟаԥшь аҿы аӷа днеиҿагылеит. Даур далалеит Амиран Берзениа еиҳабыс дызмаз агәыԥ. Уи агәыԥ имҩаԥнагахьан Гәымысҭа аԥшаҳәаҿы ажәыларақәа рацәаны. Даур далахәын Гагра ахақәиҭтәраз ажәылара.
Дҭахеит ианвар 5, 1993 ш. рзы имҩаԥгаз Аҟәа ахақәиҭтәраз ажәылараан.
Дҭаацәаран. Анышә дамадоуп Аҟәа.
Џьопуа Д. Р. диит 1967 ш. рзы, Аҟәа. Далгеит Аҟәатәи абжьаратә школ 23. Далгеит Аԥсуа Ҳәынҭқарратә университет афизикатехникатә факультет. Арра маҵзуратә уалԥшьа ихигеит атанктә дивизиа аҿы. Иҵара аныхиркәша аусура далагеит ААТРК аҿы нџьнырс.
Аԥсуа телехәаԥшра аҳәара ду ҟанаҵеит Џьамбул иусурахь дгьежьырц азы, аха иара аԥсраказ имуит. Џьамбул далалеит Фазылбеи Аҩӡба итанктә баталион. Гагра ахақәиҭтәраан Џьамбул ихьыӡ ҷыдала иазгәарҭеит, иааирԥшыз агәымшәареи афырхаҵареи ирыбзоураны. Атанктә дивизиа злахәыз Аԥсны ахақәиҭтәразы ажәыларақәа рхыԥхьаӡара даараӡа ирацәоуп. Аибашьраҿ аџьабаа ӷәӷәа збахьаз Џьамбул дазхьуан иқалақь гәакьа абара, аха уи иара иразҟымхеит, ԥшьҩыуаак иара дназлаз атанк иҭаблит.
Дҭахеит сентиабр 18. 1993 ш. рзы, Шрома. Дҭаацәараӡамызт. Анышә дамадоуп Аҟәа.
Данҭаха ашьҭахь “Аԥсны афырхаҵа” ҳәа ахьӡ ихҵоуп.
ҲАЗХЬЫМӠАЗ АЧАРА
Сыҷкунцәа Даури Џьамбули мышкы еибамбар рзычҳауамызт. Урҭеиҳагьыеизааигәанатәит ранлыҟамзаара.Аибашьраианалага
ЏЬОПУА ДАУР РАУФ-ИԤА
ЏЬОПУА ЏЬАМБУЛ РАУФ-ИԤА
1989 ш. раахыс аԥсуа гвардиа иалаз дыруаӡәкын.
инаркны Џьамбул иабџьар аашьҭхны
Аибашьра ианналага аҽны
аӷа днеиҿагылеит. Гәымсҭатәи ахырхарҭала апартизантә жәыларақәа дрылахәын.
аҽны раԥхьа иабџьар иманы ддәылҵит Џьамбул. Адырҩаҽны уи днаишьҭалеит иашьагьы. Џьамбул иӡбахә ааҩхьан Гагра ахақәиҭтәраан иааирԥшыз агәымшәара азы. Сыҷкәынцәа рылшарақәа ртәы сазҳәоз рацәаҩын. Саргьы уи саргәырӷьон, сагьацәшәон. Аибашьра иалагаанӡа иӡбаны иҳаман авгәст 20 рзы Џьамбул ичара аура. Аха уи ҳара ҳахьырымгӡеит. Џьамбул агвардиа далалахьан 1989 ш. инаркны. Уи Егры ацҳаҿы дгылан, иман ихатәы бџьар.
– Аибашьра еибашьроуп, иҭахоит ауаа, аԥхьа ицо дҭахар ашьҭахь игылоу дымхьаҵкәа днеихысны ԥхьаҟа дцалароуп. Ԥсгарҭа ишәымҭан ҳаӷа! — абас иҳәалон Џьамбул иҩызцәеи иареи анааилатәоз.
– Сыҷкәын Даур дысцәыӡхьан ианвар 5 рзы имҩаԥгаз ажәылараан. Сызхәаԥшуаз Џьамбул иакәын, аха сцәа иалашәахьан уигьы дшысцәыӡуаз. Насыԥ лыман џьанаҭ ицахьоу ран, аха иԥсыхәоузеи згәы былны, зычкәынцәа рсахьақәа ирыдхалаз аб!
Ӡинӡибаӡе А. Л. диит март 24, 1965 ш. рзы, Ҷлоу. Ӷәада ақыҭа нхарала иахьазааигәаз азы далгеит Ӷәадатәи абжьаратә школ. Арратә маҵура ихигахьан. Аус иуан Аҟәа ақалақь аргыларатә трест 26 аҿы прорабс.
Аибашьра раԥхьатәи амшқәа инадыркны Автандил иҽрымеидеит Маиак ахырхарҭала ахырӷәӷәарҭа аанызкылоз аибашьцәа. Ақырҭшәа бзиан иахьидыруаз иабзоураны,
акырџьара амашәыр иацәихьчеит ивагылаз иҩызцәа. Ирацәоуп мчыбжьык аҩнуҵҟала Автандил Аҟәа иалигаз ауаа рхыԥхьаӡара. Ҷлоуҟа дгьежьит авгәст 22 рыҽны.
Авгәст мза анҵәамҭазы, Кәачара ахырхарҭала иеиҿкааз агәыԥ далан. Уи иҩызцәа рыгәҭа иааирԥшит даҽак иаламҩашьоз агәрагара. Иҽырҩашьан акырынтә дыԥшыхәхьан Кәачара, Цхьынҵҟар. Ноиабр мза, 1992 ш. рзы Кәачара ахақәиҭтәратә жәылараан, Автандил дымҩаԥигон ачечен еибашьҩы Шамил Басаев. Кәачара ахы ианақәиҭыртә ашьҭахь, агәыԥ “Коскад” ахԥатәи акомандаҿы командирс далырхит. Автандил игәымшәареи иҟазшьеи иҵегь иҩызцәа дырзааигәанатәит.
Хаҭала иақырҭуаз, аха гәыла-ԥсыла аиаша иадгылаз аибашьҩы Авҭандил, машәырла дҭахеит Мықә ақыҭа, иуль 15, 1993 ш. рзы.
Дҭаацәаран. Анышә дамадоуп Ҷлоу.
Џьопуа Рауф, 22. 11. 1993 ш.
ӠИНӠИБАӠЕ АВТАНДИЛ ЛЕУАН-ИԤА
АИБАШЬРА АХҞЬА-ԤҞЬАЛА НАӠАӠА ИҲАЦӘЦАЗ...
ИҾЫЦӘААИТ ХӘЫШҬААРАК
Ҷлоу ақыҭа заҟа ибзиоу, иҭбаау, насгьы уи иаланхо ажәлар уанрылацәажәо ҿырԥшыс иааугар алшон Аныуаа рҭаацәара. Жәлар еицырдыруаз нхаҩын Ануа Мыџьгәа. Уи иаҳәшьа Сончка дхаҵамԥҳәысуп ҳәа лзырҳәон. Мыџьгәеи Сончкеи рҽықәтәашьа, ажәытә ԥҳәызба лҽыжәлашьа уҳәа рыҭҵааразы акырынтә аҵарауаа рҭаахьан. Урҭ рашҭа-ргәара аҭбаара иахьаҵанакуа еиҿкааны ашәырҵлақәа реиҭаҳашьеи ажәытәтәи арымӡ дуқәа шгылоуи уҳәа ирҭаауа зегь амыршанхарц залшомызт.
Ҷлоу ахааназ итрадициа дуны иҟан асасцәа дуқәа рымҩахыҵра.Иапониатәи акино ҭыхыҩцәа, Австралиатәи аҵарауаа, Франциантәи, ФРГ асасцәа. Урҭ реиԥш асасцәа мҩахыргон Ануаа рахь. Ануаа рҭаацәа рахь амҩахыҵра еиԥшныҳшьалон Аԥсны иреиҳау ҭыԥ ԥшьак еиԥшны. Мамзаргьы ижәытәӡатәиу музеиушәа иҟан. 1979 ш. рзы Аԥсны иаашьҭыз антропологцәа рекспедициа ыҟан Ҷлоу. Русура ахыркәшамҭаз Аԥсныҟа дааит Америкатәи аҵарауаҩ Сула Бенет. Асасцәа наԥхьан Ануа Мыџьгәа иашҭахь. Ҭагалантәи ахәылԥаз азы, урҭ рқәаҵараҿ изазоз ашәырқәеи, иҩеижьӡа иуҿаԥхоз амандарина ҵлақәеи, аҳардан жьы иахылҵуаз афҩи, рыҩнавараҿ аӡҭачы еилаҳәысуа иҭаз аԥсыӡ уҳәа зегь ааидукылар, лакә ҭыԥкаҿ уааизшәа унарбон. Аекспедициа иалахәыз ареспубликақәа рхаҭарнакцәа зегь иреиҳабыз Сула Бенет иҟалҵарыз лыздырамызт абри аҩыза аҭыԥ анылба. Анцәа иахь лхы рханы диашьапкуан абри аҩыза аҭыԥ ссир аԥҵара ахьилшаз азын. Сула Бенет дрыҳәеит уаххьазы идырхиаз астол аҩныҵҟа аҟаҵара ргәы иҭарымкырц. Аҳардан жьы зазо изқәыз амчандыр аҵаҟа шәҩык инареиҳаны рхәы рхиан. Милаҭ рацәала иеилаз асасцәа ражәахә аҿы ирҳәоз абри аҩыза аҭыԥ ыҟоуп ҳәа ргәы ишаанамгоз акәын. Мыџьгәа иакәзар ҽырҩырҭак ыҟоуп ҳәа ззырҳәоз иашҭаҿы ԥсуала аҽыхәмаррақәа длеҩеиуа идирбеит. Аҵх агәы еиҩнашаанӡа асасцәа зҭыҵуамызт абри ашҭа. Аҵыхәтәан еиҭах аҵәца аанылкылеит Америкатәи асас Сула. Абри аҩыза асасдкылареи алакә еиԥшнылшьалаз аҭыԥи дрылацәажәо еиҭах анцәа диашьапкит абра уаха дахьгылоу дыԥсырц џьанаҭ адгьыл дышҭоу. Ара имааиц ауаҩ ихаҿы изаагарымашь абри ашҭа
заҟараз, аҳаскьын иаҵәаӡа ӡынгьы-ԥхынгьы ишықәыз. Бзиарамзар уаҩ изыҳәан цәгьара змыӡбацыз Ануаа рыҩнаҭа амашәыр дуӡӡа азыҟалеит. Абри аҟарантә асасцәа дахьқәа зҭаахьаз абри ашҭа ду агәҭа ҭаԥҽит. Уа иҭагылаз Ануаа рынхара ду акәзар еиланарбгеит ҳаӷа хәымга итехника ахы.
Ануа Мыџьгәа иашьа иԥацәа Родиони Џьони еибара рынмырԥшкәан иара иааӡеит. Урҭ ран заа дыԥсхьан, рабгьы дыбжьарӡын 1937-тәи ашықәсқәа рзын. Аишьцәа гәакьақәа ирызхашаз ахыбрагь дыргылеит аԥсуа кәасқьа ду еихҳәа-еиҵҳәан. Аҭаацәа зегьы еиҿымҵкәа џьарак иеицынхон. Раԥхьа аҭаацәара далалеит Џьон. Радион иакәзар маҷк иаамҭа инахыԥан дааигеит аӡӷаб лыԥшаах, ажәлар иеицырдыруаз Аԥсны жәлар рдепутат Лиуба Ҵәыџьба. Ануаа анцәа дрыман, анцәа изалихит рашҭеи рыҩнреи ирықәнагоз аҭацацәа рҳәон урҭ зҭахыз зегьы. Лиуба Ҵәыџьба ажәлар рҿы инагаз ӡӷабын. Уи лыԥшреи лсахьеи уамашәа иеиҿкаан. Ажәытәтәи аԥсуа ҭыԥҳа лсахьа лымоуп рҳәон дызбоз зегьы. Лыхцәы дашьаҳауан. Ажәак ала лҽеилаҳәашьа лтәашьа, лгылашьа уҳәа уаҩ ибла хылкуан. Лиуба иланаршьахьан аҳәынҭқарратә ҳамҭақәа рацәаны. Далхын КПСС XXVI аизара ду аделегатс. Аизараҿы “Советскаиа женшьчина” акорреспондент дрыликааит Лиуба Ҵәыџьба. Убри ажурнал ацәаҿы ианылаз Лиуба Ҵәыџьба Аԥснытәи аделегатцәа дырхаҭарнакын. Лиуба лхатә ҭаацәара рнаҩсан илыман аҩызцәа рацәаны. Уи илҩызцәа гәакьақәан Елена Аҳәбеи Раиса Ҷолокәуеи. Елена қәрала деиҳабын Лиуба лаасҭа. Уи даара хьӡы змоу ԥҳәысуп ажәлар рҿы. Лиуба лааӡарагь дацхрааҩын. Абас дылгәалалыршәоит Елена Аҳәба: “Лиуба лҩыза аҭыԥҳа даара дмаҷын. Уи агәырҵҟәыл бзиа лыман. Лареи сареи акырынтә ҳаицныҟәахьан аизарақәа рахь. Лыбжьы неиҵыхынгьы дцәажәомызт. Абри аҭыԥҳа ахаан лмахәҿала аколнхараҿ аус луеит узҳәомызт. Арахь ачаи аҿыхраз лара илаԥызгоз дмаҷын. Лиуба илацлабуан рыбригадаҿ аҿарацәа. Раиса Ҷолокәуеи Лиуба Ҵәыџьбеи рыхьӡ еицаҳаракны ирҳәон. Уи сара сеигәырӷьон. Избон сара исышьҭанеиуаз аҭыԥҳацәа ахьыӡ ҳаракқәа шроуаз”.
Лиуба дызлаз абригадаҿ бригадирс шықәсқәак аус иуан Қарбеи Қацәба. Абас дигәалаиршәоит Лиуба: ''Сара 40-шықәса
инареиҳаны аус зухьан аколнхараҿ бригадирс. Ирацәаҩын сара схаан зыӡбахә рҳәахьаз ачаи аарыхыҩцәа. Аха Лиуба лҩыза ачаи аарыхҩы дсымбацызт. Уи лнапы ласын омашәа. Уи ачаи еилажәжәаны иҿылхуамызт. “Лара леиԥш иҟәымшәышәуп иҿылхыз ачаи” – ҳәа илыхлафаауан. Лиуба лыхьыӡ зырҳаракыз лусура мацара азы акәӡам. Уи илуаз аиҳа дӡырызгоз лцәаҩа хаа акәын. Улацәажәар дҟаԥшьхон. Лиубеи сареи акырынтә араион еизарақәа рахь делегатс ҳалырххьан. Убрахьгьы лара далыркаауан.”
Жәлар ргәаҟны иаанхаз Лиуба лыԥшәма Родион Ануа акыр шықәса аус иухьан аколнхара ахықәҵараҿ, иара убас ақыҭа анапхгараҿ. Аамҭа кьаҿк ала абарҭ рҭаацәа рырҽхәаԥхьыӡ иҵегь иҳаракхеит. Абыргцәеи аҭацацәеи, ахәыҷқәеи адуқәеи, зегь аџьџьаҳәа еицынхон хыбракаҿ. Џьон Ануа хшарала деиҵаҭәы дыҟан. Лиубагь лахьынҵас длыман лыҷкәын хәыҷ Дамеи. Ануаа рҭаацәа еиҵаҭәы ишыҟаз ауп ақырҭуа мпыҵахалаҩ Аԥсны дшақәлаз. Аибашьра ианалага Родион афронт атыл аҿы аусура далагеит. Уи иџьабаа рацәан. Ануаа рыҩны ацәыхарамызт ақыҭа ацентр. Ақыҭаҿы иаԥҵаз аштаб уажәы-уажәы иақәыркуаз атехника хьанҭа ахқәа акырынтә урҭ рынхара азааигәара иԥжәахьан. Аха урҭ џьаргьы ицомызт рыуаажәлари рқыҭеи ныжьны. Ҷлоу ақыҭан ирацәоуп аибашьра иахҟьаз амашәырақәа. Иҭахон хара змамыз ауаа.
Февраль мза 17, 1993 шықәса руха, ашьақәгыла ГРАД ала аӷа Ҷлоу далахысуан. Асыҭәҳәеи, ахьҭеи, аҵх лашәи иргәылҟьан ақыҭа иалаҳауаз аснариадқәа икылкаан идәықәҵазшәа иақәҳаит Ануаа рыҩны. Уи аҩнду азганк аҿы ишьҭан Џьон ихшареи иҭаацәеи. Егьи ахәҭахьы Родион иҭаацәа. Лиубараа ахьышьҭаз аҩны азбжак ҟәыбаса иеилаҳаит. Уи лыҷкәын хәыҷ Дамеии лареи убраҵәҟьа иҭахеит. Родион иакәзар даҳзеиқәырхозар ҳәа Гәдоуҭатәи агоспиталь ахь ддәықәырҵеит, аха илыҵшәадахеит. Лиубеи Дамеии рышықәс ауха лыԥсҭазаара далҵит уи зызхымгаз анду Татал.
Февраль 21 рзы, анышә иамардон Лиуба Ҵәыџьбеи уи лыҷкәын ҩ-класск рҿы итәаз Дамеии. Ажәлар иеицырдыруаз Ануаа рыҩнаҿы иҿыцәааит хәышҭаарак. Лиуба лҩыза бзиа, еиҳабыс илымаз
ажәларқәа реизарахь илыцныҟәоз Елена Аҳәба, Лиуба лынарцә мҩа данықәлоз длыхцәажәеит абас: “Абри аҩыза арыцҳара ду ҟаланы, аԥшқа илҵны икьасо ашьаарҵәыра, гәнаҳан изынхааит иҳақәлаз, ҳауаажәлар нзырҵәаз ҳаӷа хәымга. Шәгәалашәара наӡаӡа иҳацуп, исҩызаз, исзааигәаз, ажәлар рҿы зыӡбахә нагаз Лиуба”.
Ануа Р.К. диит 1936 ш. рзы, Ҷлоу. Далгеит Ҷлоутәи абжьартә школ. Далгахьан Аҟәатәи аҵара-лашаратә училишьче. Занааҭла дхореографын. Акыр шықәса аус иухьан Н. Лакоба ихьӡ зхыз, Ҷлоу ақыҭа аколнхара ахықәҵараҿы. Аҵыхәтәантәи аамҭазы аус иуан аколнхара ахантәаҩы ихаҭыԥуаҩыс.
Аибашьра ианалага, Ҷлоу ақыҭа иеиҿкааз атыл аҿы аус иуан афатә аиқәыршәараҿы. Ианаамҭаз
ахырӷәӷәарҭақәа рахь афатә дәықәиҵон.
1993 ш. февраль 17 руха, ахыԥсаҟьага техникала, аӷа хәымга
Ҷлоу далахысуан. Убри ауха иҭахеит ҭаацәарак, иҿыцәааит урҭ рхәышҭаара.
Убасҟан иоуз ахәра ӷәӷәа иахҟьаны иԥсҭазаара далҵит Ануа Родион.
АНУА РОДИОН КОНСТАНТИН-ИԤА

Ҵәыџьба Л. Л. диит 1948 ш. рзы, Ҷлоу. Далгеит Ҷлоутәи абжьаратә школ. Ашкол даналга, лыԥсҭазаара зегь азылкит махәҿала аколнхараҿ аусура. Уи лықәлацәа зегьы драԥхьагылеит ачаи аарыхраҿы. Лиуба иланашьан аҳәынҭқарратә ҳамҭақәа маҷымкәан. “Аџьа Ҟаԥшь”, “Адырга ҷыда” аорденқәа ланаршьахьан. КПСС XXVI-тәи аизара Ду делегатс далхын, Аԥсны АССР
Иреиҳаӡоу Асовет ажәбатәи ааԥхьара адепутатыс дыҟан. Аҭаацәара далалеит Ҷлоу. Лыԥшәма Родиони, лыҷкәын Дамеии, лареи ишынҭаацәаз аӷа итехника иахәхеит. Ан Лиубеи лԥа Дамеии уахык еицҭахеит. Ануа Родион иакәзар, ахәра ӷәӷәа иоуз иахҟьаны
Ануа Д. Р. диит 1985 ш. рзы Ҷлоу. Аҵара иҵон Ҷлоутәи абжьаратә школ аҩбатәи акласс аҿы.
Дҭахеит февраль 17, 1993 ш. руха.
лассы иԥсҭазаара далҵит.
ҴӘЫЏЬБА-АНУА ЛИУБА ЛЫГӘ-ИԤҲА
АНУА ДАМЕИ РОДИОН-ИԤА

Адлеиба И. И. диит 1968 ш. рзы, Ҷлоу. 1984 ш. рзы еихьӡарала далгеит Ҷлоутәи абжьаратә школ. Анаҩсан далгеит Аԥснытәи Аҳәынҭқарратә Университет афило-логиатә факультет. Аус луан Аҟәа ахәыҷбаҳча “Амра” аҿы ааӡаҩ еиҳабыс. Аибашьра ианалага Ирина лҽаанылкылеит уа Аҟәа. Уи зыҟны дыҟаз лгәакьацәа лыцәшәаны, арахь лыҩныҟа дрыздәықәымгалеит. Џьара еимгеимцарак ҟалозар ҳәа ишыԥшыз аамҭа иаҳагьы ицәгьахеит.
Дҭахеит ианвар 29, 1992 ш. рзы, техникала Аҟәа ааха анарҭоз. Дҭаацәараӡамызт. Аибашьра ашьҭахь лыԥсыбаҩ Аҟәантәи
Дҭаацәараӡамызт. Анышә
Сангәлиа М. Қ. диит 1962 ш. рзы, Ҷлоу. Далгеит Ҷлоутәи абжьаратә школ. Анаҩсан далгеит Аԥснытәи Аҳәынҭқарратә Университет. Занааҭла дфилологын. Аус луан Аҟәатәи а-10-тәи аԥсуа школ аҿы аԥсуа бызшәеи алитературеи рырҵаҩыс.
Дҭахеит декабр 14, 1992 ш. рзы, Лаҭа иҭахаз аверталиот дҭаблит. дамадоуп Гәдоуҭа.
Ҷлоуҟа иааргеит.
АДЛЕИБА ИРИНА ИАНКӘА-ИԤҲА
САНГӘЛИА МАДОННА ҚЫБЕИ-ИԤҲА

Ҳаџьымба М. С. диит 1948 ш. рзы, Арасаӡыхь. Аҭаацәара далалеит Ҷлоу Ҵәыџьаа рыҩнаҭаҿы.
Ԥшьҩык ахшара дрануп.
Аибашьра алагамҭазы, аӷа ахәымга иааиԥмырҟьаӡакәан атехника хьанҭа ахы агәыдиҵон Ҷлоу. Алахҿыхреи, ацәаҩа бзиеи змаз Марина, аӷа хәымга ихы дахәхеит апрель 3, 1993 ш. рзы.
Анышә дамадоуп Ҷлоу.
Колбаиа Д. В. диит 1969 ш. рзы, Ҷлоу. Ҷлоутәи абжьаратә школ аҿы аа-класск данрылга, дҭалоит Аҟәатәи аҵаралашаратә ҵараиурҭа. 1987 ш. рзы арратә маҵурахьы иԥхьоит. Уи ҩышықәса аибашьра амцашыра далагылан Афганисҭан.
Аҵыхәтәантәи аамҭазы Даур далан ансамбль “Шьараҭын”, амузыка арҳәаҩыс.
Аибашьра ишналагаз еиԥш, аҳәаанхыҵтәи агострольқәа рахь иҟаз “”Шьараҭын” иалаз гьежьит Аԥсныҟа. Даур аус иуан Бамбора. Даара аџьа ибон абџьари аџьаԥҳани ахырӷәӷәарҭақәа рахь рнагаразы.
Зыуаажәлари зҭаацәеи ирызгәыкуаз Даур Колбаиа иаалырҟьаны агәыхь бааԥс изцәырҵыз дагеит 22 апрель, 1993 ш. рзы.
Дҭаацәараӡамызт. Анышә дамадоуп Ҷлоу.
Ҩ-ЕИБАШЬРАК ЗЫХЬӠАЗ
Даур Колбаиа иҩыза гәакьа Џьынџьиа Беслан игәалаиршәоит абас:
“Аҳәаанырцәтәи агострольқәа рахьынтә ҳара ҳгьежьит Аԥсныҟа. Зегьы Аԥсны иҟалаз аибашьра ҳшьара ҳақәнаҟьан ҳаҟан. Аӷба ҳаазгоз аҩныҵҟа ҳазҭаломызт аӡәгьы. Ҳалаԥш хан Аԥсныҟа. Сҩыза Даур даасыдгылеит дцәышӡа.
ҲАЏЬЫМБА-ҴӘЫЏЬБА МАРИНА САМСОН-ИԤҲА
1989 ш. иуль 15-?6 рзын,
иаауаз агырцәеи ақырҭцәеи ирҿагылоз дыруаӡәкуп.
КОЛБАИА ДАУР ВЛАДИМИР-ИԤА
1989 ш. рзы дгьежьит деибганы. Ианашьан аҳаҭыртә грамотақәеи амедалқәеи рацәаны.
Аалӡга ацҳаҿы нырцәынтә қәылара
– Уара Беслан, абарҭ снапқәа еиҭах абџьар шьҭырхырц азоума изишаз Анцәа. Еиҭах ауаҩшьра, еиҭах ашьаарҵәыра иҳәеит Даур. Уи убриаҟара сгәы ирԥшааит, саргьы схаҿы исзаамгоз аибашьра гәаныла сналалеит. Зегьы аӷба адәахьы ҳақәгылан. Ҳазгәышьуан ҳаԥсадгьыл иацраз амца арцәара. Усҟан аибашьра иахҟьоз агәаҟрақәа ҳрызхәыцуан ҳара гәаныла. Даур иакәзар ижьы иалаз, Афганистанынтәи иааигаз ахы цаҳә-цаҳә иҿыцны ахьаа
Акаба А. Кә. диит 1964 ш. рзы Ҷлоу. Далгеит Ҷлоутәи абжьаратә школ. Арратә маҵуратә уалԥшьа ихигеит Владивасток. Аррантәи даныгьежь, дынхон Тҟәарчал ақалақь аҿы.
Аибашьра Аԥсны ишалагаз ала адырра иоуит Урыстәыла ихатә усқәа рзы дцаны дшыҟаз. Адгәыр иаарласӡаны дгьежьит иҩныҟа. Раԥхьатәи амзақәа рзы уи далан Тҟәарчалаа ргәыԥ.
Очамчыра араион аҩнуҵҟатәи аусқәа рыҟәша Ҷлоуҟа ииаргеит, Адгәыргьы дырхыԥхьаӡалан амилициа аусзуҩцәа.
Адгәыр дрылахәын Аҭара, Кәачара, Лабра, Ануаа рхәы имҩаԥгаз ахақәиҭтәратә жәыларақәа. Тамшьтәи амҩаду анааныркылоз уи иааирԥшит ахачҳареи агәымшәареи.
Аибашьра анеилга ашьҭахь аус иуан Очамчыра араион амилициа аҿы, асержант ҳәа ахьӡ ихҵан.
Аха Адгәыр изы аибашьра нымҵәаӡеит. Уи далахәын маи мза, 1998 ш. рзы Гал имҩаԥысуаз аибашьра хәыҷы.
Дҭахеит маи 20, 1998 ш. рзы Гал араион, Сида ақыҭан. Дҭаацәаран. Анышә дамадоуп Ҷлоу.
изцәырнагон.”
АКАБА АДГӘЫР КӘЫНТА-ИԤА

ХӘХӘУА НУГЗАР ГАДА-ИԤА
Хәхәуа Н. Г. диит маи 22, 1961 ш. рзы. Милаҭла дагыруоуп. Далгеит Мықәтәи абжьаратә школ. Арратә маҵуратә уалԥшьа дахысхьан Казахсҭан, дсержантын. Арратә маҵура данахысуаз акырынтә иҽхәаԥхьыӡ ааҩхьан Ҷлоу.
1985 ш. рзы аусура далагеит Гәлрыԥшьтәи АТК аҟны машьынаныҟәцаҩыс.
Аибашьра ианалага, иаарласӡаны Нугзар далалеит Оҭар Барганџьиа игәыԥ “Малыш”. Аидара мҩангага машьына ала аџьаԥҳани афатәи
неигон Лашькьындар ахырӷәӷәарҭақәа рахь.
Нугзар далахәын Кәачара ахақәиҭтәратә жәылара. Дрылахәын
Лашькьындар, Мықә ачаи совнхара ала аӷа даныԥхьарцоз имҩаԥгаз ажәыларақәа.
Аибашьра анеилга ашьҭахь, уи дрылалеит аҳәаақәа рхырӷәӷәарҭа аанызкылоз Хь. Џьынџьал игәыԥ, аминаҵыхыҩцәа реилазаара.
Ианвар 19, 1994 ш. рзы амина аҵхразы иҟаҵаз априказ ала, Егры ацҳаҿ аминақәа шыҵырхуаз иԥжәеит. Убасҟан дҭахеит Хәхәуа Нугзар.
Дҭаацәаран. Анышә дамадоуп Ҷлоу.
Инаԥшьба Џь. С. диит 1933 ш. рзы, Ҷлоу. Арратә маҵура анихига ашьҭахь, аус иуан аколнхараҿ механизаторс. Иусура ахьҿырԥшыгаз азы, Џьонта дрыдыркылахьан КПСС ачленрахь. Уи акырынтә днарыԥхьахьан араион аҿы имҩаԥысуаз, ақыҭа анхамҩаҿ аус зуаз аԥхьагылацәа реизарахь.
Аибашьра аамҭазы Ҷлоу афронт аштаб анеиҿыркаа, аус иуан атыл аҿы. Ахырӷәӷәарҭақәа рахь афатә игон. Убас, Кындыӷ ақыҭа аҟынтәи ахҵәацәа зҭааз Џьонта, рыфатәи рымаҭәақәеи ааигарц
тракторла дышцоз, аӷацәа ирҳаз амина иҵаԥжәеит. Дҭаацәаран. Анышә дамадоуп Ҷлоу.
ИНАԤШЬБА ЏЬОНТА САМСОН-ИԤА

Алҭеиба Шь. М. диит 1931 ш. рзы Ҷлоу. Иқәра шмаҷмызгьы уи дыруаӡәкын аколнхара аиҿкааҩцәа. Аус иухьан аколнхара арахә рферма аҿы. Аԥсаса дрыцны акырынтә ашьха дцахьан.
1989 ш. иуль 15-?6 рзы иҟалаз ахҭыс Шьоҭа изы даара иуадаҩхеит. Уи ихала ашьха дшыҟаз ашәанцәа дыҭҟәаны дыргеит. Уа хымыз
дрыман. Ирацәоуп дзыниаз агәаҟрақәа. Дрымырхит еицәажәарыла, акыр ихшәааны.
Дҭахеит 1992 ш. рзы аӷа хәымга аҳаиртә бомба хьанҭақәа Ҷлоу ианагәыдиҵоз.
Дҭаацәаран. Анышә дамадоуп Ҷлоу.
Аҳәба Ж. Г. диит 1936 ш. рзы Ҷлоу. Далгеит Ҷлоутәи ихарҭәаам абжьаратә школ. Акыр шықәса инеиԥынкыланы аус иуан Очамчыратәи атаксопарк аҿы машьынаныҟәцаҩыс.
1989 ш. иуль 15-?6 рзы аидыслара Аԥсны ианыҟала, уи илиршаз даара ирацәоуп иԥсадгьыл азы. Усҟан зхатәы бџьар змаз ауаа
рхыԥхьаӡара рацәамызт. Аалӡга ацҳа аарцә ала, Жора иааирԥшит ахаҵара. Аҟәаҟа зхы зырхарц идәықәлаз ақырҭуа милаҭ иреиуаз рымҩа аанызкылоз дыруаӡәкын Жора.
1992 ш. рзы, Аԥсны аибашьра ианалага Очамчыра иалахаз аԥсуаа аӡәырҩы алигеит. Уи ибзоурала аԥсуаа рпартизанцәа акырынтә аӷа хәымга ихеидкыларҭа ааха арҭахьан.
Дҭахеит сентиабр 2, 1993 ш. рзы. Ақырҭуа фашистцәа Очамчыра ақалақь акультуратә Хан аҿаԥхьа дыргәаҟны дыршьит. Аибашьра анеилга ашьҭахь иԥшааз иԥсыбаҩ анышә иамадан
Ҷлоу.
АԤА ИХЬАА
Саб Мамчка ҳәа акәын зегьы дшырдыруаз. Уи 1989 ш. раахыс идыруан аибашьра ду шаҳзыԥшыз, убасҟан ауп раԥхьаӡа иара изыҳәан аибашьра ахы аныҵнахыз.
Сентиабр 17, 1993 ш. рзы цагератәи ажәылараан иҭахаз ҳаибашьцәа рацәаҩӡоуп. Урҭ аԥсцәа зегь еизганы ақалақь агәҭа икарыжьит. Мыркәыла инхоз Џьамидаа Владимир Очамыра деибашьуан. Уи днеины саб иеиҳәеит, уҷкәын алажә еиԥш дышьны Очамчыра агәҭа дкажьуп ҳәа. Саб сааҭк ала Очамчыра дааит.
АЛҬЕИБА ШЬОҬА МИХАИЛ-ИԤА
АҲӘБА ЖОРА (МАМЧКА) ГРЫШЬА-ИԤА
Ишьны икажьыз арԥарцәа данырхагыла ибжьы рдуны ҿааиҭит: ”Шәаргьы ишәзыԥшуп ари аҩыза аԥсышьа”.
Уи саб аҵыхәтәантәи иажәақәа ракәхеит. Дыргәаҟны, хыла дырӷӷаны, ԥсышьацәгьала дыршьит. Хаха-хымш уа дкажьын. Сара издыруеит саб ишьра иалахәыз. Урҭ ҳҿаҵа ҳацеиҩызшоз ҳгәылацәа ракәын. Хаҭала иара дызшьыз Гәырам Шьанаа иаб Бериа ихаан Гыртәылантәи арахь иааргаз дыруаӡәкын. Ҳара ҳҭаацәа уи дрыцҳашьан амлеи-ахьҭеи дадыркуамызт. Саб ари аҩыза агәаҟра изаазгаз рыуаажәлар сара сраӷоуп. Сара саб ишьа сыԥсы ахьынӡаҭоу изулоит, аибашьрагь макьана еилгаӡам.
Шелиа Оҭар Уарлам-иԥа диит 1954 ш. рзы Ҷлоу. Милаҭла дқырҭуоуп. Ҷлоутәи абжьаратә школ далгеит 1973 ш. рзы. Арратә маҵура ихигахьан. 1980 ш. рзы далгеит Краснодартәи атехникум, азоотехник изанааҭ ала. Акыр шықәса аус иуан Мықәтәи ачаи совнхараҿ бригадирс. Иара убас аус иуан Мықәтәи асовнхара арахә рфермаҿы, аус иуан Ҷлоутәи арахә рфермаҿ зоотехникс.
Авгәст мза 14, 1992 ш. рзы, аибашьра ианалага, даҽаџьара ихы ԥхьамккәан Ҷлоуаа реибашьцәа рҽахьеизыркуаз аштаб ахь дааит. Милаҭла иқырҭуаз, иуаажәлар ибжьажьо иқәхаз дырҩызамхеит. Акыр дацхрааит Очамчыра аԥсацәа ралгара. Иара убас Кәачарааи Ҷлоуааи рыбжьара абжьаҟазара ҟаиҵон. Уи ибзоурала имаҷым инагӡаз аусқәа.
Аԥсни аԥсуаа рзы абзиара зҭахыз, аиашара иашьҭаз О. Шелиа дҭадырхеит чарҳәарыла март мза 25, 1993 ш. рзы.
Дҭаацәаран. Анышә дамадоуп Ҷлоу.
Аҳәба Манча, 22.12.1993 ш.
ШЕЛИА ОҬАР УАРЛАМ-ИԤА

Ҵәыџьба ). Шь. диит 1972 ш. рзы, Ҷлоу. Далгеит Ҷлоутәи абжьаратә школ. Арратә маҵура дахысуан Севастополь. Уа ԥшьымз анихига, Ҭемыр ддәықәҵан Молдавиа, уи даларҵеит а-14-тәи архәҭа, Лебадь ихадарала иеиҿкааз. Уи уахь ицара машәырла иҟамлеит. Ҭемыр иеилҟьашьеи, игәымшәареи, иоуреи, иҭбаареи азгәаҭан ддәықәҵан. Ирҽхәыԥхьыӡ ааҩуан иҩныҟа.
Аԥсны аибашьра ианалага, арратә уалԥшьа анагӡаразы ԥыҭк шигыз доурышьҭит иҩныҟа. Ҭемыр дшааиз аҽны инаркны, иҽрымеидеит Ҷлоуаа реибашьцәа. Уи далахәын Кәачара ахақәиҭтәратә жәылара, амҩаду анааныркылоз дрылан. Иара убас дрылахәын Арадуи Мықәтәи ачаи совнхареи рҿы ажәыларақәа. Далан агәыԥ “Коскад”
Аибашьра анеилга ашьҭахь, ҳарԥарцәа мчыбжьыла ирыхьчон Аԥсны аҳәаақәа.
Ҭемыр дҭахеит 25 октиабр, 1993 ш. рзы, Гал араион. Уи ицыз иҩызцәа зегьы ҭархан, аӷа хәымга идиверсиатә цәгьоурақәа ирыхҟьаны.
Дҭаацәараӡамызт. Анышә дамадоуп Ҷлоу.
Сангәлиа А. Жь. диит 1966 ш. рзы, Ҷлоу. 1984 ш. рзы далгеит Ҷлоутәи абжьаратә школ. Арратә маҵура дахьахысуаз атанк хәҭаҿы ахысразы аԥхьахә игахьан. Ардонбеи данылахьан агазеҭ “Краснаиа звезда”. Ари агазеҭ адаҟьаҿ ианыз ацәаҳәақәа абас рҳәон: “Атанкист Ардонбеи Сангәлиа, ар хәҭаҿ далкаахеит икылкаан ахысразы. Уи дааӡеит Аԥсны”.
Авгәст 14, 1992 ш. рзы ақырҭуа мпыҵахалаҩ Аԥсны данақәла Ардонбеи иԥсадгьыл ахьчаҩцәа даӡәыкны дрывагылеит. Иааиԥмырҟьаӡакәан дныҟәон ахырӷәӷәарҭақәа рахь. Дрылахәын Кәачареи Цагереи рхақәиҭтәратә жәыларақәа. Тамшьтәи амҩаду аанызкылоз аибашьцәа дрылан.
Декабр мза 2, 1992 шықәса инаркны далалеит агәыԥ “Коскад”. Декабр 6, 1992 ш. рзы, Гал араион иахьаҵанакуаз, аҳәаақәа шырыхьчоз, аӷа идиверсиатә гәыԥқәа ирылашәаз Ҷлоуаа рҵеицәа ф-ҩык ҭахеит. Убарҭ дрылан Ардонбеи.
Дҭаацәараӡамызт. Анышә дамадоуп Ҷлоу.
ҴӘЫЏЬБА ҬЕМЫР ШЬАЛУА-ИԤА
САНГӘЛИА АРДОНБЕИ ЖЬЕНИА-ИԤА

Ҭарба А. С. диит 1970 ш. рзы, Ҷлоу. Далгеит еихьӡарала Ҷлоутәи абжьаратә школ. Арратә маҵура ихганы даныгьежь, уи иҽазыҟаиҵон Аԥсны Аҳәынҭқарратә Университет аҭалара, аматематика аҟәшахьы.
Авгәст мза 14, 1992 ш. рыҽны инаркны Алик даӡәыкны дрывагылан Ҷлоуаа рыҷкәынцәа. Уи дрылахәын Цагера, Араду, Кәачара рхақәиҭтәратә жәыларақәа. Иара убас иуль 2, 1993 ш. рзы Тамшь амҩаду
аанызкылоз дрылан. Ихы ԥхьаикуамызт, иабџьар икын аибашьра аҵыхәтәантәи амш азынӡа.
Алик дҭахеит декабр 6, 1993 ш. рзы, Гал араион аҿы иҩызцәеи иареи аӷа идиверсиатә гәыԥқәа ианрылашәаз аҽны.
Дҭаацәараӡамызт. Анышә дамадоуп Ҷлоу.
Ҭарба Г. Қ. диит 197џш. рзы, Ҷлоу. Ҷлоутәи абжьаратә школ далгеит.
Авгәст мза 1992ш. рзы, Ҷлоуаа рыҷкәынцәа гәыԥ-гәыԥла рыҽшаны ахырӷәӷәарҭақәа ааныркыло иалагеит. Зықәра зынӡа имаҷӡаз Гена дрылан Кәачара аган ахь ахырӷәӷәарҭа аанызкылоз аибашьцәа.
Октиабр мза 15, 1992 ш. рзы, Гена дрылан Араду ақыҭа уахынла аӷа ихеидкыларҭақәа ааха рызҭоз аибашьцәа. Дрылахәын Кәачареи
Цагереи рхақәиҭтәратә жәыларақәа. Аибашьра еилгаанӡа Гена далан агәыԥ “Коскад”
Аибашьра анеилга ашьҭахь, Аԥсны Мрагыларахьтәи аҳәаақәа зыхьчоз аԥсуаа рыҷкәынцәа лассы-лассы аӷа хәымга ицәгьоуцәа ирылашәон, индырҵәон. Убас, декабр 6, 1993 ш. рзы, Гена Ҭарба дҭахеит Гал араион.
Дҭаацәараӡамызт. Анышә дамадоуп Ҷлоу.
ҬАРБА АЛИК СИУАРД-ИԤА
ҬАРБА ГЕНА ҚАРБЕИ-ИԤА

Адлеиба А. Е. диит 1970 ш. рзы Ҷлоу. Далгеит Ҷлоутәи абжьаратә школ 1986 ш. рзы. Арратә маҵуратә уалԥшьа дахысхьан Венгриа. Амашьынарныҟәцаҩ изанааҭ иман. Аус иуан Аҟәатәи ашьаҵаҟаҵарҭатә фабрикаҿ машьынаныҟәцаҩыс.
Аибашьра ианалага аҽны инаркны Ҷлоуаа реибашьцәа дрылагылеит Асҭамыр. Уи дрылахәын Кәачарааи Ҷлоуааи рыбжьара аҳәаақәа
зыхьчоз. Кәачара ақыҭа ахы ианақәиҭыртә ашьҭахь, Асҭамыр дызлаз агәыԥ Аџьажәтәи ахырӷәӷәарҭахь ииасит. Далан З. Џьопуа зхадараҿы дыҟаз “Коскад” а-ҷ-тәи ахәҭа. Дрылахәын Кәачара, Цагера, Араду аӷа данықәырцозтәи ажәыларақәа. Ааԥсарак ҟамҵакәан иҩызцәа дрыцын, дҿырԥшыган, иҩызцәарҿ инаалашьа бзиан. Ихымҭа ус баша икашәомызт, деибашьҩы ӷәӷәан. Аԥсны ахақәиҭра аназааргоз Асҭамыр Егрынӡа днаӡеит.
Аибашьҩы гәымшәа Асҭамыр дҭахеит аибашьра ашьҭахь Мрагыларахьтәи аҳәаақәа рыхьчараан, аӷа идиверсиатә цәгьоурақәа ирыхҟьаны.
Дҭахеит декабр 6, 1993 ш. рзы, Гал араион. Дҭаацәараӡамызт. Анышә дамадоуп Ҷлоу.
Папаа Т.). диит 1953 ш. рзы, Ҷлоу. Далгеит Ҷлоутәи абжьаратә школ 1971 ш. рзы. Арратә маҵура дахысхьан. Аҳасабра еилыргареи аучот аҟаҵареи шықәсыктәи акәрсқәа дрылгахьан. Аус иухьан Ҷлоу аколнхараҿ акомҿар еидгыла амаӡаныҟәгаҩыс акыр шықәса. 1989 ш. иультәи ахҭысқәа раан, хазы Ҷлоу иаԥҵаз акоменданттә взвод аҿы ақыҭа аладатәи ахәҭа хадара азиуан.
Авгәст мза 14, 1992 ш. рыҽны Ҷлоу еизаз арԥарцәа дрывагылан Тариел. Уи аџьабаа ибахьан ахырӷәӷәарҭақәа рыжраҿы. Иара убас, рыбригада аҟынтәи афатә алгаразы атил дацхраауан. Иарбан усзаалак ихы рылаирхәуан, еиҳарак усҟан ихәарҭаз итрактор ала абџьари, аџьаԥҳани, афатәи игон ахырӷәӷәарҭақәа рахь. Уи далан акоманда “Коскад” ахԥатәи агәыԥ. Иаабжьамыжькәан ахырӷәӷәарҭахь дныҟәон. Тариел мыцхәы дҟәышын, дыгәраган, ицныҟәоз иҩызцәа зегьы цәаҩала дырзааигәан.
Аибашьра ашьҭахь, уи аамҭа имоуцызт ҭынч аҩны даангылартә. Мрагыларахьтәи Аԥсны аҳәаақәа зыхьчоз арԥарцәа дрыцын. Рыҿҳәара анынҵәоз аҽны, декабр 6, 1993 ш. рзы, аӷа хәымга идиверсиатә цәгьоуцәа ф-ҩык арԥарцәа ҭадырхеит Гал араион. Убарҭ иҭархаз дрылан Тариелгьы.
Дҭаацәаран. Анышә дамадоуп Ҷлоу.
АДЛЕИБА АСҬАМЫР ЕЛАКЫР-ИԤА
ПАПАА ТАРИЕЛ ҬАРСХАН-ИԤА

Џьопуа А. Б. диит 1938 ш. рзы Ҷлоу. Акыр шықәса раахыс уи дынхон Аҟәа.
Авгәст 14, 1992 ш. рзы Аԥсны ампыҵахалаҩ данақәла уи иԥа заҵә Баҭал иҩызцәа дрывагылеит агәымшәара дуқәа аарԥшуа. Артиом иакәзар, аибашьра шеилашуазгьы, уи шьапыла дныҟәо Аҟәа дналалеит. Гәҭакыс имаз акы заҵәык
акәын. Ҳаӷа хәымга итехникақәа рҽеидкыларҭақәеи уи ируаа рхеидкыларҭақәеи рҭыԥқәа цқьа игәеиҭон.
Уахынла Артиом иҩныҟа изаауан Гәмысҭа анырцәынтә Баҭал иҩызцәеи иареи. Урҭ аҵых агәазы ҳаӷа итехникақәа ахьгылаз аахақәа рырҭон.
Ажәакала, Артиом дыруаӡәкын аибашьцәа ахырӷәӷәарҭақәа рызҭоз. Агәаанагара рымоуп уи иҭаацәа, Артиом ишишьклаԥшуаз урҭ ргәылацәа, ақырҭуа милаҭ иреиуаз. Ицәгьа рҳәеит хымԥада.
Октиабр мза 2, 1992 ш. рзы, уск азы уаҳҭахуп ҳәа ақырҭуа игвардиа гәыԥҩык дындәылганы дыргеит.
Артиом иԥа заҵә Баҭал хьыӡла дҭахеит. Иаргьы уаҳа дыхнымҳәит. Урҭ рыҩнра рзынхеит аҳәса.
Турнанба З. Хә. диит 1929 ш. рзы, Очамчыра. Акыр шықәса аус иуан Очамчыратәи азеиԥшчара аусзуҩыс.
Зураб Хәынта-иԥа игәылацәа агырцәеи ақырҭцәеи изгәаахьан, амилаҭ еилыхҩы ҳәа ишьҭан 1989 шықәса раахыс. Иуль 15-?6 рзы Аԥсны иҟалаз амилаҭтә еидысларақәа идырҵабыргит Зураб Хәынта-иԥа иԥсадгьыли иусуреи шимыԥсахуаз, шьоукы-шьоукы реиԥш зегьы
шизеиԥшымыз. Иқәра зынӡа ишмаҷмызгьы далалеит аԥсуаа 1989 ш. рзы, иеиҿыкааз агвардиа.
Аибашьра аамҭазы, Очамчыра ақалақь аҿы зҭагылазаашьа цәгьаз ауаа аӡәырҩы алигеит. Уи дшыгәрагамыз ала ицәгьа рҳәеит игәылацәа, дагьрымԥыхьашәеит ақырҭцәа. Данеимырда иџьыба иҭан агвардиа дызлалаз аршаҳаҭгеи иԥеиҵыб Оҭар идокументқәеи.
Октиабр 26 рзы дыргеит. 29 октиабр аҽны амшын ахықә ахь днаргеит. Уҷкәынцәа абаҟоу, угәылацәа узрыдымгылоузеи, Аԥсны Қырҭтәыла акәӡами ҳәа иазҵаауан. Зҵаарацыԥхьаӡа аҭак анимҳәалак илымҳа, иԥынҵа ҿырхуан. Аҵыхәтәан амшын гәаҵаӷаранӡа данналарцала дыҳәҳәеит ишилшоз: “Нагӡара ақәзааит Аԥсны! Сикәыхшааит уи иахагылоу зегь ҳзықәгәыӷуа Арӡынба Владислав!” Абри шааиҳәаз ихәда хырҵәеит.
Дҭаацәаран. Анышә дамадоуп Ҷлоу.
ЏЬОПУА АРТИОМ БАЏЬГА-ИԤА
ТУРНАНБА ЗУРАБ ХӘЫНТА-ИԤА
Аҳәба Давид Апаллон-иԥа диит 1976 ш. рзы Аҟәа. Далгеит Аҟәатәи 15-тәи абжьаратә школ. 1994 ш. рзы дҭалеит Черкеск ақалақь аргыларатә техникәм.
Чечентәыла аибашьра аныҟала, аҩбатәи акурс астудент ддәықәлеит аҵара ааныжьны уахь ацхырааразын. Адин хаҵаразын аиԥшымра агәҩбара ҟанамҵарц азы, Давиҭ маӡала амечет аҿы иԥсахит идин. Уи ишьҭихит
амысылманцәа рдин, ихьыӡгьы иԥсахит Дауҭ ҳәа.
Дауҭ далалеит зыԥсы ҭиыз агәԥ, арабцәа ркоманда. Ахәра иоухьан март мза 199қш. рзы Бамут ахақәиҭтәразы ажәылараан. Ихәра иоуз ахьаа даиааины деиҭахынҳәит иҩызцәа рахь. Дауҭ дҭахеит фырхаҵарыла, 21 маи 1996 ш. рзы Бамут ақалақь
ахақәиҭтәразы.
Иԥсыбаҩ еиҭаргеит Аҟәаҟа. Уи аус даара ауадаҩрақәа ацын. Давид Аҳәба аԥсуа жәлар дырхаҭарнакын Чечентәыла
ахақәиҭтәразы.
ҲАЕШЬАРА ИРӶӘӶӘАРЦ ДЕИБАШЬУАН
Иахьа ҳазҭагыло аамҭазын, имариаӡам Урыстәыла Ар Чечентәыла иахьеибашьуаз, зыԥсадгьыл ахьыԥшымреи ахақәиҭреи рзаагаразы иқәԥоз ачечен жәлар дрывагылан аԥсуа ҷкәын ҳәа аҳәара. Имариаӡам уи избанзар, ҳара ҳҳәынҭқарра ахьыԥшымреи ахақәиҭреи иамоу, уи алахьынҵа аӡбареи знапы иану Урыстәыла дуӡӡа ауп азы.
Аха егьа ус акәзаргьы, иазгәаҭатәуп, ҳара ҳажәлар иргаз аиааира ду, рыхәҭак шало ачечен еибашьцәеи, иара убас Кавказ иқәынхо ҳаешьара иаҵанакуа ажәларқәа рхаҭарнакцәа аӡәырҩы. Иара Чечентәыла макьаназ инымҵәац аибашьраҿ, имаҷума аурыс рмилаҭ иреиуоу аӡәырҩы дара ачечен жәлар ирыдгылан Урыстәыла иаҿагылан иқәԥоз.
Аҭоурых зырҿио афырхацәа ракәзар, нас Давид Аҳәба данызааит ашәҟәы адаҟьаҿы иҭоурыхтәу агәымшәареи афырхаҵареи ахьилшаз азы.
Аргама иаҳзымҳәозаргь, зегь акоуп, уи ҳаԥсуа жәлар хьымӡӷ хыхҩык иаҳасабала деибашьит, ихгьы ҭаирхеит.
Ҳара ҳаԥсадгьыл жәаҩыла зхы ақәызҵаз ачечен еибашьцәак дыршьауҩын, деибашьит ҳәынҭқаррак ахьыԥшымра азаагаразы. Ус иагьыҟалеит аԥхьа, аха уи анарха амоуит.
Давид дрывасыргылоит Аԥсны ахьыԥшымраз иҭахаз Ҷлоуаа рҵеицәа. Ҩ-жәларык рыгәҭыха ахьыԥшымреи ахақәиҭреи ракәын... Аҟәа инхоит Давид Аҳәба иани иаби. Аха Ҷлоу агәырҩа ироуз
рзыхгом уи иабду Баграт Аҳәба иҭаацәа.
Рыла ҭраа рмаҭа исахьа иахәаԥшуеит урҭ. Ирыздыруам, рыбжьы
рдуцәан, Давид ихьҵәыуар ауаа шазхәыцша. Аха дфырхаҵоуп Ҷлоуаа рҵеи Давид.
АҲӘБА ДАВИД АПАЛЛОН-ИԤА
АИБАШЬРА ИЦӘЫРНАГАЗ АХЬЫӠҚӘА
АИБАШЬЦӘА РЫБЛАЛА
Зегь реиҳа ианшәарҭаз иудгылаз, уи дуашьоуп
Иҟоуп ахыҭҟьара иаҩызоу ажәабжь хлымӡаах. Иҟоуп зыхгара уадаҩу аамҭа бааԥс. Аха иагьа ус акәзаргьы аибашьра иалагеит ҳәа ажәа аҳәара уадаҩуп. Уи еиԥшнушьалар ауеит угә уҽанӡамкәан џьара ушгылоу абомба ахы агәызҳәа уааигәа иԥжәар. Зегь реиҳа иуадаҩу аамҭа уанҭагылоу убасҟан ауп ауаҩы дануҭаххо. Угәаҟреи угәырҩеи уцеиҩызшо ауаҩы данувагыла, убри ауп умч зырӷәӷәо, аиааирахьгьы укылызго.
Ҳара ҳаԥсуа жәлар иҷыдоу ҟазшьаны иҳамоуп аешьа имырӡра, уи ирҳара. Ҳаԥсуаа ринтеллигенциа рхаҭарнакцәа аӡәырҩы аус руан Кавказ иқәынхо ажәларқәа хылҵшьҭрала реизааигәашьа, рдац-рԥашә ахьынӡаҳау аилкааразы. Урҭ реиларҵәара, реибабара, реиҭанеиааира еиҿызкаауаз ирыбзоуроуп ҳәа сгәы иаанагоит ҳаешьара еидгыланы иӷәӷәаӡа, иҟазҵазгьы.
Иҟалап иҟазҭгьы аешьаратә жәларқәа реизааигәатәраз аус зуаз, агитациеи апропогандеи алазырҵәоз ауаа рус ахәшьара уамак азымҭозгьы. Аха аус ацәгьарахь ианнеи, ҳаԥсҭазаара аҟазаареи аҟамзаареи ианрыбжьагыла аамҭаз, лабҿаба иаабеит изыԥсаз аӡәы идамзаргьы ицхыраара.
Убри аҟара ҳаизааигәан акырынтәгьы Ҷлоуаа иаҳҭаахьан Нхыҵ Кавказ иқәынхо ажәларқәа рхаҭарнакцәа. Ҳара ҳасценаҿы рҟазара аадырԥшхьан Чечентәылантәи аҳәынҭқарратә акәашаратә ансамбль. Иара убас шықәсык ҩынтә-хынтә иаауан рҟазара ҳдырбарц абазақәа, адыгьаа, аҟабардақәа. Урҭ раара ус башаӡа ииасуаз хҭысхомызт. Ақыҭа иқәынхоз ажәлар шәҩыла еизнагон, аидтәаларақәа, аибаныҳәарақәа, ажәакала жәытәнатә аахыс ҳауаажәлар ртрадициа бзиақәа иҵегь еихаҳауа иааҳгон.
1991 сентиабр мза азы Аԥснытәи АССР Иреиҳаӡоу Асовет адепутатцәа ралхрақәа мҩаԥысуан. Уи аамҭазы Аԥсны ҭәын аполитикатә еибарххарақәа рыла. Ақырҭуа милаҭ ракәзар, дара
иаларгаларц иаҿын даҽа кандидатурақәак. Алхратә компаниақәа рымҩаԥысшьа агәаҭараз Чечентәылантәи иааит жәлар рфорум “Ныхас” иалахәыз 17-ҩык ахацәа.
Урҭ,Ҷлоуҟаиааз,мҩаԥигонОчамчыраараионакультурааҟәша еиҳабы Радион Акәын-иԥа Ҵәыџьба. Ҳауаажәлар ргәы шьҭнахит алхратә компаниақәа ҳхала ҳахьрыдымхалаз.
Аԥсны аибашьра ҟалеит ҳәа адырра анроу, Кавказ ашьхаруаа жәларқәа реиҿкаарақәа иалдыршеит ацхыраараз идәықәлоз ахацәа раашьҭра. Амҩадуқәа рыла алада аҳәаақәа адыркызаргьы, урҭ хыҵуан шьхала, ауадаҩра дуӡӡақәа ириааины, бџьарла рҽеибыҭа иаауан ацхыраараз.
Кавказ ашьхаруа жәларқәа ацхырарааз амҩа ишықәлаз рыҽшеибырҭаз ажәабжь ателехәаԥшрала ианаҳба шамаха зегьы мцымкәан ҳгәырӷьацәан ҳҵәыуон. Урҭ раара иарҵабыргит ҳарԥарцәа рхала ишаанымхоз. Уажәшьҭа агәра аагон, макьаназ цқьа излымгацыз аибашьраҿы мышкымзар-мышкы аиаша аиааира шагоз.
Кавказ ашьхаруа жәлар иреиуаз арԥыск дҭахеит ҳәа ҳаҳар, зегь ҳзы ааха духон. Урҭ иаҳзымдыруаз ахаан иҳамбацыз аҭаацәа ргәала рыцеиҩаҳшон, рыҷкәынцәа гәыблыла алаӷырӡ рызкаҳаԥсон.
Хашҭра зқәым мшуп сара сзыҳәан декабр 16, 1992 ш. рзы Тҟәарчалтәи акультуратә Хан аҿаԥхьа иқәгылаз аҭоубыҭқәа дырхагылан иҵәыуоз аԥҳәыс лыбжьы. Урҭ арԥарцәа рыԥсыбаҩқәа Ҟабардаҟа идәықәырҵарц игәаҟуан рҩызцәа. Аԥҳәыс лмыткәма абжьы, ажәлар зхьынҳалан арахь иаауаз ирхылҵуаз абжьы зегь еилалан, амш шоу ихәлоу узымдыруа иԥшшәыдаха ихаарадаха иҟанаҵон. Убасҟан угәы иаанагон, адунеи аҿы џьара ҳаагәылырҟьан тым-итыша дук ҳҭажьызшәа. Урҭ зегь ааидукылар, џьара гәыӷрак иҳамаз аиааира атәы азхәыцра аԥсамызшәа угәы иунарбон.
Аха, уанымлашьуа, ԥсымышьҭыгак ҳәа уҿы акы шынҭоуҵауа еиԥшхон, ԥсымышьҭыгак ҳәа еиҭах зыӡбахә ҿыцӡа иааҳалаҩуаз Кавказ ихыҵуаз ашьхаруаа рыҷкәынцәа ртәы. Урҭ еиҭах ҳгәыӷрақәа џьара идырхон. Иацы иҭахаз, иҵәыуан зымҩа иқәырҵаз, ихаҭарнак деиҭаагылон.
Аибашьра ашыкьымҭаз, ҳара зыҩны иҟаз ауаа ҳакәзар, доуҳак дықәаҳҵон ҳажәлар ихьчарц, ахыкәалаа иаҿагылаз аибашьцәа машәыр рмыхькәан ҳаӷа дҭадырхарц.
Исыздыруам ишсықәҿиаз, аха Кавказ ашьхаруа жәлар рыҷкәынцәа, реибашьцәа, ирзысҳәарц исҭахыз цәаҳәақәак шәыдызгалоит.
Ҳашьцәа Нхыҵаа, Нарҭаа рхылҵшьҭра, Оо, сшәыкәыхшоуп шәа шәаҳәшьа! Шәҩыла сашьцәа шәрывагылан, Ирыцшәыхьчеит ҳ-Аԥсынра.
Аӷа цәгьа дҳақәлеит, ҳа ҳаицҟьарцаз, Иҳампыҵихырц ҳ-Аԥсны.
Ҳа ҳзаҵәымхеит, ҳашьцәа рҽеибарк, Кавказ ихыҵит хымш рыҽны.
Аишьцәа шәҩыла, ианеивагыла, Ириааиуаз иарбану даҽа мчык. Нарҭаа рхылҵшьҭра рҽанеибырҭа, Аӡә дыриааиуан урҭ зықьҩык.
Нарҭ Сасрыҟәа ицыԥҵәаха,
Шәыхьыӡ ҳанықәлоит есымша. Ҳаӷацәгьа иҿаԥхьа, сашьцәа ирашьцәоу, Дацәшәоит ақәылаҩ шәа шәхыԥша
Саҭанеи Гәашьа лдоуҳа шәыцыз, Дацла-ԥашәла ишәызҳала.
Зқьы шықәсала шәыжәҩахыр еиԥкымкәан Иааирахьтә – иааирак ахь шәцала!
Ҳаԥсадгьыл, ҳаԥшӡа, ҳ-Аԥсынтәыла, Ҳқьабз еихазҳаз ҳ-Аԥсынра!
Зшьацқьала уҿыхыз Нарҭаа рхылҵышьҭра, Дзыԥсахша ҳзыуааӡап уара.
ЕШЬАРАЛА ҲШЫӶӘӶӘАЗ АГӘРА ЗГЕИТ
Ҷлоуаа рыҷкәынцәа аа-ҩык ҳҽеидкылан ҳаҟан Ижевск, акоммерциатә усқәа рзы, Аԥснытәи ақыҭанхамҩатә аалыҵқәа рыла ҳхәаахәҭуан. Ҷлоуаа ҳнеиҩсан уа ирацәаҩны иаабеит аԥсуаа, ҳҽеидкылангьы ҳаҟан.
Авгәст 14 рыҽны, ателехәаԥшрала адырра ҟарҵеит ақырҭуа
мпыҵахалаҩцәа Аԥсны ишақәлаз
ала. Иара убри аҽныҵәҟьа 30-ҩык
аԥсуаа ҳхы ҳархеит Адлерҟа. Аха
рыцҳарас иҟалаз, ҳара ҳанааи
аҳәаақәа адыркхьан Урыстәылеи
Аԥсни рыбжьара. Ҳара убраҵәҟьа
ҳааицәажәан иҳаӡбеит, ҳахгьы ҳархеит Маиҟәаԥҟа. Ҳара ҳнеит адыгьаа рштаб хадаҿы. Уаҟа ицон амобилизациа, Аԥсныҟа ацхыраара адәықәлараз.
Ҳара ҳнеира аамҭазы ԥҳәыск, зықәра рацәак иҟамыз, дыҳәҳәо дҵәуо даакылсит убра. Аедыгь бызшәала илҳәоз ҳара иаҳзеилымкааит. Ҳара ҳнеира лҭахымкәа дҳажәлаз џьаҳшьеит аԥхьа. Аха иҳлаҳеилдыркааз ала, аԥҳәыс даргәаҟуан Аԥсныҟа адәықәлара. Лылаӷырӡ лҿыкьаса дыҳәҳәон: “Аԥсны аибашьра ишалагаз шәмаҳаӡеи? Ахәыҷқәа ндырҵәоит, ҳауаажәлар, ҳашьцәа ҭахоит, зегь амҩа ҳақәлароуп ҳҽеибыҭан, ахацәа шәеиха шьхала!” Ҳара усгьы ҳаццакуан арахь, аибашьра иалагеижьҭеи хымш ҵуан. Иҳаздыруамызт ҳаԥсадгьыл аҿы иҟаз. Сааҭқәак рыла ҳара ҳамҩаныфа ҳаҭан ҳаиқәдыршәеит, амҩагь ҳақәырҵеит шьхала. Мышныҟәа ҳныҟәахьан, ҳаԥсы еиҭаҳкырц ҳаатәеит Ԥхьиа ашьхаҿ. Ирацәаҩын Аԥсныҟа ацхыраараз иаауаз ашьхаруаа жәлар.
Сара исыватәаз Гогии сареи ҳшеицәажәоз Гоги, о, Гоги ҳәа аӡәы ибжьы иргеит. Ҳара ҳанынхьаԥш, сара исымбацыз ҷкәынак дгылан. Уи Шамил Басаев иакәзаарын. Сара сҩыза Гоги Аҳәбеи иареи Москва Иреиҳау аҵараиурҭа еицҭан. Убра ҳаибадырит Шамили
сареи. Уи ҳгәы ирӷәӷәеит, иагьҳаилиркааит ашьхаруаа жәлар амҩа ишықәу ацхыраараз. Иара ихаҭагьы гәыԥ дук еиҿкааны ишааигоз. Ҳгәырӷьара ҳәаак амамызт, ҳала иабон ашьхаруаажәлар зегь ҳара ҳзы ишгылаз. Аха иҳаздыруамызт ҳаԥхьаҟа иаҳԥеиԥшхоз. Ҳара ҳандәықәлоз иҳарҳәахьан Оҭҳара аҩада аԥсаса зманы иҟаз ахьча Аҭанбеи Агәхаа иҟны абџьар ҳаураны ишыҟаз. Асааҭ 12 инадыркны 18 сааҭ рҟынӡа ҳаԥшын, аха агәра ҳгеит абџьар ҟалаӡаргьы зегьы ишаҳмаӡоз ала. Ҳара убра ҳаҟанаҵы усгьы зықьҩык иреиҳауп ашьхаруаажәлар иҳаҩсыз. Убра ҳаиқәшәеит урҭ ирылаз Рамаз Ашәуеи, Ҭемыр Џьопуеи, ҳареи. Амҩан ҳанцоз Оҭҳара ҳнаӡаанӡа ҽыла даҳԥылеит Тариел Џьопуа. Уи абџьар ашьхақәа ирхыган иааигон. Убарҭ ҽыла ицоз роуп ГРАД ашьақәгылагь еимҿырԥсаҟьаны иаазгаз. Ҳара ҳалбааит Аацы ақыҭа. Аха бџьарла ҳҽаҳзеиқәмыршәеит. Сҩыза Аслан Бганбеи сареи ҳцеит Урыстәылаҟа мшын гәыла. Ажәак ала, жәеиза цыра автомати аџьаԥҳани ашьха иахаҳгеит.
Гагра ахақәиҭтәратә жәылараҿ еицыз зегь ҳаӡәыкны ҳаидгылан. Убри ашьҭахь Ҷлоуҟа дааит Славик Џьопуа. Уи аҭагылазаашьа гәаҭан дгьежьны Гәдоуҭа днеит. Иаарласӡан амҩа ҳақәлеит ҳаргьы. Убрантәи дҳацааит Дәрыԥшьтәи аибашьҩы ду Рудик Тәанба. Иӡбахә анысҳәа исгәаласыршәар сҭахуп Рудик заҟа дгәымшәаз. Уи аибашьратә зыҟаҵара бзиа иман, уицны ахаангьы угәы еиҭаԥомызт.
Рудик Тәанба далырхит командирс асовнхаратәи ахырӷәӷәарҭақәа руак аҟны. Иура Какалиа данҭаха ашьҭахь. Иаргьы дҭахеит Лабра.
Ҳара Ҷлоу ҳанааи ахәылбыҽха ҳхы ҳархеит Мықәтәи асовнхарахь. Уа ҳрывагылеит ахырӷәӷәарҭа аанкылан измаз ҳаԥсуаа. Раԥхьаӡакәны ҳаӷацәеи ҳареи ҳаидыслара мҩаԥысит Мықәтәи асовнхарахь ала ҳаӷа дандәықәлаз. Аџьабаа ду рбеит, ацхыраарагь ҳарҭеит Тҟәарчалаа реибашьцәа. Убасҟан дҭахеит Мықәтәи аибашьҩы Дисо Кәартаа, ахәра роуит ҩыџьа. Урҭ руаӡәк Рамаз Ашәуа иакәын.
Ҳара ҳгәыԥ иаҳа-иаҳа иазҳауа ианалага Ҷлоуаа хазы ҳҽеидкылан еиҿаҳкааит абаталион “Урал”. Командирс далаҳхит Даур Џьопуа. Аибашьра ахы-аҵыхәа зегьы узеиҭаҳәом, аха имаҷума уажәы-уажәы иаасгәалашәо ахҭысқәа. Арадутәи
ажәылара сентиабр 15-?6 рзы имҩаԥаагаз хашҭра сзақәым. Ҳара ҳазлаз агәыԥ жәылон асовнхара аганахьала. Ҳаԥхьа дҵаны иқәгылан Цагеранӡа анаӡара, аштаб ахьыҟаз ахыбрақәа рбылра. Аха уи ажәылара даара иуадаҩыз, иманшәаламхаз жәылароуп ҳәа азысҳәоит. Ҷлоуаа иҳаман ацәыӡ дуқәа. Ҳара ҳбаталион иалаз Мераб Аҳәбеи Мықәтәи аибашьҩы “Рыбак” ҳәа заҳҳәози ршьапқәа рцәыӡит. Ҳара ҳадҵа ҳзынамыгӡеит.
Ҷыдала иӡбахә сҳәарц сҭахыуп Жора Аҳәба. Уи Ҷлоутәи абжьаратә школ адиректор иакәын, дырҵаҩын, аха аибашьра даара даԥсахит. Уи иҵаҩцәа дрыцеибашьуан, еиҳабҵас дагьырхылаԥшыр акәын. Иуадаҩыз ашьаарҵәыратә еибашьратә мҩа исыцанысыз сҩызцәа аибашьра ашьҭахь еиҳагьы исзааигәахеит. Ҳаԥсҭазаараҿ ауадаҩра дуқәа ҳанырҭагылоз, иахьатәи ҳжәылараҿ ҳаибганы ҳзыгьежьрыма ҳәа ҳанеизҵаауаз, сыла дыхгылон адыгьа ҭыԥҳа исаҳауан уи лыҵәаабжь: “Шәеиха, шьхала шәхыҵны Аԥсны шәалал, иршьуа ахәыҷқәа еиқәшәырха!”.
Аԥсны аҳәаақәа ирҭаҳцоз ақәылаҩцәа рыла иаабон ҳара аԥсуаа ҳамала ҳшыҟамыз, аиааира ду ҳацааргон ҳара иҳавагылаз ашьхарыуаа, аурысқәа иара убас аиаша иадгылоз зегьы.
ԤХЬАҞА АЦАРА ИАҲА ИМАРИОУП ШЬҬАХЬҞА АГЬЕЖЬРА ААСҬА
Аибашьра ианалагаз аҽны, сара Аԥсны анҭыҵ сыҟан. Ари аҩыза ахлымӡаах ҟалеит ҳәа анаҳа исыцыз сҩызцәа ҩыџьеи сареи иҳаӡбеит Ешыранӡа ҳнаӡарц.
Ешыра ҳанааи, сара салалеит Ешыратәи абаталион Мушьни Хәарцкиа напхгара зиҭоз. Уи дивагылан Амиран Берзениа. Мушьни Аԥсны еицырдыруаз ҵарауаҩын, аибашьраҿ уи дааџьоушьаратә иҽеиҭеикуан.
Сара абра сазааҭгыларц сҭахуп
исывагылан еибашьуаз Руслан
Инаԥшьба иӡбахә. Ҳара ҳгәыԥ гылан
Уаз абаа. Руслан аспорт зыҟаҵара бзиа иман, акарате далан, ҭеиҭыԥшла анцәа игәарԥханы иишаз аӡәы иакәын. Иԥшра-исахьа иақәнагоз агәаҵәагьы изҭан. Руслан акырынтә ԥшыхәра дцаны хәарҭара злоу ажәабжь ҳзааигахьан.
Сентиабр алагамҭазы Руслан дызлаз агәыԥ ԥшыхәра ицеит, акырынтә урҭ уахь ицахьан. Аха дара злацаз амҩахәасҭа аминақәа ыҵарҵазаап аӷацәа. Руслан амина иҵаԥжәеит, ишьапгьы ицәыӡит. Уи дышьҭыхны дызманы инеиуаз ҳҩыза Сергеи Гындиагь амина дахаԥжәеит. Уаҩы игәы иазымычҳашаз ашьҭыбжь геит. Ҳаннеи Сергеи ибаҩ зынӡаск иаҳзымыԥшааӡеит. Руслан даҽа минакгьы иҵаԥжәан дҟәыбаса дышьҭан...
Руслан иԥсы ҭахоит ҳәа аӡәгьы ҳгәы иаанагомызт, убри аҟара хәра иман. Акыр аамҭа ахәышәтәырҭақәа дырҭан.
Избжак аибашьра адәаҿы ишынижьызгьы, анцәа илыԥхала иԥсы еиқәхеит.
Абри аҟара амыҟәмабарақәа зхызгаз Руслан иахьагьы аԥсҭазаара игәы ахшәаны дыҟам. Ирызҳауеит ҩыџьа иԥацәа.
Ҳара ҳазлаз агәыԥ раԥхьаӡа ижәылеит Шрома, нас Каман. Урҭ
Гәрам Аҳәба, 25 маи 1994 ш.
иаҳа имаҷыз жәыларақәан. Зегь раԥхьаӡатәи ҳжәыларақәа раан иҭахеит ҩыџьа Ҷлоуаа рыҷкәынцәа Адлеиба Владимири Џьопуа Гивии. Сара сганахьала раԥхьатәи ҳжәыларақәа рҿы уи аҟара зԥышәа ҳаракымыз аӡәы сакәны схы збон, нас иара аибашьра аԥышәа ҳнаҭеит.
Иуадаҩуп аиҭаҳәара ианвар џ-қ рзы имҩаԥаагаз ажәылара атәы. Амиран Берзениа напхгаҩыс дызмаз ҳара ҳбаталион адҵа аиуит хара имгакәа Аҟәа ахақәиҭтәразы. Ианвар 5, ашьыжь асааҭ фба рзы Гәмысҭа аҩада аӡы ҳарит. Асы шьҭан ӷәӷәала, аӡы ҳаныр зегьы асы ҳалажьын ҳгылар ҟаломызт. Ҳара дҳацын Урыстәылантәи иааны иҳацеибашьуаз Ҳашбак. Уи иҭаацәа аверталиот иҭабылхьан. Убасҟан игәы еилашызар акәхап дҩаҵҟьеит, дагьыҳәҳәеит аԥсадгьыл азы ҳәа. Убри аамҭазы игәы иҭашәеит дызгашаз ахы. Убри дҩаҵҟьан иҿанынеихоз ивагылан Алик Ҵәыџьбеи Даур Џьопуеи. Сара бинокльла сыԥшуан, иагьызбон урҭ анырыҭҟәоз. Учик Адлеиба ӷәӷәала дхәын иԥсы шҭаз аӡы дыраагеит. Адырҩаҽны ианвар 6 рзы, аӡы ирны иааит Адгәыр Ҵәыџьи, Едик Ԥанҭиеи, аурыс ҷкәын Николаии. Ҳара иаадыруан аӡы нырцәҟа иалахан ишыҟаз аӡәырҩы, аха ацхыраара ҳазрымҭеит. Убри ашьҭахь март 15-?6 тәи ажәыларагьы салахәын. Ари ажәылара даара иуадаҩын, зегьы иреицәаз амҩақәа ҳархысхьан, аха адҵа ҳауит ҳгьежьырц шьҭахьҟа. Ԥхьаҟа ацара еиҳа иаҳзымариан шьҭахьҟа агьежьра аасҭа. Хара имгакәа иҳауз адҵала жәафҩык азыҟаҵара ҷыда ҳаҭаны Мрагыларахьтәи афронт ахь ҳаарышьҭит. Ҳара ҳаԥхьа иаахьан аурысцәа. Ҳара хықәкыла дҵас иҳамаз ҳаздыруамызт. Аҭара ақыҭа иҟан ҳара ҳус ахадара азҭоз. Ҳара ҳаҽрымаҳдеит Аҭараа еибашьцәа. Хара имгакәа адҵагьы ҳауит Тамшьтәи амҩаду анааныркылоз иақәыршәаны Кәыдры ацҳа аԥжәара. Ацҳа иаҵаҳҵоз амоналл ҽыуардынла иааҳгон шьыбжьагәазы. Хара имгакәа иҵәахыз артҟәацгақәа ргәаҭаразы ицеит хәҩык, еиҳабыс Игор Аргәын дызмаз. Ицаз рҟынтә Сергеи Гочуеи, Реваз Аԥшыцбеи амина рыҵаԥжәеит. Игор дыхәны аӷацәа дыргеит. Иҟалаз аиҭаҳәараз дгьежьны дааит Вианор Канхәа. Ари аҩыза амашәыр ахьыҟалаз ҳнеизар, Сергеии Ревази ԥсны икажьын, ԥыҭҩык Игор ишьҭалеит. Аԥсцәа ахькажьыз иаакәыршаны аминақәа шьҭазаарын. Сара
аԥсцәа шьҭысхуеит ҳәа санынаскьа, амина сыҵаԥжәеит, сарма шьапы хәашаны иагеит. Ҳашьҭахьҟа ҳамгьежьыр ҳусқәа шеицәахоз аадыруан азы ҳаихеит, арахь амина адәы ҳақәхеит. Сшьапы рҳәазо исыман сдәықәлеит. Вианор дсыхо сигон, аха сшьапы амҵ ацрыхо иалагеит. Ҳрыцәцозшәа анырба, ҳашьҭахьҟа ахысра аадыртит. Убра ахьаца хәыҷы ашьапы ҳадгыланы ҳхы ҳахьчон. Ԥсыхәа анысмоу Вианор гәыкала сиҳәеит сшьапы хиҵәарц, аха уи аԥсраказ имуит. Сара қдык снықәтәан саҳәызба ааҭганы сшьапы хҵәаны наҟ икасыжьит. Уа иҳахьӡеит ҳҩызцәа Зураб Демырџьи, Аслан Кациеи, Даур Зыхәбеи. Урҭ сшьапы хәырны иҿарҳәеит, снеимда-ааимдо Аҭаранӡа сыргеит.
Фредик Џьопуа, 22.0. 1994 ш.
КӘАРҶИА ВИТАЛИ ШЬАЛИКӘА-ИԤА
Кәарҷиа В.ШЬ. диит 1959 ш. рзы Ҷлоу. Ҷлоутәи абжьаратәи ашкол даналга 1977 ш. рзы дҭалеит Аҟәатәи аҵаралашаратә училишьче. Заанаҭла дхореографуп. 20 шықәса дкәашон асценаҿы. Далан акәашаратә ансамбль ‘’Шьараҭын”. Дҭаацәароуп, ҩыџьа аԥҳацәа имоуп. Аибашьра ашьҭахь аус иуеит Аҟәа ауараштә зауад аҿы.
Витали Кәарҷиа, хаз аибашьцәа зегь дызрылыскааз, уи деибашьуан Гәдоуҭа аганахь. Зны, марттәи
ажәылараҿ дҭахеит ҳәа ҳаҳаит. Аха Анцәа иџьшьаны имцхеит.
Витали ҳаниҿцәажәоз абас иҳәеит:
1989 ш. инаркны аԥсуаа агвардиа еиҿыркааит. Урҭ агвардиа еиҿызкаауаз срылан саргьы. Маиак сахьынхоз аганахь, 45-ҩык еидыскылеит, командирсгьы срыман. 1989 ш. азын, иааиԥмырҟьаӡакәан ҳгәыԥ иалаз иҳахьчон аихамҩа.
Авгәст 14, 1992 ш. рыҽны, аибашьра саԥылеит Ацҳа Ҟаԥшь аҿы.
Исцәыуадаҩуп аибашьраҿ избаз ахҭысқәа ргәаларшәара. Исцәымӷәуп, избан акәзар, исҭахым иҿыцӡа ргәырҩа сызцәырҵыр сызцәнымхоз, исывыршьаауаз сҩызцәа, иахьа иҳацым.
Сара аибашьра аамҭазы, актәи аминаршәратә батареиа сеиҳабын. Мамзаргьы абатареиа акомиссар сакәын. Исыздыруам ҳбатареиа злахәымыз жәыларак. Сара исылшоз зегь ҟасҵон, исҭахын иаарласӡан Аҟәаҟа агьежьра. Аамҭа наскьо ианалага, цәгьала ҳазгәышьуан Аҟәа абара. Уахынла аҳаракырақәа рахьынтәи уахь ҳаԥшуан. Аҟәа алашара каҷҷа ишаркыз анаҳбалакь, Анцәа иџьышьоуп, макьаназ иҟоуп, усгьы иара ззыԥшу ҳара ҳауп ҳҳәон.
Хаҭала исҭахыуп исгәаласыршәарц Ҷлоуаа, сгәылацәа раԥхьаӡа сызԥылаз Гәымысҭа нырцә. Уи Ромеи Иуреи Қацәаа роуп. Рома, зегь реиҳа ацҳа дазааигәан дтәон, атанкқәа аӡы ирыр аԥаҭлыкақәа агәыдиҵон амца диркырц.
Сыла дыхгылоуп, зыӡбахә уажәы-уажәы исаҳауаз Зураб Қацәба. Акырынтә исаҳахьан уаҩ изыҟамҵаша шилиршоз. Цагәровка анаҳгоз нырцә-аарцә ашахала иҽыкнаҳан дыбжьысуан. Сгәы иалоуп убри иӡбахә иахьагьы иахьазгәаҭам. Уи Гагра ҳанжәылоз, атрафеи бџьар рацәа згаз дыруаӡәкуп.
Артилериа аган ахь аибашьра даара имариам усуп. Ахы ахьақәку ианнеи, нас аибашьра ҽакуп. Сара сгәы иаанагомызт, убри аҟара аԥышәа ҳарак имоуп ҳәа Ҷлоутәи аҷкәын, уажәы Аҟәатәи иаарту аинститут аҿы аус зуа Заур Уанка-иԥа Шьалашьаа.
Уи даара иманшәалан идыруазаап артилериа аганахь аусқәа. Уи даҽа гәыԥк деиҳабын.
Аибашьра анеилга, ҳара ҳгәыԥ шықәсыбжак иаанхеит Кохора. Командирс дҳаман Аслан Амқәаб. Зегь реиҳа сзықәгәыӷуа сҩызцәа Ларик Смыр, Анатоли Хәарцкиа, Џьоба Лашәриа аибашьраҿтәи сҩызцәа роуп.
Ҳара ҳазыхиан, ҳазыхиоуп аибашьра. Ҳминамиоттә батареиа алахәын Галтәи 1998-тәи аибашьра. Иара убас сара сазыгәдууп Кәыдрытәи ахырхарҭала Гелаев игәыԥ ақәцараҿ сҩызцәа ирылдыршаз атәы.
Исҭахуп аҭынчра нагӡа ҟаларц. Аха сара сыԥсаанӡа сус акоуп. Аҟәатәи аминаршәратә гәыԥ салоуп. Ианаҭахха сеибашьҩуп. Сџьабаа азгәаҭауа, акапитан ҳәа ахьӡ сыхҵоуп. Уи азы иҭабуп.
Ҩ-ЕИБАШЬРАК ЗХЫЗГАХЬОУ АҨНАҬА
Рома Борис-иԥа Қацәба диит 1964 ш. рзы. Арратә маҵура дахысхьан Хабаровск. Уи арратә хәҭа аҿы акырынтә далыркаахьан икылкаан ахысразы.
Уахьынтә даныгьежь дынхон Аҟәа. Аус иуан Ачадара апрофилактикаҿы.
Абас иҳәеит Рома: – Аибашьра
ҟалаанӡа 1990 ш. рзы Раули Бигәаа
ҳаидикылеит 54-ҩык ахацәа. Иара
авзвод акомандирс дҳаман.
Напынҵас иҳаман ақалақь ахьчара.
Аибашьра аныҟала аҽны ҳгәыԥ
дәықәырҵеит Аладатәи Ешыраҟа.
Ҳара ҳнапы ианын амшын агаҿа
инаваршәны Ешыра ахьчара. Ацҳа Ҟаԥшь анаҩыс Аҟәа ҳаӷа даналала, ҳара уа ҳҭыԥ аҿы ԥыҭрак ҳаанхеит. Исгәалашәоит, ацҳа иқәсны ицоз аурыс ԥҳәыс ҩыџьа ахәыҷқәа лыцын, данырхәыз. Уи ҳаӷацәа снаиперла илеихсит. Ҳара еицыз иҳалҳаршеит уи ахәышәтәырҭахь лдәықәҵара.
Сара абџьар сымамызт. Аха сгәы аласырӷәӷәон аԥаҭлыкақәа еиҵаҳҵоз. Атанкқәа дәықәлар иԥаҳжәарц ҳазыхиан. Сара саб иашьа Иуреи сареи ҳаицын.
Аибашьра ианалага ҩ-мыз ҵхьан ҳара ҳаиасит Хәыта Кәыртоглы игәыԥ ахь. Ҳара ҳгәыԥ амина рҳауан Ганҭиади инаркны Ԥсоунӡа. Ҳара ҳазыҟарҵеит аминиорразы зԥышәа ҳаракыз аурысцәа. Акыр џьара ажәыларақәа срылахәхьан, бџьарла санеиқәшәа саангылозма.
Марттәи ажәылара ашьҭахь схы сырхеит сқыҭахь Ҷлоуҟа. Уахь дынсыжьит саб иашьа Иура.
Апрель 1 инаркны сдәықәлеит Аџьажәтәи ахырхарҭахь. Салан ‘’Каскад” аҩбатәи абаталион, аҩбатәи арота. Командирс иҳамаз Заур Адлеиба идҵала амина аҳара сазыркит. Амина аҳарахь сара усгьы ҽынла акәын санцоз.
Сҩызцәа сызгәдууа аҵәы сылырхуан, ари адуӡӡа рааигәа даннеиуа алаԥшхырԥага ҟаиҵоит, мамзаргьы агипноз риҭоит ҳәа. Даара акырынтә дсыҳәахьан Сергеи Логәуа жәылара ианцоз срыцымцаларазы. Ак ухьыр, амина иуҳаз ахьыҟоу зыԥшаауада иҳәон. Аха ус сгәы иауазма, аҷкәынцәа рхыԥхьаӡараҿ саргьы салоуп ҳәа сҿынасхон иандәықәлоз.
Сентиабр 13, 1993 ш. рынахыс, ҳара аҽеибыҭара ҳалагахьан, хымԥада амҩаду ҳазкылсырц ӡбаны. Ҳара ҳжәылара аҵакы аман, избанзар аиныршәараз аиҿцәажәарақәа цон. Ҳара иаадыруан уи иааныркылаз аиҿахысрақәа рхы иархәаны афронт ацәаҳәақәа зегьы рҟны абџьарла ҳаӷацәа рҽеиқәыршәара, рҽырӷәӷәара ишаҿыз.
Сентиабр 16, ашьыжь шаанӡа ҳара ахысра ааҳартырц акәын. Аха ҳаӷацәа ишраҳаз сыздыруам, ҳара еибаҳҳәахьаз аамҭа 20 минуҭ шагыз дара Мыркәылантәи Џьалҟа ихысит. Уи нахыс аиҿахысра бааԥс цон. Убри аҽны қ-ҩык ахәра ҳауит, быжьҩык ҭахеит. Сара исывагылаз Радион Қаџьаиа, иара Ҭхьынатәуп ила ҭырхит. Усҟан ҳаӷацәа рхырӷәӷәарҭақәа ирыҭцаны ҳара иаанаҳкылахьан. Сҩыза Радион дшырхәыз ала адырра рысҭеит. Ашьыбжьон саргьы ахы сықәшәеит. Сагьалыргеит даара иуадаҩыз аҭыԥ аҟынтәи Ҭемыр Қацәбеи, Вальтер Џьопуеи, Гари Ҵәыџьбеи, Нури Воубеи. Сара даара акыр аџьабаа сыдырбалеит, аха исықәшәаз ахы сылахеит.
Зегь реиҳа хьаас исымаз саб иашьа Иура ихабар аилкаара акәын. Уи деибашьуан Гудоуҭатәи ахырхарҭа ала. Аха аибашьра дзалымҵит еибгала. Каман агаразы ианжәылоз иун 4, 1993 ш. рзы, иваԥжәаз аснариад иарма шьапы ицәнарӡит.
Абас лахьынҵас ирзишеит абарҭ аҭаацәа ҳаӷа хәымга. Рома Қацәба 28 ш. дшырҭагылаз ахәра ӷәӷәа иоуит. Уи ибӷа ахәыршы иалоуп аӷа ихымҭа. Ҩ-лабак дрыбжьагылоуп. Иаб иашьа Иура ишьапы апротез амоуп. Рома иабду Мышьа Қацәба, Бақәа ахақәиҭтәраз дҭахеит ҳәа иӡбахә ааҩхьан 1943 ш. рзы. Уи иԥшәма Шьашьна еиба калҭла хҩык ахәыҷқәа лааӡахьан.
Ажәак ала, Мышьа иҩнаҭа ҩ-еибашьрак рыбжьара аԥсыҭбареи ахәра дуқәеи рылыргеит.
Рома дҭаацәараӡам. Уи иашьеиҵбы Роланд иқәыԥшразы дыԥсит. Анцәа иҳәааит абри аҩнаҭа ашә ҟьаҟьаӡа иаатызарц.
АГӘҬЫХА
Аибашьра анеилга, ауаажәлар ршьара иқәҟьаны иҟан. Аԥсҭазаара цәгьа иаҳхаагази, аамҭа иацлаз аматериалтәи аморалтәи ҭагылазаашьа иҳаузи инарымадан егьырҭ араионқәа зегь реиҳа хымԥада ауадаҩра ду ҳааҭагылеит Очамчыреи Тҟәарчали рраионқәа ирықәынхоз ауаа.
Ҳқыҭа иқәынхоз ҳауаажәлар, зегь раԥхьа август 14, 1994 ш. рыҽны еизеит Ҷлоу ақыҭа. Уи, аныҳәа сахьа амазшәа имҩаԥгаз аиԥылара еиҳараӡак иҳацәҭахаз ргәалашәара амш иазкын. Уи аҽны арҭ аибашьцәа рыхьӡ ала ахәыҷқәа иааргаз ашәҭ шьыҵәрақәа ахьышьҭарҵоз аҭыԥ рзалхымызт. Убри нахыс, гәҭыхас иҟалеит иҳацәҭахаз рыхьӡ ала абаҟа аҭыԥ азалхра, иара абаҟа ахаҭа идыргыло зеиԥшрахо азхәыцра.
Абри аус раԥхьаӡа ихациркит усҟан ақыҭа администрациа ахадас иҟаз Гьаргь Сангәлиа. Абаҟа ахаҭа азхәыцра рнапы ианырҵеит Ҷлоуаа ҳсахьаҭыхыҩцәа дуқәа Нугзар Логәуеи Амеран Адлеибеи.
Ус иагьыҟалеит иара. Ареспубликаҿ иҟаҵаз ацәыргақәҵаҿ аԥхьахәқәа зырҭаз аусумҭақәа ируакхеит арҭ зыӡбахә сҳәаз аҟазацәа русумҭа. Амемориалтә комплекс авторс дамоуп Амеран Адлеиба, аскульптуратә усумҭа ҟаиҵеит Нугзар Логәуа. Акомплекс ақыҭа ацентр аҟынтәи ашьхара иадубалоит. Уи зықәгылоу адәҳәыԥш 600 ԥшьыркца метра ҭашәоит.
БЏЬАРДА АХЬӠ ЗГАЗ
Ахәырбӷьыц ахәра иақәырҵоит иарӷьарц, ахәра амжьыжькрахь икылнамгарц.
Хәра рӷьаган Ҷлоуаа зҵеицәа ҭахаз анацәа дрызгылеит ҳәа сгәы иаанагоит Беслан Тыкәа-иԥа Быҭәба.
Беслан Быҭәба дынхоит Москва. Аԥсны жәлар реизара апарламент далоуп. Иқыҭа гәакьа аизҳарамҩа ианыларц азы игәҭакқәа рацәоуп. Уи иуаажәлар рҿаԥхьа ахьыӡ игеит.
Ҷлоуаа жәабжьны иаарылаҩит
Абыҭәба ҷкәын ихахьы игеит ҳәа
Ҷлоуаа рҵеицәа рзын зыргылара
ргәы иҭаз абаҟа. Иаарласны нап аркын уи, иагьынаигӡеит ҳауаажәлар гәҭыхас ирымаз зегь реиҳа иԥшьоу аус. Уажәы, ақыҭа агәаҿы, аҩада ашьхақәа ирыдубало иргылоуп ари акомплекс.
Абаҟа аҭыԥ ахьалху, Қәмарча аӡиас аԥшаҳәа иаԥну адәҳәыԥш ԥшӡа аҿоуп. Аганахь ала ашкол ду гылоуп. Абри абжьаратәи ашкол аҿы аҵара иҵон Беслан. Ари адәҳәыԥш хәыҷы аҿы акырынтә ихәмархьан уи иҩызцәеи иареи.
Абрантәи иԥаны аӡы иалаԥаланы иагьараан хӡаарҟәрыла ҟаҵо иӡсахьан арԥарцәа хәыҷқәа. Аха усҟан иабардыруаз, аӡәырҩы рыԥсадгьыл ахьчараз ахьыӡ шыргоз, уи аиқәырхара рхы шахҭнырҵоз, дара рыхьыӡ ала абра ишыҟалоз иҳашҳатәарахаз абаҟа. Ажәак ала ари адәыкрынқәа ахьгылоз аҭыԥ аҿы Беслан лахьынҵас имазаарын иқыҭауаа рыхьыӡ акамыршәразы абаҟа аргылара.
Беслан Быҭәба илахьынҵахеит Москваҟа аиасра. 1976 ш. рзы дҭалеит Москватәи аргыларатә институт. Қәҿиарала даналга, уи аус иухьеит акырџьара аргыларатә аобиектқәа рҟны еиҳабыс. Уи ифирмақәа жәпакы аус руеит адунеи зегь иахьаҵанакуа аҳәынҭқаррақәа рҿы.
Ҳаԥсадгьыл Аԥсынтәылаҿ ирацәаӡоуп Беслан ибзоурала иргылоу аҳәынҭқарратә ҵакы змоу ахыбрақәа. Урҭ рықәшәоит ҳаамҭазтәи астандартқәа. Очамчыра араион иахьаҵанакуа 700 гектар адгьыл ахархәара азууп. Аԥсны аеконимкатә ҭагылазаашьа ашьҭыхразы дыцхырааҩ дууп.
1992-1993-тәи ашықәсқәа рзы Беслан ихарџь ала иаауан ҵҩа змамыз амедикаментқәа. Уи иааишьҭит хыԥхьаӡара рацәала здырра ҳаракыз ахьирургцәеи, убас егьырҭ азаанаҭқәа змаз аҳақьымцәеи. Убра иазгәасҭарц ахәҭоуп Ҷлоуаа аӡәырҩы Москва инхо хылаԥшра ду шҳарҭоз аибашьра аамҭаз Адлеиба Зураб Бесалҭан-иԥеи, Адлеиба Славик Уанка-иԥеи, Быҭәба Рома Алексеи-иԥеи убас аӡәырҩы.
Ҳаԥсадгьыл ахьыԥшымреи ахақәиҭреи рымҩа ианылеижьҭеи жәа-шықәса аҵра азгәарҭон Ҷлоуаа ноиабр мза 19, 2004ш. рзы. Убри аҽны Ҷлоуҟа рхы хан Аԥсны иқәынхо ҳауаажәлар рхаҭарнакцәа шәҩыла. Ҳаԥсны анапхгареи еиуеиԥшым ахеидкылақәеи рхаҭарнакцәа неит абаҟа аартрахь.
Иара абаҟа, мамзаргьы акомплекс иаанарԥшуа, ахықәкы нагӡоуп ҟазарыла. Ҳажәлар знысхьоу, ашәышықәсақәа иргәылго амыҟәмабарақәа зегь аныԥшуеит иара.
Ашьыжь асааҭ 11. Абжьы гәаҩаӡа имбатәха еиҭах игеит ашкол иахакнаҳау асаркьал абжьы. Ажәлар игылоу шьхныԥсылан иԥшуп. Игоит аҳәынҭқарратә гимн. Жәҩан ахь ихалоит Аԥсны Абираҟ. Уи дҩахоит аибашьҩы гәымшәа Баҭал Сергеи-иԥа Логәуа. Абаҟа иақәыршәыз акасыш ақәхразы ибӷа еиҵыхны дыӷәӷәаӡа днеиуан Беслан Тыкәа-иԥа Быҭәба. Уи дивагылан аибашьҩы, ақыҭа администрациа ахада Заур Бесалҭан-иԥа Адлеиба. Ажәҩан ахь
ихалон ахәыҷқәа иаурышьҭуаз аҳәыҳәқәа.
Амармалташь зқәыршоу абаҟа ашҭа амырхәага ианыҷҷалоз
ихы-иҿы аргәыбзыӷуан заацәан икаҷыз аб.
Ашьхара иадубало, зыӷра ҭыблаа иҳашҳатәарахан игылоу ан,
лылабжышгьы леиуамызт. Акы заҵәык, уи дахьыгәынқьуаз аҟнытә лызқәа икыдыршәылаз ашьал еиқәаҵәа ачыхәқәа зазон... Уи аҩыза аус ду аргылара зыбзоуроу Беслан Быҭәба ихәаԥшуаз
анацәа, рыҷкәынцәа дырхаҭарнакны дырбон. Уи дфырхаҵахеит, бџьарда ахьӡ игеит.
НОИАБР 19, 2004 ш. ҶЛОУ.
Аԥсны ахақәиҭреи ахьыԥшымреи зхы рықәызҵаз Ҷлоуаа рҵеицәа рбаҟа аартра иамшын.
Абаҟа аҿаԥхьа игылоуп аруаа аԥсадгьыл ахьчараз зуалԥшьа назыгӡо.
''САРА УЕИҚӘСЫРХАРОУП, ИАМУӠАР СЫԤСЫ УХҬНЫСҴАРОУП, АԤСНЫ!”
Раԥхьаӡа сазааҭгылеит Ҷлоу ақыҭа игылоу 1941-1945 шықәсқәа раан иҭахаз ирызкны абаҟа. Уантәи иалагон раԥхьаӡа ашкол ахь иааиуаз ахәыҷы ихдыррахь анагара аибашьра аҭоурых. Уи аҿаԥхьа иқәгылоу ес-маи мза 9 рзы Аиааира ду амш азгәаҭо, уи аибашьра ду ашыра иалҵыз аветеранцәа. Иара аибашьра ду еилгеижьҭеи аамҭа наскьацыԥхьаӡа маҷ-маҷ иҳамбаӡакәан инаскьоит уи иалахәыз аветеранцәагьы. Аха уи иаанагаӡом 1941-1945 шықәсқәа раан ҳқыҭа иацәыӡыз иреиӷьӡоу арԥарцәа ҳауаажәлар ирхадыршҭуеит ҳәа. Урҭ рыхьӡ неимда-ааимдо иааргоит иеиҵагылоу абиԥарақәа. Аҭоурых адаҟьақәа рҿы иаанхаз аибашьра ду афырхацәа ирылоуп Ҷлоуаагьы. Алегендаҿ акәымзар ус аӡәгьы илшомызт афашист ааха иҭара ҳәа иӡбахә рҳәахьан Ԥианца Ҷолокәуа. Убри азы акәхап ихшарагьы хьыӡла изеибашьуаз.
Ирҳәоит аамҭа зегь ахәышәтәуеит ҳәа. Егьа иухәшәтәыргьы иабанӡанаӡои шәҩыла ҳқыҭа иацәыӡыз ауаа рхыԥхьаӡара.
Ҳара иаадыруаз, гәҭыхас иҳамаз аибашьра иаҳзыннажьыз ажәабжь акәын. Иҭахаз рнаҩсаны ҳала иабон аибашьраҿ ахәрақәа зауз аинвалидцәа. Урҭ ирықәу апату еиқәырхо иааргоит иахьагьы. Ирацәоуп Ҷлоу ҩеибашьрак зхызгаз аҭаацәарақәагьы.
Иарбанзаалак аҭоурыхтә нҵамҭа ҵакыс иамоузеи, аҭоурых иазынхо, иара афырхаҵара аазырԥшыз рыӡбахә уаламцәажәакәан. Хымԥада, аҭоурых ахаҭа зырҿио аамҭа иацу афырхацәа роуп. Убас аҩеижәатәи ашәышықәса ахыркәшамҭаз ҳ-Аԥсны иахнагаз ашьаарҵәыратә еибашьра ицәырнагеит, иаанарԥшит зықәра макьана имаҷыз афырхацәа. Урҭ афырхаҵара иаадырԥшуаз зегьы ирхыҵхырҭан рыԥсадгьыл ахь ирымаз абзиабара. Мцабзҵас инаухымҟьар алшомызт, аибашьра ианалагаз раԥхьатәи амшқәа рзы иҭахаз Гиви Иликәа-иԥа Џьопуа дызлеибашьуаз иабџьар ашьхәа ианиҵаз аҩыра: “Сара уеиқәсырхароуп, иамуӡар, сыԥсы ухҭнысҵароуп, Аԥсны!” Уи ахцәажәара аҭахӡам. Сгәы иаанагоит зыԥсадгьыл ахьчараз игылаз аҵеи игәаанагара убра иҳәоуп ҳәа.
Аԥсадгьыл ахьчараз аибашьра амца иаҿагылаз, зхы-зыԥсы
иамеигӡаз арԥарцәа рыӡбахә хашҭра ҳзақәӡам. Урҭ рыхьӡ ҳаҩлап, иаҳҳәалап, ҳаԥсы ҭанаҵы иаҳхаҳаршҭрым. 1941-1945 шықәсқәа раан иаҳцәыӡыз Ҷлоуаа ҳҵеицәа абиԥарақәа рыхьӡ неимда-ааимдо ишаарго еиԥш, 1992-1993 шықәсқәа раан иҭахаз ҳаԥсадгьыл ахьчаҩцәа рыхьӡқәа неимда-ааимдо инаргалап абиԥарақәа.
Ҳаӷа хәымга ихы цаҳә-цаҳә лыԥхала иацәцаз, згәы мыҭрыскәан забџьар згәыдкыла шаанӡа ахырӷәӷәарҭаҿ игылаз арԥыс дырхыԥхьаӡалатәуп аҭоурых иазынхо афырхацәа рхыԥхьаӡара. Уи аибашьра игәкылҵәагаз, иааннажьыз ауаа бжақәа, знапы зшьапы зыцәнарӡыз, еиуеиԥшым ахәрақәа ззыннажьыз ҳанреиҩсуа ҳреихырхәап, ҳаарыхәаччап, ргәалаҟазаара шьҭызхшагь ажәақәак аараҳҳәап. Иацы ԥшрала-сахьала зҩызцәа ирылукаауаз, иахьа аибашьра ибжанатәыз арԥыс иқәнаго ажәа изҳәа, ажәа лыԥшаахла уихцәажәа. Уи аӡбахә ала имҩаԥга ахәылԥаз, аиԥылара. Убри ала иулырша ихьаа ахҽра.
Досу ҳхаҿы иааҳгап уи ивагылаз иҩызцәеи иареи рыԥсы зыхҭнырҵаз адгьыл ҳара ҳшьапқәа ӷәӷәаӡа ишықәҳаргыло, урҭ ишаҳдыркыз ҳаԥсадгьыл гәакьа ацаԥха. Ҳаԥсадгьыл аҿаԥхьа иҳадуп аҭакԥхықәра ду. Абарҭ зегьы хьыӡла имҩаԥаҳгарц ҳаднаҵоит зегь иреиҳау Аламыс!
Ҷлоутәи абжьаратә школ арҵаҩы, апоет Марина Џьопуа-ԥҳа лажәеинраала “Аибашьра ибжанатәыз сашьцәа шәахь!” рзылкуеит зыԥсадгьыл ахьчараан аӷа ихымца ибжам-ҽамны иааннажьыз Ҷлоуаа рыҷкәынцәа.
АИБАШЬРА ИБЖАНАТӘЫЗ САШЬЦӘА ШӘАХЬ
Сашьцәа, сшәыкәыхшоуп, иаҳа иабашәыхьуеи? О, сызлашәыхәоузеи ишәызӡатәу шәаҳәшьа! Шәыԥсадгьыл ахьчашьаз, ҳаӷа даншәыҵашьыц, Шәынижьит шәара шәыбжаха.
Узшьапык уқәгылоуп, ҳаи, ишԥасҭахыз Алакәаҿ еиԥш акралшарц сдоуҳа.
Ҳаи, арԥыс ҟадыџь, ма ишԥаунаалоз, Уқәԥраа укәашон ушьацәхыртәуа.
Узнапык умаӡам, сашьа, ихьааумган, Иузаанхаз зқьынап ирыԥсоуп.
Шәара шәфырхаҵара ҳаӷа даршанхан, Аԥшатлакә даршәазшәа дтәоуп.
Узлак умихма, зыбла егьамбаша,
Уфырхаҵара зқьы-бла ахоуп.
Шәаҳәшьа дшәыкәыхшоуп, мап ихьаашәымган, Шәа шәыла ҳ-Аԥсны еиқәырхоуп.
Сызлашәыхәоузеи о, са ишәыкәыхшоу, Шәҿаԥхьа схы ласырҟәуеит.
О, исылшондаз шәыхәрақәа рыхәышәтәра, Шәа шәзы са сыԥсыҵәҟьагь сҭиуеит.
АШӘҞӘЫ АНҴӘАМҬАҾ ИҞАҴОУ АЛКАА
Абар уажәшьҭа иҵуеит жәа-шықәса Аԥсны аибашьра еилгеижьҭеи. Жәа-шықәса ҵуеит ҳ-Аԥсны ахақәиҭреи ахьыԥшымреи амоуижьҭеи. Иааидкылан жәа-шықәса зынӡагьы иқәра дуӡӡамзаргьы, зынӡакыс имаҷӡам. Урҭ ашықәсқәа зегьы неиԥынкылан хьаа дук рыцымкәан иныиасызҭгьы хымԥада имаҷӡоушәа азуҳәарын. Аибашьра бааԥс ашьҭахь имариамыз аамҭа рзацлеит уи иқәынхо ауаажәларгьы. Аԥсны макьаназгьы закәанла иазхаҵаӡам зхы иақәиҭу ареспублика хәыҷ ахынҭеиҩынҭарақәа зцыз аамҭа иалиааит. Ҳқыҭаҿ иуадаҩхеит аекономикатә ҭагылазаашьа. Анхамҩатә усқәа зегьы шамаха иаангылеит. Аалыҵқәа ахархәарахь ирыздәықәҵомызт иманшәалан. Аекономикатә блакада иҭашәаз ажәлар еиҳараӡак раԥхьатәи ашықәсқәа рзы ирцәыуадаҩхеит аԥсҭазаара. Уи аҵкыс ихадараз усхеит аполитикатә еибарххарақәа. Шықәсык инацны ицоз аибашьраҿ иҭахаз рҭаацәа ргәы шьҭыхтәын. Аибашьра еилгеит ҳәа азгәаҭан, аха лассы-лассы иҟалон атрагедиа дуқәа. Аҳәаа ахьчараҿ иҭахон жәа-ҩыла арԥарцәа.
Уажәы-уажәы ҳқыҭа иналаҩуан игәаҩаӡа асаркьал абжьы. Уи иашьцылахьаз ҳаибашьцәа еиҭах рабџьарқәа аашьҭыхны ицон ҳаӷа иҿагыларц. Еиҭарӷәӷәатәын аҳәаақәа. Абарҭ рҩызцәа ауадаҩра дуқәа ҳажәлар ргәы канамыжьит. Урҭ рхы ладмырҟәит ҳаӷа иҿаԥхьа. Уажәы ҳазҭагылоу аамҭазы ажәа аҳәара азин аныҟоу, аԥсҭазаараҿ иҟоу аресурсқәа зегьы ухы иаурхәар аныҟалоу аамҭа ҳҽанышәаны шьаҿа-шьаҿа ҳаццоит.
Еиҭазгәасҭоит, хаҭала Ҷлоуаа аибашьра анынҵәа уи ахҟьаԥҟьала ацәыӡ дуӡӡақәа ҳаухьеит. Имариазма агәҭынчра ацымкәа аԥсҭазаара, аха зегьы акоуп ҳара ҳаӷа иаԥхьа ҳшьамхнышгылаӡом. Иҳаҩсыз аамҭақәа рҟны имаҷҩын абџьар акышьа здыруаз. Уажәы ашколхәыҷқәа инадыркны зегь шамаха ирыларааӡоит агәымшәареи ахаҵареи, абџьар акышьеи. Ахәыҷра аамҭа ԥшӡахарц ашәарҭа иҭамгыларц Аԥсны аҳәаақәа рыхьчоит ҳарԥарацәа.
Ҳаԥсҭазаара аиқәырхараҿ, зхы иамеигӡаз аԥсуаа реибашьцәа дуқәа рсиаҿ иалоуп жәа-ҩыкла Ҷлоуаа рыхьыӡқәа. Аԥсны аиааира
агеижьҭеи жәа-шықәса ахыҵра аназгәарҭо агәырӷьара зцу аныҳәа лабжышла иркәабоит уи аиааира ду зырааигәаз, аха уи изахьымӡаз арԥарцәа гәымшәақәа ранацәа.
Урҭ ҳаибашьцәа наунагӡа ҳара иҳацуп, дара аанхоит ҳхаҿы иқәыԥшцәаны. Ахаан азы ақәыԥшцәеи агәкреи змоу ҳ-Аԥсны иаҩызцәоуп даргьы. Иацуп ашьыжь игыло амра!
Уԥеиԥш лашазааит, аҩеижәиактәи ашәышықәса ҿыц аламҭалаз ииз Аԥсны!
Мзиа Дзыкуровна Куцниа-Кацуба “Ӷ ТВОӶ ЧАСТЬ, ЧЛОУ”
Акомпиутертә кьыԥхь иахыргеит Ҷлоутәи абжьаратә школ арҵаҩы Иамзе Сангәлиеи аҵаҩы Асҭанда Аҳә-ԥҳаи.
Ашәҟәы автор консультантцәас илыман Ҷалакәуа Уарлам, Аҳәба Гәрам, Миқаиа Џьамал, Дочиа Ламара.
Автор.
Асахьаҭыхҩы Баҭал Џьопуа
Атехредактор Л. Евменов
Аҭакзыԥхықәу акорректор Гә. Арҟәыџь-ԥҳа Акорректорцәа Ф. Быҭәба, Н. Шьамаҭаа, Е. Адлеиба
Аформат 6084/?6. Иҟаҵәҟьоу кьыԥхь бӷьыц 17. Инықәырԥшу кьыԥхь бӷьыц 15,ԥ. Атираж 500. Аҿаҵаԥҟа 404.
Аԥсны Аҳәынҭқарра ''Акьыԥхь аҩны'' Аҟәа ақ. Ешба имҩа, 168.
Мзиа Ӡыкәыр-иԥҳа Кәыҵниа диит Очамчыра араион, Аҭара ақыҭан. Ҷлоу инхо Қацәба Радион даницца ашьҭахь ибзиаӡоуп ҳәа далгеит еиҳау аграномҵара. Акыр шықәса аус луит Ҷлоутәи аколнхараҿы азаанаҭеидгылатә комитет ахантәаҩыс. Х-ҩык ахшара дрануп.
Есымшатәи
ҟалҵоижьҭеи
Лымшынҵақәа
ирныԥшуеит Аԥснытәи аибашьратә аамҭақәа. Аибашьра аан ахҭысқәа зегьы дрызҿлымҳан, илбарҭанилаҳарҭан, лымшынҵа ианылҵон, еиҳаракгьы Ҷлоутәи аибашьцәа рыхҭысқәа.
Лара иааиԥмырҟьаӡакәаны аибашьратә инфармациақәа Гәдоуҭа иҟаз арадиодырраҭара ашҟа идәықәылҵон.
Уажәы, Аиааира 10 шықәса анахыҵуа аамҭазы иҭлыжьыз абри ашәҟәы “Уара уҿоуп сахьыҟоу Ҷлоу” зыхьӡу лҩит есыҽнытәи лымшынҵа лыцырхырааны, иҵабыргыу ахҭысқәа аарԥшны. Ашәҟәы Ҷлоу ақыҭа аҭоурых хәҭак аланагалоит.
Мзиа Кәыҵниа-ԥҳа 1989 шықәса раахыс иҟалҵо амшынҵақәа зегьы араҟа ицәыргам, гәҭакыс илымоуп ҳаԥхьаҟа инарҭбааны акьыԥхь азырхиара.
Вл. Басариа.
амшынҵа акрааҵуеит. лымкаала
