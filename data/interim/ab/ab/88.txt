АԤсны Аҭҵаа радыррақәа Ра кадемиа
Д. И. Гәлиа ихьӡ зху аԤсуаҭҵаа ратә институт
АԤс уа
г ра м м ат ика
Атом
АИ
Аҟәа – 2014
Аредколлегиа:
Арсҭаа Ш. Ҟ. – афилологиатә ҭҵаарадыррақәа рдоктор, академик (аредактор
хада)
Аршба Н. В. – афилологиатә ҭҵаарадыррақәа ркандидат
Гәыблиа Р. К. – афилологиатә ҭҵаарадыррақәа ркандидат, адоцент
Ҳагба Л. Р. – афилологиатә ҭҵаарадыррақәа рдоктор, апрофессор
Ҷкадуа Л. П. – афилологиатә ҭҵаарадыррақәа рдоктор, академик
Арецензентцәа:
Ӡиӡариа О. П. – афилологиатә ҭҵаарадыррақәа рдоктор, апрофессор
Хагәышь Б. А. – афилологиатә ҭҵаарадыррақәа ркандидат, адоцент
Актәи атом авторцәа:
Арсҭаа Ш. Ҟ. Афонологиа. Ахьыӡҟа. Аҟазшьарба. Ахьыӡцынхәра. Аԥхьаӡара
хьӡы. Арлахәыра.
Аршба Н. В. Афонетика. Афонетикатә ҽыԥсахрақәа. Ацыреи уи ахкқәеи.
Ақәыӷәӷәара. Ацынгыла. Ашьҭынгылақәа. Абжьыҭҟьақәа.
Гәыблиа Р. К. Аԥсуа литературатә бызшәа аҭоурых ахьтә.
Конџьариа В. Ҳ., Ҷкадуа Л. П. Аидҳәалагақәа.
Ҷкадуа Л. П. Алагалажәа. Астатикатә ҟаҵарбақәеи адинамикатә ҟаҵарбақәеи.
Афиниттә, аинфиниттә ҟаҵарбатә ҟаларақәа. Аҟаҵарба ахаҿытә категориа.
Аҟаҵарба аиҭаҵра / аиҭамҵра акатегориа. Аҟаҵарба аамҭатә категориа.
Аҟаҵарба аркьынаатә категориа. Аҭагылазаашьатә ҟаҵарбақәа. Алахәыра.
Амасдар. Ахәҭаҷқәа.
Џьонуа Б. Гь. Аҟаҵарба амапкратә формақәа. Аҟаҵарба азҵааратә формақәа.
Алагалажәа
Аԥсуа бызшәа ҭҵаарадырратә обиектны иҟалеит XIX ашәышықәса аҩбатәи азбжа инаркны. Аԥсуа бызшәадырра ашьақәгылара П. К. Услар ихьӡ иадҳәалоуп. Пиотр Карл-иԥа Услар занааҭла
– арратә нџьныр, усурала – аурыс ар ринрал, усҟантәи аамҭазы
алаҵәара ҭбаа зауз аиҿырԥшыра-ҭоурыхтә бызшәадырра иаԥнаҵаз
атеориатә дыррақәеи аметодқәеи ибзиаӡаны издыруаз бызшәадырҩын.
П. К. Услар 1862 шықәсазы литографла иҭижьуеит
«Аԥсуа бызшәа» ҳәа хыс измаз амонографиа. Убри ала иалагоит аԥсуа бызшәадырра. Иахьагьы еиҳарак амч рыманы иҟоуп
амонографиаҿы иаагоу абызшәатә материалқәа рквалификациа.
1912 шықәсазы Н. И. Марр инапхгаралеи иредакциалеи иҭыҵуеит П.
Ҷараиа иусумҭа. Уинахыс Н. И. Марр иҭҵаарадырратә интересқәа
ирыхәҭакны иҟалеит аԥсуа бызшәагьы. Н. И. Марр аԥсуа бызшәа
иазкны иҭижьуеит акымкәа аусумҭақәа. Убарҭ рахьынтә, ажәақәа
рҳәашьа мыԥсахкәа, адиалекттә, ацәажәашьатә ҷыдарақәа рызныжьны алагалареи, аԥсуа ажәа аҵакы иазааигәоу аурыс аиҭага
азыԥшаареи рыла иалукаартә иҟоуп «Аԥсуа-аурыс жәар». Иара
убас Н. И. Марр аԥсуа бызшәеи аԥсуаа рҭоурыхи ирызку, иахьагьы
иактуалтәу аусумҭақәа дравторуп.
Н. И. Марр иаԥшьгаралоуп Аԥсны аԥсуа бызшәеи алитературеи,
аԥсуа жәлар рҭоурыхи рыҭҵаара иазкыз аусбарҭа злаатыз, уи ибзоуралоуп Аԥсны аҭҵаарадырратә усураҿы аԥсуаа рҽаладырхәуа
ишыҟалаз. Аҭҵаарадырратә усбарҭаҿы иалагеит аусура раԥхьатәи
афилологиатә ҭҵаарадыррақәа ркандидатцәа Арсен Аҳашбеи, Вик1Услар П. К. Абхазский язык. Тифлис, 1962, второе издание. Этнография
Кавказа. Языкознание. Абхазский язык. Тифлис. 1887.
2Чарая П. Об отношении абхазского языка к яфетическим. МЯЯ (Материалы
по яфетическому языкознанию). Т.4, СПБ, 1912.
3Марр Н. Я. К вопросу о положении абхазского языка среди яфетических.
МЯЯ, т.5, 1912; Абхазско-русский словарь. Ленинград, 1926; О языке и истории
Аԥсны аҭҵаарадыррақәа ракадемиа Д. И. Гәлиа ихьӡ зху Аԥсуаҭҵааратә институт, 2014 ш. абхазов. Москва, 1938.
Аԥсуа грамматика
Актәи атом. Аҟәа: Аԥсны аҭҵаарадыррақәа ракадемиа
Д. И. Гәлиа ихьӡ зху Аԥсуаҭҵааратә институт, 2014. – 448 д.
ББК 81.2 Абх-2
А 63
4 5
тор Кәыкәбеи. Дареи аиҳабацәеи – Д. Гәлиа, Ӡ. Дарсалиа, М. Аҳашба
уҳәа имҩаԥыргаз аусқәа маҷмызт.1
Н. И. Марр иусумҭақәа рыбзоурала аԥсуа бызшәа ауникалтә
еилазаашьа аинтерес шьҭызхыз рхыԥхьаӡара иазҳауа иалагеит. Убас иҭыҵуеит имаҷымкәа аусумҭақәа. Абарҭ аусумҭақәа
равторцәа реиҳараҩык абызшәадырраҿы зыхьӡ шьҭыҵхьаз
аҭҵааҩцәа роуп: А. Дирр, А. Генко, Н. Иаковлев, Г. Шмидт, Г. Деетерс, К. Боуда, Ж. Диумезиль, В. Лукассен уҳәа уб. иҵ.
Хынҩажәи жәаба шықәса инареиҳаны аԥсуа бызшәа ахәҭақәа
зегьы ҭылҵаауан академик Қь. В. Ломҭаҭиӡе. Лусумҭақәа рҿы
аԥсуа бызшәа ихадоу аҷыдаҟазшьақәа, урҭ рыԥҟарақәа иҵауланы,
инҭкааны иаарԥшуп. Қь. В. Ломҭаҭиӡе лнапхгарала имаҷҩым
аԥсуаа рахьынтә бызшәадырцәаны иҟалаз.
Ҩажәа шықәса рыҩнуҵҟа, усҟантәи идыру аполитикатә ҭагылазаашьа иахҟьаны, Аԥсны аԥсуа бызшәа теориала аҭҵаара, аԥсуа школқәа рзы аԥсуа бызшәа арҵага шәыҟәқәеи аметодикатә
цхыраагӡатәқәеи реиқәыршәара мҩаԥысуамызт. XX ашәышықәса
аҩбатәи азбжа инаркны абарҭ аусумҭақәа активла, алҵшәа рыманы
аиҭаҿиара иалагоит. Урҭ рнапы рылакын иеицырдыруаз аҵарауаа
К. С. Шьаҟрыл, Хә. С. Бӷажәба, Б. У. Шьынқәба, Гь. З. Шакьырбаи,
М. М. Циколиа, Б. П. Џьанашьиа уҳәа уб. иҵ.
Ԥыҭрак ашьҭахь рхыԥхьаӡара иазҳауеит Москвеи Қарҭи абызшәадырҩы изанааҭ зауз аҿарацәа: Е. П. Шьаҟрыл, ). П. Шьаҟрыл,
Ш. Ҟ. Арсҭаа, Л. П. Ҷкадуа, В. Ҳ. Конџьариа, Н. В. Аршба, Р. К.
Гәыблиа, В. А. Амҷба, С. А. Амҷба, З. Х. Аҩӡба, И. Г. Басариа, О. П.
Ӡиӡариа, Б. Гь. Џьонуа, В. А. Касланӡиа, К. В. Агрба, В. Е. Кәарҷиа, Е.
Қь. Кьылба, Л. Х. Саманба, В. А. Чыргба, Л. Р. Ҳагба, А. Џь. Хьециа,
Б. А. Хагәышь, В. М. Бганба.
Аԥсны анҭыҵ аԥсуа бызшәа ҭырҵаауан Г. Рогава, М. Кумахов, А.
Шагиров, А. Абдоков, И. Гецаӡе, иахьагьы иҭырҵаауеит Џь. Хьиуит,
З. Хьиба, К. Пари, И. Шадури, Р. Џьанашьиа. Ирацәоуп иаԥырҵаз
1 Гулиа Д. И.
аусумҭақәагьы. Урҭ аԥсуа бызшәа ахәҭақәа зегьы ирызкуп.
Абызшәатә цәырҵрақәа рыҭҵаараҿы ахархәара роуит абызшәа
атеориатә концепциа ҿыцқәа, аԥышәара ҭбаа зауз аметодқәа.
Аԥсуа бызшәа аматериал анализ еиҳарак имҩаԥысуеит абаза
бызшәа аматериал иаҿырԥшны, џьара-џьара – адыга бызшәақәа
рматериалқәагьы налаҵаны.
Иахьа аԥсуа бызшәадырра кавказтәи абызшәадырраҿы пату
зқәу аҭыԥ нызкыло, фундаменталтә бызшәадырроуп.
Афонетика. Афонологиа. Афонетикатә система иалоу ашьҭыбжьқәа зегьы ҭырҵаауан ракустикеи, рартикулиациеи, рдистрибуциеи рганқәа рыла; иалкаауп афонематә еилазаашьа, аллофонқәа;
афонемақәа рхархәара шаҟа лассы-лассы иаҳԥыло; афонетикатә,
аморфонологиатә процессқәа; адиалекттә ҷыдарақәа; иаарԥшуп
аԥсуа-абаза диалектқәа ирыбжьоу ашьҭыбжьтә еиқәшәарақәа, иара
убас аԥсуа-абаза диалектқәеи адыга-аубых диалектқәеи ирыбжьоу
ашьҭыбжьтә еиқәшәарақәагьы.
Аԥсуа қәыӷәӷәара акустикатә ҷыдаҟазшьа, ақәыӷәӷәара аҭыԥ, уи
аҭыԥ аԥсахра зыбзоуроу, ақәыӷәӷәара аныррала абжьыҟақәа ррецессиа, ашьҭыбжьтә комплексқәа рыҟалара, қәыӷәӷәарала ажәа,
1 Бгажба Х. С.
6 7
ажәаформа алексикатә ҵаки аграмматикатә ҟазшьеи рыԥсахра
уҳәа – абарҭ азҵаарақәа, иара убас ацыра иадҳәалоу азҵаарақәа
еилыргоуп Қь. В. Ломҭаҭиӡеи Н. В. Аршбеи русумҭақәа рҿы.
Аморфологиа. 1968, 2002 шықәсақәа рзы иҭыҵыз аграмматикақәа рҿы ажәаҳәа хәҭақәа рморфологиатә категориақәа, рсемантикатә ҟазшьақәа ихадоу рҷыдарақәа азгәаҭаны, ирыхцәажәоуп. 2006 шықәсазы Шадури И. И. иҭлыжьит «Аԥсуа бызшәа
аморфологиа» ҳәа хыс измоу аусумҭа. Уа автор акатегориақәа
ирызкны ишьақәгылахьоу атеориатә дыррақәа рыла ахцәажәара
ада, иалалгалоит узырхәыцша лхатәы згәаҭарақәагьы. Иҳаҩсыз
ашәышықәса ҩынҩажәатәи ашықәсқәа раан иҩыз, аха 2006
шықәсазы иҭыҵыз Иаковлев Н. Ф. играмматикаҿы аморфологиатә
зҵаарақәа зеиԥшла иӡбоуп, автор иҷыдатә знеишьа рыцҵаны.
Абарҭ аграмматикақәа рыдагьы, аморфологиа аконкреттә зҵаарақәа ирыдҳәалоу иҭыжьу аусумҭақәа рхыԥхьаӡара маҷӡам.
Ахьыӡҟа апарадигмақәа рхархәарақәа, ападежтә категориа азеиԥш еилкаарала азнеишьа, азаҵәра / арацәара, акласстә
1 Ломтатидзе К. В.
Ҷкадуа Л. П. Аԥсуа бызшәа. (Афонетикеи аморфологиеи). Алекциақәа ркурс,
апрофессор К. В. Ломҭаҭиӡе ллекциақәа ацырхырааны. Аҟәа, 1966.; Арсҭаа
Ш. К., Ҷкадуа Л. П. Аԥсуа литературатә бызшәа аграмматика. Афонетика,
афонологиа, ажәахырҿиаара, аморфологиа. Аҟәа. 2002; Ломҭаҭиӡе К. В. Аԥсуа
бызшәа азҵаарақәа. Аҟәа. 1988;
еиҿагылара рарбашьа – ҭҵааратә аобиектны иҟалеит Ломҭаҭиӡе
Қь. В., Ҳалбад Т. Хә., Бганба В. М. русумҭақәа рҿы. Шьаҟрыл ). П.,
Амҷба В. А., Коӷониа Џь. Џь. ркандидаттә диссертациақәа рҿы темас
иҟалеит: аԥхьаӡара хьӡы – Шьаҟрыл ). П.; ацынгыла – Амҷба В. А.;
аҟазшьарба – Коӷониа Џь. Џь. Аԥхьаӡара хьӡы иара убас иҭырҵаауан
Ҳалбад Т. Хә., Хьециа А. Џь. Ацхыраагӡатә ажәаҳәа хәҭақәа аус
рыдырулон: ашьҭынгылақәа – Шьаҟрыл Е. П., аидҳәалагақәа –
Конџьариа В. Ҳ., Ҷкадуа Л. П., ахәҭаҷқәа – Аҩӡба З. Ҳ., Ҷкадуа Л. П.1
Ажәаҳәа хәҭақәа рахьынтә аҟаҵарба зегьы раҵкыс иуадаҩу
ажәаҳәа хәҭоуп. Уи аграмматикатә категориақәа рыла абеиара,
аграмматикатә категориа аҩнуҵҟа ажәаформақәа рырацәара,
аграмматикатә категориақәа хылҵшьҭралеи семантикалеи реимадара, аҟаҵарбақәа астатикареи / адинамикареи, афинитреи /
1968; Амҷ-ԥҳа В. А.
Ацынгыла аԥсуа бызшәаҿы (Аԥсуа-абаза диалектқәа зегьы реиҿырԥшрала).
Аҟәа, 2010; Амҷԥҳа С. А. Арацәа хыԥхьаӡара аарԥшышьақәа рзы аԥсуа ахьыӡқәа
рҿы.
8 9
аинфинитреи рыла реиҿагылара, аҟаҵарба ахырҿиаареи, аҟаҵарба
ажәаформа аԥсахреи еицыназыгӡо аффиксқәа рыҟазаареи –
зегьы аҭҵааҩы игәаимҭар зыҟаломызт аҟнытә, аҟаҵарба иазку
аусумҭақәа рацәаны иаԥҵоуп.
Аҭҵаара аԥхьатәи аетап аҿы зҵаарақәак ирыдҳәаланы иеиқәымшәо
агәаанагарақәа ыҟазаргьы, ҳазҭагылоу аетап аҿы ҵҩа
змам аҟаҵарбатә ажәаформақәа дасу ҭҵаарадыррала анализ рзуны, ииашоу ахцәажәареи аквалификациеи рыҭаны, еихшаны,
аҟаҵарбатә системаҿы иахьахәҭоу иргылоуп.
Аҟаҵарбатә категориақәа ҭырҵаауан:
Иеиҭаҵуа / иеиҭамҵуа акатегориа, уи иадҳәалоу акатегориақәа –
ахаҿы, акласс, ахыԥхьаӡара, аҟаҵарба ахаҿызаҵәра / ахаҿырацәара
– Ломҭаҭиӡе Қь. В.; аамҭатә, аркьынаатә категориа – Ломҭаҭиӡе Қь.
В., Ҷкадуа Л. П., Шьаҟрыл ). П.; астатикатә, адинамикатә ҟаҵарбақәа
рсемантика-грамматикатә ҟазшьақәа, рыҟалашьақәа – Ломҭаҭиӡе
Қь. В.; афиниттә / аинфиниттә (аҭагылазаашьатә ҟаҵарбақәа,
алахәыра,
арлахәыра), урҭ еивызго аҷыдарақәа, рхархәарақәа –
Арсҭаа Ш. Ҟ., Бӷажәба Хә. С., Ломҭаҭиӡе Қь. В.; аҟаҵарба амапкратә,
азҵааратә формақәа – Ломҭаҭиӡе Қь. В.; аҟаҵарба амасдартә форма – Ҷкадуа Л. П.1
10 11
Ажәахырҿиаара. Ахьыӡҟа ажәахырҿиаара еиҳараӡак иҟалоит
ашьаҭақәа реицҵарала, иара убас ажәахырҿиааратә аффиксқәа
рыла, ажәа ашьагәыҭи ашьаҭеи реилаҵарала. Ахьыӡҟақәа рыҟалашьа ҭырҵаауан Габуниа З. М., Иналиԥа А. И., Касланӡиа В. А.,
Хьециа
А. Џь.1
Аҟаҵарба ашьагәыҭ, ашьаҭа иацлар ҟалоит аффиксқәа, ганкахьала, ашьаҭа ҿыц шьақәзыргыло, даҽа ганкахьала, аҟаҵарба ажәаформа зыԥсахуа: арҟаҵаратә -р-, аверсиатә -ҽ-, -з-, -цә-; ацҟаҵаратә
-ц-, аилахәратә -аи-, аинырратә -аиба-//иба-, аицҟаҵаратә -аиц-,
амчымхаратә -з-, амхаҟаҵаратә -амха-, алокалтә ԥынгылақәа. 1969
шықәсазы иҭыҵыз «Аграмматикаҿы» иеиқәыԥхьаӡоу аффиксқәа
рыла ишьақәгылоу аҟаларақәа еилыргоуп аморфологиаҿы, 2002
шықәсазы иҭыҵыз «Аграмматикаҿы» – аморфологиа иаҟәыганы,
хазы иазгәаҭоу ахәҭаҿы. Иаагоу аффиксқәа ирымоу ахархәарақәа
рахьынтә ихаданы иҟоу – ажәахырҿиаара ауп, убри аҟнытә, урҭ
рызҵаара ӡбахоит ажәахырҿиаара иазкхо атом аҿы. Ломҭаҭиӡе Қь.
В. абарҭ аҟаларақәа ирызкны иаԥылҵеит акымкәа аусумҭақәа. Лара
иаалырԥшыз ихадоу аҷыдарақәа хадырҭәааит ргәаҭарақәа рыла
егьырҭ аҭҵааҩцәа.
Аԥсуа бызшәаҿы иҟоуп хыԥхьаӡарала имаҷым, модельла иеиуеиԥшым,
акомпозитқәеи ажәеидҳәалақәеи ирыбжьагылоу аҟаларақәа.
Урҭ ианкомпозитқәоу – ишьҭырхуеит амасдар аҵаки ахархәарақәеи,
ианажәеидҳәалақәоу – ишьҭырхуеит аҟаҵарба иамоу
акатегориақәа
зегьы. Ҳзыхцәажәо аҟаларақәа шьоукы фразеологиатә
ажәеидҳәаланы иршьоит, шьоукы – аналитикатә ҟаҵарбаны. Урҭ
рсемантика-грамматикатә ҟазшьақәа аадырԥшит Конџьариа В. Ҳ.,
Ҷкадуа
Л. П., аҟаҵарба ахырхарҭатә превербқәа рыла аҟалара ҭҵааратә
обиектны иҟалеит Гәыблиа Р. К. лкандидаттә усумҭаҿы.
Алексикологиа. Аԥсуа лексикологиа аҭҵаараҿы иҟаҵоу маҷым. Азеиԥшлексикатә еилазаашьа шьақәгылоуп аԥсуа ажәақәа
рыла, убарҭ раӷьырак жәытәнатә аахыс аԥсуа бызшәа иалақәаз
роуп. Абызшәа аҿиара апроцесс абзоурала, имаҷымкәа ирыцлеит
ирхылҿиааз ажәақәагьы. Абзазаратә ҽеиҭакрақәеи урҭ ртемпқәеи
ирхьыԥшны, алексикатә еилазаашьа есааира ихаҭәаауеит анеологизмқәа рыла. Урҭ реизгара, рыҭҵаара, ҭҵаарадыррала рыхцәажәара, ажәарқәа раԥҵара ихадоу аҭыԥ ныркылеит Хьециа А.
Џь. ирҿиаратә усураҿы. Иеиуеиԥшым абызшәақәа рыҟны еиԥш,
аԥсшәаҿгьы иҟоуп амԥсахқәа. Акык-ҩбак рыда, урҭ ирызку аусумҭақәа рацәаӡам. Иара убас иҟоуп агәыла бызшәақәа рҿы контактла
иаланагалаз аԥсуа ажәақәа ирызку аусумҭақәагьы.
ИМК. Т. V-VI. Тб., 1942; Категория версии в абхазском глаголе. Труды ТГУ. Т.XXXI,
1947; Категория потенциала (возможности) и непроизвольности в абхазскоабазинском глаголе. Сообщение АН ГССР, т.III. Тб., 1955; Категория взаимности
(взаимосоюзности, взаимообоюдности) в абхазско-адыгских языках. ИКЯ, Т. XII,
Тб., 1960; Основные виды локальных превербов и их оформление в абхазском и
абазинском языках. Тб., 1982; К структуре сложно-составных глагольных основ в
абхазском языке. ИКЯ. Т. IV, Тб., 1953; Хеция А. Д. Неологизмы в абхазском языке.
Словообразовательный аспект. Тб., 1988; Чкадуа Л. П. Глагольные словообразования в абхазском языке. Сухум, 2005; Шинкуба Б. В. Удвоение в абхазском языке.
Труды АбИЯЛИ. Т. XXXVII. Сухум, 1956; Именные основы-превербы в абхазском
глаголе. Труды АбИЯЛИ. Т. XXXVII. Сухум, 1957.
1 Конџьариа В. Ҳ. Аналитикатә ҟаҵарбақәа рызҵаатәы аԥсуа бызшәаҿы.
Известия АбИЯЛИ. Т. V. Тб., 1976; Чкадуа Л. П. Аналитические образования.
Глагольное словообразование в абхазском языке. Сухум, 2005.
2 Джонуа Б. Г. Заимствованная лексика абхазского языка. Сухум, 2002;
Дзидзария О. П. Некоторые абхазизмы, представленные в картвельских языках.
12 13
Игәыгәҭажьым асинонимқәа, антонимқәа, аомонимқәа, аомографқәа реиԥш иҟоу абызшәатә акқәа. Лымкаала иазгәаҭатәуп аԥсуа омонимқәа рызҵаарақәа ирыдҳәалоу Саманба Л. Х. имҩаԥигаз
аҭҵаарақәеи иаԥиҵаз ажәари. Иҭыҵуеит иеиуеиԥшым азанааҭқәа рлексика иазку амонографиақәа, астатиақәа, ажәарқәа. Иара
убас лексемак, ма ҵакыла иеизааигәоу алексемақәа ирыдҳәалоу
ахцәажәарақәа.
Алексикографиа. Аԥсуа бызшәадырраҿы алексикографиа
иҷыдоу аҭыԥ ааннакылоит. Аԥсуа лексикографиа ашьақәгылара
иалагоит иҳаҩсыз ашәышықәса 20-тәи ашықәсқәа инадыркны.
Аԥхьатәи ажәарқәа реиҳарак атерминқәа ирызкыз аиҭагатә
жәарқәа ракәын.
Атерминқәа ирызкыз аиҭагатә жәар хәыҷқәа рыла иалагаз
аԥсуа лексикографиа, иаҳа-иаҳа аиқәыршәаратә инерциа иацҵо,
Аԥсуа бызшәа аомографқәа ржәар. Аҟәа, 1988; Саманба Л. Х. Аԥсуа бызшәа
алексикологиа (Афилологиатә факультет азы арҵагатә цхыраагӡа). Аҟәа, 2008;
иалагоит шәагаала ихәыҷым иеиуеиԥшым ажәарқәа раԥҵара.
Убас 1926 шықәсазы иҭыҵуеит академик Н. И. Марр иеиқәиршәаз
«Аԥсуа-аурыс жәар»; 1954 ш. – Џьанашьа Б. П. иеиқәиршәаз
«Аԥсуа-ақырҭуа ажәар»; Аԥсуа институт аусзуҩцәа еиқәдыршәеит
«Аурыс-аԥсуа жәар». 1986, 1987 шықәсақәа рзы ҩ-томкны иҭыҵуеит аилыркааратә, аиҭагатә «Аԥсуа бызшәа ажәар». Ажәар еиқәдыршәеит Шьаҟрыл К. С., Конџьариа В. Ҳ. –  атом; Шьаҟрыл К.
С., Конџьариа В. Ҳ., Ҷкадуа Л. П. – II атом. «Аԥсуа бызшәа ажәар»
аҭыҵра хҭыс дуны иҟалеит аԥсуа бызшәадырраҿы. Уи раԥхьатәи
аилыркааратә жәаруп. Аиҭагатә жәарқәа рахьынтә «Аԥсуа
бызшәа ажәар» иаҵанакуа ажәақәа рхыԥхьаӡара акырӡа еиҳауп.
К. С. Шьаҟрыл иеиқәиршәаз ажәар апринципқәа рҿы аԥсуа бызшәа
аҷыдарақәа иаҳа иазгәаҭоуп, иаҳа ихарҭәааны иаарԥшуп
аҵакырацәареи асинонимикеи.
1996 шықәсазы В. А. Чрыгба Леиден иҭижьуеит аԥсуа-абаза
бызшәатә акра иазку ажәар.
1998 шықәсазы иҭыҵуеит ҩажәижәабатәи ашықәсқәа раан
Генко А. Н. иеиқәиршәаз «Аԥсуа-аурыс жәар», уи иашьҭанеиуеит
ҩ-томкны 2005 шықәсазы иҭыҵыз Касланӡиа В. А. ижәар – «Аԥсуааурыс жәар». 2010 шықәсазы иҭыҵуеит Џьонуа Б. Гь. иеиқәиршәаз,
ишҭыҵыз еиԥшҵәҟьа ахархәара ҭбаа зауз «Аурыс-аԥсуа жәар».
Иахәҭоуп иазгәаҳҭарц, аурыс ажәақәа ирышьашәалоу аԥсуа ажәақәа ибзиаӡаны ишырзыԥшаау, насгьы аурыс ажәақәа рҵакырацәара аԥсышәала излаарԥштәу амҩа уқәызҵо аишьашәаларақәа
шалагалоу. 2010 шықәсазы С. Амҷԥҳаи О. Чкотуеи иҭрыжьуеит
«Аҭырқәа-аԥсуа, аԥсуа-аҭырқәа жәар».
Атерминологиа. Аԥсуа литературатә бызшәа иеиуеиԥшым астильқәа рцәырҵра, рыҿиара ирыбзоураны ишьақәгылеит аԥсуа
терминологиа. Иахьатәи аԥсуа бызшәаҿы ахархәара ҭбаа зауз
атерминқәа рацәаӡоуп. Урҭ реиҳарак автортә ҟазшьа рымоуп.
Ирацәоуп иҭыжьу атерминологиатә жәарқәагьы.
1 Русско-абхазский общественно-политический терминологический словарь.
Составители: Агрба З., Гулиа Д., Кукба В., Таркил Н., Хашба А., Хашба М., Чанба
С. Сухум, 1935; Амичба С. А. Термины коневодства в абхазском и абазинском
языках. Ежегодник иберийско-кавказского языкознания. Т. II. Тб., 1975; Аршба Н.
14 15
Аетимологиа. Ажәа ахылҵшьҭра, ажәа раԥхьатәи аҵакы реилкаара ианакәызаалак аинтерес змаз зҵааран. Убас ицәырҵит
ажәлартә етимологиа, уи иашьҭанеит аҭҵаарадырратә лексикологиа аҟәша – аетимологиа. Аԥсуа ажәақәа ретимологиа ҳԥылоит
иеиуеиԥшым амонографиақәа рҿы, хазы ирызку астатиақәа рҿы.
Аха лымкаала иазгәаҭатәуп аҵыхәтәантәи ҩажәа шықәса рыҩнуҵҟа аетимологиатә ҭҵаарақәа иаҳа активла ишымҩаԥысуа
атәы. Иҭыҵуеит амонографиақәа, имаҷымкәа астатиақәа. Аҭҵааҩцәа иҳадыргало аетимологиақәа рыҟнытә узықәшаҳаҭхаша
рацәоуп. Гәыблиа Р. К., ажәақәа рыдагьы, ҷыдала иҭылҵаауеит
ажәахырҿиааратә, ажәаԥсахратә морфемақәа ретимологиагьы.
Афразеологиа. Аԥсуа жәлар рҿаԥыцтә рҿиамҭа даара ибеиоуп афразеологиатә ажәеидҳәалақәа рыла, ахархәара ҭбаа рымоуп
ажәлар рцәажәараҿы, урҭ маҷым, еиҳарак автортә ҟазшьа змоу,
асахьаркыратә литератураҿгьы.
Аԥсуа бызшәа зырбеио, изырԥшӡо, ажәаҳәаҩы иажәаҳәаҿы
ицәанырра злааирԥшуа ажәеидҳәалақәа рӷьыра еизганы, КасВ.  Алитературеи абызшәадырреи ртерминологиа.
Аҟәа, 1930;  Чирикба В. А.
ланӡиа В. А. еиқәиршәоит хаҭашьала иеиуеиԥшым афразеологиатә жәарқәа – аилыркааратә, асинонимтә, аиҭагатә. Убарҭ
рахьынтә афразеологиатә акқәа рҵакқәа раарԥшреи, ирыцу
аиллиустрациақәеи рыла ирылукаартә иҟоуп аилыркааратә жәар.
Аономастика. Аԥсуа ономастика ахәҭақәа – аетнонимиа,
атопонимиа
ирыҵаркуа ихадоу аноменклатурақәа алитература
ҷыдаҿы иҳәаақәҵоуп иеиҿагыло (иаԥсыуои / иаԥсыуами) агәаанагарақәа рыла. Идыруп, иарбанзаалак аимак-аиҿак ӡбахоит уи
шьақәзырӷәӷәо афактқәа рырҵабыргра ала. Урҭ шаԥсыуа ажәақәоу аҭоурыхтә, абызшәатә ҩашьара зҵам аргументқәа рыла
ишьақәырӷәӷәоуп Анчабаӡе З. В., Бӷажәба Хә.С., Иналиԥа Ш.Д.,
Ломҭаҭиӡе Қь. В. уҳәа уб. иҵ. русумҭақәа рыла.
Кәарҷиа В. Е. иҭҵаамҭақәа рҿы ихаданы иҟалеит Аԥсны аҭыԥ
хьыӡқәа (амикро, амакро) реизгара, аҩыратә баҟақәа рыҟнытә
иазгәаҭоу аанмыжькәа, урҭ рсистемаркра, реиҿартәышьа аҭҵаара,
рҭоурых ашьақәыргылара. Абарҭ азҵаарақәа зегьы ирызкны
иҭижьуеит акымкәа аусумҭақәа. Имаҷым Гыцба Т. Шь. иациҵаз
атопонимқәа (еиҳараӡак ашьхақәа рыхьыӡқәа). Арсҭаа Ш. Ҟ. инапхгарала иеиқәыршәоуп Аԥсны агеографиатә хсаала. Иара убас
ирацәоуп аҭыԥхьыӡқәеи аӡиасқәа рыхьӡқәеи ретимологиатә гәаанагарақәа
аазырԥшуа аусумҭақәагьы.
1 Касланӡиа В. А. Анемец-аԥсуа фразеологиатә жәар. Қарҭ, 1985; Аԥсуа-аурыс
фразеологиатә жәар. Аҟәа, 1995; Касландзия В. А., Саманба Л. Х. Русско-абхазский
фразеологический словарь. Сухум, 1996; Аԥсуа бызшәа афразеологиатә жәар.
Аҟәа, 1999; Афразеологиатә синонимқәа аԥсуа бызшәаҿы. Аҟәа, 2002; Пазов С.
У. Фразеология абазинского языка. Карачаевск. 1990.
2 Анчабадзе З. В. Вопросы истории Абхазии в книге П. Ингороква «Георгий
Мерчуле» – грузинский писатель  века. Труды АбИЯЛИ. Т.XXVII. Сухум, 1956;
Бгажба Х. С. Некоторые вопросы этнопонимии и топонимии Абхазии (в связи
с работой Павле Ингороква «Георгий Мерчуле»). Труды АбИЯЛИ. Т.XXVII.
Сухуми, 1956; Бганба В. М. К вопросу о происхождении и этноязыковой
принадлежности некоторых этнонимов Восточного Причерноморья. Абхазоведение. Выпуск 1, Сухум, 2000; Ломтатидзе К. В. О некоторых вопросах сущности и распределения абхазов. Журн. «Мнатоби» № 12, Тб., 1956; Инал-ипа
Ш. Д. Вопросы этнокультурной истории абхазов. Сухуми, 1976; Чкадуа Л. П.
Некоторые вопросы Абхазии в контексте лингвистических данных. Актуальные
вопросы абхазско-адыгской филологии. Карачаевск, 1997.
3 Бганба В. М. К вопросу о происхождении и функциях абхазских топонимических морфем с элементами (комплексом) , шь. Известия АбИЯЛИ.
16 17
Аҵыхәтәантәи аҩажәашықәсақәа рыҩнуҵҟа аԥсуа бызшәадырра иацлеит аԥсуа антропонимиа иазку аусумҭақәа:
амонографиақәа, астатиақәа, ажәар. Антропонимикатә материал, уи алҵшәақәа ихәарҭа дуны иҟоуп ажәлар рҭоурых, ретнографиа, рбызшәа ҭҵаарадыррала аҵараҿы, убри аҟнытә аԥсуа антропонимиа ҭҵааратә аобиектны иҟалеит аҭоурыхҭҵааҩцәа Амҷба
Гь. А., Кәыпраа А. Е., аетнологцәа Иналиԥа Ш. Д., Ачыгәба ). А.,
алингвистцәа Амҷԥҳа В. А., Бганба В. М., Чрыгба В. А. уҳәа уб. иҵ.
рзы.
Астилистика. Иахьазы аԥсуа стилистика иазку аусумҭақәа даара
имаҷуп. Иҟам абызшәа астильқәа (ацәажәара-бзазаратә, ацәажәарапоетикатә…), алитературатә бызшәа астильқәа, асахьаркыратә
литературатә бызшәа астильқәа теориала иҳәаақәызҵо аусумҭақәа.
Абарҭ азҵаарақәа хара имгакәа иҭҵаатәқәоу роуп, иҭызҵаауагьы
дазыҟаҵатәуп. 1986 шықәсазы Н. В. Аршбеи С. М. Наҷҟьебиеи
иҭрыжьит иҿырԥшыгоу «Дырмит Гәлиа ибызшәа ажәар», уи
иеиԥшу ажәар аԥхьаҩы уаҳа имоуит. Инарылукааша апоетцәа,
ашәҟәыҩҩцәа рбызшәақәа ржәарқәа ихәарҭа дуны иҟалоит аԥсуа
Т.XVI. Тб., 1988; Аԥсны аҭыԥхьыӡқәа рхылҵышьҭра (аԥсуа фармант л//ла
иазкны). Ажурн. «Алашара», №1, Аҟәа, 1998; Гыцба Т. Шь. Аԥсуаа рышьхахьыӡқәеи рышьхацамҩақәеи (Кавказ мраҭашәарахьтәи ахәҭа). Аҟәа, 2002;
литературатә бызшәа арҿиараҿы, аҿар рбызшәа арбеиараҿы, аԥсуа
литературатә бызшәа аҿиара аҭоурых аҭҵаараҿы. Иҟоуп аҷыдатә
ҟазшьа змоу аусумҭақәа, урҭгьы рхыԥхьаӡара рацәаӡам.
Аԥсуа жәлар рҿаԥыцтә рҿиамҭа даара ибеиоуп. Иара убас ибеиоуп асахьаркыратә мыругақәа рыла уи злаарԥшу абызшәагьы.
Аха иахьазы уи абеиара аазырԥшуа аусумҭақәа, акык-ҩбак рыда,
иҟаӡам. Абызшәадырҩцәа раԥхьа ишьҭоуп афольклор иеиуеиԥшым ажанрқәа рбызшәақәа хаз-хазы, аганқәа зегь рыла (алексикатә, аморфологиатә, асинтаксистә, ахәҭаҷқәа нарылаҵаны),
иахьатәи атеориатә ҳаракырала азнеирала амонографиақәа
раԥҵара.
Аԥсуа сахьаркыратә литературатә бызшәеи афольклор абызшәеи еиҿырԥшны иҭылҵаауан В. Ҳ. Конџьариа. Аҭҵаара алҵшәақәа алшара лырҭеит илҳәарц – асахьаркыратә литературатә бызшәа афольклор абызшәа шьаҭас иамоуп ҳәа.
Адиалектологиа. Аԥсуа диалектқәа зегьы ҭҵаауп: бзыԥтәи –
Бӷажәба Хә. С., абжьыуатәи – Циколиа М. М., Баҭым иазааигәаны
инхо аԥсуаа рцәажәашьа – Кьылба Е. Қь., Ҭырқәтәыла инхо
аԥсуаа-асаӡқәа – Чрыгба В. А., Ачба А. О. Аԥсуа-абаза диалектқәа
реизыҟазаашьа азҵаатәы аилыргараҿы акрызҵазкуа акы акәны
1 Амҷба В. А. Д. И. Гәлиа ибызшәа аҷыдарақәа. Ажурнал «Алашара» № 8, 1974;
Арш-ԥҳа Н. В. Дырмит Гәлиа ирҿиаратә бызшәа,
ажәаҳәатә експрессиа иазкны. Известия АбИЯЛИ. Т. VII, Тб., 1978; Арыш-ԥҳа
Н.В., Наҷҟьебиа С. М. Дырмит Гәлиа ибызшәа ажәар. Аҟәа, 1986; Кәарҷелиаԥҳа Ф. З. Асинонимқәа ремоциа-експрессиатә ҵакқәа. Аԥсуаҭҵаара. Абызшәа.
Афольклор. Алитература. II-аҭыжьра. Аҟәа. 2006;
2 Амҷ-ԥҳа С. А. Аԥшшәы аарԥшышьа аԥсуа фольклор абызшәаҿы. Ажурнал
«Алашара», № 4, 1988;
18 19
иҟалеит Ломҭаҭиӡе Қь. В. лмонографиақәа «Аԥсуа бызшәа тапанҭатәи
адиалект», «Ашьхарыуатәи адиалекти уи аҭыԥи егьырҭ аԥсуаабаза диалектқәа рыбжьара». Аԥсуа-абаза диалектқәа рлексика
еиҿырԥшны иҭырҵааит Конџьариа В. Ҳ., Амҷба С. А. Гәыблиа Р. К.
иҭлыжьит аԥсуа-абаза диалектқәа ирызку ашәҟәы. Аԥсуа институт
аҟны еиҿкаауп адиалектологиатә лабораториа. Уи қәкыс иамоуп
иахьатәи адиалектқәеи, ацәажәашьақәеи рҭагылазаашьеи Аԥсны
анҭыҵ инхо аԥсуаа рцәажәашьеи аҭҵаара.
Мраҭашәаратәи Кавказ абызшәақәа еиҿырԥшрала рыҭҵаара. Азҵаарақәа – Мраҭашәаратәи Кавказ абызшәақәа (аԥсуа,
абаза, аедыгь, аҟабарда – черқьез, аубых) шьҭрала реизыҟазаашьа
аарԥшра, абызшәатә цәырҵрақәа рҭоурых аилкаара, ажәа, ажәаформа рархетип ашьақәыргылара – кавказтәи абызшәадырраҿы
ианакәызаалак ихадоу аҭҵааратә зҵаарақәа ирхырыԥхьаӡалон.
Абарҭ азҵаарақәа шьҭыхуп аԥсуа бызшәадырра аусумҭақәа
рыҿгьы.
1 Амҷԥҳа С. А. Аԥсуа-абаза бызшәақәа рлексика. Аҟәа, 1998; Ачԥҳа А. Асаӡқәа
рцәажәашьеи рыхдырреи ирызку агәаанагарақәа.
Амрагыларатә бызшәақәа ҭызҵаауа аҵарауаа русумҭақәа
рҿы иазгәаҭоуп аԥсуа-адыга бызшәақәеи иӡхьоу ажәытә ахат
бызшәеи ирыбжьоу аилазаара акәымкәа – атипологиатә,
аматериалтә еиқәшәарақәа. Ари даара акрызҵазкуа апроблема иадҳәалоуп азҵаарақәа – усҟантәи аамҭазы аԥсуа-адыга
бызшәақәеи ахат бызшәеи рыла ицәажәоз ажәлар нхара ҭыԥс ирымаз аилкаара, урҭ рбызшәақәа шьҭрала реизыҟазаашьа ҭҵааны,
рҭоурых ашьақәыргылара. Аҭҵааратә аобиекти иҭызҵаауагьы
зқьышықәсақәа рыбжьоуп аҟнытә, абри апроблема иаҵанакуа
азҵаарақәа зегьы ҭҵаарадыррала ишьақәырӷәӷәаны, аҭак рыҭара
даара иуадаҩуп. Иҭызҵаауа ипрофессионалтә зыҟаҵара ҭбаазароуп, иҵаулазароуп, ихаҭагьы абаҩхатәра змоу ҭҵааҩызароуп.
Абарҭ аҟазшьақәа зегьы илан аҵарауаҩ ду Владислав Григори-иԥа
Арӡынба. Ахет жәлари ахат жәлари рҭоурыхи рбызшәақәа реилазаашьеи рыҭҵаара, урҭ рбызшәақәеи иахьатәи Амраҭашәаратәи
Кавказ абызшәақәеи реиҿырԥшрала аарԥшра ихадоу аҭыԥ ныркылоит иҭҵаарадырратә рҿиамҭаҿы. Абарҭ азҵаарақәа ирызку В. Г.
Арӡынба иаԥиҵаз аусумҭақәа маҷым.
Аԥсуа бызшәа аморфологиатә, асинтаксистә категориақәа
алогикатә еилкаарақәеи аԥҟарақәеи рыла дрызнеины рыҭҵаара
мҩаԥылгон Шьаҟрыл ). П.1
Абызшәадырраҿы абызшәеи уи абызшәа ныҟәызго ажәлар
ркультуреи еимаданы, аконцептқәа рыла раарԥшра иазку ҿыц
ицәырҵыз аҭҵаарадырратә хырхарҭа атеориеи аметодқәеи
ирықәныҟәаны аԥсуа-адыга бызшәақәа ҭырҵаауеит Ҳагба Л. Р.,
Лихова Н.У.2
Ара иазгәаҭоу аҭҵаарадырратә усумҭақәа рсиа иацуҵаша
рацәаӡоуп. Аха иаагоугьы еилыкка иаҳдырбоит, аԥсуа бызшәа
иеиуеиԥшым аганқәа рыла иҵауланы ишыҭҵаау. Аԥсуа бызшәа
аҭҵаара алҵшәақәа алшара ҳарҭоит азеиԥш ҟазшьа змоу аусумҭақәа реиқәыршәара. Аԥсуа институт абызшәа аҟәша аусзуҩцәа
ирыӡбеит аԥсуа бызшәа аҭҵаара алҵшәақәа еиҭарыхәаԥшны,
иахьатәи азеиԥш бызшәадырра иамоу аҭҵаарадырратә ҳаракырала
ирызнеины, 5-томк реиқәыршәара: 1-тәи атом – афонетика, афонологиа, аморфологиа; 2-тәи атом – асинтаксис; 3-тәи атом –
ажәахырҿиаара; 4-тәи атом – алексикологиа, алексикографиа,
афразеологиа, аетимологиа; 5-тәи атом – адиалектологиа.
АԤсуа литературатә бызшәа аҭоурых ахьтә
Аԥсуа ҩыра ацәырҵра XIX ашәышықәса 60-тәи ашықәсқәа
ирыҵанакуеит. 1862 шықәсазы, раԥхьаӡа акәны, аурыс генерал,
аҵарауаҩ, абызшәадырҩы-кавказҭҵааҩы П. К. Услар иеиқәиршәеит
аурыс графика шьаҭас иаҭаны аԥсуа алфавит. Ари алфавит иалеигалеит аурыс нбанқәа ԥсахрада, ишыҟаҵәҟьаз еиԥш, ацыбжьыҟақәа
– 19, абжьыҟақәа – 5. Аԥсуа бызшәа аҷыда шьҭыбжьқәа рарбаразы
ихы иаирхәеит егьырҭ аурыс нбанқәа маҷк рхаҿра ԥсахны, адырга
ҷыдақәа рзаԥшьны. Урҭ рыдагьы алфавит ахарҭәааразы иааигоит
нбанқәак – алатин, абырзен, ақырҭуа алфавитқәа рыҟнытә. Иааидкыланы, П. К. Услар иеиқәиршәаз алфавит иаман 55 дырга.
Абри ахҭыс хыҵхырҭаны иҟалеит аԥсуа ҩыра ацәырҵреи уи
ашьақәгылареи рыҟны.
Убри аамҭазы П. К. Услар иаԥиҵоит иара убас аԥсуа бызшәа аилазаашьа инарҵауланы иҭҵааны, «Аԥсуа грамматика». Иара иахьа
уажәраанӡагьы ахәшьара иамоу мыӡӡацт, абызшәа аҭҵаара знапы
алаку зегьы уи иқәныҟәоит. Абарҭ ашықәсқәа ирыҵанакуеит иара
убас, раԥхьаӡатәи аԥсуа шәҟәы аҟаларагьы – «Аԥсуа нбан шәҟәы».
1862 ш. ақьырсианра аиҭашьақәыргылара агәыԥ еиҿнакааит акомиссиа ҷыда анбан шәҟәы аиқәыршәаразы. Напхгаҩыс дҟаҵан
Петербургтәи академиа аусзуҩы, аинрал-маиор И. Бартоломеи.
Ари анбан шәҟәы аилазаашьа аҷыда ҟазшьа аман, иахьа иаадыруа
анбанқәа излареиԥшым рацәан, уи х-бызшәак рыла еиқәыршәоуп
(аԥсшәа, аурысшәа, ақырҭшәа). Ашәҟәы раԥхьатәи адаҟьаҿы иахцәажәоит аԥсуа шьҭыбжьқәа, урҭ рахьынтә аԥсуа шьҭыбжь ҷыдақәа еиҳа иналкааны. Уи иацҵан «Аԥшьа аҭоурых», аурыс бызшәахьынтә гәыԥҩык аԥсуа ҵарауаа иеиҭаргаз (И. Гьегьиа, Д. Маан,
Г. Курцикиӡе). Убри ашьҭахь кыраамҭа аԥсуа ҩыра иацнаҵартә
еиԥш аҭагылазаашьа амамызт. Уи иаԥырхагахеит усҟантәи аамҭазы
Аԥсны иҟаз аконфликттә ҭагылазаашьа: 1866 шықәсазы аҭыԥ змаз
Лыхнытәи ақәгылара аурыс ҳәынҭқарра имҩаԥнагоз «адгьыл рефор22 23
ма» аҿагыларала, иара убас Аурыс-аҭырқәатә еибашьра (1877-78) инамаданы аԥсуаа реиҳарак Ҭырқәтәылаҟа рахгара, иаанхаз аԥыҭкгьы
«ахара зду ажәлар» ҳәа азинқәа рымхра, иаҳҳәап, амшын аҿықәан 3 км.
раахыс анхара. Абарҭқәа ирхырҟьаны, аԥсуа ҩыра 60-тәи ашықәсқәа
рзы ахы зкыз аамҭала иеиԥҟьеит. Аха 90-тәи ашықәсқәа инадыркны
аурыс ҳәынҭқарра маҷ-маҷ аԥсуаа ирызхьаԥшуа иалагоит.
1891 шықәсазы Аҟәатәи Ашьхаруатәи ашкол адиректор, аҵарауаҩ, атәылаҿацә аҭоурыхҭҵааҩы И. Д. Маҷавариани уи иҵаҩы
17 шықәса зхыҵуаз Д. И. Гәлиеи иҿыцны еиқәдыршәеит «Аԥсуа
нбан шәҟәы», егьҭрыжьуеит 1892 шықәсазы, иара убасҟан заартра
иалагаз аԥсуа школқәа рыҟны аԥсуа бызшәа аҵаразы ихадаратә
маҭәахәны иҟалаз.
XIX-тәи ашәышықәса 90-тәи ашықәсқәеи XX-тәи ашәыш. алагамҭеи инадыркны ицәырҵуа иалагеит аҵарадырра иаҵагылашаз
аҭыԥантәи акадрқәа – Ф. Ешба аханы днаргыланы, Д. И. Гәлиа, А. И.
Ҷоҷуа, С. И. Ҷанба, Д. Г. Маан, А. И. Чыкәбар, Н. С. Патеипа уб. иҵ.
1909 шықәсазы иеицырдыруа ауаажәларратә усзуҩы, жәлар рырҵаҩы А. М. Ҷоҷуа (1879-1965) еиқәиршәеит – «Аԥсуа буквар» ҿыц.
Ари абуквар уаанӡатәи абукварқәа излареиԥшымыз рацәан, аха уи
иацымызт асахьа цәыргақәҵа, атехникатә мзызқәа ирыхҟьаны.
1914 шықәсазы уи ирҽеины иеиҭаҭижьуеит, акырӡа еиӷьтәны –
атекстқәа асахьақәа рыцҵаны, излаҩыз абызшәа еиӷьтәны.
Аԥсуа ҩыра аҿиараҟны аҵак ду аманы иҟалеит 1905 шықәсазы
иеиҿкааз Аиҭагаратә комиссиа аусура. Уи иалахәын аԥсуа ҵарадырра ахаҭарнакцәа аӡәырҩы: Д. Маан, Н. Ладариа, А. Ажәанба,
К. Маршьан, Н. Патеиԥа, Ф. Ешба, А. Чукбар, Д. Гәлиа. Урҭ еиҭаргеит,
зегь раԥхьаӡа иргыланы, имаҷымкәа ауахәаматә шәыҟәқәа, иара
убас иеиуеиԥшым ақыҭанхамҩа, ахәшәтәра, аҵара, акультура
ирыдҳәалаз аусумҭақәа. Ари акомиссиа ахаҭарнак Ф. Ешба раԥхьаӡа
акәны еиқәиршәеит аԥсышәала аҳасабратә рҵага шәҟәы, иара убас
«Аԥхьарақәа рзы ашәҟәы» (1908-1911). Аԥсшәахь еиҭаганы арҵага
шәыҟәқәа ирнырҵон аурыс шәҟәыҩҩцәа И. А. Крылов, Л. Н. Толстои уҳәа рсахьаркыратә ҩымҭақәагьы.
Аԥсуа жәлар ркультуратә ԥсҭазаараҟны хҭыс дуны иҟалеит аԥсуа
сахьаркыратә литература, насгьы аԥсуа газеҭ «Аԥсны» рцәырҵра.
1912 шықәсазы Д. И. Гәлиа иҭижьуеит исахьаркыратә ҩымҭақәа
реизга, «Ажәеинраалақәеи ахьӡыртәрақәеи» захьӡыз. Убри инашьҭарххны иҭыҵуа иалагеит усҟантәи аамҭазы иааиҵагылаз
аԥсуа шәҟәыҩҩцәа ҿарацәа рсахьаркыратә ҩымҭақәа: С. Ҷанба,
И. Коӷониа, М. Аҳашба, Ӡ. Дарсалиа, М. Лакырба уб. иҵ. 1919
шықәсазы аԥсуа газеҭ «Аԥсны» адаҟьақәа ирнылеит Д. И. Гәлиа
раԥхьаӡатәи иажәабжь ҟаимаҭ «Атәым жәҩан аҵаҟа», иара убас С.
Ҷанба ирҿиамҭа раԥхьаӡатәи аԥсуа драма «Амҳаџьыр». Абарҭ зегьы аԥсуа ҩыратә литературатә бызшәа хацдыркит, ашьаҭа рҳаит.
Аха усҟантәи аамҭазы аԥсуа ҩыратә-литературатә бызшәа амҽхак
ҭбаахартә, ԥымкрада иҿиартә еиԥш аҭагылазаашьа ыҟамызт, уи
ахархәара ҭшәан, иԥкын. Ахархәара ҭбааны, ҽышәала аҽҟьаны,
аҳәаақәа еиҵыхны иҿиартә еиԥш аҭагылазаашьа аиуеит Асовет мчра анышьақәгыла ашьҭахь. Уи иадҳәалан қыҭацыԥхьаӡа,
қалақьцыԥхьаӡа ашколқәа раартра, арҵага шәҟәқәа раԥҵара,
агазеҭқәа, ажурналқәа рҭыжьра, аҵарадара аԥыхразы аԥсуа
ликбезқәа раартра, хкы рацәала аурысшәахьынтә асахьаркыратә
ҩымҭақәа реиҭагара, иара убас аԥсуа сахьаркыратә литература
аҿиара ԥынгылада амҩа азаартра, ашәҟәқәа рыҩра агәацԥыҳәара
рызҭо аҭагылазаашьақәа рцәырҵра уб. иҵ.
Ишдыру еиԥш, алитературатә бызшәа амилаҭ культура аформақәа ируакуп. Уи ашьақәгылареи аҿиареи зыдҳәалоу ажәлар
рсоциалтә, рзеиԥш уаажәларратә, аекономикатә ҭагылазаашьақәа
роуп. Абызшәа ҿиоит, иара ахатәы аҩнуҵҟатә закәанқәа ирықәыршәаны, ажәлар рыԥсҭазаараҿы иааҟало ахҭысқәа, аиҭакрақәа зегьы анырԥшуа. Аха зны-зынла иеиуеиԥшым аҭагылазаашьақәа
ирыхҟьаны абызшәа аныӡуа ыҟоуп, егьырҭ абызшәақәа ианрылаӡуа.
Ус шаҟа бызшәа ыӡхьоузеи адунеиаҿы, аха аԥсуа бызшәа, иагьа
ԥынгыла аиузаргьы, ишааиц иааиуеит. Аԥсуа литературатә бызшәа
изнысыз аҿиаратә мҩа азгәаҭаны, уи иахҭысыз аԥсахрақәеи
аиҭакрақәеи ирҿырԥшны, иршоит периодла. Алитературатә бызшәа периодла ашара азҵаара раԥхьаӡа дазааҭгылеит А. Н. Генко.
Уи цәырҵи уажәи рыбжьара, иахәҭаны иԥхьаӡеит х-периодк рыла
ашара: актәи апериод ҳәа иԥхьаӡеит 1865-1895 ш.ш. ирыҵанакыз
аамҭа, раԥхьаӡа аԥсуа бызшәа литературатә бызшәак аҳасабала
ахархәара рҽаназыршәа «Аԥсуа буквар» аиқәыршәараҿы, иара убас
Бартоломеи иеиҭагамҭа, «Иааркьаҿу иԥшьоу аҭоурых» аҟны.
24 25
Аҩбатәи апериод ҳәа иԥхьаӡоит 1892-1921 ш.ш. К. Маҷавариании
Д. Гәлиеи рбуквар анҭыҵыз инаркны, Асовет мчра шьақәгылаанӡа.
Ахԥатәи апериод – 1921 ш. инаркны, иахьа уажәраанӡатәи
аамҭа, мамзаргьы Асовет мчра анышьақәгыла аахыстәи аамҭа.
Абри аамҭа инаркны аԥсуа литературатә бызшәа, зегь раԥхьаӡа
иргыланы, аԥсуа сахьаркыратә литература аҿиара инамаданы
,еиҳа-еиҳа аҽарҭбаауеит, аҽарыцқьоит, ибеиахоит, аԥсуа бызшәа
алшарақәа зегьы цәырнагартә еиԥш аҭагылазаашьа аиуеит. Абри
инамаданы, абызшәадырҩы В. Ҳ. Конџьариа иахәҭаны илыԥхьаӡеит
алитературатә бызшәа ихадоу ҩ-периодкны ашара: асовет мчра
шьақәгылаанӡатәи, ианышьақәгыла ашьҭахьтәи.
Аԥсуа литературатә бызшәа адиалекттә шьаҭа
Ишдыру еиԥш, П. К. Услар аԥсуа алфавит аиқәыршәараан дықәныҟәеит бзыԥтәи ашьҭыбжь еилазаара, уи зегьы реиҳа ииашоу, ицқьоу ҳәа иазыԥхьаӡаны. Бзыԥтәи адиалект шьаҭас ироуит
раԥхьатәи акьыԥхь ҭыжьымҭақәа акымкәа-ҩбамкәа. Зегь раԥхьа-ӡа
иргыланы Услар ихаҭа иеиқәиршәаз раԥхьаӡатәи аԥсуа грамматика «Кавказ аетнографиа. Абызшәадырра. Аԥсуа бызшәа» захь-ӡыз.
Уи иагәылоуп 300 цыра ирзынаԥшуа аԥсуа ажәақәа, насгьы аԥсуа
фольклортә рҿиамҭақәа, урҭ бзыԥтәи адиалект аҟнытә иаагоуп.
Имаҷым анаҩстәи аҭыжьымҭақәагьы, бзыԥтәи адиалект зныԥшыз:
арҵага шәҟәқәа, аурыс бызшәа ахьынтә иеиҭагаз ауахәаматә литература, аурыс шәҟәыҩҩцәа рырҿиамҭақәа. Урҭ аҭыжьымҭақәа
ирныԥшыз бзыԥтәи адиалект аҷыдарақәа иреиуоуп:
1) бзыԥтәи ашьҭыбжь ҷыдақәа;
2) бзыԥтәи адиалект ажәақәа;
3) аҟаҵарба аамҭатә формақәа;
4) аҭагылазаашьатә елементқәа ахь, ан, ш рхаҭыԥан – х, с, з, с’
з’ рхархәара;
5) абжьыҟа ҭҭәаара уб. иҵ.
Аха, наҟ-наҟ абжьыуатәи адиалект аԥыжәара аиуа иалагеит. Уи
ахыҵхырҭаҿы дгылан Д. И. Гәлиа. И. Бартоломеигьы раԥхьа идикылеит бзыԥтәи ашьҭыбжьқәа, аха нас, аҩыра еиҳа армариаразы, мап
рцәикуеит. Абжьыуатәи адиалект ахь аиасра раԥхьатәи шьаҿақәаны
иԥхьаӡатәуп аҩыраҟны бзыԥтәи ашьҭыбжьқәа ралыршәара (ӡ’, ц’,
ҵ’, з’, с’, х’). Егьырҭ даҽа ҩ-шьҭыбжьык жә, шә рвариантқәа з’0
с’0 ишыҟаз иааныжьын, избан акәзар арҭ ашьҭыбжьқәа усҟантәи
аамҭазы абжьыуатәи адиалектгьы иаман.
Егьырҭ абызшәатә акқәа – алексика, аморфологиа, асинтаксис,
нормак иазааганы, диалектк асистема иқәныҟәо иҟамызт. Иубартә
иҟоуп аԥсуа культура аусзуҩцәа, аҵаралашара аларҵәаҩцәа,
ашәҟәыҩҩцәа гәҭакыс ишрымаз аԥсуа бызшәа – аԥсуа жәлар
рбызшәа абеиарақәа зегьы, диалектла еилымхкәа, аԥсуа ҩыратә
бызшәа иаднакылар шырҭахыз, ишахӡыӡаауаз. Абасала, аԥсуа ҩыратә бызшәа, ианцәырҵ, раԥхьатәи ашьаҿақәа инадыркны, иқәныҟәон ажәлар ҿырҳәалатәи рцәажәаратә бызшәа аҩ-диалектк
ирымаз абеиарақәа. Аха алитературатә бызшәа, иара аҵакыҵәҟьала ҳазнеиуазар, уи аҿиара зыдҳәалоу, ихадароу – раԥхьатәи асахьаркыратә профессионалтә литература ацәырҵреи, уи наҟ-наҟ
аизҳареи, аиҵыҵреи роуп, ажәлар рҿаԥыцтә ҳәамҭеи рҿаԥыцтәпоетикатә традициа шьаҭас измоу. Ҳәарада, егьырҭ абызшәатә
стильқәа: анаукатә-рҵаратә, апублицистикатә, уҳәа рҵакгьы
маҷӡам, аха асахьаркыратә литература абызшәа аилазаашьа аганқәа
зегьы шаныԥшуа еиԥш, урҭ ирныԥшуам: алексика, аморфологиа,
асинтаксис. Убри азы уамашәа ибатәӡам зны-зынла алитературатә
бызшәа аӡбахә анцәырҵлак, иаразнак асахьаркыратә бызшәа
изадырҳәало, уи амацара акәушәа ҵакыс иамоу. Абжьыуатәи
адиалект аҷыдарақәа рныԥшуеит И. Бартоломеи ибуквар, уи
иацнаҵоит 1892 ш. рзы иҭыҵыз «Аԥсуа нбан» (К. Маҷавариани Д.
Гәлиеи рҩымҭа), «Аԥсуа нбан шәҟәы» (1906 ш.), «Арифметика»,
«Аԥхьаразы ашәҟәы», Ф. Ешба иҩымҭақәа (1908 ш.); «Аԥсуа нбан»
– А. Ҷоҷуа иҩымҭа (1909 ш.) уб. иҵ. Аха усҟантәи аамҭазы, егьырҭ
аҩымҭақәа иҭыҵуаз, еиҳарак аурыс бызшәахьынтә аиҭагамҭақәа
рыҟны, адиалектқәа аҩбагьы еилаԥсаны рхы иадырхәон, избан
акәзар, уи знапы алакыз урҭ рхаҭарнакцәа дара ирдыруаз адиалект
иқәныҟәон, алитературатә бызшәа нормак иазааганы иахьыҟамыз
иахҟьаны. Абасала, акыр аамҭа адиалекттә вариантқәа аҩбагьы
акьыԥхь аҿы аҭыԥ рыман.
26 27
Аиҭагаратә комиссиа аҵакы аԥсуа литературатә
бызшәа ашьақәгылареи аҿиареи рыҟны
XIX ашәышықәса аҩбатәи азбжазы Аԥсны еиҿкаан ақьырсианра аиҭашьақәыргыларазы ахеилак. Уи ахеилак иалаз рус
напы адыркуеит ақьырсиан шәҟәқәа реиҭагарала. Убри инамаданы еиҿыркааит «Аиҭагаратә комиссиа», аҵарадырра знапы алакыз, раԥхьатәи аԥсуа интеллигентцәа аӡәырҩы алархәны
(И. Ладариа, Г. Шервашиӡе-Чачба, Н. Патеипа). Урҭ аамҭа кьаҿла
иҭрыжьит аурысшәахьынтә еиҭаганы ауахәаматә шәҟәқәа – 10ҟа ирзынаԥшуа. 1912 ш. Д. Гәлиа иеиҭегоит «Евангелие». Ари
аиҭагамҭа иацназго иахьа уажәраанӡагьы иҟаӡам. Иахьа ахархәара
инарҭбааны иаиуртә еиԥш аҭагылазаашьа иҟалаз инақәыршәаны,
ари ашәҟәы ишыҟаҵәҟьаз еиҭаҭрыжьит. Ажәларгьы гәахәарыла
ирыдыркылеит, ирылаҵәаны иҟалеит. Убри ашьҭахь «Аиҭагаратә
комиссиа» ыиасуеит асахьаркыратә ҩымҭақәа реиҭагарахь: Крылов, Толстои, Ушински уҳәа аӡәырҩы. Урҭ реиҭагараҿы аҟазара
ду аадырԥшит аԥсуа ҵарауаа: Ф. Ешба, А. Чукбар, Н. Патеиԥа,
Д. Маршьан, аха уеизгьы ари аус еиҳа изқәыӷәӷәоз Н. Ладариеи, Н. Патеиԥеи, Д. Гәлиеи ракәын. Урҭ, аԥышәа шрымамызгьы,
убас ҟазарыла еиҭаргеит, иахьа уажәраанӡагьы ирыцназго маҷуп.
Аиҭагаҩцәа аԥсшәаҿы аилкаара ҿыцқәа ирышьашәалаз атерминқәа
ахьырԥыхьамшәоз аҟнытә, даара ауадаҩрақәа рԥынгылон, насгьы
аԥсшәеи аурысшәеи рструктура ахьеиқәымшәоз иахҟьозгьы
маҷмызт. Аԥсуа еиҭагаҩцәа убри аамҭазы акыр аиҭагаратә
ԥышәа иахысит, акыр стадиақәа рнапаҿы иааргеит, раԥхьатәи
аиҭагамҭақәа рыҟны иԥыршәеит еиуеиԥшым аиҭагаратә методқәа
– «зхы иақәиҭу» , «ишыҟаҵәҟьоу» ала аиҭагара
, иазааигәоу аметод . Зхы
иақәиҭу аметод ала иеиҭаргаз рыҟны ирыԥсахуан афырхацәа
рыхьӡқәа, ахҭыс ахьымҩаԥысуа аҭыԥ, аҵасқәа, ақьабзқәа. Урҭ зегьы Аԥсни аԥсуааи ирыдырҳәалон, еиҳа ирзааигәаны, еилыркаартә
иҟаларц азы. Ари аметод егьырҭ ажәларқәагьы рхы иадырхәон,
аԥсуаа рымацара ракәымкәа.
Убри ашьҭахь ииасуеит аҩбатәи аметод ахь, аҩбатәи астадиахь – «ишыҟаҵәҟьоу» аиҭагарахь . Аха ари
аметодгьы еиҳагьы ауадаҩрақәа ацын. Ишыҟаҵәҟьоу аиҭагаразы
иалԥшаатәуп аиҭагамҭа иахәҭоу иашьашәалоу ажәақәа, атерминқәа,
ажәеидҳәалақәа. Уи злауадаҩыз, аҩыратә традициа нага
змаз, абызшәа аганқәа зегьы рыла иҿианы иҟаз аурыс бызшәа
аҩыра змамыз аԥсуа бызшәа уи ханарҭәаартә еиԥш алшара амамызт. Аурыс ажәақәа, атерминқәа аԥсшәаҿы ирышьашәалоу анырмоулак, ма ҿыц иаԥырҵар, ма ишыҟоу иаанрыжьыр акәхон. Ишыҟаз
иаанрыжьуаз маҷӡам, аха ҿыц иаԥырҵоз еиҳагьы еиҳан, рҵакы
иазхәыцны, аԥсуа ажәахырҿиааратә маҭәахәқәа рхы иархәаны,
ма ажәа ахәҭақәа хазы-хазы еиҭаганы реибыҭарала , мамзаргьы аԥсуа ажәытә ажәақәа аҵакы ҿыц рыҭарала.
Усҟантәи аамҭазы ишыҟаҵәҟьаз аурысшәахьынтә иаларгалаз иреиуоуп, иаҳҳәап: аперо, аручка, атетрад, ашкол, апарта, акласс…
Ажәа ахәҭақәа хазы-хазы реиҭагарала ишьақәыргылаз ажәақәа
иреиуоуп: аҟаҵарба, ахьыӡҟа,аҟазшьарба, ацынгыла, арлахәыра,
аԥынгыла, ашьҭынгыла уб. иҵ. Ҳәарада, раԥхьатәи аиҭагамҭақәа
ирнымԥшыр ауамызт аҟазара згу, ихьысҳау анапымҭақәа, аха урҭ
хәыҷы-хәыҷла ирҽеиуа, аҩыра арманшәалара, арыцқьара есымшааирагьы арбеиара, арҿиара амҩа ианын.
Ишдыру еиԥш, абызшәа иаднакылаӡом ихыҭҳәааны, мчыла
иҟаҵоу ажәақәа. Аханатә инаркны, имаҷым ус ихыҭҳәааны, мчыла иҟаҵаз абызшәа иаднамкылаз ажәақәа: уԥнытә «ближний»,
аԥхьахша «первенец», хҩаӡә «триединый», аиааиҩы «победитель»,
адахәҭар «доктор».
Аԥсуа еиҭагаҩцәа иԥыршәоит иара убас «иазааигәоу» аиҭагаратә метод (приближенный метод). Ари аметод рхы иадырхәон
иеиҭарго ажәа иашьашәалоу аԥсшәаҿы ирԥыхьамшәар. Усҟан
ирԥшаауеит ҵакыла уи иазааигәоу ажәа. Ус еиԥш иеиҭаргаз
ажәақәа иреиуоуп, иаҳҳәап:проповедь – ауаз; царь – аԥсҳа; отечество – ашьамдгьыл; чудеса – амбатәқәа; помилуй – ҳрыцҳашьа; неблагодарный – аԥхамшьа; плод – ашәыр. Ари аҵыхәтәантәи ажәа
аҵакырацәа змоу ажәоуп, иаанагар ҟалоит: алҵшәа, амгәарҭа иҭоу
ахәыҷы. Ауахәаматә шәҟәқәа рыҟны иаҳԥылоит: «Анцәа дзыхшаз
аҭыԥҳа, бгәырӷьала, дныҳәоуп бымгәа иалҵыз ашәыр (плод)». Ҳәарада,
ас еиԥш иҟаз, аҵакы рацәа змаз ажәа аиҭагаҩцәа арҩашьар алшон.
Аха иааидкыланы хыхь иарбоу аиҭагаратә метод ирнаҭаз рацәоуп.
28 29
Агазеҭ «Аԥсны» аҵакы аԥсуа литературатә
бызшәа ашьақәыргылара аҿы
Ишдыру еиԥш, 1919 шықәсазы Аҟәа иҭыҵуа иалагеит аԥсуа
газеҭ «Аԥсны» (1919-1920 шш. рзы). Редакторс даман Д. Гәлиа.
Агазеҭ ианылон, алитературатә ҩымҭақәа реиԥш аинформациапропогандатә ҟазшьа змаз аматериалқәа. Кьыԥхьтә органс иҟаз
иара акзаҵәык злакәыз ала уи адаҟьақәа рыҟны аԥсуа жәлар
рыԥсҭа-заара аганқәа зегьы рыла иаанарԥшуан: ашколқәа
рҭагылазаашьа, аполитикатә, азеиԥш-уаажәларратә, акультуратә,
ақыҭанхамҩатә зҵаарақәа. Аԥсуа газеҭ аԥсуа милаҭ ринтеллигенциа ҩ-напыкла аус адырулон, рымч-рылша зегьы уи иазыркуан.
Урҭ иреиуоуп: Д. Гәлиа, С. Ҷанба, Д. Аланиа, М. Чалмаз, М. Булиа,
М. Аҳашба, И. Коӷониа, Н. Патеиԥа уб. иҵ. Абри агазеҭ иабзоураны, ишьақәгылеит аԥсуа публицистикатә стиль. Уи даараӡа иацхраауеит аԥсуа бызшәа ажәартә еилазаара арбеиара, иаланагалоит
иеиуеиԥшым азеиԥш-уаажәларратә, аполитикатә, аҵаралашаратә
терминологиа, уаанӡа ахархәара змамыз астильқәа. Ари аус аҿы
иалкааны рыӡбахә ҳәатәуп Д. Гәлиа, С. Ҷанба, М. Аҳашба, Ӡ. Дарсалиа рсахьаркыратә ҩымҭақәа рстиль; З. Бениа, Д. Аланиа, С. Ҷанба,
М. Лакырба рпублицистикатә, рполитикатә статиақәа рстиль. Атермин ҿыцқәа раԥҵараҿы ахархәара рауан, зегьы раԥхьаӡа иргыланы, аԥсуа ажәытә ажәақәа, аҵак ҿыц рыҭаны, рхырхарҭа ԥсахны,
иара убас аурысшәахьынтә ажәа ахәҭақәа хазы-хазы аԥсшәахь
реиҭагарала ажәа ҿыцқәа аԥырҵон (калькирование). Аха, уеизгьы,
аурыс ажәақәа, мамзаргьы адунеижәларбжьаратә азеиԥш ажәақәа
ԥсахрада, ишыҟаҵәҟьаз иаларымгалар ауамызт. Аҵаралашара,
аполитика, акультура, аҟазара, амедицина уҳәа ирыдҳәалаз
астатиақәа рҿы иаҳԥылоит ус еиԥш иҟоу атерминқәа: агазеҭ,
апартиа, ауезд, абольшевик, аменьшевик, ареволиуциа, аконтора,
аредактор, ашкол уб. иҵ. Агазеҭ иеиуеиԥшым аҟәшақәа (аԥхьажәа,
акультура-информациатә хроника, асахьаркыратә литература)
иаадырԥшуеит дасу дара рхатәы стиль. Иаҳҳәап, аинформациатә
статиақәа ирныԥшуеит аҳәоу кьаҿқәа: «Пуришкевич дицыԥеит»,
«Одесса абольшевикцәа ишьҭырхит», «Абольшевикцәа Киев иазааигәахеит» уб. иҵ.
Апропоганда-агитациатә ҟазшьа змаз астатиақәа ироуит
иара убас рхатәы стиль: арацәа хыԥхьаӡара, актәи ахаҿырбага
ахархәара: «Зегьы аӡәк еиԥш ҳаицгылароуп», «Ҳкьыԥхьлароуп», «Ирласны аус еицаҳуроуп», «Иҳалшо аус ҳацхраароуп». Усҟантәи аамҭазы
алитературатә бызшәа нормак иазааганы, изықәныҟәаша аԥҟарақәа
злаҟамыз ала аномерқәа рҿы иаҳԥылоит еилаԥсаны аҩра, дасу иидыруаз адиалекттә форма дахьықәныҟәоз иабзоураны. Аха уеизгьы
бзыԥтәи адиалекттә формақәа аԥыжәара рыман, иҟалап бзыԥтәи
адиалект ашьаҭала иаауаз аҩыратә традициақәа ирыҵарҳәозар.
Убри аганахьала иалукаартә иҟоуп Д. Гәлиа иҩымҭақәа. Ирацәоуп
абжьыуатәи адиалект ахаҭарнак Д. Гәлиа ихы иаирхәо бзыԥтәи
адиалекттә формақәа, иаҳҳәап:
1) аҭагылазаашьатә елемент ахь ахаҭыԥан ах:«Абри ашәҟәаҿы
М. Алакырба даара гәала дус имоуп аԥсуа газеҭ «Аԥсны» аԥхьара
ахиаҭәамхаз (Аԥсны, № 41); Мысҭафа ииулакгьы аԥсы маӡала дганы
иҿы иахаирҳәаз адәҳәыԥш аҟны днаганы дыижит (Аԥсны, № 2, 1919);
Зны қыҭак аҿы дахнеиз ауха сасра џьаргьы днармышьҭит (Аԥсны,
№ 5); Дахцашаз иаҳәаны амҩа дықәиҵеит (Аԥсны, № 5); Ахәыҷы
дахышьҭаз днеин акәтаӷь ҟаԥшь наииркыит (Аԥсны, №, 1919);
2) О ахаҭыԥан уа ма оуа уажәтәи аамҭаҟны ахархәара: Аҩы
анҭоуҭәуа аҽныҵәҟьа рыжәтәыс ихәарҭам (Аԥсны, № 6); Аҩы цқьа
ианхуоу ауп рыжәтәыс ианбзиоу (Аԥсны, № 6); Егьырҭ амилаҭқәа
иҟарҵуа ҳаргьы иҟаҳҵароуп (Аԥсны, № 6); Уск аҟаҵара шҳаламшоуа
дҳарбеит; Аҵара ауп аоҩы дҭызгоуа, иаԥхьаҟа дызгоуа;
3) Он ахаҭыԥан уан (аҟаҵарба ииасхьоу инагӡам аамҭа): Абна
илан, рхы рыхьчуан; Аҩыџьагьы еицын, бзиа еибабуан;
4) Уеит ахаҭыԥан уоит (аҟаҵарба уажәтәи аамҭа): ажә ақәра
ахаԥыцқәа рылоуп излардыруа, наҩысгьы атәыҩалагьы ирдыруоит;
Ахәгьы еиҳа идухуоит (Аԥсны, № 3).
Аҿырԥштәқәа ишаҳдырбо ала, Д. Гәлиа еснагь дашьҭан излауала
аԥсуа бызшәа армариара, уи аҵара мариахарц азы, убри инамаданы ашьҭыбжьқәа рхыԥхьаӡара рырмаҷра. Машәырла иҟамлеит уи
бзыԥтәи адиалект аҟны аҭыԥ змаз иеилоу ашьҭыбжьқәа рырмариара апроцесс азхьаԥшра: хь  х, ҳә  ҳ, ҵә  , ҩ  и, тә  т ахь.
Д. Гәлиа, еснагь ҵарадыррала зегьы ирхыҳәҳәоз, изгәамҭо
иҟамызт ашьҭыбжьқәа рырмариара апроцесс абызшәа аԥеиԥш
30 31
аҟны иамаз аҵакы. Уи иахәҭаны иԥхьаӡазар акәхап арҭ аформақәа
алитературатә бызшәа иазныжьзар еиӷьуп ҳәа (хь ахаҭыԥан х
ахархәара еиԥш иҟоу).
Аԥсуа литературатә бызшәа аструктура аҿиара
Ишдыру еиԥш, алитературатә бызшәа, иара аҵакыҵәҟьала
ҳазнеиуазар, уи аҿиара еиҳарак изыдҳәалоу раԥхьатәи асахьаркыратә профессионалтә литература аҟалареи, уи наҟ-наҟ аизҳазыӷьареи роуп, ажәлар рҿаԥыцтә ҳәамҭақәа, рҿаԥыцтә поетикатә
традициақәа шьаҭас иаманы. Ҳәарада, егьырҭ абызшәатә стильқәа
аҭҵаарадырра-рҿиаратә, апублицистикатә уҳәа рҵакгьы маҷӡам,
аха асахьаркыратә литература абызшәа аилазаашьа абызшәа аганқәа зегьы шаныԥшуа еиԥш, урҭ ирныԥшуам. Убри аҟнытә уамашәа
иубо иҟам зны-зынла алитературатә бызшәа асахьаркыратә бызшәа изадырҳәало, иаанаго уи мацара акәушәа ргәы изабо. Аԥсуа
сахьаркыратә литературатә бызшәа ашьақәгылареи аҿиареи рыхьӡ
адҳәалоуп уи ахыҵхырҭаҿы игылаз Д. Гәлиа инаиркны, С. Ҷанба,
А. Ҷочуа, М. Аҳашба, иара убас урҭ иаарыҵагылаз абиԥара ҿыц: И.
Коӷониа, Ӡ. Дарсалиа, М. Лакырба, И. Папасқьыр, Б. Шьынқәба уб
иҵ. Аԥсуа литература арҿиараҟны аус хадақәа мҩаԥган 1920-30-тәи
аш. рзы. Убри аамҭазы ауп ашьақәгылара ианалагагьы иеиуеиԥшым аԥсуа литература ажанрқәа: ажәабжь, ажәеинраала, адрама.
1925ш. азы Н. Марр ибзоурала иаартын аԥсуа бызшәеи алитературеи р-Академиа. Уи алитературатә бызшәа аҿиараҟны иалнаршаз
аусқәа маҷым. Зегьы раԥхьаӡа иргыланы, иазгәаҭатәуп А. Аҳашбеи
В. Кәыкәбеи иеиқәдыршәаз аԥсуа-аурыс, аурыс-аԥсуа жәарқәа.
1930 ш. азы ари Академиа иҭнажьит иара убас абызшәадырреи алитературеи ирызкны атерминологиатә жәар. 1933 ш. азы иҭыҵуеит
Д. Гәлиа иусумҭа «Аԥсуа бызшәа иаазыркьаҿу аорфографиа». Ари
аусумҭаҿы раԥхьаӡа акәны ишьақәыргылоуп аԥсуа ҩыразы иаку
аԥҟарақәа.
Абызшәадырҩы В. Кәыкәба ари аусумҭа дахцәажәо иҩуан:
«Ииашаны иеиуеиԥшым абызшәа аформақәа рыҟнытә иалкаатәуп,
инормоуп ҳәа ишьақәырӷәӷәатәуп руак, аха уи иаанагом акы
иашоуп, егьи иашам ҳәа. Абызшәа аформақәа зегьы иашоуп,
урҭ рҭоурыхтә ҿиара аганахьала ҳахәаԥшуазар, аха аҩраан ҩышьаԥҟараны акы алхтәуп, зегьы ирзиеиԥшны иҟаҵатәуп». Д.
Гәлиа иусумҭаҟны адиалекттә формақәа руак алхны инормоуп ҳәа
ишьақәирӷәӷәаз ыҟоуп, аха ҩба-ҩба вариант ззынижьызгьы ҟалеит.
Анормақәа рышьақәыргылараҟны дзықәныҟәоз абжьуатәи адиалект ауп. Иаҳҳәап:
1. Уажәтәи аамҭатә формақәа – уаит, уеит, уоит, оит, от
рахьынтә – оит: иҟасҵауаит, иҟасҵуаит, иҟасҵуеит, иҟасҵуоит,
иҟасҵоит иҟасҵоит;
2. Иҟалаша аамҭатә рбагақәа – лагь, лакь, лак рахьынтә – лак;
3. Асуффикс наҵы, наҵа рахьынтә – наҵа;
4.Аҭаҳцәа, аҭаацәа рахьынтә – аҭаацәа;
5. Ахалара, ахәнара – рыҩбагьы уб. егь.
Хә. С. Бӷажәба 1958 ш. азы иҭижьуеит «Аԥсуа аорфографиа
аԥҟарақәа» захьӡыз иусумҭа, аԥсуа литературатә бызшәа анормақәа рышьақәыргыларазы иалхыз акомиссиа иднаҵаз ала.
Автор ари аусумҭаҟны аԥсуа литературатә бызшәа нормак
азаагаразы иеиуеиԥшым абызшәатә вариантқәа рахьынтә акы алкаараҿы дшазнеиз, урҭ шаҟа абызшәа иалаҵәаз, асахьаркыратә
ҩымҭақәа рыҟны аԥыжәара ироуз ауп. Абри иаҿырԥшны анорма
ашьақәыргылараҟны ҩба-ҩба форма нимыжьыр амуа аҭагылазаашьа ахьцәырҵыз ҟалеит, аха излауала урҭ раԥыхра иҽазишәеит.
1. Уажәтәи аамҭаҟны аҟаҵарба ашьаҭа а ала инҵәозар иҩтәуп
– оит, ацыбжьыҟақәа рыла инҵәозар – уеит (дцоит, аха дыҩуеит);
2. Аҟаҵарба ашьаҭа аа, ҳа, у, и рыла инҵәозар, иҩтәуп уеит –
уажәтәи аамҭаҟны, уан – ииасхьоу аамҭаҟны (дкаҳауеит, дкаҳауан;
дааиуеит, дааиуан; иҩуеит, иҩуан);
3. Аҭагылазаашьатә елементқәа рыла ишьақәгылоу аинфиниттә ҟаҵарбақәа рыҟны иҩтәуп -ш, -ахь (с, з, с’, з’, ах
ракәымкәа): (дышцо, дахьцо);
4. Ажәақәа рыҩнуҵҟа ма рҵыхәтәа абжьыҟа ацны ма иацымкәа
иаҳԥыло рахьынтә иалхтәуп абжьыҟа зцу: алабақәа (алабқәа
акәымкәа), агьама (агьам акәымкәа), аҽага ( аҽаг акәымкәа),
агәара (агәар акәымкәа), аҩаша (аҩаш акәымкәа), амҽыша (амҽыш
акәымкәа).
32 33
5. Ажәақәа рыҩнуҵҟа ма рынҵәамҭаҿы а/ы аныҟоу, иҩтәуп ы
– аџьыба (аџьаба акәымкәа), аԥхын (аԥхан акәымкәа) уб. иҵ.
Аԥсуа литературатә бызшәа раԥхьатәи ашьаҿақәа инадыркны
бзыԥтәи адиалект аҟнытә иалалаз ажәақәа рацәоуп. Хә. Бӷажәба
арҭ ажәақәа алитературатә бызшәа иазныжьтәуп ҳәа иԥхьаӡеит,
урҭ абжьыуатәи авариантқәа шрымоугьы: аџьықәреи – аԥш, анаша
– акьынтыр, ажыга – абаҳа, ахьчԥаԥыр – аԥарԥалыкь, ааҵәа – асакь,
ашьыршьаф – азынҵиар…
Абасала, аԥсуа литературатә бызшәа еиднакылоит ихадароу, еиҳа иманшәалоу аморфологиатә, асинтаксистә, адиалекттә ҷыдарақәа. Убри ала иалкаауп афонетикатә еилазаареи, аморфологиатә структуреи, ишьақәырӷәӷәоуп ихадароу
аорфографиатә ԥҟарақәагьы.
Алексика аганахьала азҵаара аартуп, избан акәзар, алексика зегьы реиҳа аԥсахрақәа ззымариоу хәҭоуп. Ирацәоуп маҭәарк арбаразы адиалекттә вариантқәа ахархәара ахьроуз, маҭәарк ҩ-хьӡык
анаиуа, ма ажәак афонетика-морфологиатә вариантқәа аманы:
акәырҷыжь – абарбал, агәаҵәыхь – агәаҵәкра, аашьышь – аҳәаҵыс.
Аԥсуа диалекттә ажәақәа алитературатә бызшәа ахаҭәаареи, арбеиареи рыҟны ԥымкрыда иахьынӡахәҭоу ахархәара роулароуп, аха
алитературатә бызшәа аҵарадырра аларҵәара инадҳәаланы, иара
еиҳа-еиҳа ахархәара ҭбаахоит, адиалектқәа рҷыдара лаҟәуеит.
Абызшәа ажәартә еилазаараҟны зегьы реиҳа иҿио, зыҽзырҭбаауа хәҭоуп атерминологиа: аполитикатә, аҭҵаарадырра-техникатә, арҵага-педагогикатә уҳәа рыла. Араҟа иазгәаҭатәуп иааидкыланы аурыс бызшәа анырра иҟанаҵо, аха уеизгьы аԥыжәара амоуп
ахатәы бызшәатә маҭәахәқәа рхархәарала атерминқәа раԥҵара.
Аԥсуа бызшәа азеиԥшуаажәларратә функциа еиҳа-еиҳа аҽарҭбаауеит, аԥсҭазаараҿы иҟало аԥхьацарақәа ирыдҳәаланы. Атерминологиа ашьақәгылараҟны, раԥхьаӡатәи аамҭақәа инадыркны
(аҩыра анцәырҵ аахыс), атерминқәа аус рзура иаҿуп. Раԥхьаӡа
XIX ашәышықәса 30-тәи ашықәсқәа рзы иаԥҵан «Атерминологиа, аорфографиа ркомитет». Уи иалан З. Агрба (ахантәаҩы), В.
Кәыкәба (амаӡаныҟәгаҩ), Д. Гәлиа, С. Ҷанба, А. Ҳашба, М. Аҳашба,
Н. Ҭаркьыл. Ари акомитет алахәылацәа 1935 ш. азы русураҿы
изықәныҟәаша алкаақәа шьақәдырӷәӷәоит:
1. Иеиуеиԥшым аполитикатә, анаука-техникатә терминқәа
(аԥсуа бызшәаҿы иҟам) аагалатәуп аинтернационалтә ажәеилазаара аҟнытә;
2. Ахархәара рзутәуп ахатәы ажәақәа. Урҭ рахьынтә иалкаатәуп
еиҳа ажәлар ирылаҵәоу.
Атерминологиатә усурақәа наҟ-наҟ, иеиуеиԥшымыз аҭагылазаашьақәа ирыхҟьаны, акыр инкыланы иҟан (1930-50-тәи шш.)
Сталини Бериеи рнапхгарала Қырҭтәыла аиҳабыра имҩаԥыргоз
ацәгьарақәа ирыдҳәаланы. Аха 1954 ш. азы атерминологиатә усура шьҭыҵуа иалагеит. Убри аахыси уажәи рыбжьара аԥсуа бызшәа
иаланагалеит ҵыхәаԥҵәара амаӡамкәа ицәырҵуа адырра ҿыцқәа
азырбаша атерминқәа, ажәа ҿыцқәа.
Иеиуеиԥшым аамҭақәа рзы аԥсуа ҩыратә литературатә бызшәаҟны ицәырҵыз ажәа ҿыцқәа, атерминқәа рахьынтә иҟоуп
даараӡа иманшәалахаз, жәытәаахысгьы иҟаз ахатәы ажәоушәа
иахьа игәнаҳкыло. Иаҳҳәап, аграмматикатә терминқәа:
ахьыӡҟа – ахьыӡҟа – ахьӡ аҟнытә ишьақәгылаз;
ахьыӡцынхәра – ахьӡ ацынхәра аҟнытә;
аҟазшьарба – аҟазшьа арбара аҟнытә;
аҟаҵарба – аҟаҵара арбара;
ашьҭынгыла – ашьҭахь агылара;
аԥынгыла – аԥхьа агылара уб. иҵ.
Ишаҳҳәахьоу еиԥш, имаҷым аҵарадырра иадҳәаланы ишиашоу
аурыс бызшәахьынтә иаланагалаз атерминқәагьы: аручка, аперо,
ашкол, акласс, апарта, атетрадь, ажурнал. Урҭ рхыԥхьаӡараҿы
иҟоуп аҵакы ҿыц зауз аԥсуа жәытә ажәақәа: ашәҟәы – адинхаҵаратә
ҵакы змаз ахәаџьа шәҟәы, иаҳҳәап, ацәа иҭаӡны, аԥшьыркца
асахьа аҭаны рыхәда иахыршьуаз – алаԥш шәҟәы; аҵара– иарбанзаалак акы аҵарахьынтә ашколтә ҵарала ахархәара: ихәарҭам, ибзиоуп – ахәшьаратә аҵаратә балқәа рахь аиагара – ихәарҭам ,
даара ихәарҭам , ибзиоуп , даара ибзиоуп . Имаҷым иара
убас аурыс бызшәахьынтә ажәа ахәҭақәа хазы-хазы реиҭагарала
иаԥырҵаз ажәақәа: асахьаҭыхра, аԥсабараҭҵаара, ахсаала, аԥышәара аҭира, ашәҟәыҭра, амшынҵа…
Урҭ рышьақәгылашьа зеиԥшроу иаҿырԥшны, иазгәаҭазар
ҟалоит абарҭ реиԥш иҟоу ихадароу ажәахырҿиааратә хкқәа:
34 35
1. Аԥсуа бызшәа амаҭәахәқәа рхархәара;
2. Аԥсуа бызшәеи аурыс бызшәеи рымаҭәахәқәа реибыҭара;
3. Аурыс ажәақәа аԥсуа грамматикатә рбагақәа рыцҵара;
4. Аурыс ажәақәа хәҭа-хәҭала реиҭагара (калькирование);
5. Аԥсуа жәытә ажәақәа аҵакы ҿыц рыҭара.
1971 ш. азы еиҿкаан аҳәынҭқарратә комиссиа. Ари акомиссиа
хықәкыс иаман аԥсуа литературатә бызшәа аҿиара апроцесс напхгара азура, амҩақәҵара, уи зегьы ирзеиԥшу милаҭтә бызшәаны иҟаларц
азы ишахәҭоу аԥсуаа ркультура амаҵ азнауртә еиԥш. Хыхь иарбоу
ажәахырҿиаагатә хкқәа ирыбзоураны, абызшәа аганқәа излахаҭәааз
даара ирацәоуп: аҭҵаарадырра-техникатә, азеиԥшуаажәларраполитикатә, аекономикатә, амедицинатә, ақыҭанхамҩатә, аҵаратәарҿиаратә уҳәа уб. иҵ. Зхала иҟоу атерминқәа инарываргыланы
абызшәа хаҭәаауан иара убас ажәеицааирақәа, афразеологизмқәа,
аҿыц еилкаарақәа азырбо рыла. Иаҳҳәап: аҭӡы газеҭ, зҽаԥсазтәыз
артист, ақыҭантәи асовет, ар ҟаԥшь, Асовет еидгыла, алхратә
округ, амилаҭтә политика…
Иҟоуп иара убас аинтернационалтә ажәақәа, аԥсуа цхыраагӡатә
ҟаҵарбақәа рацҵарала ишьақәгылаз: агитациа ҟаҵара, апропоганда азура, ареконструкциа азура…
Абызшәа ажәартә еилазаара аҿиараҟны аҭыԥ ӷәӷәа ааннакылоит
ажәытә ажәақәа аҵакы ҿыц рыҭаны ахархәара:
алхра (ииҭахыз алихит) – алхра (выборы);
ақәыӷәӷәара (диқәыӷәӷәеит) – ақәыӷәӷәара (ударение);
ахәмарра (ахәыҷы дыхәмаруеит) – ахәмарра (асценаҿы);
ацыра (ача ацыра) – ацыра (слог);
аҭынчра (ауаҩ ҭынч) – аҭынчра (мир);
ахыц (ахысга) – ахыц (скобка);
амаӡаныҟәгаҩ (амаӡа ныҟәызго) – амаӡаныҟәгаҩ (секретарь);
ацҳаражәҳәаҩ (ажәа анҵара) – ацҳаражәҳәаҩ (посол).
Атерминологиатә усурақәа ирыдҳәалоуп иеиуеиԥшым атерминологиатә жәарқәа раԥҵара. Уи аганахьала имаҷым иҟаҵоу,
раԥхьаӡа иҭыҵыз инаркны, иахьа уажәраанӡа иҭыҵхьоу, иаҳҳәап:
Н. Марр – Аԥсуа-аурыс жәар. Аҟәа, 1926 ш.; А. Аҳашба В. Кәыкәба
– Аурыс-аԥсуа жәар. Аҟәа, 1928 ш.; Д. Гәлиа –Атерминологиа алитературеи абызшәадырреи ирызкны. Аҟәа, 1933 ш.; Аурыс-аԥсуа
азеиԥшуаажәларратә-политикатә терминологиатә жәар, АБНИИ.
Аҟәа, 1935 ш.; Хә. Бӷажәба – Аԥсуа орфографиа аҩышьаԥҟарақәа.
Аҟәа, 1958 ш.; Т. Ҳалбад – Алингвистикатә терминқәа ржәар. Аҟәа,
1980ш.; А. Хьециа – Аурыс-аԥсуа економикатә жәар. Аҟәа, 1982ш.;
Аспорттә терминқәа ржәар. Аҟәа, 2002 ш.; А. Генко – Аԥсуа-аурыс
жәар. Аҟәа, 1996 ш.; Л. Саманба – Аԥсуа бызшәа аомонимқәа ржәар.
Аҟәа, 1987 ш.; Н. Аршба, С. Наҷҟьебиа – Дырмит Гәлиа ибызшәа
ажәар. Аҟәа, 1986 ш.; Аԥсуа бызшәа аҩышьаԥҟарақәа. Аҟәа, 1997 ш.;
С. Кьышьмариа, Е. Шамба – Аурыс-аԥсуа физикатә терминқәа. Аҟәа,
1999 ш.; Аԥсны аԥсабараҵара иазку ажәартә материалқәа. Аҟәа, 1995
ш.; К. Шьаҟрыл, В. Конџьариа, Л. Ҷкадуа – Аԥсуа бызшәа ажәар. Аҟәа,
1986-87 ш.; С. Наҷҟьебиа – Аурыс-аԥсуа археологиатә жәар. Аҟәа,
2003 ш.; В. А. Касланӡиа – Аԥсуа бызшәа ажәар. Аҟәа, 2004 ш.
Аморфологиа аԥсуа ҩыратә-литературатә бызшәа шьаҭас иамоу ажәлар рцәажәаратә рҿырҳәалатә бызшәоуп, убри аҟнытә
урҭ еиҟәыҭханы бзанҵыкгьы иҟамлацызт, еснагь еизааигәан
аҩыратә бызшәеи уи ашьаҭа – ацәажәаратә бызшәеи. Ҳәарада,
аҩыратә бызшәа аморфологиатә система ԥсахра дук ианымиеит, егьырҭ абызшәатә система ахәҭақәа реиԥш. Уи иахҭысыз
ԥсахрақәак еиҳарак изыдҳәалоу модельқәак рхархәара, рфункциа аҭбаахареи, даҽа шьоукы – рылаҟәреи роуп. Уи убарҭоуп
раԥхьаӡа акәны ицәырҵыз аԥсуа шәҟәы «Аԥсуа буквар» ала.
Иаҳҳәап, араҟа аффикстә ахьыӡтә ажәахырҿиаара асистемаҟны
ахархәара еиҳа иҭбаахоит жәытә аахысгьы ацәажәаратә бызшәа
иалаз асуффиксқәа -ҩы//ҩ, -га. Урҭ рыбзоурала ишьақәгылеит
ажәа ҿыцқәа: ашәақьчаԥаҩы, аиҿкааҩы, арҵаҩы, аҵаҩы, ачарӡҩы,
аҿыхҩы, агәаҟҩы, ажьаҩы уб. иҵ. Аха урҭ рахьынтә иҟалеит мчыла,
иҟаҵаз ажәақәа, ишнеи-шнеиуаз абызшәа иаднамкылаз, иарӡыз.
Иара убас ахархәара ҭбаахеит амыругатә суффикс -га, аҟаҵарбатә
шьаҭақәа ирыцланы ажәа ҿыцқәа рышьақәыргылараҟны: артыга,
ахнырҳәыга, абамбагәылх-га, аныхга, ахсага (аныга, аҽага, аҳәҳәага
ирҿырԥшны).
Егьырҭ асуффиксқәа рахьынтә иалкаазар ҟалоит:
асуффикс -ра – ахьыӡтә шьаҭақәа ирыцланы абстракттә ҵакы
змоу аилкаара аазырԥшуа: адура (слава), агәмаҷра, амцшаҳаҭра,
алахьыцәгьара, агәыӷәӷәара;
36 37
асуффикс -тә//тәи – ахьыӡтә шьаҭақәа рыҟнытә аҿыц еилкаарақәа шьақәзыргыло – акласстә, арҵагатә, Европатәи, аорфографиатә, адемократиатә, римтәи, аимператор, иерусалимтә апатриарх, иудеатә аԥшьаҩы (абнатә, амҿтәы, ашәҵатәы, уаҵәтәи
иаҿырԥшны);
ашьҭынгыла -ҿынтә//нтә ахаҭыԥан -тә: Ижәжәла абни аҿытә
зегьы; Дара рҿытә дшаауаз; Абжьҩык рҿытә лара дызԥҳәысхада;
асуффикс -ны: Шәымшәакәа шәцаны ирашәҳә сашьцәа Галилеиаҟа ицараны ишыҟоу; Дыргыланы изҵаауан иаб ихьӡитәраны
ииҭахызеи ҳәа.
Аҟаҵарба аамҭатә формқәа зегь рахьынтә еиҳа лассы-лассы
ахархәара рымоуп:
1) уажәтәи – иҟалаша аамҭа рбагақәа – оит, -уоит // уеит, -оит
// оот // от: Дцоит ашкол ашҟа; Аӡаҿы сыӡсуоит; Сара ацха еизызгуоит; Иахьаҭахыу дцоит; Абас аҳәот;
2) ииасхьоу инагӡоу иацу афиниттә суффиксқәа -ит, -т рыла
ишьақәгылоу: Ацгәы акәац зегьы афеит; Аҳәынаԥқәа аԥҳәыс ашша
ахьыҟалҵаз гәарҭеит; Иара шьыжьӡа дгылт;
3) ииасхьоу инагӡам асуффиксқәа -уан, -уон, -он: Ананыр аҿы
инеигон; Есышьыжь аӡахьы дцуан; Амшә ацәа рҭиуан;
4) иҟалаша I, II асуффиксқәа -п, -шт: Есышьыжьымҭантәи
имаҭәақәа дрышьҭалап; Саргьы сцашт.
Аԥсуа бызшәаҿы ирацәоуп амодалтә аффиксқәа, ажәақәа,
ажәеидҳәалақәа,
аҳәоуқәа иеиуеиԥшым ацәаныррақәа аазырԥшуа:
аџьшьара, ашьақәырӷәӷәара, агәрагара, агәеилаԥшра,
алакҩакра,
агәрамгара, ахақәымгәыӷра уб. иҵ. Урҭ рахьынтә
имаҷым аҩыратә асахьаркыратә литература иаднакылаз, еиҳарак
апоезиаҟны. Аҩыратә бызшәа раԥхьатәи апериод азы инарҭбааны
ахархәара зауз рахьынтә иалкаазар ҟалоит, асуффикс -ӡа
(амчхаратә ҵакы аманы): Ашәаԥыџьаԥ гылоуп ицәҳәыԥшӡа, аӡқәа
аҵаа рхыуп ицәышӡа (М. Аҳ.).
Даара цәгьаӡа аҽашәеит
Аха амалаӡа иааԥсеит (М. Лак.);
Иумоу уара иузхаӡоит (Д. Гә.);
Асуффикс -қәа (изныкымкәа иҟало арҿиара аазырԥшуа):
Адәқәа рцәаӷәақәоит
Аԥасақәа ларҵақәоит
Гәара ӷәӷәала икәдыршақәоит.
Аҩыратә литературатә бызшәа иаланагалеит ацәажәара
бызшәаҟынтә иахьа имаҷны ахархәара змоу, мамзаргьы зынӡа
иӡыз аформақәа, иаҳҳәап, ашьҭынгыла ахьҟа: Дигеит иԥсы шҭаз
ажәҩан ахьҟа.
Ахәҭаҷқәа -тәа, -еи: Ари зегьы сара сзы ауп-тәа; Адацқәа
ааурԥшыр иҩоит-тәа; Ус ауп, аха уи ҭыӷьк ицәысфахьеитеи.
Аидҳәалага -иа: Ичмазаҩу еиқәаҵәахоит, иа иҩажьхоит.
Аԥсуа ҩыратә бызшәа асинтаксистә система шьаҭас иамоуп ажәлар рцәажәаратә бызшәа, аҩыра ҟалаанӡа ҿырҳәалатәи
абызшәа анормақәа. Аҳәоу аҟны ажәақәа реишьҭагылашьа цоит
абас: азыхҳәаа, ихадам аҳәоу хәҭақәа, нас азҳәа. Азҳәа еснагь аҳәоу
анҵәамҭаҿы игылоуп. Ари еиԥш аишьҭагылашьа аауеит ажәлар
рцәажәаратә бызшәаҟынтә. Аҩыратә бызшәа анцәырҵ нахыс,
иқәныҟәо иалагеит абри аишьҭагылашьа. Аха аҳәоу аструктура
еиҭакрақәакгьы иахысит, аԥсуа бызшәа аҩнуҵҟатә асинтаксистә
структура аҿиара иадҳәалаз, аха еиҳарак атәым бызшәа аныррала.
Аҳәоу аструктура иахҭысыз аԥсахрақәа иреиуоуп:
1. Аҳәоу аҟны алахәыратә, арлахәыратә еицааирақәа аҳәоу
цыла афункциа назыгӡо аҳәоу ралалара;
2. Аҳәоу хкы ҿыцқәа рцәырҵра аиҭагатә, апублицистикатә
литература аныррала;
3. Аҿыц ажәеидҳәала хкқәа рцәырҵра, еиҳарак атрибутивтәқәа (аҳәаақәҵеи иҳәаақәнаҵои);
4. Аинверсивтә ҳәоуқәа рыҿиара.
Аҳәоу мариақәа инарываргыланы, иҟоуп иеилоу, инеиҵыху,
ииеиуеиԥшым аинфиниттә еицааирақәа згәылоу аҳәоуқәа. Аҳәоу
аструктура аилазаара еиҳа аҽарҭбаауеит иеиуеиԥшым астильқәа
(асахьаркыратә, апублицистикатә, аҵаратә-педагогикатә) рцәырҵра иадҳәалоу, иара убас аурыс бызшәа анырра иҟанаҵаз ала.
Ауахәаматә литература аиҭагара, агазеҭ «Аԥсны» ианылаз астатиақәа, арҵагатә шәҟәқәа реиқәыршәареи уҳәа аԥсуа ҳәоу аилазаара акыр идыруадаҩит, аԥсуа цәажәаратә бызшәа излеиԥшқәамыз
ҟалеит, уимоу, џьара-џьарагьы аилкаара уадаҩны, еилататаны иҟанаҵеит. Иаҳҳәап, иуԥылоит атәым бызшәақәа ирызҷыда
ҟазшьаз ахҭынхьаатә формақәа асуффикс -ха ахархәарала, еиҳарак
38 39
ауахәаматә еиҭагамҭақәа рыҟны: Изычҳаз дыҿыххоит (Евангелие);
Зыҽҳаразкуа длаҟәхоит (иара уа, 23). Имаҷым иара убас аԥсуа ҳәоу
аструктура зынӡа иацәтәыму аилазаашьа ахьыҟалаз: Убасҟан Иисус
иеиҳәеит: «Уԥшишь асабша иутәым шыҟарҵауа» (Евангелие, 109).
Ауахәаматә литература аиҭагамҭақәа рыҟны ахархәара роуит иара убас иеилоу ихьԥшу аҳәоуқәа, аидҳәалагақәа «избан
акәзар», «убри аҟнытә» рыла ишьақәгылоу, иаҳҳәап: Аҩ-ҿа
ахаҭа иҭеиҭәуам, избан акәзар, аҩ-ҿа ахаҭа ԥнажәоит (Евангелие, 109); Адгьыл ҵысрагьы ҟалашт, убри аҟнытә амлашьреи
аилаҩеиласрагьы ҟалоит (Евангелие, 104).
Аҳәоу аструктура еиҳа имариоуп анбан шәҟәқәеи арҵага
шәҟәқәеи рыҟны. Уаҟа еиҳарак ахархәара рымоуп азыхҳәааи,
азҳәеи, акы-ҩбеи ихадам аҳәоу хәҭақәа, иаҳҳәап: Акалам аахәаны
уҩы; Иаргьы ашкол ашҟа дцеит. Арҵага шәҟәқәа рыҟны ахархәара
рымоуп азҵааратә, адԥхьаларатә ҳәоуқәеи, аинверсивтә ҳәоуқәеи,
еиҳарак аиҭагамҭақәа рыҟны аҳәоу хәҭақәа реишьҭагылашьа
аиқәырхаразы: Ииоуп амҩаҿы аҽеиқәыԥсаны бгахәыҷык. Икит аԥсыӡ
уардынк азна. Ԥшьҩык амаҵуцәа имоуп Саша (Ариф., 7).
Наҟ-наҟ А. Ҷоҷуа ирҵага шәҟәқәа рыҟны арҭ аилагарақәа риашан, иахьақәнагаз ахархәара рыҭан иеиуеиԥшым ааҭгыларатә
дыргақәа: аҿарҵәиқәа, акәаԥқәа ҩба, аҵәаӷәа, ахыц: Ақьаҳиа аҳ
иҿы днеин ус иҳәеит: «Уи хаала иҭиуам, ахәгьы игауам; иқәшәх уҳәар
– иқәаҳхп, уаҳа ҳҭахӡам (А.№.); Саби сареи, сашьцәеи аԥш ҿаҳхуан,
сани саҳәшьеи – аҟәыд (А.№.).
Ишыҟаҵәҟьоу (буквально) аиҭагарақәа раан, ҳәарада, аиҭагамҭақәа ирнымԥшыр алшомызт урҭ зтәыз абызшәа аграмматикатә конструкциақәеи аҳәоу аилазаашьеи. Ауахәама-динхаҵаратә
еиҭагамҭақәа, апериодикатә кьыԥхьымҭақәа рыҟны аурыс бызшәа
апублицистикатә стиль аныррала ирацәоуп ахархәара зауз
ииеиуеиԥшым ажәеицааирақәа, ажәалагалақәа: излаарыцҳауала,
излаҳаҳауала, иаҳҳәозар, иаагап, аҽакалаиаҳҳәозар; атәыла ахьчара,
ар ҟаԥшь реиқәырхара, ахәаҽыга газ, аокруг акомиссиа уб. иҵ. Убарҭ
рыдагьы, ирацәоуп аурыс бызшәа аныррала аԥсуа ҩыратә бызшәа
иаланагалаз асинтаксистә конструкциақәа, аха урҭ еиҳарак
арҵага шәҟәқәеи, агазеҭқәеи, аиҭагатә литературеи рыҟноуп
иахьаҳԥыло. Аԥсуа сахьаркыратә литератураҿы имаҷуп. Аԥсуа
сахьаркыратә литература, ианцәырҵ нахысгьы, изықәныҟәоз
ажәлар рҿаԥыцтә рҿиамҭақәа рсинтаксистә конструкциа ауп. Уаҟа
иаҳԥылоит иеиуеиԥшым аҳәоу хкқәа: имариоу, иеилоу, инеиҵыху,
инеиҵыхым, ажәабжьтә, азҵааратә, ааԥхьаратә, амапкратә уҳәа.
Урҭ зегьы ацәажәаратә бызшәа иазааигәоуп структурала, аха еиҳа
ирԥшӡоуп, ихаҭәаауп, ихыркуп, еилоуп иеиуеиԥшым аицааирақәа,
ажәалагалақәа, аҳәоулагалақәа рыла, иаҳҳәап: Абас ҳашьхарыуа
ҷкәын Елҟан, атәым жәҩан аҵаҟа, атәым дгьыл аҿы Урыстәылан
иҟалаз аманифест ихы изамырхәакәа, Мшаԥ албааԥшразы, иаамҭа
аанӡа идунеи ԥсахны, инарцәа-мҩа днықәлеит ихәԥҳа бзиахә,
аҭауад ду ибзоураны (Д. Гә.). Араҟа иеилоу аҳәоуқәа еиҳа ирацәоуп
имариоу раасҭа, аха реишьҭагылашьалеи рхархәашьалеи
еилыкка иҟоуп. Аԥсуа ҩыратә литературатә бызшәаҟны иаҳԥылоит
аинверсивтә конструкциа змоу аҳәоуқәагьы: аҳәоу хәҭақәа
реишьҭагылашьа аҭыԥқәа ԥсахны. Урҭ аиҭагамҭақәа рыҟны
ицәырҵуеит аурыс бызшәа аҳәоутә конструкциа аныррала, ахатәы
литератураҿы – асахьаркра арӷәӷәаразы, еиҳарак аҭыԥ рымоуп
апоезиаҟны: Аҵарақәа зегьы иреиҳау аҵара, иҟоуп рҳәоит шьоукы
џьара; Аҩыџьагьы ирҭахын дыргаразы лара, убри аҟнытә зынӡак
еимацәгьахеит дара (Д. Гә.).
1988 ш. азы А. Џь. Хьециа ажәа ҿыцқәа ирызкны иҭижьуеит амонографиа – «Анеологизмқәа аԥсуа бызшәаҿы» захьӡу. Араҟа автор
дырзааҭгылоит 1930-1988 шш. рзы аԥсуа литературатә бызшәаҟны
ицәырҵыз ажәа ҿыцқәа, урҭ зыдҳәалоу аекстралингвистикатә
ҭагылазаашьақәа азгәаҭаны, иаликаауеит зегьы реиҳа ахархәара
зауз ажәахырҿиааратә хыкқәеи, ажәахырҿиааратә маҭәахәқәеи.
Урҭ рыбжьара иҟоуп жәытәаахыс ахархәара змаз ахкқәа, иара убас
аҿыцқәагьы. Ирацәоуп ари ашәҟәаҿы иазгәаҭоу ажәа ҿыцқәа,
аамҭа-аамҭала еихшаны ҳбызшәа иалалаз. Аха усҟантәи аамҭазы
ишьақәгылаз ажәақәа иахьазы шьҭа инеологизмқәоуп ҳәа узрызҳәом. Урҭ рахьынтә иҟоуп иаразнак иажәыз, уимоу, зхархәара
зынӡа иаҟәыҵыз ажәақәагьы. Иҟоуп хәыҷы-хәыҷы иажәуа,
кыраамҭа ихьамҵуа, насгьы иарбан бызшәазаалак аҟны еиԥш,
иҟоуп ахаангьы имажәуа, еснагь иҿыцушәа, ааигәа иҟалаз ракәны
агәынкылара зауа ажәақәа. Урҭ ихадароу абызшәа ажәартә еилазаара шьақәзыргыло роуп. Араҟа ақәра ду змоу, ажәытәӡа зны иҟалаз
ажәақәагьы иҿыцҳаҳараӡа иацы-иахьеи иҟалазшәа ахархәара
шрымац иаанхоит. Иҟоуп, иаҳҳәап, ахьыӡқәа – ан, аб, аԥҳа, аԥа,
анду, абду, аиашьа, аиаҳәшьа; аҟаҵарбақәа – ацара, агара, абара,
аҵара, аҟалара, афара, ачара…; ахьыӡцынхәрақәа – сара, уара, бара,
иара, лара, ҳара…; аҟазшьарбақәа – аду, аԥшӡа, ахәыҷы, ау, акьаҿ,
аҟәыӷа. Аха убарҭ инарываргыланы, иҟоуп абызшәа иарӡуа ажәақәа
зынӡа ма аамҭала. Ажәақәа ыӡуеит урҭ иаадырԥшуа амаҭәарқәеи,
аилкаарақәеи аԥсҭазаара иахьаҩнахуа иахҟьаны, иаҳҳәап: агәымрықь,
аҳәарыша, аӡархәма, амақәа, ачыламс, ашьамҭлаҳә, аԥхашьахьа,
асапыџь,ахәԥҳа, аӡеи, анаӡеи, абаӡеи, ақьаҳиа, ауоу, акьалантыр… Абызшәаҿы иҟоуп иара убас ажәытә ажәақәа иҿыцу рыла
ианыԥсаххо: – амҳәыр – абҷаҭ, арԥызба – аҷкәын, аԥҳәызба – аӡӷаб,
ачара – афара…
Ирацәоуп абызшәаҿы аԥсуа ажәақәа аурыс ажәақәа рыла
ирԥсахуа: адәыӷба – апоезд, аишәа – астол, аҟәардә – аскам, абаџ
– горчица, адашьма – апол, ахмаҷыр – акрушка, абаҳа – алапатка…
Абарҭ рхыԥхьаӡараҿы иҟоуп нышәашьа змам аҭагылазаашьа:
аԥсыӡқәа жәытәаахыс аԥсуа хьыӡқәа ирымаз рхыхны, аурыс
хьыӡқәа рахь аиасра: ашәиаҟь – камбала, агәыцаԥшь – барабулька,
ахиаала – щука, аԥҟаш – сазан, акамшьиа – хамса, аҭрыс – селедка,
амлаӷәыр – лосось, акәырҭ – икра…
Аҵыхәтәантәи аамҭазы Аԥсны иҟалаз ахҭысқәа инарымаданы ицәырҵуа иалагеит даҽа неологизмқәак, иахьатәи аҭахрақәа
ирықәшәо, иаҳҳәап: ахьԥшымра, азхаҵара, ацҳаражәҳәаҩ, Аԥсны ахада, аԥыза-министр, аӡыргара, аҵакырадгьыл, ахәыцҵа, амшеикәшара,
алаҳәара, ателехәаԥшра, агәыҳалалра, ашәарҭадара…
Абас иҟоуп аԥсуа бызшәа алшарақәеи амчхарақәеи, уи еснагь
изҭагылоу аамҭа аҽақәнаршәоит, иара аԥызҵо аԥсуа жәлар рҭахрақәа
инарықәыршәаны. Аха иахьа, даҽа аамҭанык еиԥшымкәа
иҟоу аҭагылазаашьақәа инарымаданы, аԥсуаа абызшәа дуқәа ихырхыр, урҭ рнырра иаҿамгылар, дара рбызшәа рымпыҵԥшша иахьцаиахьаа рымбаӡакәа ирцәыӡыр ҟалоит. Ус шаҟа бызшәа ыӡхьоузеи!
Убри аҟнытә еснагь агәаҽанызаара аҭахуп, абызшәа аныӡ, аԥсуа
жәларгьы милаҭк аҳасабала ишыӡуа дырны. Нас иҳарааигәарым
ҳара ҳхала ҳаҿҳәара!
Афонетика
Афонетика – ажәаҳәа шьҭыбжьқәа рсистема ҭызҵаауа
абызшәадырра иахәҭоуп. Атермин бырзен бызшәала
иаанагоит «ашьҭыбжь».
Афонетика иҭнаҵаауеит ажәаҳәа шьҭыбжьқәа рыҟалашьа, урҭ
ракустикатәи рартикулиациатәи ҟазшьақәа, урҭ рҽыԥсахрақәа,
ацырақәа, ажәа ақәыӷәӷәара, аинтонациа.
Абызшәақәа рҿы ашьҭыбжьқәа ҭырҵаауеит акустикатә ҟазшьақәа рганахьалеи артикулиациатә ҟазшьақәа рганахьалеи.
Акустика аганахьала ашьҭыбжь ҟазшьақәас иамоуп: аҳаракыра,
амч, атембр, аура. Ашьҭыбжь аҳаракыра абжьытә бжьындақәа
рыҵыс-ҵысра ахыԥхьаӡара иахьыԥшуп, иагьаарԥшуп секундк ала
иҟало агерц ала. Ашьҭыбжь амч, мамзаргьы аинтенсивра, абжьытә
бжьаандақәа рыҵыс-ҵысра амплитуда иахьыԥшуп, уи аарԥшхоит
адецибелқәа рыла. Ашьҭыбжь атембр ихадоу атони аобертонқәеи реилазаашьа иадҳәалоуп. Ашьҭыбжь аура иара аҳәаразы иаҭаху аамҭа
иадҳәалоуп, ашьҭыбжь аҳәара атемп шаҟа иццаку аҟара имаҷхоит
ашьҭыбжь аура, уи иаҳа идухоит атемп ццакымзар (иласымзар).
Ашьҭыбжьқәа рартикулиациатә ҟазшьақәа аарԥшхоит
ажәаҳәатә органқәа иеиуеиԥшым русушьала.
Ашьҭыбжьқәа ракустикатәи рартикулиациатәи ҟазшьақәа ҭырҵаауеит аексперименттә методқәа рыла. Урҭ рахьтә иаҳа ахархәара
рымоуп акустикатәи асоматикатәи. Аԥхьатәи ахь иаҵанакуеит
аспектрографиатәи асциллографиатәи аметодқәа. Асоматикатә
ахь иаҵанакуеит арентгенографиатә метод. Аԥсуа бызшәа ашьҭыбжьқәа рахь бзыԥтәи адиалект иаҷыдоу ацыбжьыҟақәа жәба: с’,
з’, с˚, з˚, ӡ’, ц’, ҵ’, х’, х’ ә заҵәык ҭҵаауп арентгенографиатә метод
ала (шәахә. Х. С. Бгажба. Бзыбский диалект абхазского языка. Тбилиси, 1964).
Азгәаҭа: Ишаԥу еиԥш, аԥсуа шьҭыбжьқәа зегьы аԥшьыркцатә
архәақәа ирҭакуп.
42 43
Ашьҭыбжьқәа рартикулиациа
Атермин артикулиациа алатин бызшәахьтә иаагоуп,
 иаанагоит ашьҭыбжьқәа рыҟалараан ажәаҳәатә
органқәа русура. Артикулиациатә аспект афизиологиатә аспект ҳәагьы ирыԥхьаӡоит.
Ауаҩытәыҩса иажәаҳәатә аппарат шьақәгылоуп: арыԥҳақәа,
ахәламшәы, абжьытә бжьындақәа ацны, аҟырҟы, аҿы, аҿаҵа,
абз, абзҷыда, ахаԥыцқәа, ақьышәқәа, аԥынҵа агәаҩарақәа
рыла. Ашьҭыбжь аҟалареи аҳәареи рҿы иалахәуп иара убас ирацәаӡаны ауаҩытәыҩса инервқәа, идақәа.
Ихадароу ажәаҳәатә органқәас иԥхьаӡоуп: хыхьтәи, ҵаҟатәи
ақьышәқәа, абз – уи аԥхьатәи, агәҭантәи, ашьҭахьтәи ахәҭақәа;
альвеолақәа ҳәа изышьҭоу хыхьтәи ахаԥыцқәа рышьаҭақәа
рҿы иҟоу ақәацәрақәа; аҿыҵа ӷәӷәа, аҿыҵа тата; аԥынҵа
агәаҩара, ахәламшәы, абжьытә бжьындақәа, урҭ рыбжьара
иҟоу абжьытә гәаҩара, аҟырҟҷыда, абронхқәа, арыԥҳақәа,
агәыбжьыҵҟьа.
Ашьҭыбжьқәа рыҟалараан арыԥҳақәа рыҟнытә аҳауа цәқәырԥа
ҩеиуеит, уи ахәламшәы ибжьысуеит, уаҟа иҟоуп абжьытә бжьаандақәа, урҭ еизааигәахо, еицәыхарахо аҳаиртә цәқәырԥақәа аритмикатә ҵыс-ҵысрақәа рнарҟаҵоит, уи амузыкатә тон шьақәнаргылоит, уи атон (абжьы) абжьыҟақәеи, асонортәқәеи, иҵару
ацыбжьыҟақәеи рылҵуеит. Ахәламшәы аҟнытәи аҳаиртә цәқәырԥа
зны аҟырҟы иҭысуеит, нас аҿи аԥынҵеи ргәаҩарақәа.
Ашьҭыбжьқәа рыҟалараан даара ихадароу афункциа амоуп
аҿы агәаҩара. Абзи ақьышәқәеи русура иахьыԥшны аҽаԥсахуеит
аҿы агәаҩара арезонатор, уи иахҟьаны иҟалоит иеиуеиԥшым
абжьыҟа шьҭыбжьқәа.
Ахаԥыцқәеи аҿаҵеи рҿы абз иааннакыло аҭыԥи ақьышәқәа
ралархәреи рыбзоурала иҟалоит ииеиуеиԥшым ацыбжьыҟақәа.
Аҿы агәаҩара ганкахьала ақьышәқәа рыла ихыркәшоуп, ашьҭахь ала – аҿыҵа татала, уи нҵәоит абызҷыда (язычок) ала. Аҿаҵа
тата, мамзаргьы аҿыҵатә ԥарда алада ианлеиуа, аҳауа ацәқәырԥа аԥынҵала иҭыҵуеит, убысҟан ишьақәгылоит аԥынҵатә шьҭыбжьқәа м, н.
Ажәаҳәатә органқәа шоит апассивтә – имҵысуа, активтә –
иҵысуа аорганқәа рыла.
Активтә ҳәа иԥхьаӡоуп аорганқәа: абжьытә бжьаандақәа, аҿыҵатә ԥарда, абз, ақьышәқәа. Апассивтә ҳәа иԥхьаӡоуп имҵысуа
ажәаҳәатә органқәа: аҿаҵа кьакьа, ахаԥыцқәа.
Абжьыҟақәеи ацыбжьыҟақәеи рартикулиациатә ҟазшьақәа
еиԥшӡам. Иеиуеиԥшым абжьыҟақәа рыҟалара абз аҳаракыра, абз
ганла ашьҭазаара, ақьышәқәа русура иалҵшәоуп.
Иеиуеиԥшым ацыбжьыҟақәа рартикулиациа абжьы цқьеи, абжьы хәанчеи, урҭ ахьыҟало аҭыԥи, рыҟалашьеи, ирыдҳәалоуп (ирхьыԥшуп).
Абжьыҟа шьҭыбжьқәа
Аԥсуаа-адыга бызшәақәа ргәыԥ иаҵанакуа зегьы рыҟны еиԥш,
аԥсуа бызшәаҿы иҳамоуп имариоу абжьыҟатә система, хыԥхьаӡара рацәала иеилоу ацыбжьыҟатә система. Уажәтәи аԥсуа
бызшәаҿы иҟоуп ҳәа иԥхьаӡоуп абжьыҟа шьҭыбжьқәа фба: а,
ы, е, о, и, у. Урҭ рахьтә ихадоу абжьыҟақәа а, ы роуп.
Ирацәаӡаны апозициақәа рҿы (ажәа агәҭани ажәа анҵәамҭаҿи)
абжьыҟа ы абжьыҟа а аҟнытә ишҳауз шьақәырӷәӷәоуп.
Абжьыҟақәа е, о афонетикатә ԥсахрақәа ирыхҟьаны, иара аԥсуа
ажәақәа рҿы нас иҟалаз бжьыҟақәаны иԥхьаӡоуп: е, о ҳԥылоит
иара убас атәым бызшәақәа рахьтә иаагоу ажәақәа рҟынгьы.
Аԥсуа бызшәаҿы еиҳарак иаҳԥыло асонантқәа, абжьы цқьа
зхоу ацыбжьыҟақәа й, ў роуп: ақьышәтә ў-и, абзгәҭантәи йи. Урҭ ахархәара рымоуп ихалои илаҟәуеи (восходящие и нисходящие) адифтонгқәа рҿы абжьыҟа наӡақәа а, ы, е, о рыцны.
Урҭ ақәыӷәӷәарагь рызныҟәгом, цырак аҿы абжьыҟақәа анрыцу,
ацыра рзыҟаҵом: ай-ра, а-у(ы)с, ўа-ра, а-й(ы')=ка, а-д(ы)ў, ей-ҭа,
а-доў=ҳа убас егь.
Аха аԥхьатәи апозициаҿы цырак аҿы и, у рхала ианаанхо,
ацыраҟаҵара рылшоит: и-ԥа, у-ԥа, и-цеит, у-цеит, и-напы убас иҵ.
Ишдыру еиԥш, абжьыҟақәа анҳауа, арыԥҳаҟынтә иҩеиуа аҳауа
абжьытә бжьаандақәа арҵысуеит, уи иахҟьаны аҳауа цәқәырԥаны
44 45
аҿы аҩнуҵҟа инеиуеит, уаҟа абз аҳаракыреи иахьышьҭоу ариади
иахҟьаны ииеиуеиԥшым абжьыҟақәа ҳнаҭоит.
Абжьыҟа а анҳауа, ҳрыԥҳақәа рҟынтәи иҩеиуа абжьы цқьа
ҳҿы аҩнуҵҟа ирҭбааны иҭысуеит, ҳабз агәҭа ҵаҟатәи ҳҿаҵаҿы
ишьҭоуп, убри алагьы иҳауеит ҵаҟатәи аҳаракыра, агәҭантәи
ариад иаҵанакуа абжьыҟа а.
Агәҭантәи аҳаракырахь иаҵанакуеит абжьыҟа шьҭыбжьқәа
е, о. Урҭ аныҟало, абз агәҭантәии ашьҭахьтәии азқәа зны
аҿаҵахь аҩада иҩаскьоит, нас илаҟәуеит алада.
Хыхьтәи аҳаракырахь иаҵанакуеит абжьыҟақәа и, ы,
у. Урҭ аныҟало, абз аԥхьатәи, агәҭантәи, ашьҭахьтәи ахәҭақәа
хыхьтәи аҳаракыра аҟынӡа рҽышьҭырхуеит.
Иахьаҵанакуа ариад ала абжьыҟақәа шоит – аԥхьатәи, агәҭантәи, ашьҭахьтәи ариад иатәу абжьыҟақәа ҳәа. Аԥхьатәи
ариад иатәу абжьыҟақәа анышьақәгыло ҳабз аԥхьатәи ахәҭа
аҽышьҭнахуеит агәҭантәи аҳаракыра аҟынӡа е аан, хыхьтәи
аҳаракыра аҟынӡа и аан. Абжьыҟа а анышьақәгыло ҳабз агәҭа
ҵаҟатәи ҳҿаҵа агәҭаҿы ишьҭоуп. Убри аҟнытә а аҵанакуеит
агәҭантәи ариад ҵаҟатәи аҳаракыра. Абжьыҟа ы анышьақәгыло
ҳабз агәҭа аҽышьҭнахуеит хыхьтәи аҳаракыра аҟынӡа. Убри аҟнытә
уи аҵанакуеит агәҭантәи ариад хыхьтәи аҳаракыра. Абжьыҟа а
анышьақәгыло ҳҿы иаҳа иаартуп ы анышьақәгыло аасҭа. Убри
аҟнытә ы а еиҳа иаркуп. Ашьҭахьтәи ариад иатәу абжьыҟа о
анышьақәгыло, ҳабз ашьҭахьтәи ахәҭа аҽышьҭнахуеит агәҭантәи
аҳаракыра аҟынӡа. Убри аҟнытә о аҵанакуеит ашьҭахьтәи ариад
агәҭантәи аҳаракыра. Абжьыҟа у анышьақәгыло, ҳабз ашьҭахьтәи
ахәҭа аҽышьҭнахуеит хыхьтәи аҳаракыра аҟынӡа. Убри аҟнытә уи
аҵанакуеит ашьҭахьтәи ариад хыхьтәи аҳаракыра.
Азгәаҭа: архәақәа ирҭакхоит аҳәараан иҟоу, аха аҩышьаԥҟарала
иаамыҩуа ы.
Алабиализациа аганахь ала – ақьышәқәа русура алахәрала
абжьыҟақәа шоит ҩбаны: алабиализациа змоуи измами ҳәа.
Алабилизациа змоу рахь иаҵанакуеит абжьыҟақәа о, у, урҭ
рыҟалараан ихадоу артикулиациа ақьышәқәа русурагьы алахәуп.
Егьырҭ абжьыҟақәа зегьы алабиализациа змам роуп.
Абжьыҟа а ихадоу бжьыҟоуп аԥсуа бызшәаҿы. Уи ҳԥылоит ажәа
апозициақәа зегьы рҿы: алагаламҭаҿы, аҩнуҵҟа, анҵәамҭаҿы:
амра, ашьаҭа, аԥсуа.
Ажәытәӡатәи аԥсуа шьагәыҭқәа рҿы цыбжьыҟацыԥхьаӡа
абжьыҟа а рыцын ҳәа ирыԥхьаӡоит, уи иаанагоит – ажәақәа
бжьыҟала иҭырҭәааны иҟан ҳәа.
Цыбжьыҟацыԥхьаӡа изцыз абжьыҟа а иамамызт афонематә
ҟазшьа, уи иахҟьаны иара иахҭысит ирацәаны афонетикатә
ҽыԥсахрақәа: кырџьара зынӡа ибыжьшәеит: ан<ана, иаҿшәырԥшы: анацәа, аб<аба, иаҿшәырԥшы абацәа убас ирацәаны. Кырџьара абжьыҟа а ыиасит абжьыҟа ы ахь
ажәа аҩнуҵҟеи анҵәамҭеи рҿы, еиҳарак ақәыӷәӷәара анамазгьы (иаҿшәырԥшы: ақәыӷәӷәаратә позициа иӷәӷәоу позициоуп, егьырҭ абызшәақәа рҿы), ианамамызгьы: аҿы<аҿа,
иаҿшәырԥшы аҿагылара абаза бызшәаҿы ҿа; ахы<аха (ах’а),
иаҿшәырԥшы ахаҭа, абаз. –хъа; аҿыц<аҿац, иаҿшәырԥшы аҿа;
аҩныҵра<аҩнаҵра, иаҿшәырԥшы аҩнаҭа; ашьхыц<ашьхац, иаҿшәырԥшы ашьха убас ирацәаны.
Абжьыҟа а аасҭа иаҳа иҭшәоу, иарку абжьыҟа ы кырӡа иԥсыҽуп
аԥсуа бызшәаҿы, ажәа аҩнуҵҟеи алгамҭеи рыда, уи ҳԥылаӡом ажәа
алагамҭаҿы: аҭыԥ, адгьыл, аҽы, адәы уб. иҵ. (иазгәашәҭ: абжьыҟа
а абжьыҟа ы ахь ииасӡом ажәа алагамҭаҿы).
Ақәыӷәӷәара змам ы ицәырҟьа-цәырасуа, аиррационалтә
(ифонемам) ҳәа иашьҭоуп, избанзар уи ажәаҿы ҭыԥк иадҳәалам,
еиҭанеиҭасуеит, уи аҟазаареи аҟамзаареи ажәа аҵакы аԥсахӡом
(аҳәашьа еицанакуазаргьы), ацыбжьыҟақәа рхыԥхьаӡара иахьыԥшуп, уи ацыраҟаҵага ҳәа иашьҭоуп.
Иаҳҳәап, х-цыбжьыҟак цырак аҿы ианеиқәшәо ы гылоит
актәии аҩбатәии рыбжьара:
абжьы: сыбжьы, шәыбжьы, рыбжьы, абыжьқәа;
аԥшра: сыԥшуеит, быԥшуеит, шәыԥшуеит;
ԥшь-цыбжьыҟак цырак аҿы ианеивагыло, ы цәырҵуеит
аҩбатәи ацыбжьыҟа ашьҭахь: дсыпҟеит, дрыпҟеит;
Хә-цыбжьыҟак цырак аҿы ианеивагыло, ы цәырҵуеит
ҩынтә: актәи ацыбжьыҟа ашьҭахьгьы, ахԥатәи ацыбжьыҟа
ашьҭахьгьы:
46 47
дшәеит – ы ыҟам, избанзар ацыраҿы иҟам х-цыбжьыҟак;
дымшәеит – актәи ацыраҿы х-цыбжьыҟак ыҟоуп, ы гылоуп
актәи ацыбжьыҟа ашьҭахь;
дсыршәеит – актәи ацыраҿ ԥшь-цыбжьыҟак ыҟоуп, ы
цәырҵуеит аҩбатәи ацыбжьыҟа ашьҭахь;
дысмыршәеит – актәи ацыраҿы хә-цыбжьыҟак еивагылоуп, ы–қәа ҩба цәырҵуеит актәии ахԥатәии ацыбжьыҟақәа
рышьҭахь.
Абжьыҟа ы ажәа алагамҭаҿы иаҳԥылаӡом ажәа ахала ианыҟоу,
аха апредикативтә ажәеидҳәалаҿы ақәыӷәӷәара змоу азҳәа –
аҟаҵарба аԥхьа ишиашоу игылазар «Д» ариад иатәу ахаҿырбага
и ала иаарԥшу азыхҳәаа – ахьыӡҟа ма азырхатә харҭәаага,
аҟаҵарбаҿы и быжьшәоит азыҳәан, аҟаҵарба ашьаҭа алагамҭаҿы
иаанхоит ақәыӷәӷәара змоу абжьыҟа ы:
аҭыԥ, аҭыԥқәа ыҟоуп – и-ыӡуеит, аха аҭыԥ саԥхьа и(ы)ҟоуп,
аҭыԥқәа рацәаны и(ы)ҟоуп – и-ыӡӡом; аҳаскьын, аҳаскьынқәа
ыҵысхуеит – и-ыӡуеит, аха аҳаскьын, аҳаскьынқәа напыла и(ы)цысхуеит – и-ыӡӡом уб. егь.
Уи адагьы, ажәаформақәа ралагамҭаҿы ақәыӷәӷәара аныҟәгаразы ицәырҵуеит ҳәа ирыԥхьаӡоит абжьыҟа ы:
абла: сыбла, шәыбла, рыбла;
аԥара: сыԥоит, дыԥоит, шәыԥоит уб. иҵ.
Адхалара аҵаки аҟаҵарба ахаҿқәеи аазырԥшуа арбагақәа рҿы
егьырҭ ахаҿқәа зегьы рывараҿ ицәырҵуазар ақәыӷәӷәара змам
ацыраҟаҵага ы ма ақәыӷәӷәара ныҟәызго ы, –тәи ахаҿы
арацәа хыԥхьаӡара арбага ҳ – авараҿы хымԥада ицәырҵуеит
ақәыӷәӷәара змоу ма измам абжьыҟа а:
ала: сыла, была, рыла, аха ҳала;
аҩны: сыҩны, быҩны, рыҩны, аха ҳаҩны;
аԥшра: сыԥшуеит, быԥшуеит, шәыԥшуеит, аха ҳаԥшуеит;
ақәҵра: сықәҵуеит, бықәҵуеит, шәықәҵуеит, аха ҳақәҵуеит уб.
иҵ.
Адхаларатә формақәа ма аҟаҵарба ахаҿытә формақәа рҿы
егьырҭ ахаҿырбагақәа рывараҿ иҟамзар ы, –тәи ахаҿы арацәа хыԥхьаӡара арбага ҳ авараҿгьы иҟалом а:
аҽы: сҽы, бҽы, уҽы, шәҽы, рҽы, ҳҽы;
ацара: сцоит, бцоит, шәцоит, ҳцоит.
Афонемара – аҵакеиҩдырааратә функциа анагӡашьала
ақәыӷәӷәара змоуи измами ы-қәа еиԥшым. Аԥсуа бызшәаҿы
ақәыӷәӷәара амч шыӷәӷәоу еиԥш, уи аҵакеиҩдырраратә функциагь амоуп, алексикатә ҵакы змоу ажәа қәыӷәӷәарада иԥгоит,
аҵакы ацәыӡуеит. Убри аҟнытә, ақәыӷәӷәара змоу абжьыҟа ы
фонемоуп, измам – фонемаӡам, уи ацыра шьақәыргылара
афункциа ауп инанагӡо.
Абжьыҟа шьҭыбжьқәа е, о аԥсуа бызшәаҿы нас иҟалаз
шьҭыбжьқәоуп, иҳауит аԥсуа ажәақәа рҿы еиҳарак адифтонгқәа
аи, ау рҟынтәи арегрессивтә ассимилиациа, насгьы иаҳа имаҷны
адифтонгқәа иа, уа рҟынтәи апрогрессивтә ассимилиациа иахҟьаны: аи>еи: сараи> сареи, шәараи > шәареи, алаи > алеи, абнаи >
абнеи, игаит > игеит;
иа>ие>е: иасымша >иесымша >есымша, Иашба >Иешба >Ешба,
Иашыра >Иешыра >Ешыра;
ау>оу: аура > иоура, соура, дыҟауп > дыҟоуп, дтәауп > дтәоуп,
Ҷлау > Ҷлоу уб. иҵ.
Абжьыҟақәа е, о ҳԥылоит иара убас атәым бызшәақәа рахьтә,
еиҳарак аурысшәахьтә иаагоу, ажәақәа рҿы. Ажәытәан ҿырҳәала
аԥсшәа иалалаз ажәақәа рҿы урҭ аҽыԥсахрақәа рыхҭысит: генерал
> аинрал, офицер > афицар, водка > ауатка уб. иҵ.
Аха нас аҩыратә мҩала аԥсшәа иалало ажәақәа рҿы е, о
рҽырыԥсахӡом:
театр > атеатр, океан > аокеан, кино> акино, школа > ашкол уб. иҵ.
Ашьҭыбжьқәа и, у абжьыҟақәа ҳәа иарбоуп аԥсуа графикаҿы. Аха аԥсуа бызшәаҿы иҟоу, шамахамзар, асонантқәа (абжьы
цқьа зхоу) ацыбжьыҟақәа роуп. Традициала урҭ абжьыҟабжақәа
ҳәа ирышьҭоуп. Ацыраҟаҵага ы егьырҭ ацыбжьыҟақәа рыбжьара ахархәара шамоу еиԥшҵәҟьа, ахархәара амоуп асонантқәа – ацыбжьыҟақәа рҿгьы:
абжьы: сыбжьы, у(ы)бжьы, и(ы)бжьы, рыбжьы, ҳабжьы;
амхы: сымхы, у(ы)мхы, и(ы)мхы, рымхы, ҳамхы;
аҩра: сыҩуеит, у(ы)ҩуеит, и(ы)ҩуеит (дара), ҳаҩуеит;
48 49
анхара: сынхоит, у(ы)нхоит, и(ы)нхоит, ҳанхоит.
И, у асонантқәа – ацыбжьыҟақәа ақәыӷәӷәара рызныҟәгом,
уи афункциа анагӡаразы, егьырҭ ацыбжьыҟақәа рыҟны еиԥш, урҭ
рывараҿы ицәырҵуеит абжьыҟа ы:
аҵла: сыҵла, у(ы)ҵла, и(ы)ҵла, шәыҵла, ҳаҵла;
амҩа: сымҩа, у(ы)мҩа, и(ы)мҩа, шәымҩа, ҳамҩа;
ацәара: сыцәоит, у(ы)цәоит, быцәоит, и(ы)цәоит, ҳацәоит.
Асонантқәа й, ў анеивагылоугьы, ақәыӷәӷәарагь рызныҟәгом,
ацырагь рзыҟаҵом азы, ирыбжьагылоит ы: у(ы)и, и(ы)убеит, у(ы)
иныҳәеит, и(ы)убаз, у(ы)игеит уб. иҵ.
Ақәыӷәӷәара аҵыргәас абжьыҟа ы цәырҵуеит ажәа алагамҭаҿы,
уаҟа уи ныҟәызгаша даҽа бжьыҟанаӡак ахьыҟам азы.
Ажәа аҩнуҵҟеи анҵәамҭеи рҿы ақәыӷәӷәара змоу ы цәырҵӡом,
иара ахатә ҭыԥаҿы игылоуп, ажәа ашьаҭа иатәуп.
Ацыбжьыҟа й ҳәашьала абжьыҟа и ианазааигәахо ыҟоуп иара
иазыманшәалахо позициақәак рҿы: анú (ан(ы)и акәымкәа), абрú
(абр(ы) й акәымкәа), акәмú (акәм(ы) й акәымкәа) уб. иҵ.
Абжьыҟабжақәа й, ў ацыра аҟаҵара рылшоит позициа
заҵәык аҿы: ажәа алагамҭаҿы, даҽа бжьыҟак ма цыбжьыҟак
рыцымкәа, рхала ацыраҿы иангылоу:
и – иԥа, у – ԥа, и – ла, у – ла, и – цеит, у – цеит, у – иыҳәеит, и –
уыҳәеит, и – ноугеит, у – неигеит, у – хаҭа, и – хаҭа, и – зыуҳәеит,
и – уаҭәаршьеит, у – хылԥа, и – хыл’ԥа, у – ҭынха, и – ҭынха уб. иҵ.
Ари еиԥш аҭагылазаашьа аныҟоу: ажәаҿы й, ў префиксқәаны
(ақәыӷәӷәара усгьы ирызныҟәгом), рышьҭахь ицо ацыра цыбжьыҟа заҵәык (ҩба ма еиҳаны акәымкәа) ала ианалаго ауп.
Ацырашара аԥҟара инақәыршәаны, ҩ-бжьыҟак рыбжьара игылоу
цыбжьыҟак анаҩстәи ацырахь ииасуеит: абжьыҟа + ацыбжьыҟа
+ абжьыҟа: ала, цырала ишоит: а–ла; уԥа, цырала ишоит: у – ԥа;
инапы, цырала ишоит: и – напы; ушьапы, цырала ишоит у – шьапы
уб. иҵ.
Ус акәымкәа асонантқәа й, ў цырак аҿы даҽа бжьыҟа наӡак,
ма цыбжьыҟак рыцзар, ацыра рзыҟаҵом: ай – ра, йа–ра, аў – ра, ўа
– ра, а – ў(ы)с, й(ы)б – жьаӡит, ў(ы)б – жьаӡит уб. иҵ.
Уажәтәи аҩышьаԥҟарақәа инарықәыршәаны, аҩышьа
армариаразы асонантқәа и, у раԥхьагьы, рышьҭахьгьы ацыраҟаҵага ы-гьы, ақәыӷәӷәара ныҟәызго ы-гьы иахьцәырҵуа
мацара акәымкәа, зехьынџьара иҩтәым ҳәа иԥхьаӡоуп: аус,
аду, аика, адау, ишьҭихит, умацара, имацара, ибжьаӡит уб. иҵ.
Позициа заҵәык аҿы и, у раԥхьа ы ҩлатәуп ҳәа иԥхьаӡоуп: уи
ақәыӷәӷәара аманы, и, у злоу ацыраҿ акәымкәа, уи аԥхьатәи
ацыраҿы игылазар: дҵәы-уеит, абжьы-уаа, ашьхары-уаа, сыуаажәлар, сы-уа, сы-иаҵәа, лы-иаҭым, аҽы-уаа, аԥсы-уак, (ажәа)
ы-иагатәуп, ды-иасуеит, ры-иаҳәа уб. иҵ.
АБЖЬЫҞАҚӘА АРТИКУЛИАЦИАЛА РЕИХШАРА
Абжьыҟа шьҭыбжьқәа
рҟазшьақәа
Абжьыҟақәа
аоуыеи
Аԥхьатәи ариад + +
Ариадқәа Агәҭантәи ариад + +
Ашьҭахьтәи
ариад + +
Хыхьтәи
аҳаракыра + + +
Аҳаракырақәа
Агәҭантәи
аҳаракыра + +
Ҵаҟатәи
аҳаракыра +
Ақьышәхаргьежьра
Ақьышәхаргьежьра змоу + +
Ақьышәхаргьежьра змам + + + +
50 51
АБЖЬЫҞАҚӘА РАРТИКУЛИАЦИАТӘ СХЕМА
Ариад Аԥхьатәи Агәҭантәи Ашьҭахьтәи
Аҳаракыра илабиалтәым илабиалтәу
Хыхьтәи иыу
Агәҭантәи е о
Ҵаҟатәи а
Ацыбжьыҟа шьҭыбжьқәа
Ишдыру еиԥш, ацыбжьыҟақәа рхыԥхьаӡара даара ирацәоуп
аԥсуа бызшәаҿы. Егьырҭ кавказтәи абызшәақәа рҿы еиԥш, аԥсуа
бызшәа иаҟазшьоуп акакалатәи, ҩба-ҩбалатәи, хԥа-хԥалатәи асистема змоу аидыларатәии акылааратәии ацыбжьыҟақәа, иԥшқоу,
иӷәӷәоу ацыбжьыҟақәа, алабиализациа змоу, измам, аҟырҟтәи,
ахәлымшәатәи цыбжьыҟақәа.
Ацыбжьыҟақәа рыҟалараан абжьы цқьеи абжьы хәанчеи шаҟа
иалахәу ала ацыбжьыҟақәа шоит абжьы хәанча злоуи асонортәқәеи рыла.
Абжьытә бжьаандақәа еизааигәазар, еибархханы иҵысҵысуазар, иҟалоит абжьы. Ус акәымкәа, абжьытә бжьаандақәа
еизааигәамзар, еибархханы имҵысуазар, абжьы ҟалаӡом. Арыԥҳаҟынтә иҩеиуа аҳауа аԥынгылақәа (аԥықәсыларақәа) аноуа, иҟалоит абжьы хәанча. Абжьи абжьы хәанчеи реизыҟазаашьа аҳауа
ацәқәырԥа амчхареи, аԥықәсылара аҟазшьеи, ажәаҳәатә органқәа
реибарххара амчи ирыдҳәалоуп.
Абжьы хәанчала ишьақәгылоу ацыбжьыҟақәа анырҳәо, аҿы аҩнуҵҟа иҟалоит аԥықәсыларақәа, урҭ ирыбжьысуеит иӷәӷәоу аҳауа
ацәқәырԥа, уи иарҿиоит абжьы цқьа иацны иҳаҳауа абжьы хәанча.
Абжьы хәанча ала ишьақәгылоу ацыбжьыҟақәа рахь иаҵанакуеит, асонортә цыбжьыҟақәа рыда, егьырҭ аԥсуа цыбжьыҟақәа
зегьы:
б, , п, д, , т, дә, ҭә, тә, ӡ, ц, , ӡә, цә, ҵә,
, ҽ, ҿ, џь, ч, , г, , к, гь, қь, кь, гә, қә, кә,
ҟ, ҟь, ҟә, в, ф, з, с, ж, ш, жь, шь, жә, шә, ӷ, х,
ӷь, хь, ӷә, хә, ҳ, ҩ, ҳә.
Асонортә цыбжьыҟақәа анаҳҳәо, ҳҿы аҩнуҵҟа ицәырҵуеит
аԥықәсыларақәа, аха иԥсыҽу аҳауа ацәқәырԥа урҭ ианрыбжьысуа,
зынӡа имаҷӡаны иҟалоит абжьы хәанча, еиҳа еиҳауп абжьы цқьа,
убри азыҳәан урҭ асонортәқәа –абжьы) ҳәа ирышьҭоуп.
Асонортәқәа рахь иаҵанакуеит: й, ў, л, м, н, р.
Абжьытә бжьаандақәа шаҟа иалахәу, насгьы ажәаҳәатә аппарат аибарххара амчи (еиҳарак активтә органқәа) ирхьыԥшны
абжьы хәанча злоу ацыбжьыҟақәа шоит идагәоу, иҵару ҳәа.
Идагәоу ацыбжьыҟақәа аныҟало, абжьы цқьа алахәӡам: абжьытә
бжьаандақәа еизаагәаӡам, еибарххаӡом, иҵыс-ҵысӡом. Идагәоу
ихәанчоу ацыбжьыҟақәа аныҟало, иҵару ихәанчоу ацыбжьыҟақәа
аныҟало аасҭа, иаҳа амч рыманы аус руеит активтә органқәа (иара
убас апассивтә органқәагьы).
Идагәоу ихәанчоу ацыбжьыҟақәа рахь иаҵанакуеит:
, п, , т, ҭә, тә, , к, қь, кь, қә, кә, ҟ, ҟь,
ҟә, ф, с, ш, шь, шә, х, хь, хә, ҳ, ҳә.
Иҵару ихәанчоу ацыбжьыҟақәа ҟалоит ихәанчоу абжьы
ицқьоу абжьы ацҵарала, урҭ рҳәараан абжьытә бжьаандақәа
еизааигәахоит, еибарххоит, иҵыс-ҵысуеит.
Иҵару ихәанчоу ацыбжьыҟақәа рахь иаҵанакуеит:
б, д, дә, г, гь, гә, ӷ, ӷь, ӷә,
в, з, ж, жь, жә, ҩ.
Шьақәгылашьала ацыбжьыҟақәа ршара
Аԥсуа бызшәаҿы иҟоуп акакалатәи, ҩба-ҩбалатәи, хԥа-хԥалатәи асистема змоу ацыбжьыҟақәа. Урҭ рҿы хаз-хазы иалкаатәуп
акылааратәқәа, аидыларатәқәа, аффрикатақәа, аидыларатәбжьысратәқәа, идырдыруа ацыбжьыҟақәа.
Акакалатәи асистема змоу ацыбжьыҟақәа акакала иаҳԥылоит:
р, л, м, н, и, у. Арҭ зегьы иҵару ацыбжьыҟақәа роуп.
Ҩба-ҩбалатәи асистема рымоуп акылааратә цыбжьыҟақәа.
52 53
Урҭ иҵаруи идагәоуи ацыбжьыҟақәа рыла еицааиуеит. Идагәоу
ацыбжьыҟақәа зегьы аспиратақәа (ақәыԥсычҳаратәқәа) роуп. Урҭ
аныҟало ажәаҳәатә органқәа еизааигәахоит, аха еидылом, акылаара рыбжьахоит, убра ибжьысуеит аҳауа ацәқәырԥа.
Ҩба-ҩбала иеицааиуа акылааратә цыбжьыҟақәа рахь иаҵанакуеит:
иҵару идагәоу
в ф
з с
ж ш
жь шь
жә шә
ӷ х
ӷь хь
ӷә хә
– ҳ
ҩ ҳә
Акылааратә цыбжьыҟақәа рыҟны иҟоуп ишәышәуа з, с, ишышуа ж, ш, жь, шь, жә, шә ацыбжьыҟақәа. Арҭ ашьҭыбжьқәа
рахь идагәоу ҳ аԥсшәаҿы иацәыӡит иҵару авариант, уи нханы
иҟоуп абаза бызшәаҿы: г – иҵару, ҳ – идагәоу акылааратә
цыбжьыҟақәа.
Акылааратәқәа рахь иаҵанакуеит асонортә цыбжьыҟақәа
й, ў.
Хԥа-хԥала иеицааиуа аимҟьаратә ма аидыларатә цыбжьыҟақәа роуп, урҭ анаҳҳәо ажәаҳәатә органқәа зны еидкьыслоит,
нас еимҟьаны аҳауа рыбжьысуеит. Аԥхьа игылоу иҵарқәоу роуп,
нас – идагәоу аспиратақәа ма ақәыԥсычҳаратәқәа ҳәа изышьҭоу,
ахԥатәи аҭыԥ аҿы игылоуп идагәоу абруптивтә ма иҿацоу ацыбжьыҟақәа.
Аспиратақәа ма ақәыԥсычҳаратә зрыхьӡу, урҭ рҳәараан аҳауа
рацәаны ирхылҵуеит, абруптивтә ма иҿацоу зрыхьӡу – урҭ рҳәараан ажәаҳәатә органқәа иҿацаны еидыслоит.
Хԥа-хԥала иеицааиуа аимҟьаратә (аидыларатә) цыбжьыҟақәа
рахь иаҵанакуеит:
аҵарқәа адагәақәа
аспиратақәа абруптивқәа
б  п
д  т
дә ҭә тә
ӡ ц 
ӡә цә ҵә
џь ч 
џҽҿ
г  к
гь қь кь
гә қә кә
– – ҟ
– – ҟь
– – ҟә
Абруптивтәқәа – иҿацоу ацыбжьыҟақәа ҟ, ҟь, ҟә ирымаӡам
ирышьашәалоу аҵарқәеи аспиратақәеи.
Аимҟьаратәқәа рахь иаҵанакуеит хԥа-хԥала иеицааиуа аффрикатақәагьы – зартикулиациа еилоу ацыбжьыҟақәагьы. Урҭ
рҳәараан ажәаҳәатә органқәа рыбжьара иҟоуп зны аидылара, нас
аҳауа зыбжьысуа акылаара.
Урҭ рахь иаҵанакуеит:
Аффрикатақәа
аҵарқәа адагәақәа
аспиратақәа абруптивқәа
ӡ ц 
ӡә цә ҵә
 ҽ ҿ
џь ч 
54 55
Арҭ рахьтә аԥхьатәи аҩ-риадк: ӡ, ц, , ӡә, цә, ҵә –
ишәышәуа ҳәа ирышьҭоуп, егьырҭ: , ҽ, ҿ, џь, ч,  –
ишышуа ҳәа.
Аффрикататә цыбжьыҟақәа рыҟалараан иҳамоу иеилоу аидыларатә – акылааратә артикулиациа абас иаадырԥшуеит:
ӡ=д+з ц= ҭ+с ҵ=т+с
џ=д+ж ҽ= ҭ+ш ҿ= т+ш
Аидыларатә – бжьысратәқәа рахь иаҵанакуеит аԥынҵатәқәа
м, н, урҭ рыҟалараан ажәаҳәатә органқәа еидыланы, аҳауа
ԥынҵала иҭыҵуеит (ҿыла акәымкәа), уахь иаҵанакуеит аҿылатәи,
ма аган-тәи л– гьы, уи аныҟало аҳауа ганла аҿы иҭыҵуеит.
Иахьыҟало аҭыԥи иалахәу ажәаҳәатә органқәеи рыла
ацыбжьыҟақәа ршара
Ацыбжьыҟақәа ахьыҟало аҭыԥ аилкааразы иахәҭоуп урҭ аныҟало зҽалазырхәуа аорганқәа: ахаԥыцқәа, абз, ақьышәқәа, аҿаҵа,
аҟырҟы, ахәламшәы иааныркыло аҭыԥ ашьақәыргылара.
Иахьыҟало аҭыԥ ала ихәанчоу ацыбжьыҟақәа еиԥшым активтәи
апассивтәи органқәа рартикулиациа ала. Активтә органқәас
иԥхьа-ӡоуп абзи ҵаҟатәи ақьышәи, пассивтәқәас – хыхьтәи
ақьышә, ахаԥыцқәа, аҿаҵа.
Активтә органқәа рыла ацыбжьыҟақәа шоит ҩ-гәыԥны:
ақьышәтәқәа,
абызтәқәа. Ақьышәтәқәа шоит даҽа ҩ-гәыԥк рыла:
1) ақьышәтә-қьышәтәқәа,
2) ақьышәтә-хаԥыцтәқәа ҳәа.
Ақьышәтә-қьышәтәқәа рахь иаҵанакуеит ацыбжьыҟақәа: б,
, п, м, ў.
Ақьышәтә-қьышәтәқәа анаҳҳәо, ҵаҟатәи ҳқьышә хыхьтәи
ҳқьышә иадкьыслоит, аҳауа урҭ ирыбжьҟьаны иҭысуеит.
Ақьышәтә-хаԥыцтәқәа рахь иаҵанакуеит ашьҭыбжьқәа
в, ф. Урҭ анаҳҳәо, хыхьтәи аԥхьатәи ҳхаԥыцқәеи ҵаҟатәи
ҳқьышәи еизааигәахоит, урҭ рыбжьара иаанхо акылаара аҳауа
бжьысуеит.
Ацыбжьыҟақәа шоит абз иааннакыло аҭыԥ ала: абзԥхьатәиқәа,
абзгәҭантәиқәа, абзшьҭахьтәиқәа. Абзԥхьатәиқәа рыҟны иалкаахоит ахаԥыцтәқәа, аҿаҵатә хаԥыцтәқәа.
Ахаԥыцтәқәа анышьақәгыло, ҳабз аԥхьатәи ахәҭа хыхьтәи
ҳхаԥыцқәа рышьаҭақәа нарыдкыланы, ирыдыӷәӷәалоит, аҳауа урҭ
еимҟьаны ирыбжьысуеит.
Ахаԥыцтәқәа рахь иаҵанакуеит:
д, , т, дә, ҭә, тә, ӡ, ц, , ӡә, цә, ҵә, з, с, н,
л.
Аҿаҵатә-хаԥыцтәқәа анышьақәгыло, ҳабз аԥхьатәи ахәҭа
хыхьтәи ҳҿаҵа акьакьара аҽаднарӷәӷәалоит, ҳабз анҵәамҭа, акыр
иаархәаны, алада иҟоуп.
Аҿаҵатә-хаԥыцтәқәа рахь иаҵанакуеит:
, џь, ҽ, ҿ, ч, , ж, ш, жь, шь, жә, шә, р, и.
Абзгәҭантәи ахь иаҵанакуеит асонант й. Уи аҟалараан аҽаланархәуеит абз азқәа ашьҭахьтәи ахәҭа, уи аҿаҵа агәҭахьы аҽышьҭнахуеит.
Абзшьҭахьтәиқәа (ма аҿаҵашьҭахьтәиқәа) анышьақәгыло,
ҳабз азқәа ашьҭахьтәи ахәҭа хыхьтәи ҳҿаҵа ататара аҽаднакылоит.
Абзшьҭахьтәиқәа( аҿаҵашьҭахьтәиқәа) рахь иаҵанакуеит:
г, , к, гь, қь, кь, гә, қә, кә, ӷ, ӷь, ӷә, х, хь,
хә.
Афарингалтәқәа – аҟырҟытәқәа рахь иаҵанакуеит ҟ, ҟь,
ҟә. Арҭ ацыбжьыҟақәа анаҳҳәо, ҳабз ашьаҭа аҟырҟы иадкьыслоит, нас арҭ аорганқәа еимҟьаны, аҳауа рыбжьысуеит.
Аларингалтәқәа – ахәлымшәытәқәа рахь иаҵанакуеит: ҩ, ҳ,
ҳә.
Аларингалтәқәа – ахәлымшәытәқәа – абзҷыдатәқәа анышьақәгыло, абз ашьаҭа ахәламшәы иазааигәахоит, урҭ рыбжьара иҟало
акылаара иҭысуеит арыԥҳаҟынтәи иҩеиуа аҳауа.
Абзԥхьатәи ацыбжьыҟақәа апассивтә орган аусушьала ишоит
ахаԥыцтәқәеи аҿаҵатә-хаԥыцтәқәеи ҳәа.
Ахаԥыцтә цыбжьыҟақәа аныҟало, абз аԥхьатәи ахәҭа аҽышьҭнахуеит хыхьтәи аԥхьатәи ахаԥыцқәа рышьаҭақәа рқәацәрақәа
(ральвеолақәа) рахь.
56 57
Абзԥхьатәи ацыбжьыҟақәа рахь иаҵанакуеит:
т, д, ц, с, з, н, л.
Аҿаҵа-хаԥыцтә цыбжьыҟақәа рыҟалараан абз анҵәамҭа
ашьҭахьҟа ихоуп, уи ала иҟанаҵоит аԥықәсылара аҿаҵа кьакьаҿы,
ахаԥыцқәа рышьаҭақәа ирхьысны.
Аҿаҵа-хаԥыцтәқәа рахь иаҵанакуеит:
ч, ш, ж, р.
Апассивтә орган аусушьала абзшьҭахьтәиқәа иҿаҵашьҭахьтәиқәоуп, урҭ анышьақәгыло, абз азқәа ашьҭахьтәи ахәҭа аҿаҵа
татахь аҽышьҭнахуеит. Урҭ рахь иаҵанакуеит:
г, гь, гә, к, кь, кә, , қь, қә, х, хь, хә.
Аԥсуа цыбжьыҟақәа шоит иӷәӷәоу, иԥшқоу ҳәа. Иӷәӷәоу
ацыбжьыҟақәа ирымаӡам иҷыдоу артикулиациа, иԥшқәоу ацыбжьыҟақәа рышьақәыргылараан ихадоу артикулиациа иацлоит абз
агәҭантәи ахәҭа аҿаҵа кьакьахь ахалара.
Ҩба-ҩбала ишьақәгылоу иӷәӷәоу-иԥшқоу ацыбжьыҟақәа рахь
иаҵанакуеит:
г – гь,  – қь, к – кь, ҟ – ҟь, ж – жь, ш – шь,
ӷ – ӷь, х – хь,  – џь, ҽ – ч, ҿ – 3.
Аԥшқақәа рахьтә ацыбжьыҟақәа жәба аарԥшуп арԥшқага дырга
ь рыцҵаны, егьырҭ иԥшқоу ацыбжьыҟақәа ҩба ч,  ирымаӡам
арԥшқага дырга.
Ацыбжьыҟа шьҭыбжьқәа рартикулиациа хада ақьышәқәа русура анрыцлалак, иҳауеит ақьышәхаргьежьратә цыбжьыҟақәа.
Ацыбжьыҟа ҩ ада, урҭ зегьы аарԥшуп адырга ә рыцҵаны:
д – дә,  – ҭә, т – тә, ӡ – ӡә, ц – цә,  – ҵә, г
– гә,  – қә, ҟ – ҟә, ж – жә, ш – шә, ӷ – ӷә, х – хә,
ҳ – ҳә, ҩ.
Аԥсуа бызшәаҿы аидыларатә шҭыбыжьқәеи акылааратә шьҭыбыжьқәеи
рҿы иҳамоуп:
1) ишәышәуа ацыбжьыҟақәа:
ӡ, ц, , ӡә, цә, ҵә, з, с;
2) ишышуа ацыбжьыҟақәа: , ҽ, ҿ, џь, ч, , ж, ш,
жь, шь, жә, шә.
Афонетикатә ҽыԥсахрақәа
Ажәаҳәа анымҩаԥысуа, ашьҭыбжьқәа хаз-хазы акәымкәа,
аки-аки еидҳәаланы еишьҭагылоит. Уи иахҟьаны ашьҭыбжьқәа
дара-дара еинырны аҽыԥсахрақәа рыхҭысуеит. Урҭ аԥсахрақәа
иеивагылоу ашьҭыбжьқәа рҟазшьақәа ма ақәыӷәӷәара иахҟьоит.
Иҟоуп афонетикатә позициа иахҟьо аҽыԥсахрақәа – апозициатә
ҽыԥсахрақәа, иҟоуп афонетикатә позициа иахымҟьо, акагьы
иахьыԥшым – аспонтанттә ҽыԥсахрақәа.
Абжьыҟақәа рҽыԥсахрақәа
Аԥсуа бызшәаҿы абжьыҟақәа рхыԥхьаӡара, ацыбжьыҟақәа
рхыԥхьаӡара аасҭа, акыр ишмаҷугьы, афонетикатә ҽыԥсахрақәа
зыхҭысуа еиҳарак абжьыҟақәа роуп. Амч ӷәӷәа змоу адинамикатә
қәыӷәӷәареи апозициатә ҽыԥсахрақәеи ирыхҟьаны, аԥсуа ажәақәа,
ашьаҭақәа, ашьагәыҭқәа рыҟны иҟалеит ирацәаны аԥсахрақәа,
еиҳарак абжьыҟақәа рбыжьшәара, рыԥсыҽхара, рҽыԥсахра. Аԥсуа
бызшәеи уи иазааигәоу абызшәақәеи рҿы ҭоурыхла ажәа шьаҭақәа
рҿы цыбжьыҟацыԥхьаӡа абжьыҟа ацын ҳәа ирыԥхьаӡоит. Аха наҟнаҟ афонетикатә ԥсахрақәа ирыхҟьаны абжьыҟақәа быжьшәеит,
еиҳарак аԥсшәаҿы ихадоу абжьыҟа а. Уи иалҵшәаны ажәа аформаҿы џьарак еивагыланы хԥа-ԥшьба цыбжьыҟа анаҳԥыло ыҟоуп,
урҭ реиҟәыҭхаразы, еиҳа еилыкка игаларцазы ицәырҵуа иалагеит
ацыраҟаҵага ицәырҟьа-цәырасуа аиррационалтә цыбжьыҟа ы.
I. Ақәыӷәӷәара змам абжьыҟа а ирацәаӡаны иӡит ақәыӷәӷәара
змоу ацыра ашьҭахьтәи апозициаҿы:
ан < ана иаҿшә. анацәа
аб < аба иаҿшә. абацәа
ашьҭа < ашьаҭа иаҿшә: ашьапы
абз < абза иаҿшә. арбзара
амш < амша иаҿшә. есымша
аҷкәын < аҷкәына иаҿшә. ҷкәынак
асарқәа < асарақәа
58 59
аҵарқәа < аҵарақәа
асса < асаса – са аредупликациа – (аҩбатәра)
иф < úфа иаҿшә. афара уб. иҵ.
II. Ақәыӷәӷәара змам а быжьшәар ауеит (иаҳа имаҷны) ақәыӷәӷәара змоу ацыра аԥхьатәи апозициаҿгьы.
зны < заны абаз.заны
саргьы < сарагьы иаҿшә. сара
аиҵбы < аиҵабы аиҵаба иаҿшә. аиҵа, аиҵба
ҩба < ҩаба иаҿшә. жәаҩа
хԥа < хаба иаҿшә. жәаха
аҭра < аҭара иаҿшә. аҩнаҭа, аҭазаара
аџьџьаҳәа < аџьаџьаҳәа – џьа аредупликациа уб. иҵ.
III. Абжьыҟа а ақәыӷәӷәара анамоугьы иԥсыҽхоит, иаҳа иҭшәахоит, ииасуеит абжьыҟа ы ахь, уи ахҭыс иаҳа ирацәоуп ашьаҭа
аҩнуҵҟа, аха имаҷымкәа иаҳԥылоит ажәа анҵәамҭаҿыгьы:
агәыӷра < агәаӷра иаҿшә. агәаҭа, агәала
аҿыц< аҿац иаҿшә. аҿа
ахылԥа < ахалԥа иаҿшә. ахаҭа, абаз.хъа
хыхь< хахь бзыб. хахь
аӡәыр< аӡәар иаҿшә. аӡәаӡәа
ахы< аха иаҿшә. ахаҭа, ахада, абаз. хъа
акры< акра абаз. кара
аҩны< аҩна иаҿшә. аҩнаҭа, аҩналара
аӡы< аӡа иаҿшә. абааӡара, абааӡа
аҿы< аҿа иаҿшә. аҿаԥа, аҿалара, абаз. ҿа уб. иҵ.
Абжьыҟа а абжьыҟа ы ахь аиасра ма зынӡа абыжьшәара апревербқәа зцу иеилоу ашьаҭа змоу аҟаҵарбақәа рҿы наҟ-ааҟтәи
ахырхарҭа аарԥшра, ма асемантика аиҩдыраара афункциа аанахәеит аԥсуа бызшәаҿы (Қь. В. Ломҭаҭиӡе):
аҭаҵара – аҭыхра
аҿаҵара – аҿыҵра
абжьаҵара – абжьыҵра
аҩнахара – аҩныхра
алашәара – алшәара
ақәҵара – ақәҵра
адҵара – адыҵра
алагарҭа – алгара уб. иҵ.
IV. Абжьыҟа а асонант и аԥхьа иангылоу, арегрессивтә ассимилиациа иахҟьаны ииасуеит е ахь:
сараи > сареи
аиба > сеиба, реиба
аимак >еимаркит
аиҭагара >еиҭаргеит
аиҵбы> деиҵбуп
алаи >алеи
амраи > амреи уб. иҵ.
Позициақәак рҿы аиеи ахь ииасӡом, урҭ еиқәыԥхьаӡоуп ҵаҟа.
1. Зышьаҭа -аи ала иалаго ажәақәа рзеиԥш формаҿы:
аимаа, аимаақәа; аиба, аибацәа; аизара, аизарақәа; аиҵбы,
аиҵбацәа; аиҭага, аиҭагақәа; аибабара, аибабарақәа; аиҿагылара, аиҿагыларақәа; аиҭаҳәара, аиҭаҳәарақәа; аидгылара,
аидгыларақәа.
2. Иеиуеиԥшым ажәеидҳәалақәа рҿы аԥхьатәигьы ашьҭахьтәигьы аҭыԥқәа рҿы игылоу, зышьаҭа -аи ала иалаго ажәа азеиԥш
формаҿы иангылоу:
аиҩызаратә баҟа, аиҵбыратә школ, аихатәы каруаҭ, ашьҭахьтәи аицәажәара, аус аилкаара, ашәҟәы аиҭагара, амал аиҷаҳара
(иаҿшә. урҭ ажәақәа азеиԥш формаҿы иангылам: еиҩызаратә баҟак,
еиҵбыратә школк, иеихатәы каруаҭк, ашьҭахьтәи еицәажәарада,
аус еилкаатәуп, ашәҟәы еиҭагоуп, амал деиҷаҳауам, ахаҳә еиҩса,
абла еиқәара, аинфиниттә еицааира).
Азеиԥш формаҿы игылоуп азы -аи аҽаԥсахӡом асуффикс -тәи
ала иаарԥшу ацынгылатә шьаҭақәа ирхылҿиаау азыҟашьатә ҟазшьарбақәа ирышьҭанеиуа -аи ала иалаго ажәақәа:
Иацтәи аицлабра, уажәтәи аиҳабыра, аԥхьатәи аихагыла уб. иҵ.
3. Зышьаҭа -и ала иалаго ажәақәа рзеиԥш формаҿы:
аика, аикақәа, аин, аиаша, аиашақәа
4. Зышьаҭа -и ала иалаго атәым бызшәахьтә иаагоу ажәақәа
рзеиԥш формаҿы:
аидеиа, аидеал, аидиома
60 61
5. Ашьҭыбжьтә еицааира -аи аԥхьа ацыбжьыҟа ҳ – гылазар:
аҳаи, алаҳаи, абаҳаи, дкаҳаит, ишьаҳаит, аҳаҳаи.
6. Абжьыҟабжа и аԥхьа еилымшәо ашьҭыбжьтә еицааира -аа
гылазар:
абааи, ахааи, аҵааи, дааиуеит, днеиааиуеит.
7. –Аи аԥхьа ацыбжьыҟа -ҟ гылазар:
1) ажәаформақәак рҿы -аи ыиасуеит -еи ахь:
иҟаиҵеит, иҟаимҵеит, аҟаитан, иҟаимаҭуп, Данаҟаи;
2) ажәаформақәак рҿы -аи ыиасуеит -еи ахь:
абраҟеи, убраҟеи, абаҟеи, ашьамаҟеи, ирҟаҟеит, иҟеибаҵеит
(иаҿшә. иҟаиҵеит).
8. Ашьҭыбжьтә еицааира аи ажәаҿы цырак ианатәым, урҭ
ҩ-цырак ианеиҩыршо:
даҵаирхеит (цырала ишоит: да-ҵа-ир-хеит)
икаижьит (цырала ишоит: и-ка-и(ы)-жьит)
инаигӡеит (цырала ишоит: и-на-и(ы)г-ӡеит)
иаваижьит (цырала ишоит: иа-ва-и(ы)-жьит) уб. иҵ.
V. Ашьҭыбжь а асонант и ашьҭахь иангылоу, алитературатә
бызшәаҿы еиҳарак апрогрессивтә ассимилиациа ахҭысӡом:
аиарҭа
иара
аиаша
иахьа
иаразнак уб. иҵ.
Аха ажәақәак рҿы иа ие  е ҳнаҭоит:
иаҭыр еҭырныха
аиаш  аеш
аиаҵәа  аеҵәа, Еҵәаџьаа
Иашыра > Ешыра
Иашба > Ешба уб. иҵ.
VI. Абжьыҟа а е ахь ииасуеит зны-зынла иԥшқоу ацыбжьыҟақәа
рыбжьарагьы:
агьажь > агьежь,
загьы> зегьы,
аҩажь > аҩежь.
VII. Абжьыҟа а асонант у аԥхьа арегрессивтә ассимилиациа
иахҟьаны абжьыҟа о ахь ииасуеит:
аура> шәоура, роура
иауп > иоуп
дарау> дароу
даумоуп > доумоуп, иаҿшә. ауама // аума, Гәдоу, Гәдоуҭа, Ԥсоу,
Ебжьноу, Нарџьхьоу, Ешсоу уб. иҵ.
Абжьыҟа а ала инҵәо аҟаҵарбатә формақәа рҿы уажәтәи
аамҭа асуффикс -уа анацлалак, иҳауеит ирацәаны ашьҭыбжьтә
ҽыԥсахрақәа:
ирга + уа +ит > иргоуеит > иргооит > иргоит;
ирҳәа + уа +ит > ирҳәоуеит > ирҳәооит > ирҳәоит;
ирба + уан > ирбоуан > ирбоон > ирбон.
Аҟаҵарба ашьаҭа абжьыҟабжақәа и, у ма иарбанзаалак
цыбжьыҟала инҵәозар, иҳауеит аи > еи ахь аиасра апроцесс мацара:
а-на-и-ра > днеиуеит, днеихьеит, днеиуан;
а-у(ы)у-ра > иу(ы)ууеит, иу(ы)ухьеит, иу(ы)ууан;
а-х-ра >ихуеит, ихуан, иххьеит уб. иҵ.
Алабиалтә цыбжьыҟақәа рыбжьара а о ахь ииасуеит: жәахә
>жәохә.
Позициақәак рҿы ау  оу ахь ииасӡом уи ҵаҟа еиқәыԥхьаӡоуп.
1) Зышьаҭа -ау ҳәа иалаго ажәақәа рзеиԥш формаҿы:
аура, аурақәа, аупа // ауапа, аума, аурыс, аурысцәа.
2) Иеиуеиԥшым ажәеидҳәалақәа рҿы -ау ала иалаго ашьаҭа позициас иахьгылазаалакгьы азеиԥш формаҿы:
аурақәа, ауапа шкәакәа, аума // ауама саҳаит (иаҿшә.: оурыла
иеиҟарам, иоупа дҭашьшьы, оумашәа ирбеит);
3) Абжьыҟа -у ала иалаго (иԥсахқәоугьы налаҵаны) ажәақәа
рзеиԥш формаҿы:
аус, аусқәа, ауҭра, ауаҩы, ауаа, ауаажәлар, ауада, ауадақәа,
ауниверситет, ауниверситетқәа уб. иҵ.
4) Астатикатә ҟаҵарба ауп // оуп хазы -ауп ҳәа иҳәалатәуп
изыдҳәалоу ажәа азеиԥш формаҿы игылазар, абжьааԥны -уп ҳәа
иаанхоит изышьҭагылоу ажәа иалаҵаны:
62 63
абри адгьыл ауп иеимаркуа (иаҿшә.: дгьылуп иеимаркуа); абри
аҩны ауп дзышьҭоу (иаҿшә.: ҩнуп дзышьҭоу).
5) Атәым бызшәахьтә иаагоу -ау ала иалаго ашьаҭақәа рҿы ау
аҽаԥсахӡом аформақәа зегьы рҿы:
аудиториа, аудиториак, аудиториас, аудиториақәак уб. иҵ.
6) Ашьҭыбжьтә еицааира -ау аԥхьа ацыбжьыҟа -ҳ гылазар:
ҳауп, ҳаура, аҳау! аҳауҳаура, аҳауа.
7) Абжьыҟабжа -у аԥхьа 2-аак гылазар:
ихаауп, ибаауп, иҵааума, ибааума?
8) Ашьҭыбжьтә еицааира -ау ажәаҿы цырак ианатәым, урҭ
ҩ-цырак ианеиҩыршо:
икаужьит (цырала ишоит: и-ка-у(ы)-жьит);
иаваужьит (цырала ишоит: иа-ва-у(ы)-жьит);
даҵаурхеит (цырала ишоит: да-ҵа-у(ы)р-хеит) уб. иҵ.
VIII. Абжьыҟа ы апозициақәа даара иԥсыҽуп аԥсуа бызшәаҿы.
Ақәыӷәӷәара анацәыӡлак, уи быжьшәоит:
ахы – ахқәа
ашәҟәы – ашәыҟәқәа
адәы – адәқәа уб. иҵ.
Ақәыӷәӷәара змам абжьыҟа ы ахархәара ацыраҿы ацыбжьыҟақәа
рхыԥхьаӡара иадҳәалоуп, ицәырҵуеит цырак аҿы хԥа ма инареиҳаны ацыбжьыҟақәа џьарак ианеивагылалак: рыбжьы дыргоит,
дыд-лыргеит, дшыл-дмыр-газ уб. иҵ.
IX. Афонетикатә процессқәа рыхҭысуеит асонантқәа ӣ, ӯ-гьы.
Еиҳарак ирацәоуп ахаҿырбага и абыжьшәарақәа. Хаҿызаҵәык
аазырԥшуа егьырҭ ахаҿырбагақәа иреиԥшымкәа, и иаанарԥшуеит
ахыԥхьаӡарақәа аҩбагьы рҿы игылоу 3-тәи ахаҿы асубиектқәеи
иԥиами иԥиоуи обиектқәеи. Уи иахҟьаны и ҳԥылоит акакалагьы,
ҩба-ҩбалагьы, хԥа-хԥалагьы.
1) Акны иаҳԥыло ибыжьшәоит азҳәа-аҟаҵарба аԥхьа ишиашоу игылазар асубиект (азыхҳәаа) ма аобиект (азырхатә харҭәаага)
(ибыжьшәо и архәақәа ирҭакуп):
дара (и)неиуеит, аҽы (и)ҳәуеит, ибыжьшәоит асубиект
рбага;
ашәҟәы (и)аархәеит, аҩынқәа (и)дыргылеит ибыжьшәоит
аобиект рбага;
2) Ахаҿырбага ибыжьшәоит азҳәа-аҟаҵарба и аԥхьа
аҳәаақәҵа гылазар:
аҵкы ԥшӡа (и)лӡахит, ашәҭ ҟаԥшьқәа (и)лырҭеит.
3) Ибыжьшәаӡом азҳәа – аҟаҵарбеи асубиекти иԥиоу аобиекти аазырԥшуа ажәақәа рыбжьара даҽа ажәак гылазар:
дара ҭынч инеиуеит, аҽы адәаҿы иҳәуеит, ашәҟәқәа рацәаны
иаархәеит;
4) Ибыжьшәаӡом асубиекти иԥиоу аобиекти аазырԥшуа
ажәақәа аҟаҵарба иашьҭанеиуазар:
инеиуеит дара, иаархәеит ашәҟәы;
5) Ҩба-ҩбала еивагыланы иаҳԥыло ии – ахаҿырбагақәа рахьтә
аҟаҵарба ахьгылазаалакгьы ибыжьшәоит аԥхьатәи – иеиҭаҵуа
аҟаҵарбақәа рҿы уи иԥиоу аобиект ауп, ииеиҭамҵуа аҟаҵарбақәа
рҿы уи – субиектуп:
(и)ибоит ашьха, ашьха (и)ибоит (иаҿшә. ирбоит);
(и)игоит амҿы, амҿы (и)игоит (иаҿшә. ижәгоит);
(и)ицуп ала, ала (и)ицуп (иаҿшә. исыцуп);
(и)ишьҭалеит дара, дара (и)ишьҭалеит уб. иҵ.
6) Иии-қәа хԥа ахьеиқәшәо иеиҭаҵуа аҟаҵарбаҿы ибыжьшәоит
аԥхьатәи – иԥиоу аобиект рбага апозициақәа зегьы рҿы:
(и)ииҭеит амал, амал (и)ииҭеит.
X. Уу асонантқәа ҩба џьарак ианеиқәшәалакгьы, зны-зынла
иӡуеит руакы, уи ҟалоит аҟаҵарба ашьаҭатәи у-и аамҭа рбага уа-и
џьарак ианеиқәшәо:
Аура (аҳамҭа аура): исоуеит, иуоуеит… Иҳамазар акәын исоууеит, иуоууеит…
Ара (аус аура): изуеит, ибуеит, ируеит… Иҳамазар акәын: изууеит, ибууеит, ирууеит.
Асы аура : иауеит асы, иҳамазар акәын иаууеит.
Аҵәыуара: уажәы ахәыҷы дҵәыуеит, иҳамазар акәын ахәыҷы
дҵәыуауеит, аха иҳауит > дҵәыууеит > дҵәы(у)уеит > дҵәыуеит.
Ацыбжьыҟақәа рҽыԥсахрақәа
Абжьыҟа шьҭыбжьқәа реиԥш, ацыбжьыҟақәа рҿы афонетикатә
ҽыԥсахрақәа рацәаӡам. Ара иаҳԥылоит: ассимилиациа, адиссимилиациа, имаҷӡаны аредукциа. Иаагап апозициатә ҽыԥсахрақәа
рҿырԥштәқәак:
хԥа  хба > хԥа
ахацәа  аха(ҵ)цәа > ахацәа
амысҭхәага  абысҭахәага > амысҭхәага
ажьакца ажьагца > ажьакца
амҟәыба  анҟәыба > амҟәыба
ахьшьцәа ахьчцәа > ахьшьцәа уб. иҵ.
Ассимилиациа рыхҭысуеит ацыбжьыҟақәа с, ҳ, шә иалкаау
афукнциа анрымоу иалкаау апозициаҿы. Ассимилиациа амҩала
иҵархоит урҭ аҟаҵарбаҿы асубиект анаадырԥшуа еиҭаҵуа аҟаҵарбақәа рҿы, иҵару ацыбжьыҟа иадгылазар с ииасуеит з ахь, шә
– жә ахь, ҳ –гаа ахь: и-с-гоит – и-з-гоит, и-с-боит – и-з-боит,
с-ӡахуеит – и-з-ӡахуеит; и-шә-гоит – и-жә-гоит, и-шә-ӡахуеит
– и-жә-ӡахуеит; иа-ҳ-гоит  иаггоити-аа-гоит, иа-ҳ-боит
иагбоит  и-аа-боит, иа-ҳ-ӡахуеит  иагӡахуеит  и-ааӡахуеит.
Аха ари апроцесс афонетикатә закәанқәа мацара ирыдҳәалам,
мзызс иамоу грамматикатә еилкаароуп. Избан акәзар асубиект
рбагақәа с, ҳ, шә ҵархаӡом аҟаҵарба иеиҭамҵуазар: с-гылоуп,
ҳ-гылоуп, шә-гылоуп; с-бааӡеит, ҳ-бааӡеит, шә-бааӡеит; и-сгәаԥхоит, иа-ҳ-гәаԥхоит, и-шә-гәаԥхоит.
Ара ишаабо еиԥш, асубиект рбагақәа с, ҳ, шә рыҵархара зыдҳәалоу аҟаҵарба аиҭаҵра ауп. Уи грамматикатә еилкаароуп.
а-ра, арба, амра, ауаса
ана, амба, амла, араса
ала, Айба
Ацыбжьыҟақәа рҽыԥсахрахь иаҵанакуеит аметатеза –
ашьҭыбжьқәа рҭыԥқәа рыԥсахра, насгьы асубституциа –
абжьыҟақәа реиҭныԥсахлара:
ақалԥад // ақлаԥад
акҿагылара // агҿагылара
ахьамҭа // ахьанҭа
анамыс // аламыс
ацынхәра // ацымхәра уб. иҵ.
Аспонтанттә ҽыԥсахрақәа – апозициа иахьыԥшым аҽыԥсахрақәа
рахь иԥхьаӡоуп иахьатәи аԥсуа литературатә бызшәа иахьацәыӡыз
бзыԥтәи адиалект иаҷыдоу ишәышәуа-ишышуа, асибилиантқәа
ҳәа изышьҭоу ацыбжьыҟақәа з’ , с’,
ӡ’ , ц’, ҵ’, зº , сº ,  х’, х’ә .
Иара убрахь иаҵанакуеит аԥсшәаҿы инымхаз, аха абаза
бызшәаҿы инханы иҟоу афарингалтәқәа хъ, хъә, аларингалтәқәа
гI, гә.
Урҭ еиҳа ирацәоуп ашьаҭа аҩбатәра, аредупликациа змоу
ажәақәа рҿы:
ашыр-шырҳәа, ахыр-хырҳәа, анаԥш-ааԥшра,
акыр-кырҳәа, аҭанеи-ҭасра, акәлú-ҷлúҳәа,
ахыҭ-хыҭра уб. иҵ.
Абасала, иеилоу ажәақәа рыҿгьы ирацәаны иаҳԥылоит иеилаԥсоу акценттә типқәа змоу ажәақәа. Ари афакт ишьақәнарӷәӷәоит
иеиуеиԥшым аамҭақәа рзы ишыҟалаз.
66 67
Афонологиа
Абжьыҟақәа рфонематә еилазаара
Абжьыҟа фонематә еилазаараҿы иҳамоуп афонемақәа а, ы.
Абарҭ аҩфонемак иеиуеиԥшым апозициақәа рҿы иаҳԥылар ҟалоит
иӷәӷәоу, ма иԥсыҽу фонемақәаны.
Афонема а аԥсуа бызшәаҟны еиҳарак иӷәӷәоу фонеманы
иаҳԥылоит. Уи афонематә ҷыдарақәа ацәыӡӡом ақәыӷәӷәара
иаԥынгылоу актәи, аҩбатәи, ахԥатәи уҳәа апозициақәа рҟынгьы,
ақәыӷәӷәара иашьҭанеиуа апозициақәа рҟынгьы (ақәыӷәӷәара змоу
а аиҳа акыр ишҭшәоугьы). Иаҳҳәап, ақәыӷәӷәара ианаԥынгылоу:
ача, аҽа, ала, аҳәа (актәи ақәыӷәӷәара иаԥынгылоу апозициа),
ауаса, алаба, аԥаҵа, ашьаҵа, алаҵа (ақәыӷәӷәара иаԥынгылоу
актәи, аҩбатәи апозициақәа), алаҵалых, аҭаҟьаҭас (ақәыӷәӷәара
иаԥынгылоу актәи, аҩбатәи, ахԥатәи апозициақәа); абга, ашьха, ача, аца (ақәыӷәӷәара иашьҭанеиуа актәи апозициа), агага,
акәашара (ақәыӷәӷәара иашьҭанеиуа актәи, аҩбатәи, ахԥатәи
апозициақәа).
Афонема а ақәыӷәӷәара анамоу, афонема-фонологиатә ҷыдарақәа
зегьы хаҭәааны иааԥшуеит: аҵла, аҳәа, ачара, аҭаца, алаҵа,
агәылаҵа…
Ақәыӷәӷәара иаԥынгылоуи иашьҭанеиуеи актәи, аҩбатәи,
ахԥатәи уҳәа апозициақәа рҿы абжьыҟа а еиҳа-еиҳа иаркхоит
(ақәыӷәӷәара шаҟа иацәыхарахо аҟара), аха уи еиҳарак афонематә
функциа ацәыӡратәы аҽыԥсахра ахҭысуам. Афонема а, хыхь
ҳшахцәажәаз еиԥш, еснагь ахы мҩаԥнагом. Имаҷым уи аварианттә
бжьыҟақәа анаҳнаҭо, ма зынӡаск ианбыжьшәогьы.
Афонема а абжьыҟатә вариант е ҳнаҭоит асонант и ианадгылоу:
ага-ра – изга-ит – изгеит, афа-ра – исфа-ит – исфеит, аба-ра –
изба-ит – избеит… Ара, ишаабо еиԥш, афонема а абжьыҟатә вариант е ҳнаҭоит ақәыӷәӷәара шамоугьы, насгьы ашьаҭеи аморфемеи
реиԥылараҿы. Аха а е ҳнаҭоит ажәа аҩнуҵҟагьы, алагамҭаҿгьы,
асонант ŭ анадгылоу: аиашьа – аешьа, аиаҳәашьа – аеҳәшьа,
аиаҳәа – аеҳәа, аиха – еихала, аимаа – еимаак.
Афонема а иаҳнаҭоит авариант е иԥшқоу ацыбжьыҟақәа ианрыбжьагылоугьы, еиҳарак иԥшқоу абызԥхьатә ианавагылоу:
ахьажь – ахьежь, ашьажь – ашьежь, агьажь – агьежь ( аха: акьакьа, аҟьаҟьа, аџьаџьа).
Афонема а иаҳнаҭоит авариант о асонант ў ианадгылоу: дыҟауп
– дыҟоуп, исымауп – исымоуп, дгылауп – дгылоуп, даԥхьауеит –
даԥхьоит, ауардын – аордын, ауаҩы – аоҩы, ауалыр – аолыр, ауаса – аоса.
А о ҳнаҭар алшоит ақьышәхаргьежьратә цыбжьыҟақәа ианрыбжьагылоу зны-зынла: жәахә – жәохә, (шкәокәа – абаза
бызшәаҿы).
Афонема а, ақәыӷәӷәара шамоугьы, асонантқәа анавагыламгьы,
абжьыҟатә вариант ы анаҳнаҭогьы ыҟоуп. Ари ҳԥылоит еиҳарак
диалекттә вариантны: аиҳаба – аиҳабы, аиҵба – еиҵбы, ашәахьа
– ашәахьы, алаба – алабы, аиқәҳәалара – еиқәҳәылара, аԥгалара
– аԥгылара, ирхыԥхьаӡалатәуп – ирхыԥхьаӡылатәуп.
Афонема а ақәыӷәӷәара анамам (еиҳарак ианашьҭанеиуа), ианбыжьшәогьы ыҟоуп: агара – агар, аҽага – аҽаг, агәара – агәар,
асара – асар, аҿара – аҿар.
Афонема а хыхь иаҳарбаз апозициақәа рҿы абжьыҟатә вариантқәа анаҳнаҭо ма ианбыжьшәо, иԥсыҽу фонеманы иԥхьаӡатәуп.
Афонема ы хымҩаԥгашьала а иахьақәымшәо даара ирацәоуп.
Уи иӷәӷәоу фонеманы ианаҳԥыло ақәыӷәӷәара анамоу мацароуп (асонантқәа ŭ ў ианрывагылам), насгьы уи ажәа алагамҭаҿы
зынӡа иаҳԥылаӡом. Ажәа анҵәамҭаҿгьы уи фонеманы иаҳԥылоит
ақәыӷәӷәара анамоу: аҿы – аҿа, аҭәы – аҭәа, аҽы – аҽа, ахьы –
ахьа, ачы – ача, аӡы – аӡа, агәыла – агәала, акыка – акака, ашы
– аша.
Абарҭ афонематә еиҿагыларақәа иамоу ацәыӡуеит, иаргьы быжьшәоит ақәыӷәӷәара даҽа бжьыҟак ахь ииасыр. Афонема а усҟангьы
ишыҟоу иаанхоит. Еиҿырԥшны: аҽы – аҽқәа, аха: аҽа – аҽақәа; аӡы
– аӡқәа, аха: аӡа – аӡахәа; аҿы – аҿқәа, аха: аҿа – аҿақәа.
68 69
Абжьыҟақәа ҩба аа, ишаадыруа еиԥш, иҵару аларинглатә
цыбжьыҟа аҟнытә иҳауит аԥсуа бызшәаҟны. Абаза бызшәаҟны
аларингалтә цыбжьыҟа  иахьагьы ԥсахрада ишыҟац иҟоуп.
Аԥсуа бызшәаҟны арҭ абжьыҟақәа макьана астабилтә ҟазшьа
шьҭырымхыцт. Ақәыӷәӷәара анрымам, иауу бжьыҟаны ицоит,
ифонемоуп: д-аа-скьеит, д-аа-уеит…
Ақәыӷәӷәара анрымоу, абжьыҟақәа шахоит: руакы ақәыӷәӷәара
шьҭнахуеит, егьи қәыӷәӷәарада иаанхоит, аха фонемара ауеит. Ақәыӷәӷәара змоу усгьы ифонемоуп. Ус анакәха, урҭ
абжьыҟақәа иауу бжьыҟакны ианыҟоугьы, ақәыӷәӷәара ианашогьы,
ишфонемақәоу иаанхоит.
Ацыбжьыҟақәа рфонематә еилазаара
Аԥсуа бызшәа, егьырҭ ҳбызшәақәа реиԥш, ацыбжьыҟатә
фонемақәа рыла ибеиоуп. Иҳамоуп ҩынҩажәеи жәаа иӷәӷәоу
ацыбжьыҟатә фонемақәа: б, , п, д, , т, дә, ҭә, тә, з, ц, , , ҽ, ҿ,
џь, ч, , г, , к, гь, қь, кь, гә,қә, кә, ҟ, ҟь, ҟә, в, ф, з, с, ж, ш, жь,
шь, жә, шә, ӷ, х, ӷь, хь, хә, ҩ, ҳ, ҳә, р, л, м, н, ŭ, ў, жәиԥшь иԥсыҽу
ацыбжьыҟатә фонемақәа: с, ҳ, шә, р, ҟ, , т, , ҩ, ч, , жь, џь, ҳә.
Ацыбжьыҟатә фонемақәа, абжьыҟатә фонемақәа ирҿырԥшны
урыхәаԥшуазар, ҷыдарас ирымоу убри ауп, реиҳараӡак позициатә
фонетикатә процессла рҽырыԥсахуам, рфонематә ҷыдарақәа
рцәыӡуам, еиҳарак иӷәӷәоу фонемақәаны иаҳԥылоит.
Иалкаау афонетикатә позициақәа рҿы иԥсыҽу фонемақәаны
иаҳԥылоит хыхь иеиқәаҳаԥхьаӡаз авариантқәа ҳазҭо ацыбжьыҟақәа.
Ацыбжьыҟақәа рфонематә ҷыдарақәа
Ацыбжьыҟақәа рфонематә ҷыдарақәа рахь иаҵанакуеит афонематә еиҿагыларақәа ҳазҭо артикулиациатә ҷыдарақәа. Убарҭ
артикулиациатә ҷыдарақәа иҳарҭоит акустикатә еиҿагыларақәа,
акустикатә еиҿагыларақәа рыла еиҩаадыраауеит афонемақәа акиаки. Ацыбжьыҟатә фонематә ҷыдарақәа рахь иаҵанакуеит урҭ
Ақәыӷәӷәара иаԥынгылоу актәи, аҩбатәи апозициақәа рҿы
афонема а аиррационалтә вариант ҳнаҭоит, ма зынӡа ибыжьшәоит: апырпыл, амызгәыҭ, аӡыршы, адәыкрын, аџьыкхыш,
аџьыкҵәаҵәа, аџьмаҭры, амыз – амз, аҵых – аҵх, ашықәс – ашқәс.
Афонема ы асонантқәа ŭ ў ианрывагылоу, урҭ шеицу комплекс
ҳасабла ицоит еиҳарак, џьара-џьара ы асонантқәа ианрылаӡуагьы
ыҟоуп: иыҟоуп – иҟоуп, уыҟоуп – уыҟоуп, ауыс – аус, иыцеит –
ицеит, иытәеит – итәеит, иыгеит – игеит.
Ы иӷәӷәоу фонеманы иԥхьаӡазар алшоит ахырхарҭатә еиҿагыларақәа анаанарԥшуа (арагьы ақәыӷәӷәара амоуп): аҭалара –
аҭыҵра, ахалара – ахыҵра. Афонема ы аноль ианаҿагылоугьы
ыҟоуп: аиыра – аира, аӷьыра – аӷьра, ачыра – ачра, ашыра –
ашра.
Амасдартә формаҿы ақәыӷәӷәара змоу азеиԥшрбага а ахаҿытә
формаҿы ианбыжьшәалак, ақәыӷәӷәара аныҟәгаразы ахаҿытә
ԥынгылақәа рышьҭахь ы цәырҵуеит: а-ҟазаара – сыҟоуп, амазаара – исымоуп, ацәара – сыцәоит, аԥара – сыԥоит.1 Абас
ақәыӷәӷәара аныҟәгараҿы ицәырҵуа ы, ақәыӷәӷәара шамоугьы,
афонематә функциа амаӡам. Усҟан уи а ала иԥсаххаргьы алшоит:
сыҟоуп – ҳаҟоуп, исымоуп – иҳамоуп, сыԥоит – ҳаԥоит.
Абжьыҟа ы анаҳԥыло ыҟоуп иеизыҵәаз ацыбжьыҟақәа
реидыхразы: аҽҳәышьра – аҽҳәышьшьаара, ахырҿҿара – ихсырҿҿоит, аԥшьра – иаԥысшьуеит. Абас ицәырҵыз ы-гьы
афонематә функциа амаӡам.
Хыхь ишаабаз еиԥш, абжьыҟақәа о, е, и, у иԥсыҽу афонемақәа
а, ы ирвариантқәаны иаҳԥылоит иеиуеиԥшым иазгәаҳҭаз
апозициақәа рҿы, урҭ афонематә функциа рымаӡам.
Егьырҭ абызшәақәа рыҟнытә иԥсаху ажәақәа ирыланы иаҳԥыло
абжьыҟақәа о, е, и, у (ашкол, астол, алитература, аресторан, акино, аурок, акружок…) фонема ҳасабла ҳрыхәаԥшӡом, избан акәзар,
аԥсуа ажәақәа рҿы, ишаабаз еиԥш, урҭ афонематә еиҿагылара
ҳарҭаӡом.
1 Аҭалара–аҭыҵра, ахалара–ахыҵра, абжьалара–абжьыҵра реиԥш
иҟоу аиҿагыларақәа хыхь иаҳарбаз ирхыԥхьаӡалатәым.
70 71
ŭ аԥсуа бызшәаҿы агәҭантәии аԥхьатәии ариадқәа рыбжьаратәи
апозициа ааннакылоит. Ҳабз ари ахәҭа усҟан хыхьтәи аҳаракыра
иахысуеит, хыхьтәи ҳҿаҵа иазааигәахоит; ҳабзи ҳҿаҵеи рыбжьара
усҟан аҳауа абжьысырҭа ҭшәахоит, убри иахҟьаны аԥықәсылара аиуеит, абыжьхәанча маҷк алалоит, исонантхоит. Ус анакәха, асонант
ŭ аԥсшәаҿы, аурысшәаҿы аасҭа, маҷк аԥхьаҟа инаскьагоуп. Аха ŭ
артикулиациа ииашаҵәҟьаны ашьақәыргыларазы експерименттә
методла иҭҵаатәуп.
Асонант ŭ ақәыӷәӷәара шьҭнахуам, ацырагьы ҟанаҵом.
Иаҳԥылоит ажәа алагамҭаҿы, агәҭаны, анҵәамҭаҿгьы: ŭара, ŭахьа,
ŭаха, аŭмаа, аŭарҭа, уŭ, абзааŭ. Асонант ŭ ҳԥылоит дифтонг
ҳасабла а, ма ы иацны: ŭа // аŭ, ŭы // ыŭ. Иахьатәи аԥсуа бызшәаҿы
ŭ ҳԥылоит акомплекс ҿыцқәа ирыцынгьы: оŭ, еŭ. Иаҳԥылоит иара
убас ажәахырҿиааратә аицҟаҵаратә, аизкратә ҵакы змоу аморфқәа
ирыцны: аŭ, аŭц, аŭба: аŭбашьра, аŭцныҟәара, аŭцҭалара, аŭмаҳәылацәа,
аŭшьцәа, аŭҳәшьцәа, аŭуацәа уб. иҵ.
Абжьыҟа и-и асонант ŭ-и фонема ҳасабла еиҿагылом абжьыҟа
и афонематә функциа ахьышьҭнамхыц иахҟьаны. Аха ажәа афонематә еилазаара иахьалахәу, егьырҭ ацыбжьыҟақәа иахьырҿагыло
маҷӡам: аŭара – аҳәара, аŭара – аҳәара, аŭыка – аџьыка, аŭарҭа
– ацарҭа, Аŭба – Ахба, анŭалара – антәалара, ақәŭара – ақәлара,
ақәҵара, аŭаҳәа –алаҳәа, арыŭ – арыц, аŭашьа –аԥашьа, аŭқәа –
аџьқәа, алыŭаа – алыӡаа, аŭра – ашьра – ашра, аŭшьцәа – аншьцәа,
аŭаша – алаша, ŭара – лара – уара – бара, ҳара, шәара, дара.
Афонема ŭ иԥсыҽу фонеманы иахьҳԥыло апозициақәагьы ыҟоуп.
Усҟан уи артикулиациатә – акустикатә ҷыдарақәа ацәыӡуеит,
иаҳнаҭоит афонематә функциа шьҭызымхыц авариант и ма е. Ари
ҟалоит ассимилиациеи ашьҭыбжьқәа реилалареи иабзоураны.
Асонант ŭ азы иманшәалам позициоуп абжьыҟа а ианадгылоу,
еиҳарак ажәа алагамҭеи агәҭеи рыҟны. Усҟан асонант ŭ, ассимилиациеи ашьҭыбжьеилалареи иахҟьаны, авариант е ҳнаҭоит: ŭахьа
ŭехьа, ŭацы  ецы, аŭаҳәа  аеҳәа, аŭашьа  аешьа, аŭаҳәшьа
аеҳәшьа, аŭасра  аесра, ŭаразнак  еразнак.
Афонема ŭ азы иманшәалам позициоуп уи (ақәыӷәӷәара змам
ма измоу) абжьыҟа ы ианадгылоу. Усҟан уи иаҳнаҭоит авариант
реиҿагылара шьақәгылашьала, иахьышьақәгыло аҭыԥ ала, аҵарреи
адагәареи рыла, аӷәӷәареи аԥшқареи рыла, аспирататә абруптивтә
ҷыдарақәа рыла, ақьышәхаргьежьра аҟазаареи аҟамзаареи рыла.
Ҩ-фонемак еиҿагылар ҟалоит фонематә ҷыдарак ала, ма еиҳаны
афонематә ҷыдарақәа рыла. Иаҳҳәап, афонемақәа с, з ажәақәа
асара, азара рыҟны еиҿагылоит адагәареи аҵарреи рыла мацара. Егьырҭ аҷыдарақәа зегьы рыла еиқәшәоит, еиҿагылаӡом.
Рыҩбагьы шьақәгылашьала кылааратәқәоуп, иахьышьақәгыло
аҭыԥ ала абызԥхьатә-хаԥыцтәқәоуп, рыҩбагьы ирымаӡам ақьышәхаргьежьра.
Иара убас афонемақәа ш, шь ажәақәа аша, ашьа рыҟны
еиҿагылоит афонематә ҷыдарақәа ҩба рыла: адагәареи аҵарреи,
аӷәӷәареи аԥшқареи. Егьырҭ аҷыдарақәа еиҿагылаӡом –
шьақәгылашьала рыҩбагьы кылааратәқәоуп, иахьышьақәгыло
аҭыԥ ала рыҩбагьы абызԥхьатәиқәоуп.
Афонемақәа ч, р ажәақәа ача, ара рыҟны еиҿагылоит
рфонематә ҷыдарақәа зегьы рыла: ч шьақәгылашьала аимҟьаратә
цыбжьыҟоуп, иахьышьақәгыло аҭыԥ ала абызԥхьатәиуп, иԥшқоуп;
р шьақәгылашьала идырдыруа цыбжьыҟоуп, сонантуп, абызԥхьатә
– кылааратә цыбжьыҟоуп.
Асонанттә фонемақәа ŭ, ў
Ацыбжьыҟақәа ŭ, ў аԥсуа-адыга бызшәақәа иеицырзеиԥшу,
жәытә аахысгьы иаҳԥыло фонемақәоуп. Урҭ ҳԥылоит ажәашьаҭақәа
рҿы, иара убас аффикс ҳасаблагьы.
Аха иахьатәи аԥсуа бызшәаҿы иалкаау апозициақәа рыҟны
урҭ ирыхҭысуеит афонетикатә ҽыԥсахрақәа. Даҽакала иаҳҳәозар,
ирацәоуп рфонематә ҷыдарақәа анырцәыӡуа.
Асонант ŭ алитератураҿы (Қь.В. Ломҭаҭиӡе, «Аԥсуа-абаза бызшәақәа рҭоурых-еиҿырԥшратә анализ». ад. 53) агәҭантәи ариад иаҵанакуа бжьыҟабжоуп ҳәа иахцәажәоит, афонема хадақәа
ирхырԥхьаӡалоит. Ус анакәха, уи артикулиациала аурыс бызшәаҟны
иаҳԥыло асонант ŭ  иақәшәоит. Ҳара ҳгәы излаанаго ала, асонант
72 73
Иазгәаҳҭаз апроцесс иахҟьаны авариант о анаҳнаҭо ыҟоуп
ажәашьаҭақәа рҟынгьы: а-ўаҩы  аоҩы, аўалыр  аолыр, ўажәы
ожәы, ўажәааны  ожәааны.
Асонант ў, абжьыҟа ы ианадгылоу урҭ еилаланы иҳарҭар ҟалоит
абжьыҟа у: ўытәоуп  у-тәоуп, ўыгылоуп  угылоуп. Абжьыҟа ы
ақәыӷәӷәара анамоу, асонант ў ԥсахрада иаанхар алшоит: ўыҟоуп,
иўымоуп, аўыҭра, аҵәыўара, адыў, Абжьыўа, аҽыўаҩ. Асонант ў
ацыбжьыҟақәа ианрыбжьагылоу, абжьыҟа у ҳнаҭар алшоит: аусуҩы
– аус-у-ҩы.
Ашьаҭатәи ў аамҭарбагатә у ианақәшәалак, иҳауеит иауу ӯ: иаууп, идууп.
Фонема ҳасабла асонант ў-и абжьыҟа у-и еиҿагылаӡом, избан
акәзар, абжьыҟа у асонант ў иманшәалам апозициаҿы иаҳнаҭо вариантуп.
Артикулиациа аганахь ала асонант ў иманшәалам апозициаҿы
аԥықәсылара ацәыӡуеит, абжьыҟахь ииасуеит. Аха ари апроцесс
макьана имаҷны иаҳԥылоит. Ус анакәха, асонант ў аԥықәсылара
ахьацәыӡуа апозициақәа маҷуп.
Абжьыҟа у-и асонант ў-и аморфологиатә функциалагьы еиҿагылаӡом. Ари зыхҟьо убри ауп, арҭ ашьҭыбжьқәа артикулиациатә
еивгара маҷӡаны ирымоуп, убри иахҟьаны акустикалагьы имаҷӡаны еиҿагылоит.
Абри аҷыдарала арҭ ашьҭыбжьқәа абжьыҟа и-и асонант й-и
ирықәшәоит.
Асонортә фонемақәа л, м, н, р
Асонантқәа р, л, м, н абжьыцқьеи абыжьхәанчеи реизыҟазаашьала еиҿагылаӡом, избан акәзар урҭ, позициала идагәахаӡом. Асонант р, ахаҿытә ҵакы анамоу, иманшәалам апозициаҿы
адиссимилиациа абзоурала артикулиациатә ҷыдара хадақәа иамоу
ацәыӡуеит, иаҳнаҭоит авариант д: и-р-р-ашәоит – и-д-рашәоит,
и-р-р-ыԥхуеит – и-д-рыԥхуеит, и-р-р-ы-рҟаҵеит – и-д-д-ы-рҟаҵеит.
Ишаабо еиԥш, асонант р иаҳнаҭо аварианти иареи фонема ҳасабла
еиҿагылаӡом. Ахаҿытә, ахыԥхьаӡаратә ҵакқәа иаҳнаҭаз авариантгьы инанагӡоит.
и: амрыŭ  амри, аӡыŭ  аӡи, алыŭаа  алиаа, аҵыŭаа  аҵиаа,
ажьыŭ  ажьи, ахьыŭ  ахьи.
Алитератураҿы иазгәаҭоуп абжьыҟа и монофтонг ҳасабла
иахьҳԥыло еиҳарак агеографиатә хьыӡқәа рыҟны ауп ҳәа: Риҵа,
Риӷьҵа, Арихәа.
Хазы иахцәажәатәуп аморфологиатә функциақәа змоу асонант ŭ. Уи ҳԥылоит ахаҿытә, ахыԥхьаӡаратә, акласстә, адхаларатә,
азҵааратә ҵакқәа аманы. Усҟангьы асонант ŭ аҽыԥсахрақәа ахҭысыр алшоит иманшәалам апозициақәа рҿы, иаҳнаҭоит афонематә
функциа змам и ма е: ŭылбеит  илбеит, ŭылгеит  илгеит,
ŭылҳәеит  илҳәеит, арыŭ  ари, аныŭ  ани, ŭара  ера, ŭышьҭа
ишьҭа, ŭыбла  ибла, ŭымхы  имхы.
Асонант ŭ еиҳа иазыманшәалоуп ақәыӷәӷәара змоу ы ианавагылоу: ŭыҟоуп, ŭымоуп, ŭықәуп.
Асонант ŭ иаманшәалам апозициақәа рҿы иаҳнаҭо авариантқәагьы иара иамоу аморфологиатә ҵакқәа нарыгӡоит. Иаҳҳәап:
д-и-геит, д-и-беит, д-и-ҳәеит, дааŭ -геит, ŭаа-ŭ-цеит, дŭ-ацәажәеит, ŭара // ера, ŭ-аҳәа, и-лаба …
Асонант ў. Асонант ў ҳԥылоит адифтонгқәеи атрифтонгқәеи реилазаара иахәҭакны: ыў // ўы, аў, аўа, ŭў // ўи, адыў, аўыс, аўԥшәыл,
аўаса, аўаҩы, аŭўацәа, ўŭрахь.
Асонант ў, ажәашьаҭақәа рыҟны адагьы, иаҳԥылоит морфологиатә
рбага ҳасабла. Иаанарԥшуеит ахаҿытә, ахыԥхьаӡаратә, акласстә,
адхаларатә, аамҭатә ҵакқәа. Ажәа ашьҭыбжьтә еилазаараҿы
фонема ҳасабла ианҳԥыло маҷӡам: аўыс, аўра, аура, аўардын,
аўа, аўарба, аўанҭа. Усҟан егьырҭ афонемақәа ирҿагылоит: аура –
аира, ашәра, ачра, ахра, ахәра.
Иахьатәи аԥсуа бызшәаҿы асонант ў иԥсыҽу фонеманы ианҳԥыло
маҷӡам.
Иаразы иманшәалам позициоуп абжьыҟа а ианадгылоу аҟаҵарба аамҭатә формақәа рыҟны. Ари апозициаҿы, ассимилиациеи
ашьҭыбжьеилалареи ирыхҟьаны, адинамикатә ҟаҵарба уажәтәи,
ииасхьоу инагӡам аамҭатә формақәа рыҟны иаҳнаҭоит афонематә
функциа шьҭызымхыц авариант о: даԥхьауа-ит  даԥхьооит
даԥхьоит; даԥхьауан  даԥхьоон  даԥхьон.
74 75
ақьышәтә-ԥынҵатә цыбжьыҟоуп. Абарҭ артикулиациатә ҷыдарақәа
иаразы ифонематә ҷыдарақәоуп.
Асонант м анышьақәгыло, абжьытә бжьаандақәагьы рҽаладырхәуеит, аха аҵарреи адагәареи рыла уи аиҿагылара амаӡам.
Иамаӡам аиҿагылара аӷәӷәареи аԥшқареи рылагьы.
Афонема м ахархәара маҷымкәа иамоуп, уи ҳԥылоит ажәашьаҭақәа ирыхәҭакны, морфологиатә рбаганы (мапкратә рбаганы),
аԥынгыла–шьаҭа иахәҭакны (мҵа (ы), мҟәыҵ(а), амшәара, амҷара,
амҟьара), ажәахырҿиааратә морфеманы ма ажәахырҿиааратә морф
иаланы (мха, амхафара, атәым, амри, аилымга). Ажәашьаҭақәа
рҿы уи еиҳарак ашьаҭа алагамҭаҿы иаҳԥылоит (амра, амза, амш,
амшә, амца…). Иаҳԥылоит егьырҭ апозициақәа рҟынгьы – ахәамц,
аҭӡамц, аџьам, алым, ачамчамыта, акәымпыл.
Асонант м аимҟьаратә-бжьысратә фонематә ҷыдарақәа рыла,
егьырҭ ацыбжьыҟақәа рыдагьы, ирҿагылоит ақьышәтә фонемақәагьы: амра – абра – аԥра.
Ажәақәа рҿы афонемақәа н, м анеибаԥсахуа ыҟоуп: анӡанра –
амӡанра, анпахьшьы – ампахьшьы.
Асонант м апозициақәа зегьы рыҟны (ажәақәак рҿы ада) иӷәӷәоу
фонеманы иаҳԥылоит, афонематә ҷыдарақәа, шамахамзар, позициала иацәыӡуам.
Асонант л. Афонема л аимҟьаратә-бжьысратә абызԥхьатә
цыбжьыҟоуп. Ианышьақәгыло, ҳабз аԥхьатәи ахәҭа хыхьтәи ҳҿаҵа
(ҳаԥхьатә хаԥыцқәа рышьаҭа надкыланы) аҽаднарӷәӷәалоит. Урҭ
еимҟьаны ибжьысуа аҳауа ахәҭак ҳабз аганқәа рылагьы ицоит.
Иеиқәыԥхьаӡоу артикулиациатә ҷыдарақәа иаразы ифонематә
ҷыдарақәоуп. Убри адагьы, л иӷәӷәоу цыбжьыҟоуп, ишьаҭаркыроу
аԥсуа ажәақәа рҿы аԥшқаратә артикулиациа шьҭнахӡом. Иԥшқоу л
иԥсаху ажәақәа ирыланы ианҳԥыло ыҟоуп: Гоголь, Енгельс, алитература, алирика. Ара аурыс бызшәа анырра ҟанаҵоит. Аҵыхәтәантәи аамҭазы, аиндивидуалтә ҟазшьа аманы, позициала иԥшқахо
л анаҳԥыло ыҟоуп, аха уи аԥсуа бызшәа иацәтәыму ҷыдароуп ҳәа
иԥхьаӡоуп. Иаҳҳәап:дльеит, ильеигеит уб. иҵ.
Афонема л анышьақәгыло, абжьытә бжьаандақәагьы рҽаладырхәуеит, аха уи иамаӡам аиҿагылара аҵарреи адагәареи рыла.
Ашьаҭатәи асонант р адиссимилиациа ахҭысӡом, авариант ҳнаҭаӡом: арра.
Асонант н. Асонант н иҭбааны ахархәара змоу афонемақәа
иреиуоуп. Иаҳԥылоит ажәашьаҭақәа рҟынгьы, грамматикатә рбагасгьы, ажәахырҿиааратә маҭәахәынгьы.
Афонематә ҷыдарақәа ирхыԥхьаӡалоуп иахьышьақәгыло аҭыԥи
ашьақәгылашьеи.
Иахьышьақәгыло аҭыԥала уи абызԥхьатә цыбжьыҟоуп. Ианышьақәгыло, ҳабз аԥхьатәи ахәҭа хыхьтәи ҳаԥхьатә хаԥыцқәа рышьаҭагьы ԥыҭк иадкыланы аҽрыднарӷәӷәалоит, аҳауа иаҳхылҵуа урҭ
еимҟьаны ирыбжьысуеит, аҳауа ахәҭак ҳԥынҵала иаҳхылҵуеит.
Убри аҟнытә уи шьақәгылашьала аимҟьаратә-бжьысратәқәа рахь
иаҵанакуеит. Асонант н анышьақәгыло, абжьытә бжьаандақәагьы
рҽаладырхәуеит, абжьыцқьа аԥырҵоит, аха афонематә ҷыдарақәа
рыла ҳанахәаԥшуа, уи иамам аиҿагылара аҵарреи адагәареи,
аӷәӷәареи аԥшқареи рыла.
Алитератураҿы иазгәаҭоуп (Н.И. Марр, Қь.В. Ломҭаҭиӡе) позициала н иԥшқоу авариант анҳнаҭо ыҟоуп ҳәа. Иӷәӷәоу ацыбжьыҟа
ԥшқахозар, ишьҭнахуеит ихадам аԥшқаратә артикулиациа, усҟан
ҳабз хыхьтәи ҳҿаҵа агәҭа иадӷәӷәалароуп. Аха афонема н, позициас иахьгылазаалак, аԥшқаратә артикулиациа шьҭнахуа иаабом.
Ишакәхалакгьы, асонант н аԥшқареи аӷәӷәареи рыла афонематә
еиҿагылара амам, аԥшқара иаразы ифонематә ҷыдараны иузыԥхьаӡом. Афонемақәа н, м злеиҿамгыло, ирзеиԥшу аҷыдарақәа
рымоуп, аха излеиҿагыло афонематә ҷыдарақәагьы рымоуп.
Излеиҿамгыло убри ауп, рыҩбагьы сонантқәоуп, ԥынҵатәқәоуп.
Излеиҿагыло – н – абызԥхьатәиуп, хаԥыцтәуп, м – қьышәтәуп.
Абарҭ аиҿагыларақәа рыла урҭ инарыгӡоит аиҩдырааратә функциа
ажәа афонематә еилазаараҿы: анра – амра, анаӡа – амаӡа, анаӡара
–амаӡара, анаара – амаара, аханы – ахамы.
Асонант н афонематә ҷыдарақәа рыла егьырҭ ацыбжьыҟатә
фонемақәагьы ирҿагылоит: ана – ара, анс – арс, ан – аб, анхәа –
абхәа.
Афонема м аимҟьаратә-бжьысратә цыбжьыҟоуп. Иахьышьақәгыло аҭыԥалеи зҽалазырхәуа ажәаҳәатә органқәеи рыла
76 77
Аԥсуа ажәақәа рҿы еснагь иӷәӷәоу фонеманы иаҳԥылоит, авариант ҳнаҭаӡом. Аурысшәа аҟнытә иалалаз ажәақәа рҿы идагәоу
ацыбжьыҟа (т, к) аԥхьа идагәахоит, авариант ф ҳнаҭоит, аха уи
орфографиала иарбаӡам аҩыраҿы: автор – афтор, автомат – афтомат, автобус – афтобус, авторитет – афторитет, абулавка –
абулафка…
Афонема ф. Афонема ф ақьышәтә-хаԥыцтә идагәоу кылааратә
цыбжьыҟоуп.
Артикулиациала в-и иареи злеиҿагыло убри ауп, в анышьақәгыло, абжьытә бжьаандақәа рҽаладырхәуеит, ф анышьақәгыло,
урҭ аус руӡом. Аригьы ишьҭахьтәиу, фонетикатә процессла
иҳауз цыбжьыҟоуп, ишьаҭаркыроу ажәашьаҭақәа рҿы имаҷны
иаҳԥылоит: афы, афара, афарҭын, афҩы, афаца, афлыка, алаф,
ацыфа. Иаҳԥылоит ашьҭыбжьҿырԥшратә ажәақәак рҿы: афырҳәа,
аффаҳәа.
Афонематә ҷыдарақәа иамоу рыла ирҿагылоит егьырҭ ацыбжьыҟатә фонемақәа: алаф – алар, афҩы – асҩы, ацыфа – ацыха,
афархь – ачархь.
Афонемақәа ф, в аморфологиатә еидара рыманы иаҳԥылаӡом
аԥсуа бызшәаҿы.
Афонемақәа з, с.
Афонемақәа з, с – арҭ абызԥхьатә хаԥыцтә кылааратә цыбжьыҟақәоуп. Ҳхаԥыцқәа рыдагьы, ҳабз аԥхьатәи ахәҭа хыхьтәи
ҳаԥхьатә хаԥыцқәа аҽрыднарӷәӷәалоит. З анышьақәгыло, ҳабжьытә
бжьаандақәагьы рҽаладырхәуеит, иҵаруп.
Афонемақәа з, с злеиҿагыло аҵарреи адагәареи мацаралауп.
Убри аиҿагылара рызхоит фонематә ҷыдарас урҭ фонема ҳасабла
реиҿагылараан: азара – асара, Áза – аса, азара – асара, аз – ас
(абас), аза – аса, азаара – асаара.
Афонема з, ажәа ажәартә ҵакы адагьы, аграмматикатә, ажәахырҿиааратә функциақәа нанагӡоит. Ажәахырҿиаараҿы азыҟаҵаратә,
амчымхаратә ҵакқәа аманы иаҳԥылоит: иҟасҵоит – исзыҟаҵом,
иаасхәоит – иузаасхәоит. Аморфологиатә функциақәа рахь иаҵанакуеит аамҭеи аинфинитреи раарԥшра: изгаз, иаԥхьаз, ицаз, изҳәаз.
Аиҿагылара амаӡам иара убас аӷәӷәареи аԥшқареи рылагьы. Иҟоуп
ажәақәак рыҟны (еиҳарак иԥсаху) л-и н-и анеибаԥсахуа: анамыс –
аламыс, анӡынрак – алӡынрак.
Афонема л имаҷымкәа ахархәара амоуп. Иаҳԥылоит ажәашьаҭақәа рҿы, ахырхарҭатә преверб ла иацны (алагара), ԥынгылашьаҭаны (алҵра, алхра, алаҵара…), ахырхарҭатә суффикс ла иацны
(абжьалара, ақәԥалара…).
Ажәаформақәа рҿы афонематә ҷыдарақәа иамоу рыбзоурала
егьырҭ ацыбжьыҟатә фонемақәа ирҿагылоит: ал – аџь, ала – ара,
алымҳа – ашымҳа, амал – амаҷ, алагара – аҩагара, ампыл – ампыр.
Афонема л ишьаҭарку ажәақәа рҿы еснагь иӷәӷәоу фонеманы
иаҳԥылоит, авариант ҳнаҭом.
Акылааратә фонемақәа
Афонемақәа в, ф.
Афонема в. Афонема в иҵару ақьышәтә-хаԥыцтә спирантуп.
Ианышьақәгыло, ҵаҟатәи ҳқьышә хыхьтәи ҳаԥхьатә хаԥыцқәа
ирыдыӷәӷәалоит, аха урҭ рыбжьара иаанхоит акылаара. Убри
акылаара ибжьысуа аҳауала ишьақәгылоит. Афонема ф-и иареи
злеиҿагыло фонематә ҷыдарас ирымоу аҵарреи (в) адагәареи рыла
мацароуп, егьырҭ аҷыдарақәа рыла еиқәшәоит: авара – афара.
Егьырҭ ацыбжьыҟатә фонемақәа ирҿагылоит иамоу афонематә
ҷыдарақәа рыла: авгара – алгара – ақәгара – аҵгара.
Афонема в ҭоурыхла ашьҭахь ишьақәгылаз цыбжьыҟоуп ҳәа
иԥхьаӡоуп. Ишьаҭарку ажәашьаҭақәа рҿы имаҷны иаҳԥылоит.
Еиҳарак ажәа авареи уи иадҳәалоу аԥынгыла-шьаҭа шьҭызхуа
аҟаҵарбақәа рҿы иаҳԥылоит: авара, авцара, авхра, авалара, авҵра,
авшьра… Ахьыӡқәа рыҟны изхырҿиаау шьагәыҭны иахьаҳԥыло
ыҟоуп, аха урҭгьы маҷуп: аваныза, аваҵыс, авба, авартәа, ашәваз.
Иаҳԥылоит ашьҭыбжьҿырԥшратә ажәақәа рҿы: авырвыр, пыввыҳәа.
Еиҳа иҭбааны иаҳԥылоит егьырҭ абызшәақәа рыҟнытә аԥсшәа иалалаз ажәақәа рыҟны: аведра, авагон, аваза, автобус, автомат, август, авиациа, авиатор…
78 79
Афонемақәа ш, шь, шә.
Афонемақәа ш, шь иахьышьақәгыло аҭыԥ ала аҿаҵатәхаԥыцтә цыбжьыҟақәоуп, зҽалазырхәуа аорганқәа ры-ла абызԥхьатәиқәоуп.
Ш анышьақәгыло, ҳабз аԥхьатәи ахәҭа хыхьтәи
ҳаԥхьатә хаԥыцқәа рышьаҭа иадыӷәӷәалоит, абжьытә бжьаандақәа
кәадоуп, аус руӡом. Шьақәгылашьала ш кылааратә цыбжьыҟоуп.
Ш анышьақәгыло, акылаара ҩыџьара иҟалоит: ҳабз аԥхьатәи
ахәҭеи хыхьтәи аԥхьатә хаԥыцқәа рышьаҭеи рыбжьара, насгьы
ҳабз ашьҭахьтәи ахәҭеи хыхьтәи ҳҿаҵа аԥшқареи рыбжьара.
Убри аҟнытә ш абжьысырҭа змоу кылааратә цыбжьыҟоуп. Афонемақәа ш-и шь-и злеиҿагыло аӷәӷәареи аԥшқареи мацаралоуп,
егьырҭ аҷыдарақәа зегьы рыла еиқәшәоит. Шь анышьақәгыло,
иацлоит аԥшқаратә артикулиациа: ҳабз аԥхьатәи ахәҭа хыхьтәи
ҳҿаҵа акьакьара (ҳаԥхьатә хаԥыцқәа рышьаҭагьы надкыланы)
иадыӷәӷәалоит.
Ш: Шь: аша – ашьа, ашара – ашьара, ашра – ашьра.
Афонемақәа ш, шь ижәытәу, аԥсуа-адыга бызшәақәа иеицырзеиԥшу фонемақәоуп. Ш ҳԥылоит ажәашьаҭақәа рыҟны еиԥш,
егьырҭ аморфқәагьы ирыцны. Уи иҟалаша II-тәи аамҭатә (ш
// ша) рбагоуп: сца-шт – санца-ша; ҭагылазаашьатә елементны иаҳԥылоит: сышцо, сшаԥхьо, ишысҳәо. Иаҳԥылоит иара
убас архьыԥшратә ркьынаа арбага иахәҭакны: сцашан, ицашаз,
изҳәашаз... Ш ажәашьаҭақәа рҿы: аша, ашара, аш, ашла, ашыла,
аиашьа, аиаша, ахш, ашыш, ашы.
Бзыԥтәи адиалект аҟны аҭагылазаашьатә елемент ш ианацааиуа
ыҟоуп ишәышәуа аспирантқәа с, з: дшыҟоу – дсыҟоу, дзыҟоу;
аҷандаратәи аҿцәажәараҿы ш (аҭагылазаашьатә) иацааиуеит аспирант з:ушԥацои – узбацои, ушнеиуа – узнеиуа.
Адыга бызшәақәа рҟынгьы ажәытәӡатәи ш, шь адиалектқәа рҿы
ианрыцааиуа ыҟоуп ишәышәуа аспирант с: адыг – шэ, каб. – шъэ
(с’э), «жир»; адыг. – шхъуэ, каб. – щхъухь (с’хъэ) «яд»; адыг. –
шьы, каб. – щы(с’а) «три»; адыг. – шьэн, убых. – шъа (с’а) «продавать»; адыг. – пшьы (ԥшьы), убых. – пшъа (ԥс’а).
Афонема шь ажәашьаҭақәа рҿы: ашьа, аиашьа, аиаҳәшьа,
ашьанҵа, ашьҭа, ашьыршьаф, аԥашь, аҟаԥшь, ашьара, ашьара
(ишьара дықәҟьеит), ашьха (гора), ашьха (пчела), ахьшь. ИшааИаҳԥылоит астатикатә ҟаҵарба адҵаратә ркьынааҿы:уҟаз,
утәаз, иумаз…
Иҳамоуп зыҟашьатә хьыӡцынхәратә рбаганы: изҩыз, изгаз…
Иахьатәи аԥсуа бызшәаҿы афонема з ҳԥылоит ишәышәуаишышуа афонема з’ ахаҭыԥангьы.
З’ бзыԥтәи адиалект аҟынгьы ирласны иӡуа иалагеит алитературатә бызшәа аныррала: аиз’ара – аизара, аз’ҩа – азҩа, аз’кра
– азкра, аз’ы – азы, аз’хара – азхара.
Афонема з еснагь иӷәӷәоу фонеманы иаҳԥылоит, авариант
ҳнаҭаӡом; иамаӡам аиҿагылара аҵарреи адагәареи, аӷәӷәареи
аԥшқареи рыла.
Афонема с, ажәашьаҭақәа рҿы адагьы, иаҳԥылоит морфологиатә хаҿытә рбаганы. Иаанарԥшуеит аҟаҵарбаҿы актәи ахаҿы
азаҵә хыԥхьаӡара: с-рашәоит, с-ӡахуеит.
Иаҳԥылоит иара убас адхаларатә ҵакы аманы: слаба, сышәҟәы.
Ажәахырҿиааратә функциа амангьы ажәақәа рҿы иаҳԥылоит:
аҳәыс, аҵыс, аӡс…
Аригьы еиҳарак иӷәӷәоу фонеманы иаҳԥылоит. Иԥсыҽу фонеманы иаҳԥылоит, авариантгьы ҳнаҭоит позициак аҟны мацара. Субиект рбагас ианыҟоу, иеиҭаҵуа аҟаҵарбақәа рҿы иҵару ацыбжьыҟа
иадгылазар, иаҳнаҭоит авариант з: исгоит – изгоит, исбоит – избоит, ислагоит – излагоит. Авариант ҳнаҭоит, иҵару ацыбжьыҟа
ианадгылоу, хьыӡҟақәак рыҿгьы: аԥҳәысба – аԥҳәызба, арԥысԥа–
арԥызба. Аха ари система ҳасабла имҩаԥысуам: и-с-ўеит – и-з-ўеит, аха и-с-ўанҭоит; и-с-лагоит – и-з-лагоит, аха и-с-рашәоит,
и-с-рыԥхуеит, ды-с-наҭуеит.
Афонемақәа з, с адыга бызшәақәагьы ирызҷыдароуп. Урҭ
ҭоурыхла аԥсуа-адыга бызшәақәа рхылҵшьҭрагьы иадырҳәалоит
(М. А. Кумахов). Иаҳԥылоит аԥсуа-адыга бызшәақәа ирзеиԥшу
ажәашьаҭақәа рыҟны: адыг., каб. – зы, убых. – за, абаз. – заны, заджвы, аԥс. – зны; адыг., каб. – зы, убых. – за, аԥс. – за, абаз. – дза
(аразара // араӡара); адыг., каб. –сэ, убых.–сы – гъуа, аԥс., абаз. – са
«я»; адыг., каб. – псэ, убых. – пса, аԥс., абаз. – аԥсы, псы «душа».
80 81
ишаабо еиԥш, ҩ-фазак. Ж анышьақәгыло, абжьытә бжьаандақәагьы
рҽаладырхәуеит.
Афонема жь анышьақәгыло, ж артикулиациа иацлоит аԥшқаратә артикулиациа. Афонемақәа ж, жь злеиҿагыло аӷәӷәареи (ж)
аԥшқареи рыла мацароуп. Ари аиҿагылара дара рзы ифонематә
ҷыдароуп: ажра – ажьра, ажаҳәа – ажьаҳәа.
Афонема ж ажәашьаҭақәа рҿы иаҳԥылоит, аха рацәак иҭбаам
уи ахархәара, иҳамоуп ашьҭыбжьҿырԥшратә ажәақәа рҿгьы.
Аграмматикатә функциа аманы иаҳԥылаӡом. Еиҳарак ашьаҭа
аԥхьатәи ахәҭаҿы ицәырҵуеит, агәҭеи анҵәамҭеи рҿы аҭыԥ
амам: ажа, ажра, ажыга, ажакьа, ажц, ажаҳәара, ажыцә, ажыҩҳәа,
ажжаҳәа. Иԥсаху ажәақәа рҿы ԥсахрада ҳхы иаҳархәоит: ажурнал,
ажанр, ажираф, ажурналист, ажонглер.
Иԥшқоу акылааратә фонема жь ж еиԥш ахархәара ҭбаам
ажәашьаҭақәа рҿы, аграмматикатә еидара аманы иаҳԥылом.
Атәамбаратә – агәынамӡаратә ҵакы аҭаны ҳхы ианаҳархәо ыҟоуп:
дықәтәоуп – дықәжьуп, дышьҭоуп – дкажьуп. Иаҳԥылоит ажәақәа:
ажьа, ажь, ажьра, ажьи, ажьаӷь, ажьакца, ажьафархь, ажьыхҵә,
ажьышәа, ажьыхәҭа, ажьара.
Афонемақәа ж, жь аԥсуа-адыга бызшәақәа иеицырзеиԥшу
цыбжьыҟақәоуп. Адыга диалектқәа рыҟны ж-и жь-и анеибаԥсахуа
ыҟоуп: губжы – губжь, жэ – жьэ, «аҿы» (рот). Иаҳԥылоит ажәақәа:
бжамэ «мочка», бжыдзэ «блоха», бжыхьэ «зима», бжьэ «пчела», мажьэ
«гребень», лэжьэн «работать», жьыбгъэ «ветер».
Афонема жә аҿаҵа – хаԥыцтә қьышәхаргьежьратә иҵару
кылааратә цыбжьыҟоуп. Ианышьақәгыло, ҳабз аԥхьатәи ахәҭа
хыхьтәи ҳаԥхьатә хаԥыцқәа рышьаҭа иадыӷәӷәалоит, ҳабз
анҵәамҭа ҵаҟатәи ҳаԥхьатә хаԥыцқәа ирыдкьыслоит, ҳқьышәқәа
рҽеидыркылоит, ԥхьаҟа инаскьоит. Афонемақәа ж, жә фонематә
ҷыдарас излеиҿагыло ақьышәхаргьежьра аҟазаареи аҟамзаареи
рыла ауп: ажа – ажәа, ажра – ажәра.
Афонема жә ҳԥылоит аԥсуа – абаза аубых бызшәақәа (ажвы
– «старое», жва – «печь») рыҟны. Аедыгь бызшәеи аҟабарда
бызшәеи рыҟны жә ахаҭыԥан иаҳԥылоит ишәышәуа-ишышуа
ақьышәхаргьежь-ратә спирант жъу (зº).
бо еиԥш, афонемақәа ш, шь ҳԥылоит ажәа алагамҭаҿы, агәҭа,
анҵәамҭахьгьы.
Афонемақәа ш, шь ажәашьаҭақәа рҿы ианыҩбахо ыҟоуп,
еиҳарак ашьҭыбжьҿырԥшратә ажәақәа рҿы: аша – ашша, ашшаҳәа,
ашьара – ашьшьара, ашьшьыҳәа.
Афонемақәа ш, шь ашьҭыбжьтә комплексқәа ирыхәҭакны
ианаҳԥыло ыҟоуп: ԥш, ԥшь.
Егьырҭ абызшәақәа рыҟнытә аԥсшәа иалалаз хатәы хьыӡқәак
рҿы ш аныԥсаххо ыҟоуп шь ала: Катиуша – Катушьа, Миша – Мышьа, Гриша – Грышьа, Шалико-Шьаликәа.
Ҟабардатәи адиалектқәеи аҿцәажәарақәеи рҿы иӷәӷәоу аспирант ш ишәышәуа-ишышуа аспирант шъ (с) ма иԥшқоу шь
ала ианыԥсаххо ыҟоуп: шъэ – ашша, 1уышъ – аҟәыӷа, ԥхъэ1эшьэ –
ацәмаҭәа, шътэн – аиашьа.
Афонема шә. Шә абызԥхьатә, ақьышәхаргьежьратә, идагәоу
акылааратә цыбжьыҟоуп. Шә анышьақәгыло, акылаара ҩыџьараны
иҟалоит: ҳабз аԥхьатәи ахәҭеи хыхьтәи ҳаԥхьатә хаԥыцқәа рышьаҭеи рыбжьара, хыхьтәи ҵаҟатәи ҳқьышәқәа рыбжьара. Ҳабз
анҵәамҭа ҵаҟатәи ҳаԥхьатә хаԥыцқәа ирыдыӷәӷәалоит.
Ш-и шә-и фонематә ҷыдарас излеиҿагыло ақьышәхаргьежьра
аҟазаареи аҟамзаареи рыла ауп: аш – ашә, аша – ашәа, ашара –
ашәара.
Афонема шә ажәашьаҭақәа рҿы иаҳԥылоит, ахархәара рацәак
иҭбаам, азааигәаратә ркьынаа арбага иахәҭакны ицәырҵуеит, уаҳа
аграмматикатә ма ажәахырҿиааратә функциа амаӡам.
Иаҳԥылоит ашьаҭа аԥхьа, агәҭа, анҵәамҭаҿы: ашә, шәкы, ашәа,
ашәҭ, аҿышәҭ, амашәыр, ақәыршә, аҵаршә…
Афонема шә аубых бызшәаҿы иаҳԥылоит: шәа «шәкы».
Афонемақәа ж, жь, жә
Афонемақәа ж, жь, жә аҿаҵатә – хаԥыцтә акылааратә
иҵару цыбжьыҟақәоуп. Ж анышьақәгыло, ҳабз аԥхьатәи ахәҭа
хыхьтәи ҳҿаҵа аԥхьатәи ахәҭа иадыӷәӷәалоит, ҳабз ашьҭахьтәи
ахәҭа хыхьтәи ҳҿаҵа аԥшқара аҽаднарӷәӷәалоит. Рҩыџьарагьы
акылаарақәа ирыбжьысуа аҳауала ишьақәгылоит. Аригьы иамоуп,
82 83
Афонема ӷ аҭыԥаҿы адыга диалектқәа рҿы иаҳԥылоит
абызгәҭантәи гˇ ма асонант й: аԥс. – абӷа, адыг. – бгˇэ; аԥс. –
абӷара, адыг. – бгˇэ. Афонемақәа ӷь, ӷә адыга бызшәақәа рыҟны
иаҳԥылаӡом.
Афонемақәа ӷ, ӷь, ӷә ажәашьаҭақәа рҿы иаҳԥылоит, еиҳарак
ашьаҭа алагамҭаҿы, аха иҭбааны ахархәара рымам. Грамматикатә
маҭәахәыс иаҳԥылаӡом.
Афонемақәа ӷ, ӷь, ӷә фонема ҳасабла реиҿагылара гәаҳҭар
ҟалоит абарҭ аҿырԥштәқәа рыла: аӷаӷа – аӷьаӷьа – аӷәаӷәа, аӷра –
аӷәра.
Афонема ӷ ҳԥылоит абарҭ ажәақәа рҿы: аӷа, аӷра, аӷаац, аӷа,
абӷа, аӷызра, аӷш, аӷба, аӷар уб. иҵ.
Ӷь ҳԥылоит: аӷьра, аӷьара, аӷьазкра, аӷьыч, аӷьӷьара уб. иҵ.
Ӷә ҳԥылоит абарҭ ажәақәа рҿы: аӷәы, аӷәра, аӷәаӷәа, аӷәӷәа,
аӷәыцәмаҟьа уб. иҵ.
Афонемақәа х, хь, хә.
Абызшьҭахьтә акылааратә идагәоу афонемақәа х, хь, хә артикулиациа хадала еиқәшәоит, излеиҿагыло аԥшқареи, аӷәӷәареи,
ақьышәхаргьежьреи рылоуп. Х анышьақәгыло, ҳабз ашьҭахьтәи
ахәҭа хыхьтәи ҳҿаҵа аԥшқара иадыӷәӷәалоит, хь анышьақәгыло,
убри артикулиациа хада иацлоит аԥшқаратә артикулиациа, хә
анышьақәгыло – ақьышәхаргьежьратә артикулиациа.
Абарҭ артикулиациатә ҷыдарақәа дара рзы ифонематә ҷыдарақәоуп: аха – ахьа – ахәа; ахы – ахьы – ахәы.
Абызшьҭахьтә фонемақәа х, хә аԥсуа – адыга бызшәақәа
иеицыр-зеиԥшу цыбжьыҟақәоуп. Афонема хь адыга бызшәақәа
рҿы иаҳԥылаӡом.
Афонемақәа х, хә ҳԥылоит адиалекттә цыбжьыҟатә фонемақәа
х’, х’ә рҭыԥаҿгьы: ах’ы – ахы, ах’әда – ахәда, ах’ – а х, ах’аҭа –
ахаҭа.
Афонема х аиҭаҟаларатә ҵакы аманы ицәырҵуеит аҟаҵарбақәа
рҿы: иҳәахт, игахт, дцахт. Иаҳԥылоит ажәахырҿиааратә морфема
ха иахәҭакны: дуаҩхеит, дычмазаҩ-хеит…, иара убас ахәҭаҷ аҵакы
аманы: уарах, убас ҟаиҵахт, убра снеихуан ҽыхәак сақәтәаны.
Абаза бызшәа адиалектқәа рыҟны уи иамоуп иеиԥшым
арефлекс-қәа: жә  жъу  зº  зˇ  з  ж.
Аԥсуа литературатә бызшәаҿы жә ҳԥылоит зº ахаҭыԥангьы:
зºба – жәба, азºа – ажәа, азºра – ажәра, азºҩа – ажәҩа.
Афонема жә ахархәара рацәак иҭбаам, иаҳԥылоит абарҭ ажәақәа
рыҟны: ажә, ажәытә, жәаба, ажәла, ажәлар, ажәырҭ, ажәытәан.
Иаҳԥылоит еиҳа инеиҵыхны зºаҭыԥаҿы: зºба – жәба, азºа – ажәа,
азºҩа – ажәҩа, азº – ажә, азºҩан – ажәҩан, азºра – ажәра, акәымзºы
– акәымжәы.
Афонема жә цәырҵуеит ашьҭыбжьҿырԥшратә ажәақәа рҿы:
ажәжәаҳәа, ажәырқьҳәа.
Жә ашьаҭаҿы ианеиҭаҳәахогьы ыҟоуп: аԥжәара – аԥыжәжәара,
ахжәара – ахыжәжәара.
Жә ҳԥылоит атәамбаратә ҵакы змоу хәҭаҷны: Гәаџажә, агаӡажә,
аҽадажә.
Афонемақәа жә-ж-жь шеиҿагыло: ажәра – ажра – ажьра (родство).
Афонемақәа ӷ, ӷь, ӷә.
Афонема ӷ абызшьҭахьтә иҵару, иӷәӷәоу акылааратә цыбжьыҟоуп. Ианышьақәгыло, ҳабз ашьҭахьтәи ахәҭа хыхьтәи ҳҿаҵа
аԥшқара иадкьыслоит. Уи фазак ала ишьақәгылоит. Афонемақәа
ӷь, ӷә ҩба-ҩба фаза рыла ишьақәгылоит. Ӷь анышьақәгыло, акылаара ҟалоит ҳабз ашьҭахьтәи ахәҭеи хыхьтәи ҳҿаҵа ашьҭахьтәи
ахәҭеи рыбжьара, насгьы ҳабз аԥхьатәи ахәҭеи хыхьтәи ҳҿаҵа
акьакьареи рыбжьара.
Афонема ӷә анышьақәгыло, акылаара ҟалоит ҳабз ашьҭахьтәи
ахәҭеи хыхьтәи ҳҿаҵа ҵаҟатәи ҳҿаҵа ашьҭахьтәи ахәҭеи рыбжьара,
иара убас хыхьтәи ҳқьышәқәа рыбжьара. Актәи афаза афонемақәа
рыхԥагьы ирзеиԥшуп, аҩбатәи афаза ӷь иазҷыдароуп, ахԥатәи – ӷә
иазҷыдароуп. Даҽакала иаҳҳәозар, афонема ӷ, ӷь, ӷә ирҿагылоит
ҩ-ҷыдарак рыла – аԥшқареи ақьышәхаргьежьреи ахьамам ала.
Афонемақәа ӷь, ӷә еиҿагылоит аԥшқареи (ӷь) ақьышәхаргьежьреи
рыла (ӷә).
84 85
кулиациатә ҷыдарақәагьы. Афонема б анышьақәгыло, абжьытә
бжьаандақәагьы рҽаладырхәуеит, убри аҟнытә уи иҵару цыбжьыҟоуп, уи аҷыдарала адагәақәа , п ирҿагылоит. Афонемақәа , п
еиҿагылоит ақәыԥсычҳаратә (ԥ), абруптивтә (п) ҷыдарақәа рыла.
Иазгәаҳҭаз аиҿагыларақәа фонематә ҷыдарақәоуп, убарҭ рылоуп
дара аиҩдырааратә функциагьы зланарыгӡо: аба, аԥа, апа.
Афонема б зны-зынла идагәоу ианадгылоу, авариант  ҳнаҭоит,
иаҳҳәап: ишба – ишԥа.
Аха ари система ҳасабла имҩаԥысуам, идагәоу ианрыцааиуагьы
рацәоуп иӷәӷәоу фонеманы: абшьҭра, абхәа, абхәында, абԥса, абҳәа
(бз. «аԥҳәа»), абҵара, абҭәа, абты (//апты).
Ажәақәа рҿы афонемақәа , п анеибаԥсахуа (ианеиҿамгыло)
ыҟоуп: апҟа // аԥҟа, аԥҟара // апҟара, ааԥкра // аапкра.
Афонемақәа б,  ажәа апозициақәа зегьы рҿы иаҳԥылоит, аха
еиҳарак ашьаҭа алагамҭа иазҷыдароуп: аба, абна, абылра, абга; аԥа,
аԥра, аԥҳа, аԥсы…
Афонема п ажәа ашьаҭа алагамҭа иазҷыдарам, иаҳԥылоит
еиҳарак ашьаҭа анҵәамҭахь: ауапа, аҿарпын, ауапцәа, ахәымпал.
Афонемақәа б, п аморфологиатә функциақәагьы нарыгӡоит.
Б аҟаҵарбаҿы хаҿытә ԥынгылас ахархәара амоуп, иаанарԥшуеит
ахаҿы, ахыԥхьаӡара, акласс. Иамоуп аамҭатә-афиниттә ҵакқәа,
иара убас азҵааратә аффикс ба иахәҭакуп.
Ацыбжьыҟақәа б, , п аԥсуа-адыга бызшәақәа иеицырзеиԥшу,
ижәытәу фонемақәоуп.
Г. В. Рогава игәаанагарала, ацыбжьыҟа п адыга бызшәақәа
рыҟны ашьҭахь иҟалаз шьҭыбжьуп, уи излеиԥхьаӡо ала, иҳауеит
ажәытә акласс рбага б адагәахарала. М. А. Кумахов игәаанагарала,
фонетикатә процессла иҳауз (б п) п авараҿы иҟоуп иԥхьатәиу
ацыбжьыҟа п-гьы адыга бызшәақәа рҿы. Аԥсуа бызшәаҟны афонема п б,  раасҭа имаҷны иаҳԥылоит ажәашьаҭақәа рыҟны.
Афонемақәа д, , т.
Афонемақәа д, , т ирымоуп иеицырзеиԥшу артикулиациатә
ҷыдарақәагьы, излеиҿагыло артикулиациатә ҷыдарақәагьы. Рыхԥагьы абызԥхьатә-хаԥыцтә цыбжьыҟақәоуп. Урҭ анышьақәгыло,
Афонема хь аҭагылазаашьатә елемент ахь иацны иаҳԥылоит:
дахьцо, дахьнеиз, дахьыҟоу. Ари афункциаҿы бзыԥтәи адиалект аҟны
хь х ала иԥсаххоит: дахьцо – дахцо, дахьыҟоу – дахыҟоу.
Ажәашьаҭақәа рҿы хь афонема х аасҭа хынтә рыла еиҵаны
иаҳԥылоит, рацәак иҭбаам афонема хә-гьы ахархәара.
Афонемақәа ҳ, ҳә. Аларингалтә идагәоу акылааратә цыбжьыҟақәа ҳ, ҳә еиҿагылоит ақьышәхаргьежьра аҟазаареи аҟамзаареи
рыла: аҳа – аҳәа, аҳара (исаҳаит) – аҳәара, аҳамҭа – аҳәамҭа. Афонема ҳ ажәашьаҭақәа рҿы еснагь иӷәӷәоу фонеманы иаҳԥылоит.
Иманшәалам позициоуп иаразы, авариантгьы ҳнаҭоит иеиҭаҵуа
аҟаҵарбақәа рҿы субиект рбагас ианыҟоу, иҵару ацыбжьыҟа ианадгылоу. Усҟан иаҳнаҭоит авариант аа: иааҳгеит – иаагеит,
илаҳгеит – илаагеит. Иаҳԥылоит ажәашьаҭақәа рҿы, аха ахархәара
рацәак иҭбаам: аҳ, аҳа, аҳақ, алаҳа, ҳара, аҳамҭа, аҳаԥшьа, аҳаԥы,
аҳаҟьа. Афонема ҳ адыга бызшәақәагьы ирызҷыдароуп, уагьы
ажәашьаҭақәа рҿы иаҳԥылоит. Аубых бызшәаҿы ажәашьаҭақәа
ирызҷыдарам ҳәа иԥхьаӡоит М. А. Кумахов (ҳында – ында «иахьа»,
«уажәы»).
Афонема ҳә ажәашьаҭақәа рҿы иаҳԥылоит, аха аригьы ахархәара
рацәак иҭбаам: аҳәа, аҳәа, аҳәыс, аҳәаа, аҳәызба, аҳәыҳә,
алаҳәа, аҳәара, амаҳә.
Афонема ҳә ԥсаххоит ҳ ала ахәҭаҷ ҳәа аҿы бзыԥтәи адиалект
аҟны: дцеит ҳәа саҳаит – дцеит ҳа саҳаит; афырҳәа – афырҳа,
аӷьараҳәа – аӷьараҳа.
Афонема ҳә зцу аморфемақәа аидҳәалага, ахәҭаҷ, ажәахырҿиааратә ҵакқәа рыдагьы, асубиективтә ҵакқәа аманы иаҳԥылоит
аҟаҵарбақәа рҿы: икылиҳәеит, иқәиҳәеит, икҿиҳәеит…
Афонема ҳә адыга бызшәақәа ирызҷыдараӡам.
Аимҟьаратә фонемақәа
Афонемақәа б, , п. Ацыбжьыҟақәа б, , п қьышәтәқәоуп, урҭ
анышьақәгыло, ҵаҟатәи ҳқьышә хыхьтәи аҽаднарӷәӷәалоит. Уи
ирзеиԥшу артикулиациатә ҷыдароуп. Иҟоуп излеиҿагыло арти86 87
шәхаргьежьратә фонемақәа ҳԥылаӡом (ақьышәхаргьежьра рцәыӡхьеит). Аедыгь бызшәаҿы тә ахьҳԥыло ажәақәа ыҟоуп: тҽы «ҩба».
Аубых бызшәаҿы иаҳԥылоит: тәы «ажра», тәасы «атәара», ҭәы
«аҭара», дәы «аӡахра», дәа «аӡаӡ».
Абаза бызшәаҟны дә, ҭә, тә ақьышәхаргьежьра рцәыӡит,
иҳарҭеит иеиуеиԥшым авариантқәа (џ, ҽ, ҿ // џә, ҽә, ҿә).
Афонемақәа дә, ҭә, тә ақьышәхаргьежьрала еиҿагылаӡом,
избан акәзар уи аҷыдара рыхԥагьы ирзеиԥшуп. Аха егьырҭ
афонемақәа ианырҿагыло, уи фонематә ҷыдарахоит: адәы – аӡы,
аҭәа – аԥа, атәы – аҽы. Ақьышәхаргьежьра фонематә ҷыдарахоит
ақьышәхаргьежьра змам д, , т ианырҿагыло: адәаԥа – адаԥа, аҭәра
– аҭра, атәара – атара. Афонема дә егьырҭ (ҭ, тә) ирҿагылоит
аҵаррала. Ҭә, тә еиҿагылоит аспирататә-абруптивтә ҷыдарақәа
рыла. Шьақәгылашьалеи, иахьышьақәгыло аҭыԥ алеи дә, ҭә, тә
еиқәшәоит, еиҿагылаӡом. Афонемақәа дә, тә ажәашьаҭақәа рҿы
имаҷны ахархәара рымоуп ҭә аасҭа.
Афонемақәа ӡ, ц, 
Ацыбжьыҟақәа ӡ, ц,  аԥсуа-адыга бызшәақәа иеицырзеиԥшу
фонемақәоуп. Иахьышьақәгыло аҭыԥ ала арҭ абызтә-хаԥыцтә
абызԥхьатә
цыбжьыҟақәоуп. Реилазаашьеи рышьақәгылашьеи рыла
аффрикататә цыбжьыҟақәоуп. Арҭ анышьақәгыло аивиааратәаимҟьаратә моментқәа еицааиуеит. Ӡ аҵаррала ц,  ирҿагылоит:
аӡа-аца, аӡа-аҵа. Ц,  еиҿагылоит аспирататә (ц) абруптивтә (ҵ)
ҷыдарақәа рыла: аца – аҵа, ацара – аҵара.
Афонемақәа ӡ, ц,  ажәашьаҭақәа рҿы иаҳԥылоит: аӡаӡ, аӡырӡ,
аӡа, аӡа, аӡара, ацыца, адац, ац, аца, аца, аҵаҵындра, аҵа, аҵаа, аҵаа,
аҵар, амаҵа, аблахаҵ.
Афонемақәа ӡ, ц,  егьырҭ ахархәарақәагьы рымоуп. Ӡ
аинтенсивтә ҵакы иреиҳаӡоу астепен аазырԥшуа аформақәа
ирыхәҭакуп: игаӡеит, дцаӡеит, абзиаӡа, аԥшӡаӡа. Ацынгылатә
ҵакы змоу ажәақәа ҳазҭо асуффикс ӡа иахәҭакуп: дыԥшӡаӡа, дхааӡа,
иббаӡа.
Ц ацҟаҵаратә ҵакы аманы иаҳԥылоит: ацара – аццара, ашьра – ацшьра; аицҟаҵаратә аффикс иахәҭакуп: ицеит – еиццеит,
икәашеит – еицыкәашеит.
ҳабз аԥхьатәи ахәҭа хыхьтәи ҳаԥхьатә хаԥыцқәа, рышьаҭақәагьы
нрыдкыланы, ирыдыӷәӷәалоит, урҭ еимҟьаны ирыбжьысуа аҳауала ишьақәгылоит. Ари иеицырзеиԥшу артикулиациоуп. Абри
аҷыдарала урҭ дара-дара еиҿагылаӡом. Излеиҿагыло убри ауп: д
анышьақәгыло, абжьытә бжьаандақәагьы рҽаладырхәуеит, убри
аҟнытә уи иҵару фонемоуп. Егьырҭ рыҩбагьы дагәақәоуп. Ҭ-и т-и
еиҿагылоит аспирататә-абруптивтә ҷыдарақәа рыла.
Ацыбжьыҟақәа д, , т аԥсуа-адыга бызшәақәа иеицырзеиԥшу
фонемақәоуп. Адыга бызшәақәа рыҟны афонема д ажәа аԥхьатәи,
агәҭантәи апозициақәа ирызҷыдароуп (М. А. Кумахов): адыг. –
дыды, каб. – дыд«шило»; убых. – дашуаны «серебро».
Аԥсуа бызшәаҟны афонема д аморфологиатә еидарақәагьы
амоуп (ауаҩытә.икласс, ахԥатәи ахаҿы, азаҵә хыԥхь.), ԥынгылашьаҭаны иаҳԥылоит (а-д-ҵара), ашьҭынгыла да (лабада) иахәҭакуп.
Иаҳԥылоит ажәашьаҭақәа рыҟны: адарды, аду, ақлаԥад, адаԥа, адау,
адырра, адаӷь, адажә, абард, аԥсард…
Ацыбжьыҟа д еиҳарак иӷәӷәоу фонеманы иаҳԥылоит, афонематә
ҷыдарақәа шамахамзар позициала иацәыӡуам.
Афонема  ҳԥылоит ажәашьаҭақәа рҿы, ԥынгыла-шьаҭаны,
морфологиатә рбаганы (арацәа хыԥхь. арбагас арбагатә хьыӡцынхәрақәа рыҟны: абар-ҭ, убар-ҭ, ан-ҭ). Иаҳԥылоит ажәақәа
аҭра, аҭырас, аҭыԥ, аҭалара, аҭаҳмада, аҭарчеи, аҭы, аҭсыс,
амаҭ, арҭ (ҳарҭ) уҳәа рыҟны.
Позициала, шамахамзар, аҽаԥсахуам, иӷәӷәоу фонеманы иаҳԥылоит еснагь.
Афонема т ажәашьаҭақәа рҟни финиттә рбагани иаҳԥылоит:
атарра, аты, аартра, акәты, аматра, аҷарпат (аҷҟарпат), асапат, атата, игеит, иҳәеит, ибашт, игашт. Аҟаҵарба ииасхьоу
акрызхыҵуа мапкратәи аформаҿы афиниттә рбага т аредукциа
ахьахысуа ыҟоуп: дымцац-т  дымцац, иҟамлац-т  иҟамлац…
Ажәашьаҭақәа рҿы, шамахамзар, афонематә ҷыдарақәа ацәыӡуам, аха ахархәара рацәак иҭбаам.
Афонемақәа дә, ҭә, тә.
Афонемақәа дә, ҭә, тә аԥсуа-адыга бызшәақәа рыҟны ирымоуп еиԥшым аҭагылазаашьақәа. Аҟабарда бызшәаҟны абарҭ ақьы88 89
Афонемақәа , ҽ, ҿ шьақәгылашьалеи, иахьышьақәгыло аҭыԥ
алеи аӷәӷәаралеи дара-дара еиҿагылаӡом, урҭ афонематә ҷыдарақәа ахфонемакгьы иеицырзеиԥшуп. Афонема  аҵаррала ҽ,
ҿ ирҿагылоит, урҭ дагәақәоуп; ҽ, ҿ еиҿагылоит аспирататә (ҽ),
абруптивтә (ҿ) ҷыдарақәа рыла: аҽа – аҿа, аҽы – аҿы.
Ацыбжьыҟақәа , ҽ, ҿ рзы ифонематә ҷыдарақәоуп: рышьақәгылашьа (аффрикатақәа), иахьышьақәгыло аҭыԥ (абызԥхьатә),
аӷәӷәара (избанзар, иҟоуп аԥшқареи урҭ ирҿагыло афонемақәеи
џь, ч, ҷ), аҵарра (џ азы). Ҽ, ҿ рзы адагәара ифонематә ҷыдарам,
избан акәзар, аҵаррала урҭ ирҿагыло авариант рымаӡам, даҽакала
иаҳҳәозар, иҟаӡам иҵару ҽ, ҿ.
Афонемақәа џь, ч, 
Иԥшқәоу аффрикатақәа џь, ч,  аԥсуа-адыга бызшәақәа иеицырзеиԥшу
фонемақәоуп. Адыга диалектқәа рыҟны иаҳԥылоит
иԥхьатәиу, насгьы ишьҭахьтәиу иԥшқоу аффрикатақәа. Аԥсуа
бызшәа урҭ рыхԥагьы азҷыдароуп, иаҳԥылоит алитературатә бызшәаҟынгьы, адиалектқәа рҟынгьы. Аха иӷәӷәоу аффрикатақәа , ҽ,
ҿ реиԥш арҭгьы рхархәара ҭбаацәам.
Афонемақәа џь, ч, ҷ-џ, ҽ, ҿ ирҿагылоит аԥшқарала: аџаџа –
аџьаџьа, аҽа – ача, аҿара – аҷара.
Џь, ч,  ирҿагылоит аҵарралагьы, егьырҭ (ч, ҷ) дагәақәоуп.
Афонемақәа џь, ч, ҷ-и , ҽ, ҿ-и ирымоуп иеицырзеиԥшу афонематә ҷыдарақәагьы. Убарҭ рахь иаҵанакуеит ашьақәгылашьа
(аффрикатара), иахьышьақәгыло аҭыԥ (абызԥхьатә-аҿаҵатә), зҽалазырхәуа ажәаҳәатә органқәа.
Афонема ч авариант ҳнаҭоит ажәа ахьча арацәа хыԥхьаӡараҿы:
ахьчацәа – ахьшьцәа. Ари ҟалоит аспиратизациа амҩала адиссимилиациа абзоурала (ч, цә спиратақәоуп, ч, цә аныррала ииасит шь
ашҟа).
Афонемақәа џь, ч,  еиҳарак иӷәӷәоу фонемақәаны иаҳԥылоит.
Афонемақәа г, , к
Афонемақәа г, , к аԥсуа-адыга бызшәақәа иеицырзеиԥшу
абызшьҭахьтә, аимҟьаратә цыбжьыҟақәоуп. Адыга бызшәақәа
Афонема  суффикс-шьагәыҭны иаҳԥылоит: аҵаҵара, аҵхра,
аваҵара, алаҵара, алҵра, ақәҵра…
Афонемақәа ӡә, цә, ҵә
Афонемақәа ӡә, цә, жәытәла аԥсуа-адыга бызшәақәа иеицырзеиԥшу
цыбжьыҟақәоуп, аха иахьатәи ҳбызшәақәа рҿы
еиқәханы иахьыҟоу аԥсуа бызшәаҿоуп. Егьырҭ ҳбызшәақәа рҿы
ақьышәхаргьежьра рцәыӡны еиԥшым арефлексқәа ҳарҭоит.
Аедыгь бызшәа адиалектқәа рыҟны ақьышәхаргьежьратә
аффрикатақәа ӡә, цә иахьҳԥыло ыҟоуп, аха имаҷӡаны ахархәара
рымоуп. Иазгәарҭоит ӡә, цә аспирант в ашҟа иахьиасыз ажәақәак:
адыг.цу, каб. вы «ацә».
Абаза бызшәаҟынгьы ақьышәхаргьежьратә аффрикатақәа ӡә,
цә, ҵә, ақьышәхаргьежьра рцәыӡны, иеиуеиԥшым арефлексқәа
ҳарҭоит: ӡә, цә, ҵә  џә, ҽә, ҿә.
Аԥсуа бызшәаҿы урҭ макьана иӷәӷәоу фонемақәаны иаҳԥылоит.
Ажәақәа рҿы ҵә ахаҭыԥан  ахьҳԥыло ыҟоуп: амҵәышә // амҵышә
(бз. адиал.).
Афонемақәа ӡә, цә, ҵә дара-дара ақьышәхаргьежьрала еиҿагылаӡом, аха егьырҭ афонемақәа ианырҿагыло, ақьышәхаргьежьра
дара рзы ифонематә ҷыдарахоит. Иаҳҳәап: аӡәы – аӡы, аӡәаӡәа –
аӡаӡа, ацә – ац, аҵәа – аҵа, аҵәатәы – аҵатәы.
Афонема ӡә афонемақәа цә, ҵә ирҿагылоит аҵаррала. Цә, ҵә
еиҿагылоит аспирататә-абруптивтә ҷыдарақәа рыла.
Афонемақәа , ҽ, ҿ
Афонемақәа , ҽ, ҿ аԥсуа-адыга бызшәақәа иеицырзеиԥшу
цыбжьыҟақәоуп. Аха иҟоуп ашьҭахь иҳауз ацыбжьыҟақәа , ҽ, ҿ
адыга бызшәақәа рҿы абызшьҭахьтәиқәа ирыхҭысыз аффрикатизациа амҩала.
Тапанҭатәи адиалект аҟны иҳамоуп аимҟьаратәқәа дә, ҭә, тә
аффрикатизациа амҩала иҳарҭаз иӷәӷәоу аффрикатақәа , ҽ, ҿ.
Аԥсуа бызшәаҟны иҳамоу иԥхьатәиу аффрикатақәа , ҽ, ҿ
роуп. Урҭ еиҳарак иӷәӷәоу фонемақәаны иаҳԥылоит, аха иҭбааны
ахархәара рымам, еиҳарак 5.
– акәапеи, акаԥкаԥ – акәаԥкәаԥ, акараҳәа – акәараҳәа, акатаҳәа
– акәатаҳәа, акеикеи – акәеикәеи, аккаҳәа – акәкәаҳәа, акшара –
акәшара.
Афонемақәа ҟ, ҟь, ҟә
Афонемақәа ҟ, ҟь, ҟә иаҿагылоит аԥшқареи ақьышәхаргьежьреи
рыла, егьырҭ аҷыдарақәа рыла еиҿагылаӡом, избан акәзара
рыхԥагьы абруптивтәқәоуп: аҟата–аҟьата – аҟәата, аҟәаҟәа
– аҟьаҟьа, аҟада – аҟәада, аҟарҟарра – аҟәарҟәарра, аҟра – аҟәра,
аҟҿыҳәа – аҟәҿыҳәа, аҟырҿҳәа – аҟәырҿҳәа, аҟәара – аҟьара.
Иԥшқоу афарингалтә абруптивтә фонема ҟь ажәашьаҭақәа рҿы
имаҷны ахархәара амоуп. Аԥсуа жәар аҿы иаҳԥылоит ажәашьаҭақәа
43 рыҟны.
Хыхь ишаҳарбаз еиԥш, иԥшқоу абызшьҭахьтәиқәагьы гь , қь
, кь , ӷь  ажәашьаҭақәа рҿы имаҷны иаҳԥылоит. Имаҷны
иаҳԥылоит иара убас акылааратә, абызшьҭахьтә, иӷәӷәоу афонема ӷ
. Иҟалап урҭ ашьҭахь иҟалаз фонемақәазаргьы.
рыҟны, иеиуеиԥшым афонетикатә процессқәа ирыхҟьаны,
аҽыԥсахрақәа рыхҭысит. Еиҳарак урҭ зны иԥшқоу авариантқәа
ҳарҭоит, уантә ииасит аффрикатақәа џь, ч,  рахь.
Иахьатәи аҟабардеи аедыгь бызшәақәеи рдиалектқәа рҿы г, , к
реликт ҳасабла иаҳԥылоит.
Аԥсуа-абаза бызшәақәа рыҟны афонемақәа г, , к макьана лакьыс рымам, еиҳарак иӷәӷәоу фонемақәаны иаҳԥылоит,
ажәашьаҭақәа рҿы рхархәара рацәак иҭбаамзаргьы.
Шьақәгылашьалеи иахьышьақәгыло аҭыԥи рыла арҭ ахфонемакгьы еиқәшәоит, еиҿагылаӡом.
Г егьырҭ аҩба ирҿагылоит аҵаррала. Қ, к еиҿагылоит аспирататә
(қ), абруптивтә (к) ҷыдарақәа рыла. Г-и қ-и еиҿагылоит насгьы
аспирататә (қ) ҷыдарала, г, к – абруптивтә (к) ҷыдарала (агды –
ақды, агра – акра).
Афонемақәа гь, қь, кь
Аимҟьаратә абызшьҭахьтә иԥшқоу афонемақәа гь, қь, кь
имаҷны иаҳԥылоит ажәашьаҭақәа рҿы. Аԥсуа жәар аҟны гь ҳԥылоит
ажәашьаҭақәа 40 рыҟны, қь – 90, кь – 80 ажәашьаҭақәа рыҟны. Арҭ
афонемақәа г, , к ирҿагылоит аԥшқара мацарала: аагага – агьагьа,
акака – акьакьа, ақақа.
Афонемақәа гь, қь, кь иаҿагылоит аҵаррала, қь гь иаҿагылоит
аспирататә ҷыдарала, кь гь иаҿагылоит абруптивтә ҷыдарала.
Аимҟьаратә ҷыдарала арҭ еиҿагылаӡом, избан акәзар, рыхԥагьы
еимҟьаратәқәоуп. Еиҿагылаӡом аԥшқара алагьы – рыхԥагьы
иԥшқоу цыбжьыҟақәоуп.
Афонемақәа гь, қь, кь позициатә цыбжьыҟақәаӡам. Урҭ зхала иҟоу фонемақәаны абызшәа иалоуп. Позициалагьы рфонематә
ҷыдарақәа рцәыӡӡом, еснагь иӷәӷәоу фонемақәаны иаҳԥылоит.
Афонемақәа гә, қә, кә
Афонемақәа гә, қә, кә-г, , к ирҿагылоит ақьышәхаргьежьрала,
егьырҭ аҷыдарақәа рыла еиқәшәоит: ус анакәха, фонематә ҷыдарас
урҭ злеиҿагыло ақьышәхаргьежьра мацаралоуп: агара – агәара,
агарлара – агәарлара, агылара – агәылара, ақашь – ақәашь, акапеи
92 93
у ирыдуп: им-хы, ум-хы, уԥш-уеит, иԥш-уеит, у-ԥоит, и-ԥоит,
у-ӡӷаб, и-ӡӷаб уб. иҵ.
Иарбанзаалак ажәаформаҿы ацыра шьақәгылазар ауеит:
1) шьҭыбжьык – бжьыҟак ала:
а-ла-ба, а-шьапы, Е-шыра, а-хыл-ԥа;
2) ҩ-шьҭыбжьык рыла:
аш-ҭа, ам-хы, аԥ-хыӡ уб. иҵ.
Ажәаформаҿы иҟазар ауеит цырак, ҩ-цырак, х-цырак, ԥшьцырак, хә-цырак уб. иҵ:
ам-ра, ан-цәа, а-ха-ҵа, а-лым-ҳа, а-ҭа-шәа-ра, аи-ҭа-ҳәа-ра,
аи-шьҭа-гы-ла-ра, ац—ҳа-ражә-ҳәаҩ, уб. иҵ.
Ацыраҿы иарбанзаалак абжьыҟа ақәыӷәӷәара амазар ауеит,
иамамзар ауеит. Ақәыӷәӷәара змоу абжьыҟа ахьыҟоу ацыра
ақәыӷәӷәара змоу ахьӡуп, измам – ақәыӷәӷәара змам:
а-ҭра – аԥхьатәи -а – ақәыӷәӷәара змам ацыра, -ҭра – ақәыӷәӷәара
змоу ацыра; а-ла-ба – араҟа ақәыӷәӷәара амоуп аҵыхәтәантәи
ацыра -ба, егьырҭ ирымаӡам.
Ацырақәа шоит иарку, иаарту ҳәа. Иарту ацыра бжьыҟала
инҵәоит, иарку ацыра цыбжьыҟала инҵәоит:
а-ҭыԥ – ашьҭахьтәи ацыра иарку ауп, аԥхьатәи ацыра а аԥхьаҟалагьы ашьҭахьҟалагьы иартуп, ус иҟоу ацыра наҟ-ааҟгьы иарту
ахьӡуп ;
иҟоуп аԥхьала иарку ацыра: да-ра, бна-ла, на-пыда, иҟоуп
аԥхьалагьы ашьҭахьалагьы иарку ацыра: а-гьырҭ, дыб-жьыст,
а-нацә-хыб уб. иҵ.
Абжьыҟа ацыраҿы г (гласный) ҳәа иааҳарԥшуазар, ацыбжьыҟа с
(согласный) ҳәа иааҳарԥшуазар аԥсуа бызшәаҿы иаҳԥыло ацырақәа
рҿы ихадоу атипқәа (структурала ахкқәа) ыҟоуп ԥшьба:
1. г (абжьыҟа)– наҟ-ааҟгьы иаарту: а-ла
2. сг (ацыбжьыҟа + абжьыҟа) – аԥхьала иарку: ҳәа
3. гс (абжьыҟа + ацыбжьыҟа) – анҵәамҭала иарку: аб
4. сгс (ацыбжьыҟа + абжьыҟа + ацыбжьыҟа) наҟ-ааҟгьы иарку:
а-ҭыԥ-ҳа.
Арҭ ацыратә хыкқәа – атипқәа ирымоуп аподтипқәа, урҭ зегьы
еилаҵаны 18 рҟынӡа инаӡоит:
Ацыреи уи ахЫкқәеи
Зныктәи ҳаԥсыԥ ҩагарала иаҳхылҵуа шьҭыбжьык ма иеицу
шьҭыбжьқәак ацыра рыхьӡуп:
а-ла-ба, аш-ҭа, а-хыл-ԥа,
а-ҭыԥ, а-махә, ам-ца уб. иҵ.
Иарбанзаалак ажәаформаҿы ацыра абжьыҟа ала ишьақәгылоит.
Аԥсуа бызшәаҿы ацыра ҟарҵоит абжьыҟақәа а, ы, е, о. Асонантқәа
й ў позициа заҵәык аҿы ацыра шьақәдыргылоит.
Уи аныҟало – и, у ақәыӷәӷәара рықәымшәо (урҭ ақәыӷәӷәара
рызныҟәгаӡом) ажәа аԥхьатәи апозициаҿы, даҽа шьҭыбжьык
рыцымкәа, рхала заҵәык ацыраҿы иангылоу ауп. Уи еиԥш аҭагылазаашьа аныҟало ажәаформаҿы асонантқәа и , у рышьҭахь
цыбжьыҟа заҵәык абжьыҟа анашьҭанеиуа ауп. Убысҟан аԥсуа
цыраҟалара аԥҟара ала ҩ-цыбжьыҟак ирыбжьагылоу абжьыҟа
хымԥада ашьҭахьтәи ацырахь ииасуеит, рхала иаанхоит аԥхьа игылоу абжьыҟабжақәа ма асонантқәа:
и-лаба, у-лаба, и-лал-ҳәеит, и-уал-ҳәоит,
и-хаҭа, у-хаҭа, а-ха-ҭа…
Ус акәымкәа, ажәа аԥхьатәи апозициаҿы цыбжьыҟак иеиҳаны
игылазар, урҭ руакы (зны-зынла ҩбагьы) аԥхьатәи ацырахь ииасуеит, уи иахҟьаны ажәа аԥхьатәи апозициаҿы игылоу абжьыҟеи ма
асонантқәеи у, и  цырак аҟны убарҭ ацыбжьыҟақәа ирыцлоит,
усҟан и , у ацыра рзыҟаҵаӡом, ацыраҟаҵаразы урҭ рышьҭахь
ицәырҵуеит ицәырҟьацәырасуа ы:
ам-хы, аха ўым-хы, йым-хы (иаҿшә. сымхы);
ашәҟәы, аха ўышә-ҟәы, йышә-ҟәы (иаҿшә. рышәҟәы);
аԥш-ра, аха ўыԥшўеит, йыԥш-уеит (иаҿшә. шәыԥшуеит);
аӡ-са-ра, аха ўыӡ-соит, йыӡ-соит (иаҿшә. шәыӡсоит).
Аха аԥсуа аорфографиаҿы асонантқәа и, у раԥхьагьы рышьҭахьгьы аҩышьа армариаразы абжьыҟа ы рыҩӡом азыҳәан, й ў
рывараҿы ацыра аҟаҵарагьы, ақәыӷәӷәара аныҟәгарагьы и ,
АҚӘЫ ӶӘӶӘАРА
Аԥсшәаҿы ақәыӷәӷәара мамзаргьы акцент, аинтенсивтә
динамикатә ҟазшьа амоуп, ашьаҭаҿы уи цырак иадҳәалам,
иеиуеиԥшым ажәаформақәарҿы аҭыԥ аԥсахуеит.
Ақәыӷәӷәара аҭыԥ зны-зынла алексикатәи аморфологиатәи
аҵакқәа реиҩдыраара афункциа аманы иаҳԥылоит:
1) аца – аца, ала – ала, аҵа – аҵа,
2) ачара – ачара, амазара – амазара, úзбо – избо ,úзго – изго,
úзыҩуа – изыҩуа уб. иҵ.
Ақәыӷәӷәара амч ӷәӷәа иахҟьаны, ақәыӷәӷәара змамыз абжьыҟақәа рацәаны иԥсыҽхан, ибжьаӡит, ацыбжьыҟақәа ркомплексқәа
џьарак ианеивагыла, рҽеиҭаркит, уи иалҵшәаны аԥсуа шьаҭақәа
ажәытәтәи рструктура кырӡа иԥсаххеит (Ломҭаҭиӡе). Ақәыӷәӷәара
иаҵанакуа аганқәа зегьы зҵазкуа – акцентологиа иуадаҩу, зымҽхак
ҭбаау зҵаароуп, араҟа иааркьаҿны иаагоуп уи азеиԥш хырхарҭақәа.
Аԥсшәа акцентологиаҿы ипроблема дуны иҟоуп ақәыӷәӷәара
аԥсахшьа аԥҟарақәа рышьақәыргылара, еиҳарак ажәахырҿиааратәи
ажәаԥсахратәи аформақәа рыла мыцхәы ибеиоу аҟаҵарбаҿы.
Ари азҵаара иаҳагьы иаруадаҩуеит иеиуеиԥшым аамҭақәа рзы
аԥсшәаҿы иҟалаз ақәыӷәӷәара аҭыԥ аԥсахрақәа, урҭ ирылҵшәаны
иҳамоуп акценттә типқәа реилаԥсара, азеиԥш схема иқәымныҟәо
ақәыӷәӷәара.
Аԥсуа шьаҭақәак рҿы анкьатәи ақәыӷәӷәара шыԥсаху ашьақәыргылара ҟалоит хаз игоу ажәа иеиуеиԥшым аформақәеи, аԥсшәеи
абаза бызшәеи рдиалекттә акценттә материал аиҿырԥшреи рыла.
Ақәыӷәӷәара хаз-хазы иалацәажәатәуп ихырҿиаами ихырҿиаауи,
имариоуи иеилоуи ашьаҭақәа рҿы. Иҟоуп ашьаҭатәи ақәыӷәӷәара
зыԥсахуеи измыԥсахуеи ажәахырҿиааратәи ажәаԥсахратәи аффиксқәа.
Ажәаҳәахәҭақәа рышьаҭақәа рструктура злеиԥшым ала, ракцентологиагьы аҷыдарақәа рымоуп. Урҭ зегьы хаз-хазы ирыла1. Г наҟ-ааҟ иаарту: а-ла
2. СГ аԥхьала иарку, анҵәамҭала иаарту: да-ра
3. СС Г аԥхьала иарку, анҵәамҭала иаарту: хԥа, хәба
4. СС Г аԥхьала иарку, анҵәамҭала иаарту: цәыр-ԥшӡак
5.ГС аԥхьала иаарту, ашьҭахьала иарку: аҩ-ны
6.ГСС аԥхьала иаарту, анҵәамҭаҿы иарку: амш, аҵх
7. ГССС аԥхьала иаарту, анҵәамҭаҿы иарку: а-мцхә
8.СГС наҟ-ааҟ иарку: а-хаҳә, а-гәашә, а-ҭыԥ
9. СС ГС наҟ-ааҟ иарку: знык
10. ССС ГС наҟ-ааҟ иарку: ԥшӡак
11. СССС Г наҟ-ааҟ иарку: ԥсҭҳәак
12. СГСС наҟ-ааҟ иарку: а-шәаԥшь
13. СГСС наҟ-ааҟ иарку: ҵәымӷк
14. СГСССС наҟ-ааҟ иарку: дамсхт //(дамсхит)
15. СС ГСС наҟ-ааҟ иарку: мҩамш
16. СС ГССС наҟ-ааҟ иарку: дәҳәыԥшк
17. ССС ГСС наҟ-ааҟ иарку: ԥслышк
18.ССС ГССС наҟ-ааҟ иарку: ԥслымӡк.
Арҭ иаагоу ацыра ахкқәа рахь зегь иеиԥшны иаҳԥылаӡом,
х-цыбжьыҟак цырак аҟны ианеивагылоу маҷуп, избанзар ацыраҟаҵара аԥҟарала х-цыбжьыҟак анҳаулак, актәии аҩбатәии
ацыбжьыҟақәа рыбжьара аиррационалтә бжьыҟа ы цәырҵуеит.
Ԥслышк еиԥш иҟоу ажәақәа рҿы х-цыбжьыҟак џьарак реицҟазаара
дара ацыбжьыҟақәа рҟазшьақәа ирхьыԥшуп: ԥ-ақәыԥсычҳаратә,
л-аспирата, л-асонант. Дара асеиԥш иҟоу ацыбжьыҟақәа реицааира абжьыҟа ы рывагыланы авариантқәагьы ҳамоуп аҳәараангьы,
аҩраангьы: ԥслышк // ԥыслышк, дцәырҵт // дцәырҵит уб. иҵ.
Хыхь иаагоу ацырақәа рыхкқәа рахьтә, ҳәарада, иаҳа иаҳԥылоит
иаарту ацыра СГ: а-ла-ба, а-ҵәа, а-ла, ан-цәа. Аха абжьыҟақәа рредукциа иахҟьаны имаҷымкәа иаҳԥылоит иарку ацырақәагьы. Ацыра атип СГ – ҭоурыхла аԥсуа шьагәыҭқәа злашьақәгылаз аструктура ауп ҳәа иԥхьаӡоуп, араҟа ацыра аструктуреи ажәа ашьагәыҭ
аструктуреи еиқәшәоит.
96 97
мацара анрыцло, ашьаҭа анҵәамҭаҿ акәымкәа, аҩнуҵҟа
ақәыӷәӷәара змоу:
аҷкәын, сыҷкәын, ҳаҷкәын, аҷкәынцәа, аха ҷкәынак, ҷкәында,
ҷкәынла, ҷкәынцәақәак;
аҭауад, ҳаҭауад, аҭауадцәа, аха ҭауадк, ҭауадда, ҭауадла,
ҭауадцәак.
Асеиԥш иҟоу ашьаҭақәа рҿы ҩ-қәыӷәӷәарак ҳауеит: аҭауадцәа.
Áлашара, сылашара, алашарақәа, аха лашарак, лашарада, лашарала. Аидара, иеидара, сеидара, аидарақәа, аха еидарак, еидарала,
еидарақәак уб. иҵ.
Ажәа аҩнуҵҟа игылоу ақәыӷәӷәара аҭыԥ еиҳарак аҽаԥсахӡом
азыҳәан, хыхь иаагоу еилаԥсоу акценттә тип змоу ажәақәа рҿы
азеиԥш префикс а аҿы иҳамоу ақәыӷәӷәара нас иҟалаз хҭысуп
ҳәа иуԥхьаӡар ҟалоит. Ашьаҭа аҩнуҵҟатәи ма анҵәамҭатәи
ақәыӷәӷәара азеиԥш префикс ахь аиасра имаҷымкәа иҳамоуп
аҟаҵарба амасдартә формақәа рыҿгьы.
Зҭыԥ зыԥсахуа аҩбатәи апункт акценттә тип аҿгьы иҳамоуп аԥҟара иақәымшәо ахьыӡҟақәа:
аҭыԥҳа, ҳҭыԥҳа, ҭыԥҳада, аха: аҭыԥҳацәа, иҳамазар акәын
аҭыԥҳацәа; аԥҳа, лыԥҳа, ԥҳас, ԥҳада, аха: аԥҳацәа, лыԥҳацәа,
иҳамазар акәын аԥҳацәа.
Арҭ ашьаҭақәа рҿы ажәа анҵәамҭаҿы игылоу ақәыӷәӷәара иаҳа
ижәытәтәиуп ҳәа иуԥхьаӡар ауеит.
Ихырҿиаам аҟаҵарбатә формақәа рҿы ашьаҭа аԥхьагьы, аҩнуҵҟагьы, анҵәамҭаҿгьы игылоу акцент митәык аҽаԥсахӡом, аха
иеиуеиԥшым ажәахырҿиааратәи ажәаԥсахратәи аффиксқәа анацло, ашьаҭа аҩнуҵҟа игылоу ақәыӷәӷәара иаҳа истабилтәуп азыҳәан,
урҭгьы шахоит: 1) зҭыԥ зыԥсахуеи; 2) зҭыԥ зымԥсахуеи акценттә
типқәа ҳәа.
1) Зҭыԥ зымԥсахуа акценттә типқәа рмасдарқәа: аныҳәара,
агылара, анеира уб. иҵ:
дныҳәоит, дныҳәеит, дымныҳәеит, данныҳәаз, дышныҳәаз,
дныҳәазма, дныҳәома, дныҳәозар, иныҳәо, дныҳәома, дныҳәазар,
úмныҳәо, дамханыҳәеит, дизныҳәеит, дирныҳәеит, дамҵаныцәажәатәуп. Араҟа иаагоуп аформақәа змоу ахьыӡҟеи (аҟазшьарбагьы уахь иаҵанакуеит) аҟаҵарбеи ракценттә типқәа реихшашьа азеиԥш схема.
Ахьыӡҟа аформақәа рҿы акцент аԥсахшьала ишоит ҩбаны:
1. Зҭыԥ зымԥсахуа акценттә тип.
2. Зҭыԥ зыԥсахуа акценттә тип ҳәа.
Зҭыԥ зымԥсахуа акценттә типахь иаҵанакуеит алагарҭатә
формаҿы ашьаҭа аҩнуҵҟа, ацыбжьыҟақәа рыбжьара ақәыӷәӷәара
змоу ахьыӡҟақәа:
агара, сгара, гарак, гарас, гарада, гарала, агарақәа,
амшын, мшынк, ҳамшын, мшынла, мшында, амшынқәа
аҟәыбҷа, ҳҟәыбҷа, ҟәыбҷа, ҟәыбҷада, аҟәыбҷақәа уб. иҵ.
Иҟоуп хьыӡҟақәак, формақәак рҿы ари аԥҟара еилазго:
алыгажә, ҳлыгажә, алыгажәцәа, аха асуффиксқәа анрыцло:
лыгажәык, лыгажәыда, лыгажәыла;
аҭакәажә, ҳҭакәажә, аҭакәажәцәа, аха: ҭакәажәык, ҭакәажәыс, ҭакәажәыда;
аԥҳәыс, иԥҳәыс, ԥҳәысда, аха: аҳәса уб. иҵ.
2.1. Зҭыԥ зыԥсахуа акценттә тип ахь иаҵанакуеит алагарҭатәи
аформаҿы ақәыӷәӷәара ашьаҭа аԥхьа, азеиԥш префикс а аҿы измоу ахьыӡҟақәа:
аҵла, сыҵла, ҳаҵла, аҵлақәа, аха асуффикстә формақәа рҿы
ақәыӷәӷәара рымоуп ашьаҭа ашьҭахь: ҵлакы, ҵлак, ҵлада, ҵлас,
ҵлала, ҵлақәас. Асеиԥш иҟоу ахьыӡҟақәа рҿы апрефиксқәа аныҟоу
ақәыӷәӷәара ашьаҭа аԥхьаҟа ииаргоит, асуффиксқәа аныҟоу ашьаҭа
ашьҭахь. Апрефикс а-и асуффиксқәеи аныҟоу, ақәыӷәӷәара нхоит
апрефикс а аҿы: аҵлақәа.
2.2. Зҭыԥ зыԥсахуа акценттә тип ахь иаҵанакуеит иара убас азеиԥш
формаҿы ашьаҭа анҵәамҭаҿы ақәыӷәӷәара змоу ахьыӡҟақәа:
алаба, ҳлаба, лабак, лабада, лабала, алабақәа: араҟа арацәа
хыԥхьаӡара асуффикс ахь ииасуеит ақәыӷәӷәара, егьырҭ аформақәа
рҿы аҭыԥ аԥсахӡом.
Хыхь иаагоу аҩ-пунктгьы ирықәымшәо акценттә типқәа ыҟоуп.
Имаҷым ахьыӡҟақәа, апрефиксқәа анрыцу ақәыӷәӷәара ашьаҭа
аԥхьа измоу (актәи зҭыԥ зыԥсахуа акценттә тип), аха асуффиксқәа
98 99
Асеиԥш иҟоу аҟаҵарбақәа даҽа ҷыдаракгьы рымоуп: амасдартә
формақәа рҿы ақәыӷәӷәара ашьаҭа анҵәамҭахьтә азеиԥш префикс а ахь ииасит, уи алагьы урҭ, егьырҭ аҟаҵарбақәа рылымкаа, рмасдартә формақәеи рхаҿытә формақәеи рықәыӷәӷәарақәа
еиқәшәом:
афара – исфеит, аӡәӡәара – исыӡәӡәеит, ацәаӷәара – исцәаӷәеит,
аӡахра – исӡахúт уб. иҵ (иаҿшә. урҭ анеиқәшәо: аҩра – сыҩуеит,
анеира – снеиуеит, ацара – сцоит).
Иаагоу аҟаҵарбақәа рҿы ақәыӷәӷәара амасдар азеиԥш префикс а ахь аиасра нас иҟалаз хҭыск шакәу агәра ҳдыргоит абаза
ҟаҵарбақәа рықәыӷәӷәарақәа: (а)ӡахра, аӡәӡәар(а), (а)цәаӷәара.
Бзыԥтәи адиалект аҿгьы аинверсивтә ҟаҵарбак аҿы иҳамоуп
ақәыӷәӷәара 3-тәи ахаҿы ахаҿырбага а ахь аиасра апроцесс:
исҭахп, ишәҭахп, ирҭахп, аха: иаҭахуп, иаҭахуп ацынхәрас.
Иеилоу иеиҭаҵуа аҟаҵарбақәа рҿы амаҭәар класс 3-тәи ахаҿы
асубиект рбага -на зны-зынла, егьырҭ ахаҿқәа раасҭа, иаҳа
ижәытәтәиу акцент анаанарԥшуагьы ыҟоуп:
аҿаҳәара – иҿасҳәеит, иҿоуҳәеит, иҿарҳәеит, аха: иҿанаҳәеит;
аҭакра – иҭаскуеит, иҭоукуеит, иҭаркуеит, аха: иҭанакúт;
аԥҟара – иԥысҟеит, иԥыбҟеит, иԥышәҟеит, иԥырҟоит, аха
иԥнаҟоит уб. иҵ.
Араҟа амасдартә формеи амаҭәар класс 3-тәи ахаҿи ракцентқәа
еиқәшәоит, игылоуп ажәа анҵәамҭаҿ, егьырҭ ахаҿқәа рформақәа
рҿы иҳамоу ашьаҭа аҩнуҵҟа асубиект рбага аԥхьа игылоу акцентк
иҿасҳәоит нас иҟалаз процесск шакәу агәра ҳдыргоит Қь. Ломҭаҭиӡе
ашьхарыуатәи атекстқәа рҿы иҭалҩыз аҟаҵарбатә акцентқәа:
иҭеикын (аԥс. иҭеикын), иаҿшәырԥшы аҭакра, иҭарҵеи (аԥс.
иҭарҵеит), иаҿшәырԥшы аҭаҵара, ахъәда ԥсҟеи (аԥс. иԥысҟеит),
иаҿшәырԥшы аԥҟара, данҭарҵа (аԥс. данҭарҵа), иаҿшәырԥшы
аҭаҵара.
Абасала, аԥсуа хьыӡҟақәеи аҟаҵарбақәеи рформақәа рҿы акцентологиа ахцәажәаразы урҭ еихшатәуп хыхь иарбоу асхемала: 1)
зҭыԥ зымԥсахуа, 2) зҭыԥ зыԥсахуа актәи, зҭыԥ зыԥсахуа аҩбатәи
акценттә типқәа рыла. Акценттә типқәа анеилаԥсоу, иаанагоит
иҳамоуп нас иҟалаз ақәыӷәӷәара аҭыԥ аԥсахра.
ҳәеит, дақәныҳәеит, дихныҳәеит уб. иҵ. Арҭ аформақәа рыҟны
ҩ-қәыӷәӷәарак аныҟоу ыҟоуп, аха ашьаҭа аҩнуҵҟа иҟоу шыҟац иаанхоит.
2.1. Зҭыԥ зыԥсахуа актәи акценттә тип ахь иаҵанакуеит амасдар
аҿы ашьаҭа аԥхьа ақәыӷәӷәара змоу ашьаҭақәа: аԥара, аҩра,
аԥхьара уб. иҵ.
дыҩуеит, дыҩит, дмыҩит, даныҩуа, дшыҩуа, дахьыҩуа,
дызмыҩит, дсырҩит, дамхаҩит, дацыҩит, дыҩызма, дыҩхьоума,
дыҩзар убас егьырҭгьы. Араҟагьы ашьаҭа аԥхьа игылоу акцент
еиҳарак аҽаԥсахӡом, аха формақәак рҿы еиҭагахоит: дамхаҩит,
дсырҩит, формақәак рҿы ҩ-қәыӷәӷәарак ыҟоуп: дыҩызма,
дыҩхьоума, дúцыҩит уб. иҵ.
2.2. Зҭыԥ зыԥсахуа аҩбатәи акценттә тип ахь иаҵанакуеит амасдар аҿы ашьаҭа анҵәамҭаҿы ақәыӷәӷәара змоу аҟаҵарбақәа:
ацара, агара, аҳәара; дцоит, дцом, дцеит, дцахьеит, дамхацеит,
дúццеит, дцазма, дцахьоума, данца, дышцаз, дцазар, ицо, úмцо,
дшымцаз, дышцарыз, данцарыз… Асеиԥш иҟоу ашьаҭақәа рҿы акцент еиҳарак анҵәамҭатәи абжьыҟа иақәшәоит, аха иҟоуп уи аҭыԥ
анаԥсахуа: дцахьеит, дамхацеит, дúццеит, данцарыз, дышцарыз,
úмцо уб. иҵ. Ари акценттә тип (егьырҭ атипқәагьы) иаҵанакуа
аҟаҵарбақәа рықәыӷәӷәара ахаҿқәа рхыԥхьаӡара иадҳәалоуп:
хаҿык змоу: данцо, дахьцо, дышцо, ицо…; ҩ-хаҿык змоу: данырго,
дшырго, дахьырго, úрго, изго уб. иҵ: аҵыхәтәантәи аформақәа рҿы
ашьаҭа анҵәамҭаҿы игылаз ақәыӷәӷәара агара, игеит, имгеит…
аинфиниттә формақәа рҿы ашьаҭа аԥхьаҟа ииасит, изго аҟны ада.
Аҟаҵарбақәа рхаҿқәа рҿы ақәыӷәӷәара аҭыԥ, шамахамзар,
еиқәшәоит. Аха иеиҭаҵуа ҟаҵарбақәак рҿы егьырҭ ахаҿқәа рылымкаа, ақәыӷәӷәара 3-тәи ахаҿы амаҭәар класс асубиект рбага а
ахь ииасуеит:
афара: исфеит, ишәфеит, ирфеит, аха иафеит;
аӡәӡәара: исыӡәӡәеит, ибыӡәӡәеит, ишәыӡәӡәеит, аха иаӡәӡәеит;
ацәаӷәара: исцәаӷәеит, иуцәаӷәеит, ирцәаӷәеит, аха иацәаӷәеит;
аӡахра: изӡахúт, ибӡахúт, ирӡахúт, аха иаӡахит;
акәаҳара: искәаҳаит, ибкәаҳаит, иркәаҳаит, аха иакәаҳәаит.
100 101
5. Ақәыӷәӷәара акомпозит азеиԥш префикс аҿы инхоит, уи
аԥхьатәи ашьаҭа акцент азеиԥш префикс ианақәшәо, аҩбатәи
ашьаҭа – анҵәамҭаҿы иангылоу:
ажәзҩа= ажә + азҩа
ахшца = ахш + аца
амцҳәаҩ = амц + аҳәаҩы
ашьҭыбжь =ашьҭа + абжьы
аԥшхәыҵә = аԥш + ахәыҵәы,
аха иҟоуп ақәыӷәӷәара ашьҭахьтәи ашьаҭаҿы ианаанхо:
абынҵәа=абна + аҵәа
абынҳәа=абна + аҳәа
аџьмацәа=аџьма + ацәа
абынраса=абна + араса
6. Ақәыӷәӷәара аԥхьатәи ашьаҭа анҵәамҭаҿы, ашьҭахьтәи
ашьаҭа алагамҭаҿы иангылоу, акомпозит аҿы еиҳарак уи нхоит
аԥхьатәи ашьаҭа анҵәамҭаҿы:
аҳҭнықалақь = аҳҭны + ақалақь
аҳәынҵәраԥшь = аҳәынҵәра + аԥшь
аҩынаҳа = аҩы + анаҳара
7. Ашьаҭақәа аҩбагьы ақәыӷәӷәара анҵәамҭаҿы ианрымоу:
1) зны-зынла инхоит аԥхьатәи ашьаҭа акцент:
аҽыуаҩ = аҽы + ауаҩы
акәтыжь =акәты + ажьы
алабыҵә =алаба + аҵәы
2) зны-зынла инхоит ашьҭахьтәи ашьаҭа акцент:
ауасцәа= ауаса + ацәа
ауасажьы= ауаса + ажьы
аҳәажьы= аҳәа + ажьы
аҿаӡы= аҿы + аӡы
ажьцәа= ажьы + ацәа
ахҭабаа= ахы + аҭабаа
ашьоура= ашьа + аура
8. Иеилоу ажәақәа рҿы имаҷымкәа иҳамоуп ҩ-қәыӷәӷәарак змоу
ажәақәа:
Аҭыԥи ахырхарҭеи аазырԥшуа аԥынгылақәа-апревербқәа зцу
аҟаҵарбақәа рҿы иеиуеиԥшым ақәыӷәӷәара аҭыԥқәа наҟ-ааҟтәи
ахырхарҭақәа анаадырԥшуа ыҟоуп:
аҿаҵара – аҿыҵра – аҿыхра;
аҭаҵара – аҭыҵра –аҭыхра;
абжьахара – абжьыхра – абжьыҵра уб. иҵ.
Иеилоу ашьаҭақәа рҿгьы азеиԥш ԥҟарақәа ирықәшәо акценттә
типқәа шҳамоу еиԥш, еилаԥсоу атипқәагьы ҳамоуп.
1. Убас зҭыԥ зымԥсахуа акцент змоуи зҭыԥ зыԥсахуа акцент
змоуи ашьаҭақәа композитк аҟны ианеицыло, иаанхоит зҭыԥ
зымԥсахуа ашьаҭа акцент:
анышәаԥшь = анышә + аԥшь
ахысыбжь = ахысра+ абжьы
ацәыргақәҵа = ацәыргара +ақәҵара…
2. Аха иҟоуп акомпозит аҿы ианаанхо зҭыԥ зыԥсахуа ашьаҭа
акцентгьы:
ацәҵыс = ацә + аҵыс
ацхамгьал=ацха + амгьал
абџьархаԥыц=абџьар + ахаԥыц
аҽыуардын= аҽы + ауардын
аҽышькыл= аҽы + ашькыл
3. Иеилало акомпонентқәа аҩбагьы ианрымоу зҭыԥ зымԥсахуа
акцентқәа:
1) зны-зынла иаанхоит аԥхьатәи ашьаҭа ақәыӷәӷәара:
амсырқьаад = амсыр + ақьаад
амшынҟыз = амшын + аҟыз
ахшыҩкьаҿ =ахшыҩ + акьаҿ…
2) зны-зынла иаанхоит ашьҭахьтәи ашьаҭа акцент:
агәырҟәыд= агәыр + аҟәыд
аџьыкхыш = аџьыка + ахыш
анышәгәал =анышә + агәал
4. Ашьаҭақәа аҩбагьы акцент азеиԥш префикс аҟны ианрымоу,
акомпозит аҿы ақәыӷәӷәара аанхоит азеиԥш префикс аҿы:
амшцәгьа= амш + ацәгьа
аԥшаӡа = аԥш + аӡа
амцабз =амца + абз
АМОРФЕМИК А
Ихадароу аилкаарақәа
Ажәа аҩнуҵҟа аҵакы змоу ахәҭақәа аморфемақәа ҳәа ирышьҭоуп.
Аморфемақәа рыҭҵаара иазкуп ажәахырҿиаареи аморфологиеи. Ари алагалатә хәҭаҿы ҳара ҳрылацәажәоит иаазыр-кьаҿны
аморфема, аморф, ажәаформа, ажәа уҳәа реиԥш иҟоу аилкаара
хадақәа, насгьы аморфема хыкқәеи, урҭ реилазаашьеи реилкаара
апринципқәеи.
Ажәа, ишдыру еиԥш, ихадоу абызшәатә акқәа ируакуп. Ажәа
аформеилазаара амазар ҟалоит, иамамзаргьы ҟалоит. Аформеилазаара змам ажәа формала аҽаԥсахӡом. Иаҳҳәап, ацынгыла,
аидҳәалага, ашьҭынгыла уб. иҵ. Аформеилазаара змоу ажәа формала аҽаԥсахуеит. Даҽакала иаҳҳәозар, уи ажәаҳәаҿы еснагь иеиԥшны
иаҳԥылаӡом. Иаҳҳәап, ажәа ацәажәара ажәаҳәаҿы иаҳԥылар алшоит абарҭ аформақәа аманы: с-цәажәоит, у-цәажәоит, б-цәажәоит,
д-цәажәоит, и-цәажәоит, ҳ-цәажәоит, шә-цәажәоит, с-цәажәеит,
с-цәажәоит, с-цәажәон, с-цәажәан, с-цәажәахьеит, с-цәажәахьан,
с-цәажәап, с-цәажәашт, с-у-ацәажәоит, ҳ-р-ацәажәоит уб. иҵ.
Ус анакәха, ажәа абызшәаҿы иаҳԥылоит ажәаформақәа рсистема
аҳасабала, ажәаформақәа еидызкыло бызшәатә акны.
Ажәаформа ҳәа иашьҭоуп ажәаҳәаҿы иаҳԥыло абарҭ еиқәаҳаԥхьаӡаз аформақәа руак, иаҳҳәап, с-цәажәоит. Ишаабо
еиԥш, ажәаҳәаҿы ажәа ҳԥылаӡом уи иамоу аформақәа зегьы шамоу. Ажәаҳәаҿы иаҳԥыло ажәаформак ауп. Еиламырҩашьакәа
еиҩдыраалатәуп абарҭ аҩеилкаарак: ажәеи аформеи.
Аформаԥсахра змам ажәа еснагь иеиԥшны иаҳԥылоит
ажәаҳәаҿы. Убри излаҳԥыло аформа иара азы иформазаҵәуп.
Иаҳҳәап, аидҳәалагақәа аха, ма, ацынгылақәа хыхь – ҵаҟа, ара –
абра, уа – убра уб. иҵ. (Ажәаформа авариант амазар: ара – абра,
абласаркьа, анасыԥцәгьа, ацҳаражәҳәаҩ,
аҽыбӷаҟаза, асахьаҭыхра, акасеицарса…
Урҭ еиҳа ирацәоуп ашьаҭа аҩбатәра, аредупликациа змоу
ажәақәа рҿы:
ашыр-шырҳәа, ахыр-хырҳәа, анаԥш-ааԥшра,
акыр-кырҳәа, аҭанеиҭасра, акәлú-ҷлúҳәа,
ахыҭ-хыҭра уб. иҵ.
Абасала, иеилоу ажәақәа рҿгьы ирацәаны иаҳԥылоит иеилаԥсоу акценттә типқәа змоу ажәақәа. Уи иаанагоит, урҭ ҟалеит
иеиуеиԥшым аамҭақәа рзы.
104 105
уа – убра, атәыҩа – атәиа, анамаз – аламаз, анамыс – аламыс;
ма ашьҭынгыла, ахәҭаҷ, аидҳәалага ацзар: абра – абраҟа, ҵаҟа
– ҵаҟантә, абраҵәҟьа – убраҵәҟьа, Гәаџьажә – Гәаџьажәгьы, урҭ
ажәаформаҳәа иԥхьаӡаӡам).
Ажәа формацыԥхьаӡа иара ахатәы грамматикатә ҵакы амоуп:
ашәҟәы–азеиԥш ҵакы, азаҵә хыԥхьаӡаратә ҵакы (арбага ноль),
с-ра-шәоит – актәи ахаҿытә ҵакы, уажәтәи аамҭатә ҵакы, с-рашәон – ииасхьоу инагӡам аамҭатә ҵакы уб.иҵ.
Ажәаформак ҩ-вариантк анамоу ыҟоуп: шәҟәы-с // шәҟә-ны, лаба-с // лаба-ны. Арҭ рыҩварианткгьы ажәаформак ҳәа иԥхьаӡоуп.
Ишаабо еиԥш, ажәаформаҳәа ажәаҳәаҿы иаҳԥыло аграмматикатә ҵакқәа акы еиҳаны иамазаргьы ҟалоит. Иаҳҳәап, ажәаформа
са-л-ацәа-жәоит иамоуп актәи, ахԥатәи ахаҿытә ҵакқәа, азаҵә
хыԥхьаӡара, акласс, аамҭа.
Ажәаформаҿы аҵакы зманы иеиҵаӡоу хәҭаны иалкаахо аморф
ҳәа иашьҭоуп.
Ажәаформа шьақәгылазар ҟалоит морфк ала, ма еиҳангьы: аб
шьақәгылоуп морфк ала (ашьагәыҭтә морф), аб-шь-тәа – х-морфк
рыла.
Ажәаформа злашьақәгылоу аморфқәа шоит ихадоу ҩбаны:
ашьагәыҭтә морфқәа, аффикстә морфқәа. Аффикстә морфқәа шоит
апрефикстә, асуффикстә, аинтерфикстә ҳәа.
Апрефикстә морф ажәаформа ашьаҭа иаԥынгылоуп, морфологиатә рбагоуп (иаҳҳәап, аҟаҵарбаҿы ахаҿытә ԥынгылақәа,
ахьыӡҟаҿы азеиԥш рбага). Аинтерфикстә морф ҳԥылоит иеилоу
ашьаҭа змоу ажәаформақәа рҿы ашьаҭа агәҭа иаланы (и-ҿы-схуеит, иԥы-с-ҟоит…).
Асуффикстә морфқәа шоит ихадоу ҩбаны: ажәахырҿиааратәқәа,
аморфологиатәқәа. Иаҳҳәап, ажәаформа арҵаҩцәа аҟны иҳамоуп
ажәахырҿиааратә суффикс морф ҩ/ы, аморфологиатә (ахыԥхьаӡареи акласси ҳзырбо) суффикстә морф цәа.
Ажәаформаҿы аморфологиатә суффикстә морфқәа акы еиҳангьы
еишьҭанеиуа иаҳԥыларгьы ҟалоит. Иаҳҳәап, дра-шәо-ит; о аморфологиатә (аамҭа рбагатә) суффикстә морф, ит аморфологиатә
(афиниттә) суффикс морф.
Ажәахырҿиааратә морф, ипрефикстәзаргьы, исуффикстәзаргьы,
ашьаҭа иахәҭаны иԥхьаӡатәуп.
Ажәаформа ашьаҭа ҳәа иԥхьаӡоуп аморфологиатә (префикстә
ма суффикстә) морфқәа анацраҳхлак, иаанхо ахәҭа. Иаҳҳәап,
с-цәажәа-н – цәажәа, а-рҵаҩ-цәа – рҵаҩ.
Ашьагәыҭтә морф шьақәҳаргылар ҟалоит еишьҭарку ашьаҭақәа реиҿагыларала: а-ҽа-ра – а-ҽа-га: ҽа; аԥхьара – а-ԥхьа-рҭа,
а-ԥхьа-ҩы, а-ԥхьа-ҩ-цәа: ԥхьа.
Ажәаформа ашьаҭа морф мацарак ала ишьақәгылазар, усҟан ашьаҭеи ашьагәыҭи еиқәшәоит: ан, аб, арбаӷь, арцына, а-х-ра, а-га-ра…
Ажәаформа ашьаҭа аилазаашьала ишоит ҩбаны: имариоу, иеилоу.
Шьагәыҭтә морфк ала ишьақәгылоу, имариоу ашьаҭа ҳәа иԥхьаӡоуп;
шьагәыҭк еиҳаны ашьаҭатә морфқәа змоу – иеилоу шьаҭоуп.
Имариоу ашьаҭа шьақәгылар ҟалоит: цыбжьыҟак ала (а-х-ра, а-шьра, а-ш-ра, а-жә-ра, а-ӡ-ра, а-у-ра, а-и-ра, а-ҩ-ра…); цыбжьыҟаки
бжьыҟаки рыла (ан, аб, а-ча, а-ла, а-ца, а-ҳа, а-ҵәа, а-ца-ра, а-ҳәара, а-ба-ра, а-ча-ра, а-шәа-ра), ма еиҳангьы (а-ӡах-ра, а-ԥхьа-ра,
а-рашәа-ра, а-уанҭа-ра, а-чымаза-ра, а-ԥшаа-ра…).
Иеилоу ашьаҭақәа аԥсуа бызшәаҿы ҵакылеи структуралеи
имаҷымкәа аҷыдарақәа аадырԥшуеит. Уи еиднакылоит, ажәартә
ҵакы змоу аморфқәа рыдагьы, иеиуеиԥшым абстракт-локативтә,
абстракт-аамҭатә-ҭаӡаратә, абстракт-хырхарҭатә уҳәа реиԥш иҟоу
аҵакқәа змоу аморфқәа. Убарҭ иреиуоуп ахырхарҭатә ԥынгылақәа:
аа, на, ҩа, ла ( ааира, анеира, аҩеира, алеира); хыԥхьаӡарала
ирацәоу аԥынгыла-шьаҭақәа: ҭа, ҩна, д, ла, ва, ҵа, , ҽҳәа, ха, х…
(а-ҭа-лара, а-ҩна-лара, а-д-ца-ра, а-ҿа-лара, а-ва-лара, а-ҵаҵара, а-ҵа-хара, а-ҽҳәа-тәара, а-ха-ҵара, а-х-ҵәара…); асуффикс
шьагәыҭқәа: ҵа, х, ла,  (а-қә-ҵа-ра, а-қә-х-ра, а-ҭа-ла-ра, а-ҭыҵ-ра); ахырхарҭатә суффиксқәа: аа, ла (а-ҭ-цә-аа-ра, а-ҵ-ж-аара, а-ҭ-б-л-аа-ра, а-х-б-л-аа-ра, а-гәы-ла-ла-ра, а-гҿа-ца-ла-ра,
а-ҭа-ца-ла-ра, а-ха-ца-ла-ра…).
Хыхь ҳзыхцәажәаз ашьаҭатә, ашьагәыҭтә, ажәахырҿиааратә,
аморфологиатә морфқәа аҟаҵарбаҿы ирымоуп иалкаау, ԥсахра
зқәым апозициақәа. Даҽакала иаҳҳәозар, урҭ ирымоуп дасу рхатәы
система, рхатәы структура.
106 107
Аморфологиатә морфқәа, хыхь ишазгәаҳҭаз еиԥш, иҟоуп
ипрефиксқәаны иаҳԥыло, исуффиксқәаны иаҳԥыло, исуффикс
шьҭахьтәины иаҳԥыло. Префикстә морфқәаны аҟаҵарбаҿы иаҳԥылоит ахаҿытә рбагақәа: асубиекттәқәагьы аобиекттәқәагьы. Аха
урҭ рыбжьарагьы аграмматикатә ҵакы змоу апозициатә система
ыҟоуп.
Асубиекттә префиксқәа аҟаҵарбаҿы ирымоуп ихадоу ҩ-позициак: аҟаҵарба иеиҭамҵуазар, урҭ иааныркылоит актәи апозициа, иагьаарԥшхоит «Д» ариад ала: с-ӡахуеит, у-рашәоит, д-цоит, с-ицхраауеит, д-лыдтәалоуп, д-цоит, ҳ-рашәоит, шә-цоит уб.
иҵ. Аҟаҵарба еиҭаҵуазар, асубиекттә префиксқәа иааныркылоит
аҩбатәи апозициа (аҟаҵарба ҩ-хаҿык амазар): и-с-рашәоит, и-уӡахуеит, и-л-рашәоит, и-шә-феит,– ахԥатәи апозициа (аҟаҵарба
х-хаҿык амазар): и-у-с-ҭоит, и-б-и-ҭоит, и-у-с-ырбоит; ара асубиект аарԥшуп «Л» ариад иатәу ахаҿытә префиксқәа рыла. Асубиект рбага инфиксны иаҳԥылоит иеилоу ашьаҭа змоу иеиҭаҵуа
аҟаҵарбақәа рыҟны: иҿы-с-хуеит, иԥ-у-ҟоит, иҿа-л-ҳәоит, и-хы-рҵәоит, ибжьы-р-хуеит…
Аобиекттә префиксқәа ҩ-гәыԥкны ишоит: иԥиоу аобиекттә
префиксқәа, иԥиам аобиекттә префиксқәа. Иԥиоу аобиекттә
префиксқәа ҳԥылоит иеиҭаҵуа аҟаҵарбаҿы мацара, «Д» ариад
ала иаарԥшуп, иааныркылоит актәи аҭыԥ: д-сааӡоит, и-суанҭоит,
у-лхәышәтәуеит. Иԥиам аобиекттә префиксқәа иааныркылоит
аҩбатәи апозициа (иеиҭамҵуа ҩ-хаҿык змоуи иеиҭаҵуа х-хаҿык
змоуи аҟаҵарбақәа рҿы: с-у-ацәа-жәоит, д-л-ыцхраауеит, ҳ-рабашьуеит, д-б-ыдтәалоуп, и-у-ысҭоит, и-л-асҳәоит; аҩбатәи,
ахԥатәи апозициақәа иеиҭаҵуа ԥшь-хаҿык змоуи иеиҭамҵуа
х-хаҿык змоуи аҟаҵарбақәа рҿы: д-у-з-л-асырцәажәоит, с-у-з-лацәажәоит.
Ахаҿытә префиксқәа ирывагыланы ма ирылагыланы иаҳԥылоит ажәахырҿиааратә префиксқәа: азыҟаҵаратә ҵакы змоу
з (иу-зы-ҟасҵеит, су-з-цеит. Ари еснагь иԥиам аобиект рбага
иашьҭанеиуеит), амчымхаратә ҵакы змоу з (ис-з-ыҟ-амҵеит, иуз-аамгеит. Еснагь иԥиам аобиект иашьҭанеиуеит), цә (ис-цә-игеит, иу-цә-ишьит, ил-цәы-ԥхасҭеитәит. Еснагь иԥиам аобиект
рбага иашьҭанеиуеит), амхаҟаҵаратә ҵакы змоу амха (ис-амхафеит, ис-амха-ԥсит, ди-амха-шьит. Аригьы иԥиам аобиект арбага иашьҭанеиуеит), аҟаҵарбатә ҵакы змоу р (дсы-р-шәоит, дсы-рԥхашьеит, ди-р-шәарыцеит, илсы-р-хәҳаит. Ари еснагь асубиект
рбага иашьҭанеиуеит), аицҟаҵаратә ҵакы змоу аи – еи, аиба –
еиба, аиц – еиц, ц, ахаргьежьратә ҵакы змоу ҽ (ҳ-аи-цәажәеит,
шә-еи-лаӡеит, шә-еиба-беит, и-еиба-беит, ҳ-аиба-рԥхашьеит,
ҳ-аиц-цеит, шә-еиц-хыраауеит, с-у-ц-шәарыцоит, д-и-ц-ныҟәоит,
у-лы-ц-кәашоит, и-у-ц-ысфоит, с-ҽ-еиласҳәеит, с-ҽ-ыскәабоит).
Ажәахырҿиааратә морфқәа аи  еи
Аиба – еиба, аиц – еиц иеиҭамҵуа аҟаҵарбақәа рыҟны асубиект рбага иашьҭанеиуеит: ҳ-аиба-беит, шә-еиба-беит, и-еиба-беит;
ҳ-аиц-хыраауеит, шә-еицхыраауеит, ҳ-аи-қәшәеит, шә-еи-ватәеит,
и-еи-ццеит.
Иеиҭаҵуа аҟаҵарбақәа рҿы урҭ иԥиоу аобиект рбага иашьҭанеиуеит: д-еиба-ҳарбеит, д-еицы-ҳааӡеит, ҳ-аиц-ҭаркит, и-еиқәҳаршәеит, шә-еи-ваҳартәеит, ҳ-аи-қәдыршәеит. Иеилоу иеимҟьо
аҟаҵарбатә шьаҭақәа рҿы аморф аиба – еиба ашьаҭа еимнаҟьоит:
иқә-еиба-хит, иҟ-еиба-ҵеит, игҿ-еиба-цалеит, икыд-еиба-цалеит, игәыд-еиба-кылеит. Аморф ц еснагь иԥиам аобиект рбага
иашьҭанеиуеит: с-у-ц-цеит, и-у-ц-ҟасҵеит.
Ажәахырҿиааратә хырхарҭатә морфқәа аа, на, ҩа, ла иеилоу
ашьаҭа ашьагәыҭ морф иаԥынгылоуп, ахаҿытә префиксқәа
ирышьҭанеиуеит иеиҭамҵуа аҟаҵарбақәа рыҟны: с-аа-и-уеит,
с-не-иуеит, с-ле-иуеит, с-ҩе-иуеит. Иеиҭаҵуа ҩ-хаҿык змоу
аҟаҵарбақәа рҿы иԥиоу аобиект рбага иашьҭанеиуеит: и-аазгеит, д-ҩа-згеит, д-ла-згеит, д-на-згеит. Иеиҭаҵуа х-хаҿык змоу
аҟаҵарбақәа рҿы иԥиам аобиект рбага иашьҭанеиуеит: и-у-аасыргоит, и-у-ҩа-сыргоит, и-б-ла-сыргоит, и-у-на-сыргоит.
Арҟаҵаратә ҵакы змоу ажәахырҿиааратә префикс р еснагь
асубиект рбага иашьҭанеиуеит: дсы-р-шәеит, ду-р-тәеит, длы-рцәажәеит, улы-р-цәажәеит, иуԥсы-р-ҟеит, шәеибасы-р-беит.
Аицҟаҵаратә аффикс аибаеиба аан, асубиекти аобиекти еицыланы, асубиект актәи аҭыԥ ахь ииасуеит, р аиба ишашьҭанеиуа
108 109
иаанхоит: д-у-р-ԥеит – шә-еиба-р-ԥеит, уи-р-цәажәеит – шә-еибар-цәажәеит. Ахаргьежьратә ҵакы змоу аморф ҽ иара иацааиуа
адхаларатә хаҿытә ԥынгыла иашьҭанеиуеит: у-ҽ-еиқәуршәеит, и-ҽеибиҭеит, сы-ҽ-сырхиеит уб. иҵ.
Ахырхарҭатә ԥынгылақәа рнаҩс иеилоу аҟаҵарбатә шьаҭа ахәҭақәа ируакуп аԥынгылашьаҭа. Аԥынгыла-шьаҭақәа зегьы еицырзеиԥшу абстракт-локативтә ҵакы рымоуп. Урҭ ирышьҭанеиуазар ҟалоит
аҟаҵарбатә шьагәыҭ ацымкәа, мамзаргьы асуффикс-шьа-гәыҭ.
Иаҳҳәап, аҟаҵарбатә шьаҭа цқьа иацны: а-ца-ра, а-в-ца-ра, а-қәца-ра, а-л-ца-ра, а-бжь-ца-ра, а-ҩн-ца-ра, а-д-ца-ра… асуффиксшьагәыҭ иацны: а-қә-ца-ра, а-қәҵ-ра, а-қәы-ла-ра, а-ҟәы-х-ра.
Аԥынгыла-шьаҭақәа ҩба анеишьҭанеиуагьы ыҟоуп: а-в-ҵарҟьыцра, а-в-ҵа-ҵара, а-гәы-ла-ԥ-ҵәара…
Аҟаҵарбатә шьаҭа (иеилоугьы имариоугьы) нҵәар ҟалоит ахырхарҭатә аффиксқәа аа, ла рыла: а-ҵи-аа-ра, а-қәи-аа-ра, а-ҿи-аара, а-ҭбл-аа-ра, а-ҵж-аа-ра, а-ҭаца-ла-ра, а-қәца-ла-ра, аидӡахыла-ра, анԥшы-ла-ра.
Аҟаҵарба ашьаҭа иашьҭанеиуеит аамҭатә, азҵааратә, аркьынаатә, афиниттә рбагақәа. Аҟаҵарба ашьаҭа иашьҭанеир ҟалоит
ахәҭаҷқәа -ҵәҟьа, -ҳ, -ишь: дцеит – дцаҵәҟьеит, дцахт, уцеишь,
ижәишь, иӡишь…
Ашьаҭеимҟьара. Хыхь ишаабаз еиԥш, зышьаҭа еилоу аҟаҵарбақәа рышьаҭақәа, иеиуеиԥшым аҭыԥқәа рыҟны еимҟьаны,
ажәахырҿиааратә ма аморфологиатә морфқәа бжьагылоит.
Ажәа-хырҿиааратәқәа рыҟнытә иеилоу ашьаҭа еимҟьаны иагәылалар
рылшоит: арҟаҵаратә ҵакы змоу аморф р, (иԥсы-р-ҟеит,
исзиԥмы-р-ҟеит, иҿсы-р-хит, исзиҿмы-р-хит, иаасы-р-геит, исызиаамы-р-геит), аицҟаҵаратә ҵакы змоу аибаеиба (иҟа-ибаҵеит, иқә-иба-кшеит, иад-иба-ҳәалеит, иақә-иба-ҳәеит, иаҵеиба-ҵеит, иашьҭ-еиба-ҵеит). Ашьаҭа еимҟьаны ибжьагылар
алшоит мапкратәи аморф м (изыҟа-м-ҵеит, иҿи-м-хит, иқәи-мҵеит, ишьҭи-м-хит, иҩеи-м-геит, иааи-м-геит).Аморфологиатә
морфқәа рыҟнытә ашьаҭа еимҟьаны иагәылалоит асубиекттә
рбага (иҟа-с-ҵеит, иҟа-у-ҵеит, иҟа-л-ҵеит, иҟа-на-ҵеит, иԥ-наҵәеит, иԥы-с-ҟеит…).
Ашьаҭа иахьабалак еимҟьаӡом. Ашьаҭеимҟьарҭас иҟоу ахырхарҭатә ԥынгыла ахьынҵәои (д-аа-и-геит), аԥынгыла-шьаҭа
ахьынҵәои
(и-ҿа-с-ҳәеит, и-гәыл-с-хит) роуп.
Аҟаҵарбаҿы иҭбааны ахархәара амоуп ашьаҭаҵәҟьа ма уи
иатәу елементк аҩбатәра. Иаҳҳәап: а-шьа-ра – а-шьшьа-ра, а-х-ра
– а-хх-ра, а-ҳәа-ра – а-ҳәҳәа-ра, а-за-ра – а-зза-ра, а-са-ра – а-ссара… Иеилоу ашьаҭа аҟынгьы иҩбатәхо ашьаҭацқьоуп, аԥынгылашьаҭа ма асуффикс-шьагәыҭ акәымкәа: а-ԥ-ҟа-ра – а-ԥ-ҟҟа-ра,
а-ԥ-жәа-ра – а-ԥы-жәжәа-ра, а-ԥҽ-ра – а-ԥ-ҽҽ-ра, а-х-са-ра – а-хсса-ра…
Ашьаҭа иҩбатәу ахәҭа еимҟьаӡом, еимҟьоит уаанӡа (иҩбатәхаанӡа) иахьеимҟьац: и-ԥы-с-ҽ-ит – иԥы-с-ҽҽ-ит, иԥы-з-жәе-ит –
иԥы-з-жәжәе-ит…
Иеихырҿиаау ашьаҭақәа. Иаҳԥылоит имаҷымкәа зныкымкәа иеихырҿиаау ашьаҭақәа. Иаҳҳәап: аӡы – алагара – аӡлагара,
аӡла-гараахьча – аӡлагарахьча, аӡлагарахьча-ҩы – аӡлагарахьчаҩы.
Ари апроцесс ашьаҭа еихырҿиаара ахьӡуп, иеихырҿиаау ашьаҭа
ашьаҭеихырҿиаа ахьӡуп. Знык мацара иахырҿиаау ашьаҭа
ихырҿиаау ашьаҭа ахьӡуп.
Ажәахырҿиаараҿы имаҷымкәа иаҳԥылоит асубстантивациа –
егьырҭ ажәаҳәа хәҭақәа, амаҭәартә ҵакы шьҭыхны, ахьыӡҟахьы
ианиасуа. Иаҳҳәап, аҟаҵарбатә шьаҭақәа: ахьчара – ахьча, анамӡара
– анамӡа, агәаҟра – агәаҟ, ашьаҵара – ашьаҵа, ахаҵара – ахаҵа,
ашәҵара – ашәҵа, аӷьычра-аӷьыч, ацәыӡра – ацәыӡ, алаҵара – алаҵа
(алаҵа ӡхәуп).
Ахьыӡтә шьаҭақәа рморфематә структура аҟаҵарба аҟара ибеиам. Ипрефикстә морфқәаны ахьыӡтә шьаҭаҿы иаҳԥылоит азеиԥш
рбага а (азеиԥш хьыӡқәа рыҟны: а-шәҟәы, а-ҩны, а-ҵла), адхаларатә
префиксқәа (с-лаба, у-лаба, б-лаба…). Ахьыӡ аморфологиатә морфқәа
еиҳарак исуффиксны иаҳԥылоит. Убарҭ иреиуоуп: иеилкаам аформа арбага к ( лабак), аиагаратә формант с, ны (лаба-с, лаба-ны),
ахыԥхьаӡара-класстә суффиксқәа: -цәа, -аа, -раа, -қәа (а-ҵаҩцәа,
ау-аа, Алиас-раа, ашәҟә-қәа). Арацәа хыԥхьаӡараҿы асуффиксқәа к,
с, ны арацәа хыԥхьаӡара арбага иашьҭанеиуеит: шәҟә-қәа-к, шәҟәқәа-с…
Аморфологиатә аффиксқәа ирԥынгылоуп ажәахырҿиааратә
аффиксқәа: анхара – анхаҩы, анхаҩ-цәа, арҵара – арҵаҩы –
арҵаҩ-цәа. Ашьаҭеицҵарала ишьақәыргылоу ашьаҭақәа рыҟны
аморфологиатә суффиксқәа ашьаҭа иашьҭанеиуеит: аӡлагара –
аӡлагара-қәа, абнацә – абнацә-қәа, абгаду – абгаду-қәа.
Аноль рбага. Ажәаҿы еиҿагыло аморфологиатә формақәа руакы рбагада иаарԥшызар ҟалоит. Иаҳҳәап: ашәҟәы – ашәҟә-қәа, ауаса – ауаса-қәа. Ажәаформақәа ашәҟәы, ауаса азаҵә хыԥхьаӡара
иатәуп, аха ари ахыԥхьаӡара узырбо рбага ҳәа акгьы рымаӡам,
арацәа хыԥхьаӡара иамоуп арбага – қәа. Ишаабо еиԥш, арацәеи
азаҵәи хыԥхьаӡарақәа ара еиҿагылоит азаҵә рбага шамамгьы. Абас
грамматикала аиҿагылара аныҟала, арбага змам аноль рбага амоуп ҳәа ирыԥхьаӡоит. Даҽакала иаҳҳәозар, арбага ахьамам иаразы
ирбагахоит. Убри аҟнытә ҳара иаҳҳәоит ахьыӡҟа азаҵә хыԥхьаӡара
рбагас иамоуп аноль рбага ҳәа.
Аморфологиа
Алагалажәа
Аморфологиа еиднакылоит абызшәа иалоу ажәақәа зегьы.
Аморфологиазы ажәа ихадоу бызшәатә акуп. Ихадоу бызшәатә
акуп ажәа алексикологиазгьы. Аха алексикологиа ажәартә ҵакқәа
рсистема аҳасабала иахәаԥшуеит. Аморфологиа ажәа аҳәаақәа
ирҭымҵкәа, ажәа аҩнуҵҟа иҟоу алексика-грамматикатә, аграмматикатә (аморфологиатә) ҵакқәа рыла ирыхәаԥшуеит. Абызшәа иалоу ажәақәа зегьы зеиԥш грамматикатә ҵакыла еиԥшым,
еиԥшым урҭ морфологиатә структуралагьы. Раԥхьаӡа иргыланы,
абызшәа иеиднакыло ажәақәа зегьы рзеиԥш грамматикатә ҵаки,
морфологиатә структурала, иара убас ажәаҳәаҿы ахархәарақәа
рыла реиҿагыларақәа азгәаҭаны, иалыркаауеит ажәаҳәа хәҭақәа.
Ажәаҳәа хәҭа ахьыӡҟаҿы еидкылахоит амаҭәартә ҵакы змоу ма
амаҭәартә ҵакы зҭаны ҳхы иаҳархәо абстракттә ҵакы змоу ажәақәа
зегьы: агәаҟра, арыцҳара, агәырӷьара… Амаҭәартә ҵакы – ари
аобстракттә грамматикатә ҵакуп, ахьыӡҟақәа зегьы ирзеиԥшуп.
Иара убас аҟаҵарбақәа рҿы еидкылахоит арҿиара, апроцесс азеиԥш
абстракттә ҵакы ҳасабла измоу ажәақәа зегьы. Аҟазшьарбаҿы иара
убас ацынгылақәа рҿы азеиԥш абстракттә ҵакыс иҟалоит аҟазшьа,
изеиԥшроу уҳәа уб. иҵ.
Абызшәа иалоу ажәақәа зегьы ироуеит аиҿагылара рыҩнуҵҟа
рморфологиатә структура алагьы. Убарҭқәа ирҿырԥшны, иалкаахоит зхала иҟоу, ацхыраагӡатә ажәаҳәа хәҭақәа ҳәа. Зхала иҟоу
дырҩегьых ишоит ихадоу, ихадам ажәаҳәа хәҭақәа ҳәа. Ихадоу
рахь иаҵанакуеит аҟаҵарба, ахьыӡҟа, аҟазшьарба, ацынгыла. Ихадам рахь иаҵанакуеит ахьыӡцынхәра, аԥхьаӡара хьӡы. Арҭ ажәаҳәа
хәҭақәа хыԥхьаӡаралагьы ирацәам, рхыԥхьаӡара аркуп, аҿиарагьы
рымам. Морфологиатә структуралагьы дара ԥсыҽуп.
112 113
Ацхыраагӡатә ажәақәа арҭ аҩба изларҿагылоу рацәоуп. Акы, урҭ
ирымам рхатә жәартә ҵакы. Ҳәоу хәҭас изыҟалом, функциас ирымоу ажәақәа реибаркра ауп, џьоукгьы иеиуеиԥшым асубиективтә
цәанырра аадырԥшуеит.
Аморфологиа хшыҩзышьҭра аҭаны ирыхәаԥшуеит алексикаграмматикатә, аграмматикатә (аморфологиатә) структура ирымоу. Усҟан иазгәаҭахоит аморфологиатә ҵаки уи арбагеи. Алексика-грамматикатә ҵакқәа еидызкыло аформақәа аԥсуа бызшәаҿы
имаҷымкәа иаҳԥылоит еиҳарак аҟаҵарбаҿы. Убрахь иаҵанакуеит
аԥынгыла-шьаҭақәа, асуффикс-шьагәыҭқәа, ахырхарҭатә превербқәа, ахырхарҭатә суффиксқәа. Иара убас арҟаҵаратә, азыҟаҵаратә, амчымхаратә ҵакқәа; иеиҭаҵуеи иеиҭамҵуеи аҟаҵарбақәа
уб. иҵ.
Иҟоуп иара убас ҩба-хԥа морфологиатә ҵакқәа еицаазырԥшуа
аффиксқәагьы. Иаҳҳәап, ахаҿытә ԥынгылақәа.
Ажәакала иаҳҳәозар, аморфологиа ажәа аҳәаақәа ирҭымҵкәа
аҩнуҵҟа, лексика-грамматикатә, морфологиатә ҵакыс иҟоу зегьы
рыҭҵаара иазкуп.
Ахьыӡҟа
Ахьыӡҟа азеиԥш абстракттә грамматикатә маҭәартә ҵакы змоу,
амаҭәарқәеи амаҭәартә ҵакы зҭаны ҳхы иаҳархәо аилкаарақәа
рыхьыӡқәеи еидызкыло зхала иҟоу жәаҳәа хәҭоуп.
Ахьыӡҟа хьӡыс измоу амаҭәарқәеи амаҭәартә ҵакы зҭаны ахархәара зауа ажәақәеи рахь иаҵанакуеит: иеиуеиԥшым амаҭәарқәа
рыхьыӡқәа (аҩны, аҵла, аҟама, аҳәа), ауаатәыҩса рыхьыӡқәа (ахаҵа,
аԥҳәыс, аҭыԥҳа, арԥыс), амаҭәашьарқәа рыхьыӡқәа (ашыла, ацха,
ашә, ахш), аԥстәқәа рыхьыӡқәа (аҽы, аџьма, ауаса, ацә, ажә, абга),
аԥсаатәқәа рыхьыӡқәа (ардәына, ахьшь, аҳәыҳә, аҵыс), абстракттә
еилкаарақәа аазырԥшуа ажәақәа (аҭынчра, агәаҟра, агәырӷьара,
аџьабаа, абзабаа) уб. иҵ.
Рсемантика-грамматикатә еиҿагыларақәа рыла ахьыӡҟақәа
шоит абас: 1) ахатәы хьыӡҟақәа; 2) азеиԥш хьыӡҟақәа; 3) аизгатә
хьыӡҟақәа; 4) иеиуеиԥшым амаҭәашьарқәа аазырԥшуа ахьыӡҟақәа;
5) аконкреттә хьыӡҟақәа; 6) абстракттә хьыӡҟақәа; 7) ауаатәыҩса
аазырԥшуа ахьыӡҟақәа; 8) аԥстәқәеи, аԥсаатәқәеи, амаҭәарқәеи
аазырԥшуа ахьыӡҟақәа уб. иҵ.
Ахатәы хьыӡҟақәа рахь иаҵанакуеит иалкаау, аиндивидуалтә
ҟазшьа змоу аилкаарақәа рыхьыӡқәа. Уахь иаҵанакуеит: 1) ауаатәыҩса рыхьыӡқәа (ахьӡ, абхьыӡ, ажәла); 2) ақалақьқәа, аӡқәа,
амшынқәа, атәылақәа рыхьыӡқәа); 3) аԥстәқәа рыхьыӡқәа; 4)
апланетақәа рхатәы хьыӡқәа (Марс, Иупитер); 5) ажурналқәа,
агазеҭқәа рыхьыӡқәа («Алашара», «Амцабз», «Аԥсны»); 6) асахьаркыратә ҩымҭақәа рыхьыӡқәа («Ацынҵәарах», «Асду», «Хмыҷ
шәарыцаҩ ныҟәаҩы», «Абаҭаа Беслан») уб. иҵ.
Ахатәы хьыӡҟаҵәҟьеи (ахьӡи абхьӡи) ажәлақәеи ҵакылагьы парадигмалагьы маҷк аиҿагылара рымоуп. Ажәлақәа иеижәлантәу
гәыԥҩык ауаа еидыркылоит, аӡәы далкааны акәымкәа (Аиба аираа зегьы ирзеиԥшуп, Барцыц барцыцаа зегьы ирзеиԥшуп). Убри
аҟнытә урҭ ҳхы иаҳархәар ҟалоит иеилкаам аҵакы рыҭаны: Барцыцк, Аибак, Амқәабк, Адлеибак…
Жәлакы иатәу аӡәы далкааны ҳихцәажәозар, уи ижәла ишьҭнахуеит иеилкаау аҵакы, уи аарԥшразы ҳхы иаҳархәоит апрефикс
а: Барцыц – а-Барцыц, Ҳашба – а-Ҳашба уб. иҵ.
Ажәла а ала иалагозар, апрефикс а быжьшәоит, аха иеилкаау
аҵакы азынхоит: Адлеиба – (а)-Адлеиба дааит.
Асемантика ахьаҿагыло азы ажәлақәа адхаларатә форма рыҭаны
рхархәара рацәак иманшәалам. Ишьҭырхуам иара убас аиагаратә
формагьы, уи ахәҭаҷ афункциа анамоу ада (Арындба-с иҳамоугьы
уаҩ дыҟам).
Ажәлақәа аҷыдарақәа аадырԥшуеит арацәа хыԥхьаӡара аарԥшраҿгьы.
Ара ажәлақәа џьоукы ишьҭырхыр ауеит аизгатә формақәагьы,
арацәа хыԥхьаӡаратә формагьы асуффикс -қәа ала:
Арӡынаа–Арӡынба-қәа, Џьыкраа – аџьыкырба-қәа, Хышаа – ахышбақәа, аха ирҳәом Кьахьыраа – акьахьырба-қәа, акьахьырқәа, Аџыраа
– аџыраақәа. Аха ара иазгәаҭатәу убри ауп, арацәа хыԥхьаӡаратә
суффиксгьы (-қәа) ара аизгатә ҵакы шышьҭнахуа (акласстә ҵакгьы
ара -қәа зынӡа иамаӡам).
114 115
Ахатәы хьыӡқәаҵәҟьа, еснагь иеилкаау аҵакы ахьрымоу
иахҟьаны, иеилкаам аформа шьҭырхӡом. Ирызҷыдарам урҭгьы
адхаларатә, аиагаратә, арацәа хыԥхьаӡаратә формақәа. Ишьҭырхуеит аизгатә форма, аха усҟан ахатәы хьӡы еиднакылоит аҭаацәа
ма аиҩызцәа: Алиас – алиасраа, Дамеи – дамеираа уб. иҵ.
Арацәа хыԥхьаӡаратә, акласстә суффиксқәа -цәа, -қәа ара зынӡа
ахархәара рымаӡам.
Азеиԥш хьыӡҟақәа рахь иаҵанакуеит иеижәлантәу амаҭәарқәа
рзеиԥш хьыӡқәа. Иаҳҳәап, аҵла – аҵла хкқәа зегьы ирзеиԥшуп,
ашәҟәы – ашәҟәы хкқәа зегьы ирзеиԥшуп уб. иҵ.
Рсемантика-грамматикатә ҷыдарақәа рыла азеиԥш хьыӡҟақәа рыҩнуҵҟа ирымоуп ашарақәа. Иеиуеиԥшым амаҭәашьарақәа, афатәқәа, ашәырқәа уҳәа аазырԥшуа азеиԥш хьыӡҟақәа арацәа хыԥхьаӡаратә форма рызҷыдараӡам, избан акәзар, урҭ иаадырԥшуа аилкаарақәа изаҵәыкны ауп ишаҳԥыло. Иаҳҳәап: аӡы, ахш,
аҩы, ауаҭка, ацха, аиха, аџыр, ахьы, араӡны, аҭыџь, ашыла, аҟәыд
уб. иҵ. Аӡқәа, аҩқәа ҳҳәар ҟалоит, аха усҟан арацәа хыԥхьаӡаратә
форма аҩы хкқәа, аӡы (ашәырӡқәа) хкқәа (аӡы ҵәыҵәқәа) раарԥшра
иазкхоит.
Хазы гәыԥны иалкаахоит иара убас абстракттә хьыӡҟақәа. Урҭ
ауаҩы иикуа, иибо амаҭәарқәа ракәымкәа, абстракттә жәартә ҵакы
змоу ажәақәа еидыркылоит. Иаҳҳәап: агәаҟра, агәырҩа, арыцҳара,
амчымхара, агәырӷьара уҳәа уб. иҵ. Абарҭгьы арацәа хыԥхьаӡаратә
форма рызҷыдараӡам, зны-зынла уи шышьҭырхуагьы: уи агәаҟрақәа
дрықәшәахьеит, агәамҵрақәа ихигахьеит уб. иҵ.
Иаҳԥылоит иара убас иеилкаам, адхаларатә формақәа рыманы:
гәаҟрак, сгәаҟра, рыцҳарак, срыцҳара уб. иҵ. Ишьҭырхыр ҟалоит
аиагаратә форма, ахәҭаҷ афункциа аманы: гәаҟрас, рыцҳарас дызқәымшәац иҟоузеи!
Иалкаахоит иара убас аиқәыԥхьаӡара зылшо амаҭәарқәа
аазырԥшуа азеиԥш хьыӡҟақәа.
Азеиԥш хьыӡҟақәа рахь иаҵанакуеит аиқәыԥхьаӡара зылшо
иеижәлантәу амаҭәарқәа рзеиԥш хьыӡқәа. Иаҳҳәап, ажәа аҵла
еиԥшым аҵлақәа зегьы ирзеиԥшу хьӡуп. Уи аџь, аԥса, ал, ахьа, ашә,
ара уҳәа ирзеиԥшу хьӡуп.
Урҭ хыԥхьаӡаралагьы ирацәоуп, насгьы ахьыӡҟа иамоу аграмматикатә формақәа зегьы шьҭырхуеит. Убрахь иаҵанакуеит
азеиԥштә, иеилкаам, адхаларатә, аиагаратә, ахыԥхьаӡаратә,
акласстә формақәа: а-ҵла, ҵла-к, с-ыҵла, ҵла-с, а-ҵла-қәа; а-шәҟәы,
шәҟәы-к, сы-шәҟәы, шәҟәы-с, а-шәҟә-қәа; а-ӡӷаб, ӡӷаб-к, сы-ӡӷаб,
ӡӷаб-с, а-ӡӷаб-цәа…
Аизгатә хьыӡҟақәа рахь иаҵанакуеит иаку гәыԥкны иаарԥшу
иеижәлантәу амаҭәарқәа, аԥстәқәа ма ауаатәыҩса рыхьыӡқәа.
Иаҳҳәап: ажәлар, аҿар, асар, аҳәар, аграа, аира, уаҭҳараа, аԥсаса,
нарҭаа, аџыраа, Алиасраа, аџьра, аԥсара, ахьара, алра, амжәара.
Аизгатәқәа, ишаабо еиԥш, ирымоуп рхатәы суффиксқәа:
-р, -аа, -р(а). Аизгатәқәа ирымаӡам аиҿагылара азаҵә-арацәа
хыԥхьаӡаратә формақәа рыла.
Ахьыӡҟақәа шоит дырҩегьых ихадоу ҩ-гәыԥкны – ауаатәыҩса
рыхьыӡқәа еидызкыло ахьыӡҟақәеи, амаҭәарқәа, аԥстәқәа, аԥсаатәқәа, ахәаҷақәа уҳәа рыхьӡқәа еидызкыло ахьыӡҟақәеи. Арахь
иаҵанакуеит ауаатәыҩса рзеиԥш хьыӡқәа аазырԥшуа – аԥҳәыс,
ахаҵа, аҭыԥҳа, аӡӷаб, арԥыс, иара убас ауаатәыҩса рхатәы хьыӡқәа
аазырԥшуа ахьыӡҟақәа – Дамеи, Алиас, Мкыд, Ҳанифа. Арахь
иаҵанакуа ауаатәыҩса рыхьыӡқәа мацара роуп (уахь иаҵанакуеит
анцәахаҵаратә хьыӡқәа – анцәа, аҩсҭаа, ӡызлан, аԥааимбар,
ажәеиԥшьаа).
Амаҭәар ҵакы змоу ахьыӡҟақәа рахь иаҵанакуеит аԥстәқәеи,
аԥсаатәқәеи, амаҭәарқәеи, амаҭәартә ҵакы змоу аилкаарақәеи
аазырԥшуа ажәақәа: ажә, ацә, аҵла, абна, аҵыс, ахәаҷа, амаҭ, амшә,
аԥсыӡ, ажьа, ашышкамс, амҵ…
Ауаҩытәыҩсатә-амаҭәартә класстә ҵакқәа арҭ ажәақәа рҿы
жәартә ҵакылоуп излаарԥшу. Грамматикала арҭ аҵакқәа аарԥшхоит аҟаҵарбаҿы, урҭ аҟаҵарба ианацааиуа: и-шәаҳәоит аҵыс, ажә
абга и-а-феит, Алиас д-цәаӷәоит, аԥсыӡ аӡы и-ҭоуп…
Акласстә еиҿагылара грамматикала иаарԥшхоит иара убас
арацәа хыԥхьаӡараҿы. Ара еиҿагылоит асуффиксқәа -қәа, -цәа:
ашәҟә-қәа, ауаса-қәа, аҷкәын-цәа, аӡӷаб-цәа, аха-цәа.
116 117
Ахьыӡҟа аморфологиатә еилазаара
Ахьыӡҟа аԥсуа-адыга бызшәақәа рыҟны морфологиатә структурала даара имарианы еилоуп.
Ҭоурыхла ҳбызшәақәа рҿы иҵегь имарианы еилан ҳәа иԥхьаӡоуп.
Иахьатәи аҭагылазаашьеи уи аԥхьаҟа аҿиареи рзы иамоуп аивгарақәа адыга бызшәақәеи аԥсуа-абаза бызшәақәеи рыҩнуҵҟа.
Адыга бызшәақәа рыҟны ахьыӡҟа морфологиатә структурала
еиҳа аҽеиҵнахит, ишьҭнахит ападежтә система, ара иаҳԥылоит
ападежтә формақәа ԥшьба. Аха иацәыӡит акласстә категориа.
Аԥсуа бызшәаҟны ападежтә система ашьақәгылара амҩа иануп ҳәа иԥхьаӡоуп. Акласстә категориагьы азынханы иҟоуп арацәа
хыԥхьаӡараҿы, адефекттә ҟазшьа шамоугьы. Абаза бызшәаҟны
ападежтә формақәа хԥа шьақәгылахьеит ҳәа ирыԥхьаӡоит, аха
урҭ синтаксистә функциала макьана инагӡаны аиҿагылара шьҭырымхыцт, акласстә категориагьы макьана ианыԥшуеит.
Аԥсуа бызшәаҟны азеиԥш хьыӡҟақәа морфологиатә еилазаашьала еиҳа ибеиоуп ахатәы хьыӡқәеи аизгатәқәеи раасҭа.
Азеиԥш хьыӡҟа иамоуп азеиԥштә, иеилкаам, адхаларатә, аиагаратә
формақәа, иара убас ахыԥхьаӡаратә, акласстә категориақәа.
Ахьыӡҟа азеиԥштә форма
Азеиԥш хьыӡҟа, азеиԥштә ҵакы аҭаны ҳхы ианаҳархәо, ишьҭнахуеит азеиԥштә форма, уи рбагас иамоуп апрефикс а: а-лаба,
а-шәҟәы, а-ҩны, а-цә, а-жә, а-ла, а-хьы…
А-жьра ахала аҽадыруеит (ажәаԥҟа); А-шәҟәы рҟәышгоуп, хшыҩ
рҵагоуп (Д. Г.); А-ҽы иаҳәаша а-кәадыр иаҳәоит (ажәаԥҟа); А-мц
ашьапы кьаҿуп (ажәаԥҟа); А-ҽада а-лымҳа хырҵәон, шәызҿузеи ҳәа
иҵаауан (ажәаԥҟа); А-ҵлақәа ирхыԥшны а-бна зымбаз (ажәаԥҟа);
А-ӡы иаанаго а-ԥша иагоит (ажәаԥҟа); А-ԥсы ихәы а-бза ифоит
(ажәаԥҟа); А-камбашь иақәԥаз а-цәҵыс а-тәыҩа хжәеит (ажәаԥҟа).
Азеиԥш хьыӡҟа ашьаҭа а ала иалагозар, азеиԥш рбага быжьшәоит: а-ардәына – ардәына, а-ан – ан, а-аб – аб, а-аԥсуа – аԥсуа.
Азеиԥш рбага быжьшәоит иара убас ахьыӡҟа иеилкаам, адхаларатә,
аиагаратә формақәа анышьҭнахлак: а-шәҟәы – шәҟәык, а-ҽы –
ҽык, а-цә – цәык, а-уаса – уасак. Ашьаҭа иатәу а иеиқәаҳаԥхьаӡаз
аформақәа рҿы ибыжьшәаӡом: ан – анык, аб – абык, аԥсуа –
аԥсыуак, ардәына – ардәынак, арцына – арцынак, архьына – архьынак, сардәына – ардәынас, сарԥыс – арԥысс, сан – аныс, саб – абыс…
Абаза бызшәаҟны апрефикс а ахьыӡҟа иеилкаау аформа ҳнаҭоит,
уи анацыршәалак, ахьыӡҟа ишьҭнахуеит иеилкаам аформа.
Ахьыӡҟа ашьаҭаҿы иеилкаам аҵакы аарԥшра жәытәла аԥсуа-абаза
бызшәақәа ирзеиԥшыз ҷыдароуп, уи иахьагьы иаҳԥылоит аԥсуа
бызшәа аҟынгьы. Рахәгьы ыҟам, шәахәгьы ыҟам, иҟоу хышхырҵәуп
(ажәаԥҟа); Уаҩ дыҟам, уаҩ дмааит. Цәҳәы итәы ҟьантаз игоит
(ажәаԥҟа); Мчы змоу илԥха ҳаҭ! Ԥсра зқәым ахьӡ. Бла иабо хы иаԥсоуп
(ажәаԥҟа); Ҵыси ҳәыҳәи шәаџьҳәаҩыс иузгылап (Шарыҭхәа-иԥа
Мсоусҭ); Цәгьа зуа цәгьа иԥылоит (ажәаԥҟа).
Азеиԥш рбага а, аконтекст ацхыраарала, иеилкаау аҵакы аҭаны,
ҳхы иаҳархәоит лассы-лассы: Сара иаасхәаз ашәҟәы сҩыза исҭеит;
Ари ауаса сгәыла итәуп.
Апрефикс а ахатәы хьыӡқәа (ажәлақәа) рыҟны иеилкаау аҵакы
аманы иаҳԥылоит: Барцыц – а-Барцыц, Ҳашба – а-Ҳашба, Гыцба – аГыцба...
Ахатәы хьыӡқәа азеиԥш форма шьҭырхӡом, еснагь иеилкаау аҵакы ахьрымоу иахҟьаны. Ажәлақәагьы азеиԥш форма
шьҭырхӡом, аха а ала рышьаҭақәа алагозар ҟалоит. Усҟан азеиԥш
хьыӡҟа аиԥш урҭ иеилкаам, адхаларатә формақәа рҿы иҳаргылар,
ашьаҭатәи а быжьшәаӡом: Адлеиба – Адлеибак, с-Адлеиба, Адлеибас;
Аршба – Арышбак, ҳ-Аршба.
Азеиԥш форма егьырҭ абызшәақәа рыҟнытә аԥсшәа иалало азеиԥш хьыӡҟақәагьы ишьҭырхуеит: трактор – а-трактор,
бульдозер – а-бульдозер, ведро – а-ведра, водка – а-уатка, жираф
– а-жираф. Иԥсаху ажәа ашьаҭа а ала иалагозар, азеиԥш рбага а
быжьшәоит, аха ашьаҭатәи азеиԥш ҵакы шьҭнахуеит: а-втобус
аныҟәаразы иманшәалоуп. Убри иабзоураны, иеилкаам аформаҿы
ибыжьшәоит: автобус – втобуск, амазонка – мазонкак, автомат –
втоматк.
118 119
Ахьыӡҟа азеиԥштә форма асубиект-аобиекттә еилкаарақәа рыла
аиҿагылара амам, ахьыӡҟа азеиԥш формаҿы субиектсгьы аобиектсгьы ахархәара аиур ҟалоит. Ашәҟәы астол иқәуп; сара и-аа-схуеит ашәҟәы. Актәи аҳәоу аҿы ахьыӡҟа азеиԥш форма асубиект
афункциа нанагӡоит, аҩбатәи аҳәоу аҿы аобиект (азырха) афункциа нанагӡоит. Ус анакәха, уи иамам иалкааны асубиекттә функциа
ма иалкааны аобиекттә функциа. Даҽакала иаҳҳәозар, ахьыӡҟа
азеиԥштә форма ишьҭнамхыцт ихадоу иалкаау асинтаксистә функциа.
Асубиект-аобиекттә еиҿагыларақәа макьана аҟаҵарбаҿоуп
иахьаарԥшхо, асубиекттә-аобиекттә хаҿытә ԥынгылақәа рыла.
Убри иабзоураны, ахьыӡҟа азеиԥштә форма макьана падежтә форма ҳасабла алацәажәара залшом.
Ахьыӡҟа иеилкаам аформа
Азеиԥш хьыӡҟа, иеилкаам аҵакы аҭаны ҳхы ианаҳархәо,
ишьҭнахуеит иеилкаам аформа, уи рбагас иамоуп асуффикс -к:
шәҟәы-к, ҽы-к, жәы-к, лаба-к, шәарыцаҩы-к, нхаҩы-к, ргылаҩы-к,
ҭакәажәы-к, ҭаҳмада-к уб. иҵ.
Ахьыӡҟа иеилкаам аформа шьҭырхуеит ауаҩытәыҩса рыжәлақәагьы, урҭ иеилкаам аҵакы рыҭаны ҳхы ианаҳәархәо: Барцыцк,
Агырба-к, Адлеиба-к, Ҳашба-к. Ажәла а ала иалагозар, ибыжьшәаӡом, ашьаҭа иахьатәу иахҟьаны. Иеилкаау афункциа змоу
а ажәла иацзар, иеилкаам аформаҿы ибыжьшәоит: а-Ҳашба –
Ҳашбак, а-Маршьан – Маршьанк, а-Ҭарба – Ҭарбак…
Иеилкаам аформа шьҭырхуам ахатәы хьыӡқәа (ажәлақәа
ракәым-кәа) зегьы, урҭ еснагь иеилкаау аҵакы ахьрымоу иахҟьаны.
Ирҳәом Алиаск, Ҭамарак, Аҟәак, Москвак, Аԥснык, Аԥснытәи
аҳәынҭқарратә университетк уб. иҵ.
Асуффикс -к ахатәы хьӡы иацны иаҳԥылар ҟалоит, уи ахәҭаҷ
афункциа анамоу. Усҟан уи агәынамӡаратә ҵакы аанарԥшуеит:
Мыкыҷк ҳгәы аакыдихӡеит.
Асуффикс -к рызҷыдарам изаҵәыкны иҟоу (аиқәыԥхьаӡара
злымшо) аилкаарақәа аазырԥшуа азеиԥш хьыӡҟақәа. Избан акәзар,
урҭ излукаауа ҳәа акгьы ыҟаӡам, еснагь изаҵәыкны иаҳԥылоит.
Ирҳәом цхак иԥшит, ҩык ҭеиҭәеит, хшык ижәит.
Абас иҟоу ахьыӡҟақәагьы асуффикс -к рыцны ианаҳԥыло ыҟоуп,
аха уи усҟан иеилкаам аҵакы акәым иамоу, ахәҭаҷ аҵакы ауп.
Иаанарԥшыр ҟалоит агәынаӡаратә ма агәынамӡаратә ҵакы:
Ҩык ҳәа ҳдыржәит, аха зеиԥш уаҩы имбац! Убас ҩык ҳәа цәыригеит
аԥшәма, аҵәыҵәырафҩы ахҟьо! Аԥшәма ԥҳәыс, ӡык сбыржәындаз!
Ӡык аалгарц дындәылҵит, шьҭа даауазар акәхап (Б. Шь.).
Ахьыӡҟа аӡы иеилкаам аформа шьҭнахуеит, аӡиас аҵакы аҭаны
ҳхы ианаҳархәо (аӡиасқәа рацәоуп, урҭ рыҟнытә иарбан ҳазлацәажәо
анаҳзымдыруа): Амҩа ҳақәны ҳашнеиуаз, ӡык ҳныҽԥынгылеит.
Асуффикс -к ала ахьыӡҟа иеилкаам аформа аарԥшра аԥсуа бызшәаҿы ашьҭахь иҟалаз хҭысуп ҳәа иԥхьаӡоуп. Ажәытә иеилкаам
аформа аарԥшхон ахьыӡҟа ашьаҭа цқьала. Иахьагьы абаза бызшәаҿы иеилкаам аформа аарԥшуп ахьыӡҟа ашьаҭа цқьала, суффиксда.
Аԥсуа бызшәаҟны иахьагьы ахьыӡҟа иеилкаам аҵакы анаанарԥшуа ыҟоуп ашьаҭацқьала, суффиксда: Бла иабо хы иаԥсоуп
(ажәаԥҟа); Аԥша ҟәанда амҩақәа рҿы, бла иамбо ҳәымсаг дуӡӡак
еиԥш, асаба ныԥхьанаҳәҳәон (Б. Шь.); Ибҭаххап, иашьеи иаҳәшьеи
раҳасабала ҳаҟаз, ибҭаххап, хаҵеи ԥҳәыси раҳасабала ҳаҟаз (Аԥс.л.);
Шәамаҭ мыждагь цоит адгьыл аҽеиуатәны, уаҩ дахьӡо иҟоума!
(Аԥс.л.); Дышнеиуаз, дәдук аҟны ҵла заҵәык ықәгылоуп, уаҳа ҵла
гылаӡам (Аԥс.л.); Аҳ иԥҳәыс хшаа длоуамызт, аӡлагарахьча иԥҳәысгьы
хшаа длоуамызт (Аԥс.л.); Хьчак дыҟан. Арахә иман, ҵҩа змам уасеи џьмеи (Аԥс.л.); Сызкәыхшоу сыҷкәын хәыҷ игәы ԥызжәаз, шәарҭ
аишьцәа, шәахьнеиуа шәнеиаанӡа, убас мышцәгьак шәыхьӡааит: қәа
еицәа қәа леиуа, сы еицәа сы ауа, ԥша еицәа ԥша асуа, кырцх еицәа
кырцх ауа, Сасрыҟәа ида, ҭынха шәыԥсы иаԥшәмахо дшәымамкәа
шәҟалааит (Аԥс.л.); Избахьада, Шәарах дад, адунеи аҿы ҳәсеи-хацәеи,
хәыҷи-дуи жәлары зегьы анеицҵәыуа?! (Б. Шь.).
Иеиԥшым аҳәоу хәҭақәа рфункциақәа рынагӡараҟны ахьыӡҟа
иеилкаам аформа аиҿагыларақәа ҳнаҭаӡом. Уи ҳԥылоит азыхҳәаа
афункциа аманы, азырха афункциа аманы, иара убас ахарҭәаага,
аҭыԥтә ҭагылазаашьа рфункциақәа аманы.
120 121
Азхҳәаа афункциаҿы: Нхаҩык дцоит иура ҭагалан (Б. Шь.);
Ԥҳәыск дмыцәа лымацара ҩнык аҿы ашәа лҳәоит (Б. Шь.); Иԥсы
ишьон аҭабиа аҩнуҵҟа еибашьҩык (Б. Шь.); Ҳшымгәыӷӡоз, уамажәк
даҳзааит (Аԥс.л.); Хаҵаки ԥҳәыски ҩын хәыҷык иҩнан, хҩык
аҷкәынцәа, хҩык аӡӷабцәа рыман (Аԥс.л.); Иит ҷкәынаки, ӡӷабки
рыбжа хьны, рыбжа раӡынны (Аԥс.л.).
Азырха афункциаҿы: Шәарах шәаԥыџьаԥ зҿагыламыз хәык
даҿаԥшуан (Б. Шь.); Ус деимдо дышнеиуаз, адә дук ибеит (Аԥс.л.);
Абри инахылҳәаан, санду исалҳәеит лакәк (Б. Шь.); Бгахәыҷык шнеиуаз ҵысӷрак акит (Аԥс.л.); Адауы ахҿа зҿааирхаз сызнапык хнаҵәеит
(Аԥс.л.); Ари ашҭа ҵлак ада шәаԥыџьаԥ ықәгыламызт (Аԥс.л.);
Ԥҳәыск лзы шьҭахьҟа схынҳәып ҳәа сыҟам (Аԥс.л.); Жәхьак ада
ргәара рахә рзықәӡамызт (Аԥс.л.).
Аҭыԥтә ҭагылазаашьа афункциаҿы: Ҵлақәак рҿы жьымжәақәак
ҿаханы иҟан (Аԥс.л.); Хаҵарак аҿы аӡә иашьҭахь дымгыло ахаҵа
еибагақәа даарылагылт Абрыскьыл (Аԥс.л.); Бзиарак, цәгьарак аҿы
ргәы рҭынчны изеиқәшәомызт (Б. Шь.); Қыҭак аҿы инхон ҩыџьа
аиҩызцәа бзиақәа (Аԥс.л.).
Ахьыӡҟа иеилкаам аформа иеилоу ахьыӡтә зҳәа ахьыӡтә хәҭаҿгьы иаҳԥылоит: Шәарҭ уаа нагақәак шәоуп (Аԥс.л.); Уажәы ацәажәара иаҿу иаабац уаҩ асак иоуп (Б. Шь.); Заурҟан игәалашәара
ҭабарак ақәмызт (Б. Шь.).
Иаҳԥылар ауеит иара убас, ацхыраагӡатә ҟаҵарба ацӡамкәа,
азҳәа афункциаҿы: Хьрыԥс-иԥа Мураҭ-а уҩы фархьк (Б. Шь.);
Бараҟаи-иԥа Ӡаԥшь Аҳмеҭ шьхынгылак, еинаалак, иӡара мыркытылла ихуҵәарын (Б. Шь.); Ус даадәылҵит ҭаҳмадак. Уи Алоу-иԥа
Шьардын иаҳҭны знык дызбахьан, дыздырит – Селым-ԥашьа. Кьаҿк,
пылтыҟсак, ижакьа ӷарԥшарӡа (Б. Шь.).
Иеилкаам аформа арбага -к еснагь суффикс ҳасабла иаҳԥылоит,
азаҵә хыԥхьаӡараҿы ахьыӡ ашьаҭа иашьҭанеиуеит. Арацәа хыԥхьаӡараҿы ахыԥхьаӡаратә суффикс иашьҭанеиуеит: Уи ажәабжь
ҿык иҭыҵыр шә-ҿык ирҭалон (Б. Шь.); Дныҽҳәасын, ҭәырӷәык азна
аԥырӷы ахәыҷы инихәлаиԥсеит (Аԥс.л.); Ани ауаҩ, ашышкамс чарыцк
намҵаршәны, кәалаԥк инҭахиҩеит (Б. Шь.); Заурҟан Кавказ маҟак
имӷоуп, аҭреи амҳасҭеи еиқәаҵәҳаҳараӡа, жәытә ҟамак иҟәнуп (Б.
Шь.); Иарӷьа напы иакын алаба зхарсыз лабашьак (Б. Шь.); Саԥхьаҟа
харацәамкәа қыҭак салаԥшуеит (Б. Шь.); Бзык шәамжьааит,
ажәак шәыхнамхааит (Б. Шь.); Џьара-џьарагьы ҵлақәак рҿы ажь
еиқәаҵәҳаҳараӡа амахәқәа ирылубаауан (Б. Шь.); Шәарҭ нарҭаа, уаа
нагақәак шәоуп (Аԥс.л.); Аԥҳәызба лҿы анылыӡәӡәа, ҿамҩақәак аӡы
лжәит (Аԥс.л.); Дәыбгак лақәак иркын, аҵыхәа хырҵәеит (Аԥс.л.).
Асуффикс -к аидҳәалага иаԥынгылоуп: Ахьча ирахә иманы
дахьгәарҵыз, ицәылахеит ӡысыки, ҳәыски, ҭсыски. Дара ахьтәаз
ааигәара итәазаарын мшәыки, бгадуки, бгахәыҷыки (Аԥс.л.).
Атрибутивтә еицааирақәа рҿы асуффикс -к ашьҭахь игылоу
ажәа иацлоит: Нарџьхьоу уаҩы цәгьаӡак иакәын (Аԥс.л.); Хаҵа бзиак уоуп, ҳаҳәшьа духаабаауам, дуаҳҭоит (Аԥс.л.); Уи дшәарыцаҩуп,
шәарыцара шьха дук ахь дцаны дыҟоуп (Аԥс.л.); Ажәытәӡа Аԥсны
дынхон ԥшреи-сахьеи, хьӡи-ԥшеи згымыз ԥҳәызба ссирк (Аԥс.л.);
Шьҭра бзиак змаз ҩнарҭа ҭбаак иааӡаз аӡә иакәын (Аԥс.л.);
Аҩны иамариашаны мҩахәасҭа хәыҷык наган (Аԥс.л.); Ҩынра дук
еиламырхаӡакәа иныҟәылгон (Аԥс.л.); Ус деимдо дышнеиуаз, аб дук
ибеит (Аԥс.л.); Ақыҭсовет ҩнан ӷәтәы ҩнык аҿы (И.П.); Иԥашашо
ҽыхәа ҳаракык иақәыз акәадыр дантәалан (Б. Шь.); Ихы аныҩеиҵих,
ҽыхәа иаҵәак аҳәра ишаҿыз ибеит (Б. Шь.); Ашьҭахьтәи акәындхә
аҿы дҟәиҭӡа дыгҿатәан ԥҳәызба ссирк, лҿы шәаҳаны (Б. Шь.).
Асуффикс -к иеилкаам аҵакы акәымкәа, азаҵәра (акра) аҵакы
аманы ианаҳԥыло ыҟоуп: Исылшаз, хәашак иадамхаргьы, унацҳап
(Б. Шь.); Адауы ахҿа зҿааирхаз сызшьапык ԥнаҵәеит (Аԥс.л.); Ҳахьыԥшуаз нырцә, мшьамбала иҭалаҳаны, ҩ-қьалк ҟаҵан, бираҟк-бираҟк
раԥхьа ишәыршәыруан (Б. Шь.); Еимаҳкуазеи умбои, ҳаб иҭынхақәак
ҳаман – аҳәак, ҟамчык, уапажәк, иаҳзымшазт, еимакны аибарԥсра
ҳаҿуп (Аԥс.л.); Бызшәак аҟнытә даҽа бызшәак ахь ҳниас-ааиасуа
ҳшаҿу, аиаша ҳазкылсуан (Б. Шь.); О, Заурҟан, ҳҭынха ду, жәларык
хьӡыда-цәада ҳашԥанҵәеи уҳәарауазеи?! (Б. Шь.); Иҭацәуп ҳамӡырха, лак, рахәык улаԥш иҵашәом (Б. Шь.); Иҟалаз арыцҳара –
ҭаацәак шынҵәаз нарасҳәеит сара (Б. Шь.); Амҩақәа ахьеихагылоу
ҳнеицыԥхьаӡа, ажәлар еизыҵәон, ҳаблаки ҳаблаки еиқәшәон, қыҭак
даҽа қыҭак нацлон (Б. Шь.).
122 123
Асуффикс -к иеилкаам аҵакы хьысҳаны ианаанарԥшуа ма
ианацәыӡуа ыҟоуп: Уара мшрак иақәшәаша, ус шԥоуҳәои! (џьашьатәык) сақәшәеит.
Ари ҟалоит насгьы ахьыӡ иеилкаам аформа иеилоу ахьыӡтә зҳәа
иахәҭакны ианыҟоу.
Шәарҭ нарҭаа уаа нагақәак шәоуп (Аԥс.л.); Ари аба ссирӡак ами,
аиашазы! (Аԥс.л.); Алоу-иԥа Шьардын рацәак ддумызт, аха дахьыҟаз
ӷәӷәак, еилаҟацак иакәын (Б. Шь.).
Асуффикс -к аконтекст ацхыраарала иеилкаау аҵакы аиургьы
алшоит.
Абраҟа дшымгәыӷуаз салам шәҟәык лықәшәеит, салам шәҟәык,
иахьеи уахеи дыззыԥшыз (Б.Шь.).
Ахьыӡҟа адхаларатә форма
Иарбанзаалак ахьыӡҟа, изтәу арбаны ҳхы ианаҳархәо, ишьҭнахуеит адхаларатә форма, уи морфологиала иаарԥшхоит «Л» ариад иатәу, адхаларатә ҵакы шьҭызхуа ахаҿытә ԥынгылақәа ахьыӡҟа
рацҵарала:
с-лаба
у-лаба
б-лаба
и-лаба
л-лаба
ҳ-лаба
шә-лаба
р-лаба
– О, дадраа, сыҷкәынцәа! Шәхацәазар, иаалырҟьаны ишәықәҳаз
агәырҩацәгьа шәгәы аҵахь шәнаханы ишәҵәахы, идышәмырбан,
иаарыцҳашәшьа шә-ани шә-аҳәшьцәеи! (Б. Шь.); С-ашьа дыргәыбзыӷуа, ашьшьыҳәа дсыманы аҩныҟа сҿаасхеит (Б. Шь.); Маҭа
и-ҟазшьақәа акыр рҽыԥсахны ишыҟаз гәасҭеит (Б. Шь.); Ҳааизынхеит с-аби, с-аҳәшьеи, сареи (Б. Шь.); Аирыӡ ааҭиркәкәаанӡа
дызҭынчымхеит Ҳаџьы Кьарантыхә и-бзыцәашьа (Б. Шь.); С-ҽы
цон ҩадарак иаҿаланы…(Б. Шь.); Шҭак аҿы сахьнеиз сҽыжәҵрацы
аџьар жәпа срылашәеит (Б. Шь.); Нхаҩык дцоит и-ура ҭагалан (Б.
Шь.); Ҽеиқәак сақәтәоуп сыҽсзахамкуа (Б. Шь.); Абар уажәы хәыцрак
сыжәлан иааилагьежьит са с-гәаҿы… (Б. Шь.); Даҽа хысгак урҭ иркымызт… (Б. Шь.); Ԥҳәыск дмыцәа лымацара ҩнык аҿ ашәа лҳәоит (Б.
Шь.); Дәышшарак збозшәа сыхыԥшылт амшын… (Б. Шь.); Иԥсы ишьон
аҭабиа аҩнуҵҟа еибашьҩык (Б. Шь.).
Уи л-чеиџьыкеи л-ыҩны ацқьашьеи,
Агәашә уанҭало усгьы иубоит.
Л-ымаҵушьеи, л-сахьеи, л-тәашьеи,
Уи л-чамгәыри л-ашәаҳәашьеи
Хашҭра амоуӡо у-гәы иҭахоит (Б. Шь.).
Аеҵә амзеиԥш изыԥхашам,
Л-ҩызцәа раԥхьа у-бла лгоит,
У-мҩа аркьаҿуеит, у-мҩа аухашам,
Игәы жьжьаганы иузынхоит (Б. Шь.).
Адхаларатә хаҿытә ԥынгылақәа иаадырԥшуа ахаҿытә, ахыԥхьаӡаратә, акласстә ҵакқәа зыдҳәалоу аҳәаақәҵа ауп. Аҳәаақәнаҵаҿы урҭ иаадырԥшуа адхаларатә ҵакы мацароуп. Убри
аҟнытә аҳәаақәҵеи иҳәаақәнаҵои рыбжьара иҟалаӡом хаҿылеи,
хыԥхьаӡаралеи, класслеи аиқәшәара.
Ажәаҟны ахаҿытә, ахыԥхьаӡаратә, акласстә ҵакқәа аарԥшхоит
иеилкаау аҳәаақәҵа ахаҿытә хьыӡцынхәрақәа рыла ианарбоу.
Ара жәартә ҵакыла иарбоу арҭ аилкаарақәа иҳәаақәнаҵо аҿы
иаарԥшхоит морфологиала адхаларатә хаҿытә ԥынгылақәа рыла.
Убас, актәи ахаҿы азаҵә хыԥхьаӡара жәартә ҵакыс измоу
ахьыӡцынхәра сара иацааиуеит иҳәаақәнаҵо аҿы актәи ахаҿы
азаҵә хыԥхьаӡара аазырԥшуа ахаҿытә префикс -с: сара с-лаба.
Иара убас егьырҭ ахаҿытә хьыӡцынхәрақәагьы:
сара с-лаба
уара у-лаба
бара б-лаба
иара и-лаба
лара л-лаба
124 125
ҳара ҳ-лаба
шәара шә-лаба
дара р-лаба
Аҳәаақәҵа, адхаларатә хьыӡцынхәрала ианаарԥшу, аҳәаақәнаҵеи иареи еидҳәалахоит позициала. Адхаларатә префиксқәа усҟан
аҳәаақәҵа префиксны иацлоит, ишьақәдыргылоит адхаларатә
хьыӡцынхәра. Усҟангьы адхаларатә хаҿытә ԥынгылақәа ахаҿи,
ахьыӡцынхәреи акласси аадырԥшуеит, аха аҳәаақәнаҵа урҭ акатегориақәа ирыцааиӡом. Аҳәаақәнаҵа усҟан азаҵә хыԥхьаӡаратә
форма амазар ҟалоит ма арацәа хыԥхьаӡаратә форма, аха аҳәаақәҵа
(адхаларатә хьыӡцынхәра) урҭ аформақәа ирыцааиӡом.
Ахьыӡҟа аиагаратә форма
Азеиԥш хьыӡҟа аиагаратә ҵакы аҭаны ҳхы ианаҳархәо, ишьҭнахуеит аиагаратә форма. Уи рбагас иамоуп асуффикс -с. Асуффикс -с ахьыӡҟа азаҵә хыԥхьаӡараҿгьы арацәа хыԥхьаӡараҿгьы
ахархәара амоуп. Азаҵә хыԥхьаӡараҿы ахьыӡҟа ашьаҭацқьа
иацлоит, арацәа хыԥхьаӡараҿы ахыԥхьаӡаратә суффикс иашьҭанеиуеит.
Уи ашәа, гәаҟрак ишахылҵыз гәҩарас иҟаҵаны, дазыӡырҩан (Б.
Шь.); Заурҟан, дад, џьашьахәыс иумкын сара ахәрашәа мацара ахьалсхыз (Б. Шь.); Хьаас сҟашәымҵан, сара уаҳа назҭахым аԥсҭазаара
бзиахә сымоуп (Б. Шь.); Аидыгьа Магомет нхарҭас имаз ҳаҩнатәан
(Б. Шь.); Уԥсы ҭанаҵы, уеиқәзырхаз ҳ-Қьерым-ефенди имаҵура уалс
иудуп! (Б. Шь.); Нас ажәҩан лыхәҭас иааҟалан… (Б. Шь.).
Ахьыӡҟа аиагаратә форма падежтә форманы ашьақәгыларахь
зхы зырхахьоу хьыӡҟатә формоуп; иамоуп ахатә морфологиатә
рбага азаҵә хыԥхьаӡараҿгьы арацәа хыԥхьаӡараҿгьы. Уи асуффикс -с ауп. Иаҳԥылоит аиагаратә ҵакы аманы асуффикс -ны, аха
ари имаҷны ахархәара амоуп. Азаҵә хыԥхьаӡараҿы асуффикс -с
ахьыӡҟа ашьаҭа цқьа иацлоит арацәа хыԥхьаӡараҿы ахыԥхьаӡаратә
суффикс иашьҭанеиуеит: лаба-с, лабақәа-с, ашәҟәы – шәҟәы-с,
шәыҟә-қәа-с.
Ахатәы рбага адагьы, ахьыӡҟа аиагаратә форма падежтә форманы ашьақәгылара амҩа иануп ҳәа изыԥхьаӡатәу убри ауп,
синтаксистә функциала уи ахьыӡҟа азеиԥштә, иеилкаам, адхаларатә формақәа ирҿагылоит. Ахьыӡҟа азеиԥштә, иеилкаам,
аиагаратә формақәа синтаксистә функциала еиҿагылом, урҭ
иеиԥшны ҳхы иаҳархоит азхҳәаа афункциаҿгьы ахарҭәаагаазырха афункциаҿгьы: Ашәҟәы астол иқәуп (азыхҳәаа), ашәҟәы
аасхәеит (азырха), шәҟәык астол иқәуп (азыхҳәаа), шәҟәык
аасхәеит (азырха), сышәҟәы астол иқәуп (азыхҳәаа), сышәҟәы
сҩыза исҭеит (азырха).
Ахьыӡҟа аиагаратә форма синтаксисла арҭ ахформак изларҿагыло убри ауп, уи азыхҳәаа афункциаҿы иаҳԥылаӡом, иахьаҳԥыло
ахарҭәаага ма азырха афункциаҿоуп. Схынҳәыр, унаган са санаӡӡеи
улысҭап ааӡатәыс (Б. Шь.); Ицәыраагои усҟан ҳаԥхамшьо хаҿыс (Т.
А.); Сара сбызшәоуп ирхылҵуа сырҩаш ҭрысқәа бжьыс (Б. Гә.); Ихьӡ
мацара шәшьырас илызхоит (Т. А.); Ҳаи уанаџьалбеит, зныкыр аубла ҟызхьча дубахьазма, ианамуӡа ҽыхьчас ауахьад урыцлар…! (Б.
Шь.); Мамзар баша гәаларшәагас уиҵәахрызма ӡәыр абра? Иҟамлари
ус гәыжьжьагас аӡәы улиҭазар уара? (Б. Шь.).
Ахьыӡҟа аиагаратә форма еиҳа иҭбааны ахархәара амоуп иеилоу
ахьыӡтә зҳәа ахьыӡтә хәҭаҿы. Усҟан цхыраагӡатә ҟаҵарбақәаны
иҟалоит аҟазаара, амазаара, аҟалара, насгьы ацхыраагӡатә
ҟаҵарба афункциа назыгӡо аԥхьаӡара, ашьара, аиура, акра,
ашьҭыхра, аҟаҵара уҳәа уб. иҵ.
Руаӡә…аӷьычреи арҳәреи занааҭс ишьҭихит (Б. Шь.); Раԥхьа
дгыланы, аԥшәмара иҽазкны инеиуа аҳ Мансоу иакәын, мдыршьас
исымази…(Б. Шь.); Имилаҭ ҟазшьақәа ахьицәыӡыз деигәырӷьоит,
насыԥс иԥхьаӡоит (Б. Шь.); Смаҟеи сжәытә ҟамеи џьашьахәыс иркит (Б. Шь.); Аублаа реиҳабыра еимактәыс, ӡбатәыс ирымоуп…
иахьа изҭашәаз рҭагылазаашьа (Б. Шь.); Сабду сихьӡаанӡа дыԥсхьан,
ирҳәоит аамсҭак иҿы чнырс дыҟан ҳәа (Б. Шь.); Абарҭқәа зегьы
рышьҭахь еинаалашьас иҳамоузеи! (Б. Шь.); Аублаақәа ныҟәара
иандәықәлоз, мҩаныфас ишьҭырхуан…(Б. Шь.); Адунеи амаа зку
маҳәыс дрымоуп (Б. Шь.); Аԥсуа мҳаџьырқәа ахьааиқәшәоз абарҭқәа
еимактәыс, ӡбатәыс ирыман (Б. Шь.); Гәымбыл џьбара Ҟамлаҭ ихы
126 127
аҿыхра мацаразы ԥсаҭатәыс иҟаиҵеит ижәлар гәакьа (Б. Шь.); Уи
дахьнеиз қыҭак аҿы рҵаҩыс даагылеит (Б. Шь.); Ашьҭахь аихамҩа
ахьиаргоз усуҩыс сыҟан (Б. Шь.); Аиҳабыра тәарҭас ирыман Бырзыкьаа рынхарҭа (Б. Шь.); Аха уи уажәы урҭқәа зегьы усс имаӡам (Б.
Шь.); Уара Заурҟан, урҭқәа зегьы хьаас иҟаумҵан (Б. Шь.).
Азеиԥш хьыӡҟа аиагаратә формаҿы иара аҵакы хада даҽа еилкаарак ахь ииаганы ахархәара шышьҭнахуа аанарԥшуеит.
Ахатәы хьыӡҟақәа аиагаратә форма шьҭырхуам, рҵакы иахьаҿагыло иахҟьаны. Аха аиагаратә суффикс -с урҭ ирыцлар ҟалоит, уи
ахәҭаҷ афункциа анамоу. Усҟан уи агәрамгаратә, атәамбаратә ҵакы
шьҭнахуеит: Мыкыҷс иҳамоу уаҩ дыҟам, уи зынӡа аҩы дагеит. Ари
афункциа аманы, аиагаратә суффикс -с (ны) имаҷны иаҳԥылоит.
Аиагаратә ҵакы ахьыӡҟаҿы еснагь иеиԥшны иаарԥшым.
Уи еиҳарак аҵакы хада аманы иаҳԥылоит, аха аиагаратә ҵакы
иԥсыҽны ма зынӡа иацәыӡны ианаҳԥыло ыҟоуп.
Ахьыӡҟа аиагаратә форма еснагь аиагаратә ҵакы амоуп ихадароу ҵакны, аха аиагаратә суффикс зцу ажәа ашьаҭа, ажәартә
ҵакытә еивгарақәа ирҿырԥшны, иаанарԥшыр ҟалоит иеиуеиԥшым
аниуансқәа.
Убарҭ аниуансқәа иреиуоуп:
1) Ауаҩытәыҩса иҩнуҵҟатә – ицәанырратә еивгарақәа: хьаас
иҟаиҵеит, гәырҩас дизыҟалеит, гәаҟрас иҟоу зегьы ихигахьеит,
гәрамгас дикит, ӷас дҟарҵеит, гәахәас иҟаиҵеит: Аԥсы қымқымрагьы
ишьҭихит ҟазшьас (Б. Шь.); Саргьы суццоит, нан, хьымӡӷыс иумкын
(Б. Шь.); Егьырҭ аҿарацәа уаҳа царҭа шсымам ззымдыруа тәымуаҩыс
срыԥхьаӡеит (Б. Шь.); Зегь раҵкыс ииашоу уаҩыс длыԥхьаӡоит,
игәра лгоит иԥҳәыс (Б. Шь.); Абарҭқәа зегь рышьҭахь еинаалашьас
иҳамоузеи, уххь згеит, аинрал? (Б. Шь.); Ԥсыхәас иамоузеи абри?…
Уи акәхеит ашәа ԥсыс исхалт сара (Б. Шь.); Шәынасыԥ ауп хаарас
иаҵоу, сашәа ԥсыс иахоу (Б.Шь.); Акымзарак хьаас иктәым иахьазы
(Т. А.); Са исыздыруам уи иаҵоу маӡас (И. Т.); Ҳарҭ уаҩра злымҵуа
бнауаас ҳрыԥхьаӡон (Т. А.); Гәаларшәашьас иауҭарызеи уара
уԥхыӡ (Т. А.); Ишгылац ахра гылоуп, иҵысуам, ус цәаҩас иамоуп,
ахы ланарҟәуам (Б. Шь.); Ахшаа дызмоу иажәра шкәакәоуп, димоуп
гәыӷырҭас (Б. Шь.); Ҳгәыла ԥҳәызба хәыҷ Ӡыркәи, раԥхьа ианылба
аӡыркәи, ссирс, џьашьахәыс илымки (Б. Шь.); Мап, гәырҩа хҽыгас са
исыхәом арыжәтә (Т. А.); Аха рыцҳарас иҳахьыз уи ауаҩ баша имч
ишәеит (Б. Шь.); Заурҟан, дад, џьашьахәыс иумкын сара ахәрашәа
ахьалсхыз (Б. Шь.); Нас Кәына лыҿҳәара дахыԥаз, омас иҟалазеи?!
(Б. Шь.); Иҟауҵозеи ас шәаҳәашьас, иҟауҵозеи ас ҽырбашьас (Т.А.);
Шәаазқәылаз шәаҳцәа цәымӷыс иҟашәҵеит (Б. Шь.); Димоугәышьеит
иара ахшара, гәырҩасгьы иҟаиҵеит (Б. Шь.); Асулҭан ду даара
гәахәас иҟаиҵеит (Б. Шь.);
2) Иаанарԥшуеит ауаҩытәыҩса изанааҭ: Ҳаи, уанаџьалбеит,
зныкыр аублаа ҟызхьча дубахьазма, ианамуӡа ҽыхьчас ауахьад дрыцлар…!(Б. Шь.); Шькылкҩыс дидикылеит (Б. Шь.); Рҵаҩыс
сара иҳамаз дызбоит уажәы ара (Т. А.); Ҿыц иаадыртыз аџьаамаҿы
хәаџьас аус иуан (Б. ШЬ.); Сара соуп уи иахьа ныхаԥааҩыс иамоу (Б.
Шь.); Сыҟазааит қьаранџьыс, шьапыӡәӡәаҩыс, амала знызаҵәык избааит сыҩныжәқәа (Б. ШЬ.).
3) Иаанарԥшуеит амаҭәар ма даҽа еилкаарак зызку: Амшын
цәқәырԥа акәын исымазгьы гарас (И.).); О, уи лыбжьы хаа иалҩуаз
лажәақәа блас исылҭеит адгьыл аҿы ԥстәыс иҟаз зегьы снарбартә
еиԥш, лымҳас исылҭеит ашьҭыбжьқәа зегьы еилсыргартә еиԥш,
ԥсыс исылҭеит, адунеи сықәнаҵ, уи абызшәа схамышҭыртә еиԥш
(Б. Шь.); Ауаҩ ԥшәымас адгьыл дамоуп (Б. Гә.); Адгьыл кәымпыл
мҵәыжәҩас иамоуп ауаҩытәыҩса инапқәа (Б. Гә.); Аҵааҵла, аџь,
аԥса-ҵла рышәшьыра апарк иахоуп хылԥас (Б. Гә.); Са сыԥсадгьыл
сахагылоуп схаҭа ԥшәымас (И.).); Мамзар баша гәаларшәагас
уиҵәахрызма ӡәыр абра! Иҟамлари ус гәыжьжьагас аӡәы улымҭазар
уара?! (Б. Шь.).
4) Аҟаҵарбатә шьаҭақәа асуффикс -тә(ы) рыцҵарала ишьақәгылоу
ахьыӡҟақәа аиагаратә формаҿы иаадырԥшуеит инагӡатәу
арҿиара: Схынҳәыр, унаган са санаӡӡеи улысҭап ааӡатәыс (Б. Шь.);
Аублаа реиҳабыра еимактәыс, ӡбатәыс ирымоуп аублаа жәлар иахьа изҭашәаз рҭагылазаашьа (Б. Шь.); Џьара ҵактәыс акәымзар,
ахьарыжәтә азы арахә анырҵаӡом (Б. Шь.); Исас дахьқәа ирзыҟалон
урҭ уаха фатәыс (Б. Шь.); Ус ауп, сҩыза, знык уанкаҳа, знык уанроу ҟаҟатәыс, иуеицәоу роуп узмыхәо…(Т. А.); Гәамчи лшареи акгьы
мшаҭа ассир шьҭысхит ҟаҵатәыс (Т. А.).
5) Асуффикс -шьа ала ишьақәгылоу ахьыӡҟақәа аиагаратә
формаҿы иаадырԥшуеит арҿиара мҩаԥысшьас иамоу: Убарҭқәа
128 129
зегь рышьҭахь еинаалашьас иҳамоузеи, уххь згеит аинрал? (Б. Шь.);
Гәаларшәашьас иасҭарызеи уара уԥхыӡ! (Т. А.).
6) Асуффикс -ҭа ала ишьақәгылоу ахьыӡҟа аиагаратә форма
иаанарԥшуеит арҿиара ҭыԥс иамоу, иахьымҩаԥысуа: Изакәызаалак
цхыраарак ҳара ҳзы иҟарҵом, иаҳзалрымхит нхарҭас адгьылқәа… (Б.
Шь.); Ҭауади аамсҭеи рахьтә ԥыҭҩык лассы-лассы аҳҭныҟа неирҭас
ишьҭырхит (Б. Шь.).
Иазгәаҭазар ҟалоит аиагаратә форма иазҷыдароу иҵегьы
аҵакқәа.
Акласстә категориа
Акласстә категориа ахьыӡҟаҿы ажәаԥсахрадатә морфологиатә
категориоуп, ишьақәгылоит акласстә формақәа ҩба реиҿагыларала
– ауаҩытәыҩсатә класси амаҭәартә класси. Ауаҩытәыҩсатә
класс рбагас иамоуп арацәа хыԥхьаӡаратә суффикс -цәа, аизгатә
суффиксқәа -аа, -раа; амаҭәар класс рбагас иамоуп арацәа
хыԥхьаӡаратә суффикс -қәа.
Уҭыԥҳацәа гәаҟуа игәжәажәон (Б. Шь.); Хаҵалагьы уҵеицәа қәԥон
(Б. Шь.); Иԥсҭазаара ссир ахҭниҵеит агәаҟцәа аиааира ргарацы (Б.
Шь.); Шәарҭ ҳбыргцәа бзиахәқәа, ҳасас дахь дшәыманы шәааскьа
(Б. Шь.); Издыруада, бҭаҳцәа, згәырҩа багаз, рхабарк беиҳәаргьы
(Б. Шь.); Ҳанацәа, хаҵарԥыс дызмамыз, аиқәлацәа ҳаихырааӡалон
ҳаҳәшьцәа ҳаԥсы ада ԥсы зхамыз …(Б. ШЬ.); О, са сашьцәа, Ԥахьа
игәаҟуаз, аусуцәа, анхацәа, стәыла еиужь ду, стәыла бзиа аԥацәа!
(Б. Шь.); Иҳақәлеит анемсаа ашамҭаз, Кавказаа гылеит ишрыхәҭаз
(Б. Шь.); Исгәалашәоит, ҳаншьцәа Шаҭаа, Ҵабалынтәи аҩны
ианааҽыжәҵуаз (Б. Шь.); Ҳарҭ аамсҭацәа ожәшьҭа анхацәа раԥхьа
ҳазлагыларызеи ас ҳшәыргәындахазар…(Б. Шь.); Ари ахацәа иреизарам! Ари зеизароу аҭакәажәцәеи аҟәыдырԥацәеи роуп (Б. Шь.);
Римлианаа ҳаԥсадгьыл ҳамырххьан, Византиаа ӷас ҳрыԥхьаӡон (Б.
Шь.); Абжьаҟәаа рысакаса акаԥатәык иҽанижьлеит (ажәаԥҟа);
Нарҭаа 99-ҩык аишьцәа ыҟан (аԥс.л.); Дыҟан хаҵа ӷәӷәак Данаҟеи
ҳәа, Аџыраа иреиуаз (Аԥс.л.); Агәырқьҳәа иҳацгылап, ҳара ҳхацәахар,
аҳҷыԥсаа, асаӡқәа, далаа, ҵабалаа, Аԥсны зегьы! (Б. Шь.); Уижьҭеи
ашәҭқәа каԥсеит, Аеҵәақәа жәҩантә инҭалеит (Б. Шь.);
Сихәаԥшуеит нырцә сҿаԥхьа итәоу аублаақәа рҵыхәтәа, ишьамх
иқәку инап дуқәа, ишьахәар ҩаскьагақәа, ижәҩахыр џаџақәа, ихахәда
ҳарак – егьа ддауаԥшьын, анаџьалбеит, даныҷкәыназ! (Б. Шь.); Исаҳаз
аҭаҳмада иажәақәа, идызбылаз иҟазшьақәа сцәыбжьахар сҭахым
(Б. Шь.); Урҭ рахьтә издырқәоз рыхьыӡқәа, иахьынхоз ақыҭақәа зегьы еиқәысыԥхьаӡар акәын (Б. Шь.).
Акласстә категориа ҳара ҳбызшәақәа рыҟны ижәытәӡоу
грам-матикатә категориоуп ҳәа иԥхьаӡоуп. Ахьыӡқәа рыҟны,
аҟаҵарбаҿы еиԥш, ажәытәӡа префиксла иарбан ҳәа иԥхьаӡоуп.
Суффиксла аарԥшра – ашьҭахь иҟалаз хҭысуп. Уи агәра угартә
излаҟоу, иахьагьы иҳамаӡам ахьыӡқәа рҿы акласс аарԥшра мацара иазку асуффиксқәа. Акласстә еиҿагыларақәа раарԥшразы ҳхы
иаҳархәоит ахыԥхьаӡаратә еиҿагыларақәа аазырԥшуа асуффиксқәа
-қәа, -цәа, аизгатәқәагьы (раа // аа) уахь иналаҵаны. Убри адагьы,
акласстә еиҿагылара ара система ҳасабла инагӡаны имҩаԥысуам,
ианеилагоу ыҟоуп. Иаҳҳәап, амаҭәар класс арбага семантикала
ауаҩытәыҩса класс ахь иаҵанакуа ажәақәа рҿы ианаҳԥыло ыҟоуп:
аҳәса-қәа, ахәыҷ-қәа, аурыс-қәа, ақырҭ-қәа, агыр-қәа, аерман-қәа,
Аџьба-қәа, Адлеиба-қәа, Аргәын-қәа…
Нас иахьагьы игароуп, усҟан еиԥш, абри абыкь абжьы, аублаақәа ирдырроуп асас дахь…дшысҭоу (Б. Шь.); Аҳәсақәа рхы-рҿы ҭаҳәҳәаны,
Ашҭа иааҭалеит ижәпаҩны (Б. Шь.); Уажәааны ачаландарқәа
мрагылараҟа ииасуеит (Б. Шь.); Абри аума нас рыԥсадгьыл ԥшӡа зыхҭнырҵаз аублаа мҳаџьырқәа?! (Б. Шь.); Иҟами нас иӡӡаз ажәлақәа (Б.
Шь.); Цыгәбақәак аибашьра иалашӡеит (Б. Шь.); Ашәҭыш, ашәҭыш
адәы хызҟьо Реилаҳәашьоуп ахәыҷқәа (Б. Шь.); Ҳшымгәыӷӡоз,
Аублаатәыла иаалаҩит ажәабжь шьахәк: иҳабашьуаз аурысқәа аинаалара рҽазыркит (Б. Шь.).
Иҟоуп амаҭәар класс арбагеи ауаҩытәыҩса класс арбагеи
еицны ианҳԥылогьы: ҷкәын-цәа-қәа-к, ӡӷаб-цәа-қәа-к, ӷьыч-цәақәа-к, ҽ-цәа-қәа-к, саби-цәа-қәа-к, арԥа-р-цәа-қәа-к, ҿа-ра-цәақәа-к…
Ауаҩытәыҩса класс арбагақәагьы ҵакыла амаҭәар класс иаҵанакуа ажәақәа ирыцны ианҳԥылогьы ыҟоуп: Ацгәы аԥацәа ыр130 131
калкало иаманы инеиуан (Аԥс.л.); Аҳәарақәа ааужьны, ранацәа
идҳарцәеит (Б. Шь.).
Ахьыӡҟа иамаӡам акласстә еиҿагылара азаҵә хыԥхьаӡара аҟынгьы. Ара акласстә еилкаара аарԥшуп жәартә ҵакыла.
Ахьыӡҟеи аҟаҵарбеи анеицааиуа, ахьыӡҟаҿы жәартә ҵакыла
иарбоу акласстә еилкаара аҟаҵарбаҿы грамматикала иаарԥшхоит
ахаҿытә ԥынгылақәа рыла азаҵә хыԥхьаӡараҿы: Алиас д-цәаӷәоит;
Есма ашәҟәы аа-л-хәеит; и-шәаҳәоит аҟармаҵыс.
Арацәа хыԥхьаӡараҿы аҟаҵарбаҿгьы иарбаӡам акласстә-хаҿытә
ԥынгылақәа, арацәа хыԥхьаӡараҿы аклассқәа ахьырзаамырԥшуа
аҟнытә.
Иахьатәи аԥсуа бызшәаҟны асуффикс -цәа ахархәара маҷк
иҭбаахоит уҳәартә иҟоуп, ауаҩытәыҩса класс иаҵанакуа ажәақәа
рҿы -қәа -цәа ала ианыԥсаххо ыҟоуп.
Иаҳҳәап, агырқәа ацынхәрас – агырцәа, аерманқәа ацынхәрас –
аерманцәа уб. иҵ.
Ахьыӡҟа иеилкаам аформаҿы, хыхь ишаабаз еиԥш, арацәа хыԥхьаӡаратә суффиксқәа -цәа, -қәа анеицааиуагьы ыҟоуп: ӡӷаб-цәақәа-к, ҷкәын-цәа-қәа-к, ха-цәа-қәа-к, саби-цәа-қәа-к. Асуффикс
-қәа ара, ахыԥхьаӡаратә ҵакы акәымкәа, ахәҭаҷ афункциа еиҳа
иад-ҳәалоуп, цқьа иеилкаамкәа, инықәырԥшшәа, иеилкаам аҵакы
аанарԥшуеит.
Аизгатә суффикс -аа, -цәа ауаатәыҩса рахь иаҵанакуа ажәақәа ирыцны ианҳԥыло ыҟоуп: еҵәаџьаа, ашәаҳәаҩцәа. Абарҭ асуффиксқәа ажәахырҿиааратә функциагьы анынарыгӡо ыҟоуп: анхаҩы
– анхаҩцәа ацынхәрас – анхацәа, аусуҩы – аусуҩцәа ацынхәрас – аусуцәа,
Лыхны – лхаа, Гәдоуҭа – гәдоуҭаа, Аҷандара – аҷандараа уб. иҵ.
Ишаабо еиԥш, акласстә категориа ахьыӡҟаҿы идефекттәу категориоуп.
Акласстә категориа аҟаҵарбаҿгьы инагӡаны иаарԥшым, актәи
ахаҿы азаҵә хыԥхьаӡареи ахаҿқәа зегьы арацәа хыԥхьаӡареи
рыҟны акласстә еиҿагыларақәа ҳамаӡам. Акласстә еиҿагылара
ҳама-ӡам аҟазшьарбаҟынгьы.
Иазгәаҳҭаз аҷыдарақәа азгәаҭаны иаҳҳәар ҟалоит акласстә категориа аԥсуа бызшәаҿы, адыга бызшәақәа рҿы ишыҟалаз еиԥш, аӡра
амҩа иқәуп ҳәа.
Ахыԥхьаӡаратә категориа ахьыӡҟаҿы
Ахыԥхьаӡаратә категориа ахьыӡҟаҿы ажәаԥсахратә морфологиатә категориоуп, ишьақәгылоит ахыԥхьаӡаратә формақәа ҩба
реиҿагыларала – азаҵә хыԥхьаӡаратә форма, арацәа хыԥхьаӡаратә
форма. Азаҵә хыԥхьаӡара иамоуп аноль рбага, арацәа хыԥхьаӡара
– асуффиксқәа -цәа, -қәа. Асуффиксқәа -цәа, -қәа акласстә еиҿагыларақәагьы
ирыдҳәалоуп, убри аҟнытә -цәа рыцлоит ауаҩытәыҩса
класс иаҵанакуа ахьыӡҟақәа рыҟны, асуффикс -қәа –
амаҭәар класс иаҵанакуа ахьыӡҟақәа рыҟны.
Ахыԥхьаӡаратә категориа абстракттә еилкаароуп, аконкреттә
хыԥхьаӡара иадҳәалоуп. Ара еиҿагыло азаҵәи арацәеи роуп, урҭ
хыԥхьаӡарала шаҟа ыҟоу амырбакәа.
Азаҵәи арацәеи хыԥхьаӡаратә формақәа зыдҳәалоу ахьыӡҟа
иаанарԥшуа амаҭәарқәа азаҵәи арацәеи ҳәа абызшәанҭыҵтәи
реиҿагылара ауп. Убри аҟнытә иарбанзаалак ахьыӡҟа ишьҭнахуеит
азаҵә ма арацәатә хыԥхьаӡаратә форма. Ус анакәха, ахыԥхьаӡаратә
категориа ахьыӡҟаҿы жәарла иԥкым, инаӡоу морфологиатә категориоуп.
Иҟоуп ахьыӡҟақәа, арацәа хыԥхьаӡаратә форма зыцны иаҳԥыло.
Уи зыхҟьо урҭ ирымоу аиқәыԥхьаӡара злымшо асемантикатә
ҷыдарақәа роуп. Убарҭ рахь иаҵанакуеит абстракттә еилкаарақәа
аазырԥшуа ма аиқәыԥхьаӡара злымшо ахьыӡҟақәа: ахш, ахырҵәы,
ацха, ашьақар, ашыла, аӡы, аҩы, аџьыка, ахьҭа, аԥша, аҵаа, ашоура,
аџьабаа, агәырҩа.
Арацәа хыԥхьаӡаратә форма шьҭырхуам ахатәы хьыӡқәагьы.
Ирҳәом Алиасцәа ма Алиасқәа. Урҭ ишьҭырхуеит аизгатә форма: Алиасраа, Дамеираа, аха уи иаанаго Алиас-қәа ма Дамеи-қәа
аӡәы еиҳаны иҟоуп ҳәа акәӡам. Аизгатә ҵакы анышьҭырхуа, урҭ
рҭаацәа ирыдкыланы ианрыхцәажәо ауп. Иаҳҳәап, Дамеираа
асасцәа рҭоуп.
Ажәлақәагьы еиҳарак ирызҷыдароу аизгатә формоуп: аираа,
смыраа, аҩӡаа, ахаа, ачаа. Аха иҟоуп асуффикс -қәа анрыцлогьы:
ашәбақәа, аџьбақәа, лазбақәа, аџьыкырбақәа.
Араагьы, ишаабо еиԥш, асуффикс -қәа аизгатә ҵакоуп иамоу.
Абстракттә хьыӡҟақәа џьоукы арацәа хыԥхьаӡаратә суффикс
-қәа рыцны ианҳԥылогьы ыҟоуп, аха усҟан асуффикс -қәа еиҳарак
ахәҭаҷ афункциа иадҳәалоуп: Урҭ исырҭаз агәаҟрақәа «О раида,
раида сдырҳәоит» (Р. Гә.); Акыр муӡо амучацәа алачоит, Аџьабаақәа
ддырбоит (Б. Шь.); Елҟан дзықәшәаз агәаҟрақәа изихымгакәа
иԥсҭазаара далҵит (Д. Гә.).
Аҟа зшьарба
Ажәаҳәа хәҭа аҟазшьарба аҷыда ҟазшьақәа
Аҟазшьарба иарбанзаалак амаҭәар ма амаҭәартә ҵакы змоу
ажәақәа рҟазшьа аазырԥшуа зхала иҟоу ажәаҳәа хәҭоуп. Аҟазшьарба
ахьыӡҟа иамоу аморфологиатә формақәа шьҭнахуеит, акласстә
категориа ада. Убарҭ иреиуоуп азеиԥштә, иеилкаам, аиагаратә,
ахыԥхьаӡаратә, адхаларатә.
Аҟазшьарба аԥсуа бызшәаҟны, иахьатәи аҭагылазаашьала
уахәаԥшуазар, ахьыӡҟеи иареи даара еизааигәоуп. Ашьаҭа аилазаашьала уахәаԥшуазар, ахаҭашьатәқәа ахьыӡҟа иақәшәоит, урҭ
ахьыӡҟеиԥш ашьаҭацқьала ишьақәгылоуп, ажәахырҿиааратә форма змоу даара имаҷуп (анасыԥ-да, ахлаҳәа-да, ацәарӡ-га, агәрамга, анамыс-да…).
Азыҟашьатә ҟазшьарбақәагьы ааигәоуп ажәахырҿиааратә формақәа шьҭырхуа ианалага, аха урҭ еиҳа-еиҳа рхыԥхьаӡара иацлоит. Ажәахырҿиааратә маҭәахәқәа рыла иахьагьы ибеиаӡам. Аха
ахархәара змоу ажәахырҿиааратә морф -тә(ы) ауп, иара авариант
-тәи ацны.
Асуффиксқәа -тәы-и -тәи-и хархәарала излеиҿагыло убри ауп
-тә(ы) азеиԥштә хьыӡҟатә шьаҭақәа ирыцлоит (ахаҳә-тә, амҿ-тәы,
аӷә-тәы, аԥса-тәы, аџь-тә, ал-тә, ахь-тәы), -тәи аҭыԥтә, аамҭатә
ҵакы змоу аԥынгыла-шьаҭақәеи, аҭыԥтә топонимтә шьаҭақәеи
ирыцлоит (хыхь-тәи, ҵаҟа-тәи, сынтәа-тәи, ҵыԥх-тәи, ааԥын-тәи,
москва-тәи, аҟәа-тәи, париж-тәи, лыхны-тәи, уаҭҳара-тәи…).
Морфологиатә еилазаашьалагьы аҟазшьарба ахьыӡҟатә
формақәа роуп иамоу (акласстә ада). Ари аҭагылазаашьа ҭоурыхла
иахысхьоу егьырҭ абызшәақәа ыҟоуп.
Аҟазшьарбақәа рахь иаҵанакуеит, аҟазшьарба хаҭақәа ҳәа
изышьҭоу рыдагьы, ахьыӡцынхәратә ҟазшьарбақәа ҳәа изышьҭоу
ажәақәа, иара убас аишьҭагылатә ҟазшьарбақәа.
134 135
Амаҭәар аҟазшьа аарԥшышьа зеиԥшроу иаҿырԥшны, аҟазшьарбақәа шоит абас: аҟазшьарба хаҭақәа, аишьҭагылатә, ахьыӡцынхәратә ҟазшьарбақәа.
Аҟазшьарба хаҭақәагьы шоит ҩбаны: ахаҭашьатәқәа, азыҟашьатәқәа. Ахаҭашьатәқәа иаадырԥшуа аҟазшьа дара рхаҭа жәартә
ҵакыс ирымоуп, уи аҵакы аадырԥшуеит ишиашоу, даҽа маҭәарк
аҵакы иаҿмырԥшыкәа.
Иарбанзаалак абызшәа иеиднакыло ажәақәа ажәаҳәа хәҭала
ршараан, иаҳԥылоит имаҷымкәа ауадаҩрақәа. Иҟоуп атеориатә
ԥҟара, ажәақәа ажәаҳәа хәҭала ршара мҩаԥгатәуп асемантикатә
ҷыдарақәеи, аморфологиатә структуреи, асинтаксистә функциеи
ирҿырԥшны ҳәа. Аха иарбан бызшәазаалак аҿы иҟоуп абарҭ
атеориатә шьаҭақәа ирҭамӡо ажәақәа. Иаҳҳәап, иаҳԥылоит актәи
атеориатә шьаҭа – асемантикатә шьаҭа иацымныҟәо ажәақәа.
Убарҭ иреиуоуп ашьҭынгылақәа, ахәҭаҷқәа, аидҳәалагақәа уҳәа
убас егьырҭгьы. Арҭ ажәартә ҵакы рымаӡам. Урҭ аҩбатәи атеориатә
шьаҭагьы – аморфологиатә шьаҭа иацныҟәаӡом. Избан акәзар,
иарбанзаалак аморфологиатә структура рымаӡам.
Убарҭқәа ирыбзоураны, абас иҟоу ажәақәа реиҳарак ацхыраагӡатә ажәаҳәа хәҭақәа ҳәа ирышьҭоуп, аха уи апроблема зынӡа
иаӡбаӡом, Л. В. Шьчерба  ҳәа хыс
измоу истатиаҿы ишаҳәо еиԥш.
Убри анаҩс абри агәаанагара иадгылоит акад. В. В. Виноградов,
Е. М. Галкина-Федорук уб. егь.
Даҽа џьоукых (А. Б. Шапиро, Ф. Травничек, В. Н. Мигирин уҳәа)
ари агәаанагара иашам ҳәа ирыԥхьаӡоит.
Ара ҳазааҭгылар ҳҭахуп, абри апроблема иадкыланы ажәаҳәа
хәҭа аҟазшьарба ахьынӡаҭҵаау.
Раԥхьаӡа аҟазшьарба ажәаҳәа хәҭа ҳасабла далацәажәеит П. К.
Услар «Аԥсуа бызшәа» ҳәа иҭижьыз иусумҭаҿы, аҟазшьарба иазку
хԥаҟа даҟьа рҿы ада, ҳазлацәажәо апроблема зынӡа иқәиргылаӡом.
Генко А. Н. «Абаза бызшәа аграмматикаҿы» аҟазшьарба дахцәажәоит, аха аригьы уи иеиднакыло ажәақәа рпроблема дахцәажәом.
Ишәҟәаҿы аҟазшьарба иазку хԥаҟа даҟьа роуп.
Акад. Ломҭаҭиӡе Қь. В. «Аԥсуа бызшәа таԥанҭатәи адиалект»,
«Ашьхаруатәи адиалекти уи аҭыԥи егьырҭ аԥсуа-абаза диалектқәа
рыҟны» ҳәа хыс измоу лмонографиақәа рыҟны аҟазшьарба хазы
ажәаҳәа хәҭа ҳасабла иалылкаауам, уи грамматикала ахьыӡҟа
излеиԥшым маҷуп ҳәа.
Ииашаҵәҟьаны, аҟазшьарбеи ахьыӡҟеи ҭоурыхла иахьа излаҟоу
аиҳа иҵегь еизаагәан морфологиатә еилазаашьала. Аҟазшьарба иамамызт иара иазҷыдароу ажәахырҿиаареи аморфологиатә еилазаареи. Иахьагьы зхатә ажәахырҿиааратә формақәа змоу азыҟашьатә
ҟазшьарбақәа роуп, иара урҭгьы акык-ҩбак асуффиксқәа (-тәы, -тәи)
роуп ирымоу. Иара убас аморфологиатә еилазаашьала излеиҿагыло
акласстә категориа алоуп – ахьыӡҟа акласстә еиҿа-гылара амоуп
(идефекттәызаргьы), аҟазшьарба иамаӡам акласстә еиҿагылара. Иахьагьы иаҳԥылоит имаҷымкәа азыҟашьатә ҟаз-шьарба апозициаҿы
ашьаҭа мацарала, ажәахырҿиааратә суффиксгьы зцым ахьыӡҟатә
шьаҭақәа: аласа қлаԥад, абырфын касы, ақьырмыт ҩны уб. егь.
Аха иахьатәи аԥсуа бызшәаҿы аҟазшьарба хазы ажәаҳәа хәҭаны
алкааразы иақәнагоу аҷыдарақәа амоуп. Акы, урҭ ирымоуп рхатәы
семантика – аҟазшьа, ҩбагьы, ирымоуп рхатәы синтаксистә функциа, хԥагьы, ахьыӡҟеи дареи ирзеиԥшзаргьы – азеиԥштә, иеилкаам, аиагаратә, ахыԥхьаӡаратә формақәа; ԥшьбагьы, азыҟашьатә
ҟазшьарбақәа ажәахырҿиаарала еиҳа-еиҳа иҭбаахоит.
Убри иабзоураны ашколи аиҳабыраҵареи ирызку арҵага шәҟәқәа рыҟны аҟазшьарба хазы ажәаҳәа хәҭа ҳасабла иарбоуп.
Аҟазшьарба хазы ажәаҳәа хәҭаны дахәаԥшуеит Коӷониа Џь. Џь.
лкандидаттә диссертациа «Аҟазшьарба аԥсуа бызшәаҿы» ҳәа хыс
измоу аҟны.
Иахьазы еиҳарак ипроблеманы иҟоу ажәаҳәа хәҭа аҟазшьарба
иеиднакыло ажәақәа инагӡаны реидкылара ауп.
136 137
Аҟазшьарба иеиднакыло ажәақәа ирхыԥхьаӡалазар ауеит имариоу ахыԥхьаӡаратә ԥхьаӡара хьыӡқәа рышьаҭақәа рыҟнытә
ишьақәгылоу аишьҭагылатә ԥхьаӡара хьыӡқәа.
Аишьҭагылатә ԥхьаӡара хьыӡқәа азыҟашьатә ҟазшьарбақәа
ирхыԥхьаӡалазар ҟалоит абарҭ аҷыдарақәа рыла:
1. Азыҟашьатә ҟазшьарбақәа реиԥш, арҭгьы шьақәгылоит
ажәахырҿиааратә суффикс -тәи ахархәарала: аҩба-тәи, ахԥа-тәи,
ашәк-тәи, азқь-тәи уб. иҵ.
2. Аишьҭагылатәқәа ишьҭырхуеит апрефикс а-гьы, аха уи,
ажәахырҿиааратә функциа акәымкәа, иеилкаау аҵакы иадҳәалоуп
уҳәартә иҟоуп, ахатәы хьыӡҟақәа а-Ҳашба, а-Маршьан уҳәа рҿы
еиԥш, избан акәзар, аишьҭагылатәқәа ахыԥхьаӡаратә ҵакы иалкааны иадырбоит аишьҭагылашьа аганахьала.
3. Асуффикс -тәи зцыло ашьаҭақәа рҵакы урҭ ирхырҿиаау
азыҟашьатә ҟазшьарбақәа зыҟашьатә ҟазшьарбатә ҵакыс ишышьҭырхуа еиԥш, ахыԥхьаӡаратә шьаҭақәа асуффикс -тәи рыцҵарала
ишьақәгыло ажәақәагьы изхырҿиаау ашьаҭақәа рхыԥхьаӡаратә
ҵакы дара зыҟашьатә ҟазшьарбатә ҵакыс ишьҭырхуеит.
Еиҿырԥшы:
иахьа – иахьатәи акы – актәи
сынтәа –сынтәатәи ҩба – аҩбатәи
Аԥсны – аԥснытәи хԥа – ахԥатәи
ҵаҟа – ҵаҟатәи ԥшьба – аԥшьбатәи
хыхь – хыхьтәи хәба – ахәбатәи
4. Азыҟашьатә ҟазшьарбақәа реиԥш, ҳзыхцәажәо ажәақәагьы
синтаксистә функциас ирымоуп аҳәаақәҵатә функциа, насгьы
иҳәаақәырҵо ажәа иаԥынгылоуп.
Еиҿырԥшы:
иахьатәи амш актәи акласс
аҟәатәи арԥыс аҩбатәи аихагыла
ҵаҟатәи ауада ахԥатәи аҭыԥ
сынтәатәи ашықәс аԥшьбатәи ариад
5. Аишьҭагылатә ҟазшьарбақәа хархәарала иԥкӡам аҳәаақәҵа
афункциаҿы, ҵакыла изцааиуа ажәақәа зегьы ҳәаақәырҵоит.
6. Аишьҭагылатә зыҟашьатә ҟазшбарбақәа морфологиатә
формалагьы азыҟашьатә ҟазшьарбақәа ирыцааиуеит.
Еиҿырԥшы:
азаҵә арацәа азаҵә арацәа
ҵаҟатәи ҵаҟатәиқәа актәи актәиқәа
ҵаҟатәик ҵаҟатәиқәак актәик актәиқәак
сҵаҟатәи сҵаҟатәиқәак сактәи сактәиқәак
ҵаҟатәис ҵаҟатәиқәас актәи актәиқәас
7. Азыҟашьатә ҟазшьарбеи уи иҳәаақәнаҵо ажәеи аморфологиатә формақәа ирзиеиԥшны ишышьҭырхуа еиԥш ауп арагьы ишыҟоу.
Еиҿырԥшы:
аԥснытәи арԥыс актәи аҩны
аԥснытәи арԥыск актәи ҩнык
аԥснытәи сарԥыс актәи сыҩны
аԥснытәи арԥысс актәи ҩныс
аԥснытәи арԥарцәа актәи аҩынқәа
Азыҟашьатә ҟазшьарбақәа ирхыԥхьаӡалазар ҟалоит иара убас
адхаларатә хьыӡцынхәратә ажәа ахатәы. Аригьы шьақәгылоуп
аҟазшьарбатә ажәахырҿиааратә суффикс -тә(ы) ахархәарала,
асемантикатә, аморфологиатә, асинтаксистә ҷыдарақәа рыла
асуффикс -тә(ы) ала ишьақәгылоу азыҟашьатә ҟазшьарбақәа
ирықәшәоит.
Еиҿырԥшы:
аӷәтәы ҩны ахатәы ҩны
ӷәтәы ҩнык хатәы ҩнык
сыӷәтәы ҩны схатәы ҩны
ӷәтәы ҩныс хатәы ҩныс
аӷәтәы ҩынқәа ахатәы ҩынқәа
Азыҟашьатә ҟазшьарбақәа аҟазшьа даҽа маҭәарк аҵакы
иаҿырԥшны иаадырԥшуеит, даҽакала иаҳҳәозар, урҭ иахырҿиаау
ҟазшьарбақәоуп, изхырҿиаау ашьаҭа ажәартә ҵакы дара ҟазшьас
ишьҭырхуеит (ахаҳә – ахаҳәтә, амҿы – амҿтәы, ахьы – ахтәы,
араӡны – араӡынтәы, ал – алтә, аџь – аџьтә, аԥса – аԥсатәы; акы
– актәи, ҩба – аҩбатәи, жәаба – ажәабатәи, ҵаҟа – ҵаҟатәи, иа138 139
хьа – иахьатәи, ара – аратәи…); схатәы, ухатәы, бхатәы, ихатәы,
лхатәы, ҳхатәы уб. иҵ.
Аҟазшьарба ашара схемала иарбазар ҟалоит абас:
Ахаҭашьатәқәа Азыҟашьатәқәа
Азыҟашьатә хаҭақәа
Аишьҭагылатәқәа
Ахьыӡцынхәратәқәа
ахаҭашьатәқәа азыҟашьатәқәа
азыҟашьатә аишьҭагылатәқәа
хаҭақәа
адхаларатәқәа
Аҟазшьарба ажәаҳәа ҳасабла иеиднакыло ажәақәа зегьы азеиԥш
ҟазшьатә ҵакы рымазароуп.
Аха ари аҟазшьа аҷыдарақәеи аарԥшышьеи рыла хкырацәала
еилоуп. Убарҭ аҟазшьақәа рахь иаҵанакуеит ауаҩытәыҩса ишиашоу, акы иаҿмырԥшыкәа, цәаныррала, ацәанырратә органқәа рыла
иеиҿагыло иҟазшьақәа. Иаҳҳәап:
а) амаҭәар афизикатә ҟазшьақәа – ау, акьаҿ, аҵаӷа, ажәпа,
аҟьаҟьа, акәымпыл;
Зхала иҟоу
аҟазшьарбақәа
б) амаҭәар аԥшшәытә ҟазшьақәа – ашкәакәа, аиқәаҵәа, аҩеижь,
аиаҵәа, ажәҩанԥшшәыла;
в) амаҭәар аҩнуҵҟатә физикатә ҟазшьақәа – акьакьа, абзиа,
ацәгьа, аҟәыш, агаӡа, атата, аҿыц, ажә, ахьамҭа, агьангьаш, алас,
ахьшәашәа, аца, аҟәымшәышә,аҵар, ацагә;
г) амаҭәар агьама – ахаа, аша, азла, аҵәыҵәы;
д) амаҭәар злыху иадҳәалоу аҟазшьақәа – амҿтәы, аихатәы,
аҳатәы, аԥштәы, ахаҳәтә, аӷәтәы;
е) ахьыӡҟа зхырҿиаау егьырҭ ажәақәагьы ирыдҳәалоу аҵакқәа
– акоммунисттә, асоциалисттә, ауаажәларратә, аҿыцынхаратә,
аиҵбыратә, аиҳабыратә, иахьатәи, сынтәатәи, ҵыԥхтәи, аӡынтәи,
аԥхынтәи, аратәи, хыхьтәи, ҵаҟатәи, аилымга, аџабаџьафа, ацәылашьшь, агәнымҩа, агәаҵәажәпа, ананамга, анасыԥда, аламысда,
агәыԥҵәага, ахыда, амбжьах, агәлымҵәах, аласалых, абамбалых,
актәи, аҩбатәи, ашәктәи, ахатәы…
Аҟазшьарбақәа шоит ихадоу ҩ-ҷыдарак рыла: иаадырԥшуа аҟазшьа аҷыдарала, иара убас аҟазшьа аарԥшышьала.
Актәи аҷыдарала аҟазшьарбақәа шоит ахаҭашьатәқәеи, азыҟашьатәқәеи ҳәа. Аҩбатәи аҷыдаралагьы аҟазшьарбақәа шоит ҩбаны:
зхала иҟоу аҟазшьарбақәа, ахьыӡцынхәратә ҟазшьарбақәа.
Зхала иҟоу рахь иаҵанакуеит ахаҭашьатә ҟазшьарбақәа, азыҟашьатә ҟазшьарбақәа. Азыҟашьатәқәа рахь иаҵанакуеит азыҟашьатә
хаҭақәа, аишьҭагылатә ҟазшьарбақәа (актәи, аҩбатәи), адхаларатә
ҟазшьарбақәа (схатәы, ухатәы, бхатәы…).
Зхала иҟоу ма ахьыӡцынхәратә ҟазшьарбақәа рахь иаҵанакуеит: 1) адхаларатәқәа (схатәы, ухатәы, бхатәы, лхатәы…); 2) арбагатәқәа (ари, арҭ, убри, урҭ, ани, анҭ); 3) аҳәаақәҵатәқәа (дарбанзаалак, иарбанзалаак, дызусҭзаалак).
Ахаҭашьатә ҟазшьарбақәа
Ахаҭашьатә ҟазшьарбақәа иаадырԥшуеит амаҭәар иара ахаҭа
иазҷыдароу аҟазшьа ишиашоу, даҽа еилкаарак иаҿмырԥшыкәа,
насгьы ари аҟазшьа ахаҭашьатә ҟазшьарба жәартә ҵакыс иамоуп.
Ари аҵакы еиҳаны, ма еиҵаны, еиӷьны ма еицәаны иаарԥшызар
алшоит: аԥшӡа – аԥшӡаӡа, абзиа – абзиаӡа, агаӡа – агаӡаӡа, аҟәыш –
аҟәышӡа, ау – ауӡа, ашәпа – ашәпаӡа, аҵаӷа – аҵаӷаӡа…
Ахьыӡцынхәратә
ҟазшьарбақәа
140 141
Ари аиҿагылара астепен ҳасабла иаазырԥшуа маҷуп аԥсуа
бызшәаҟны, аха аналитикатә ҟазшьала иаарԥшызар ҟалоит: даара
иҟәышу, мыцхәы иқьиоу, мыцхәы ицоу, уамашәа ихаау…
Ишазгәаҭоу еиԥш, ахаҭашьатә ҟазшьарбақәа аҷыдара аадырԥшуеит ажәахырҿиаара алагьы. Еиҳарак урҭ иахырҿиаам ажәақәоуп, иахырҿиааугьы еиҳарак ашьаҭеицҵарала иахырҿиаауп.
Асуффиксқәа рхархәара ара зынӡа имаҷуп, иара урҭгьы акыкҩбак иҿыцны ари афункциаҿы ахархәара шьҭызхыз ашьҭынгылақәеи ахьыӡҟа амыругатә суффикс -га-и роуп: анасыԥ-да, анамыс-да, ахы-да, азҩы-да, ацәарӡ-га, агәыԥҵәа-га, аҽыршьы-га, анырха-га, ахырҵәа-га.
Иаҳԥылоит акык-ҩбак ахаҭашьатә ҟазшьарбақәа, аҟаҵарба
мапкратәи ма амапкрадатә аформа аҟнытә иҳауз, усҟан урҭ
арҿиаратә ҵакы рцәыӡны, аҟазшьа аарԥшра шьҭырхуеит: анымхахымҵәа, ананамга, ахымхәа, аӡымга, амҽеи, аиқәымшәа, ацәыршәага,
ацәыгьхәыц, ацәгьеирымга, ацәгьаршҩы…
Ахаҭашьатә ҟазшьарбақәа еидыркылоит: аԥшшәы, агьама,
анархатә, аҭаӡаратә, аамҭатә, афизикатә, аҩныҵҟатә-ҟазшьатә,
ахшыҩтә (аилкааратә, адырратә-амдырратә) уҳәа реиԥш иҟоу
аҟазшьақәа: аиқәаҵәа, ашкәакәа, аҩежь, ажәҩанԥшшәыла, ашьацԥшшәыла, аӷра, аилыӷраа; аца, аԥха, ахьшәашәа, ашы; аша, ахаа,
аҵәыҵәы; аҟәыкы, абаа, аҵаа (иҵаау); ажәпа, аҵаӷа, аҟьаҟьа, акьакьа,
атата, ашәпа, акәымпыл, аҭбаа, аҭшәа, ахьанҭа, алас, акьаҿ, ау;
аҟәыӷа, агаӡа, арныг, аҟәыш; аҿа, ажә, адагәа, алашә, ахамхаԥагьа,
араз, акы (ауаҩ кы); амшьҭыцәгьа, алаԥшцәгьа, алахьыцәгьа, арыцҳа,
аџьашьахәы, ананамга, аӷар, абарақьаҭ, абааԥсы (ауаҩы бааԥсы),
амӡышәа…
1) аԥшшәы аазырԥшуа ажәақәа: Лассы-лассы, алҩа еиқәаҵәҳаҳара еиԥш ажәҩан ырлашьцо, афырҭын иама иаақәлашт асаба
(Б. ШЬ.); Аххаҳәа арадқәа ирыбжьаланы ацара иаҿын ахырҟәдаага,
ныҟәцаҩсгьы дақәтәан ԥҳәызба қәыԥшк, касы ӷрак ала лхы ҵакны (Б.
Шь.); Ус даацәырҵуеит Зоурҟан, ожәы еиқәаҵәа маҭәала деилаҳәоуп
(Б. Шь.); Ажәҩан иаҵәа иаԥшшәалаз ибла ҟәазқәа рыла сааимидеит, схы инаркны сшьапы аҟынӡа (Б. Шь.); Ахы аҩада ирханы ишуаз
ала еиқәаҵәа ааигәара даннеи, инацәақәа наҿаирхәмарын иааиргәыбзыӷит (Б. Шь.); Ауада ҭбааҭыцә ҳаныныҩнала, мацәа-мацәа
иеилаԥсаз ауарҳал еилыӷраа ҳнылагылт (Б. Шь.); Агәра ганы сыҟоуп
аублаа рышьха ӡышқәа, рӡиас еижәхыслақәа, рбаа хыҽҽарақәа,
рныҳәарҭақәа, рҳаҭгәынқәа, дара-дара еиқәҿырҭуеит, дара-дара иахьагьы ахьхьаҳәа еицәажәоит абри сара сызлацәажәо аублаа
бызшәала (Б. Шь.); Ихы аныҩеиҵих, ҽыхәа иаҵәак аҳәра ишаҿыз ибеит (Б.Шь.); Иҽеиқәа цыҩцыҩ иҵакәашо иааӡамҭа дивагылан (Б. Шь.);
Амрагьы аԥсҭҳәа еиқәарақәа аҽрыланарӡуан (Б. Шь.); Исгәалашәоит,
ачарыц зҭаз аҳаҭа цәыш хәыҷы (Б. Шь.); Иуапа хәылда ижәҩақәа
иаархыхны, ишьҭахь игылаз ишькылкҩы инаииҭеит (Б. Шь.); Аԥсны
лаша, сымра тәыла, Ашәа узысҳәоит гәырӷьа бжьыла (Б. Шь.); Амра
хцәы ҟаԥшь аҭашәарҭаҿ Аҽакәабоит ага иӡаалан (Б. Шь.); Аԥхын!
Амра лаурҟәын, иаарыкәуршеит ашьха ҟәашқәа (Б. Шь.); Аԥҳәызба
еиқәа саԥхьа бааи… (Б. Шь.); Ааигәа зны сынхықәгылт Қәмарча,
Ахьхьаҳәа аӡиас ццакуан, Ахаҳә шкәакәақәа ирыбжьаччо, Усгьы
аҳәошәа саҳауан… (Б. Шь.); Леуарса дҟатҟато акәымжә ӡырӡ ишәуп
(И. П.); Камыгә иусуга маҭәа ҩазақәа ишәҵаны дцеит (И. П.); Леуарса
игәеиҭеит ицәажәоз иџьымшь ҟаԥшьқәа ирыҵԥшуаз ила ҵарқәа заҟа
иаӷьны, цәымӷрыла иҭәны ихәаԥшуаз (И. П.); Уа зҽеизызгаз аԥсҭҳәа
еиқәаҵәа самсалқәа рҿыҩархан ажәҩан аадыриқәаҵәеит (И. П.);
Каба еилыӷраак ишәҵаны… адиуан дықәтәан Шьардын иԥа Мансоу (Б.
Шь.); Мшьамба цәышла иҭалаҳаз ашьаԥа даҵҵын, агәараанда днадгылеит ҭаҳмадак (Б. Шь.); Ачыҭ иалхыз лышәҵатәы хәаԥшшәыла
цәгьа илнаалон (И. П.); Иеиҭаҳҳароуп амимоза ҩежьқәа (И. П.); Ибон
иара аԥҭа бабыш дуқәа есааира мраҭашәара ахҩара ишаҿыз (И.
П.); Чанҭа ибла ҭраа аблуз ӷра зшәыз арԥыс дихәаԥшуеит (Б. Шь.);
Анаатә абра ианҭагьежьуа, аӡыжь иаҵәа иҭыҵуеит аҭра (Б. Шь.);
Аҵых лашә еимаҳан илашьцеит (Б.Шь.); Зынӡак иҳақӡам аӷәӷәа харада-барада аԥсыҽ дишьуазар (Б. Шь.); Иарбан уадақәоу саҳәшьцәа
гәықәхақәа ҭаҵәахны измоу?! (Б. Шь.); Аҟармаҵысгьы абра, аҳәсахәыҷқәа рыгәнаҳарҭаҿы, изаҳәарызеи ашәа хаа?! (Б. Шь.); Џьаргьы
инадыргылеит акыдиааларҭа змаз аҟәардә тата (Б.Шь.); Ирзалырхыз анхарҭақәагьы иҭацәны ишьҭаз адгьыл ԥсадақәа ракәхеит
(Б. Шь.); Ақәыџьма млашь изыхшаз анҵәҟьа лкагәаны иафоит
(Б.Шь.); Иабаҟахыз иршанхагаз ҳара ҳагаҿа, ҳабна кәазақәа, ҳаԥсҭа
142 143
ҭаҳарақәа, ҳӡыхь казказқәа, ҳарҩаш ҭрысқәа (Б.Шь.); Алоу-иԥа
Шьардын рацәак даумызт, аха дахьынӡаҟаз ӷәӷәак, еилаҟацак иакәын
(Б. Шь.); Иҳазырҭра хышқәа хаша-ԥаша, акәымжәы шкәакәа ишәын,
ахылԥарч ихан, абырфын хҭарԥа шкәакәагьы ишәыршәыруа ишьҭахь изқәа икыдыршәалан (Б. Шь.); Иԥашашо ҽыхәа иаҵәаҳаракык
иақәыз акәадыр дантәалан (Б. Шь.); Изычҳауадаз уи илаԥш џьбара!...(Б. Шь.); Рыуацәа гәакьақәа раԥхьа ддыргылон (Б. Шь.); Лара
лаԥхьаҟа аԥсҭазаара зҩыда лзыԥшуп (И. П.); Акасы еиқәаҵәа зхаз
ԥҳәыс қәыԥшкгьы дыԥхашьа-ԥхаҵо аҭаҳмада даагәыдылкылт
(Б.Шь.); Уи зыхҟьозгьы лара лыԥсҭазаараҿы илхылгахьаз агәаҟра
бааԥсқәа ракәын (И. П.); Акыраамҭа ихашҭуамызт иҭабуп ҳәа
иазҳәаз аԥҳәызба ллакҭа гәлымҵәах (И. П.); Арԥарцәа шиашаз
иналхеибаҳәеит, иагьырбеит агәырҩацәгьа еицанакны иҟаз аҭыԥҳа
цқьа лхы-лҿы гәлымҵәах (И.П); Ажәа хаала, ажәа гәыбзыӷла лгәы
ҟаиҵарц иҭахын (И.П.); Ауаа гәымхақәа дара ртәы ҟарҵоит (И.П.);
Лыџьымшь кахәхәақәа ирыҵԥшуан ала ҭшашақәа, алакҭа цқьа,
алакҭа разы (И.П.); Ауаҩ қьиа уи еиԥш ихы иаҭәеишьарымызт
(И.П.); Лыла еиқәаҵәа хәыҷқәа ааихмырсыӷьӡакәа дихәаԥшуан
(И.П.); Иҟамлои ауаҩы ҟьашь хәымгарак игәы иҭазар (И.П.); Рема
ихы иирбеит аҩызара злоу хаҵа ӷьеҩк иаҳасабала (И.П.); Амц ҿыцқәа
еиқәыршәаны илеимҳәар ада ԥсыхәа имамызт (И.П.); Дыршьасгьы
иамази аӡӷаб гәыраз, аӡӷаб қәыԥш ауаҩы хәымга иҿы аус шлымаз!
(И.П.); Иеиҭаҳҳароуп зыфҩы хаа гәырҭәыгоу амагнолиақәеи амимоза ҩежьқәеи (И.П.); Ҵаҟантәи иҩагатәын амҩа ҭбаа, амҩа бзиа,
аҵла ԥшӡақәа авеиҭаҳаны (И.П.); Ахәы ҳарак аҟнытә амаҭәахә ааргон (И.П.); Аҵх лашә еимаҳаны илашьцоит (Б.Шь.); Сықәымтәацызт
ацемент дашьма хьшәашәа (И.П); Ԥҳәыс ҿа ҳаракыкгьы лшьамхы еиқәыршәны астол гьежь дадтәалан (Б.Шь.); Азал ҭбааҭыцә
ашәхымс ҳанынхыҵ, ауарҳал хәбаба ҳнылагылт (Б. Шь.); Амахә ҩа
ԥҵәар ибзахон (Б. Шь.).
Ахаҭашьатә ҟазшьарба аҳәоу аҿы ахархәашьа иабзоураны,
иахҭысыр алшоит асубстантивациа. Усҟан уи амаҭәартә ҵакы шьҭнахуеит, ихьыӡҟахоит: Акьаҿ дҩамӡеит, ау дымлаҟәит
(ажәаԥҟа); Ацәгьа ацәгьа арҳауеит (ажәаԥҟа); Агаӡагьы ҟәыш ажәак
аниҳәо ыҟоуп (ажәаԥҟа); Ацәгьеи абзиеи рышьхәа еивҵоуп (ажәаԥҟа);
Ацәгьа умбакәа абзиа уздыруам (ажәаԥҟа); Агәаҟ дажәаҳәаҩуп
(ажәаԥҟа); Хәыҷгьы дугьы еиханы уахь идәықәлеит (И.П.); Цәҳәы
итәы ҟьантаз игон (ажәаԥҟа).
Азыҟашьатә ҟазшьарбақәа
Азыҟашьатә ҟазшьарбақәа аҟазшьа аадырԥшуеит даҽа маҭәарк
ишазыҟоу арбаны. Даҽакала иаҳҳәозар, азыҟашьатә ҟазшьарбақәа
зхырҿиаау ажәа ажәартә ҵакы дара рзы иҟазшьатә ҵакхоит: аиха
– аихатәы, амҿы – амҿтәы, иахьа – иахьатәи, хыхь – хыхьтәи, Аҟәа
– аҟәатәи уб. иҵ.
Азыҟашьатә ҟазшьарбақәа иаадырԥшуеит ҵакыла еиҿагыло
иеиуеиԥшым аҟазшьақәа: уахь иаҵанакуеит: амаҭәар злыху иадҳәалоу аҟазшьа (амҿтәы, аихатәы, ахьтәы, ахаҳәтә), амаҭәар зызку иадҳәалоу аҟазшьа (ахәыҷтәы библиотека, ааӡаратә урокқәа,
арҵагатә хархәагақәа), аамҭатә ҵакы иадҳәалоу аҟазшьа (иахьатәи
амш, ҵыԥхтәи ашықәс, аӡынтәи аҵх, ааԥынтәи амшқәа), амаҭәар
зтәу, адхаларатә ҵакы иадҳәалоу аҟазшьа (схатәы ҩны, ухатәы
нхамҩа, ихатәы ааӡара, ихатәы ҟазшьа), ахыԥхьаӡара иадҳәалоу
аҟазшьа (актәи акласс, аҩбатәи аҩны, ахԥатәи ариад) уб. иҵ.
Азыҟашьатә ҟазшьарба иаанарԥшуа аҟазшьа изалшом иарбахарц еиӷьны ма еицәаны, еиҳаны ма еиҵаны. Даҽакала иаҳҳәозар,
аиҿырԥшратә ҵакы шьҭнахуам.
Азыҟашьатә ҟазшьарбақәа ахаҭашьатәқәа ирҿагылоит ажәахырҿиаара алагьы, ахырҿиаашьа алагьы. Урҭ ирымоуп рхатәы ажәахырҿиаашьеи, рхатәы ажәахырҿиааратә маҭәахәқәеи.
Азыҟашьатә ҟазшьарбақәа еиҳарак суффиксла иахырҿиаахоит.
Ара ахархәара рымоуп ажәахырҿиааратә суффиксқәа -тәы, -тәи.
Ишаабо еиԥш, ажәахырҿиааратә суффиксқәа хыԥхьаӡарала
имаҷуп, аха иахьатәи аԥсуа бызшәаҿы урҭ рхархәара иаҳа-иаҳа
иҭбаахоит:
Уи иалшоит иахьатәи ашәҟәыҩҩы идоуҳатә культура арбеиара адунеизегьтәи алитература ашедеврқәа рыла (Б.Шь.); 19251926 аҵара шықәс азы Ҷлоутәи абжьаратә школ сҭалеит (Б. Шь.);
144 145
Армарахьтәи аҽҳәа аԥхьа ауп уара уахьиз, нан, иухоумыршҭын,
уанду излалҳәоз ала, уаб арыӷьарахьтәи аҽҳәа аԥыхьа ауп дахьиз
(Б. Шь.); Ашьыжьтәи аҳауа цқьа иархәанчон алҩақ афҩы (Б. Шь.);
Ааԥынтәи ацәа еиԥш ихааӡа снарылалоит схәыҷра амшқәа (Б. Шь.);
Сабду Жьажьа Азнаур-иԥа аҵыхәтәантәи амҳаџьырра даԥыхьашәеит
(Б. Шь.); Иақәтәаз аҭыԥҳа иахьатәи лҟазшьақәа ааџьанашьеит (И.
П.); Изихаршҭуамызт раԥхьа Нуца данибазтәи амш (И. П.); Чанҭа
ҳазҭоу ҳәа дныҳәаны аҵыхәтәантәи аҵәца ижәит (Б. Шь.); Арҭ
адыгацәа иахьагьы аԥсуатә-асаӡтә-абазатә-аубыхтә-адыгатә
ржәытә хылҵшьҭрақәа рыжәлатә хьыӡқәагьы рыххаланы иҟоуп (агаз.
«Аԥсны»); Аиҳабыра реилатәараҿы Галтәи ача зауади, Аҟәатәи
аконсервтә цехи, Гәдоуҭатәи амашьынақәа рыгхаҟаҵарҭатә зауади рыҟны иажәыз амаругақәа ашәҟәы раныхразы азин ҟарҵеит
(агаз. «Аԥсны»); Аҟәатәи аҳәынҭқарратә арҵаҩратә институт аҿы аԥсуа бызшәа акурс иаԥхьо иалагеит 1954 ш. инаркны, уи
азы аполитикатә ҭагылазаашьа маншәала анышьақәгыла, насгьы
ҷыдала иазыҟаҵаз амилаҭтә кадрқәа еиҵагыло ианалага нахыс (агаз.
«Аԥсны»); М. Ешба москватәи лырҿиаратә аамҭа иацрымшәо иацуп
амемориалтә-медалиортә ҟазараҿы иҟалҵаз алагала (агаз. Аԥсны);
Арҭ абариелефқәа Севастопольтәи аурыс драматә театр аҭӡамц
дырԥшӡоит иахьагьы (агаз. Аԥсны); Зегьеидгылоутәи ақыҭанхамҩатә
цәыргақәҵахь иналгеит аскульптуратә композициа хәыҷы «Анатуралистцәа ҿарацәа» захьӡу (агаз. Аԥсны); Сара аҭоурыхтә факультет аҿы аҵара сҵоит, сымчқәа рзыскуеит жәларбжьаратәи аусқәа
рҭоурых аҭҵаара, атәылақәа рекономикатә кризисқәа рылҵра
аҭоурых…(агаз. Аԥсны); Аԥсны иааны иҟаз ҭырқәтәылатәи аԥсуаа
рҿар рыԥсшьараамҭа хыркәшаны рцамҭазы, ирыдыркылеит аԥсуаабаза жәлар Жәларбжьаратәи Рконгресс аофис аҟны (агаз. Аԥсны);
Цқьа иҭышәнымтәалацт адемократиатә институтқәа, иара убас
атәылауаҩратә еилазаара (агаз. Аԥсны).
Аҟазшьарба аморфологиатә категориақәа
Ахьыӡҟеи аҟазшьарбеи аморфологиатә категориақәа рыла
аиҿагылара маҷӡаны ирымоуп. Излеиҿагылоугьы акласстә категориа алоуп. Ахьыӡҟаҿы акласстә категориа ажәаԥсахрадатә
морфологиатә категориоуп, аҟазшьарба акласстә еиҿагылара
зынӡа иамаӡам. Убри аҟнытә ахьыӡҟеи аҟазшьарбеи анеицааиуа
классла аиқәшәара рымаӡам:
аҵаҩцәа бзиақәа
ашәҟәы ҿыцқәа
Арҵаҩцәа ҿыцқәа ҳзааит сынтәа ҳашколаҿы.
Иара ахьыӡҟаҿгьы акласстә категориа идефекттәу категориоуп,
избан акәзар, азаҵә хыԥхьаӡараҿы ахьыӡҟа морфологиала
акласстә еиҿагылара амаӡам. Арацәа хыԥхьаӡараҟынгьы акласстә
еиҿагыларақәа система ҳасабла еиласра рымамкәа имҩаԥысуам,
аиҿагыларатә система анеилагахо маҷым.
Аҟазшьарба ианыԥшуа аморфологиатә категориақәа иара
амацара иатәым, урҭ ахьыӡҟатә категориақәа роуп, рбагалагьы
ахьыӡҟатәқәа ирықәшәоит. Насгьы иазгәаҭатәуп иара ахьыӡҟа
ахаҭагьы морфологиатә категориала ишбеиам.
Аҟазшьарба аҳәоу аҿы иҳәаақәнаҵо ажәа иацны ма иара ахала
иаҳԥылар ҟалоит, аха иара ахала ианыҟоу, асубстантивациа амҩала
ахьыӡҟахьы ииасуеит, амаҭәартә ҵакы шьҭнахуеит.
Агаӡагьы ажәа ҟәышк аниҳәо ыҟоуп (ажәаԥҟа); Аҟәыш дагьууанда, дагьуаӷанда (ажәаԥҟа); Ҭәи млашьи зеибадыруам (ажәаԥҟа); Уага
ҳәара думышьҭын (ажәаԥҟа); Ацәгьа ацәгьа арҳауеит (ажәаԥҟа).
Ус егьа иҟазаргьы ажәаҳәа хәҭа ҳасабла аҟазшьарба шҟазшьарбоу иаанхоит. Насгьы усҟан уи ишьҭнахуа аморфологиатә рбагақәа
иара иацны иаҳԥылоит, ипрефиксқәазаргьы, исуффиксқәазаргьы.
Иаҳҳәап, азеиԥштә форма: А-кьаҿ дҩамӡеит, а-у дымлаҟәит
(ажәаԥҟа); А-шкәакәақәа ҳәа изышьҭоу, ашьагәыҭ жәларқәа нырҵәаны, аҭыԥ бзиақәа знапаҿы иаазгаз роуп (Б. Шь.); Сара сыбла
иабеит адемаҭхан дуқәа жны изхамыз, изшәымыз а-иқәаҵәақәа
мҟәыба-ла ишхаргалоз анышә (Б. Шь.); Урҭ рхазгьы, рҭаацәа рызгьы а-цәгьа ныҟәыргеит
(Б. Шь.).
Аха ара ҷыдарас иҟоу убри ауп, атрибутивтә комплекс ҳасабла,
аҟазшьарбеи ахьӡи анеицааиуа урҭ еицырзиеиԥшны ишьҭыр-хуеит
аморфологиатә формақәа. Усҟан морфологиатә рбагак рыҩбагьы
ирзиеиԥшны аус ауеит. Уи префиксзар, аԥхьа игылоу ажәа иац146 147
лоит, исуффиксзар, ашьҭахь игылоу ажәа иацлоит; иаанарԥшуа
аморфологиатә ҵакы иеицааиуа ажәақәа (акомплексқәа) еицырзеиԥшхоит.
Иаҳҳәап азеиԥштә форма: а-хаҳәтә ҩны, а-ихатәы каруаҭ,
а-ӷәтәы ҩны.
Аԥхьа игылоу ажәа ашьаҭа а ала иаламгозар азеиԥшрбага а
быжьшәоит, аха азеиԥш ҵакы акомплекс иазынхоит: (а)-арбаӷь
шкәакәа, (а)-аԥсуа ԥагьа, (а)-ардәына еиқәаҵәа.
Аԥынгылатә шьаҭақәеи аҭыԥтә ҵакы змоу ажәақәеи рыҟнытә
ихырҿиаау азыҟашьатә ҟазшьарбақәа раан азеиԥшрбага а-и
адхаларатә аффикси аҩбатәи акомпонент ахь ииасуеит префикс ҳасабла: иахьатәи а-мш, ҵыԥхтәи а-шықәс, аҟәатәи а-рԥыс,
аӡынтәи а-ҵыхқәа, ҭагалантәи а-мра, гагратәи а-ҵаҩы, аԥснытәи
с-ҩыза, лыхнытәи с-ашьцәа.
Ахаҭашьатә ҟазшьарбақәа атрибуитивтә комплекс аҟны аҩбатәи
аҭыԥ ааныркылоит, убри аҟнытә асуффиксқәа дара ирыцлоит:
ашәҟәы ҿыц-қәа, шәҟәы ҿыц-к, шәҟәы ҿыц-с.
Атрибутивтә комплекс аформаԥсахра асхемақәа
Азыҟашьатә ҟазшьарбеи ахьӡи рыла ишьақәгылоу акомплекс:
Асхема № 1
а-ӷәтәы ҩны а-хьтәы мҳаҵә
сы-ӷәтәы ҩны сы-хьтәы мҳаҵә
ӷәтәы ҩны-к хьтәы мҳаҵә-к
ӷәтәы ҩны-с хьтәы мҳаҵә-с
а-ӷәтәы ҩын-қәа а-хьтәы мҳаҵә-қәа
Асхема № 2
аҟәатәи а-ҩыза аратәи а-ҷкәын
аҟәатәи с-ҩыза аратәи с-ыҷкәын
аҟәатәи ҩыза-к аратәи ҷкәына-к
аҟәатәи ҩыза-с аратәи ҷкәна-с
аҟәатәи а-ҩыз-цәа аратәи а-ҷкәын-цәа
Асхема № 3
иахьатәи а-мшцәгьа хыхәтәи а-ихагыла
иахьатәи мышцәгьа-к хыхьтәи еихагыла-к
иахьатәи с-ымшцәгьа хыхьтәи с-еихагыла
иахьатәи мышцәгьа-с хыхьтәи еихагыла-с
иахьатәи а-мшцәгьа-қәа хыхьтәи а-ихагыла-қәа
Асхема № 4
а-хатәы ҩны
с-хатәы ҩны
хатәы ҩны-к
хатәы ҩны-с
ахатәы ҩын-қәа
Асхема № 5
актәи а-ихагыла
актәи с-еихагыла
актәи еихагыла-к
актәи еихагыла-с
актәи а-ихагыла-қәа
Ахаҭашьатә ҟазшьарбеи ахьӡи анеицааиуа, ахаҭашьатә ҟазшьарба иааннакылоит аҩбатәи аҭыԥ; асуффиксқәа иара иацлоит,
апрефиксқәа аԥхьа игылоу ахьӡ иацлоит.
Асхема № 6
а-шәҟәы ҿыц
сы-шәҟәы ҿыц
шәҟәы ҿыц-к
шәҟәы ҿыц-с
а-шәҟәы ҿыц-қәа
Ахьӡ ауаҩытәыҩса класс иатәызар, ахьӡи ахаҭашьатә ҟазшьарбеи анеицааиуа, рыҩбагьы ахыԥхьаӡаратә форма шьҭырхуеит.
Азеиԥш формеи адхаларатә формеи аԥхьа игылоу ишьҭнахуеит,
иеилкаам, аиагаратә формақәа ашьҭахь игылоу иацлоит, аҩбагьы
ирзиеиԥшны.
148 149
Асхема № 7
а-ҷкәынцәа бзиақәа
с-ыҷкәын-цәа бзиа-қәа
ҷкәынцәа бзиа-қәа-к
ҷкәын-цәа бзиа-қәа-с
Хыхь ишаҳарбаз еиԥш, аҟазшьарба, акомплекс иҭганы, иара ахала ахархәара анамоу, асубстантивациа амҩала, амаҭәартә ахьыӡҟатә ҵакы шьҭнахуеит. Усҟангьы ахьыӡҟатә формақәа (акласс ада)
шьҭнахуеит. Аформақәа рҵакқәагьы, рхархәашьақәагьы, раарԥшышьагьы ахьыӡҟа аҟнеиԥш имҩаԥысуеит. Усҟан аҳәаақәҵа анрыцааиуагьы ҟалоит: сыԥшӡа хәыҷы.
Азеиԥш форма. Ари аформа арбага -а ахьыӡҟагьы аҟазшьарбагьы ирзеиԥшуп: а-ихатәы, а-мҿтәы, а-хьтәы, а-хаа, а-шкәакәа,
а-ҵәыҵәы, а-нанамга, а-ҟәыш, а-гаӡа.
Аӷар уца дҭоумырԥшын (ажәаԥҟа); Ахаа зҭахымгьы дыҟоуп.
Ацәгьа умбакәа, абзиа уздыруам (ажәаԥҟа); Аиҳабы дыҟаны аиҵбы
бзабаа ибом (ажәаԥҟа); Нас ҭәи млашьи зеибадыруам, Урҭ ҭәуп,
иԥхоуп, сыгәхьаа рымам, Урҭ ирфоит акәац, акәтыжь, Сара
сзыҳәа акгьы аанмыжь!(Б. Шь.); Уара иухьӡуп малакрыфа, Хрыбзакәрыбза, ацәгьа-цәыфа, Уара иуҵоуп ԥшь-шьапык, Ожә иуҭаххеит
ҩ-шьапык! (Б. Шь.); Уа Ажәеиԥшьаа аҳ ду, амаҷ ҳацәҟәнумшьан, аду
ҳцәырацәаумшьан!
Азыҟашьатә ҟазшьарбақәа, шамахамзар, ажәаҳәаҿы рхала
иуԥы-лом, иҳәаақәырҵо ажәа иацуп. Ианҳԥылогьы, изыдҳәалоу
ажәа аконтекст ала еилукаар ауеит.
Аӷәқәа ахьеилырхуаз, ахьатәқәеи аџьтәқәеи хаз-хазы ишьҭарҵеит.
Азеиԥшрбага -а азыҟашьатә ҟазшьарба ишьҭнамхуазар, уи иашьҭанеиуа ажәа иацлоит: сынтәатәи а-шықәс, ҵыԥхтәи а-хҭыс-қәа,
ҵаҟатәи а-мҩа иқәлеит.
Азеиԥшрбага -а, ахьыӡҟа еиԥш, аҟазшьарбагьы ишьҭнахуеит уи
азеиԥштә ҵакы аҭаны ҳхы ианаҳархәо.
Иеилкаам аформа. Иеилкаам аформа арбага -к аҟазшьарбагьы
ишьҭнахуеит суффикс ҳасабла, уи иеилкаам аҵакы аҭаны ҳхы
ианаҳархәо: гаӡаки ҟәыӷаки аҭәа еимаркит; Ҿаҟәара ҳәа гаӡак
дрылиааит…; Лыӡаа дрыман еҳәшьак, аха аеҳәшьа ззумҳәарыда?
Лыԥшра, лычаԥашьа, лоура-лыҭбаара днаӡаа-ааӡаны, зынӡа ссирӡак
лакәын (Аԥс. ф. ад.); Ҳаи! Уара еилымгак уакәзаап!
Адхаларатә форма. Ахаҭашьатә ҟазшьарбақәа адхаларатә
ҵакы рыҭаны ҳхы ианаҳархәо, ишьҭырхуеит адхаларатә форма:
с-оуԥшәыл, с-ыхаара, с-еилффаҷа.
Уа сыхаара, салам умоуп! Иахьа сара гәаҟрак сымоуп, сааит иуасҳәарц сеиханы, Уааи са сышҟа улбааны! (Б. Шь.).
Аиагаратә форма ззыманшәалам азыҟашьатә ҟазшьарбақәа
ыҟоуп. Убарҭ иреиуоуп аамҭатә, аҭыԥтә цынгылақәа уҳәа рыҟынтә
ишьақәгылоу азыҟашьатә ҟазшьарбақәа. Иаҳҳәап, иахьатәи-иахьатәис,
сынтәатәи-сынтәатәис, аԥснытәи-аԥснытәис. Еиҳа
иманшәаланы
ари аформа шьҭырхуеит ахьыӡтә шьаҭақәа рыҟнытә
ишьақәгылоу азыҟашьатә ҟазшьарбақәа. Иаҳҳәап: мҿтәыс,
хьтәыс, еихатәыс. Аха иҳәаақәырҵо ажәа ианацу, аиагаратә суффикс ашьҭахь игылоу ажәа иацлоит: еихатәы лабас, мҿтәы ҩныс,
хаҳәтә гәарас.
Ахаҭашьатәқәа џьоукы, рхала ианыҟоу, ирыцлар ҟалоит
аиагаратә форма.
Еиҳабас ҭаҳмадак дрыцын иааиз. Ахәыҷқәа еицыз еиҳабыс, ҟәыӷас
ирыцыз иараӡәзаҵәык иакәын.
Ахыԥхьаӡаратә форма. Аҟазшьарба ахала ианыҟоу, арацәа
хыԥхьаӡаратә форма шьҭнахыргьы алшоит: Ажәытәан аиҳабацәеи
аиҵбацәеи еиҳа пату еиқәырҵон.
Азаҵә хыԥхьаӡараҿы аҟазшьарбагьы, ахьыӡҟа еиԥш, аноль рбага
амоуп: ахәыҷы – ахәыҷ-қәа, аҿыц – аҿыц-қәа.
Егьа асубстантивациа ахысыргьы, аҟазшьарба хьыӡҟоуп ҳәа
иузыԥхьаӡом, уи ҵакыла аҟазшьатә ҵакы азынхоит, ажәарқәа
рҿгьы ус ианырҵоит.
150 151
Аҟазшьарба ахала ианыҟоу аформаԥсахра
Ахаҭашьатәқәа
азаҵә хыԥхь. арацәа хыԥхь.
а-бзиа а-бзиа-қәа
с-ыбзиа с-ыбзиақәа
бзиа-к бзиақәа-к
бзиа-с бзиақәа-с
Азыҟашьатәқәа
азаҵә хыԥхь. арацәа хыԥхь.
а-хьтәы а-хьтә-қәа
с-ыхьтәы с-ыхьтәқәа
хьтәы-к хьтәқәа-к
хьтәы-с хьтәқәа-с
Адхаларатә ҟазшьарба
азаҵә хыԥхь. арацәа хыԥхь.
а-хатәы а-хатә-қәа
с-хатәы с-хатә-қәа
хатәы-к хатәқәа-к
хатәы-с хатәқәа-с
Аишьҭагылатә-ԥхьаӡарахьӡытә ҟазшьарба
азаҵә хыԥхь. арацәа хыԥхь.
а-жәабатәи а-жәабатәи-қәа
с-ажәабатәи с-ыжәабатәи-қәа
жәабатәи-к жәабатәиқәа-к
жәабатәи-с жәабатәиқәа-с
Аиҿырԥшратә степен аформақәа
Аҟазшьарба аԥсуа бызшәаҟны иара амацара иазҷыдароу, морфологиатә формала ахьыӡҟа излеиԥшым, аиҿырԥшратә степенқәеи
ахәшьаратә елементқәеи ахьацло ауп. Дара урҭгьы даара имаҷны
ахархәара рымоуп. Аиҿырԥшратә степенқәа зныԥшуа ахаҭашьатә
ҟазшьарбақәа роуп. Дара урҭ рыҟнытәгьы ишьҭызхуа маҷуп. Астепенқәа аарԥшхоит аиҿырԥшрадатәии аиҿырԥшратәии аформақәа
реиҿагыларала. Аиҿырԥшрадатәи ахаҭашьатә ҟазшьарба ашьаҭала
иаарԥшуп, арбага амаӡам. Аиҿырԥшрадатәи астепен аан аҟазшьа
аиӷьреи аицәареи, аиҳареи аицҵареи амырбакәа, ишиашоу иаарԥшуп: араз, арыцҳа, аԥхамшьа, агаӡа уб. иҵ. Аиҿырԥшратә степен
аан аҟазшьа аарԥшуп уи аиӷьреи аицәареи реиԥш иҟоу аҟазшьақәа
еиҿырԥшны. Ари астепен арбаразы ҳхы иаҳархәоит аинтенсивтә
суффикс -ӡа: абзиа – абзиа-ӡа, алас – алас-ӡа, ахаа – ахаа-ӡа уб. иҵ.
Аинтенсивтә ҵакы аазырԥшуа асуффикс аҟазшьарба мацарагьы иазҷыдараӡам, уи ҳԥылоит аҟаҵарбаҿгьы, ацынгылаҿгьы: игеит – ига-ӡе-ит, дцеит – дца-ӡе-ит; хара – хара-ӡа, ирласны –
ирлас-ӡа-ны, ибзианы – ибзиа-ӡа-ны уб. иҵ.
Аиҿырԥшратә степен ҵакыла ишьҭызымхуа аҟазшьарбақәа
рацәоуп, убри аҟнытә имаҷны иаҳԥылоит: Шьаҭа дабаҟоу злоуҳәарызеи, аиааира ду-ӡӡа иҭынхеит (Б. Шь.); Ихы-иҿы аӷьеҩра
аныԥшуа иҟан, агәамчра ду-ӡӡа унарбаратә (Б. Шь.); Ҩаскьа игылоуп
абахә ду-ӡӡа-қәа шлаӡа (Б. Шь.); Ахапа зҳәоз кәашара даналҵ, ӡӷаб
қәыԥш-ӡа-к имылдеит (Д. Гә.); Ажәеинраала ссир-ӡа-қәа сашьҭахь
имҩахыҵлом, ажәеинраала ссир-ӡа-қәа збалоит сара ԥхыӡла (Н.Кә.).
Асуффикс -ӡа лассы-лассы аҟазшьарбатә шьаҭақәа ирыцлоит, ажәахырҿиааратә функциа аманы. Усҟан иаҳнаҭо ажәақәа
ацынгылатә ҵакы аԥыжәара аҭаны иаадырԥшуеит, убри аҟнытә
ацынгылақәа ирхыԥхьаӡалоуп. Усҟан асуффикс -ӡа аиҿырԥшратә
ҵакы амаӡам, иахнарҿиааз ацынгыла ишьҭнахуеит азҵаара ишԥа?
Абас ишьақәгылоу ацынгылақәа аҟазшьарбатә ҵакгьы рныԥшуеит,
убри иабзоураны, аҳәоу аҿы ахьыӡгьы ҳәаақәырҵоит, арҿиарагьы
ҳәаақәырҵоит: Аԥҭақәа бба-ӡа ицоит ашьхарахь. Ари аҳәоу аҿы
ажәа ббаӡа, ганкахьала, ажәа аԥҭақәа ҳәаақәнаҵоит, даҽа ганкахьала, арҿиара ицоит ҳәаақәнаҵоит (ицоит ишԥа?).
Абас ишьақәгылоу ацынгылақәеи аҟазшьарба астепенқәеи еиларҩашьатәым:
Ҩаскьа игылоуп абахә дуӡӡақәа (аиҿ. степен) шлаӡа (ацынгыла)
(Б. Шь.); Ашьхара ԥша хьшәашәа, сӡамҩақәа гәыдкыло, исԥылт
ицқьаӡа (ацынгыла) (Б. Шь.); Уи ааҩс ицәҩажьӡа (ацынгыла) стол
башаӡак (аиҿ.степен), ашшы ахга, иқәгылан самоварк (И.П.); Кремльтәи
абаақәа зынӡа иԥшӡаӡа (ацынгыла) ажәҩан иадубалон (И.П.); Ихҭарԥа
неихаҵәрын, ихы аахтит ишкәакәаӡа (ацынгыла) (С.№.).
Аиҿырԥшратә ҵакы аарԥшызар ҟалоит аԥынгыла -аи//-еи ала,
ажәақәа аиҳа, аасҭа, иҵегь, аҵкьыс уҳәа рхархәарала, аха усҟан
иҳауеит аҟаҵарбақәа, урҭ аҟазшьарба астепенқәа рахь иаҵанакуам.
Аџьмақәа иреицәоу абора иазынхоит (ажәаԥҟа); Ауаа иреицәоу
даҳәачаԥаҩуп (ажәаԥҟа); Аԥсаа иреиӷьу ашьҭахь иԥыруеит (ажәаԥҟа); Узышьцылам амҩа иаша аҵкьыс, узышьцылоу амҩа хәахәа
ааигәоуп (ажәаԥҟа); Ацгәы икьиуа аҵкьыс, имкьиуа еицәоуп (ажәаԥҟа);
Мала тәара еиҳа, мала ныҟәара еиӷьуп (ажәаԥҟа).
Ахәшьаратә елементқәа аҟазшьарбаҿы
Аԥшшәы, агьама аазырԥшуа ахаҭашьатә ҟазшьарбақәа ирыцны иаҳԥылоит акык-ҩбак ахәшьаратә елементқәа. Урҭ рыла
иаарԥшхоит аҟазшьа инаҵшьны, ма иԥсыҽны, иаҩцамкәа. Убарҭ
ахәшьаратә елементқәа рахь иаҵанакуеит какара, кәакәара,
ҟаҟара, ҳаҳара, ҩынҵәара, хәахәара // хәҵәара: аҟәашкакара,
ахәашькакара, ацәышкакара, аиқәаҵәҳаҳара, ашаҩынҵәара, аҟаԥшьхәахәара, аҟаԥшьхәҵәара…
Иазгәаҳҭаз аелементқәа зцу аҟазшьарбақәа ажәаҳәаҿы имаҷӡаны
иаҳԥылоит. Еиҳа аԥыжәара рыманы иаҳԥылоит урҭ асуффикс -ӡа
ала ишьақәгылоу аҟазшьарбатә шьаҭақәа змоу ацынгылақәа ирыцны: иҟәашкакараӡа, еиқәаҵәҳаҳараӡа, ихаакәакәараӡа.
Аҳаскьын рхы алыҳәҳәо иҩежьҟаҟараӡа иҟалахьан (И.П.); Иҭахушәа, иҭахымшәа даацәажәеит зжакьа шлаӷәаӷәаӡа игылаз аҭаҳмада (Ӡ.Д.); Аԥхын ихьшәашәаӡа, аӡын иҟәандашьшьыраӡа иҟан (Ӡ.Д.).
Ахәшьаратә ҵакы аарԥшызар ҟалоит апрефикс -ацәы ахархәаралагьы: ацәиаҵәа, ацәыҟаԥшь, ацәҩежь, ацәыхәа, ацәышла,
ацәхаԥшь…
АԤХЬ АӠАРА ХЬӠЫ
Аԥхьаӡара хьӡы азеиԥш хыԥхьаӡаратә грамматикатә ҵакы змоу
ажәақәа еидызкыло, зхыԥхьаӡара ԥку, зхала иҟоу ажәаҳәа хәҭоуп.
Азеиԥш хыԥхьаӡаратә грамматикатә ҵакы адагьы, иарбанзаалак аԥхьаӡара хьӡы иамоуп иара ахатә жәартә ҵакгьы. Уигьы
хыԥхьаӡаратә ҵакуп, аха иалкаау хыԥхьаӡаратә ҵакуп. Иаҳҳәап,
акы, ҩба, хԥа… Абарҭ иалкаау ахыԥхьаӡаратә ҵакқәа рыла аԥхьаӡаратә хьӡытә ажәақәа ԥыҭк, абысҟак, маҷк, абриаҟара,
убриаҟара… Аха урҭ хыԥхьаӡарала имаҷуп, насгьы морфологиатә
структурала иеилкаау ахыԥхьаӡаратә ҵакы змоу аԥхьаӡара хьыӡқәа
ирықәшәоит, иаҳҳәап, акласс аарԥшраҿы. Еиҿырԥшы: ԥшьба,
хәба; ԥшьҩы, хәҩы; ԥыҭк – ԥыҭҩык, абысҟак – абысҟаҩык, маҷк
– маҷҩык…
Ахыԥхьаӡаратә жәартә ҵакы змоу ажәақәа зегьы аԥхьаӡара
хьӡы еиднакылоит. Ара хадара змоу аграмматикатә ҷыдарақәа
роуп. Иахьа уажәраанӡа традициала аԥхьаӡара хьыӡқәа ирыцҵаны ирыхцәажәоит ахыԥхьаӡаратә-аишьҭагылашьатә ҵакы змоу
ажәақәа актәи, аҩбатәи, ахԥатәи уҳәа аишьҭагылатәқәа ҳәа
изышьҭоу. Арҭ, ишаабо еиԥш, иахырҿиаау ажәақәоуп. Урҭ шьақәгылоуп ахыԥхьаӡаратә ԥхьаӡара хьыӡқәа рышьаҭа апрефикс – а-и
асуффикс -тә-и рацҵарала: а-к-тәи, а-ҩба-тәи, а-хԥа-тәи уб.
иҵ. Ахыԥхьаӡаратә ҵакы изхырҿииау ашьаҭа аҟнытә иаагоуп,
иахырҿиаау азы ари аҵакы ҟазшьатә ҵакхоит. Ари аҟазшьала
арҭ ажәақәа синтаксисла ирыцааиуа ажәақәа ҳәаақәырҵоит:
актәи аҩны, аҩбатәи аихагыла, ахԥатәи амш уб. иҵ. Ахьыӡ
аҳәаақәҵара адагьы урҭ излахырҿиаау асуффикс -тәи алагьы аҟазшьарба иақәшәоит (еиҿырԥш: аԥхьатәи, ашьҭахьтәи, иахьатәи,
уахатәи…). Азыҟашьатә ҟазшьарба иақәшәоит уи позициалагьы –
иҳәаақәнаҵо ажәа иаԥынгылоуп.
Ажәаԥсахра адагьы арҭ ажәақәа аԥхьаӡара хьӡы иацәыхароуп.
Избан акәзар, аԥхьаӡара хьӡы морфологиатә формас иамоу ак154 155
ласстә еиҿагылара мацароуп. Аишьҭагылатәқәа ҳәа изышьҭоу
акласстә формеиҿагыларақәа зынӡа ирымаӡам аҟазшьарбеиԥш.
Егьырҭ ахьыӡҟеи аҟазшьарбеи ирызҷыдароу аформақәа рыла даргьы рҽырыԥсахуеит, аформақәа злашьақәгылоу арбагақәа рылагьы
еиқәшәоит:
Еиҿырԥшы:
актәи аԥхьатәи
актәи-к аԥхьатәи-к
актәи-с аԥхьатәи-с
актәи-қәа аԥхьатәи-қәа
с-актәи с-аԥхьатәи
«А» ара ажәаԥсахраан ибыжьшәаӡом, избан акәзар, уи зеиԥшрбагаӡам.
Аԥхьаӡара хьыӡқәа абас ажәаԥсахра зынӡа ирымаӡам.
Аԥхьаӡара хьыӡқәа рахь иаҵанакуам иара убас азырҳаратә
ԥхьа-ӡара хьыӡқәа ҳәа изышьҭоу, зны, ҩынтә, хынтә уб. иҵ.
Арҭгьы ахыԥхьаӡаратә ԥхьаӡара хьыӡқәа ршьагәыҭқәа рыҟнытә
иахырҿиаауп асуффикс -нтә ала, аха аԥхьаӡара хьӡы иазҷыдароу
ажәаԥсахра (класстә формала) зынӡа ирымаӡам. Уимоу, ажәаԥсахра
зынӡа ирымаӡам. Уи аҷыдарала арҭ зықәшәо ацынгылоуп. Ацынгыла иақә-шәоит урҭ синтаксистә функциалагьы, избан акәзар,
ацынгылеиԥш аҟаҵарба ҳәаақәырҵоит: Ишьхәа иҽы инаирбан, хынтә
даалеиҩеит.
Аԥхьаӡара хьӡы, ишдыру еиԥш, ас иҟоу асинтаксистә функциа
амаӡам.
Ишаабо еиԥш, азырҳаратә ҵакы змоу ажәақәа морфологиалагьы синтаксислагьы изықәшәо ацынгылақәа роуп, урҭ егьырхыԥхьаӡалатәуп.
Рышьаҭақәа реилазаашьала аԥхьаӡара хьыӡқәа шоит хԥаны: имариоу, иеилоу, иеилаҵоу. Имариоу аԥхьаӡара хьыӡқәа шьақәгылоуп
имариоу шьаҭак ала: акы, ҩба, жәаба, шәкы уб. иҵ. Иеилоу
шьақәгылоуп иеилоу ашьаҭақәа рыла: хынҩажәа, ԥшьынҩажәа,
аашәы уб. иҵ. Иеилаҵоу шьақәгылоуп имариоуи еилоуи реицааирала: ҩажәеи хәба, хышәи ԥшьынҩажәеи жәаф уб. иҵ.
Аԥсуа бызшәаҿы аԥхьаӡара хьӡы иамоуп ҩажәалатәи асистема.
Уи иаанаго убри ауп, ҩажәа рынахыс ашьаҭа ҩажәа еиҭаҳәахоит,
уи анаҩс ицоит акакалатәқәа: ҩажәеи ҩба, ҩажәеи хԥа, ҩынҩажәа,
хынҩажәа, ԥшьынҩажәа, ҩынҩажәеи ҩба, хынҩажәеи ԥшьба уб. иҵ.
Ржәартә грамматикатә ҷыдарақәа рыла аԥхьаӡара хьыӡқәа
шоит абарҭ аразриадқәа рыла: ахыԥхьаӡаратәқәа, аизгатәқәа.
Ахыԥхьаӡаратәқәа рыҩнуҵҟа ишоит дырҩегьых азааигәаратәқәа,
аиҟәшаратәқәа ҳәа.
Ахыԥхьаӡаратә ԥхьаӡара хьыӡқәа
Ахыԥхьаӡаратә ԥхьаӡара хьыӡқәа еидыркылоит иеилкаау
ахыԥхьаӡара аазырԥшуеи (акы, ҩба, хԥа, шәкы уб. иҵ.) иеилкаам
ахыԥхьаӡара аазырԥшуеи (ԥыҭк, ԥыҭҩык, маҷк, абысҟак…)
аԥхьаӡара хьыӡқәа.
Иеилкаау ахыԥхьаӡаратәқәа иеилкаау ахыԥхьаӡаратә ҵакы
рымоуп, амаҭәарқәа ма амаҭәартә ҵакы змоу аилкаарақәа рхыԥхьаӡара еилкааны иаадырԥшуеит: ҩ-шәҟәык, ма ашәҟәқәа ҩба,
ашәҟәқәа хԥа, ашәҟәқәа ҩажәа, жәаҩа шәҟәы уб. иҵ.
Ахыԥхьаӡаратәқәа акы инаркны жәаба рҟынӡа рышьаҭа марианы еилоуп. Имариоу ашьаҭа рымоуп иара убас ахыԥхьаӡаратәқәа
шәкы, зқьы.
Ахыԥхьаӡара хьӡы акы (адиалекттә вариант иака) жәытәла закы
ҳәа иҟан. Уи еиқәханы иҟоуп иахьагьы абаза бызшәаҿы. Ахыԥхьаӡаратә ҵакы ара иаазырԥшуа ашьагәыҭ -за ауп, -к суффиксуп.
Ашьагәыҭ -за иахьагьы иаҳԥылоит иара аԥсуа бызшәаҟынгьы
абарҭ ажәақәа рышьаҭақәа рҿы: жәеи-за, а-за-ҵә, з-ны (за-ны).
Ахыԥхьаӡаратә акы аҟны ахыԥхьаӡаратә ҵакы иадҳәалаз ашьагәыҭ аҟнытә иаанхеит а, з быжьшәоит. Егьырҭ акакалатәқәа жәаба
рҟынӡа ишьақәгылоуп ашьагәыҭтә хәҭеи асуффикс -ба-и рыла:
ҩ-ба, х-ԥа, ԥшь-ба, хә-ба, ф-ба, быжь-ба, аа-ба, жә-ба, жәа-ба.
Ахыԥхьаӡаратә хԥа аҟны ацыбжьыҟа б х аныррала ассимилиациа
ахҭысит, ииаст  ашҟа (идагәахеит). Жәаба рынахыс ашьагәыҭ -жәа
еиҭаҳәахоит, уи иацааиуеит акакалатәқәа. Урҭ ахәҭақәа аидҳәалага
и ахьрыбжьоу ыҟоуп, иахьрыбжьамгьы ыҟоуп: жәе-и-за, (жә-и156 157
за), жә-ҩа, жәа-ха, жәи-ԥшь, (жәа-и-ԥшь), жәохә (жәа-хә), жәа-ф,
жә-и-быжь (жәа-и-быжь), жәаа (жә-аа), зе-и-жә (за-и-жә), ҩа-жәа.
Ахыԥхьаӡаратә жә-ба аҟны жәытәла иҳаман зә-ба, зә ииасит жә
ашҟа. Ахыԥхьаӡаратәқәа зеижә рҟынӡа ашьагәыҭ -жәа аԥхьа игылоуп, ҩажәа аҟны ашьҭахь игылоуп (ҩажәа иаанаго ҩ-жәабак ҳәа
ауп).
Ҩажәа рынахыс акакалатәқәа еиҭаҳәахоит, актәи ахәҭа аидҳәалага
и ацуп: ҩажәи акы, ҩажәи ҩба, ҩажәи хԥа, ҩажәи ԥшьҩа, ҩажәи
хәба, ҩажәи фба, ҩажәи быжьба, ҩажәи ааба, жәба, ҩажәи жәаба.
Ашьаҭа ҩажәа ҩажәи зеижә рыҟнынӡа аԥхьа игылоуп, уи
аҩахыс уи иаԥынгылоит акакалатәқәа: ҩынҩажәа, ҩынҩажәи акы,
ҩынҩажәи ҩба, хынҩажәа, ԥшьынҩажәа, рыҟны актәи аҩбатәи
ахәҭақәа ирыбжьагылоуп азырҳаратә ҵакы змоу ажәахырҿиааратә
инфикс -нтә: ҩынтәҩажәа, хынтәҩажәа, ԥшьынтәҩажәа (аинфикс
-нтә аҟны ацыбжьыҟа -тә быжьшәеит).
Иеилкаам ахыԥхьаӡаратәқәа, ишазгәаҳҭаз еиԥш, хыԥхьаӡарала
имаҷуп. Урҭ рышьаҭақәа ахыԥхьаӡара алкааны иузырбо акгьы
рылаӡам. Ахыԥхьаӡаратә ҵакы аарԥшуп иеилкаамкәа: ԥыҭк,
ԥыҭҩык, маҷк, маҷҩык, абысҟак, убысҟак, заҟа // шаҟа, заҟантә //
шаҟантә, заҟаҩы // шаҟаҩы.
Ахыԥхьаӡаратәқәа ирыцааиуа ахьыӡқәа арацәа хыԥхьаӡаратә
форма шьҭырхуеит: алабақәа акы, аҵаҩцәа ҩба, алабақәа жәаба,
ҩыџьа аҷкәынцәа, ԥшьҩык аҵаҩцәа.
Ҭаҳмадак дыҟан, ԥшьҩык аԥацәа иман (Аԥс.л.); Ԥҳәызбак дыҟан,
аишьцәа ҩыџьа лыман (Аԥс.л.); Аҳак ҩыџьа аԥацәа иман (Аԥс.л.);
Ҩыџьа ашәарыцаҩцәа еицны ишнеиуаз амҩан, маҭык еиларҟьацы
ишышьҭаз рбеит (Аԥс.л.).
Ахыԥхьаӡаратә иашьҭанеиуа ахьӡ амаҭәартә ҵакы амазар, азаҵә
хыԥхьаӡараҿы ахархәара аиуеит: Лыгажәыки ҭакәажәыки жәохә
шықәса зхыҵуаз ԥа заҵәыки жәаф уасеи рыман (Аԥс.л.).
Ахыԥхьаӡаратәқәа жәаба рҟынӡа изцааиуа ажәа иаԥынгылазар,
рыбжьара адефис ҩтәуп: ҩ-шәҟәык, х-лабак, ԥшь-уасак, жәа-ҵлак…
Жәаба рынахыс хазы иҩтәуп: жәеиза ҩны, жәаҩа ҵла…
Иеилкаам ахыԥхьаӡаратәқәагьы ирыцааиуа ажәа арацәа
хыԥхьаӡаратә форма шьҭнахуеит: ԥыҭҩык аҷкәынцәа, убысҟак
ашәҟәқәа. Ахыԥхьаӡаратә заҟа (шаҟа) иацааиуа ажәа азаҵә
хыԥхьаӡаратә форма амоуп, аха ҵакыла арацәа аарԥшра иазкуп:
заҟа џьара, заҟа шықәса…Ауаҩытәыҩса класс аҿы иацааиуа ажәа
арацәа хыԥхьаӡараҿы ҳхы иаҳархәоит: заҟаҩы аҷкәынцәа, заҟаҩы
аҵаҩцәа…
Азааигәаратә ԥхьаӡара хьыӡқәа
Азааигәаратәқәа ахыԥхьаӡаратә ҵакы, инықәырԥшшәа, инагӡаҵәҟьаны иеилкаамкәа иаадырԥшуеит. Ишьақәгылоит урҭ ахыԥхьаӡаратәқәа асуффикс -ҟа рыцҵарала: ҩбаҟа, хԥаҟа, жәабаҟа.
Иеилаҵоу аԥхьаӡара хьыӡқәа рыҟны асуффикс -ҟа аҵыхәтәаны
игылоу ажәа иацлоит: Шәи ҩажәи хәбаҟа мааҭ сиҭеит; Ԥшьбаҟа
шықәса ҵуеит уи ахҭыс ҟалеижьҭеи.
Азааигәаратә ҵакы аарԥшызар ҟалоит иеишьҭанеиуа ахыԥхьаӡаратәқәа реицҳәаралагьы: Аибашьра еилгеижьҭеи ԥшьба-хәба
шықәса ҵуан…
Аԥхьаӡара хьӡы акы асуффикс -ҟа шьҭнахӡом, уи аҵакы еснагь
иахьеилкаау азы.
Аиҟәшаратә ԥхьаӡара хьыӡқәа
Аиҟәшаратәқәа ахыԥхьаӡара аадырԥшуеит ганкахьала, еидкыланы, даҽа ганкахьала – еиҟәша-еиҟәшаны. Ишьақәгылоит урҭ
ахыԥхьаӡаратәқәа реиҭаҳәарала: ҩба-ҩба, хԥа-хԥа, жәаба-жәаба.
Иацааиуа ахьыӡҟа иара иашьҭанеиуазар, азаҵә хыԥхьаӡараҿы
ҳхы иаҳархәоит, иаԥынгылозар, арацәа хыԥхьаӡаратә форма
шьҭнахуеит: ҩба-ҩба шәҟәы, ашәҟәқәа ҩба-ҩба.
Аизгатә ԥхьаӡара хьыӡқәа
Аизгатәқәа иаадырԥшуеит гәыԥк еидызкыло ахыԥхьаӡаратә
ҵакы. Ишьақәгылоит урҭ ахыԥхьаӡаратәқәа апрефикс -а-и асуффикс -гьы-и рыцҵарала. Урҭ шьақәгылоит ҩба инадыркны: а-ҩбагьы, а-хԥа-гьы, а-жәаба-гьы уб. иҵ.
158 159
Зны аишьцәа ахҩыкгьы, уаҳа иҟарҵарыз акгьы анырзымхәыц, ицеит цә-уӷәк рыԥшаарц (Аԥс.л.).
Апрефикс а аҭыԥ аҿы иаҳԥылар ҟалоит адхаларатә хаҿытә
ԥынгылақәа -ҳ, -шә, -р: ҳ-ахҩыкгьы, шә-ыхҩыкгьы, р-ыхҩыкгьы.
Аизгатәқәа асуффикс -гьы рыцӡамкәагьы иаҳԥылоит: Нарҭаа
ашәҩык еҳәшьа заҵәык дрыман («Н.С.»);
Аизгәатәқәа рҿы асуффикс аҭыԥаҿы урҭ ирыцааиуа ажәа анаҳԥыло ыҟоуп: ахуасак, аԥшьлабак, ихәыҩԥацәа…
Аԥхьаӡара хьӡы аморфологиатә категориа
Аԥхьаӡара хьӡы зхала иҟоу ажәаҳәа хәҭаны алкаара иацхраауа
аҷыдарақәа ируакуп уи иеиднакыло ажәақәа зегьы иеицырзеиԥшу
аморфологиатә еилазаашьа ахьрымоу. Морфологиатә структурала
излеиԥшу убри ауп, аԥхьаӡара хьыӡқәа морфологиатә категориа
заҵәык ауп ирымоу. Иара уигьы акласстә категориоуп. Акласстә категориа аарԥшышьа алагьы аԥхьаӡара хьыӡқәа еиқәшәоит, насгьы
егьырҭ ажәаҳәа хәҭақәа ирҿагылоит.
Акласстә категориа аԥхьаӡара хьӡы аҟны ажәаԥсахратә
морфологиатә категориоуп, ишьақәгылоит акласстә формақәа ҩба
реиҿагыларала: амаҭәар класс, ауаҩытәыҩса класс.
Акласстә категориа аԥхьаӡара хьыӡқәа рыҟны
Аԥхьаӡара хьӡы (ахыԥхьаӡаратәқәагьы, аизгатәқәагьы) аҷыдарақәа ируакуп уи ахыԥхьаӡаратә категориа ахьамам. Уи зыхҟьо
убри ауп, ахыԥхьаӡаратә ҵакы ара жәартә ҵакыла иаарԥшуп.
Даҽакала иаҳҳәозар, аԥхьаӡара хьӡы жәартә ҵакыс иамоу ахыԥхьаӡаратә ҵакы ауп.
Амаҭәар класс аԥхьаӡара хьӡы аҟны иамоуп аарԥшышьақәа ҩба:
акакалатәқәа жәаба рҟынӡа амаҭәар класс аҟны ирыцлоит асуффикс -ба (ҩба инадыркны): ҩ-ба, х-ԥа, (х-ба аҟнытә), ԥшь-ба, ф-ба,
быжь-ба, аа-ба, жә-ба, жәа-ба.
Ахыԥхьаӡаратә а-кы ахыԥхьаӡаратә ҵакы а иадҳәалоуп, амаҭәар класстә ҵакы асуффикс -кы иаанарԥшуеит.
Жәаба рыҩахыс амаҭәар класс аноль рбагала иаарԥшуп: жәеиза,
жәаҩа, жәаха, ҩажәа, ҩажәижәеиза, ҩажәижәаҩа, ҩынҩажәа,
хынҩажәа, ԥшьынҩажәа, зқьы…
Ахыԥхьаӡаратә шә-кы аҟны амаҭәар класс арбоуп асуффикс -кы
ала, зқьы аҟны – аноль рбагала.
Иеилаҵоу аԥхьаӡара хьыӡқәа рыҟны акакалатәқәа ахьаҳԥыло
акласс дырҩегь суффиксла иаарԥшуп (жәаба рҟынӡа): ҩажәи
акы, ҩажәи ҩ-ба, ҩажәи х-ԥа, ҩынҩажәи а-кы, ҩынҩажәи ҩ-ба,
хынҩажәи а-кы, хынҩажәи ҩ-ба, хынҩажәи жәа-ба, ԥшьынҩажәи хәба, ԥшьынҩажәи жәа-ба…
Иеилаҵоу аԥхьаӡара хьыӡқәа рыҟны акласс рбага аҵыхәтәаны
игылоу ажәоуп изцу: хышәи ԥшьынҩажәи а-кы, хышәи ԥшьынҩажәи
ҩ-ба, хышәи ԥшьынҩажәи жәа-ба.
Аноль рбагагьы усоуп ишыҟоу: хышәи ԥшьынҩажәи жәеиза,
хышәи ԥшьынҩажәи жәаҩа, хышәи ԥшьынҩажәи зеижә…
Ауаҩытәыҩса класс ахыԥхьаӡаратә а-ӡәы аҿы иаарԥшуп асуффикс -ӡәы ала, ахыԥхьаӡаратә ҩы-џьа аҿы – асуффикс -џьа ала. Уи
аҩахыс ҳхы иаҳархәоит асуффикс -ҩы: х-ҩы, ԥшь-ҩы, хә-ҩы, ф-ҩы,
быжь-ҩы, аа-ҩы, жә-ҩы, жәа-ҩы, жәеиза-ҩы, жәаҩа-ҩы, жәохә-ҩы,
ҩажәа-ҩы, шә-ҩы, зықь-ҩы.
Иеилаҵоу аԥхьаӡара хьыӡқәа рыҟны ауаҩытәыҩса класс арбага асуффикс -ҩы аҵыхәтәаны игылоу ажәа иацлоит: фышәи
ԥшьынҩажәи жәа-ҩы, аашәи ԥшьынҩажәи хә-ҩы…
Асуффикс -ҩы ацыбжьыҟа к ацынгьы иаҳԥылоит: х-ҩы –
х-ҩык, ԥшь-ҩы – ԥшь-ҩык, шә-ҩы – шә-ҩык, ҩышәи ҩажәи жәа-ҩы
– ҩышәи ҩажәи жәа-ҩык…
Акласстә категориа азааигәаратәқәа рыҟны
Азааигәаратәқәа рыҟны акласстә категориа хыхь ишаҳарбаз
еиԥш ауп ишаарԥшу. Азааигәаратә ҵакы аазырԥшуа асуффикс -ҟа
акласстә рбага иашьҭанеиуеит: ҩ-ба-ҟа, х-ԥа-ҟа, ԥшь-ба-ҟа, хә-баҟа, ф-ба-ҟа, быжь-ба-ҟа, аа-ба-ҟа, жә-ба-ҟа, жәа-ба-ҟа. Уи аҩахыс
аноль рбага иашьҭанеиуеит: жәеиза-ҟа, жәаҩа-ҟа, жәаха-ҟа, ҩажәаҟа, ҩажәи жәеиза-ҟа…
160 161
Ауаҩытәыҩса класс аҟынгьы асуффикс -ҟа акласс рбага
иашьҭанеиуеит: ҩы-џьа-ҟа, х-ҩык-ҟа, ԥшь-ҩык-ҟа, жәа-ҩык-ҟа,
жәеиза-ҩык-ҟа, хышәи ҩажәижәа-ҩык-ҟа…
Акласстә категориа аиҟәшаратәқәа рыҟны
Акласстә категориа аиҟәшаратәқәа рыҟны ҷыдарас иамоу убри
ауп, арбага ахәҭақәа рыҩбагьы ирыцлоит: ҩ-ба – ҩ-ба, х-ԥа – х-ԥа,
ԥшь-ба – ԥшь-ба, жәа-ба – жәа-ба.
Аноль рбагагьы усоуп ишарбоу: жәеиза-жәеиза, жәаҩа-жәаҩа,
зқьы-зқьы…
Акласстә категориа аизгатәқәа рыҟны
Аизгатәқәа рҟынгьы акласстә еиҿагылара аарԥшышьа хыхь
ишаҳарбаз еиԥш ауп ишыҟоу. Аизгатә суффикс -гьы анрыцу, уи
акласс рбага иашьҭанеиуеит, асуффикс -ҟа азааигәаратәқәа рыҟны
ишыҟоу еиԥш: аҩ-ба-гьы, аҩы-џьа-гьы, ах-ԥа-гьы, ах-ҩык-гьы, ашәи
хә-ба-гьы, ашәи хә-ҩык-гьы…
Аԥхьаӡара хьӡы ажәаԥсахра асхемақәа
Ахыԥхьаӡаратәқәа
амаҭәар класс ауаҩытәыҩса класс
а-кы а-ӡәы
ҩ-ба ҩы-џьа
х-ԥа х-ҩы
ԥшь-ба ԥшь-ҩы
хә-ба хә-ҩы
ф-ба ф-ҩы
быжь-ба быжь-ҩы
аа-ба аа-ҩы
жә-ба жә-ҩы
жәа-ба жәа-ҩы
жәеиза жәеиза-ҩы
жәаҩа жәаҩа-ҩы
жәаха жәаха-ҩы
жәиԥшь жәиԥшь-ҩы
жәохә жәохә-ҩы
жәаф жәаф-ҩы
жәибжь жәибжь-ҩы
жәаа жәаа-ҩы
зеижә зеижә-ҩы
ҩажәа ҩажәа-ҩы
ҩажәи а-кы ҩажәи а-ӡәы
ҩажәи ҩ-ба ҩажәи ҩы-џьа
ҩажәи х-ԥа ҩажәи х-ҩы
ҩажәи ԥшь-ба ҩажәи ԥшь-ҩы
ҩажәи жәеиза ҩажәи жәеиза-ҩы
ҩынҩажәа ҩынҩажәа-ҩы
хынҩажәа хынҩажәа-ҩы
Азааигәаратәқәа
амаҭәар класс ауаҩытәыҩса класс
ҩ-ба-ҟа ҩы-џьа-ҟа
х-ԥа-ҟа х-ҩык-ҟа
ԥшь-ба-ҟа ԥшь-ҩык-ҟа
хә-ба-ҟа хә-ҩык-ҟа
жәа-ба-ҟа жәа-ҩык-ҟа
жәеиза-ҟа жәеиза-ҩык-ҟа
жәаҩа-ҟа жәаҩа-ҩык-ҟа
ҩажәа-ҟа ҩажәа-ҩык-ҟа
хышәи ҩажәа-ҟа хышәи ҩажәа-ҩык-ҟа
Аиҟәшаратәқәа
амаҭәар класс ауаҩытәыҩса класс
а-ка-ка а-ӡәа-ӡәа
ҩ-ба – ҩ-ба ҩы-џьа – ҩы-џьа
х-ԥа – х-ԥа х-ҩы – х-ҩы
ԥшь-ба – ԥшь-ба ԥшь-ҩы – ԥшь-ҩы
жәа-ба – жәа-ба жәа-ҩы – жәа-ҩы
жәеиза – жәеи-за жәеиза-ҩы – жәеиза-ҩы
шә-кы – шә-кы шә-ҩы – шә-ҩы
зқьы – зқьы зықь-ҩы – зықь-ҩы
Аизгатәқәа
амаҭәар класс ауаҩытәыҩса класс
а-ҩ-ба-гьы а-ҩы-џьа-гьы
а-х-ԥа-гьы а-хы-ҩ-гьы // а-х-ҩык-гьы
а-ԥшь-багьы а-ԥшь-ҩы-гьы //а-ԥшь-ҩык-гьы
а-хә-ба-гьы а-хә-ҩы-гьы // а-хә-ҩык-гьы
а-жәа-ба-гьы а-жәа-ҩык-гьы
а-жәеиза-гьы а-жәеиза-ҩык-гьы
а-жәаҩа-гьы а-жәаҩа-ҩык-гьы
а-ҩажәа-гьы а-ҩажәа-ҩык-гьы
а-шә-к-гьы а-шә-ҩык-гьы
а-шәи-х-ԥа-гьы а-шәи-х-ҩык-гьы
а-шәи-ԥшь-ба-гьы а-шәи-ԥшь-ҩык-гьы
а-зқь-гьы а-зқь-ҩык-гьы
Ахьыӡцынхәра
Ажәаҳәа хәҭа ахьыӡцынхәраҿы иеидыркыло ажәақәа ҷыдарас
ирымоу убри ауп, урҭ даҽа ажәақәак (ахьыӡҟақәа, аҟазшьарбақәа,
ацынгылақәа, аԥхьаӡара хьыӡқәа) хықәкра рзыруеит, убарҭ рцынхәрас ҳхы иаҳархәоит ажәаҳәаҿы. Дара рхала иахьыҟоу абстракттә
ҵакы рымоуп, иалкааны изакәызаалак ажәартә ҵакы рымаӡам.
Абри ахықәкратә ҷыдара иқәныҟәаны ажәаҳәа хәҭа ахьыӡцынхәраҿы иеидыркыло ажәақәа ахықәкра рзырур ҟалоит ахьыӡҟақәа,
аҟазшьарбақәа, аԥхьаӡара хьыӡқәа, ацынгылақәа. Убри аҟнытә
ахьыӡцынхәрақәа шоит ҩбаны: ахьыӡқәа зыԥсахуа ахьыӡцынхәрақәеи, ацынгылақәа зыԥсахуа ахьыӡцынхәрақәеи. Ацынгылақәа
зыԥсахуа рахь иаҵанакуеит иаба, ианба, ишԥа, ара // абра, уа // убра,
ана // абна. Абарҭ ажәақәа, егьырҭ ахьыӡцынхәрақәа реиԥш, иалкаау
ҵакык аадырԥшӡом, абстракттә ҵакуп ирымоу.
Иаҳҳәап, ажәа иаба хықәкра азнаур алшоит иарбанзаалак
аҭыԥтә ҵакы змоу аҭагылазаашьа, ма ацынгыла: ҵаҟа, хьыхь, нырцә,
Аҟәа, Москва, ашҭаҿы уҳәа уб.иҵ.
Ишьақәгылоуп арҭ ажәақәа азҵааратә суффикси (-ба), аҭагылазаашьатә елементқәа ахь (у-ахь-цо, у-ахь-ыҟоу), ан, ш рыла, урҭ
ирыцуп апрефикс и. Ажәа иаба аҟны аҭыԥтә ҭагылазаашьатә елемент ахь бжьажьуп (ибыжьшәаны иҟоуп).
Ҵакыла ахьыӡцынхәрақәа ирзааигәоуп иара убас ацынгылақәа
ирхырыԥхьаӡало ажәақәа: абра, убра, абас, убас уҳәа.
Арҭгьы, ишаабо еиԥш, иалкаау ажәартә ҵакы рымаӡам, абстракттә еилкаарақәоуп иаадырԥшуа.
Аконкреттә ҵакы рымаӡам иара убас иеилкаам ахыԥхьаӡаратә
ҵакы змоу ажәақәа: абысҟак, убысҟак, маҷк, ԥыҭк, рацәак. Арҭ
ажәаҳәаҿы иалкаау ахыԥхьаӡаратә ԥхьаӡарахьӡы рыԥсахыр ҟалоит:
сара иаасхәеит жәа уасак, убысҟак сҩызагьы иааихәеит.
Хыхь ҳазлацәажәаз аҭагылазаашьатә ажәақәа морфологиатә
ҷыдарала ацынгыла иақәшәоит, избан акәзар, аформаԥсахра рымаӡам, хәҭаҷқәак рыцымлозар: убасҵәҟьа, абраҵәҟьа.
164 165
Иеилкаам ахыԥхьаӡаратә ҵакы змоу ажәақәагьы морфологиала
аԥхьаӡара хьӡы иақәшәоит. Урҭ ирныԥшуеит, ахыԥхьаӡаратәқәа
реиԥш, акласстә еиҿагылара, еиқәшәоит акласс аарԥшышьалагьы:
хԥа – хҩык, ԥыҭк – ԥыҭҩык, маҷк – маҷҩык, абысҟак – абысҟаҩык.
Ишаабо еиԥш, ҵакыла мацара урызнеир, хыхь ҳазлацәажәаз
ажәақәа (ацынгылақәа, аԥхьаӡаратә ажәақәа) ахьыӡцынхәра иахуԥхьаӡалар ауеит. Ус ианыҟарҵо ыҟоуп абызшәадырҩцәа џьоукы, аха
традициала ахьыӡцынхәрақәа рҿы еидыркылоит ахьыӡқәа хықәкра
рзызуа, абстракттә ҵакы змоу ажәақәа.1
Аурыс бызшәаҟны ахьыӡцынхәрақәа ирхырԥхьаӡалоит аҟазшьарбатә ажәақәа какой, такой2, аха аԥсуа бызшәаҿы абарҭ ирыцааиуа ажәақәа изеиԥшроу (изеиԥшроузеи), дзеиԥшроу (дзеиԥшроузеи) ахаҿытә-аамҭатә формантқәа шьҭырхуеит, иҟаҵарбатә
формақәахоит.
Аԥсуа бызшәаҿы ажәаҳәа хәҭа ахьыӡцынхәраҟны еидыркылоит даҽа ажәаҳәа хәҭақәак хықәкра рзызуа, урҭ рхаҭыԥан ҳхы
иаҳархәо ажәақәа.
Убри адагьы урҭ зегьы иеицырзеиԥшу, иеидызкыло ҷыдарас ирымоу абстракттә ҵакы ауп. Морфологиатә еилазаашьала урыхәаԥшуазар, урҭ зегьы иеицырзеиԥшу аморфологиатә
формақәа раарԥшышьала еиқәшәом иеиԥшым аразриадқәа рҿы.
Иаҳҳәап, ахаҿытә категориа ахаҿытә хьыӡцынхәрақәа рҿы
жәартә ҵакыла иаарԥшуп, аҳәаақәҵақәа рыҟны ахаҿытә ԥынгылақәа рыла иаарԥшуп: с-хаҭа, у-хаҭа, б-хаҭа…
Арбагатә хьыӡцынхәрақәа рыҟны ахаҿытә категориа зынӡа
иҟа-ӡам: ари // абри, ани // абни, уи // убри. Акласстә категориа префиксла иаарԥшуп азҵааратәқәа, аҳәаақәҵатәқәа уҳәа рҿы, иеилкаам ахьыӡцынхәрақәа рҿы – суффиксны: акы, аӡәы, аӡәырҩы,
акымзарак, аӡәымзарак. Амапкратәқәа рҿгьы – суффиксны – акгьы, аӡәгьы (арҭ хыԥхьаӡаратә ԥхьаӡара хьыӡқәоуп, аха ажәаҳәаҿы
ахьыӡцынхәратә ҵакы рыҭаны ҳхы ианаҳархәо ыҟоуп.
Рсинтаксистә ҷыдарақәа рыла ҳрыхәаԥшуазаргьы, ахьыӡцынхәрақәа зегьы ирзеиԥшу синтаксистә функциак ҳзыԥшаауам.
1 Русская грамматика. Т. I, стр. 531.
2 Там же.
Ахаҿытә хьыӡцынхәрақәа, ахьыӡқәа реиԥш синтаксистә функциа хадас иныҟәырго азхҳәатә, азырхатә функциақәа роуп.
Арбагатәқәа аҳәаақәҵатә функциақәа нарыгӡоит азхҳәаатә,
азырхатә нарыцҵаны.
Азҵааратәқәа азҳәа апозициаҿы иаҳԥылоит: ҳҭынчра еилазго
дарбан иахьа абра?! (Аԥс. л.).
Ахыԥхьаӡаратәқәа акы, аӡәы ажәаҳәаҿы иаҳԥылоит иеилкаам ахьыӡцынхәратә ҵакы рыманы. Усҟан ахыԥхьаӡаратә ҵакы
хҩахоит: Аӡәы и-лаба ҟьаны дҵәуан ҳәа…; Еибашьрак ҳақәшәаргьы,
уиаҟара ҳацәҭахомызт, – иҳәеит аӡәы; Абдул-Азиз ҿыц иднагалаз
аԥҳәыс ԥшӡа лҿы иаҭшәалак ҟаиҵон, акы деигӡомызт (Б. Шь.); Уаҳа
акы мҳәакәа снатәеит саргьы (Б. Шь.).
Мапкратәқәа иалыркаауеит абарҭ аԥхьаӡара хьыӡқәа ашьақәырӷәӷәаратә функциа аманы ахәҭаҷ -гьы рыцны ианаҳԥыло ажәаҳәаҿы.
Аха усҟан арҭ ажәақәа, адыга бызшәақәа рыҟны ишыҟоу еиԥш,
мапкратә аффикс рыцӡам. Мапкратәи цәырҵуеит урҭ ирыцааиуа
аҟаҵарбаҿы: акгьы ҟамлеит, аӡәгьы дсымбеит. Убри аҟнытә абарҭ
амапкратәқәа ҳәы рыԥхьаӡара ииашамхар ҟалоит.
Еиҳарак иазгәаҭатәу, арҭ амапкратә ҵакы рымаӡамкәагьы ҳхы
ианаҳархәо ыҟоуп: Уантә иааз аӡәгьы сиазҵааит, аха уи еиԥш
ажәабжь издыруамызт.
Хыхь иазгәаҳҭаз аҷыдарақәа ҳрықәныҟәаны, аԥсуа бызшәаҟны
иалҳкаар ҳалшоит ахаҿытә, арбагатә, иҳәаақәҵоу, иҳәаақәҵам,
азҵааратә хьыӡцынхәрақәа.
Ахаҿытә хьыӡцынхәрақәа
Ахаҿытәқәа рахь иаҵанакуеит ахьыӡцынхәрақәа: сара, уара, бара, иара, лара, ҳара, шәара, дара. Ахаҿытәқәа шьақәгылоуп ашьаҭатә
хәҭеи адетерминантә суффикс -ра-и рыла. Ашьаҭақәа асуффикс -ра
рыцӡамкәа ҳхы иаҳархәаргьы ҟалоит: са, уа, ба, иа, ла, шәа, да.
…Урҭ ирбаӡом са сгәы ахьсыхьуа (Б. Шь.); Ацәқәырԥ былгьа-былгьа еишьҭалан са сыгәҭыхаз ирҳәарызи (Б. Шь.); Дышԥанҳажьуеи
уа уиеҵәа, уӡӷаб ишеишеиуа… (Б.Шь.); Судкыл, уа, Днепр аӡиас,
166 167
уа уоуп исхатәу иахьа сара (Б. Шь.); Ба боуп зыда дсымам, Ба боуп
зыда схәарҭам! Ба бзоуп сыԥсы зҭоу, Ба бзоуп сызшоу! (О. Д.); Бзиала сҩызцәа, шәыбзиаз, шәа ишәылшоит абарҭ рахцара (Б. Шь.);
Дышәмырԥхашьан шәаб шәа шәызхылҵыз (Б. Шь.); Ага иҭынчу
сныҽԥынтәалан Ла слызхәыцлап, изурызеи?! (Б. Шь.).
Ахьыӡцынхәра сара иаанарԥшуеит ажәаҳәаҩ ихаҿы – актәи
ахаҿы. Ахьыӡцынхәра ҳара иаанарԥшуеит гәыԥҩык рыхьӡала
ицәажәо ажәаҳәаҩ ихаҿы. Ара, ишаабо еиԥш, ахыԥхьаӡаратә ҵакы
аҷыдара амоуп, избан акәзар, арацәа хыԥхьаӡара ара иаанагом
ажәаҳәацәа аӡәы еиҳаны иҟоуп ҳәа, ашәҟәы – ашәҟәқәа шыҟоу
еиԥш акәымкәа. Ажәаҳәаҩ ҳәа арагьы иҟоу аӡә иоуп, уи гәыԥҩык
рыхьӡала дцәажәоит, уи иаанаго ажәаҳәаҩи егьырҭи ҳәа ауп. Иара
усгьы ахаҿгьы ахыԥхьаӡарагьы аарԥшуп ашьагәыҭқәа рыла, лексикала, грамматикала акәымкәа, насгьы суплетивла – иеиԥшым
ашьаҭақәа рыла (человек – люди ҳәа аурысшәаҿы ишыҟоу еиԥш).
Ахаҿи ахыԥхьаӡареи, џьара-џьара аклассгьы, убас ауп ишаарԥшу
егьырҭ ахаҿытә хьыӡцынхәрақәа рҟынгьы.
Ахьыӡцынхәрақәа уара, бара ажәаҳәаҩ дзацәажәо – аҩбатәи
ахаҿы аадырԥшуеит. Аиҿагылара рымоуп акласс ала мацара. Уара
– ҳхы иаҳархәоит ахаҵа ҳаниацәажәо, бара – аԥҳәыс ҳанлацәажәо.
Ахьыӡцынхәра шәара, уара, бара ирҿагылоит арацәа хыԥхьаӡара
мацарала, ахаҿы аганахьала уара, бара ирықәшәоит – аҩбатәи
ахаҿы аанарԥшуеит. Шәара иаанагом уарақәа ма барақәа акы
еиҳаны иҟоуп ҳәа.
Шәара иаанаго ҳзацәажәо аӡәы еиҳаны ишыҟоу ауп. Ахьыӡцынхәрақәа сара – ҳара, уара, бара – шәара ауаатәыҩса роуп изызку,
избан акәзар ицәажәар ма ҳзацәажәар зылшо ауаатәыҩса роуп, аԥстәы
ма амаҭәар егьызцәажәом, уагьзацәажәом. Убри азы акәхап амаҭәар
класс иаҵанакуа рзы хазы актәи, аҩбатәи ахаҿытә хьыӡцынхәрақәа
зыҟам.
Ахаҿытә хьыӡцынхәрақәа ҳара, шәара зны-зынла ирыцлоит
асуффикс -ҭ, арбагатәқәа рыҟны еиԥш (арҭ, урҭ, анҭ). Арбагатәқәа
рыҟны асуффикс -ҭ арацәа хыԥхьаӡара аанарԥшуеит.
Ахаҿытәқәа рыҟны арацәа хыԥхьаӡара ашьагәыҭ ала иаарԥшуп
(ҳара, шәа-ра). Асуффикс -ҭ ара ахыԥхьаӡаратә ҵакы акыр иҩашьаны иҟоуп, аилкааратә-ашьақәырӷәӷәаратә ҵакы еиҳа ианыԥшуеит.
Шәаазқәылаз шәаҳцәа цәымӷас иҟашәҵеит, Шәарҭ шьапҟьаҟьараа
зынӡа шәеилагеит (Б. Шь.); Ҳарҭ излаадыруаз ала, уи аханатәгьы
ашьхарыуаа Ҭырқәтәылаҟа раашьҭра иацхраауаз уаҩын (Б. Шь.);
Шәарҭ шәакәымзи иаҳа анаԥш-ааԥшырҭа змаз, изышәымбазеи
акаамеҭ ҳаԥхьаҟа ишышьҭаз?! (Б. Шь.); Ҳарҭ амсылманцәа
ҳгәаҟрақәа ани ақьырсиан напкьача иаӷәаԥсап ҳәа сыҟам (Б. Шь.).
Аха ауаҩытәыҩсатә ҵакы рыҭаны алакәқәа рҿы ахархәара анрымоу, аԥстәқәа ирызкынгьы ҳхы иаҳархәар ҟалоит актәи, аҩбатәи
ахаҿытә хьыӡцынхәрақәа:
Абри сара сыҩны ауп, аха аҵаа иалхуп. –Уара уҩынгьы анышә
иалхуп, иҳаԥуп, аԥхынра ааир сара сыҩны ӡыҭуеит, уара уҩны
ҳаицыҩналап, – аҳәеит ажьа, абгахәыҷы ахы нақәкны. – Иуҳәаз сазыразуп, шәара ажьақәа, ҳара абгахәыҷқәа ҳагәра жәгозар, – аҳәеит
абгахәыҷы; Уара иуҵоуп ԥшь-шьапык, Уажәы иуҭаххеит ҩ-шьапык (Б.
Шь.); Уа, раида гәышьа, иркьыкь сыԥхьарца! Блас уара усоугәышьеит
сыблақәа анца! (Б. Шь.); Мап, сахьықәтәоу са исԥырхагам, Ицәыргала,
сара сдагәам. Кыр умазар нас ҳәатәыс! – аҳәеит хыхьтә аҟармаҵыс
(Б. Шь.); Ҳаш-ԥаҟоуҵеи, унан, гәрамгас, Ҳара ҳумоуп лашырбагас,
Аҵла гәаҩа ҳа иҳамбар, Уеимырӷәыцәуан амаҵуар (Б. Шь.).
Ажәаҳәаҿы ҳзыхцәажәо аилкаарақәа хықәкра рзуразы ҳхы
иаҳархәоит ахьыӡцынхәрақәа иара, лара, дара. Арҭ ахԥатәи ахаҿы
аазырԥшуа ахьыӡцынхәрақәа роуп. Ахьыӡцынхәрақәа иара-лара
еиҿагылоит класстә ҵакыла: иара ҳхы иаҳархәоит ҳзыхцәажәо
дхаҵазар, лара – ҳзыхцәажәо дыԥҳәысзар.
Ахьыӡцынхәра дара ахаҿи (ахԥатәи) ахыԥхьаӡареи (арацәа)
роуп иаанарԥшуа, акласстә ҵакы амаӡам.
Ахьыӡцынхәрақәа иара, дара амаҭәари аԥстәқәеи хықәкра рзырур рылшоит.
Ахьыӡцынхәра лара аҳәса мацара ирызкны ауп ахархәра шамоу: Салам, салам! – ҿааиҭит иара (Б. Шь.); Иареи сареи ҳаимҩалацәахеит, иаргьы дцозаарын сара хықәкыла сыззаауаз аублаа
ҭаҳмада Заурҟан Золак иахь (Б. Шь.); Утәа, дад, Шәарах, утәа, уара
ахаҵгылара унаалом, амчра уара иумоуп, уаншьоуп (Б. Шь.); Мыцхәы
ибеиоу ҳарҭ ҳаура, Дара иҭыргарц аҽаҩра! (Б. Шь.); Дара иеимаркуа
зхәарҭагәышьоузеи, арахь аамҭа иаӡбахьеит (Б. Шь.); Ишыхԥазгьы
168 169
дара еицын (аҭсыси, аӡси, аҳәыси) (Б. Шь.); Мшәыки бгаки ҩызас срыцуп, шәааигәара итәоуп дара (Б. Шь.); Ага иҭынчу сныҽԥынтәала, Ла
слызхәыцлап, изурызи! (Б. Шь.); Лара илҳәо иара иаҳауам.
Ахаҿытә хьыӡцынхәрақәа рхархәашьақәа
Ахаҿытә хьыӡцынхәрақәа ишиашоу ахаҿы аарԥшра адагьы,
инарыгӡар ҟалоит егьырҭ афункциақәагьы, астильтә еивгарақәа
налаҵаны.
Актәи ахаҿытә хьыӡцынхәра сара ҳхы иаҳархәар ҟалоит аҩбатәи ахаҿы аҵакы аҭаны маҷк аиумор наҭаны: ҳусқәа цәгьамкәа
ицоит ҳәа сыҟоуп, аҭыԥҳа! (бусқәа цәгьамкәа ицоит…ацынхәрас).
Ахьыӡцынхәра сара амаҭәартә ҵакы аҭаны ҳхы ианаҳархәо
ыҟоуп: Еснагь ихы дашьҭоуп, сара, сара ада акы иҿакым!
Актәи ахаҿытә хьыӡцынхәра ҳхы иаҳархәар ҟалоит азеиԥштә
хаҿытә ҵакы аҭаны: Сара исхароугьы уара иухароугьы зхарастәра
дсыманда; Сан, бара бахьынӡасабжьоз сара ҩажәихәба мҵы скит, –
лҳәеит аԥҳа (ажәаԥҟа).
Актәи ахаҿытә хьыӡцынхәра азаҵә хыԥхьаӡара ахаҭыԥан ҳхы
ианаҳархәо ыҟоуп арацәа хыԥхьаӡара. Усҟан уи астильтә хәаԥштәқәа
аныԥшуеит, еиҳарак ахӡырымгара иадҳәалоуп. Иаҳҳәап, сара убра
лшарақәак сымоуп ацынхәрас ҳара убра лшарақәак ҳамоуп; сара
сгәы излаанаго ала ацынхәрас – ҳара ҳгәы излаанаго ала …
Азеиԥштә хаҿытә ҵакы аманы иаҳԥылоит аҩбатәи ахаҿытә
хьыӡцынхәра уара: Уара иушьуа анцәа дишьуам (ажәаԥҟа); Уара
иуҳәо анцәа иуциҳәароуп (ажәаԥҟа).
Аҩбатәи ахаҿы азеиԥш хаҿытә ҵакы анамоу еиҳарак
ахьыӡцынхәра быжьшәоит, аҟаҵарбаҿы иарбахоит уи иацааиуа
ахаҿытә ԥынгыла у: Уаԥхьа икаҳауа у-ихымыччан (ажәаԥҟа); Ухы
иазууа уаӷа и-у-зиуам (ажәаԥҟа); Уџьам злам умҳәаҵә ало-у-мҵан
(ажәаԥҟа); Егьа уԥаргьы, ухы у-з-ахыԥом (ажәаԥҟа); Зыбзиара узымдыруа ицәгьара у-алаҳауеит (ажәаԥҟа); Уыуа иумҭаз у-хаҳауам
(ажәаԥҟа).
Ажәытәӡа аҩбатәи ахаҿы арацәа хыԥхьаӡара шәара аҭаца лхы
иалырхәон хымԥада анхәеи абхәеи ирызкны иара убас леиҳабацәа
пату инаҵшьны изықәҵатәыз ирызкны. Иахьатәи аԥсуа литературатә бызшәаҿы ари аформа апатуқәҵара аганахьала ахархәара
еиҳа-еиҳа иҭбаахоит, егьырҭ абызшәақәа рныррала, еиҳарак аурыс
бызшәа аныррала. Аурыс бызшәаҿы, ишдыру еиԥш, узацәажәо
азаҵә хыԥхьаӡаратә формала хықәкра изура атәамбарахь иаҵанакуеит. Аԥсуа бызшәагьы убри амҩа иқәуп ҳҳәар ҳалшоит.
Ахаҿытә хьыӡцынхәра уара азеиԥштә-хаҿытә ҵакы анамоу
аҟаҵарбаҿы иара иацааиуа ахаҿытә ԥынгыла у-гьы ахаҿы аганахь
ала адагьы, ахыԥхьаӡаратә, акласстә ҵакқәагьы зеиԥштә ҵакы
ҳасабла иарбахоит, иалкаау акласси ахыԥхьаӡареи рарбара иазкӡам.
Ахьыӡцынхәра бара азеиԥштә хаҿытә, ахыԥхьаӡаратә, класстә
ҵак-қәа аманы, шамахамзар, иаҳԥылом.
Ахԥатәи ахаҿытә хьыӡцынхәра иара, даҽа ажәақәак ацны,
аидҳәалага афункциа аманы иаҳԥылар ҟалоит. Иаҳҳәап: иара убас,
иара ус: Аҟаҵарба иамоуп аморфологиатә категориақәа: ахаҿытә,
акласстә, ахыԥхьаӡаратә, аамҭатә, аркьынаатә, иара убас аҟаҵарбатә формақәа еиҿагылоит амапкратә, азҵааратә уҳәа рылагьы
(Аԥс. гр.); Аԥхьаӡара хьыӡқәа рахь иаҵанакуеит иара убас азырҳаратә
ԥхьаӡара хьыӡқәа (Аԥс. гр.); Иара убас аккара иҵаланы иаауан арҭ
аимаҳәылацәа аҩыџьагьы (И.П.).
Ахьыӡцынхәра иара ахаҿи, ахыԥхьаӡареи, акласси рарбара акәымкәа, хәҭаҷ ҳасабла ацынгылатә уҳәа ажәақәа ирыцны иаҳԥылоит:
Иара убас уҳәап ҳәа ҳгәы иаанагон ҳаргьы (Б. Шь.); Ҳаит, сышԥашәшьи, иқәынҵәаз, иарамшк абна иланҵәаз! (Б. Шь.); Лаб Ислами лареи ирыхьыз иара иахьагьы Уарда ақыҭан иргәаларшәан
иахысамырҟәылуеит (Б. Шь.); Иара ус «абаза» аасыхьыӡхалеит, еилкаашьа змамыз адгьыл сықәнаҵ (Б. Шь.); Иара убри аамҭазгьы Аԥсны
кырџьара ацқьа ҭыԥқәа анцәарацәатә динхаҵара ишатәыз иаанхеит (Б. Шь.); Уи аӡбахә рымоуп амҩа наӡараҿ, ашәа ахьырҳәоз, иара
убас ачараҿ (Б. Шь.).
Ахьыӡцынхәра дара еиҳарак иара аҵакы хада аманы ауп
ишаҳԥыло, аха зны-зынла ахәҭаҷ аҵакы аманы (алкааратә ҵакы)
ианҳԥыло ыҟоуп. Усҟангьы иара ахаҿытә, ахыԥхьаӡаратә ҵакқәагьы
аныԥшуеит: Дара урҭ рҟынтәгьы аиҿырԥшратә степенқәа шьҭызхуа маҷуп (Аԥс. гр.); Дара анхацәагьы қәнагак иақәымшәеит!
170 171
Ахаҿытә ԥынгылақәеи дара синтаксисла ирыдҳәалоу аҟаҵарбақәеи рыбжьара иҟалоит аиқәшәара хаҿылеи, хыԥхьаӡаралеи,
класслеи (инаӡамкәа).
Аҟаҵарба ахьыӡцынхәра аҽақәнаршәоит абарҭ иазгәаҭоу акатегориақәа асубиект-аобиекттә хаҿытә ԥынгылақәа рыла: Салам, салам! – ҿаа-и-ҭит иара (Б. Шь.); Уи шааҭҟьаз аҵықьҳәа, са с-ынкаҳап
ахыԥҳәа (Б. Шь.); Уа сыхаара салам умоуп! Иахьа сара гәаҟрак с-ымоуп (Б. Шь.); Уара и-у-ҵоуп ԥшь-шьапык, ожә иуҭаххеит ҩ-шьапык (Б.
Шь.); Сара с-шәаҳәоит – уӡырҩла, сашәаҳәашьақәа ҵала! (Б. Шь.);
Ҳара ҳ-уцуп уахьцалакгьы (Б. Шь.); Уара у-ҩуан, сара с-ушьҭан (Б.
Шь.); Шәарҭ ҽырдагәа ҟа-шә-ҵаӡеит (Б.Шь.).
Арбагатә хьыӡцынхәрақәа
Арбагатә хьыӡцынхәрақәа рахь иаҵанакуеит ари // абри, арҭ //
абарҭ, ани // абни, анҭ // абанҭ, уи // убри, урҭ // убарҭ, егьи //
егьырҭ.
Арбагатә хьыӡцынхәрақәа еиҳа иналкааны хықәкра рзыруеит
ахьыӡҟақәа. Алкааратә, ахықәкратә функциа адагьы, урҭ инарҭбааны ирымоуп аҳәаақәҵатә функциа. Иҳәаақәырҵоит еиҳарак
ахьыӡҟақәа:
Арҭ аӡӷабцәа рымацара аҿыхра иахьӡом (Б. Шь.); Егьи ахаҵа
днаҳәын, аирыӡ даахан, ашьарбеҭ нҭеиҭәеит (Б. Шь.); Ҳабацәа,
урҭ рабацәа, урҭ рабацәа рныха ԥшьа ужыр ҟалома?! (Б. Шь.);
Аублаақәагьы иахьабалак ари агаҿа иаваԥсан (Б. Шь.); Уи асас анцәа
дысзааишьҭит (Б. Шь.).
Арбагатә хьыӡцынхәрақәа ахаҿытәқәа рхаҭыԥан ҳхы ианаҳархәо
ыҟоуп: Урҭ нықәҵны ицеит (Б. Шь.); Нымҩахыҵ еиқәаҵәҳаҳараӡа
ажьҵаа еиԥш алҩақ злысхьаз ажьира сыҽнадсхалоны, уи даадәылҵны
даасԥылеит рацәак даумкәа хаҵак, еилаҳәарак иҩыҵракны (Б.
Шь.); Урҭгьы ԥра ӷбан изҭаз, урҭгьы амшын агәаҿы ирықәшәеит
амшцәгьа (Б. Шь.); Агәырҩа, аџьабаацәгьа уи дазырҟәуам, Ахра даласоуп, ихы лаирҟәуам!(Б. Шь.).
Арбагатә хьыӡцынхәрақәа (егьи // егьырҭ ада) рышьаҭақәа ҭыԥтә
цынгылақәоуп, урҭ ирыцуп асуффиксқәа -и, -ҭ ахыԥхьаӡаратә
еиҿагылақәа рарбаразы: ара + и = араи  ари, абра+ и = абраи
абри, убра + и = убраи  убри, абна+ и = абнаи  абни. Арацәа
хыԥхьаӡараҿы ирыцлоит асуффикс -04 абарҭ, убарҭ, абанҭ, егьырҭ.
Ацынгылақәа ара // абра, ана // абна, уа // убра рбагатә хьыӡцынхәрақәоуп, ацынгылатә хьыӡцынхәрақәа ҳәа ирышьҭоуп. Избан акәзар, урҭгьы семантикала егьырҭ ахьыӡцынхәрақәа реиԥш
абстракттә еилкаарақәоуп иаадырԥшуа, функциа хадас ирымоу
ахықәкратә функциоуп. Хықәкра рзыруеит аҭыԥтә еилкаарақәа.
Убри азоуп ацынгылатә хьыӡцынхәрақәа ҳәа изрышьҭоу. Аҭыԥтә
ҵакы хықәкра ззыруа, аконкреттә ҵакы амам, ҭыԥс изызхазаалак
ҟалоит.
Ацынгылатә хьыӡцынхәра ара // абра иарбанзаалак ажәаҳәаҩ
иааигәара иҟоу абстракттә ҭыԥтә еилкаара хықәкра азнауеит.
Иаҳ-ҳәап, ара сыҟоуп иаанаго ажәаҳәаҩ иааигәара уи, ажәаҳәаҩ
дыҟазар ҟалоит аҩны, Аҟәа, ашьха, аизараҿы убас ҵыхәаԥҵәарада.
Ацынгылатә хьыӡцынхәра ана // абра хықәкра азнауеит
ажәаҳәаҩ иҵегь иницәыхароу аҭыԥтә еилкаара; ацынгылатә
хьыӡцынхәра уа // убра хықәкра азнауеит ажәаҳәаҩ акыр ицәыхароу, ма иимбо, илаԥшҳәааҿы иҟам аҭыԥтә еилкаара.
Синтаксистә функциалагьы урҭ ацынгылатә ҷыдара рымоуп, избан акәзар, арҿиара иазхоуп, арҿиара ҳәаақәырҵоит: Аҟәа дынхоит, Аҟәа дыҟоуп – уа дынхоит, уа дыҟоуп.
Абарҭ ашьаҭақәа асуффиксқәа -и, -ҭ анрыцлалак, иҳауеит аҭыԥтә
еилкаара акәымкәа, ахьыӡтә еилкаара хықәкра азызуа арбагатә
хьыӡцынхәрақәа: ар-и // абр-и, ар-ҭ // абар-04 – Шәеибадыр, ари
Миха иоуп! Ари сара уажәадагьы дызбахьеит.
Синтаксистә функциала ацынгылатәқәа излареиԥшым убри
ауп, арҭ ахьыӡ ҳәаақәырҵоит, арҿиара акәымкәа: ари аҷкәын, ани
аҩны, урҭ аҽқәа… Аха ацынгылатә хьыӡцынхәра семантикала
реиҿагылара даргьы ишьҭырхуеит. Ахьыӡцынхәра ари // арҭ хыхь
ишаҳарбаз еиԥш, ажәаҳәаҩ изааигәоу амаҭәар хықәкра азнауеит,
ани // абни – ажәаҳәаҩ – маҷк ицәыхароу, уи // убри – ажәаҳәаҩ
иҵегь ицәыхароу.
Арбагатә хьыӡцынхәрақәа рҿы иаҳԥыло ашьаҭатәи анҵәамҭатәи
а-гьы асуффикс -ра иацу а-гьы цәырҟьацәырасуеит.
172 173
Асуффиксқәа -и, -ҭ анрыцлалак, а быжьшәоит: ара + и = ари,
ана + и = ани, уа + и = уи. Арацәа хыԥхьаӡараҿгьы асуффикс -ра
иашьҭанеиуа а-гьы быжьшәоит: ара +  = арҭ, ана +  = анҭ, уар
+ ҭ= урҭ.
Ҭоурыхла ацынгылатә хьыӡцынхәрақәа ацырахаҭәаа рыман ҳәа
иԥхьаӡоуп. Урҭ ҳԥылон абас: абара, абана, уабара.
Абарҭ авариантқәа иахьагьы абаза бызшәаҿы иаҳԥылоит: абари,
абани, уабари.
Аԥсуа бызшәаҿгьы ашьаҭатәи а арацәа хыԥхьаӡараҿы ицәырҵуеит: абарҭ, абанҭ, убарҭ.
Ацынгылатә арбагатә хьыӡцынхәрақәеи ахьыӡтә арбагатә хьыӡцынхәрақәеи дырҩегьых еиҿагылоит формалагьы. Убас, ацынгылатәқәа ахыԥхьаӡаратә еиҿагылара рымаӡам, ахьыӡтәқәа ирымоуп: ар-и – ар-ҭ, ан-и – ан-ҭ, уи – ур-ҭ (ацәажәаратә бызшәаҿы
урҭ аҭыԥан уҭ анаҳԥыло ыҟоуп: уҭ ирҳәеит).
Арбагатә хьыӡцынхәрақәа рморфологиатә категориа
Ацынгылатә рбагатә хьыӡцынхәрақәа аформаԥсахра рымаӡам
– хаҿытәзааит, хыԥхьаӡаратәзааит, класстәзааит. Ирыцлар ҟалоит
ахырхарҭатә шьҭынгылақәа: ара – арахь, арантә, аранӡа, араҟа.
Усҟангьы, ажәаҳәаҩ иҿырԥшны, ирымоу асемантикатә еиҿагыларақәа рзынхоит.
Ахьыӡтә арбагатә хьыӡцынхәрақәа ирымоуп ахыԥхьаӡаратә
формеиҿагылара. Ахыԥхьаӡаратә категориа абарҭ ахьыӡцынхәрақәа рыҟны аформаԥсахратә морфологиатә категориоуп. Ишьақәгылоит азаҵә хыԥхьаӡаратә формеи арацәа хыԥхьаӡаратә формеи
реиҿагыларала. Азаҵә хыԥхьаӡаратә форма аарԥшуп асуффикс -и
ала, арацәа хыԥхьаӡаратә форма – асуффикс -ҭ ала. Асуффикс -и
аагоуп ахаҿытә хьыӡцынхәра иара аҟнытә, асуффикс -ҭ– ахаҿытә
хьыӡцынхәра дара аҟнытә: ара + иара = ара + и = ари; ара + дара
= арад = арҭ. Ацыбжьыҟа -д ара идагәахоит, ииасуеит -ҭ ашҟа.
Абаза бызшәаҟны уажәыгьы арҭ инагӡаны еицны ианҳԥыло
ыҟоуп: ара + дара, ара + иара.
азаҵә хыԥхьаӡара арацәа хыԥхьаӡара
ари // абри арҭ // абарҭ
ани // абни анҭ // абанҭ
уи // убри урҭ // убарҭ
егьи егьырҭ
Ацынгылатә арбагатә хьыӡцынхәрақәа аҟаҵарба иацааиуеит
аидыларатә жәеибаркырала, ахьыӡтә арбагатә хьыӡцынхәрақәа
иҳәаақәырҵо ахьыӡ иадҳәалоуп апозициатә жәеибаркырала,
иҳәаақәырҵо ажәа еснагь иаԥынгылоуп: ари арԥыс, абарҭ ахәыҷқәа, ани аҩны, анҭ аҩынқәа. Ара ишаабо еиԥш, ахьыӡцынхәреи
ахьӡи рыбжьара иҟалоит хыԥхьаӡарала аиқәшәара. Ахьыӡтә
арбагатә хьыӡцынхәрақәа ахаҿытә ҵакы зынӡа ирымаӡам семантикалагьы, морфологиалагьы. Аха аҳәоу аҿы ахьыӡтә арбагатә
хьыӡцынхәра хықәкра зызнауа ажәа иамоу асинтаксистә хаҿы иаргьы ишьҭнахуеит, убри ала изыдҳәалоу аҟаҵарбеи иареи рыбжьара ишьақәгылоит хаҿыла аиқәшәара: Сан Наси лакәын уи сзырҵоз
(аԥсшәа), уи д-сацәажәон аԥсышәала (Б. Шь.); … Ашышкамс чарыцбжак ауп иафаз, егьи ус и-ҟан (Б. Шь.); Урҭ (и)-нықәҵны и-цеит (Б.
Шь.); Нымҩахыҵ еиқәаҵәҳаҳараӡа ажьҵаа еиԥш алҩақ злысхьаз ажьира сыҽнадсхалоны, даасԥылеит уи, рацәак лаумкәа хаҵак еилаҳәарак
иҩыҵракны (Б. Шь.); Уи асас анцәа дысзааигеит (Б. Шь.); Ҳаџьы
Кьарантыхә изнапык ала иаҳәа амҳасҭа рыӷәӷәаны икын, егьи ажәҩан ахь и-рхан (Б. Шь.); Аинрал уххь згеит, анҭ убзарбзан хҭыккақәа
амшын ахьтә иааԥшуа ҳ-рыцәшәо џьумшьан! (Б. Шь.); Урҭгьы ԥра
ӷбан изҭаз, урҭгьы амшын агәаҿы и-р-ықәшәеит амшцәгьа (Б. Шь.);
Урҭ зегьы мап рцәаҳкуа ҳаналага, и-аҳҟәаҵит (Б. Шь.); Урҭгьы и-рбагәышьоит сызмырҭынчуа мцакы шсыӷроу (Б. Шь.); Уигьы д-наган
уа д-нарываҳҵеит (Б. Шь.).
Азҵааратә хьыӡцынхәрақәа
Азҵааратә хьыӡцынхәрақәа рыҟны еидкыдлазар ауеит еилазаашьалеи, ҵакылеи, хықәкра ззыруа ажәаҳәа хәҭақәеи рыла
иеиҿагыло, аха хықәкратә функциала иеиқәшәо азҵааратә
ажәақәа: иарбан, дарбан, дызусҭа (дызусҭада), изакәи (изакәызеи),
174 175
шаҟа, ианба, иаба, ишԥа. Убарҭ рыҟынтә еилазаашьалагьы, ҵакылагьы, хықәкра ззыруа ажәақәа рылагьы еиқәшәо, азҵааратә хьыӡцынхәра иашақәа иарбан, дарбан роуп. Иара урҭгьы ирымоуп
ирзеиԥшу ашьагәыҭ ар(а). Ари цынгылатә шьагәыҭуп, арбагатә
хьыӡцынхәрақәа рҟынгьы иаҳԥылоит (ари, абри…).
Ари ацынгылатә шьаҭа иацлоит «д» ариад иатәу ахаҿытә ԥынгылақәеи
азҵааратә суффикс -ба(н)-и: с-арбан, у-арбан, б-арбан, д-арбан, и-ар-бан, ҳ-арбан, шә-ар-бан, и-ар-бан (дара). Абарҭ рыҟнытә
иарбан ҳхы иаҳархәоит амаҭәар класс иаҵанакуа ахьыӡқәа ирызкны, егьырҭ зегьы – ауаҩытәыҩса класс иаҵанакуа ахьыӡ-қәа ирызкны:
Нас уанбашәҭи? Уи анбыкәу? Ааԥныс иарбан узыхьӡаз? Урылашәҭуазма
ожә адә иқәу? Мамзар иарбан узыхьӡаз? (Б. Шь.); Аҳкәажә
лыхҷаҭ еиӷьу арбан? (Б. Шь.); Иарбан ахьча дзыршанха? (Б.Шь.)
Азҵааратә хьыӡцынхәра дарбан ҳхы иаҳархәоит ауаҩытәыҩса
класс иаҵанакуа ахьыӡқәа ирызкны: Абасгьы шаанӡа игылада?
Иазгәаҟыз дарбан ашара? (Б. Шь.); Елкаа дсымаӡам, ба бызҿу дарбан? (Б. Шь.); Насгьы дарбан, иԥсы ҭоума Уагәылазҵаз ашәҟәы абра?
(Б. Шь.); Дарбан имаҳагьахаз, иҳәа? (Б. Шь.).
Ауаҩытәыҩсатә ҵакы змоу ахьыӡқәа ирызкны ҳхы иаҳархәоит
иара убас азҵааратә хьыӡцынхәра афункциа назыгӡо ажәа дызусҭа
(дызусҭада). Ари шьақәгылоуп «д» ариад иатәу ахаҿытә ԥынгыла, д,
азыҟашьатә хьыӡцынхәратә рбага з, ажәа аус ашьаҭа ус, азҵааратә
суффикс -да рыла: -д идагәоу с иахҟьаны ассимилиациа ахҭысуеит,
ииасуеит -ҭ ашҟа. Усҟан азҵааратә ҵакы ԥсыҽхоит азы асуффикс -да
еиҭаҳәахар алшоит – дызусҭада? Иаҳԥылоит арҭ аҩварианткгьы:
Дызусҭда ашҳам уазыргаз? (Б. Шь.); Шәарҭ шәызусҭда, шәнапы ианузеи? (Б. Шь.); Имшьҭалац уажә дызусҭа? (Б. Шь.).
Ишаабо еиԥш, азҵааратә ҵакы ара иаарԥшуп асуффикс -да(ҭа)
ала, аҟаҵарбаҿы ишыҟоу еиԥш: ица-да, изҳәа-да, изга-да…
Ари иацлар ҟалоит иара убас ииасхьоу аамҭеи аинфинтреи
азырбо асуффикс -з: дызусҭада-з?
Азҵааратә хьыӡцынхәра афункциа аҭаны ҳхы иаҳархәоит
иара убас ажәа изакәызеи. Аригьы аҟаҵарбатә еилазаашьа амоуп, ишьақәгылоуп астатикатә ҟаҵарбатә шьаҭа -акә, азыҟашьатә
хьыӡцынхәратә рбага -з, азҵааратә суффикс -зеи рыла. Ари ҳхы
иаҳархәоит еиҳарак амаҭәар класс иатәу ахьыӡқәа ирызкны:– Ари
иуку закәызеи? – Ари шәҟәуп.
Азҵааратә хьыӡцынхәра афункциа аҭаны ҳхы иаҳархәоит иара
убас иеилкаам ахыԥхьаӡаратә ԥхьаӡара хьӡы заҟа, заҟаҩы. Заҟа
хықәкра рызнауеит амаҭәар класс аҵакы змоу ажәақәа, заҟаҩы –
ауаҩытәыҩсатә ҵакы змоу ажәақәа: Заҟаҩ ыҟада, амҩа рызхымгакәа,
амшын иҭанҵәаз? (Б. Шь.); Заҟа барда урҭ ахысыз, заҟа кәара урҭ
ирырсыз Акыр ицәгьоуп аҳәара, Аха усгьы ицеит хара (Б. Шь.).
Абарҭ аԥхьаӡара хьӡытә хьыӡцынхәрақәа азҵааратә форма
рымаӡам, азҵаара аарԥшхоит ирыцааиуа аҟаҵарбаҿы: Заҟа шәҟәы
ааухәазеи? Аҵаҩцәа заҟаҩы ыҟада акласс аҟны?
Ахьыӡцынхәратә функциа рыҭаны ҳхы иаҳархәоит ацәажәаратә ажәаҳәаҿы ацынгылатә-зҵааратә ажәақәа иаба, ианба,
ишԥа. Арҭ хықәкра ззыруа аҭагылазаашьатә функциа назыгӡо
ажәақәа роуп, аха рхала имаҷны иаҳԥылоит, ҳхы иаҳархәоит еиҳарак
аҟаҵарба иалаҵаны: дабацеи, данбацеи, дышԥацеи. Ишьақәгылоуп
аҭагылазаашьатә елементқәа -а(хь), ан, ш, азҵааратә суффикс ба
( ԥа), ахаҿытә ԥынгыла -и рыла. Апрефикс -и ара ахаҿытә ҵакы
ацәыӡны иҟоуп: – Ишԥа? Дызусҭада ари ахлымӡаах згәаӷьыз?! (Б.
Шь.); – Ишԥа? Таҳир уҳәама? (Б. Шь.); – Ишԥа? – гыгшәыгк еиԥш
схәааит сара (Б. Шь.).
Арҭ аҟаҵарба ианалоу, зҵааратә хьыӡцынхәраны иахәаԥшӡом,
урҭ иҳарҭоит аҭагылазаашьатә-зҵааратә ҟаҵарбақәа: данба-цеи, ды-шԥа-цеи, даба-цеи (←д-(ахь)ба-цеи). Ара еицуп
аҭагылазаашьатә елементқәа -ш, -ан, -ахь, азҵааратә суффикс -ба.
Иеилкаау ахьыӡцынхәрақәа
Иеилкаау ахьыӡцынхәрақәа рахь иаҵанакуеит дарбанзаалак, иарбанзаалак, схаҭа, ухаҭа, ихаҭа, дасу (доусы – бз.).
Актәиқәа шьақәгылоуп азҵааратә хьыӡцынхәрақәа иарбан, дарбан асуффикс -заалак рыцҵарала. Аҩбатәиқәа шьақәгылоуп ажәа
-хаҭа «Л» ариад иатәу ахаҿытә ԥынгылақәа рацҵарала. Абарҭ
ирхыԥхьаӡалазар ҟалоит ахьыӡцынхәра дасу // доусы.
176 177
Иара ҳахәыԥҳа ихаҭагьы аарла-аарлаҳәа акәын дшаԥхьоз (Б.
Шь.); Сара схатә гәаанагароуп ишәасҳәаз (Б. Шь.); Абар, абар Ҳаџьараҭ ихаҭа (Б. Шь.); Авизир ду ихаҭа аҳҭныуаа даарылагылан
дырзаԥхьеит (Б. Шь.); Ишааҳауҳәара уара ухаҭа узусҭа? (Б. Шь.);
Ихаҳәатә ада дарбанзаалак даҽаӡәы дизыӡырҩуаҳа дыҟам (И. П.);
Илеи амаӷаза иласын дасу ишыҩарзышьҭхуаз аџьықәреи еимӷәыцә
агара иналагеит (Б. Шь.).
Азҵааратә хьыӡцынхәрақәа рыҟнытә ишьақәгылоу формаԥсахрала азҵааратәқәа ирықәшәоит. Ахьыӡцынхәра схаҭа, ухаҭа
– ахаҿытә, акласстә, ахыԥхьаӡаратә еиҿагыларақәа амоуп. Урҭ
аарԥшуп «Л» ариад иатәу ахаҿытә ԥынгылақәа рыла.
Иеилкаам ахьыӡцынхәрақәа
Иеилкаам ахьыӡцынхәрақәа рахь иаҵанакуеит џьоукы // шьоукы, џьоукы-џьоукы, шьоукы-шьоукы, акы, аӡәы, аӡәыр, аҽакы
// даҽакы. Абарҭ инагӡаны иеилкаам абстракттә ҵакы рымоуп,
хықәкра ззыруа ахьыӡқәа роуп.
Ахьыӡцынхәра џьоукы // шьоукы еиҳарак ауаҩытәыҩса рахь
иаҵанакуа ахьыӡқәа хықәкра рзыруеит, аха амаҭәартә ҵакы змоу
ахьыӡқәагьы ианрыцааиуа ыҟоуп: Џьоукы ҿырҭуан «думыргәаҟын»
(Б. Шь.); Ислам дабаҟоу, шәиԥхь арахь, – џьоукы рбыжьқәа аагеит
(Б. Шь.); Акәукәуҳәа џьоук рыхьӡ ҳәаны ҿыҭуа дыҭрысны ахан ахь
иҿынеихеит (Б. Шь.); Даҽа џьоукы дҽыжәырҵазар акәхап (Б. Шь.);
Исзааигәаз џьоукы-џьоук ргәаҟра армариара акәӡан сыԥсҭазаара
зықәсырӡуаз (Б. Шь.); Џьоукы аџьқәреи рыц жәны афара рҽазыркит
(Б. Шь.); Сыжәқәа џьоукы ашьхаҟа исышьҭит, џьоукы аҩны иааныскылеит.
Ахыԥхьаӡаратә ԥхьаӡара хьӡы акы иеилкаам аҵакы аҭаны ҳхы
иаҳархәоит амаҭәар класс иаҵанакуа ахьыӡқәа хықәкра рзуразы:
Ишьамхы илахысуа ишкәакәаӡа акы ишәын (Б. Шь.); Заурҟан џьара ак исҭоит ҳәа уаламган, дуцәгәаауеит (Б. Шь.); Ҳара ҳзықәшәаз
арыцҳара изхароу изхараму ҳәа аимакра изакәызаалак ак ҳнаҭо избом (Б. Шь.).
Ахыԥхьаӡаратә ԥхьаӡара хьӡы аӡәы иеилкаам абстракттә ҵакы
аҭаны ҳхы иаҳархәоит ауаҩытәыса класс иаҵанакуа ахьыӡқәа
хықәкра рзуразы.
Дыҟазаарын аӡәы адунеи аҿы ԥсы зхоу зегьы рбызшәақәа здыруаз
(Б. Шь.); Ааигәа-сигәа иеибгоу аӡә дышԥаҟамлари ҳәа сгәы сааҭахәыцит
(Б. Шь.); Аӡәыр иҭахума аарла иҭакьышәу сыԥсы? (Б. Шь.); Даара ибзианы издыруаз аӡәы даасԥыларгьы, исҳәара сыздыруамызт (Б.
Шь.); Ӡәыр дызбада, ӡәыр дзаҳада (Б. Шь.).
Ахьыӡцынхәра аӡәы ҳԥылоит абарҭ аформақәа аманы: ҳуаӡәк,
шәаӡәк, руаӡәк, аӡәыр // ӡәыр:
Аҭаҳмадцәа ааидтәалан анкьатәи хҭыск ианалацәажәо: «Аԥхьатәи амҳаџьырраан иҟалеит иҳәаларын, егьы: мап, аҩбатәи аан
акәын ҳәа инаимаикларын.
Адхаларатә хьыӡцынхәрақәа
Адхаларатә хьыӡцынхәрақәа рахь иаҵанакуеит стәы, утәы,
бтәы, итәы, ҳтәы, шәтәы, ртәы, схатәы, ухатәы, бхатәы,
ихатәы, лхатәы, ҳхатәы, шәхатәы, рхатәы. Арҭ шьақәгылоуп
ажәақәа атәы, ахатәы рышьаҭа «Л» ариад иатәу ахаҿытә ԥынгылақәа рыцҵарала, урҭ ара ахаҿытә, акласстә, ахыԥхьаӡаратә,
адхаларатә ҵакқәа аадырԥшуеит морфологиала. Арҭ адхаларатә
ҵакыла аҟазшьа аазырԥшуа ҟазшьарбақәоуп, аха ахьыӡцынхәра
аҳасабалагьы ҳхы иаҳархәоит, ахықәкратә функциа нарыгӡоит.
Убри аҟнытә аҟазшьарбатә хьыӡцынхәрақәа ҳәа ирышьҭоуп.
«Л» ариад иатәу ахаҿытә ԥынгылақәа абарҭ ахьыӡцынхәрақәа
рыҟны адхаларатә ҵакы аадырԥшуеит, насгьы ахаҿы, ахыԥхьаӡара,
акласс (инаӡамкәа).
«Л» ариад иатәу адхаларатә хьыӡцынхәрақәа иаадырԥшуа ахаҿи,
ахыԥхьаӡареи, акласси урҭ ирыцааиуа ажәақәа роуп изызхоу.
Иаҳҳәап, Миха и-тәы, ихатәы; Зина лтәы, лхатәы; уара утәы,
ухатәы; бара бтәы, бхатәы.
Ахьыӡцынхәра – хатәы иҳәаақәнаҵо ажәеи иареи иеицырзеиԥшны
аформа шьҭырхуеит, убри аформагьы аҵыхәтәаны игылоу ажәа иацлоит: ухатәы ҩны – ухатәы ҩынқәа; схатәы шәҟәы –
схатәы шәҟәқәа.
178 179
Ишаабо еиԥш, абарҭ ахьыӡцынхәрақәа ахьыӡҟа еиԥш ауп
ишышьҭырхуа адхаларатә форма, аха ахьыӡҟақәа излареиԥшым
убри ауп, урҭ иалкаау рхатәы жәартә ҵакы рымаӡам, иалкааны маҭәарк аадырԥшуам, маҭәарс издаҳкылалак ҟалоит. Егьырҭ
ахьыӡцынхәрақәа реиԥш, арҭгьы иалкаау аҵакы ахьроуа аҳәоу
аҿы ауп. Иаҳҳәап: сара исымоуп схатәы ҩны; Сара исымоуп схатәы
шәҟәы; Сара исымоуп схатәы гәаанагара уб. иҵ.
Ишаабо еиԥш, арҭгьы ахаҿытәқәа уҳәа реиԥш, амаҭәарқәа,
ахьыӡқәа хықәкра рзыруеит.
Сара сышәҟәы Алиас исҭеит, уара утәы сара изгеит.
Абарҭ ахьыӡцынхәрақәа рыҟнытә схатәы иаҳа иҭбааны ахархәара
амоуп.
Абас аӡәы итәы зҭахымыз уаҩын (Б. Шь.); Сара схатә гәаанагара
ауп ишәасҳәаз (Б. Шь.); Аублаақәа зегьы ртәы саламцәажәеит (Б.
Шь.); Утәы-стәы рыздыруам, нан, зегь акоуп, Урҭ Гыд иҷкәынцәа
фахьамшәаара роуп (Б. ШЬ.); Стәы сышәҭ, ҳәа ауп акәымзар, санхеит, ибуазеи, Ӡаԥшьаа дуқәа сара ӷашақә срышьҭам (Б. Шь.).
Амапкратә хьыӡцынхәрақәа рызҵаара
Аԥсуа-адыга бызшәақәа рыҟны амапкратә аффикс зцу амапкратә
хьыӡцынхәрақәа ҳԥылаӡом. «Арҵага шәҟәқәа рыҟны иалыркаауеит
амапкратә хьыӡцынхәрақәа адыга бызшәақәа рыҟны, – иҩуеит М. А.
Кумахов,1 – аха урҭ мапкратә хьыӡцынхәрақәам, аҟаҵарба амапкратә
форма иацааиуа ахыԥхьаӡаратә ԥхьаӡара хьыӡқәа зи, зыри роуп.
Арҭ шьақәгылоуп ахыԥхьаӡаратә ԥхьаӡара хьӡы зы «акы» асуффикс
-и ацҵарала -зи, зыри. Иаҳҳәап: зи слъэгъуырэп
Аԥсуа бызшәа аҟынгьы арҵага шәҟәқәа рыҟны иалыркаауеит
амапкратә хьыӡцынхәрақәа раҳасабала ахыԥхьаӡаратә ԥхьаӡара
хьыӡқәа акы, аӡәы асуффикс -гьы рыцны. Аха, ишаабо еиԥш, арҭгьы
амапкратә аффикс рыцӡам, асуффикс -гьы ашьақәырӷәӷәаратә
хәҭаҷ аҵакы амоуп, амапкра аанарԥшӡом. Убри аҟнытә аҟаҵарба
амапкрадатә формагьы иацны иаҳԥылоит.
Аԥсуа бызшәаҿгьы амапкратә ҵакы ахьаарԥшу аҟаҵарбаҿоуп:
Сара аӡәгьы илабара сҭахӡам (Б. Шь.); Алоу-иԥа Шьардын аӡәгьы
диҭахӡам (Б. Шь.); Уара, уаҳа ихәыцуа аӡәгьы дшәымаӡами? (Б.
Шь.); Уаҳа иуасҳәагәышьозеи цәаӷәареи рашәареи рыда уаҳа акгьы
ззымдыруа сара анхаҩы шьҭаха (Б. Шь.); Урҭ зегьы мап рцәаҳкуа
ҳаналага, аӡәгьы дҳазхьаԥшуамызт (Б. Шь.); Уи аӡәгьы имхәыцӡеит,
Аллаҳҭаала иаԥиҵаз ԥҟара ԥшьоуп (Б. Шь.); Еибгала убри аҳҭны
дыздәылҵуамызт аӡәгьы (Б. Шь.).
Ара ишаабо еиԥш, ахыԥхьаӡаратәқәа акгьы, аӡәгьы аҟаҵарба
амапкратә форма анрыцааиуа, егьырҭ абызшәақәа рыҟны иаҳԥыло
мапкратәи ахьыӡцынхәрақәа рфункциа нарыгӡоит, адыга бызшәақәа рыҟны ишыҟоу еиԥш.
Ахьыӡцынхәра ажәаԥсахра
Ахьыӡцынхәрақәа иеицырзеиԥшу аморфологиатә структура
рымаӡам, рҵакқәеи рфункциақәеи рыла ауп ишеидкылоу. Ажәаҳәа
хәҭа ахьыӡцынхәраҿы иеидкылоу ажәақәа даҽа ажәаҳәа хәҭак иузадымкыло ажәақәоуп.
Ахаҿытә хьыӡцынхәрақәа
Ахаҿытә хьыӡцынхәрақәа аморфологиатә формеилазаара рымаӡам, убри аҟнытә морфологиала рҽырыԥсахӡом.
Ахаҿытә, ахыԥхьаӡаратә, акласстә (инагӡамкәа) ҵакқәа ирымоу жәартә ҵакқәоуп, избан акәзар, урҭ ахаҿытә хьыӡцынхәрақәа
ржәартә шьаҭақәа рыла иаарԥшуп. Ишьақәгылоуп дара ашьагәыҭтә
хәҭеи асуффикс -ра-и рыла. Ашьагәыҭтә хәҭа аҟынгьы зегьы еицырзиеиԥшны ирымоуп абжьыҟа. Уи ахаҿытә, акласстә,
ахыԥхьаӡаратә жәартә ҵакқәа аазырԥшуа ашьагәыҭтә хәҭа
иашьҭанеиуеит. Абжьыҟа а ала урҭ аки-аки зеиҿагылаӡом, избан
акәзар, уи зегьы ирзеиԥшуп, ахатә ҵакы ҳәагьы акгьы амаӡам.
180 181
Ахаҿи, ахыԥхьаӡареи, акласси зыдҳәалоу ахәҭа префиксуп ҳәа
иузыԥхьаӡом, избан акәзар, апрефикс ашьаҭа иаԥынгылазароуп,
ара ашьаҭа зыҟалаӡом актәи ахәҭа ацрухыр. Иаҳҳәап: сара морф
ҳасабла иушозар са-ра роуп иҳауа, -ра детерминантә суффиксуп,
ахатә ҵакы ҳәа акгьы амам, убри аҟнытә са иара ахалагьы ахархәара
амоуп. Са уаҳа ишаӡом, избан акәзар, а, актәи ахәҭа ацымкәа, акгьы
аанарԥшӡом, актәи ахәҭагьы (с) а ацымкәа шьаҭара алшом, иара
амацара инҳажьыр, ажәартә ҵакы ацәыӡуеит. актәи аелементқәа
а анрыцаҳҵалак, иҳауеит зхатә жәартә ҵакы змоу ажәашьаҭа.
Даҽакала иаҳҳәозар, актәи ахәҭеи а-и анеицу, аиҿагылара ҟалоит
хаҿылеи, хыԥхьаӡаралеи, класслеи:
са ҳа
уа шәа
ба
иа да
ла
Са исҳәеит, уа иуҳәеит, ба ибҳәеит, ла илҳәеит, иа и(и)ҳәеит, ҳа
иаҳҳәеит, шәа ишәҳәеит, да ирҳәеит.
Убри аҟнытә, ишаабо еиԥш, ахаҿытә хьыӡцынхәрақәеи ирыцааиуа аҟаҵарбеи хаҿыла, классла, хыԥхьаӡарала аиқәшәара рымоуп. Убри аиқәшәара аҟаҵарбаҿы морфологиала иаарԥшуп,
ахьыӡцынхәрақәа рҿы – жәарла. Ахаҿытә хьыӡцынхәра актәи
аржәартә шьаҭатә елемент аҟаҵарба ашьаҭа иаԥынгылоит, ипрефиксхоит: са с-цоит, уа у-цоит, ба б-цоит уб. иҵ.
Арбагатә хьыӡцынхәрақәа
Арбагатә хьыӡцынхәрақәа ахаҿытә, акласстә формақәа рымаӡам.
Морфологиатә категориас ирымоу ахыԥхьаӡаратә категориа ауп.
Ахыԥхьаӡаратә категориа арбагатә хьыӡцынхәрақәа рыҟны
ажәаԥсахратә морфологиатә категориоуп, ишьақәгылоит азаҵә
хыԥхьаӡаратә формеи арацәа хыԥхьаӡаратә формеи реиҿагыларала.
Азаҵә хыԥхьаӡара рбагас иамоуп асуффикс -и, арацәа хыԥхьаӡара
рбагас иамоуп асуффикс -ҭ(-д):
ар-и // абр-и ар-ҭ // абар-ҭ
ан-и // абн-и ан-ҭ // абан-ҭ
у-и // убр-и ур-ҭ // убар-ҭ
егь-и егьыр-ҭ
Азҵааратә хьыӡцынхәрақәа
Азҵааратә хьыӡцынхәрақәа ирымоуп ахаҿытә, ахыԥхьаӡаратә,
акласстә морфологиатә формақәа.
Ахаҿытә категориа азҵааратә хьыӡцынхәрақәа рыҟны ажәаԥсахратә морфологиатә категориоуп, ишьақәгылоит ахаҿытә формақәа хԥа реиҿагыларала. Урҭ ахаҿытә формақәа аарԥшуп «Д» ариад иатәу ахаҿытә ԥынгылақәа рыла:
1. с-арбан, ҳ-арбан
2. у-арбан, шә-арбан
б-арбан
3. д-арбан, и-арбан
Ахыԥхьаӡаратә категориа азҵааратә хьыӡцынхәрақәа рыҟны
ажәаԥсахратә морфологиатә категориоуп, ишьақәгылоит азаҵә
хыԥхьаӡаратә формеи арацәа хыԥхьаӡаратә формеи реиҿагыларала.
Азаҵә хыԥхьаӡара аарԥшхоит ахаҿытә ԥынгылақәа с, у, б, д,
и рыла, арацәа хыԥхьаӡара – ҳ, шә, и рыла.
азаҵә хыԥхь. арацәа хыԥхь.
с-арбан ҳ-арбан
у-арбан шә-арбан
б-арбан
и-арбан и-арбан
д-арбан
Акласстә категориа арбагатә хьыӡцынхәрақәа рыҟны ажәаԥсахратә морфологиатә категориоуп, ишьақәгылоит акласстә формақәа
ҩба реиҿагыларала: амаҭәар класс, ауаҩытәыҩсатә класс.
Акласстә еиҿагыларақәа аарԥшуп аҩбатәи, ахԥатәи ахаҿқәа
азаҵә хыԥхьаӡараҿы.
182 183
Аҩбатәи ахаҿаҟны ауаҩытәыҩсатә класс аарԥшуп акны, имшакәа. Амаҭәар класс ахԥатәи ахаҿаҟны мацара иаарԥшуп.
Аҩбатәи ахаҿаҟны ахацәа ркласс аарԥшуп ахаҿытә ԥынгыла
-у ала, аҳәса ркласс – ахаҿытә ԥынгыла -б ала. Ахԥатәи ахаҿаҟны
амаҭәар класс аарԥшуп ахаҿытә ԥынгыла -и ала, ауаҩытәыҩсатә
класс – ахаҿытә ԥынгыла «д» ала.
ахацәа ркласс – у-арбан
аҳәса ркласс – б-арбан
амаҭәар класс – и-арбан
ауаҩытәыҩсатә класс – д-арбан
Иеилкаау ахьыӡцынхәрақәа
Иеилкаау ахьыӡцынхәрақәа аформаԥсахра рымоуп хаҿылеи,
хыԥхьаӡаралеи, класслеи.
Ахаҿытә еиҿагыларақәа
1. ах. с-арбанзаалак ҳ-арбанзаалак
(рацәак ахархәара амам)
2. ах. б-арбанзаалак шә-арбанзаалак
у-арбанзаалак
3. ах.д-арбанзаалак и-арбанзаалак
и-арбанзаалак
Ахыԥхьаӡаратә еиҿагылара
азаҵә хыԥхь. арацәа хыԥхь.
с-арбанзаалак ҳ-арбанзаалак
б-арбанзаалак шә-арбанзаалак
у-арбанзаалак
д-арбанзаалак и-арбанзаалак
и-арбанзаалак
Акласстә еиҿагылара аарԥшуп аҩбатәи, ахԥатәи ахаҿқәа азаҵә
хыԥхьаӡараҿы:
ахацәа ркл. у-арбанзаалак
аҳәса ркл. б-арбанзаалак
ауатә.клас. д-арбанзаалак
амаҭә. кл. и-арбанзаалак
Ахаҿытә, акласстә, ахыԥхьаӡаратә еиҿагыларақәа ахьыӡцынхәра
схаҭа аҿы иаарԥшуп «Л» ариад ала:
Ахаҿытә еиҿагылара
азаҵә хыԥхь. арацәа хыԥхь.
1. ах. с-хаҭа ҳ-хаҭа
2. ах. у-хаҭа шә-хаҭа
б-хаҭа
3. ах. и-хаҭа р-хаҭа
л-хаҭа
а-хаҭа
Акласстә еиҿагылара
ахацәа ркл. у-хаҭа
и-хаҭа
аҳәса ркл. б-хаҭа
л-хаҭа
амаҭә. кл. а-хаҭа
Ахыԥхьаӡаратә еиҿагылара
азаҵә хыԥхь. арацәа хыԥхь.
с-хаҭа ҳ-хаҭа
у-хаҭа шә-хаҭа
б-хаҭа
и-хаҭа р-хаҭа
л-хаҭа
а-хаҭа
Иеилкаам ахьыӡцынхәрақәа
Иеилкаам ахьыӡцынхәрақәа ажәаԥсахра рымаӡам. Аԥхьаӡара
хьӡы аӡәы ауаҩытәыҩсатә класс ахь иаҵанакуеит, уи акласс арбоуп асуффикс -ӡә(ы) ала, аха иеилкаам ахьыӡцынхәратә ҵакы аҭаны
ҳхы ианаҳархәо, акласстә еиҿагылара амаӡам, класск мацара ауп
иаанарԥшуа, иара убри акласс ала иацааиуа аҟаҵарба иақәшәоит:
аӡә д-ааит.
Ахыԥхьаӡаратә акы амаҭәартә ҵакы иадҳәалоуп, иацааиуа аҟаҵарбагьы убри акласс ала иақәшәоит: Заурҟан џьара ак (и)
и-сҭоит ҳәа уаламган (Б. Шь.).
Аха классла аҽыԥсахра амаӡам, класс мацарак ауп изызку.
Арҭ ахыԥхьаӡаратәқәа хаҿытә формагьы рымаӡам, ирымаӡам
аҽыԥсахра хыԥхьаӡаралагьы, избан акәзар, ахыԥхьаӡаратә ԥхьаӡара
хьыӡқәа ахыԥхьаӡаратә категориа рымаӡам.
Арацәа хыԥхьаӡараҿы аӡәы ахаҭыԥан џьоукы ҳхы иаҳархәоит:
аӡә д-ааит – џьоук (и)-ааит.
Адхаларатә хьыӡцынхәрақәа
Адхаларатә хьыӡцынхәрақәа стәы, схатәы аиҭакра рымоуп хаҿылеи, хыԥхьаӡаралеи, класслеи (инаӡамкәа). Аиҭакра ҟалоит «Л»
ариад иатәу ахаҿытә ԥынгылақәа рыла. Ахаҿытә ԥынгылақәа ара
уи адагьы иаадырԥшуеит адхаларатә ҵакы.
Хаҿыла аиҭакра
1 ах. с-тәы ҳ-тәы с-хатәы ҳ-хатәы
2 ах. у-тәы шә-тәы у-хатәы шә-хатәы
б-тәы б-хатәы
3 ах. и-тәы р-тәы и-хатәы р-хатәы
л-тәы л-хатәы
а-тәы а-хатәы
Хыԥхьаӡарала аиҭакра
азаҵә хыԥхь. арацәа хыԥхь.
с-тәы с-хатәы ҳ-тәы ҳ-хатәы
у-тәы у-хатәы шә-тәы шә-хатәы
б-тәы б-хатәы
и-тәы и-хатәы р-тәы р-хатәы
л-тәы л-хатәы
а-тәы а-хатәы
Классла аиҭакра
ахацәа ркл. у-тәы, у-хатәы
аҳәса ркл. б-тәы, б-хатәы
амаҭә. кл. а-тәы, а-хатәы.
Адхаларатә хаҿытә хьыӡцынхәра стәы еиҳарак азырха афункциаҿы иаҳԥылоит синтаксисла. Усҟан азҳәеи иареи рыбжьара
иҟалоит синтаксисла аиқәшәара: Стәы (и)-сышәҭ ҳәа ауп акәымзар,
санхеит, ибуазеи, Ӡаԥшьаа дуқәа сара ӷашақә срышьҭам (Б. Шь.);
Утәы-стәы (и)рыздыруам, нан, зегь акоуп, урҭ Гыд иҷкәынцәа
фахьамшәараа роуп (Б. Шь.).
Ахьыӡцынхәра схатәы аҳәаақәҵа афункциаҿы иаҳԥылоит еиҳарак:
сара схатә гәаанагара ауп ишәасҳәаз (Б. Шь.).
Ахьыӡцынхәра афункциаҿы иаҳԥыло ахыԥхьаӡаратә ԥхьаӡара
хьыӡқәа ирымоуп классла аиҿагылара, аха уи аԥхьаӡара хьӡы
аҳасабала ирызҷыдароу ажәаԥсахрадатә морфологиатә категориоуп, ахьыӡцынхәра иаҵанакӡом.
186 187
Ацынгыла
Ацынгыла – арҿиара аҟазшьеи аҭагылазаашьеи аазырԥшуа зхала иҟоу ажәаҳәа хәҭоуп:
Чанҭа аҟырҟырҳәа игәаԥханы дааччеит (Б. Шь.); Саида, аҩны
ианааҩнала нахыс, дгәырӷьаҵәа, дыԥрышашәа дҟалеит (И. П.);
Илгәалашәеит аԥхьан зны ҽамыршьыгалашәа илеиҳәаз ажәа
(И. П.); Аҟармара ыцәан ҭынч ԥшьшьала, аҵых еимыггон (Б. Шь.);
Чаԥашьалеи ԥшра-сахьалеи дкаҷҷа-каҷҷон мра ҳасабла (И. К.);
Ҳаџьараҭ ҿиҭуамызт, дхәыцуан ҽышәала, илаԥш мацәысҵас аӷәра
иахысуан (Б. Шь.); Аха уи ирласны ихыԥсаауан (А. Г.); Уи анырцә
иӷарԥшараӡа ирбоз алҩақәа инарылгаӡан, иҩаҳаракны џьара, хазы
иубон алҩа (А.Г.); Ҵыԥх уажәааны сара сзықәшәаз ауп иахьа уара
иухаԥаз ацәгьара (М. Лак.).
Ацынгыла аҽаԥсахӡом хаҿыла, классла, аамҭала. Ацынгылақәа
ҳԥылоит «Л» ариад иатәу ахаҿытә ԥынгылақәа рыцны, урҭ ашьҭынгылатә
цынгылақәа ҳәа ирышьҭоуп: иара иааигәара, иҵаҟа,
иаԥхьа, шәара шәнаҩыс, ҳара ҳашьҭахь, ашьха анхыҵ, ашҭа агәҭаны
уб. иҵ.
Ацынгыла арҿиара иеиуеиԥшым аганқәа: аҟалашьа, аҭыԥ, аамҭа
уҳәа егьырҭгьы шаанарԥшуагьы, иамоуп иара иаҵанакуа ажәақәа
зегьы ирзеиԥшу аҵакы – уи арҿиара аҟазшьа ауп, уи ацынгыла
аграмматикатә ҵакы ауп.
Аҳәоу аҿы ацынгыла аҭагылазаашьа афункциа нанагӡоит, уи
азҳәа иадҳәалоуп аидыларатә жәеибаркырала. Ацынгылазы аҭагылазаашьа афункциа ихадароу синтаксистә функциоуп.
Насгьы ацынгыла иамоуп ахатәы ажәахырҿиааратә маҭәахәқәа.
Хыхь иеиқәыԥхьаӡоу аҷыдарақәа ирыбзоураны, ацынгыла зхала
иҟоу ажәаҳәа хәҭаны иԥхьаӡоуп.
Иҟоуп ахьыӡҟа аҟазшьагьы арҿиара аҟазшьагьы аазырԥшуа
азеиԥш ажәақәа. Урҭ ахаҭашьатә ҟазшьарбақәа роуп, аинтенсивтә
ҵакы змоу асуффикс -ӡа анрыцлалак, ицынгылахоит, арҿиара
амҩаԥысшьа аадырԥшуеит:
аҟазшьарба ацынгыла
аԥшӡа дыԥшӡаӡа
аиаша диашаӡа
ахәхәа ихәхәаӡа
абзиа абзиаӡа
аҭынч иҭынчӡа
ацәгьа цәгьаӡа уб. иҵ.
…аҭәархырсҭа зынӡа иҩабжьымхацызт, иҩеижьӡа иҟан (А. Г.);
Иагарааны, агәашә аартны, амӡырха сынҭаларгьы, амзаҿа еиԥш
иҿыцҳҳараӡа иаасԥхахалоит схәыҷра (Б. Шь.); Ахаҳә еиԥш ихьшәашәахьшәашәаӡа иҟан Мсоусҭ иажәақәа (А. Г.); Ибжьы арахәыц еиԥш
ипиџьҳаӡа ауахәама иааҩныҩит… (Б. Шь.); Аамысҭара атәы аниҳәа…
ақәҿырымҭыкәа иӡырҩуа еиҭанатәеит иҟәиҭ-ҟәиҭӡа (И. П.); Ашьхарахь ицоит аԥҭақәа ббаӡа (И. К.); Напылаҟаҵара ауарҳал хәыҷқәа
кыдыршәылан иахьабалак иԥшӡаӡа (И. П.).
Аҟазшьарба ацқьа ашьаҭа -цқьа аҟынтәигьы ишьақәгылоит
ацынгылақәа:
Цқьа игылаз, цқьа ддыртәеит (ажәаԥҟа); Амала баша шәласит
ас, шәнапаҿы иҟалом сҭахара!(Б. Шь.); Ԥагьа-ԥагьа аӡыс неиуан,
Ажакьапа ҳаракуа… (Б. Шь.); Ҭынч иҩныҟа дцон Шьаруан (Б. Шь.).
Ацынгылеи ахьыӡҟеи ирымоуп иеиԥшу асуффиксқәа: –ла, –да.
Ахьыӡҟа: Аҵла ԥашәла игылоуп, ауаҩы – ҭынхала (ажәаԥҟа); Адунеи бзиабарала еибаркуп; Ӡбахәыла еиныҩхьан, длымбацызт лала,
Абаҭаа Беслан, зыхьӡ наҩхьаз хара. Ԥшралеи сахьалеи, ҟазшьалеи
ихиаз, Гәамчлеи шьамхылеи мыцхәы иџьбараз (И. К.); Шәара зегьы
шәеиқәҵаны, шәыхә гәырҵадала илшьоит (А. Г.); Чҳарала мацара угәы
шузнымкыло еиԥш, ҵәыуаралагьы иузынкылом. Ус анакәха ашәала,
ашәа анакәха – Ахәрашәа (А. Г.); Згәы иаанагодаз, знымзар зны
ҳқыҭаҿы камбашьда ацәаӷәара ҳалагап ҳәа (И. П.); Быбла исарҳәоит
ашәҭ закәу, бжьыда, ажәада бгәы иҭаку (Б. Шь.).
Ацынгыла: Чаԥашьалеи ԥшра-сахьалеи дкаҷҷа-каҷҷон мра ҳасабла (И. К.); Шьаҿала шәдәықәыл! – иаагахит абжьы, агәырқьҳәа
188 189
рҿынархеит (А. Г.); Хакәыла уижәлар, днаскьоит шьҭахьҟа (Б. Шь.);
Дынхагәышьон ҟыҟдаҿыҟда, Иаргьы дҭаацәаран, Дныҟәомызт
усдаҳәысда, Дызҿызгьы хьчаран (Б. Шь.); Ҳәызбада ихәда ԥиҟеит.
Ажәақәак иалҳәар лҭахын хымԥада (И. П.).
Хыхь ишазгәаҭоу еиԥш, ацынгыла иамоуп ахатәы ажәахырҿиаагатә мыругақәа. Аҵыхәтәантәиқәа зцымло ацынгылақәа
маҷуп, урҭ рышьаҭақәа имариоу ашьаҭақәа роуп ҳәаҵәҟьа аҳәара
уадаҩуп, аха иаадыруа ажәахырҿиаагатә маҭәахәқәа рыцлом, урҭ
еиҳарак аамҭатә, насгьы аҭыԥтә цынгылақәа роуп: иахьа, уаҵәы,
уаха, иацы, ҵыԥх, нас, макьа(на), уажәы, анкьа, ааигәа, хара …
Иеиуеиԥшым ажәаҳәа хәҭақәа: ахьыӡҟа, аҟазшьарба, аԥхьаӡара
хьӡы, аҟаҵарбатә формақәа ирыцланы, ацынгылақәа хзырҿиаауа
асуффиксқәа иреиуоуп: -ла, -да, -ха, -шәа, -ҵас, -ҳәа, -ны, -ӡа,
-иа, -хақә, -шақә; апрефиксқәа ракәзар, даара имаҷуп: -ес, -ал,
-ан. Насгьы иҟоуп ашьаҭа цқьала (аҟазшьарба), ашьаҭа аҩбатәрала,
зны-зынла аҩбатәи ашьаҭа аԥсахрала, ашьаҭақәа реицҵара, мамзаргьы ҩ-ажәак рыла ишьақәгыло ацынгылақәа.
Аҿырԥштәқәа:
…О, иҟалазеи, иҟалазеи, аҳәаҭыхла иеиԥылаз аиӷацәа ирыбжьоузеи? (Б. Шь.); Асас даара ламысла, аха ҿыӷәӷәала даҿуп
ацәажәара (И. П.); Ҳәызбада ихәда ԥиҟеит. Ажәақәак иалҳәар
лҭахын хымԥада (И. П.); Исыхьыз аахьмыӡӷысшьан, сҟама шьҭԥаа,
арҵәаа-арҵәааҳәа сыҳәҳәаны, саӷа снеигәыдлахт, зны ганха, зны
хакәла сыкшоит, зныхгьы сҟама сымҟәыҵҟьан, еиҭакаҳауеит (Б.
Шь.); …Нас лшьапы ааҵлыркьакьан, иӡамҩа днагәӡын, лылаԥш иара
иахь ианлырхоз, дхәацыхәаԥшха дааицрашәеит (А. Г.); Шәынтә избац ҿыцбарах избозшәа, сыбла ҭырхаха ҩаԥхьа сырзыԥшуан (Б.
Шь.); Анцәа иеикануаз Абрыскьыл дгылоуп, иаҳәа цҳафыр ихагәҭа
иқәкны, убри аҳәа иаҿасырц хыхьынтәи ижжаӡа илеиуеит хаҳә
дуӡӡак (Б. Шь.); Мсоусҭгьы хаҳәырҵәиа зҿыназхаз иҽрыламыжькәа
иара дахьгылаз ала аицәажәарҭахь днаскьеит (А. Г.); Иҟамч
ашьҭыбжь апҟацаҳәа, Иҽеиқәа ашьҭыбжь апҟараҳәа, иналыҩуеит
хәылбыҽха (Б. Шь.); Ари … злымҳа аҟынӡа инаҩыз изгьы оумашәа
иҟан (А. Г.); Ирахә баагәарашәа дрыкәыршан, Ажәеиԥшьаа иара
изы илыԥхан (Б. Шь.); Ҭемыр машәыршәа иааиҿыҵҟьеит ииҳәарц
игәы изызҭаӡамыз ажәа (И. П.); Ҳаџьараҭ ҿиҭуамызт, дхәыцуан
ҽышәала, илаԥш мацәысҵас аӷәра иахысуан (Б. Шь.); Нхаҩҵас кыру,
аамысҭаҵас крыф (ажәаԥҟа); Дауаԥшьҵас дахьгылаз деикәаԥхон
(Б. Шь.); Акакала, шьап ԥынҵала Ахра кнаҳа уи днаҿалт (И. К.);
Иара датәнатәны дамоуп, ауаа наԥшыхахәгьы ари рымбо иҟоума?
(А. Г.); Абра, ус дахьгылаз, аушәақә абас-абас ҳәа аӡәы иҳәазҭгьы,
иара уа дахьыҟаз иаҳауан (А. Г.); Сан лоунытә даақәыԥсычҳаит
(Б. Шь.); Иххымшақә иаргьы аҵла ашәшьырахь аҿынанахеит (Б.
Шь.); Алмҩанык абнараса еизуҳәҳәартә икажьуп. Есыуаха улацәа
анаахыуҩо, сааины уаԥхьа саагылалоит (А.Г.); Ари ашықәсан
аҽаҩра бзианы иҟалеит (И. П.).
Ажәартә ҵакқәа ирымоу ирхьырԥшны, ацынгылақәа шоит
ҩбаны:
1. Аҟалашьатә ма ахаҭашьатә цынгылақәа.
2. Аҭагылазаашьатә цынгылақәа.
Аҟалашьатә цынгылақәа
Аҟалашьатә цынгылақәа арҿиара иеиуеиԥшым аҟазшьақәа
аадырԥшуеит: арҿиара амҩаԥысшьа аинтенсивтә ҵакы (афырҳәа,
ирласны), аиҿырԥшратә ҵакы (дкаҳарашәа), ацынгыла зхырҿиаау
ажәа иаҿырԥшу арҿиара (уаҩҵас, хаҵаҵас), арҿиара аҟазшьа (ихааӡа,
иббаӡа, цқьа, бзиа), арҿиара амчхара ҳәаақәызҵо (ӷәӷәала, ԥшьаала,
ҭынч) уб. иҵ.
Асуффикс -ҳәа ала ихырҿиаау аҟалашьатә цынгылақәа: Чанҭа
аҟырҟырҳәа игәаԥханы дааччеит (Б. Шь.); Атахсахҳәа арҭ ааидгыланы аҳәамаҭәала аибашьра иалагеит («Н.Саср.»); Аттаҳәа ахалара иаҿын аԥхьа игыланы инеиуаз (И. П.); Иҟамч ашьҭыбжь апҟацаҳәа,
Иҽеиқәа ашьҭыбжь апҟараҳәа иналыҩуеит хәылбыҽха (Б. Шь.); Ларгьы иара диҩызан – ууаллаҳҳәа, хыхь – ажәҩан, ҵаҟа – адгьыл, уаҩы
длымамызт (А. Г.).
Арахь иаҵанакуеит ашьҭыбжьҿырԥшратә ажәақәагьы: аҵықьҳәа,
ашырҳәа, ахьхьаҳәа, абӷьааҳәа уб. иҵ.
190 191
Ашьха ӡыхь еиԥш ахьхьа-хьхьаҳәа, Аԥсшәа бзиа избоит сара
(Б. Шь.); Афырҳәа ацк неиҳәеит Ҭемыр (И. П.); Аиарҭа дамоуп, иԥсы
аарлаҳәа иҭоуп (Б. Шь.);
Аиҿырԥшратә-ҟазшьатә ҵакы аазырԥшуа, асуффикс –шәа ала
ихырҿиаау ацынгылақәа:
Ари злымҳа аҟынӡа инаҩыз изгьы омашәа иҟан (А. Г.); Ҭемыр
машәыршәа иааиҿыҵҟьеит ииҳәарц игәы изызҭаӡамыз ажәа (И. П.);
Дкаҳарашәа даагазҽазит дахьгылаз (М. Ҳ.); Иара аҷкәын макьана
дыбнеикушәа ауп ихы шымҩаԥиго (А. Г.); Ауаа шеизара еизахьан,
ашхыҵә реиԥш аууыҳәа еилан (А. Г.); Инаӡаа-ааӡашьа аҽакын, имаха-ишьахагьы – зегьы ахаҳә иалхушәа еиқәҟаца иҟан (А. Г.); Ирахә
баагәаразшәа дрыкәыршан, Ажәеиԥшьаа иара изы илыԥхан (Б. Шь.).
Ацынгыла зхырҿиаау ажәа иаҿырԥшны арҿиара аҟазшьа
аазырԥшуа, асуффикс -ҵас ала ишьақәгылоу:
Ҳаџьараҭ ҿиҭуамызт, дхәыцуан ҽышәала, илаԥш мацәысҵас
аӷәра иахысуан (Б. Шь.); Нхаҩҵас кыру, аамысҭаҵас крыф (ажәаԥҟа);
Лаҵас ашра далагеит (Аԥсуа лакә.).
Ацынгыла зхырҿиаау ажәа аинтенсивра аазырԥшуа асуффикс
-ӡа ацҵарала арҿиара аҟазшьа аарԥшра:
Иҟоуп ус анацәкьарақәа, Икәаԥ-кәаԥӡа, икәыр-кәырӡа…(Б. Шь.);
Напылаҟаҵара ауарҳал хәыҷқәа кыдыршәылан иахьабалак иԥшӡаӡа
(И. П.).
Арҿиара амчхара аазырԥшуа ацынгылақәа:
Асас даара ламысла, аха ҿыӷәӷәала даҿуп ацәажәара (И. П.);
Аҟармара ыцәан ҭынч ԥшьаала, аҵых еимыггон (Б. Шь.); Аӷьеҩҳәа
иаалаҭәоумшьартә ирыӷәӷәаны ҿаалҭит Ҳауида (А. Г.); Амра
кыдшәошәа уҳәартәы аҽны мыцхәы икашуан (И. П.); Аа, Саӷәым,
Саӷәым, сабаҟаху, сҭахеит, аарлаҳәа иҿы ҩеихыԥхьеит ачымазаҩ
(Б. Шь.); Аҩымаа анышьҭих, маҷк ус иҽеиқәырԥшьыхаа даатәеит,
иоуразароу деиқәлымҳаха (А. Г.).
Аҟазшьарба ашьаҭацқьала иаарԥшу аҟалашьатә цынгылақәа:
Иҽеиқәа ҳарак аҽимҭауа Ԥагьа иҽырԥауан (Б. Шь.); Ԥагьа-ԥагьа
аӡыс неиуан, Ажакьа па ҳаракуа… (Б. Шь.); Ҭынч иҩныҟа дцон Шьаруан (Б. Шь.); Ҳабыџь ирзиуз цәгьа игәы иалсит Џьаҳ (И.П.).
Асуффикс -иа ала иаарԥшу ацынгылақәа:
Иԥсы шҭаз лажиа дыржит (ажәаԥҟа); Шәара акгьы шәыгӡам
акада – хиакәиа мацара ада акгьы шәыздырӡом (А. Г.); Мсоусҭгьы
хаҳәырҵәиа зҿыназхаз иҽрыламыжькәа иара дахьгылаз анцәа
иҳәарҭахь днаскьеит (А. Г.); Иҟауҵар алшоит ламырбиа (Ахьыр);
Патыхә иажәа даалгеит даара ихы дубеиа ибауа (И.П.).
Ашьаҭа, ацыра ма ацыбжьыҟа аҩбатәрала ишьақәгылоу
ацынгылақәа:
Зегьы дара роуп, абни анкьатәи идгьыл еиҳа-еиҳа игәы иҵхон (А.
Г.); Базрыҟәа идыруан Саида дахьыҟаз, маӡа-маӡа еиликаауан лыԥсҭазаашьа зеиԥшраз…(И.П.); Сабак камырчы ишцоз хәыҷ-хәыҷы,
апҟара-апҟараҳәа икшеит иҟамчы (Б. Шь.); Леуарса аттаҳәа
акалмаҳақәа ахықә ахь идәықәиҵон (И. П.); Нуца заҟа лдыруаз ала,
ԥагьа-ԥагьа даацәажәеит (И. П.).
Иҟоуп асуффикс -ха ала ишьақәгылоу аҟалашьатә цынгылақәа:
Ахьча даагылт дқьыԥаха (Б. Шь.); Аҩбагьы иццышәха инеилаблит (И. П.); Ҭемыр Аҳмаҭ дишьыр, еибакәеибаха иаанхо Зина иара
ишиҭаху инапаҿы дааигоит (И. П.); Ахьхьаҳәа инеиуа акәараҷҷақәа
еиԥшхом аки-аки рцашьақәа, усшәа ауп ахәыҷрагьы, аӡәы ихигоит
гәырӷьарыла, имрахәага лашараха, егьи – гәырҩала мацара (Б. Шь.).
Арбагатә хьыӡцынхәрақәа рҟынтәи ишьақәгыло аҟалашьатә
цынгылақәа: -абас// -ас, -абанс// -анс, -убас// -ус:
Абас шаанӡа аб игәаҟуаз иҿырпын ӷызуан (Б. Шь.); Ишакәхалакгьы,
ус акәу, егьыс акәу, иара ишиҭахыз еиԥш иҟамлеит иԥсҭазаара (И.
П.); Аҳәсақәа анс рҳәеит, арс рҳәеит, аха изхәарҭоузеи, шьҭыхшьа
рзыҟамҵеит («Н.С.»); Асҵәҟьа убахьоума, иууазеи Шабаҭ? (Б. Шь.).
Шьақәгылашьалеи ҵакылеи ацынгылақәа рахь иԥхьаӡоуп: сара
стәала, уара утәала, дара ртәала уб. иҵ:
Аҟәа, Аҟәа – сара стәала – Хьӡыс иурҭалакгьы ԥшӡоуп (Т.А.);
…Уаӷа иқәнага дақәуршәар, хаҵара нагӡас иԥхьаӡам, са стәала…
(М.Лак.); Насгьы, дара ртәала, акы иацәшәом!...(М.Лак.).
Нас, сгәы аасыԥсахын, сымцәажәацзаргьы иахьа сеиӷьым, наҟ
салгап сҳәан, ллымҳа схы надыскылеит, сара стәала сыбжьы даара
ирмаҷӡаны… (П. Б.).
Иеиқәыԥхьаӡоу рыдагьы, иҟоуп ишиашоу акәымкәа, ажәартә
ҵакыла арҿиара аҟазшьа аазырԥшуа ахәыӡцынхәратә цынгы192 193
лақәа. Уахь иаҵанакуеит арбагатә, аҳәаақәҵаратә, иеилкаам,
амапкратә цынгылақәа.
Аҳәаақәҵаратә цынгылақәа рахь иаҵанакуеит: зехьынџьара,
иахьабалак, ишабалак, еснагь, есқьынгьы, даҽакала.
Напылаҟаҵара ауарҳал хәыҷқәа кыдыршәылан иахьабалак иԥшӡаӡа
(И. П.); Еиҳа ихнатит аԥсҭазаара еснагь иаҳа иалаҵәаны
иныҟәнагоз – иахьатәи иахьынӡахәҭоу, ишахәҭоу иҟазҵаз, иацтәигьы
ԥыҭк шеиқәнархо, уаҵәтәигьы шарманшәало…(А. Г.); Есқьынгьы
узыргәырӷьара убалааит!(М.Лак.); Урҭ рыфҩы бзиахә уаҳауан уахьцалак, Иаман идәықәын аԥша иахьабалак (М. Лак.); Ԥшьыӡбараа
рышәҭқәа есқьынагь ишәҭуан (М. Лак.); Зехьынџьара аԥсышәала
еицәажәон (И. П.).
Арбагатә цынгылақәа
Арбагатә цынгылақәа арҿиара аҭыԥ, аамҭа, аҟалашьа рҵакқәа
аадырԥшуеит, иалкааны рыхьӡ мҳәакәа:
Уахь данықәлоз хәылбыҽха… иаԥхьа акаршәра дазыԥшуан (Б. Шь.);
Деиҩаҳаҳа, икәымжә аԥшьқәа кыдҳаны, арахь – иаҳәа, анахь – итапанча (Б. Шь.); Ус ҳанхықәгылт аӡиас (Б. Шь.); Мачагәа дгәамчамуа
акҿыҩра дыкҿан, уаантәи уа деиҭаҵуан… (М. Лак.); Деимдеит анахь, арахь, диеиҩаӡеит, аха аԥсабара ҟьаҟьоуп, ицәаарагьы имбеит,
иӡбахәгьы имаҳаит џьаргьы (М. Лак.); Шьҭа амгәақәа нҵәаанӡа ара
уҟаз, Лаџажә ҳәа иеиҳәеит (Ӡ. Д.); Сара усгьы тәамҩахә сықәмызт,
сдәықәын… (Б. Шь.); Абасҟак дазыԥшын уи (А. Г.); Амала баша шәласит
ас, шәнапаҿы иҟалом сҭахара (Б. Шь.); Абас рыбжьы аҵәы иахаҵаны
ианыччоз илаӡомызт Мсоусҭ… (А. Г.); Абра, ус дахьгылаз, оушәақә
абас-абас ҳәа аӡәы иҳәозҭгьы, иара уа дахьгылаз иаҳауан (А. Г.).
Иеилкаам ацынгылақәа
Иеилкаам ацынгылақәа арҿиара ахьымҩаԥысуа, ианымҩаԥысуа хықәкыла акәымкәа, инықәырԥшшәа иаадырԥшуеит. Урҭ
рахь иаҵанакуеит: џьара, егьаџьара, даҽаџьара, зегьынџьара,
џьаразаҵәык, џьаракыр, џьара-џьара; зны, зны-зынла, зныкыр, ҽазны, заанаҵ, анкьа зны уб. егь.
Алҩа еишьылӡа џьара иҩеиуеит, иаҵәак цәырҵуеит иԥхарцы
(Б. Шь.); Егьаџьара шәдәықәырҵап, Ақьачақьра шәдырҵап…(Б.
Шь.); Ааи рыцҳа, џьара аӡәы иқьаса ҭоурцәит, аха дызусҭоу седроу (Ӡ.Д.); Уара ма акыр уаҳахьоума ус зныкыр, Ҭома? (М. Лак.);
Џьаракыр ҳцаз џьушьома, ақыҭа ҳалымҵӡац…(А.Г.); Шьардаџьара
инеимда-ааимдеит, ԥслаҳәи бӷаџьмеи рымбаӡеит (И.К.); Дахьыҟаз,
еинаалак, лыхәда ҵҟәашааӡа, макьана еизыҵәарак џьара иузадбаломызт (А.Г.); Зны хәылԥазык саб аизараҟынтәи аҩны дааит (И. П.);
Инҵәаӡомызт аӷа иабџьар, заанаҵ иман еизганы (Б. Шь.); Ааигәа
зны снықәгылт Қәмарча, Ахьхьаҳәа аӡиас ццакуан (Б. Шь.); Бадра
ихалазаҵәык, аҽазнык илакьысра изымгәаӷьуа, ауеимадаҳәа дҵәыуа
дшихатәаз, иаргьы дрыхьӡеит (А.Г.); Зны-зынла лыҭаҳмада дкылкааны днеизыԥшлон (И. П.); Зныкыршәа, Бадра дрыцҳаишьан, изынхаз
имчқәа ааизыркәкәаны, ибжьы иргеит…(А.Г.); Сбыҳәоит, знызаҵәык
избандаз убри атрактор ҳәа шәызҿу (И.П.); Хьыкәыр заа дгыланы,
акрылухьан (И.П.).
Амапкратә цынгылақәа
Амапкратә цынгылақәа маҷуп аԥсуа бызшәаҿы: џьаргьы,
уаҳагьы, бзанҵык, џьарамзар џьаргьы, амалахазгьы, ахаан,
рацәакгьы. Урҭ ирыцааиуа аҟаҵарбақәа еснагь амапкратә формаҿы игылоуп.
Иара убри инаркынгьы, ала ауаҩы иааиԥырҵны ҳәа џьарамзарџьаргьы имцеит (С. №.); Ҽнак Михеи Басеи шнеиуаз, рацәакгьы иҳаракымкәа, ҵлак аҟны ҵысҭрак рбеит (С. №.); Ари аҭауад
дындәылганы, уаҳа џьаргьы дмышьҭыкәа, уааихылаԥш (М. Лак.);
Уаҳагьы уахь иҿы ирҳәуа дыҟамызт (А. Г.); Ҿыҭбжьы џьарамзарџьарантә иуаҳауам (И. П.); Мап, мыц шаҳаҭра ахаан исымуц,
ахаан ҵарҭышала жьыхәҭак сымкыц (Б.Шь.).
Ахаан адхаларатә хаҿқәа анацло, уи шьҭынгылатә цынгылоуп:
ҳабацәа рхаан, ҳара ҳхаан.
Ари ала аҟазшьақәа злаҟаз ала, амалахазгьы агәы иҭаӡамызт
ацара (Ӡ. Д.); Аԥҳәыс усура данцалак, ала бзанҵык амӡырха иҭыҵны
шьаҿак инеиуамызт (Ӡ. Д.); Макьана амалахазгьы агәра лызгомызт
лыбла иабоз (Ӡ. Д.).
194 195
Аҭагылазаашьатә цынгылақәа
Аҭагылазаашьатә цынгылақәа арҿиара амҩаԥысраан иеиуеиԥшым
аҭагылазаашьақәа аадырԥшуеит. Иаадырԥшуа аҵакқәа рыла
урҭ имаҷымкәа аиҿагыларақәа рымоуп. Аха ихадоу ҳәа иԥхьаӡоуп:
арҿиара аҭыԥ, аамҭа, амзыз, ахықәкы, ашәага-зага аазырԥшуа
ацынгылақәа.
Аҭыԥтә цынгылақәа
Аҭыԥтә цынгылақәа арҿиара ахьымҩаԥысуа аҭыԥи ахырхарҭеи аадырԥшуеит. Урҭ хыԥхьаӡаралеи хырҿиаашьалеи даара
ирацәоуп. Иеиуеиԥшым ажәаҳәа хәҭақәа рышьаҭақәа ашьҭынгылақәеи егьырҭ асуффиксқәеи рыцларала ихырҿиаахоит. Урҭ рахь
иаҵанакуеит хыхь иазгәаҳҭахьоу арбагатәқәа, ашьҭынгылақәагьы
рыцҵаны: абра // ара, абна // ана, убра // уа, абраҟа, абна, анахь,
абрирахь, абрантә, убранӡа, абнантәи, хыхь, ҵаҟа, алада, аҩада,
аханы, аҵыхәаны, амҩан, абнахь, ашьхахь, арӷьарахь, армарахь,
аҩныҟа, ӡибнаҟа, аԥхьа, ашьҭахь, ашьҭахьҟа, агәҭа, агәҭаны,
агәҭанынӡа, нырцә, аарцә, нхыҵ, аахыҵ, нахыс, аахыс, ааигәа,
хара, ихараны, иааигәаны, ҵаҟа-ҵаҟа, хыхь-хыхь уб. иҵ.
Хыхь ажәҩан, ҵаҟа – адгьыл (ажәаԥҟа); Аҳаԥшьа ашьхақәа ирхыууа ишааиуаз, Аԥсны агәҭаны икаҳаит («Н.С.»); Шьҭа амгәақәа
нҵәаанӡа ара уҟаз, Лаџажә ҳәа иеиҳәеит (Ӡ.Д.); Уаԥхьаҵәҟьа дгылан,
дышԥаузгәамҭеи! (Б. Шь.); Иаалырҟьан ишьа-ида ибыл-былуа акы
нацрасын, иханытә ишьапаҟынӡа дааимнадеит (А.Г.); Улеи, дад,
сысас, шьҭа арахь!(М. Лак.); Деимдеит, анахь, арахь диеиҩаӡеит,
аха аԥсабара ҟьаҟьоуп, ицәаарагьы имбеит (М. Лак.); Абнахьхьи иаабо аиқәаҵәа ауп аихсра зҭаху (И. П.); Мачагәа дгәамчамуа акҿыҩра
дыкҿан, уаантәи уа деиҭаҵуан (М. Лак.); – Сашьа…иҳәеит уи илакҭа
дҭамԥшырц, иҿы ӡибнаҟа ирҳәны (А.Г.); Едлы-ҳаным хцәык ҳәа лыман
– саара ишьҭасуан (И.К.); Деиҩаҳаҳа, икәымжә аԥшьқәа кыдҳаны,
арахь – иаҳәа, анахь – итапанча (Б. Шь.); Саԥхьаҵәҟьа дахьтәоу
дааҟәымҵӡакәа ахырҟәысра даҿуп (П.Б.); Быжьрабыжьҵәантәи
иҵыҩуашәа иқәыҩуеит, иқьуа ашьхақәа ирныҩуеит итҟәаны ирго
аԥсҳа Пту ибжьы (А.Г.); Дабацахуаз, дзыхынҳәуамызт, Ишьҭахь,
иаԥхьа зегь еиԥшын (И.К.); Алмҩанык абнараса еизуҳәҳәартә
икажьын (А.Г.); Сан лоунытә даақәыԥсычҳаит (Б. Шь.); Занааҭс
ирымаз ныҟәаран, нхыҵи-аахыҵи ирыбжьан (И.К.); Сыварахь,
сышьҭахь, наҟ сладахьы, рыбжьы еиндырҩит ашьхақәа зегьы (Б.
Шь.); Арԥар шьахәцәа ҽырбацәа, ааигәа-хара ныҟәацәа (И.К.).
Аамҭатә цынгылақәа
Аамҭатә цынгылақәа арҿиара анымҩаԥысуа аамҭа аадырԥшуеит. Урҭ рхыԥхьаӡара даара ирацәоуп, ишьақәгылоуп иеиуеиԥшым ацынгылатә шьаҭақәеи, ацынгылатә, ахьыӡцынхәратә,
ахьыӡтә, аҟаҵарабатә шьаҭақәа аамҭатә ҵакы змоу ашьҭынгылақәа,
ахәҭаҷқәа рыцҵарала. Аамҭатә цынгылақәа хзырҿиаауа
асуффиксқәа акырӡа ирацәоуп, апрефиксқәа раасҭа.
Асуффиксқәа рахьтә еиҳарак иаҳԥылоит:
–наҵы: шьыжьнаҵы, иахьанаҵы;
–зы: уажәазы, иахьазы;
–нӡа: иахьанӡа, уаҵәынӡа, уажәраанӡа;
–(р)нахыс: иахьарнахыс, уаҵәырнахыс;
–ҵәҟьа: абыржәыҵәҟьа, уажәыҵәҟьа;
–ла, нла: аамҭала, ҵыхла, ҽынла;
–ӡа: раԥхьаӡа, ажәытәӡа:
–н: усҟан, чан, аԥхьан, аӡын, ҽааны, шьхацан;
–шьҭахь: лаҵаншьҭахь, ҭагаланшьҭахь;
–кьа: цәыкьа, аабыкьа, анкьа;
–гьы: иахьагьы, уаҵәгьы;
–натә: шьыжьнатә, уажәнатә;
–нтәарак: иацынтәарак, иахантәарак уб. иҵ.
Ацынгылақәа рышьаҭақәа рҿы иаҳԥыло апрефиксқәа иаҳа
имаҷуп:
–ес: есымша, есышьыжь, еснагь;
–ал: алӡынрак, алԥхынрак;
–аԥы: аԥыжәац, аԥыхьа;
–иа: иахьа, иаха, иацы;
–уа: уаха, уаҵәы, уаҵәашьҭахь;
–и+ уа+ на: иуанашьҭахь.
196 197
Аҿырԥштәқәа:
Шьыжь игылаз иҽан ҽаб аҵеикит (ажәаԥҟа); Ашарԥазы уеизгьы
ԥыҭк дыцәеит (А.Г.); Амра лашо жәхьан еиԥш иҩеихьан (Б. Шь.);
Баша абжьааԥны еиԥш имеизеит иахьа ара иеизаз (А. Г.); Алҩагьы
ҩеиуеит иахьагьы, уаҵәгьы, ахааназгьы… (А.Г.); Анкьа зны иҟан
уаа нырҳарақәак, урҭ ирышьҭан Нарҭаа дуқәа ҳәа («Н.С.»); Маи
акы уаҵәы акәны, ахәылбыҽха ҳара ҳҿы дааит Набжьоу (Ӡ.Д.);
Урҭ цқьа ҳрылацәажәап уаҵәуха, уажәы асасцәа ргәы умырҿыӷьын
(М. Лак.); Лаҵан иумҳәаз, ҭагалан иузҳәом (ажәаԥҟа); Али-ԥси
рыбжьара данхьаԥш, асы илажьыз дибеит, иаразнакгьы идырт
иҟалаз, дызусҭазгьы (А.Г.); Аурычра асакьаҳәымҭаҵәҟьа зны аказы иара иҿы дныдгылт (А. Г.); Иахьа уажәраанӡа шаҭарала мацара
акәын аԥсҭазаара шеибаркыз (А.Г.); Уи еснагь лыԥсы лхаҳан дыҟан
(А.Г.); Есааира иаҿуп аԥсҭазаара аиӷьхара (С. №.); Дук мырҵыкәа
ақалақь иналҵит (Б. Шь.); Дырҩегьых атәым бызшәа нарҭыҩит
абнеи ашәчи иргахьаз ажәытә нцәаиҳәарҭақәа (А.Г.); Иара аҷкәын
макьана дыбнеикушәа ауп ихы шымҩаԥиго (А.Г.); Илгәалашәеит
аԥхьан зны ҽамыршьыгьалашәа илеиҳәаз ажәа (И. П.); Нас усҟан
иҟоуҵаша уасымҳәахьеи, иугәалашәома! (Б. Шь.); Ихаакәакәараӡа
сгәы инықәыҩуеит «Шьышь нани», ишаҳәшаҳәуа иаасгәыдыԥхалоит
раԥхьаӡа исхысыз амрахәага (Б. Шь.); Убри ахәылԥаз аҟара илҭахны,
илнаалан, дманшәалан аҽы дақәымтәацызт (А.Г.); Заҟа хаҵареи
гәамчи рныԥшуазеи ҳжәытә ажәақәа! Уи азыҳәаноуп урҭ ахаангьы ԥсра зрықәым (Б. Шь.); Ҽаангьы-цахәгьы игәырӷьалаша зхатә
џьабаала инхауа (Б. Шь.); Акыраамҭа ицон, лаԥш-ҿаԥшы акы убо
иҟамызт (А.Г.); – Шәара зегьы ахаангьы сара сеиҳа жәдыруашәа
шәхы шәыԥхьаӡоит, аха саргьы акы здыруеит, – лҳәеит гәоу-гәоу
Иалса (А.Г.); Есыуаха улацәа анаахыуҩо, сааины уаԥхьа саагылалоит (А.Г.); Убриаҟара дыкҿан, аха наӡаӡа аҭоубыҭ дыхнаҩаанӡа
лыччаԥшь лқьышә иқәхан ишыҟаз инхеит…(А.Г.); Уи ҿарҳасымҭак
акәын иҟаз (А.Г.); Аха уи еимгеимцарак ауп, уаҳа изынхаӡом,
аԥсҭазаара еразнак ихнаҩоит (А.Г.); Аҽны хацәа зхылаҳәоу
аӡәгьы аҩны дыҟамызт (Б. Шь.); Ашәаҳәара иаҿыз апатефон ахы
аақәылхызшәа, абырсааҭкгьы дааҟәыҵит (П.Б.); Иаԥыжәац аҩны
сыштәаз, аккаҳәа аҭел абжьы аагеит (П.Б.); Жәытәнатә аахыс
хкы-хкыла агәаҟрақәа ҵҩа рымаӡам ҳа ҳзыниақәаз (Б. Шь.); Аҽны
шьыбжьон аҩы дашьны дыҟан (А.Г.); Уажәраанӡа зҳарҭа-сырҭа
ыҟамыз игәы аисыбжь ааиаҳаит (А. Г.); Амра цәышьҭын иҩеихьан,
аҽы сзышәкәадыр ҳәа анрыдылҵах (А. Г.); Шьхацан дықәын ашьхара,
шьхыҵын даван агара (Б. Шь.).
Ацынгыла -зны-и иара злоу ашьаҭақәеи цқьа иеилкаам аамҭатә
ҵакы иаҳа ирныԥшуеит:
Ааигәа зны снықәгылт Қәмарча, Ахьхьаҳәа аӡиас ццакуан (Б.
Шь.); Абарҵа иааҵаххыз ан, азныказы даабжьажьашәа луит, аха нас
ашьшьыҳәа лышьҭахьҟьа даанаскьеит (П.Б.); Мзалеи зны-зынла аԥхыӡ
далоушәа дҭыууа дшыҟазгьы, абри иҟарҵаз… иара ҿыцбарах ибаны
дахәаԥшуан (А.Г.); Уи аҳҭынрахьы цхыраара иаауаз зегьы рышьҭахь
дкылыуаа зныкыршәа даакылсуан (А.Г.); Исыхьыз аахьмыӡӷысшьан,
сҟама шьҭԥаа, арҵәаа-арҵәааҳәа сыҳәҳәаны, саӷа снеигәыдлахт,
зны ганха, зны хакәла сыкшоит, зныхгьы сҟама сымҟәыҵҟьан,
еиҭанкаҳауеит (Б. Шь.); Сара ихасҵоит знымзарзны ауаа рыхшыҩ
ҭамшәар шзыҟамлауа, – лҳәеит Саида (И.П.); Анкьа зны иҟан уаа
нырҳарақәак, урҭ ирышьҭан Нарҭаа дуқәа ҳәа («Н.С.»).
Хыхь иаагоу аҿырԥштәқәа ишаҳдырбо ала, шьаҭак аҩбатәрала,
ма иеиԥшым ашьаҭақәа еицыланы ирацәаны иаҳԥылоит аамҭа
аазырԥшуа ацынгылақәа: зны-зынла, уажәы-уажәы, анкьа зны,
иахьа уажәраанӡа, ҽаангьы-цахәгьы, дук мырҵыкәа, акыраамҭа
уб. иҵ.
Уажәы-уашьҭан дхынҳәып ҟаиҵеит, аха уаҳа умԥсит (Н.Ҳ.);
Уажәы-уажәы нефк ада зламыз, зхагәҭа аихатәы џьар жьакца
алыҳәҳәоз…анцәа иҳәарҭахь иԥшуан (А.Г.).
Амзызтә цынгылақәа
Амзызтә цынгылақәа иаадырԥшуеит арҿиара мзызс иамоу,
изыхҟьо. Урҭ хыԥхьаӡарала ирацәам. Иеиуеиԥшым ажәаҳәахәҭақәа рҟынтә асуффиксқәа -ла, -шақә,-хақә рыцырхырааны,
насгьы ажәақәа цас, цасҳәа рыла ишьақәгылоит.
198 199
Сара схаҭагьы аҵас бааԥсқәа срықәӡырц егьаасыгымхеит гаӡарала
иахьхасҵаз азы (И. П.); Арра дцеит гәаԥхарала (Б. Шь.); Цәгьашақә
иҟыруан алаҳәа еиқәаҵәақәа (С. №.); Гәашьа гәҿыӷьшақә ахьча
дишьҭамызт («Н.С.»); Марыҭхәа длеиҩеиуеит, дԥышәырччоит цас
(Б. Шь.); Лара илхарам, мчымхарала дзықәшәаз усуп (И. П.); Цасҳәа
игәырӷьарартәит абри амш аҽны (Аԥс.жәл.рл.); Абра ус дахьгылаз,
аушәақә абас-абасҳәа аӡәы иҳәазҭгьы, иара уа дахьыҟаз иаҳауан (А.
Г.); Аха уи иалылхит… иара ус наԥшыхақә илбахьаз дырҩыкгьы дахьлымамыз… иҵарадаз ҳара ҳқыҭа (Б. Шь.); Сыблақәа ҭыхуп, слашәуп,
аха издыруеит, сыҷкәын гәаӷшақә дшьуп (Б. Шь.); Иара датәнатәны
дамоуп, ауаа наԥшыхақәгьы ари рымбо иҟоума? (А. Г.).
Ашәага-загатә цынгылақәа
Ашәага-загатә цынгылақәа арҿиара шаҟа амчхара аманы имҩаԥысуа аадырԥшуеит: бааԥсыла, мыцхәы иџьбараны,
ихырҟьацәаны, иаҩцаны, абриаҟара, уиаҟара, хысымҭак аҟара,
арсҟаамҭа, убасҟак, зынӡаск, аарлаҳәа, ергьҳәа, иҿыцҳҳараӡа,
иҟәандашьшьыраӡа уб. иҵ.
Иагараан агәашә аартны, амӡырха сынҭаларгьы, амзаҿа еиԥш,
иҿыцыҳҳараӡа иаасԥхахалоит схәыҷра (Б. Шь.); Убри ахәылԥаз
аҟара илҭахны, илнаалан, дманшәалан аҽы дақәымтәацызт, аԥҳәыс
лкәадыр дантәаламкәа ус аҳауа даласоушәа акәын лхы шылбоз (А. Г.);
Ачымазаҩ знык аҟарагьы ихы нхыриааны еилаӷӷаа итәаз аҷаԥшьацәа
даарылаԥшит (Б. Шь.); Ақәа кыдхаҽа илеиуан (Б. Шь.); Абас, хәылԥазык, ҳҭаацәа даарылатәаны ҳгәыла ииҳәаз ажәабжь планы
ҳқыҭауаа инарылалт, дара акраамҭаӡагьы ирҳәон, еиҭарҳәон,
ирхашҭуамызт (Б. Шь.); Ауардынгьы, зымч каԥсаӡаз ҭаҳмадак
иеиԥш, аарлаҳәа игәагәон (Б. Шь.); Мац дааҭрысит, асеиԥш цәгьацәыԥхамшьарыла
ацәажәара аниаҳа…(А.Г.); Меигӡарахда илықәыз
лыхцәы зардагь шьқьыры-шьқьыруа аиарҭа иласуан (А. Г.); Изҭамлаӡеит
аӡы, убриаҟара ицан (Б. Шь.); Сасрыҟәа дины даакашәеижьҭеи,
абриаҟара ихы игәы ақәмаҷны дыхнымҳәыцызт аҩныҟа («Н.С.»).
Иҟоуп ашәага-загатәқәа ирыҵаркуа, аха аҵакы нықәырԥшшәа,
иеилкаамкәа иаазырԥшуа ацынгылақәа:
Уи аҳҭынрахьы цхыраара иаауаз зегьы рышьҭахь дкылыууаа
зныкыршәа даакылсуан (А.Г.); Зныкыршәа Бадра дрыцҳаишьан,
изынхаз имчқәа ааизыркәкәаны ибжьы иргеит (А..Г.); Ус, дукгьы
мырҵыкәа, Наҳар иҩнытә ахәаҩҳәа ахысыбжь геит, еиҭагеит (А.Г.);
Арахь иҿы рҳәны ԥыҭрак дгылан (А.Г.); Ариабжьарак хәамткарс
иҟоу зегьы…аҳауа иалан (А.Г.); Баша абжьааԥны еиԥш имеизеит иахьа ара еизаз (А.Г.); Уи ааигәамызт, такә набжьан, шәақь иазнамго
ихаран (И.К.); Амра даара акыр иҭагьалахьан (И.П.); Митәыкгьы
ҵуам, митәыкгьы бжьымсыц, Са сыхьчан,сыхьчан сара (И. К.).
Ацынгылатә шьҭынгылақәа
Ацынгылақәа рахь ииасуа арлахәырақәеи асуффикс -ӡа зцыло
ахаҭашьатә ҟазшьарбақәеи «Д» ариад иатәу ахаҿытә ԥынгылақәа
рыцлоит: икашьшьы, иқәҳа, дышьҭхысаа, иҭаҳәҳәа, дықәс-дыԥа,
дцырцыруа, ихааӡа, ипашәпашәӡа, дгәырӷьаҵәа, деиқә-ҟаца уб. иҵ.
Асеиԥш иҟоу ацынгылақәа «Д» ариад иатәу ахаҿытә ԥынгылақәа
зрыцло – урҭ аҟаҵарбатә форма – арлахәыра аҷыдара рзынхеит азоуп.
Усҟан хаҵак ажәылаха риҭомызт, арҵәаа дыҳәҳәаны, дықәгьежьны дхысуан (Б. Шь.); Ахаҳә еиԥш ихьшәашәа-хьшәашәаӡа иҟан Мсоусҭ
иажәақәа (А.Г.); Бадра ихалазаҵәык, аҽазнык илакьысра изымгәаӷьуа,
ауеимадаҳәа дҵәыуа дшихатәаз, иаргьы дрыхьӡеит (А.Г.); Абасҵәҟьа
сыг-сҿа мырҳәаӡакәа сынҭаҳәахаа сагарцу… – ааигәахәт уи (А.Г.);
Ииҳәо шәаҳауеит уара, дышгылоу жәбоит дӡахәӡа…(А.Г.); Аԥаҵа
гәымжьаҵә дҟәазгаӡа даанхеит (И.П.); Дәын иҭбааӡа, агаҿанӡа
наԥшырҭан иккаӡа (Б. Шь.).
Хыхь зыӡбахә ҳәоу арлахәырақәеи асуффикс -ӡа зцыло аҟазшьарбақәеи
ацынгылақәа рфункциа анаархәо, «Д» ариад иатәу
ахаҿырбагақәа рыцлозар, «Л» ариад иатәу ахаҿырбагақәа рыцлоит ашьҭынгылатә функциа шьҭызхуа ацынгылақәа – ацынгылатә
шьҭынгылақәа. Ишдыру еиԥш, адхаларатә ҵакы змоу «Л» ариад
иатәу ахаҿырбагақәа ашьҭынгылақәа реиҳарак ирыцлоит: ҳара
ҳаҟны, ашкол аҟны, абнаҿы, ашьха ашьапаҿы, аҭаацәа рышҟа,
агәылацәа рыҟнытә уб. иҵ.
Аҭҳарцәҳәа иааигәалашәеит иареи лареи афасарақәа рҿы
ианеиқәшәоз аамҭа (И.П.); Сыԥсуазар абри адәҳәыԥш аҟны, абри аҵла
амҵан сжы, нарцәы снеип ҳәа угәахәуазар (Д. Гә.); Сҿырпын абжьы
уасарҳәыган Урҭ рзы иҟалап, Аҭыԥ аҿы шьыжьӡа сгылан, Ахшца
сырхиалап (Б. Шь.).
«Л» ариад иатәу ахаҿырбагақәа рыцлоит еиҳарак аҭыԥтәи ахырхарҭатәи цынгылақәа, урҭ ашьҭынгылақәа рфункциа анаархәо. Урҭ
рҿы ахаҿырбагақәа рыҟазаара ашьҭынгылақәа ирҷыдаҟазшьоуп,
дара ирхылҵшьҭроуп.
Иаԥхьа-ишьҭахь икәырша, Кәаша-кәаша-ҽыркәаша: Руак ҵәҩанҵәыҟа иҵԥауан, Егьи иеихда иҵкәыруан, Нас ишьҭахьҟа ииаҟьон… (Б.
Шь.); Ари…злымҳа аҟынӡа инаҩыз изгьы омашәа иҟан (А.Г.); Ҭемыр
Аҳмаҭ дишьыр, еиба-кәеибаха иаанхо Зина ишиҭаху инапаҿы дааигашт (И.П.); Уи анырцә иӷар-ԥшараӡа ирбоз алҩақәа инарылгаӡан…
иубон алҩа (А.Г.); Дабацахуаз, дзыхынҳәуамызт, Ишьҭахь, иаԥхьа
зегь еиԥшын (И.К.); Лаб ажьи Патыхә усгьы длызхьаԥшуамызт Лаџ
дахьиццаз азы, иԥышҵара дықәижьломызт (Ӡ.Д.); Ашҭа аԥхьа ахә
дышьҭан (Б. Шь.); Ашҭа аҵыхәан ҽуаҩык даауеит (Аԥ.жәл.рп.); Уи
злахыбыз сгәалашәом, аха иара адәахьгьы аҩнуҵҟагьы аҵыргәақәа
аман, ахарԥа иаркны. Анаҩс ахәаршқәа ирфахьаз ахәбылқәа ахьеихагылаз ашьаҟақәа рыҵарсын…(Ӡ.Д.); Ақыҭа акәша-мыкәша зегьы алҩа хатәаланы иҟан. Иааикәыршан аԥсабара игәыҟаҵаган
ибауан. Амхахьынтәи дааԥса-дкара, Ҭынч иҩныҟа дцон Шьаруан
(Б. Шь.); Сыуацәа зегь раԥхьа дгылоуп – убас дысҭахуп! (М. Лак.);
Аҩӡы Маџьыҭ иашҭа дҭагыланы данынаԥш, ибеит иааигәара
имҩасуаз аҽцәа (М.Лак.); Ирласны аҭаца дааиқәыршәаны, сааҭқәак
рышьҭахь аҭацаагацәа дрыманы…рыҽқәа ирысны рҿынархеит
(М.Лак.); Сыварахь, сышьҭахь, наҟ сладахьы, рыбжьы еиндырҩуеит
зегьы (Б. Шь.); Сара бзиарак уи иахьтә сауақәгәыӷуаз, аха усҟан сара
сахьтәгьы дақәымгәыӷӡааит бзиарак (Д. Гә.); Нас ҳаԥыхьа даазгар даанахәару ҳәагьы дналызҵааит Алиас (Д. Гә.); Шьыжьы инаркны
шьыбжьаанӡа урҭ ҽыҳәҵәыла еисуан (Ахьыр.); Сасрыҟәа дхынҳәит
иҩныҟа дгәырӷьаҵәа (Ахьыр.); Иаанхаз еихеит рышьҭахьҟа (М. Лак.).
АҞАҴАРБА
Астатикатә ҟаҵарбақәеи адинамикатә ҟаҵарбақәеи
Аҟаҵарбатә ажәаформақәа ишьақәдыргылоит ҩ-системак –
астатикатә ҟаҵарбақәа рсистемеи адинамикатә ҟаҵарбақәа рсистемеи. Абарҭ асистемақәа еиҿагылоит ҵакыла, грамматикала,
ажәахырҿиаарала, шьаҭала.1
Астатикатә ҟаҵарбақәа рсистема еиднакылоит иԥсыҽны имҩаԥысуа апроцесс аазырԥшуа аҟаҵарбақәа. Урҭ зеиԥш грамматикатә
ҵакыс ирымоуп аҟазаара, аҭагылазаара: сыҟоуп, исымоуп, стәоуп,
сыцәоуп, сгылоуп, дышьҭоуп, иҿоуп.
Адинамикатә ҟаҵарбақәа рсистема еиднакылоит активла имҩаԥысуа
апроцесс аазырԥшуа аҟаҵарбақәа. Урҭ зеиԥш грамматикатә
ҵакыс ирымоуп арҿиара, аҟаҵара: илбоит, илгоит, дцоит,
ирҳәоит, дгылоит, дышьҭалоит.
Астатикатә ҟаҵарбақәеи адинамикатә ҟаҵарбақәеи еиҿагылоит
грамматикалагьы: адинамикатә ҟаҵарбақәа астатикатә ҟаҵарбақәа
раасҭа акыр ибеиоуп аграмматикатә категориақәеи ажәаформақәеи
рыла.
Адинамикатә ҟаҵарбақәа рсистема еиднакылоит иеиҭаҵуеи
иеиҭамҵуеи аҟаҵарбақәа, астатикатә ҟаҵарбақәа рсистема –
иеиҭамҵуа аҟаҵарбақәа мацара.
Астатикатә ҟаҵарбақәа ҩ-хаҿырбагак иреиҳаны ишьҭырхӡом,
адинамикатә ҟаҵарбақәа ԥшь-хаҿырбагак рҟынӡа ишьҭырхыр
рылшоит. Адинамикатә ҟаҵарбақәа раамҭатә, раркьынаатә система акырӡа ибеиоуп ажәаформақәа рыла, астатикатә ҟаҵарбақәа
раамҭатә, раркьынаатә система аасҭа.
1 К.В.Ломтатидзе. Статические и динамические глаголы в абхазском языке
(По данным абхазско-абазинских диалектов). «Иберийско-кавказское языкознание». т. VI. Тбилиси,1954.
202 203
Астатикатә ҟаҵарбақәа амасдартә форма шьҭырхӡом, адинамикатә
ҟаҵарбахьы ииамгакәа. Усҟан урҭ рышьаҭа иацлоит
асуффикс -заа-, убри ашьҭахь – амасдартә суффикс -ра: аҟазаа-ра,
акәзаа-ра, ашьҭазаа-ра.
Ажәахырҿиаара аганахьала астатикатә ҟаҵарбақәеи адинамикатә ҟаҵарбақәеи ирымоуп иаарту асистема: уи есааира
ихарҭәаахоит аҟаҵарбатә лексема ҿыцқәа рыла. Аха ажәахырҿиаараҿгьы адинамикатә ҟаҵарбақәа рылшарақәа иаҳа иҭбаауп,
астатикатә ҟаҵарбақәа раасҭа (шәахә. аҟәша «Аҟаҵарба ажәахырҿиара»).
Астатикатә ҟаҵарбақәеи адинамикатә ҟаҵарбақәеи реиԥшымзаара еиҳарак рышьаҭақәа ирныԥшуеит.
Астатикатә ҟаҵарбақәеи адинамикатә ҟаҵарбақәеи рышьаҭақәа
реиҿартәышьа зеиԥшроу азгәаҭаны ишахоит ҩбаны: имариоу ашьаҭа, иеилоу ашьаҭа ҳәа. Имариоу ашьаҭа шьақәгылоуп
шьагәыҭтә морфемак ала: астатикатә ҟаҵарбақәа: и-ҟо-уп, и-лымо-уп, ир-к-уп, иа-г-уп, адинамикатә ҟаҵарбақәа: ир-га-п, ирҳәа-п, д-ца-п, да-сы-п. Имариоу аилазаашьа змоу аҟаҵарбақәа
рҿы ашьаҭеи ашьагәыҭи еиқәшәоит. Иеилоу ашьаҭа шьақәгылоуп
акы инареиҳаны аморфемақәа рыла: ашьагәыҭқәа ҩба ма ҩба
инареиҳаны аморфемақәа рыла, мамзаргьы ашьагәыҭтә морфемеи
ажәахырҿиааратә морфемақәеи рыла: астатикатә ҟаҵарбақәа: дықә-гыло-уп, да-ва-тәо-уп; адинамикатә ҟаҵарбақәа: иаҵа-ԥыр-жәеит, ис-цәы-уадаҩ-хе-ит, д-хьаа-з-го-ит, д-шәа-ҳәо-ит, да-тәеибо-м, анап-ҟьара, агәҭа-сра.
Урҭ рыбжьара иҟоуп аԥхьатәиқәеи ашьҭахьтәиқәеи аҟаҵарбақәа.
Аԥхьатәиқәа – урҭ жәытәнатә аахыс ахархәара змоу ҟаҵарбақәоуп,
рышьаҭақәагьы еиҿартәышьала имариоуп. Ашьҭахьтәиқәа –
урҭ ашьҭахь ишьақәгылаз ҟаларақәоуп, рышьаҭақәагьы еилоуп, ихырҿиаау шьаҭақәоуп. урҭ ирымоуп изхырҿиаау ахәҭеи
излахырҿиаау амаҭәахәи.
Астатикатә ҟаҵарбақәа
Аԥхьатәи астатикатә ҟаҵарбақәа хыԥхьаӡарала ирацәаӡам.
Убарҭ иреиуоуп: сыҟоуп, соуп, саҿуп, исҭахуп, исымоуп, исыгуп, исыцуп, истәуп.
Иԥхьатәиқәаны иԥхьаӡазар ҟалоит иеицырзеиԥшу ашьаҭақәа
змоу астатикатәи адинамикатәи ҟаҵарбақәагьы. Абас иҟоу
аҟаҵарбақәа астатикатә форма анрымоу, истатикатәқәоуп, ҵакылагьы аҟазаара аадырԥшуеит, адинамикатә форма анрымоу,
идинамикатәқәоуп, арҿиара аадырԥшуеит.
ашьаҭа астатикатә ҟаҵарба адинамикатә ҟаҵарба
гыла дгылоуп дгылоит
тәа дтәоуп дтәоит
цәа дыцәоуп дыцәоит
к иакуп иркуеит
ԥш дыԥшуп дыԥшуеит
ҭә иҭәуп иҭәуеит
ԥха иԥхоуп иԥхоит
аат // аарт иаатуп // иаартуп иаатуеит// иаалыртуеит
ԥсаа иԥсаауп иԥсаауеит
ч ичуп ичуеит
Астатикатә ҟаҵарбақәа шьаҭас ироур ҟалоит иахьагьы аҭыԥтә
ҵакы змоу алокалтә ԥынгыла-шьаҭақәа: ла – далоуп, ҭа – дҭоуп,
қә – илықәуп, д – иадуп, ҵа – иаҵоуп, ва – давоуп, ха – илхоуп, шьҭа
– ишьҭоуп, гҿа – игҿоуп. Аха иазгәаҭатәуп, алокалтә ԥынгылашьаҭақәа рыҟнытә ихырҿиаау астатикатә ҟаҵарбақәа рхыԥхьаӡара
шыԥку, избанзар астатикатә ҟаҵарбақәа ҳазымҭо апревербқәа
рацәоуп, иаҳҳәап: ка – акаҳара, акажьра, дәы – адәықәлара, ԥхьа –
аԥхьаршәра, ԥсаа – аԥсаара, хаҵ – ахаҵгылара.
Иеиҭаҵуа адинамикатә ҟаҵарбақәа ишьҭырхыр рылшоит
астатикатә форма. Усҟан урҭ рышьаҭақәа рҽырԥсахӡом, реилазаашьа шыҟоу иаанхоит. Аха рморфологиатә структура аҽаԥсахуеит:
ҩ-хаҿык змоу аҟаҵарба ҟалоит хаҿыкны, х-хаҿык змоу аҟаҵарба
– ҩ-хаҿыкны, ибыжьшәоит асубиект рбага, астатикатә формаҿы
204 205
субиект рбаганы иҟалоит иԥиоу аобиект рбага, еиҭаҵуа аҟаҵарба
ҟалоит иеиҭамҵуа ҟаҵарбаны: и-ҟас-ҵоит  и-ҟаҵоуп, и-лы-с-ҭоит
и-лы-ҭоуп, и-з-гоит  и-гоуп, ды-з-боит  д-боуп, и-шьҭы-схуеит  и-шьҭыхуп, и-л-жә-уеит  и-жәуп.
Иазгәаҭатәуп, арҟаҵаратә аффикс -р злоу еиҭаҵуа аҟаҵарбақәа
рышьаҭақәа астатикатә форма шьҭызхуа рхыԥхьаӡара шмаҷу (иҟам
ажәаформақәа илырбоуп,илыржәуп), аха урҭ ирылаԥхьаӡатәым
арҟаҵаратә ҵакы иԥсыҽны иаазырԥшуа аҟаҵарбақәа и-р-куп, и-рҽуп, и-р-чуп реиԥш иҟоу (иаҿшә.: исыркуеит, исырҽуеит, исырчуеит).
Астатикатә ҟаҵарбақәа иаадырԥшуеит пассивла имҩаԥысуа
апроцесс – аҟазаара, аҭагылазаара. Уи ирзеиԥшу инварианттә ҵакуп. Аха астатикатә ҟаҵарбақәа рышьаҭақәа злаарԥшу ирҿырԥшны, дасу ишьҭырхуеит ахатә ҵакы ҷыда. Убас, ахаҭатә статикатә
ҟаҵарбақәа иаадырԥшуеит аҟазаара, аҭагылазаара, амазаара, уҳәа
убас иҵ.
Са сыздыруа сҩызцәа сымоуп (И. К.); Ажәлар рыԥсҭазаа-раҿы
иҟоуп мышқәак, Ирхашҭраны иалшом урҭ алушәак (Б.Шь.);
Сишь, ҽеила исаҳарц сҭахуп! (Б.Шь.); Са саԥсуоуп, салмасуп, Сара
сақәтәоуп саб иҽыз (Гь.Гә.); Сара саҵкыс еиӷьу хаҵа дыҟам («Н. С..»).
Алокалтә ԥынгыла-шьаҭақәа шьаҭас ишьҭызхыз астатикатә
ажәаформақәа иаадырԥшуеит иалкаау ҭыԥк иадҳәалоу аҟазаара,
аҭагылазаара.
Есымшааира ашьха скыдуп (Б.Шь.) Мзауҷ аԥшаацәа дрылан,
Археи-ҿаҩеи дрыбжьан (И. К.); Ӡыжь дуӡӡак, ԥаҩ дук иахьыҵатәаз,
Ӡыӡлан ԥшӡак аҵанӡа дҭан (Л. Л.); Амҩа бықәуп, амҩа, барбааӡоит
ақәа (Б. Шь.); Уара абас ԥсыуа ччиак сишьҭан, ихырхарҭа убозар?
(«Н. С.»). Сымҩа хируп, сымҩа иашоуп, сҩызцәа шәеиԥш саргьы,
сыиаҵәа кыдуп, сымра шашоуп, сшәыцуп есқьынгьы (А.Џь.); Нарҭаа
аишьцәа Қәын дуаҩы мышны дҳалоуп ҳәа дрыԥхьаӡон («Н. С.»).
Иеиҭаҵуа адинамикатә ҟаҵарбақәа рышьаҭақәа шьаҭас
ишьҭызхыз астатикатә ажәаформақәа иаадырԥшуеит арҿиара
алҵшәа, аҟазаара.
Уахь сызцозар – са сеибыҭоуп, Зегь иреиӷьу абџьар сыҭоуп
(Б.Шь.). Иӷьазӷьазуа аԥсуа ҟама Аӷа ибаҩ иалахуп. Изкыз мамзар
баша иҟьама, аиааира усаҿ иалахәуп! (И.).) Уаҵәтәи амшаз ҩаԥхьа
абзиа сазыԥшуп. Аха ибдыруаз – бансыдгылам аҽны сшьуп (И.).). Адгьыл ҳаскьын какаҷла иқәҵоуп (И.К.); Ашьха уаҩ уиҭаар, иҩны ашә
узартуп(№. Џь.); Аеҵәақәа еилаарцыруеит, Ирацәоуп, Икәеицеиуа
Илацәҟәуа, Ажәҩан иаҿаԥсоуп (№. Џь).
Азҳәа афункциа назыгӡо ахьыӡқәа ишьҭырхуеит астатикатә
ҟаҵарбақәа ражәаформақәа. Астатикатә ҟаҵарабақәа реиԥш, урҭ
ирыцлоит ахаҿытә ԥынгылақәа, аамҭатә, аркьынаатә, амапкратә,
азҵааратә рбагақәа: ауаҩы – д-уаҩ-уп, д-уаҩы-м, д-уаҩу-ма, дуаҩы-заап, дуаҩы-зар, д-уаҩы-зҭгьы, д-уаҩы-зарц, дуа-ҩын-даз, дуаҩы-заарын, дуаҩы-зшәа; дсашьо-уп, д-сашьа-ндаз, дсашьа-зар, дсашьаз-шәа, дсашьаз-ҭгьы.
Ахьыӡқәа ишьҭырхыр ҟалоит иара убас алахәыреи аҭагылазаашьатә ҟаҵарбақәеи ражәаформақәа: иуаҩыз, даныуаҩыз, дшыуаҩыз, дахьыуаҩыз, данбауаҩыз.
Ахьыӡҟақәа, егьырҭ ахьыӡқәа иреиԥшымкәа, астатикатә формаҿы
ишьҭырхыр ҟалоит асубиект рбага ахаҭыԥан адхаларатә рбага: сыҩнуп, сыдгьылуп, быҵкуп, ухылԥоуп, шәнапуп, напуп.
Иҟоуп ахьыӡҟақәа астатикатә формаҿы ахаҿытә ԥынгылақәа
ҩба шьҭызхуа, аха усҟан аҩбатәи ахаҿытә ԥынгыла адхаларатә
функциа аманы иҟалоит: ды-с-ԥоуп, д-са-шьоуп, д-сы-маҳәуп, д-бацалоуп, с-р-еиуоуп, ды-с-ҩызоуп, д-сы-қәлоуп.
Ахьыӡқәа азҳәа афункциаҿы иаадырԥшуеит ауаҩытәыҩсеи
амаҭәарқәеи рыҟазаара, урҭ рсоциалтә, рфизикатә, рԥсихикатә ҭагылазаашьа, ирымоу азанааҭ, рҟазшьақәа уҳәа убас иҵ.
Атәым уаа рзы дгәыбылҩуп, Иашьцәа рзы дыцәгьаҳәаҩуп, Аԥара
азыҳәан дцәаӷәаҩуп. Дургәыбзыӷыр дшәаҳәаҩуп, Иан дикәахшоуп
Назҳара (Д. Гә.) Илашьцан аҵых, Ишәшьын омашәа, Џьара заҵәык,
аганахь, Ажәҩан лашан (И. К.). Иуа Коӷониа иажәабжьқәа Еимдо
ирықәуп хреи-ҿаҩеи зегьы (Л. Кә.) Уа абри арԥыс дыцәоума? Игара
лас ҭынчума? Уа дыцәами, дыцәоуп…! (Б. Шь.). Ажәа амалқәа зегьы
ирмалуп, Зны иҳарамуп, зны иҳалалуп! Зны инасыԥуп, зны иаџьалуп, Зегь еизызго уи саркьалуп! ( Б.Шь.); Лара мыцхәы дыԥшӡаӡан,
лычаԥашьа митәӡан, ҟазшьала дхааӡан. Зегьы рыла дыссирны дшан
(И. К.); Дрыцҳауп,дгәаҟуп, дагьеиҭымуп Ԥсадгьыл змам ауаҩы…
Дахьнеилакгьы иара дтәымуп, Иԥхеишьауеит ихы (А.Џь.).
206 207
Азҳәа афункциа назыгӡо ахьыӡқәа астатикатә ҟаҵарбақәа
ирхыԥхьаӡалатәым, избан акәзар, дара жәарла зхала иҟоу жәартә
акқәаны абызшәа иалаӡам, убри аҟнытә урҭ ажәарқәа рыҟны статикатә ҟаҵарбақәаны иарбаӡам. Азҳәа апозициаҿы урҭ аҟаҵарбахьы
ииазго ажәахырҿиааратә маҭәахәы ҳәа акгьы рыцлаӡом. Урҭ ирыцло ахаҿытә, аамҭатә, аркьынаатә, азҵааратә, амапкратә рбагақәа
роуп. Урҭ грамматикатә ҟалароуп, ажәахырҿиааратә ҟаларам.
Насгьы иазгәаҭатәуп, дара ишьҭырымхуа аформақәагьы шыҟоу.
Хыхь ишаҳҳәаз еиԥш, астатикатә ҟаҵарбақәа ирымам амасдартә
форма. Аха уи аҵакы аанарԥшуеит асуффикс -заа абзоурала
адинамикатә ҟаҵарбахьы ииагоу ажәаформа: аҟазаара, амазаара,
алазаара, аҭазаара. Урҭ иеиԥшу ажәаформа иԥсабаратәым ахьыӡҟақәа рзы (ажәақәа аҩнызаара, аҵлазаара ахархәара рымам). Дара
имаҷны иаҳԥылоит алахәыратә формаҿы.
Апредикативтә хархәара зауз ахьыӡқәа ирыларҩашьатәым
аҳәоу аҿы ҷыдала иалкаау ажәақәа. Урҭ формала еиԥшуп, аха
хархәаралеи ҵакылеи еиԥшым. Апредикативтә хархәара зауз
ахьыӡқәа зҳәақәоуп, уи ада уаҳа хархәара рымаӡам: Абраатәи аҳауа
дара иҟаимаҭуп (Д. Гә.). Гәыҭбаа тәылоуп Сара стәыла (Д. Гә.).
Ажәҩан казказ – дунеи хыбгоуп, Амра каԥха – уи ааӡагоуп. Ашәҭ
какаҷқәа – игәыҟаҵагоуп, Ашьхеи мшыни игәеиҵыхгоуп (Д. Гә.).
Урҭ рхалагьы иҳәоуны иҟалар ауеит: Ӡынран. Ҭынчроуп… «Сныҟәоит
сара ԥшьаала, ԥшьаала… (И.).). Бнароуп. Ҩнуп. Ҵеиџьуп.
Ҷыдала иалкаау, иактуалны иҟалаз ажәа иара ахала аҳәоу азышьақәыргылаӡом,
хымԥада аҳәоу аҿы иҟазароуп уи иадҳәалоу ажәа:
сзыԥхьаз ажәеинраалоуп. Ари аҳәоу аҿы ажәаҳәаҩы иаҵшьны
иааирԥшуеит дзыԥхьаз шжәеинраалоу, даҽакы акәымкәа. Иалкаау, актуалтә ҵакы шьҭызхыз аҳәоу хәҭеи аҟаҵарба акәзаареи
реицҵашьа ҩ-хкыкны иҟоуп: 1. ажәеи аҟаҵарбеи еицылоит,
формакны иҟалоит: сзыԥхьаз шәҟәуп, 2. ажәеи аҟаҵарбеи дасу
ишьҭырхуеит рхатәы форма: актуалтә ҵакы зауз ажәа гылоит
азеиԥш ма адхаларатә формаҿы, аҟаҵарба – ахаҿытә формаҿы:
избо ҩнуп // иҩнуп – избо аҩны ауп, иааиуа ласбоуп // иааиуа аласба
ауп, сзыԥхьаз ажәеинраалоуп // сзыԥхьаз ажәеинраала ауп.
Адунеи аӡә иоуп иҭамӡо, Ауаа рзыҳәан – дара иҭбаауап (И.).)
Бзиабароуп (// абзиабара ауп) адунеи аҿы мрас иԥхо, Бареи сареи
наунагӡа ҳанзырхо (И.).); Абасшәоуп // абасшәа ауп ишыҟоу сара
сыгәгьы! (№. Џь.); Еиҳараӡак урҭ (ажәеинраалақәа) зызку аџьауси
аҵара ҵареи декларативла рзышәаҳәара ауп. (У. А.); Алакә шьаҭас,
гәыцәс иамоу амиф ауп (// мифоуп) (С.З.); Ихадоу акы акәны,
еилкаатәу маӡаны ҳҿаԥхьа ишьҭоу – иара исахьаркыратә дунеи
ауп (В. Аҵ.).
Аҭоурых аҟнытә. Астатикатә ҟаҵарбақәа рсистема анализ
алшара ҳнаҭоит иаҳҳәарц, ари асистема иахьагьы ишаныԥшуа
жәытәнатә аахыс изхысыз аҟаҵарба аҿиара амҩа. Ишдыру еиԥш,
раԥхьаӡа ахьӡи аҟаҵарбеи формала еиҿагылаӡомызт: ашьаҭа зны
ишьҭнахуан амаҭәартә ҵакы, даҽазных – арҿиаратә ҵакы, ишнеи-шнеиуаз, асемантика аԥсыҽхарала, урҭ рыбжьара иалагеит
аиҟәыҭхаратә процесс: амаҭәартә ҵакы зызкыз ашьаҭа иаиуа иалагеит ахьӡтә категориақәа аазырԥшуа аформантқәа, арҿиаратә
ҵакы зызкыз ашьаҭа – аҟаҵарбатә категориақәа аазырԥшуа аформантқәа. Ари аиҟәыҭхаратә процесс ахыҵхырҭа аамҭала даара
акрахыҵуазаргьы, иахьагьы уи апроцесс нагӡаны имҩаԥымсыцт.
Ари ус шакәу агәра ҳдыргоит афактқәа, иаагап ашьаҭа -ԥс, ганкахьала, иҟоуп ахьыӡҟа аԥсы, даҽаганкахьала – аҟаҵарбатә формақәа:
астатикатә: дыԥсуп, адинамикатә: дыԥсуеит; ахьыӡҟа аӷьыч,
аҟаҵарба: дӷьычуеит, ахьыӡҟа аԥха – аҟаҵарба иԥхоит, иԥхоуп;
ахьыӡҟа ацәа – аҟаҵарба дыцәоуп, дыцәоит.
Аамҭа цацыԥхьаӡа апроцессуалтә семантика змоу ажәақәа
рыҩнуҵҟа ицәырҵуа иалагеит аиҿагылара ҿыц; урҭ реиҿагылараҿы
ҵаҵӷәыс иҟалеит аҟаҵарбақәа иаадырԥшуа апроцесс аҟазшьа.
Гәыԥк аҿы формалеи ҵакылеи рҽеидыркыло иалагеит пассивла, иԥсыҽны имҩаԥысуа апроцесс аазырԥшуа аҟаҵарбақәа, даҽа
гәыԥк аҿы – активла имҩаԥысуа апроцесс аазырԥшуа аҟаҵарбақәа.
Ишьақәгылеит ҩ-системак – астатикатә ҟаҵарбақәа рсистема, адинамикатә ҟаҵарбақәа рсистема. Асистемақәа рыҩнуҵҟа
ицәырҵуа иалагеит аамҭатә еилкаара ныҟәызго ажәаформақәа.
Абарҭ асистемақәа иахьагьы, аамҭатә категориа шаадырԥшуагьы,
еиҿагылоуп апроцесс аҟазшьала.
208 209
Адинамикатә ҟаҵарбақәа
Аԥхьатәиқәа адинамикатә ҟаҵарбақәа рхыԥхьаӡара рацәаӡоуп.
Урҭ рышьаҭақәа ихырҿиаам, имариоу шьаҭақәоуп: а-х-ра, а-ӡ-ра,
а-хә-ра, а-с-ра, а-га-ра, а-ба-ра, а-фа-ра, а-ча-ра, а-бжьа-ра, а-ӡбара, а-ԥсах-ра, а-ԥс-ра, а-нха-ра, а-хшь-ра.
Ашьҭахьтәиқәа, ихырҿиаау ашьаҭақәа змоу аҟаҵарбақәа иаҳагьы
ирацәоуп. Урҭ рырацәара ажәахырҿиааратә хыкқәеи амыругақәеи рбеиара ирыбзороуп. Ажәахырҿиааратә мыругақәаны ахархәара ҭбаа роуеит: апрефиксқәа – арҟаҵаратә, аицыҟаҵаратә,
амхаҟаҵаратә; алокалтә ԥынгыла-шьаҭақәа, адеревантә превербқәа; асуффикс-шьагәыҭқәа, асуффиксқәа -тә, -ха. Имаҷым адинамикатә ҟаҵарбақәа, зышьаҭа ашьҭыбжьҿырԥшрала, асахьаҿырԥшрала, ашьагәыҭ еиҭаҳәарала, ашьагәыҭқәа реицҵарала,
ашьагәыҭқәеи ажәахырҿиааратә морфемақәеи реилаҵәарала иҟалаз (иаҳа инеиҵыхны аҟәша «Аҟаҵарба ажәахырҿиаара»).
Арҟаҵаратә ҟалара
р: абара: илбоит  а-р-бара: илсырбоит
ажәра: илжәуеит  а-р-жәра: илсыржәуеит
агара: илгоит  а-р-гара: илсыргоит
аҳәара: илҳәоит  а-р-ҳәара: илсырҳәоит
аҟаҵара: иҟасҵоит  арҟаҵара: ислырҟаҵоит
Аицыҟаҵаратә ҟалара
ц: ацара: сцоит  аццара: сиццоит
атәара: дтәоит  ацтәара: дицтәоит
агылара: дгылоит  ацгылара: дицгылоит
аҟаҵара: иҟасҵоит  ацҟаҵара: исыцҟалҵоит
ажәра: илжәуеит  ацжәра: илыцижәуеит
еи: асра: сисуеит  аисра: ҳаисуеит
аԥылара: диԥылеит  аиԥылара: иеиԥылеит
алхра: иалихит  аилыхра: иеилихуеит
ацәыӡра: илцәыӡуеит  аицәыӡра: иеицәыӡуеит
адтәалара: дидтәалеит  аидтәалара: иеидтәалоит
аиба// иба: абара: дибоит  аибабара: иеибабоит
аԥсахра: илыԥсахуеит  аибаԥсахра: иеибаԥсахуеит
артәара: дсыртәоит  аибартәара: иеибартәоит
аидҳәалара: иадиҳәалоит  адибаҳәалара:
иадибаҳәалоит
адгәалара: иадигәалоит  ад-иба-гәалара:
иа-д-иба-гәалоит
аиц: ахара: дихоит  аица-хара: и-еиц-лыхоит
аныҟәара: дныҟәоит  аиц-ныҟәара: иеицныҟәоит
аԥхьара: даԥхьоит  аицаԥхьара: и-еиц-аԥхьоит
абара: дызбоит  аиц-бара: деиц-ырбоит
атәара: итәоит  аицтәара: и-еиц-тәоит
Азыҟаҵаратә ҟаларақәа
ҽ: аҟаҵара: иҟалҵоит  а-ҽы-ҟаҵара: л-ҽыҟалҵоит
аҭара: иалҭоит  аҽаҭара: л-ҽ-алҭоит
акәабара: илкәабоит  а-ҽ-ыкәабара: л-ҽ-ы-лкәабоит
ашьра: илшьуеит  а-ҽ-шьра: л-ҽ-ылшьуеит
алажьра: иаласыжьуеит  а-ҽ-алажьра: с-ҽ-аласыжьуеит
з: ацара / азцара: сцоит /сизцоит
агара: илгоит  азгара: илзызгоит
аҟаҵара: иҟалҵоит  азыҟаҵара: илзыҟарҵоит
абара: илбоит  азбара: илзызбоит
аҳәара: илҳәоит  азҳәара: илзысҳәоит
цә: ацара: сцоит  ацәцара: сицәцоит
абара: илбоит  ацәбара: илцәызбоит
аҟаҵара: иҟасҵоит  ацәыҟаҵара: илцәыҟасҵоит
агара: илгоит  ацәгара: илцәызгоит
аӡра: иӡуеит  ацәыӡра: исцәыӡуеит
Амчымхаратә ҟалара
з.: ацара: сцоит  азымцара: сызцом
агара: илгоит  азымгара: илызгом
аҟаҵара: иҟалҵоит  азыҟамҵара: илзыҟаҵом
абара: илбоит  азымбара: илызбом
аԥара: дыԥоит  азымԥара: дзыԥом
210 211
Амхаҟаҵаратә ҟалара
амха: изгоит  исамхагоит
исҳәоит  исамхаҳәоит
иҟасҵоит  исамхаҟаҵоит
илбоит  иламхабоит
стәоит  самхатәоит
Аҭыԥтә ԥынгыла-шьаҭақәа злоу аҟалара:
ҭа //ҭ(ы): итәоит  иҭатәоит, изгоит  иҭызгоит
ҵа // ҵ(ы): ибоит  иаҵабоит, изгоит  иҵызгоит
ва // в (ы): илбоит  иавалбоит, изгоит  ирывызгоит
гҿа // гҿ(ы): дтәоит  дыгҿатәоит, игҿызгоит
қә: дтәоит  дықәтәоит
дгылоит  дықәгылоит
Адериванттә ԥынгыла злоу аҟалара:
дәыл: ддәылигоит
мҩа: дымҩаргоит
ӡыр: дӡырыргоит
гән(ы): игәникылоит
ацкла: ацклаԥшра
шькла: ашьклаԥшра
ка: дкаҳауеит
Ахырхарҭатә ԥынгылақәа злоу аҟаҵарбатә ҟалара
Аа, на, ҩа, ла: даалгоит, дналгоит, длалгоит, дҩалгоит; дааиуеит, днеиуеит, длеиуеит, дҩеиуеит; дааскьоит, днаскьоит,
дҩаскьоит, дласкьоит; даахьаҳәуеит, днахьаҳәуеит; иааԥыруеит,
инаԥыруеит, иҩаԥыруеит, илаԥыруеит.
Асуффикс-шьагәыҭқәа злоу аҟаҵарбатә ҟалара
Иҟоуп аморфемақәа рхала, ажәахырҿиааратә мыругак рыцымкәа, ахархәара змам. Урҭ рахьынтә ҷыдала иалкаатәуп ажәахырҿиаараҿы ахархәара ҭбаа змоу ԥшь-морфемак – ла, , ҵа, х.
Урҭ иахьазы ирымам иалкаау алексикатә ҵакы, аха дара инарыгӡоит
аграмматикатә функциақәа: акы, арҿиара ахырхарҭа аадырԥшуеит,
ҩбагьы – аиҭаҵреи аиҭамҵреи. Урҭ зцыло ԥынгыла-шьаҭақәоуп.
Аԥынгыла-шьаҭақәеи дареи еицны ишьақәдыргылоит ашьаҭа, аха
ирымоу абстракттә ҵаки ашьагәыҭтә позициеи ирыбзоураны урҭ
асуффикс-шьагәыҭқәа ҳәа ирышьҭоуп (Қь. В. Ломҭаҭиӡе).
Асуффикс-шьагәыҭқәа -ла, -ҵа рыла ишьақәгылаз аҟаҵарбақәа
иаадырԥшуеит ахырхарҭа «арахь»;-ҵ (ы), -х (ы) рыла ишьақәгылаз
аҟаҵарбақәа – ахырхарҭа «уахь»:
«арахь» «уахь»
дҭа-ла-п дҭы-ҵы-п
дава-ла-п дав-ҵы-п
дықә-ла-п дықә-ҵы-п
иҭал-ҵа-п иҭыл-хы-п
иавал-ҵа-п иавыл-хы-п
иқәыл-ҵа-п иқәыл-хы-п
Асуффикс-шьагәыҭқәа -ҵа, -х рыла ишьақәгылоу аҟаҵарбақәа
иеиҭаҵуа ҟаҵарбақәоуп, -ла, -ҵ рыла ишьақәгылоу аҟаҵарбақәа
иеиҭамҵуа ҟаҵарбақәоуп:
иеиҭаҵуа иеиҭамҵуа
иҭал-ҵа-п иҭа-ла-п
иавал-ҵа-п иава-ла-п
иқәыл-ҵа-п иқә-ла-п
иҭыл-хы-п иҭы-ҵып
иавыл-хы-п иав-ҵы-п
иқәыл-хы-п иқә-ҵы-п
Динамикатә ҟаҵарбаны иҟалар ауеит асуффикс -ха зцылаз,
алокалтә ԥынгыла шьаҭас измоу астатикатә ҟаҵарбақәа. Уаҟа
асуффикс -ха иаанарԥшуеит алокалтә ԥынгыла иадҳәалоу ҭыԥк
аҿы акыдхалара,аанхара:
далоуп  далахоит, далахеит
иҭоуп  иҭахоит, иҭахеит
иаҵоуп  иаҵахоит, иаҵахеит
иқәуп  иқәхоит, иқәхеит
игҿоуп  игҿахоит, игҿахеит
212 213
Асуффиксқәа -ха-, -тә рыбзоурала ахьыӡҟеи аҟазшьарбеи рҟынтә
иҳаур ҟалоит адинамикатә ҟаҵарбақәа: –ха ала иҳауеит иеиҭамҵуа
аҟаҵарбақәа, -тә ала – иеиҭаҵуа аҟаҵарбақәа (Қь.В. Ломҭаҭиӡе).
дуаҩхоит
ауаҩы
дуаҩыстәуеит
иаргамахоит
аргама
иаргамастәуеит
ихазынахоит
ахазына
ихазынастәуеит
ибзиахоит
абзиа
ибзиастәуеит
ицәгьахоит
ацәгьа
ицәгьастәуеит
иҩежьхоит
аҩежь
иҩежьыстәуеит // исырҩежьуеит
Астатикатә ҟаҵарбахьы ииагоу иеиҭаҵуа адинамикатә ҟаҵарба
ашьаҭа иацлар ҟалоит асуффикс -тә. Уи астатикатә форма еиҭах ииагазар
ҟалоит адинамикатә ҟаҵарбахьы асуффикс -ха абзоурала.
адинамикатә
ҟаҵарба
астатикатә
ҟаҵарба
адинамикатә
ҟаҵарба
иҟасҵоит  иҟаҵоуп  иҟаҵатәуп  иҟаҵатәхоит
дызбоит  дбоуп  дбатәуп  дбатәхоит
изгоит  игоуп  игатәуп  игатәхоит
исҳәоит  иҳәоуп  иҳәатәуп  иҳәатәхоит
исфоит  ифоуп  ифатәуп  ифатәхоит
Иеиԥшу аформақәа шьҭырхыр ҟалоит иеиҭамҵуа аҟаҵарбақәагьы:
адинамикатә
ҟаҵарба
астатикатә
ҟаҵарба
адинамикатә
ҟаҵарба
сцоит  (и) цатәуп  (и)цатәхоит
схалоит  (и)халатәуп  (и)халатәхоит
сыбналоит  (и)бналатәуп  (и)бналатәхоит
схәыцуеит  (и)хәыцтәуп  (и)хәыцтәхоит
сыԥоит  (и)ԥатәуп  (и)ԥатәхоит
сыԥшуеит  (и)ԥштәуп  (и)ԥштәхоит
Асуффиксқәа -тә, -тәха рыла иҟалаз аҟаҵарбатә ажәаформақәа,
егьырҭ аҟаҵарбатә ажәаформақәа иаарылукаартә, ирымам асубиект рбага. Хаҿык змоу аҟаҵарбатә шьаҭа иахылҿиааз ажәаформа ма
хаҿырбагада иҟоуп, мамзаргьы иацуп ари афункциа назмыгӡо, семантикала иҭацәны иҟоу апрефикс -и: цатәуп // и-цатәуп, цатәхоит //
ицатәхоит;неитәуп // и-неитәуп, неитәхоит // и-неитәхоит. Ҩ-хаҿык
змоу иеиҭамҵуа аҟаҵарбатә шьаҭа иахылҿиааз ажәа-формаҿы
хаҿырбагак иԥиам аобиект рбагоуп, егьи – ҵакылеи функциалеи
иҭацәны иҟоу арбага -и ауп: и-лы-цхраатәуп, и-лы-цхраатәхоит,
и-лы-шьҭаҵаатәуп // и-лы-шьҭаҵаатәхоит. Ҩ-хаҿык змоу иеиҭаҵуа
аҟаҵарбатә шьаҭа иахылҿиааз ажәаформаҿы иаарԥшуп иԥиоу аобиект рбага: ды-шьҭаҵатәуп, дышьҭаҵатәхоит, д-гатәуп, д-гатәхоит.
Х-хаҿык змоу иеиҭаҵуа аҟаҵарбатә шьаҭа иахылҿиааз ажәаформаҿы
иаарԥшуп иԥиоуи иԥиами аобиектқәа рырбагақәа: и-лы-ҭатәуп,
и-лы-ҭатәхоит, и-лы-шәҵатәуп, и-лы-шәҵатәхоит.
Абарҭ ажәаформақәа еиҿагылоуп формала: -тә ала ишьақәгылоу
ишьҭнахуеит астатикатә парадигмақәа, -тәха ала – адинамикатә
парадигмақәа. Аха грамматикатә ҵакыла урҭ еиԥшуп: рыҩбагьы
иаадырԥшуеит хымԥадатәи аҟазшьа змоу арҿиара.
214 215
Абарҭ ажәаформақәа злоу аҳәоуқәа азыхҳәаа роуӡом – урҭ
хаҿыдатә ҳәоуқәоуп:
Сҽыззыскызгьы уама аҭахуп, Саналага, инагӡатәуп, Сыгәҭыхақәа
зегь ҩтәуп, Дара урҭгьы рацәаӡоуп (И.К.); Аԥсны џьанаҭзар – џьанаҭ
амца акуп… Ҳмилаҭ маҷуп, акала ҳахьчатәуп (М. Л.); Аибашьра
аанкылатәуп Аԥсны! (М. Л.); Аԥсны астатус акыр иазырҳатәуп,
Аусқәа абри амҩала иӡбатәуп (М. Л.); Аҭагылазаашьа злаҟаз ала
зегьы ҳәатәхеит; Апоет иҟаиҵо ахәшьарақәа ирхыԥхьаӡалатәуп
иара иҩымҭақәа дшырзыҟоу ҳзырбо ажәақәагьы (В. Аҵ).
Асуффиксқәа -тә, -тәха рыбзоурала иҟалаз аформақәа иҿыцу
хырҿиааратә формақәоуп, иахьа ахархәара ҭбаа роуа иалагеит алитературатә бызшәаҿы. Аха иазгәаҭатәуп, адинамикатә ҟаҵарбақәа
ирымоу апарадигмақәа зегьы урҭ шышьҭырымхуа атәы,
иаҳҳәап, акрызхыҵуа аамҭатә формақәа ицатәхахьан, ицатәхьахьеит макьана ахархәара рымаӡам.
Афиниттә, аинфиниттә ҟаҵарбатә ҟаларақәа
Аҟаҵарбатә ажәаформақәа шоит ҩбаны – афиниттә, аинфиниттә.
Абарҭ ажәаформақәа еиҿагылоуп ҵакыла, формала, хархәашьала.
Афиниттә ажәаформақәа рграмматикатә ҵакы иаанарԥшуеит
даҽа рҿиарак иахьыԥшым, ихадоу арҿиара, ма аҭагылазаашьа,
аинфиниттә ажәаформақәа рграмматикатә ҵакы – даҽа рҿиарак
иазынархоу (иахьыԥшу) арҿиара ма аҭагылазаашьа.
Аинфиниттә ҟаҵарбақәа рсемантика еиҵыхзар ҟалоит еиуеиԥшым аҭагылазаашьа аазырԥшуа арбагақәа рышьаҭа ацҵарала: санцо, сахьцо, сышцо, сцацыԥхьаӡа, сцеижьҭеи, сцонаҵы.
Афиниттә ҟаҵарбатә ажәаформақәеи аинфиниттә ҟаҵарбатә
ажәаформақәеи еиҿагылоуп формала. Афиниттә ажәаформақәа
аарԥшуп афиниттә рбагақәа -ит //т, -п, -н рыла: сцеит, сцап, сцан,
сцахьан; изгеит, изгап, изган, изгахьан. Иеиқәыԥхьаӡоу арбагақәа
финиттә рбагақәаны иахьыҟоу аҟнытә, аинфиниттә ҟаҵарбақәа
рҿы урҭ ҳԥылаӡом, амала -н ацынхәрас ицәырҵуеит -з: сцан – ицаз,
сцахьа-н – ицахьа-з. Аинфиниттә ажәаформақәа шьақәгылоит дара
мацара ирызҷыдароу аграмматикатә формантқәа рыла. Убарҭ
аформантқәа иреиуоуп:
а) азыҟашьатә хьыӡцынхәратә рбагақәа и, з: и-цаз, и-з-ҳәаз, иҟаз-ҵаз, и-ҟасҵаз;
б) аҭагылазаашьатә рбагақәа: -ан, -ахь, -ш, -цыԥхьаӡа,
-ижьҭеи, -наҵа, -ахьынтә, -аанӡа, -ахьынӡа: санцоз, сахьцоз, сышцоз, сцацыԥхьаӡа, сцеижьҭеи, сцонаҵы, сахьынӡацо, дахьынтәааиуа,
дааиаанӡа;
в) арлахәыра злаҟало арбагақәа: ны, о // уа, аноль рбага: диманы, дима, дыԥаны, дыԥо, дыԥа;
г) аркьынаатә рбагақәа: -шә, -рц(ы) //-разы // -ратәы, р //
зар // зҭгьы уҳәа убас иҵ.: иҟасҵазшәа, иҟасҵарц // иҟасҵаразы
// иҟасҵараны // иҟасҵаратәы, иҟасҵар, иҟасҵазар, иҟасҵазҭгьы,
иҟасҵандаз.
Иеиқәыԥхьаӡоу аформантқәа реиҳарак рыла иҟалаз аҟаҵарбатә
ҟаларақәа ирымоуп, афиниттә ҟаларақәа иреиԥшым, рхатә
парадигмақәа: аамҭатә, азҵааратә, амапкратә парадигмақәа.
Аҟаҵарбатә ажәаформақәа зегьы рграмматикатә ҵакаҿы иҟоуп
атемпоральтә, амодалтә еилкаарақәа. Абарҭ афункционалтәсемантикатә категориақәа раарԥшраҿы хадара руеит аҟаҵарбақәа
раамҭеи раркьынааи.
Афиниттәи аинфиниттәи ҟаҵарбақәа аамҭеи аркьынааи
раарԥшраҿы аивгарақәа рыбжьоуп. Убас, афиниттә ҟаҵарбақәа
реиҳарак ирымоуп абсолиуттә аамҭатә ҵакы, аинфиниттә
ҟаҵарбақәа – азыҟашьатә аамҭатә ҵакы. Афиниттә ҟаҵарбақәа
ишьақәырӷәӷәаны иаадырԥшуеит реалла, иҵабыргыҵәҟьаны иҟалаз,
иҟало, иҟалараны иҟоу арҿиара, аинфиниттә ҟаҵарбақәа –
ареалтә ҟазшьеи аирреалтә ҟазшьеи змоу арҿиара.
Афиниттә ҟаҵарбақәа аҳәоу аҿы инарыгӡоит азҳәа афункциа,
аинфиниттә ҟаҵарбақәа – иеиуеиԥшым асинтаксистә функциақәа.
Афиниттә ҟаҵарба Аинфиниттә ҟаҵарба
Сара сцеит – сцеит зҳәоуп Санцо усышьҭал – санцо – аамҭатә
ҭагылазаашьа
Сахьцо дызбоит – сахьцо–аҭыԥтә
ҭагылазаашьа
216 217
Ирҳәоз ссирын–ирҳәоз – азыхҳәаа
Санцо уасҳәап – санцо азырхатә
харҭәаага
Сышцац сцоит – сышцац – аҟалашьатә
ҭагылазаашьа
Сызлацо ала уца – сызлацо ахарҭәаага
Аҳәоу аҿы, афиниттә ҟаҵарбақәа реиԥш, аинфиниттә ҟаҵарбақәа ирыцааир ҟалоит иеиуеиԥшым асинтаксистә функциақәа назыгӡо ажәақәа. Урҭ еицны еиҿыркаауеит аинфиниттә еицааира ҳәа
изышьҭоу ажәеибаркыра. Аицааира иалоу ажәақәа зегьы синтаксисла еидызкыло аинфиниттә ҟаҵарбоуп, уи аицааираҿы хадара
ауеит.
Бзиа избоит, снапала, сџьабаала, сыԥхӡала исыргыларц сыҩны
(А. Л.); Ауҭра данҭыҵ, ажәқәа лымбеит (А. Г.); Аха убасҟан лцәа акы
алашәазшәа, ашырҳәа даахьаҳәит (А. Г.); Аҽы иахьгылаз игьежьуан,
икәашон (Ш. №.).
Аха азҳәа аарԥшраҿы афиниттә, аинфиниттә ҟаҵарбақәа
рылшарақәа еиԥшым. Афиниттә ҟаҵарбақәа рморфологиатә
абсолиуттә аамҭеи аркьынааи аҳәоу зегьы иатәны иҟалоит, иҟалоит синтаксистә мыруганы, уи абзоурала аҳәоу ишьҭнахуеит
апредикативтә грамматикатә ҵакы. Урҭ азҳәа апозициаҿы семантикалагьы грамматикалагьы ихьыԥшым арҿиара аазырԥшуа ихадоу ҳәоу хәҭоуп.
Аинфиниттә ҟаҵарбақәа реиҳарак, аицааира еидкылага хадас
ишыҟоугьы, ирылшом еиҿыркааз ажәеибаркыра апредикативтә
ҵакы алагалара. Зегьы раԥхьаӡа уи зыбзоуроу – ирымоу азыҟашьатә
аамҭатә план ауп. Ишдыру еиԥш, азыҟашьатә аамҭатә план
ҳәаақәҵахоит даҽа рҿиарак (ма ҭагылазаашьак) ала, убри аҟнытә
аҳәоу аҿы, хымԥада, иҟазароуп аинфиниттә ҟаҵарба ззынархоу,
изхьыԥшу даҽа ҟаҵарбак, аҳәоу еизакны абсолиуттә аамҭатә план
аҭара зылшо.
Иара убас аинфиниттә ҟаҵарба иаанарԥшуа аркьынаа амодалтә
план ҳасабла иҟалоит аицааира мацара иатәны, аха аҳәоу иатәны
– афиниттә ҟаҵарба: аҳәоу: Ашьха аҿаҩа инаҿалеит, дара бзиа
инаскьарцы (И. К.) еизакны жәабжьтә ҳәоуп, иалоу аицааира – дара
бзиа инаскьарцы – қәкытә еицааироуп.
Аинфиниттә ҟаҵарбақәа апредикатив ҷыдара анагӡара шрылам
еилыкка иаҳдырбоит абарҭ аҿырԥштәқәа: 1) Алиас дахьаауа збоит.
Алиас дахьаауа – ҵакылеи еиҿартәышьалеи ҳәоуӡам, аха егьырҭ
аҳәоуқәа – Абар Алиас дахьаауа; Алиас дахьаауа збоит – ҳәоуқәаны
иҟазҵаз иалагылоу ажәақәа абар,(и)збоит роуп. Абарҭ ажәақәа
рыбзоурала ажәеибаркыра Алиас дахьаауа ишьҭнахит абсолиуттә
аамҭатә плани ашьақәырӷәӷәаратә ҵаки, уи алагьы ишьҭнахит
апредикативтә ҵакы.
Насгьы аинфиниттә ҟаҵарбақәа, мамзаргьы аинфиниттә
еицааирақәа, синтаксисла изыдҳәалоу аҳәоу хәҭа иахьыԥшуп. Иара
убас иазгәаҭатәуп, аинфиниттә ажәаформақәа реиҳарак ишрылоу
аморфемақәа-ан, -ахь, -ш, -цыԥхьаӡа…, урҭ ҵакылеи грамматикалеи ихьыԥшны иҟазҵо.
Рыԥсы ааиҭакшәа рымҩа иқәлеит, Шьапԥынҵала ԥхьа ицарцы (И. К.); Хмыҷ шәарыцаҩ днаԥшы-ааԥшит, Ишәақь мыц шамҳәаз
еилиргеит (И.К.); Иқәрахь даннеи, иаҳа ицәырҵуа ибеит игәырҩа.
Дахьҵеидахаз цәгьа дархәыцуа Днатәалон зымҩа (Б. Шь.); Ахра
иавҵыз амза ангыло, сгәырӷьо сазыԥшлап. Акаԥкаԥқәа аныԥхьарыло,
рыбжьы саҳалап (Б. Шь.).
Афиниттә ҟаҵарбатә ҟаларақәа рахь иаҵанакуеит ажәабжьтә,
архьыԥшратә, абламбаратә, азоужьратә ркьынаақәа, аинфиниттә
ҟаҵарбақәа рахь – алахәыра, аҭагылазаашьатә ҟаҵарбақәа, арлахәыра, адҵаратә, агәаԥхаратә, ахьыԥшратә, ахықәкыратә-зкратә
ажәаформақәа. Абарҭ рахьынтә адҵаратә, агәаԥхаратә ркьынаақәа
апредикативтә ҷыдара змоу ируакуп.
Иара убас аинфиниттә ҟаларақәа ирыҵаркуеит аҭагылазаашьатә
аффиксқәа -ижьҭеи, -наҵы, -цыԥхьаӡа, -аанӡа, -хьынтә,
-хьынӡа рыла ишьақәгылоу аҟаҵарбатә ажәаформақәа: дцеижьҭеи,
дылбеижьҭеи, иргеижьҭеи, дцацыԥхьаӡа, дылбацыԥхьаӡа, иргацыԥхьаӡа, дцонаҵы, дылбонаҵы, иргонаҵы, дцаанӡа, дылбаанӡа,
иргаанӡа, дахьынӡаца, дахьынӡалба, дахьынтәааз.
218 219
Аҟаҵарба ахаҿытә категориа
Аҟаҵарба ахаҿытә форма иалоу ахаҿырбага аполифункионалтә
ҟазшьа змоу формантуп. Уи иаанарԥшуеит: арҿиара мҩаԥызго
ихаҿы – асубиект ахаҿы, ма арҿиара зыхҭысуа ихаҿы – иԥиоу аобиект ахаҿы, мамзаргьы арҿиара ззынархоу ихаҿы – иԥиам аобиект
ахаҿы, иара убас урҭ рхаҿы, рхыԥхьаӡара, ркласс. Абарҭ ахархәарақәа
рахьынтә асубиекти аобиектқәеи раарԥшра ахаҿытә формант азы
ихадаӡоу хархәароуп.
Аграмматикатә ҵакқәа рыла еиҿагылоу, аха ҟалашьала еидҳәалоу
ахаҿытә парадигмақәа ишьақәдыргылоит азеиԥш хаҿытә система.
Ахаҿытә префиксқәа рахь иаҵанакуеит с, у, б, д, и, л, и, а, на, ҳ,
шә, р. Абарҭ рахьынтә реиҳарак ахаҿытә хьыӡцынхәрақәа иршьагәыҭқәоуп: с – сара, б – бара, у – уара, и – иара, ҳ –ҳара, шә –шәара.
Асинтаксистә конструкциаҿы аҟаҵарбатә хаҿытә префиксқәа
рыбзоурала иеидҳәалахоит ҟаҵарбала иаарԥшу арҿиареи арҿиара
зуеи, арҿиареи арҿиара зыхҭысуеи, арҿиареи арҿиара ззынархои.
Аҟаҵарба ашьаҭа ишьҭнахыр ҟалоит ахаҿытә префиксқәа хԥаҟа. Иаҳԥылар ҟалоит ԥшь-хаҿытә префикск шьҭызхуа аҟаҵарбатә
шьаҭақәа, аха ажәаҳәаҿы урҭ усҟак ахархәара рымаӡам. Иара
убас иазгәаҭатәуп, ииеиуеиԥшым ашьаҭақәа ахаҿытә префиксқәа
рхыԥхьаӡара иеиԥшны ишышьҭырымхуа.
Ишьҭырхуа ахаҿытә префиксқәа рхыԥхьаӡара азгәаҭаны,
аҟаҵарбақәа ршоит: хаҿык змоу аҟаҵарбақәа (хаҿыктәи аҟаҵарбақәа): с-цоит, с-тәоит, с-гылоит, сы-цәоит, сны-ҟәоит, с-ыҩоит,
д-ҵысуеит, д-аауеит.
Ҩ-хаҿыктәи аҟаҵарбақәа: д-и-боит, д-и-гоит, и-л-фоит, и-шьҭыл-хуеит, и-л-жәуеит, д-и-суеит, д-лы-хоит, д-и-ватәоуит, д-и-ҳәоит.
Х-хаҿыктәи аҟаҵарбақәа: и-лы-с-ҭоит, и-л-сы-ргоит, и-л-шәыс-ҵоит, и-с-лы-рбоит, и-л-ҿа-с-ҵоит, д-и-ва-ды-ргылоит, и-л-сырҟаҵоит.
Аҟаҵарба ашьаҭақәа реиҳарак ишьҭырхуа ахаҿытә префиксқәа
рхыԥхьаӡара ԥкуп, иҭышәынтәалоуп, истабилтәуп: убас хаҿык
шьҭызхуа ашьаҭа аҟнытә иҟало аҟаҵарба иеиуеиԥшым ажәаформақәа рҿы хаҿыкны иаанхоит, иара убас ҩ-хаҿык, ма х-хаҿык
шьҭызхуа ашьаҭақәагьы.
ацара: с-цоит, с-цандаз, с-цар, с-цазар, с-царын…
агара: и-л-гоит, и-л-гондаз, и-л-гар, и-л-газар…
аҭара: и-лы-с-ҭоит, и-лы-с-ҭар, и-лы-с-ҭандаз…
Акырӡа имаҷуп алабилтә ҟазшьа змоу аҟаҵарбатә шьаҭақәа,
аҳәоу зеиԥшроу еиԥш, урҭ ҟалар ауеит хаҿыкны ма ҩ-хаҿыкны:
д-ӡахуеит: саҳәшьа д-ӡахуеит – и-л-ӡахуеит: саҳәшьа лыҵкы ибзианы и-л-ӡахит.
д-жьиуеит: саб д-жьиуеит – и-р-жьиуеит: аҳәызба ажьираҿы ир-жьиит.
Аха иазгәаҭатәуп, иеиҭаҵуа аҟаҵарба адҵаратә формаҿы ахаҿытә
префиксқәа акы шагхо, уи аҟаҵарба мапкрадатәи аформаҿы игылазар, арҿиара зуа ихаҿы азаҵә хыԥхьаӡарала иаарԥшызар:
д-и-беит, аха д-ба
д-и-геит, аха д-га
и-л-и-ҭеит, аха и-лы-ҭ
Иара убас субиект рбагада иҟоуп зышьаҭа еиҭаҵуа арлахәырақәагьы:
д-и-беит, аха д-баны, д-бо, и-бо
д-и-геит, аха д-ганы, д-го, и-го
и-л-и-ҭеит, аха и-лы-ҭаны, и-лы-ҭауа
Ахаҿытә форма шьҭызымхуа аҟаҵарбатә шьаҭақәа даара имаҷуп.
Убарҭ иреиуоуп аԥсабаратә ҭагылазаашьа аазырԥшуа аҟаҵарбақәа:
хьҭоуп, шоуроуп, ӡынроуп, шеит, хәлеит, лашьцеит. Абарҭ аҟаҵарбақәа
иҳарҭом ахаҿытә парадигмақәа, ирҳәом с-шеит, у-шеит, б-шеит; с-лашьцеит, у-лашьцеит, б-лашьцеит. Иеиқәыԥхьаӡоу
аҟаҵарбатә формақәа ирыцлар ҟалоит ахԥатәи ахаҿы, амаҭәар
класс, азаҵә хыԥхьаӡара аазырԥшуа ахаҿытә префикс -и, аха урҭ
ирҿагылоу ахаҿытә парадигмақәа ахьрымам иахҟьаны, рышьаҭаҿы
апрефикс -и аҟазаареи аҟамзаареи рзеиԥшуп: шеит // и-шеит,
ҵаауеит // и-ҵаауеит. Ишылашьцара илашьцахьан.
Апредикативтә хархәара шьҭызхуа, амаҭәартә ҵакы змоу
ахьыӡҟақәа еиҳараӡак иҟоуп хаҿытә префиксда: аҩны – ҩнуп, аҵла
– ҵлоуп, амра – мроуп, аха ауаҩы – дуаҩуп, ахәыҷы – дхәыҷуп.
Ихырҿиаау ашьаҭаҿы ахаҿытә ԥынгылақәа рхыԥхьаӡара
хаҿырбагак ала иазҳауеит, изхырҿиаау ашьаҭа иацлозар арбагақәа:
220 221
арҟаҵаратә (-р), аверсиатә (-з-, -цә-), ацҟаҵаратә (-ц-), иԥиам
ахаҿырбага зцу ашьаҭа-ԥынгыла, амыругатә (-ла-):
и-з-беит – и-л-сы-рбеит, и-л-зы-збеит, и-л-цәы-збеит, и-лы-цызбеит, и-лы-вы-з-беит, и-а-ла-з-беит; и-з-геит, и-л-сы-ргеит, и-л-зыз-геит, и-л-цәы-з-геит, и-лы-цы-з-геит, и-лы-вы-з-геит, и-а-ла-згеит.
Ихырҿиаау ашьаҭаҿы ахаҿытә ԥынгылақәа рхыԥхьаӡара
хаҿырбагак ала еиҵахоит, изхырҿиаау ашьаҭа иацлар арбагақәа:
аилахәратә (-аи-), аибанырратә (-аиба // -иба), аицҟаҵаратә
(-аиц-), ахаргьежьратә (-ҽ-):
с-и-қәшәеит – ҳ-аи-қәшәеит – ҳ-аица-қәшәеит; ды-з-беит –
ҳ-аиба-беит; ды-с-кәабеит – сҽы-с-кәабеит; с-и-ццеит – ҳ-аиц-цеит.
Ахаҿытә префиксқәа ахаҿқәа раарԥшраҿы
Ахаҿытә префиксқәа аҟаҵарбаҿы ирымоуп асинтаксистә функциа назыгӡо иалкаау апозициақәа.
Ахаҿытә префиксқәа иаадырԥшуеит ҟаҵарбала иарбоу арҿиара ажәаҳәаҩи, ажәаҳәаҩы дзацәажәои, ажәаҳәаҩ дзыхцәажәои
ишырзыҟоу. Арҿиареи ажәаҳәа иалахәуи реизыҟазаашьа азгәаҭаны,
ахаҿытә префиксқәа ршоит х-ԥаны: актәи ахаҿы, аҩбатәи ахаҿы,
ахԥатәи ахаҿы.
Актәи ахаҿы иаанарԥшуеит, арҿиара зырҿиауа, изыхҭысуа, иззынархоу ажәаҳәаҩы шиакәу (ма шракәу): с-цоит, с-ибоит, и-сырҭоит; ҳ-цоит, ҳа-рбоит, и-ҳа-рҭоит.
Аҩбатәи ахаҿы иаанарԥшуеит арҿиара зуа, изыхҭысуа, иззынархоу
ажәаҳәаҩы дзацәажәо шиакәу (ма шракәу): у-цоит, б-цоит, шә-цоит.
Ахԥатәи ахаҿы иаанарԥшуеит арҿиара зуа, изыхҭысуа, иззынархо
ажәаҳәаҩы дзыхцәажәо ихаҿы шакәу (ма рхаҿы шакәу): д-цоит, д-убоит, и-у-боит, сы-л-боит, с-и-боит, с-а-боит, и-лы-бҭоит, ды-р-боит.
Ахаҿытә префиксқәа рхаҿытә система
I-тәи ахаҿы с, ҳ,
II-тәи ахаҿы у, б, шә
III-тәи ахаҿы д, и (амаҭәар), и (ахаҵа), л(аԥҳәыс), а, на(амаҭәар),
р, и (дара)
Актәи, аҩбатәи ахаҿқәа рҿы игылоу ахаҿытә префиксқәа
злоу аҟаҵарбатә формақәа аҳәоу аҿы еиҳарак ирыцааиуам урҭ
ирышьашәалоу ахаҿытә хьыӡцынхәрақәа, избанзар, ахаҿытә префиксқәа
урҭ рҵакы инагӡаны иаадырԥшуеит: с-цоит иацымзар
ҟалоит сара, избанзар, иеилкаауп ицо сара шсакәу, иара убас субоит (сара уара субоит ацынхәарас), ҳа-у-боит. Ахԥатәи ахаҿала
иаарԥшу ахаҿытә префиксқәа еиҳа азеиԥш ҵакы ахьрымоу азы,
аҳәоу аҿы урҭ злоу аҟаҵарбатә формақәа ирыцааиуазароуп ирыдҳәалоу
ажәақәа: д-и-беит аҳәоу аҿы иацааиуазароуп абара зузи,
иибази аазырԥшуа ажәақәагьы: Қарбеи Кама дибеит.
Ахаҿытә ԥынгыла -у аҳәоу аҿы лассы-лассы ҳхы иаҳархәоит
азеиԥш хаҿытә ҵакы аҭаны. Усҟан уи хаҿык алкааны аарԥшра
иазкӡам, ахаҿқәа зегьы ирзеиԥшуп:Уаԥхьа икаҳауа у-ихымччан; Ухы
иазууа уаӷа и-у-зиуам; Уџьам злам умҳаҵә ало-у-мҵан (ажәаԥҟақәа).
Ҵәҩанк ахала абыца у-захаҵом (Ш.№.)
Ахаҿытә префикс -р ишьҭнахыр ҟалоит иеилкаам ахаҿытә ҵакы: Ауапа ҟаҵашьа ззымдыруаз ӡаагара ддәықәы-р-ҵеит; Ашәҟәы
ҭ-р-ыжьит; Аҩны р-ҭиуеит.
Ахаҿытә префиксқәа ахыԥхьаӡара аарԥшраҿы
Ахаҿытә префиксқәа иаадырԥшуеит ахыԥхьаӡара – азаҵә
хыԥхьаӡара, арацәа хыԥхьаӡара. Азаҵә хыԥхьаӡара рбагас иамоуп ахаҿытә префиксқәа с, у, б, д, и (амаҭәар), и (ахаҵа), л, а, на;
арацәа хыԥхьаӡара – ахаҿытә префиксқәа ҳ, шә, р, и (дара). Азаҵә
хыԥхьаӡара иаҵанакуа ахаҿытә префиксқәа рыла иарбахоит
арҿиара зуа, изыхҭысуа, иззынархоу дшаӡәыку (ма ишзаҵәыку),
арацәа хыԥхьаӡара иаҵанакуа ахаҿытә префиксқәа рыла иарбахоит арҿиара зуа, изыхҭысуа, иззынархоу хыԥхьаӡарала акы аиҳа
(ма аӡәы иеиҳа) шыҟоу. Азаҵә хыԥхьаӡара: с-цоит, у-цоит, б-цоит,
и-цоит. Арацәа хыԥхьаӡара: ҳ-цоит, шә-цоит, и-цоит.
222 223
Ахаҿытә префиксқәа рхыԥхьаӡаратә система
Азаҵә хыԥхьаӡара: с, у, б, д, л, и (амаҭәар), и (ахаҵа), а, на.
Арацәа хыԥхьаӡара: ҳ, шә, р, и (дара).
Ажәаҳәаҿы ахаҿытә префиксқәа у, б ԥсахзар ҟалоит шә ала,
ицәажәо дзацәажәо лымкаала пату шиқәиҵо ааирԥшыр иҭахызар:
Бинагә Ҟасҭеи-иԥа, ара шә-тәа. Шә-цозар, шә-аала, Мажьулиа (Ш. №.).
Асубиекти аобиектқәеи рырацәара аарԥшызар ҟалоит ахьыӡқәа
рҿы инықәырԥшшәа асубиективтә модалтә ҵакы аҭаны ахархәара
змоу арацәа рбага -қәаала. Уи гылоит аҟаҵарба ашьаҭа анаҩс.
Иеиҭамҵуа хаҿык змоу афиниттә ҟаҵарбеи, алахәыреи,
аҭагылазаашьатә ҟаҵарбеи -қәа рылазар, уи арҿиара зуа ма
изҭагылазаашьоу рырацәара аанарԥшуеит:
иҩагылақәеит (дара), иҟалақәеит (дара), иҟақәоуп (дара).
Ахаҿырацәа змоу (ахаҿырацәатә) аҟаҵарбақәа рҿы -қәа ала
иаарԥшхоит арацәара.
Иԥиоу аобиект иазкны:
иҟасҵақәеит (урҭ сара), исҳәақәеит (урҭ сара), иргақәеит (урҭ
дара), ирбақәаз (урҭ дара).
Иԥиам аобиект иазкны:
и-ры-с-ҭақәеит (сара дара урҭ).
Асубиект иазкны:
и-сы-шә-ҭақәеит (шәара сара уи // урҭ).
Ахаҿытә префиксқәа акласс аарԥшраҿы
Азаҵә хыԥхьаӡара иаҵанакуа аҩбатәи, ахԥатәи ахаҿқәа рхаҿытә префиксқәа ахаҿы, ахыԥхьаӡара рыдагьы, иаадырԥшуеит
аклассқәагьы – ауаҩытәыҩсеи амаҭәари.
Аҩбатәи ахаҿы ахаҿытә префиксқәа шоит ҩбаны – ахацәа ркласси аҳәса ркласси. Ахацәа ркласс рбагас иамоуп у: у-цоит, у-гылоит,
у-лбоит, у-ргоит, иҟа-у-ҵоит, и-шьҭ-у-хуеит, и-у-лҭоит. Арбага -у
амаҭәар азы ҳхы ианаҳархәо ыҟоуп, иаагап: у-ца! (ала, арахә рзы).
Аҳәса ркласс рбагас иамоуп -б: б-цоит, б-гылоит, бы-лбоит, быргоит, иҟа-б-ҵоит, и-былҭоит.
Ахԥатәи ахаҿаҟны иеиҭамҵуа аҟаҵарба асубиекти иԥиоу аобиекти злаарԥшу ахаҿыттә префиксқәа еиҿагылоит ауаҩытәыҩсеи
амаҭәари рыла. Ауаҩытәыҩсатә класс дыргас иамоуп -д, амаҭәар
класс адырга -и: д-цоит – и-цоит, д-гылоит – и-гылоит, ды-лбоит
– и-л-боит, ды-ргоит – и-ргоит, ды-шьҭырхуеит – и-шьҭырхуеит;
иеиҭаҵуа аҟаҵарба асубиекти иԥиам аобиекти еиҿагылоит хԥаны:
ахацәа ркласс адырга -и, аҳәса ркласс адырга -л, амаҭәар класс
адыргақәа -а, -на: иҟа-и-ҵоит, иҟа-л-ҵоит, иҟа-на-ҵоит
д-и-боит – ды-л-боит – д-а-боит
д-и-гоит – ды-л-гоит д-а-гоит
д-и-л-ҭоит – д-лы-л-ҭоит, д-а-л-ҭоит, и-л-на-ҭоит.
Ахаҿытә префиксқәа асубиекти аобиекти (иԥиоу, иԥиам)
раарԥшраҿы
Хыхь ишаҳҳәаз еиԥш, ахаҿытә префиксқәа иаадырԥшуеит
арҿиара зуа ихаҿы – асубиект ихаҿы, арҿиара зыхҭысуа ихаҿы –
иԥиоу аобиект ихаҿы, арҿиара ззынархо ихаҿы – иԥиам аобиект
ихаҿы, аҳәоу аҿы урҭ ирыцааиуеит аҳәоу хәҭақәа.
Хаҿык змоу аҟаҵарбаҿы иаарԥшу субиект рбагоуп, аҳәоу аҿы уи
иацааиуа ажәа зыхҳәаауп:
Ахәыҷы д-кәашоит; Аҵыс (и)-ԥыруеит//и-ԥыруеит аҵыс; Ауаҩы
ма д-шәароуп, ма д-ыԥхашьароуп.
Ҩ-хаҿык змоу аҟаҵарбаҿы ахаҿытә префиксқәа руакы субиект
рбагоуп, егьи
а) иԥиоу аобиект рбагоуп, уи иеиҭаҵуа ҟаҵарбазар: аҳәоу аҿы
урҭ ирыцааиуеит азыхҳәааи иԥиоу ахарҭәаагеи: Аӷба ҟазҵоз ашәыра
ҟазҵоз д-џье-и-шьон.
Ашьаҭаҿы асубиекти иԥиоу аобиекти аазырԥшуа ахаҿытә
префиксқәа акы иеиҳаны изыҟалом.
б) иԥиам аобиект рбагоуп, уи иеиҭамҵуа ҟаҵарбазар: аҳәоу аҿы
урҭ ирыцааиуеит азыхҳәааи иԥиам ахарҭәаагеи:
Анхаҩы бзиа лаҵан ԥшь-напык д-а-ҳәоит.
Х-хаҿык змоу аҟаҵарбаҿы ахаҿытә префиксқәа иаадырԥшуеит
асубиект, иԥиоу аобиект, иԥиам аобиект.
224 225
Ауапа ҟаҵашьа ззымдыруаз, аӡы (и)-л-аа-д-ыргон (ажәаԥҟа).
Ԥшь-хаҿык змоу аҟаҵарбатә шьаҭаҿы акы субиект рбагоуп, акы
иԥиоу аобиект рбагоуп, ҩба–иԥиам аобиект рбагақәоуп: и-шәызлы-с-ҭоит.
Аҟаҵарбатә шьаҭаҿы асубиект-аобиекттә хаҿытә префиксқәа
иныркыло аҭыԥ ҭышәантәылоуп. Дара аҟаҵарба ашьаҭа ма ашьагәыҭ иаԥынгылоит: и-л-и-ҭоит, и-ҭа-и-ргылоит. Реишьҭагылашьа
зеиԥшроу еиԥш иазгәарҭоит 1-тәи, 2-тәи, 3-тәи аҭыԥқәа. Асубиект
рбага гылазар ҟалоит 1-тәи, ма 2-тәи, мамзаргьы 3-тәи аҭыԥқәа
рҿы; иԥиоу аобиект рбага гылоуп 1-тәи аҭыԥаҿы, иԥиам аобиект
арбага 2-тәи аҭыԥ аҿы, ԥшь-хаҿык змоу аҟаҵарбаҿы 2-тәи 3-тәи
аҭыԥқәа рҿы: с-цеит, и-л-гоит, и-лы-и-ҭоит.
Иԥиоу аобиект рбагас иамоуп с, у, б, д, и, ҳ, шә, и ахаҿытә
префиксқәа, иԥиам аобиект– с, у, б, и, л, а, ҳ, шә, р ахаҿытә
префиксқәа. Асубиект аҟаҵарбақәа зегьы рыҟны, ахԥатәи ахаҿы
ада, иеиԥшны иаарԥшуп: с, у, б, ҳ, шә, жә. Ахԥатәи ахаҿаҿы
иеиҭаҵуеи иеиҭамҵуеи аҷыдарақәа ирыбзоураны, иеиҭамҵуа
аҟаҵарба субиектс ишьҭнахуеит ахаҿытә префиксқәа -д, -и (азаҵә
хыԥхьаӡара), -и (арацәа хыԥхьаӡара), иеиҭаҵуа аҟаҵарба асубиект
– и, л, а,на (азаҵә хыԥхьаӡара), -р (арацәа хыԥхьаӡара).
Асубиекти, иԥиоу аобиекти, иԥиам аобиекти хаҿыла, хыԥхьаӡарала, классла реиҭакра аҷыдара иахьыԥшуп аҟаҵарба аиҭаҵра /
аиҭамҵра.
Аҟаҵарба аҽаԥсахуеит асубиект ахаҿалагьы аобиект (иԥиоуи
иԥиами) ахаҿалагьи, убри аҟнытә аҟаҵарба иамоуп асубиекттәаобиекттә, ахаҿытә – класстә – хыԥхьаӡаратә еиҭакра.
Ишьақәгылаз атрадициала, актәи аҭыԥ аанызкыло ахаҿырбагақәа ариад «Д» иаҵанакуа ахаҿырбагақәа ҳәа ирышьҭоуп,
егьырҭ аҭыԥқәа аанызкыло ахаҿырбагақәа «Л» ариад иаҵанакуа
ахаҿырбагақәа ҳәа ирышьҭоуп (ахаҿырбагақәа д-и л-и ирҿырԥшны)
(Қь.В.Ломҭаҭиӡе). Аҟаҵарба хаҿыла, хыԥхьаӡарала, классла аиҭакра
мҩаԥысуеит «Д»ариад ма «Л»ариад иаҵанакуа ахаҿырбагақәа
реиҭныԥсахларала.
Ариад «Д» иатәу ахаҿырбагақәа рыла аҟаҵарба аиҭакра
Ариад «Д» иатәу ахаҿырбагақәа рыла аҽаԥсахуеит: а) асубиект
рбага иеиҭамҵуа аҟаҵарбаҿы, б) иԥиоу аобиект рбага иеиҭаҵуа
аҟаҵарбаҿы.
Асубиекттә еиҭакра
Хаҿык змоу аҟаҵарба
азаҵә хыԥхьаӡара арацәа хыԥхьаӡара
 ахаҿы с-тәеит сара ҳ-тәеит ҳара
II ахаҿы у-тәеит уара шә-тәеит шәара
б-тәеит бара
III ахаҿы д-тәеит иара // лара и-тәеит дара
и-тәеит иара (амаҭәар)
Иазгәаҭатәуп, хаҿык змоу астатикатә ҟаҵарба акәзаара асубиект
рбага «Л» ариад ала ашҽаԥсахуа. Ҭоурыхла ҳазнеир, ари аҟаҵарба
ҩ-хаҿык змаз ҟаҵарбан, уи шаҳаҭра руеит азҵааратә ажәақәа
и-закәи? д-закәи?
азаҵә хыԥхьаӡара арацәа хыԥхьаӡара
 ахаҿы сара соуп, сакәын ҳара ҳауп, ҳакәын
II ахаҿы уара уоуп, уакәын шәара шәоуп, шәакәын
бара боуп, бакәын
226 227
III ахаҿы иара иоуп, иакәын дара роуп, ракәын
лара лоуп, лакәын
иара ауп, акәын
Ҩ-хаҿык змоу иеиҭамҵуа аҟаҵарба
азаҵә хыԥхьаӡара арацәа хыԥхьаӡара
 ахаҿы с-и-ццеит сара иара ҳ-и-ццеит ҳара иара
II ахаҿы у-и-ццеит уара иара шә-и-ццеит шәара иара
б-и-ццеит бара иара
III ахаҿы д-и-ццеит иара (ауаҩы)
иара (ахаҵа) (и)-и-ццеит дара иара
д-и-ццеит лара иара
(и)-и-ццеит иара (амаҭәар)
иара (ахаҵа)
Аобиекттә еиҭакра
Ҩ-хаҿык змоу иеиҭаҵуа аҟаҵарба
азаҵә хыԥхьаӡара арацәа хыԥхьаӡара
 ахаҿы с-и беит иара сара ҳа-и-беит иара ҳара
II ахаҿы у-и-беит иара уара шә-и-беит иара шәара
б-и-беит иара бара
III ахаҿы д-и-беит иара иара (и)-и-беит иара дара
(и)-и-беит иара (ахаҵа)
иара (амаҭәар)
Убасҵәҟьа ауп ашҽаԥсахуа иԥиоу аобиект рбага х-хаҿык змоу
иеиҭаҵуа аҟаҵарбаҿы: сир-ҭеит, у-и-р-ҭеит, б-и-р-ҭеит, д-ир-ҭеит, (и)-и-р-ҭеит, ҳ-и-р-ҭеит, шә-и-р-ҭеит, (и)-и-р-ҭеит.
Ариад «Л» иатәу ахаҿырбагақәа рыла аҟаҵарба аиҭакра
Ариад «Л» иатәу ахаҿырбагақәа рыла аҽаԥсахуеит: а) асубиект
иеиҭаҵуа аҟаҵарбаҿы, б) иԥиам аобиект иеиҭамҵуи иеиҭаҵуеи
аҟаҵарбақәа рҿы.
Асубиекттә еиҭакра
Ҩ-хаҿык змоу аҟаҵарба
азаҵә хыԥхьаӡара арцәа хыԥхьаӡара
 ахаҿы и-с-ҳәеит сара уи и-аҳ-ҳәеит ҳара уи
II ахаҿы и-у-ҳәеит уара уи и-шә-ҳәеит шәара уи
и-б-ҳәеит бара уи
III ахаҿы (и)-и-ҳәеит иара уи и-р-ҳәеит дара уи
и-л-ҳәеит лара уи
и-а-ҳәеит иара (амаҭәар) уи
Х-хаҿык змоу аҟаҵарба
азаҵә хыԥхьаӡара арацәа хыԥхьаӡара
 ахаҿы и-лы-с-ҭеит сара лара уи и-л-аҳ-ҭеит ҳара лара уи
II ахаҿы и-л-у-ҭеит уара лара уи и-лы-шә-ҭеит шәара лара уи
и-лы-б-ҭеит бара лара уи
III ахаҿы и-л-и-ҭеит иара лара уи и-лы-р-ҭеит дара лара уи
и-лы-л-ҭеит лара лара уи
и-л-на-ҭеит иара (амаҭәар)
лара уи
228 229
Аобиекттә еиҭакра
Ҩ-хаҿык змоу иеиҭамҵуа аҟаҵарба
азаҵә хыԥхьаӡара арацәа хыԥхьаӡара
 ахаҿы д-сы-ццеит иара (лара) д-ҳа-ццеит иара ҳара
сара
II ахаҿы д-у-ццеит иара (лара) уара д-шәы-ццеит иара шәара
д-бы-ццеит иара (лара) бара
III ахаҿы д-и-ццеит иара (ахаҵа) д-ры-ццеит иара дара
иара (ауаҩы)
д-лы-ццеит иара (ауаҩы)лара
д-а-ццеит иара уи (амаҭәар)
Х-хаҿык змоу иеиҭамҵуа аҟарба
азаҵә хыԥхьаӡара арацәа хыԥхьаӡара
 ахаҿы д-сы-з-р-ацәажәеит д-ҳа-з-рацәажәеит иара л(ара)
иара (лара) сара сзы дара ҳара ҳзы дара
II ахаҿы д-у-з-р-ацәажәеит д-шәы-з-р-ацәажәеит иара
иара (лара) уара узы дара (лара) шәара шәзы дара
д-бы-з-р-ацәажәеит
иара(лара) бара бзы дара
III ахаҿы д-и-з-р-ацәажәеит иара д-ры-з-р-ацәажәеит
(лара)иара (ахаҵа) изы дара иара (лара) дара рзы дара
д-лы-з-р-цәажәеит иара (лара)
лара лзы дара
(аформа дазрацәажәеит иԥсабаратәым)
Х-хаҿык змоу иеиҭаҵуа аҟаҵарба
азаҵә хыԥхьаӡара арацәа хыԥхьаӡара
 ахаҿы и-сы-л-ҭеит лара сара уи и-ҳа-л-ҭеит лара ҳара уи
II ахаҿы и-у-л-ҭеит лара уара уи и-шәы-л-ҭеит лара шәара уи
и-бы-л-ҭеит лара бара уи
III ахаҿы (и)-и-л-ҭеит лара иара и-ры-л-ҭеит лара дара уи
(ахаҵа) уи
и-лы-л-ҭеит лара лара уи
и-а-л-ҭеит лара иара (амаҭәар) уи
Асубиект-аобиекттә еиҭакра апарадигмақәа рҿы аграмматикатә
омонимқәа даара имаҷуп. Иҟоугьы, иеиԥшу ахаҿырбагақәа рыҟазаара ауп изыбзоуроу. Урҭ ахԥатәи ахаҿы азаҵә хыԥхьаӡара амаҭәар акласс аазырԥшуа и-и ахԥатәи ахаҿы арацәа хыԥхьаӡара
аазырԥшуа и-и роуп. Урҭ еиҩдыраахоит контекстла:
Ала цеит – ажәлар цеит
(и)ибеит аҵла – (и)ибеит ахәыҷқәа
(и)и-ццеит ала – (и)и-ццеит ахәыҷқәа
Аполиперсоналтә ҟаҵарбақәа реиҭакратә парадигмақәа рхыԥхьаӡара иахьыԥшуп аҟаҵарба ашьаҭа иалоу ахаҿырбагақәа рхыԥхьаӡарақәа: урҭ шаҟа ирацәоу аҟара иазҳауеит ахаҿырбагақәа
ркамбинациақәа. Аха иҟақәоуп иеицымааиуа ахаҿырбагақәа. Иеицааиуам актәи ахаҿы азаҵәи арацәеи рхыԥхьаӡара аазырԥшуа
ахаҿырбагақәа, насгьы аҩбатәи ахаҿы азаҵәи арацәеи хыԥхьаӡара
аазырԥшуа ахаҿырбагақәа. Иҟам ажәаформақәа сы-с-беит, у-у-беит, у-б-беит, с-аҳ-беит, у-шә-беит… Аха абызшәаҿы иҟоуп ажәаформақәа, арҿиара зуа ирҿиара иара иахь ишиасуа аазырԥшуа: урҭ
рышьаҭаҿы иеиқәшәоит иеиԥшу ахаҿырбагақәа ҩба: дыскәабоит,
аха с-ҽы-скәабоит; дысшьуеит, аха сҽысшьуеит, уҽушьуеит; илшәысҵоит, аха исшәысҵоит; илышьасҵоит, аха исышьасҵоит; ибышьабҵоит, ирышьарҵоит.
230 231
Ариад «Д» иатәу ахԥатәи ахаҿы азаҵә хыԥхьаӡара амаҭәар класс
аазырԥшуа ахаҿырбага -и, мамзаргьы III ахаҿы арацәа хыԥхьаӡара
арбага -и быжьшәоит. Уи ҟалоит, ахаҿырбага -и изыдҳәалоу ма
изцу ажәа иара иадгылазар. Иашьашәалоу ажәа инанагӡар ҟалоит:
а) азыхҳәаа ахархәара: аԥша (и)ахьынтәаауа, анасыԥ (и)аауеит;
Амыжда ижә (и)анхьа, иныга (и)ԥҽит; Агәылеи агәылеи жәрыԥсак (и)
рыбжьамӡеит.
б)иԥиоу ахарҭәаага ахархәара: Уџьам злам умҳаҵә (и)алаумҵан.
Џьабаада крызфо афатә иагьамоу (и) издырам. Аашьаҩ еигәышә
ԥынҵала аӡыхь (и)гәеиҭон.
Иара убас ахаҿырбага и быжьшәоит иара иадгылоу ажәа
аҳәаақәҵа ацзар: аҩын ду (и)гылоуп. Ала аапкы (и)цеит. Аҵәа ҟаԥшь
(и)ҿысхит. Ашәҟәы бзиа (и)аасхәеит.
Ибыжьшәо -и ақәыӷәӷәара аманы иҟазар, уи ахаҭыԥан
ицәырҵуеит ақәыӷәӷәара шьҭызхуа абжьыҟа -ы: Ашьхыц зқәымтәо
шәҭы ыҟам (иаҿшә. иҟам шәҭыц); Ацламҳәа аҭыԥ ыӡуам (иаҿшә.
иӡуам аҭыԥ); Ажәа ҟәандак зеиӷьым мал ыҟаӡам; Ашә ӷьыч «лкасы
блит» анырҳәа, лхы лнапы ықәылшьуан.
Ахаҿырбага -и быжьшәаӡом, уи изыдҳәалоу ажәеи иареи ажәақәак
(аҳәаақәҵа ада) рыбжьагылазар, мамзаргьы иашьҭа-неиуазар:
Аҟарашгьы ианагь ихәмаруам.
Ԥсадгьылда иҟам ԥсҭазаара.
Ажәлар рус ажәлар ирыӡбароуп. Ауаҩра зегьы ирыцкуп.
Шәҩык шәуасак еинмыриакәа ирфеит
Иеицааиуа и-қәа ҩба, ма хԥа рыҟнытә, аԥхьатәи -и быжьшәоит,
уи III ахаҿы азаҵә хыԥхьаӡара амаҭәар класс аазырԥшуа хаҿырбагазар,
мамазаргьы III ахаҿы арацәа хыԥхьаӡара аазырԥшуа хаҿырбагазар:
Аӡәы иуааҳәцәа ашьхаҟа (и)ирԥшуан; Лажә иамхны ҳәажә иаҭ;
Аӷарра зчычаз Қьааба дугаргьы (и)иццоит. Цәҳәы ихәы ҟьантаз (и)
ифеит; Ажәлар еизгәааны ртәы Агәмаа Урыс (и)ирҭеит ҳәа; Алхас
иҩыза (и)ииҭеит ашәҟәы.
Асубиект-аобиекттә парадигмақәа рахьынтә иалкаатәуп гәыԥк,
ажәаҳәаҿы ахархәара ҭбаа змам. Урҭ иреиуоуп х-хаҿык змоу
иеиҭамҵуа аҟаҵарбақәа реиҳарак, иаҳҳәап, абас еиԥш иҟоу: усызисуеит, дизрацәажәоит. Ԥшь-хаҿык змоу аҟаҵарбақәа, грамматикала ииашаны ишьақәгылазаргьы, иԥсабаратәым аҟазшьа
рныԥшуеит: и-сыз-лы-бҭоит, с-у-з-л-ацәажәоит.
Аиҭаҵра / аиҭамҵра акатегориа
Аҟаҵарбатә парадигмақәа дасу иаадырԥшуеит аиҭаҵра ма
аиҭамҵра. Аҟаҵарбақәа аиҭаҵреи аиҭамҵреи рыла реиҿагылара
ҵаҵӷәыс иамоуп асемантикатә, аграмматикатә ҷыдарақәа.
Асемантикатә ҷыдара – уи арҿиара назыгӡо ирҿиара зыхҭысуа
ала аиҿагылара аазырԥшуа аҵакы ауп: иеиҭаҵуа аҵакаҿы арҿиара зыхҭысуа арбоуп, иеиҭамҵуа аҵакаҿы арҿиара зыхҭысуа
арбаӡам. Ари акритери–семантикатә критериуп, насгьы иамам
ауниверсалтә ҟазшьа: абызшәаҿы иҟоуп ари акритери иақәымшәо
аҟаҵарбақәагьы.
Аиҭаҵреи аиҭамҵреи ихадоу аҟаҵарбатә грамматикатә
категориақәа иреиуоуп. Ари акатегориа абзоурала еидҳәалахоит
аҳәоу аҵакы хада аазырԥшуа ихадоу аҳәоу хәҭақәа, еилкаахоит арҿиара назыгӡо (асубиект-азыхҳәаа), арҿиара зыхҭысуа
(иԥиоу аобиект-ахарҭәаага), арҿиара ззынархоу (иԥиам аобиектахарҭәаага). Ахьыӡ аиҭакратә (ападежтә) категориа ахьамам
иахҟьаны, аԥсуа бызшәаҿы асубиекттә-аобиекттә еизыҟазаашьа
еиҳарак иаарԥшуп амарфологиатә маҭәахәқәа рыла. Аиҭаҵреи
аиҭамҵреи рыла аиҿагылара мҩаԥысуеит аҟаҵарба аҩнуҵҟа,
реиҿагылараҿгьы ахархәара амаӡам иарбанзаалак аформант ҷыда.
Аҳәоу аҿы ихадоу аҳәоу хәҭақәа реидҳәалареи рсинтаксистә
позициақәа рҳәаақәҵареи зылшо аҟаҵарба ашьаҭа иалоу
ахаҿырбагақәа роуп.
Иԥиоу аобиект аазырԥшуа ахаҿырбага змоу аҟаҵарбатә шьаҭа
иеиҭаҵуа ҳәа иԥхьаӡоуп, измам – иеиҭамҵуа.
Аграмматикатә категориақәа: аиҭаҵреи аиҭамҵреи, ахаҿы, акласс, ахыԥхьаӡара аарԥшуп ирзеиԥшу аморфемақәа рыла – ахаҿырбагақәа рыла. Хыхь ишаҳҳәаз еиԥш, ахаҿырбагақәа аполифункционалтә ҟазшьа рымоуп: урҭ иаадырԥшуеит ахаҿы, ахыԥхьаӡара,
акласс; арҿиара назыгӡо, арҿиара зыхҭысуа, арҿиара ззынархоу.
232 233
Аиҭаҵреи аиҭамҵреи раарԥшышьа аганахь ала ҳахәаԥшуазар,
аҟаҵарбақәа ҳшар ҟалоит иҭышәантәалоу (астабилтә) ашьаҭа
змоуи зҽеиҭазкуа (алабилтә) ашьаҭа змоуи аҟаҵарбақәа ҳәа.
Астабилтә шьаҭа змоу аҟаҵарбақәа ирыҵаркуеит еснагь иеиҭаҵуаны,
ма иеиҭамҵуаны зхы цәырызго аҟаҵарбақәа: агара ажәаформақәа
зегьы рҿы уи иеиҭаҵуа ҟаҵарбоуп, агылара – уи иеиҭамҵуа
ҟаҵарбоуп. Алабилтә ҟаҵарбақәа рышьаҭа аиҭаҵреи
аиҭамҵреи аганахь ала инеитралтәуп, рхархәара зеиԥшроу еиԥш
урҭ еиҭаҵуангьы иҟалар ауеит, иеиҭамҵуангьы: с-ӡахуеит сара
иеиҭамҵуа ҟаҵарбоуп, изӡахуеит сара уи иеиҭаҵуа ҟаҵарбоуп.
Реалла арҿиара назыгӡо, насгьы изыхҭысуа грамматикала урҭ
аҟаҵарбаҿы раарԥшра зеиԥшроу аганахь ала ҳахәаԥшуазар, аҟаҵарбақәа ҳшар ҟалоит ҩбаны: ииашоу аилазаашьа змоуи иаарҳәу
(аинверсивтә) аилазаашьа змоуи аҟаҵарбақәа ҳәа. Ииашоу аилазаашьа змоу аҟаҵарбақәа рҿы ареалтә субиекти аобиекти аграмматикатә
субиекти аобиекти еиқәшәоит, иаҳҳәап, аҟаҵарба с-и-беит (иара
сара) аҿы аграмматикатә субиект рбага и иақәшәоит ареалтә субиект
– азыхҳәаа «иара», аграмматикатә иԥиоу аобиект рбага с иақәшәоит
ареалтә иԥиоу аобиект рбага – аобиект-харҭәаага «сара». Иаарҳәу аилазаашьа змоу аҟаҵарбақәа рҿы асемантикатә ҵаки аграмматикатә
ҵаки еиқәшәаӡом: реалла арҿиара назыгӡо аҟаҵарбаҿы иаарԥшуп
иԥиам аобиект арбагала, реалла арҿиара зыхҭысуа – асубиект арбагала: аҟаҵарба ды-р-ҭаххеит (дара иара) аҿы дызҭаххаз дара роуп
– арбага р, ирҭаххаз иара (ауаҩы) иоуп – арбага д, аха грамматикала
д – субиект рбагоуп, р – иԥиам аобиект рбагоуп.
Иеиҭамҵуа аҟаҵарбақәа ирыҵаркуеит хаҿык змоуи ахаҿырацәа
змоуи астатикатәи адинамикатәи аҟаҵарбақәа. Хаҿык змоу
аҟаҵарбаҿы иаарԥшуп асубиект рбага: астатикатә ҟаҵарбақәа:
с-тәоуп, с-гылоуп, ды-цәоуп, ды-шьҭоуп, адинамикатә ҟаҵарбақәа:
д-тәеит, д-гылеит, ды-цәеит, с-цеит.
Ҩ-хаҿык змоу иеиҭамҵуа аҟаҵарбаҿы иаарԥшуп асубиект арбагеи иԥиам аобиект арбагеи; астатикатә ҟаҵарбақәа: д-сы-ватәоуп,
д-сы-дгылоуп, д-с-ашьоуп, и-ры-моуп, и-с-ҭахуп; адинамикатә
ҟаҵарбақәа: д-сы-ватәеит, д-и-ццеит, д-сы-ԥхьеит, д-и-ҳәеит, с-ишьҭалеит. Х-хаҿык змоу иеиҭамҵуа адинамикатә ҟаҵарбақәа рҿы
иуԥыло ахаҿырбагақәа руакы субиект рбагоуп, егьырҭ иԥиам аобект рбагақәоуп: д-и-з-а-ԥхьеит, с-у-з-л-ацәажәоит.
Иеиҭаҵуа аҟаҵарбақәа ирыҵанакуеит ахаҿырацәа змоу
адинамикатә ҟаҵарбақәа. Ҩ-хаҿык змоу аҟаҵарбаҿы хаҿырбагак
– субиект рбагоуп, егьи иԥиоу аобиект рбагоуп: ды-з-беит, сыр-геит, и-с-феит, и-ҟа-р-ҵеит; х-хаҿык змоу аҟаҵарбақәа рҿы
ахаҿырбагақәа рахьынтә акы субиект рбагоуп, егьырҭ иԥиоуи
иԥиами аобиект рбагақәоуп: и-лы-с-ҭеит, и-л-с-ыркит, и-л-ҿа-сҵеит, и-л-сы-р-ҟаҵеит, и-л-сы-р-беит, и-л-шәы-с-ҵеит; ԥшь-хаҿык
змоу аҟаҵарба ашьаҭа иалоуп арбагақәа ԥшьба: асубиект рбага,
иԥиоу аобиект рбага, иԥиам аобиект рбагақәа ҩба: и-сы-з-л-ы-бҭеит, и-шә-зы-л-сы-рбеит, и-шә-зы-л-ҿа-с-ҵеит, и-шә-зы-л-сырҵоит.
Иеиҭаҵуеи иеиҭамҵуеи аҟаҵарбақәа еиҿагылоит реиҭаҵреи
реиҭамҵреи ҳәаақәызҵо аҷыдарақәа рыла.
Иеиҭаҵуеи иеиҭамҵуеи аҟаҵарбақәа рҷыдарақәа.1
1. Аҟаҵарба аиҭаҵреи аиҭамҵреи рыла аиҿагылара аарԥшуп
аҟаҵарба ашьаҭаҿы иҟоу асубиекти аобиектқәеи рырбагақәа
реишьҭагылашьала. Асубиекти аобиектқәеи рырбагақәа реишьҭагылашьа – ихадоу ҷыдароуп аиҭаҵреи аиҭамҵреи рыла аҟаҵарбақәа реиҿагылараҿы.
Иеиҭамҵуа аҟаҵарбақәа рҿы асубиект рбага еснагь актәи аҭыԥ
аҿы игылоуп: с-цеит, д-ыцәеит, д-игәҭасит, с-лыццеит, б-сыҳәеит.
Иеиҭаҵуа аҟаҵарбақәа рыҟны асубиект арбага гылоуп: а)
аҩбатәи аҭыԥ аҿы, ҩ-хаҿык змоу ҟаҵарбазар: и-с-ҳәеит, и-л-феит, д-и-беит, ды-л-геит, и-шьҭы-с-хит, и-р-жәит, и-ҿы-л-хит,
ды-р-кит; б) ахԥатәи аҭыԥ аҿы, х-хаҿык змоу ҟаҵарбазар: и-лсы-рҟаҵеит, и-л-сы-рҳәеит, и-л-ҿа-с-ҵеит, и-лы-р-ҭеит, и-д-лыргеит, и-л-шәы-рҵеит; в) аԥшьбатәи аҭыԥ аҿы, ԥшь-хаҿык змоу
ҟаҵарбазар: и-сы-з-л-и-ҭеит, и-с-з-и-лы-рҵеит.
1 К.В.Ломтатидзе. Категория переходности в абхазском глаголе. «Известия
ИЯИМК». т.XIII. Тб.,1942; она же. Бессубъектные формы абхазского переходного
глагола. «И-К-Я» т.II.,Тб., 1948.
234 235
Иԥиоу аобиект арбага гылоуп актәи апозициаҿы, аҟаҵарба
ашьаҭа аԥхьа: ды-ргеит, ды-рбеит, и-ҟарҵеит, и-рфеит, д-гәарҭеит.
Иԥиам аобиект арбага иамоуп: а) аҩбатәи апозициа ҩ-хаҿык
змоу иеиҭамҵуа аҟаҵарбаҿы:с-и-дгылеит, с-у-ццеит, с-бы-ҳәеит,
д-и-гәҭасит, д-сы-дтәалеит; х-хаҿык змоу еиҭаҵуа аҟаҵарбаҿы:
и-с-шәы-р-ҵеит, и-л-ҿа-с-ҵеит, и-бы-р-ҭеит; б) аҩбатәи ахԥатәи
апозициақәа рҿы ԥшь-хаҿык змоу аҟаҵарбаҿы: и-сы-з-л-у-ҭеит,
и-сы-з-и-абҳәар.
Асубиекти аобиектқәеи рырбагақәа иеиҭамҵуеи иеиҭаҵуеи
аҟа-ҵарбақәа рышьаҭақәа рҿы иныркыло аҭыԥ иахьыԥшны ироуа
асинтаксистә хархәара шьҭрала иаҳзааигәоу адыга бызшәақәа рҿы
ахьыӡ иамоу аергативтәи аноменативтәи падежқәа рсинтаксистә
хархәара иақәшәоит. Убас, актәи апозициа шьҭызхуа ахаҿырбагақәа
(ариад «Д» иаҵанакуа) рсинтаксистә хархәарақәа ирықәшәоит
аноменативтә падеж иамоу асинтаксистә хархәарақәа: убарҭ рыбзоурала иаарԥшхоит асубиект-азыхҳәаа иеиҭамҵуа аҟаҵарбақәа
рҿы, иԥиоу аобиект иеиҭаҵуа аҟаҵарбақәа рҿы. Аҩбатәи, ахԥатәи,
аԥшьбатәи апозициақәа шьҭызхуа ахаҿырбагақәа (ариад «Л»
иаҵанакуа) рсинтаксистә хархәарақәа аергативтә падеж иамоу
асинтаксистә хархәарақәа ирықәшәоит: убарҭ рыла иаарԥшхоит
асубиект-азыхҳәаа иеиҭаҵуа аҟаҵарбақәа рҿы, иԥиам аобиектазырхатә харҭәаага иеиҭамҵуеи иеиҭаҵуеи аҟаҵарбақәа рҿы.
Аха ахьыӡҟа ападежтә категориа шамамгьы, иамоу апарадигмақәа синтаксистә хархәашьала иеиԥшым. Убас аҟаҵарбатә
хаҿырбагақәа рсинтаксистә хархәара иақәшәо ахьыӡҟа гылоуп
шьҭынгылада азеиԥш, иеилкаау, иеилкаам, адхаларатә формақәа
рҿы. Аиагаратә, амыругатә, амамзаратә формақәа дара ирызҷыдам, изызҷыдоу ахарҭәаага (азырхатә харҭәаага акәымкәа),
аҭагылазаашьа ахархәара змоу ахьыӡҟақәа роуп. Урҭ, аиагаратә
ада, ашьҭынгылақәагьы рыцааиуеит.
Ариад «Д»-и ариад «Л»-и ирыҵаркуа ахаҿырбагақәа рсинтаксистә
хархәарақәа рсхема.
1 Чикобава А.С. Проблема эргативной конституции в иберийско-кавказских
языках.Тб., 1961.
 апозициа«Д» ариад Асубиект иеиҭамҵуа Аҷкәын д-ыҩуеит
иаҵанакуа аҟаҵарбаҿы аедыгь бызшә.
ахаҿырбагақәа= калэ-р ма-тхэ
аноминативтә падеж
иԥиоу аобиект Аҷкәын ашәҟәы
(и)иҩуеит.
аедыг бызшә.
калэм етхы тхылъы-р
II, III, IVапозициақәа Асубиект иеиҭамҵуа Аҷкәын ашәҟәы
«Л» ариад иаҵанакуа аҟаҵарбаҿы (и)иҩуеит.
ахаҿырбагақәа= аедыгь бызшә.
аергативтә падеж калэ-м тхылъы-р етхы
иԥиам аобиект Аҷкәын ашәҟәы
д-а-ԥхьоит.
аедыгь бызшә.
калэ-р тхылъы-меджэ
«Л» ариад иаҵанакуа ахаҿырбагақәа ирызҷыдароуп ахархәара
рацәа. Убас, урҭ ахьыӡҟақәа ирыцны иаадырԥшуеит адхалара:
с-ыҩны, с-ан л-ыцкы, с-напы, астол а-шьапы. Абарҭ ахаҿырбагақәа
ҳԥылоит ашьҭынгылақәа ирыцны: сара с-ахь, аӡӷаб лы-шҟа. Ишдыру еиԥш, аформант -ла зцу ахьыӡҟақәа ироуеит амыругатә ҵакы.
Амыругатә хархәара нарыгӡар ҟалоит ҳзыхцәажәо аформант ла-и
«Л» ариад иаҵанакуа ахаҿырбагеи злоу аҟаҵарбақәа, иеиҿшә:
тракторла сцәаӷәеит – атрактор с-а-ла-цәаӷәеит.
2. Иеиҭаҵуа аҟаҵарбақәа рыҟны идагәоу ацыбжьыҟақәа рыла
иаарԥшу асубиект рбагақәа с, ҳ, шә ҵархоит, иҵару ашьҭыбжьқәа
ирԥынгылазар: с ииасуеит з ахь, ҳ раԥхьа ииасуеит г ахь
236 237
ашьҭыбжь иахьагьы иҟоуп абаза бызшәаҿы), нас аа – ахь (ҳ
гаа), шә–жә ахь.
Ари афонетикатә процесс иамоуп аморфологиатә ҵаҵӷәы:
идагәоу ахаҿырбагақәа ҵархоит иеиҭаҵуа аҟаҵарбақәа рҿы мацара: и-з-дырит (и-с-дырит), и-аа-дырит (и-аҳ-дырит), и-жәдырит (и-шә-дырит); и-з-геит (и-с-геит), и-аа-геит (и-аҳгеит), и-жә-геит (и-шә-геит); и-з-жәит (и-с-жәит), и-аа-жәит
(и-аҳ-жәит), и-жә-жәит (и-шә-жәит), и-з-ӡит (и-с-ӡит),
и-аа-ӡит (и-аҳ-ӡит), и-жәӡит (и-шә-ӡит), и-бжьы-з-деит (ибжьы-с-деит), и-бжь-аа-деит ,(и-бжьа-ҳ-деит), и-бжьы-жә-деит
(и-бжьы-шә-деит), и-қәы-з-геит (и-қәы-с-геит), и-қә-аа-геит
(и-қә-аҳ-геит), и-қәы-жә-геит (и-қәы-шә-геит).
Аҵархаратә процесс мҩаԥысуам, ахаҿырбага анаҩс абжьыҟа ы
гылазар: и-сы-ӡәӡәеит ,и-ҳа-ӡәӡәеит, и-шәы-ӡәӡәеит; и-насыг-ӡеит,
и-наҳа-гӡеит, и-нашәы-гӡеит; и-ҭсы-жьит, и-ҭҳа-жьит, и-ҭ-шәыжьит.
Иеиҭамҵуа аҟаҵарбақәа рҿы идагәоу ахаҿырбагақәа иҵару
цыбжьыҟала иалаго ашьаҭа контактла иадгылазаргьы, рыбжьара ассимилиациатә процесс зыҟалом: с-гылеит, ҳ-гылеит, шәгылеит; с-бааӡеит, ҳ-бааӡеит, шә-бааӡеит; с-ӡырҩит, шә-ӡырҩит,
ҳ-ӡырҩит; с-жьиуеит, ҳ-жьиуеит, шә-жьиуеит.
3. Аиҭаҵреи аиҭамҵреи реиҿагылара еилыкка ианыԥшуеит
аҟаҵарба адҵаратә ркьынаа ажәаформа.
Иеиҭаҵуа аҟаҵарба адҵаратә ркьынааҿы иаанахәаӡом азаҵә
хыԥхьаӡарала иаарԥшу асубиект рбага у,б, иара адҵаратә ркьынаа ахаҭа мапкрадатәи аформаҿы игылазар. Адҵаратә формаҿы
ҩ-хаҿык змоу иеиҭаҵуа аҟаҵарбаҿы иҟоуп иԥиоу аобиект рбага:
и-га, и-шьҭых, и-ф, д-ба, и-қәга, ды-ртәа уб. иҵ.; х-хаҿык змоу
аҟаҵарбаҿы иԥиоуи иԥиами аобиект рбагақәа: и-лы-ҭ, и-лы-шәҵа,
и-с-ҿаҵа, и-ҳа-рҟаҵа, и-сы-рба. Аха адҵаратә ркьынаа мапкратә
формазар, арбагақәа у,б цәырҵуеит:и-у-мган, и-шьҭа-бымҵан, ибы-мфан, д-у-мбан, и-лы-у-мҭан, и-лы-бы-мҭан, исҿа-у-мҵан, и-қәбы-мган, ды-б-мыртәан, и-ҳа-у-мырҟаҵан, и-у-мырбан.
Арацәа хыԥхьаӡарала иаарԥшу асубиект рбага шә // жә адҵаратә
ажәаформақәа зегьы рҿы иҟоуп: и-жә-га, и-шәымган, и-шәымфан,
ды-жәба, д-шәы-мбан, и-лы-шәҭ, и-лы-шәы-мҭан, и-с-шәы-рба,
и-сы-шә-мырбан.
4. Иара убас асубиект рбага аарԥшым иеиҭаҵуа аҟаҵарбақәа
рыҟнытә ишьақәгылоу арлахәыратә формақәа рҿы, ара иаарԥшуп
иԥиоу аобиект рбага, мамзаргьы иԥиоуи иԥиами аобиект рбагақәа:
и-фо, и-ҟаҵо, и-ҳәо, и-шьҭыхны, и-лы-ҭо, и-сы-шәҵаны, и-самҳәакәа, д-баны, и-ганы.
Иеиҭамҵуа аҟаҵарбақәа рыҟнытә ишьақәгыло арлахәырақәа
рҿы асубиект рбага арбоуп: д-гыланы, д-цо, с-и-ццо, д-с-ыҳәаны,
с-аԥхьо, д-идгыло, с-быватәаны.
Иеиҭамҵуеи еиҭаҵуеи арлахәырақәа реиҿагылараҿы асубиект рбагала аарԥшра аԥҟара иахьа алшара ацәыӡуа иалагеит:
имаҷым асубиект рбага злоу иеиҭаҵуа арлахәырақәа. Иеилоу азҳәа
иахәҭакны иҟоу арлахәыра асубиект рбага шьҭнахуеит: амҿы аар-го иалагеит. Азандалқәа дна-р-ҭалоны даарыхьӡеит. (М. Лакрба).
5. Иеилоу ашьаҭа змоу аҟаҵарба еиҭаҵуазар, асубиект рбага
ашьаҭа агәҭа иалалоит, иеиҭамҵуазар – ашьаҭа иаԥынгылоит.
Иеиҭаҵуа аҟаҵарба Иеиҭамҵуа аҟаҵарба
иава-с-ҵеит и-авалеит
игәа-с-ҭеит д-ықәгылеит
иаҵа-и-ҵеит и-аҵалеит
ишьҭы-л-хит и-шьҭыҵит
ддәы-лы-ргеит д-дәылҵит
иҟа-с-ҵеит и-ҟаҵоуп
иқә-сы-ргылеит и-сгәаԥхеит
Иеиҭаҵуа аҟаҵарбақәа рҿы асубиект рбага ашьаҭа иалҵны,
аԥхьаҟа ииасыр ҟалоит, ашьаҭа ахәҭақәа еилаҵәаӡаны иҟазар, иаҳҳәап, аҟаҵарба арҟаҵаратә форма анышьҭнахуа: иҟасҵеит, аха
илсырҟаҵеит.
6. Ирацәоуп абызшәақәа, аҳәоу аҿы ажәақәа реишьҭагылашьа
аграмматикатә хархәара ахьышьҭнахуа. Абарҭ абызшәақәа иры1 Ломтатидзе К.В. Бессубъектные формы абхазского переходного глагола.
И-К-Я т.II. Тб., 1948. с. 1-13.
Аристава Ш.К. Деепричастие в абхазском языке. Сухуми, 1960. с. 35.
238 239
лоуҵартә иҟоуп ахәҭакахьала (частично) аԥсуа бызшәагьы. Аԥсуа
бызшәаҿы ихадоу аҳәоу хәҭақәа аҳәоу аҿы реишьҭагылашьа иҭышәантәаланы иҟаӡам. Аха ус иагьа иҟазаргьы, иҟоуп аҩныҵҟатәи
аԥҟарақәа, урҭ ирҿырԥшны аҳәоу хәҭақәа дасу тенденциас ирымоуп иара иахәҭоу апозициа ашьҭыхра, иара убри алагьы асубиекти
аобиектқәеи реизыҟазаашьа рымҩақәҵара.1
Зызҳәа иеиҭаҵуа ҟаҵарбала иаарԥшу аҳәоу аҿы ихадоу аҳәоу
хәҭақәа еиҳараӡак иеишьҭагылоуп абас: азыхҳәаа, иԥиоу ахарҭәаага,
азҳәа, ҩ-хаҿык змоу аҟаҵарбаҿы; азыхҳәаа, иԥиам ахарҭәаага,
иԥиоу ахарҭәаага, азҳәа, х-хаҿык змоу аҟаҵарбаҿы. Аҳәоу хәҭақәа
реишьҭагылашьа иақәшәом урҭ рырбагақәа реишьҭагылашьа
азҳәа-аҟаҵарбаҿы: ҩ-хаҿык змоу аҟаҵарбаҿы актәи аҭыԥ аҿы
игылоуп иԥиоу аобиект рбага, аҩбатәи аҭыԥ аҿы– асубиект рбага,;
х-хаҿык змоу аҟаҵарбаҿы актәи аҭыԥ аҿы игылоуп иԥиоу аобиект
рбага, аҩбатәи аҭыԥ аҿы – иԥиам аобиект рбага, ахԥатәи аҭыԥ аҿы
– асубиект рбага.
Абзиабара ахьы (и)-ԥ-наҟоит

Азыхҳәаа иԥиоу ах. азҳәа
Аҵабырг аԥсы д-а-ргылоит

азыхҳәаа иԥиоу ах. азҳәа
Ашьыцра бзиа уаҩ д-ын-на-рхоит

азыхҳәаа иԥиоу ах. азҳәа
Ан лхәыҷы ахәмарга (и)-и-л-ҭеит

азыхҳәаа иԥиам ах. иԥиоу ах. азҳәа
Ахәыҷқәа Кама ампыл (и)-л-цәы-р-геит

азыхҳәаа иԥиам ах. иԥиоу ах. азҳәа
Алхас Дамеи д-и-беит – ари аҳәоу аҿы рыуа иарбану иԥиоу
ахарҭәаага иеилкаахоит ажәақәа реишьҭагылашьа мацарала. Ахаҿырбагақәа рыла иузиеилкаауам арҿиара назыгӡо, изыхҭысуа зусҭқәоу – Алхас иакәу, Дамеи иакәу: рсинтаксистә хархәарақәа еибаҳаԥсахыр, рырбагақәа хаҭашьалеи еишьҭагылашьалеи иеиԥшхоит:
Дамеи Алхас д-ибеит

азыхҳәаа иԥиоу ах. азҳәа
Иеиҭамҵуа ҟаҵарбала иаарԥшу азҳәа змоу аҳәоу аҿы ихадоу
аҳәоу хәҭақәа реишьҭагылашьеи ахаҿырбагақәа реишьҭагылашьеи
еиқәшәоит: актәи апозициа азыхҳәаа иатәуп, аҩбатәи апозициа –
иԥиам ахарҭәаага.
Абга иацәшәаз амшә д-а-гәыдҳалт

азыхҳәаа иԥиам ах. азҳәа
Аԥҳәыс каҷбеи лашьа амшаԥазы д-и-ԥхьоит

азыхҳәаа иԥиам ах. азҳәа
Ауаҩы мчымха адгьыл мчымха д-а-қәшәоит

азыхҳәаа иԥиам ах. азҳәа
Аха аҳәоу хәҭақәа рпозициа аҽаԥсахыр ҟалоит. Убас иԥиоу аобиекти азыхҳәааи гылар ауеит азҳәа ашьҭахь.
Абга иацәшәаз амшә д-а-гәыдҳалт // абга иацәшәаз дагәыдҳалт
амшә; Илаҳаз шыгәнылгоз, лацәааихьшь лзыҟамҵакәа, илыршеит Саида (М. Лак.); Шәгәырӷьала абас, ишәҳәала ашәа гәырҭәыла.
(Б. Шьынқәба). Ҭауади-аамсҭеи рхы хҵәа ирышьҭан Данаҟаии
иҩызцәеи (М. Лак.).
Арлахәыратә еицааира ахәҭақәа рпозициа иаҳа иҭышәынтәалоуп.
Сериожа уажәада аполковник ичын змоу диҿагыланы (№. Џь.)
(ирҳәом: Сериожа уажәада диҿагыланы аполковник ичын змоу): Ԥхыӡ
илбеит, лыҷкәын заҵәы дхәыҷны, иқьышә хәыҷқәа иԥҟыш-ԥҟышӡа
240 241
аԥхӡы рықәҭәаны дахьлываиоу. (А. Г.); Дшааизҵәҟьа, икалҭ намҵԥаа,
дагәӡуа днышьамхнышлеит (И. П.); Ишакәхалакь ицеит, ақәԥара
аҵкьыс аҭынчра еиӷьашьаны. (М. Л.).
Астили, акоммуникативтә қәки, аемфазиси ирыԥсахыр ҟалоит
иеиқәыԥхьаӡоу аҳәоу хәҭақәа реишьҭагылашьа.
Иахьатәи аԥсуа бызшәаҿы аҳәоу хәҭақәа рсинтаксистә позициақәа
ҳәаақәызҵо амыругақәа рахьынтә ихаданы иԥхьаӡатәуп
асубиекти аобиектқәеи рырбагақәа аҟаҵарбатә шьаҭаҿы реишьҭагылашьа.
Аҟаҵарбақәа реиҭаҵреи риеиҭамҵреи аиҩдырааразы абсолиуттә
критерины ишьҭыхзар ҟалоит адҵаратә ркьынаа аҷыдара. Егьырҭ
аҷыдарақәа – идагәоу ахаҿырбагақәа рыҵархара, асубиект рбага аҭыԥ иеилоу ашьаҭа змоу аҟаҵарбаҿы, арлахәыра критерис
рышьҭыхра – алшара рымоуп хыԥхьаӡарала иԥку аҟаҵарбақәа рҿы.
Иеиҭаҵуеи иеиҭамҵуеи аҟаҵарбақәа рхырҿиаара
Иеиҭаҵуеи иеиҭамҵуеи аҟаҵарбақәа рыҩныҵҟа иалыркаауеит ихырҿиаам иеиҭаҵуеи ииеиҭамҵуеи аҟаҵарбақәеи ихырҿиаау
иеиҭаҵуеи иеиҭамҵуеи аҟаҵарбақәеи. Ихырҿиаам иеиҭаҵуеи
иеиҭамҵуеи аҟаҵарбақәа еивгаӡам иарбанзаалак морфемала. Хыхь
ишаҳәаз еиԥш, урҭ еиҿагылоит асубиекти аобиектқәеи рырбагақәа
реишьҭагылашьала. Аха уи ҳазҳәом ихырҿиаау иеиҭаҵуеи еиҭамҵуеи аҟаҵарбақәа рзы. Ихырҿиаау ашьаҭақәа еиҳараӡак иҟалоит
асинкретизм ҟазшьа змоу аморфемақәа рыбзоурала. Абарҭ аморфемақәа изцыло ашьаҭа иаларгалоит аҵак ҷыда, ирыԥсахуеит
рграмматикатә ҟазшьа.
Ихырҿиаам иеиҭаҵуа аҟаҵарбақәа иреиуоуп: абара, агара,
аҭара, ажәра, афара, ажра, аҟра, аџьра, аӡара, аҳәара…
Ихырҿиаам иеиҭамҵуа аҟаҵарбақәа ҳәа иԥхьаӡоуп: ацара, аҩра,
аԥара, атәара, агылара, ақәԥара, ацәара, акәашара.
Ихырҿиаау иеиҭаҵуа аҟаҵарбақәа иреиуоуп:
1) арҟаҵаратә рбагала ихырҿиаау аҟаҵарбақәа: ашәара
аршәара: диршәеит; агыларааргылара: диргылеит; ацәараарцәара: дирцәеит; аԥараарԥара: дирԥеит; ахәмарраархәмарра: дирхәмарит; аҳәазараарҳәазара: дирҳәазеит.
2) асуффикс -тә ахьыӡ ацҵарала ишьақәгылаз аҟаҵарбақәа:
абзиаабзиатәра: дыбзиастәит; ацәгьаацәгьатәра: дыцәгьастәит; ауаҩыауаҩтәра: дуаҩыстәит.
3) асуффикс -шьаахьыӡҟа ацҵарала ишьақәгылаз аҟаҵарбақәа: алакәалакәшьара: илакәысшьеит; аиӷьаиӷьашьара:
иеиӷьылшьеит; амаҷамаҷшьара: имаҷылшьеит.
4) асуффикс – шьагәыҭқәа -ҵа, -х алокативтә превербқәа
рыцҵарала ишьақәгылаз аҟаҵарбақәа: -ҭа: аҭаҵараиҭаҳҵеит,
аҭыхраиҭаҳхит, -ла: алаҵараилаҳҵеит, алхраиалаҳхит; -д:
адҵараиадиҵеит, адхраиадысхит; -н: анҵараианысҵеит, аныхраианысхит; -ҩна: аҩнаҵарадыҩнасҵеит, аҩныхра иҩнысхит.
Ихырҿиаау иеиҭамҵуа аҟаҵарбақәа иреиуоуп:
1) асуффикс -ха ахьыӡҟақәа рыцҵарала ишьақәгылаз аҟаҵарбақәа: абзиаабзиахара: дыбзиахеит; ацәгьаацәгьахара: дыцәгьахеит; ауаҩыауаҩхара: дуаҩхеит; аӡӷабаӡӷабра: дыӡӷабхеит;
акьаҿакьаҿхара: дкьаҿхеит; аҟаԥшьаҟаԥшьхара: дҟаԥшьхеит.
2) асуффикс – шьагәыҭқәа -ла-, -ҵалокативтә превербқәа
рыцҵарала ишьақәгылаз аҟаҵарбақәа: ҭа: аҭаларадҭалеит,
аҭыҵрадҭыҵит; ла: алаларадалалеит, алҵрадалҵит; д:
адлараиадлеит, адҵараидҵит; н: анылараианылеит, аныҵраианыҵит; ҩна: аҩналарадыҩналеит, аҩныҵрадыҩныҵит.
3) амчымхаратә ҟаҵарбатә формақәа: амчымхаратә рбага -ззцылаз иеиҭаҵуа ҟаҵарба еиҭамҵуаны иҟалоит: иҟасҵеитисзыҟамҵеит, изжәитисзымжәит, изгеитисзымгеит,
исҳәеитисзымҳәеит.
4) амхаҟаҵаратә ҟаҵарбатә формақәа: амхаҟаҵаратә
рбага
-амха зцыло иеиҭаҵуа аҟаҵарба еиҭамҵуаны иҟалоит: иҟасҵеитисамхаҟаҵеит, изжәитисамхажәит, изгеитисамхагеит, исҳәеитисамхаҳәеит.
5) аформант -аиба // ибазлоу аҟаҵарбақәа: дызбеитҳаибабеит, дылгеитиеибагеит, ирҳәеитиеибырҳәеит,
иԥиҽитиԥибаҽит, ишьҭихитишьҭибахит.
242 243
6) асуффикс -ха алокативтә ԥынгылақәа зцыло аҟаҵарбақәа: ла:
далахеит; ҭа: дҭахеит; ҵа: даҵахеит; д: иадхалеит; ҩна: дыҩнахеит.
Аинтранзитивтә (иеиҭамҵуа) ҟаҵарбақәа рпарадигмақәа
шьҭырхуеит
астатикатә формахь ииагоу атранзитивтә (иеиҭаҵуа)
аҟаҵарбақәа, усҟан ахаҿырбақәа рхыԥхьаӡара иагхоит хаҿырбагак
ала: иҟасҵеитиҟаҵауп, дызбеитдбоуп, ишьҭырхитишьҭыхуп,
илырҭеитилыҭоуп, илшәылҵеитилшәуп. Иара убас аинтразитивтә ҟаҵарбақәа рпарадигмақәа ирылаԥхьаӡатәуп асуффикс
-ха ала ишьақәгылоу урҭ рдинамикатә формақәагьы: иҟаҵахоит,
ишьҭыххоит. Астатикатә формахь ииагоу иеиҭаҵуа аҟаҵарбақәа
ишьҭырхыр ҟалоит асуффикс -тә-: иҟаҵоупиҟаҵатәуп, дбоуп
дбатәуп, ишьҭыхупишьҭыхтәуп, илыҭоупилыҭатәуп, илшәуп
илышәҵатәуп. Урҭ рдинамикатә форма ҟалоит асуффикс -хаацҵарала: иҟаҵатәхоит, дбатәхоит, ишьҭыхтәхоит, илыҭатәхоит.
Аԥсуа бызшәаҿы иҟоуп ахаҿырацәа змоу аҟаҵарбақәа, семантикалеи логикалеи урҭ иаадырԥшуа арҿиара ишиашоу аобиект
ахь ииасуа. Аха грамматикала арҿиара зыхҭысуа аобиект аарԥшуп
иԥиам обиектны. Зыӡбахә ҳамоу – аҟаҵарбақәа асра, ацҳара,
ажәылара, акьысра, ахара, агәыдлара уҳәа реиԥш иҟоу роуп. Урҭ
рграмматикатә ҟазшьақәа ирныԥшуеит, иеиҭаҵуа акәымкәа,
иеиҭамҵуа аҟаҵарбақәа рҷыдарақәа. Убас, асубиекти аобиекти
рырбагақәа реишьҭагылашьа иақәшәоит иеиҭамҵуа аҟаҵарбақәа
рҿы иаарԥшу ахаҿырбагақәа реишьҭагылашьа: I-тәи апозициа
асубиект иатәуп, II-тәи апозициа – аобиект: сс-ио-суеит, дс-иоцҳаит, сс-ио-кьысит, сс-ио-хеит, дсы-со-гәыдлеит; адҵаратә ркьынаа аформаҿы, арлахәыраҿы, иеиҭамҵуа аҟаҵарбақәа рыҟны
еиԥш, иаарԥшуп ахаҿырбагақәа -у, -б: уис//бис, уицҳа, уикьыс, бих,
уигәыдла; уисуа//бисуа, уацҳаны, уикьысны, биханы, уигәыдланы; иеилоу ашьаҭа змоу ҟаҵарбаҿы асубиект рбага аҟаҵарба ашьаҭа
иаԥынгылоит: дигәыдлеит, дижәлеит.
Асемантикеи аграмматикеи реиқәымшәара аинверсивтә ҟаҵарбақәагьы ирҷыдаҟазшьоуп. Аинверсивтә ҟаҵарбақәа рҿы ареалтә
субиекти аобиекти аграмматикатә субиекти аобиекти еиқәшәаӡом:
ареалтә субиект аҟаҵарбаҿы иаарԥшуп грамматикатә аобиектны, ареалтә аобиект – грамматикатә субиектны. Ҳзыхцәажәо
аҟаҵар-бақәа рҿы ареалтә субиекти аграмматикатә субиекти
еиқәшәоит, аха ареалтә иԥиоу аобиект иԥиам аобиект иақәшәоит.
Аграмматикатә ҵакы аганахьала ҳрыхәаԥшуазар, аҟаҵарбақәа
асра, ацҳара, ахара, агәыдлара уҳәа иаадыруа ҩ-хаҿык змоу иеиҭамҵуа
аҟаҵарбақәа ирыҵанакуеит.
Алабилтә ҟаҵарбақәа
Хыхь ишаҳҳәаз еиԥш, аиҭаҵра / аиҭамҵра аграмматикатә ҵакы
аганахьала ҳрыхәаԥшуазар, аҟаҵарбатә шьаҭақәа ҳшар ҟалоит
ҩбаны – астабилтә шьаҭақәеи алабилтә шьаҭақәеи ҳәа. Астабильтә шьаҭақәа иеиуеиԥшым аформақәа рҿы рграмматикатә
ҵакы аҽаԥсахуам: иеиҭаҵуа ишеиҭаҵуа иаанхоит, иеиҭамҵуа
ишиеиҭамҵуа. Алабилтә шьаҭақәа ахархәараҿы иҟалар ауеит
иеиҭамҵуаны ма еиҭаҵуаны. Аиҭаҵреи аиҭамҵреи аҟаҵарба ашьаҭа
ала акәӡам излаарԥшхо, ашьаҭа уи аганахьала инеитралтәуп,уи
аарԥшхоит ахаҿырбагақәа рхыԥхьаӡаралеи реишьҭагылашьалеи:
хаҿырбагак зцыло ашьаҭа иеиҭамҵуа шьаҭоуп, ҩ-хаҿырбагак зцыло
– иеиҭаҵуа шьаҭоуп, реишьҭагылашьагьы иеиҭаҵуа аҟаҵарбақәа
рҿы аха-ҿырбагақәа реишьҭагылашьа иақәшәоит.
Алабилтә ҟаҵарбақәа рхыԥхьаӡара рацәаӡам: урҭ ҩышә рҟынӡа
инаӡоит. Алабилтә ҟаҵарбақәа рыҩнуҵҟа иалукааратә иҟоуп
асемантикатә гәыԥқәа. Агәыԥқәа руакы иеиднакылоит ажәытә
материалтә культура иадҳәалоу, аџьатә процессқәа аазырԥшуа
аҟаҵарбақәа (Ш.Ҟ. Арсҭаа).
иеиҭамҵуа иеиҭаҵуа
а-рашәа-ра с-рашәоит и-с-рашәоит (аџьықәреи)
а-лаҵа-ра с-лаҵоит и-ла-с-ҵоит
а-хаха-ра с-хахоит и-с-хахоит
а-са-ра с-соит и-с-соит
а-с-ра с-ысуеит и-с-суеит
а-жьи-ра д-жьиуеит и-л-жьиуеит
а-уасҭара д-уасҭоит и-с-уасҭоит
а-рапа-ра д-рапоит и-с-рапоит
а-ҭәаҭәа-ра д-ҭәаҭәоит и-с-ҭәаҭәоит
а-ӡах-ра с-ӡахуеит и-л-ӡахуеит
244 245
Даҽа семантикатә гәыԥк иеиднакылоит аԥҽра, ахҵәара, абгара, аԥжәара, ахжәара, аԥҵәара, аԥҟара, абылра аҵакы аазырԥшуа
аҟаҵарбақәа.
а-хҵәа-ра и-хҵәоит и-хы-с-ҵәоит
а-ԥжәа-ра и-ԥжәоит и-ԥы-з-жәоит
а-хжәа-ра и-хжәоит и-хы-з-жәоит
а-ԥҽ-ра и-ԥҽуеит и-ԥы-с-ҽуеит
а-ԥҵәа-ра и-ԥҵәоит и-ԥы-с-ҵәоит
а-ԥҟа-ра и-ԥҟоит и-ԥы-с-ҟоит
а-был-ра и-былуеит и-з-былуеит
Алабилтә шьаҭа змоу аҟаҵарбақәа рызҷыдаҟазшьоуп аԥсуаадыга бызшәақәа зегьы. Иҟоуп агәаанагара, абарҭ алабилтә ҟаҵарбақәа ирныԥшуеит аҟаҵарба ҭоурыхла изхысыз арҿиаратә мҩа
ҳәа. Иҟан аамҭа, аҟаҵарбақәа аиҭаҵреи аиҭамҵреи ҳәа ианеилырымхуаз (А.С.Чикобава, Қь.В.Ломҭаҭиӡе).
Аԥсуа бызшәаҿы, адыга бызшәақәа рыҟны еиԥш, иаҳԥылоит
рышьаҭа мԥсахкәа, хаҿык ма ҩ-хаҿык шьҭызхуа ииеиҭамҵуа
аҟаҵарбақәагьы:
аигӡара: д-еигӡеит, д-с-еигӡеит
аигәырӷьара: д-еигәырӷьеит, д-с-еигәырӷьеит
аиӷьхара: д-еиӷьхеит, д-с-еиӷьхеит
аицәахара: д-еицәахеит, д-с-еицәахеит
ажәылара: д-жәылеит, д-и-жәлеит
ақәԥара: ды-қәԥоит, д-с-ақәԥоит
Аинверсивтә ҟаҵарбақәа
Хыхь ишаҳҳәаз еиԥш, аԥсуа бызшәаҟны иаҳԥылоит ииашоу аилазаашьа змоу аҟаҵарбақәеи иаарҳәу, аинверсивтә еилазаашьа
змоу аҟаҵарбақәеи. Ииашоу аилазаашьа змоу аҟаҵарбақәа рҿы
ҵакылатәи (ареалтә) асубиекти аобиекти аграмматикатә субиекти
аобиекти еиқәшәоит. Иаҳҳәап, аҳәоу Сара сҩыза с-и-ацәажәоит
аҿы ҵакыла субиектс-зыхҳәаас иҟоуп ахаҿытә хьыӡцынхәра сара
грамматикалагьы уи субиект-зыхҳәаауп: аҟаҵарбаҿы иарбоуп
асубиекттә рбага с ала; ахьыӡҟа сҩыза ҵакыла иԥиам аобиектхарҭәаагоуп, аҟаҵарбаҿы иарбоуп иԥиам аобиект арбага и ала.
Аинверсивтә еилазаашьа змоу аҟаҵарбақәа рҿы ҵакылатәи
(ареалтә) азыхҳәааи аобиект-харҭәаагеи аграмматикатә субиекти
аобиекти еиқәшәаӡом: ҵакылатәи асубиект грамматикала иаобиектхоит, ҵакылатәи аобиект грамматикала исубиектхоит. Аҳәоу:
Ашәҟәы сара и-с-гәаԥхоит аҿы ҵакыла субиектс иҟоу сара соуп, аобиектс – ашәҟәы ауп, аха грамматикала асубиект-азыхҳәаа ашәҟәы
ауп (арбага и), иԥиам аобиект-ахарҭәаага сара ауп (арбага с).
Ииашоу аилазаашьа змоу аҟаҵарбақәа еиҭаҵуазар ҟалоит, иеиҭамҵуазаргьы
ҟалоит, аинверсивтә еилазаашьа змоу аҟаҵарбақәа
зегьы еиҭаҵӡом. Урҭ шиеиҭамҵуа агәра аагоит, урҭ иеиҭамҵуеи
иеиҭаҵуеи аҟаҵарбақәа рҷыдарақәа ирҿырԥшны ҳрыхәаԥшуазар:
1) иеиҭамҵуа аҟаҵарбақәа рыҟны еиԥш, аинверсивтә ҟаҵарбақәа
адҵаратә ркьынаа мапкрадатә аформаҟны асубиект арбага
у, ма б аҭаны ҳхы иаҳархәар ҟалоит (рацәак ишанымаалогьы): и-угәаԥха! и-б-аҳа! и-у-аҳа! и-у-гәалашәа!
Аха асубиект арбага амырбакәа зынӡа ҳхы иаҳзархәаӡом, ирҳәом
и-гәаԥха ҳәа.
2) иеиҭамҵуа аҟаҵарбақәа рыҟны еиԥш, иеилоу ашьаҭа
змоу аинверсивтә ҟаҵарбақәа рыҟны асубиект рбага ашьаҭа
иаԥынгылоит: и-с-гәаԥхоит.
3) иеиҭамҵуа аҟаҵарбақәа рыҟны еиԥш, аинверсивтә
ҟаҵарбақәа рыҟнытә ишьақәгылоу арлахәыратә формақәа рҿы
иаарԥшуп асубиекти аобиекти – ҵакылатәи грамматикалатәи: и-сгәаԥханы, и-с-аҳаны сааит.
4) иеиҭамҵуа аҟаҵарбақәа рыҟны еиԥш, иҵару ацыбжьыҟа
иаԥынгылоу идагәоу цыбжьыҟала иаарԥшу асубиект рбага
ҵархаӡом: и-с-гәаԥхоит.
Ииашоу аилазаашьа змоу аҟаҵарбақәа ҟалар ауеит хаҿыкны,
ҩ-хаҿыкны, х-хаҿыкны, ԥшь-хаҿыкны, аинверсивтә ҟаҵарбақәа
реиҳарак ҩ-хаҿык рыманы ауп рхы шцәырырго: и-сылшеит,
и-саҳаит.
246 247
Ииашоу аилазаашьа змоу аҟаҵарбақәа реиԥш, аинверсивтә
еилазаашьа змоу аҟаҵарбақәагьы ҟалар ауеит истатикатәны,
идинамикатәны: астатикатә инверсивтә ҟаҵарбақәа: и-сымоуп,
и-сҭахуп, и-скуп; адинамикатә инверсивтә ҟаҵарбақәа: и-сылшоит, и-саҳауеит, и-соуеит, д-л-ыхшеит.
Аналитикатә ҟаҵарбақәа
Ииашоу аилазаашьа змоу аҟаҵарбақәа раасҭа аинверсивтә
ҟаҵарбақәа хыԥхьаӡарала даара имаҷуп. Урҭ реиҳарак иаадырԥшуеит, асубиекттә активтә рҿиара акәымкәа, ауаҩы ихиго
иеиуеиԥшым ацәаныррақәа.
Амчымхаратә (-з), амхаҟаҵаратә (-амха-) аффиксқәа зцыло иеиҭаҵуа аҟаҵарбақәа ишьҭырхуеит аинверсивтә еилазаашьа (Қь.В. Ломҭаҭиӡе). Урҭ грамматикала иҟалоит иеиҭамҵуа
ҟаҵарбаны: ареалтә субиекти ахарҭәаагеи аграмматикатә субиекти ахарҭәаагеи еиқәшәаӡом, асубиект ҟалоит иԥиам харҭәааганы,
иԥиоу ахарҭәаага – субиектны. Иеиҿ.: Сара уара и-у-с-ҭоит
ашәҟәы. Сара – зыхҳәаауп, уара – иԥиам харҭәаагоуп, ашәҟәы
– иԥиоу харҭәаагоуп. Сара уара и-сы-з-у-ҭом ашәҟәы – ашәҟәы –
зыхҳәаауп, сара – иԥиам харҭәаагоуп, уара – иԥиам харҭәаагоуп.
Иара убас аҳәоу сара уара и-с-амха-у-ҭеит ашәҟәы аҿгьы: ашәҟәы
– зыхҳәаауп, сара-и, уара-и – иԥиам харҭәаагақәоуп.
Аналитикатә ҟаҵарбақәагьы шазар ҟалоит ииашоу аилазаашьа
змоуи аинверсивтә еилазаашьа змоуи агәыԥқәа рыла.
Ишдыру еиԥш, аналитикатә ҟаҵарбақәа шьақәгылоуп ҩ-хәҭак
рыла. Аԥхьатәи ахәҭа еиҳарак иаарԥшуп адхаларатә рбага змоу
хьыӡҟала, егьи ахәҭа – ҟаҵарбала.1 Ари амодель даара ахархәара
ҭбаа амоуп. Аҟаҵарбақәа реиԥш, аналитикатә ҟаҵарбақәагьы аҳәоу
аиҿкаараҿы инарыгӡоит ихадоу ахархәара: урҭ иҳәаақәырҵоит
аҳәоу иалоу ажәақәа рыбжьара асубиекттәи аобиекттәи еилазаашьа. Ари ахархәараҿы ҵаҵӷәыс ишьҭоуп аналитикатә ҟаҵарба
иалоу ахәҭақәа рыбжьара иҟоу асинтаксистә еизыҟазаашьа.
1 Ийоуп даэа модельъак ирыъыршъаны ишьаъгылоу аналитикатъ йаарбаъа.
Ииашоу аилазаашьа змоу аналитикатә ҟаҵарбақәа
Ареалтә субиект иақәшәоит аграмматикатә субиект:
1). ахьыӡҟатә хәҭа аҟаҵарбатә хәҭазы зыхҳәааны ианыҟоу.
Ахьыӡҟа адхаларатә рбага иашьашәалоу аҳәоу хәҭа зыхҳәааны
иҟалоит. Ахьыӡҟатә хәҭа иацәыӡуеит ахатә лексикатә ҵакы агәы,
аҵакытә ԥыжәара аиуеит адхаларатә рбага, адхаларатә рбагеи
ахьыӡҟеи акны иҟалоит.
Усҟан аҟаҵарбатә хәҭа аарԥшхоит:
а) хаҿык змоу ҟаҵарбала: слахаҵ гьежьуеит, сгәы ԥжәоит, сгәы
ԥҵәеит.
Кадыр и-гәы (и)хьаԥссахьан.
Ареалтә аграмм.
-грамм. субиект
зыхҳәаа
Аӡӷаб лы-ԥсы (и)маҷхеит
Ареалтә аграмм.
-грамм. субиект
зыхҳәаа
б) ҩ-хаҿык змоу ииеиҭамҵуа ҟаҵарбала: с-гәы (и)-лы-цәцеит,
с-гәы азнеит.
Уаҳа лбара сҭахым, (сара) с-гәы (и)-лы-цәцеит.

ареалтәаграмм. аграмм. иԥиам
грамм. субиект асубиект
зыхҳәаа
Абри илҳәо даараӡа (сара) с-гәы (и)-а-зцеит.

ареалтәаграмм. аграмм. иԥиам
грамм. субиект асубиект
зыхҳәаа
248 249
в) ҩ-хаҿыки х-хаҿыки змоу иеиҭаҵуа ҟаҵарбала: игәы дажьеит,
игәы иабон, игәы иаанагоит.
…(Мыкыҷ) знымзар зны (Зина) инапаҿы дааигарашәа и-гәы иабон.

ареалтә-грамм. иԥиоу аграмм.
зыхҳәаа ахарҭәаагатә субиект
еицааира аобиект
Сыԥсыргьы, гәыблыла суҵәыуап ҳәагьы (сара) с-гәы и-аа-на-гоит.

ареалтә-аграмм. аграмм. аграмм.
субиект аобиект субиект
2). ахьыӡҟатә хәҭа аҟаҵарбатә хәҭазы иԥиоу харҭәааганы ианыҟоу.
Аҟаҵарба асубиект рбага иашьашәалоу аҳәоу хәҭа ҟалоит зыхҳәааны, ахьыӡҟа адхаларатә рбага иашьашәалоу аҳәоу хәҭа – иԥиоу
харҭәааганы.
Алхас иҟазшьақәа зынӡа (иара) игәы (и)-ааԥы-р-жәеит.

ареалтә-грамм. иԥиоу аграмм. субиект
зыхҳәаа ахарҭәаага
Сара убри ахьсаҳауа, зынӡак (сара) с-лахаҵ (и)-а-ргьежьуеит.
ареалтә-грамм. иԥиоу ахарҭәаага
азыхҳәаатә еицааира
О, (сара) сгәы (бара) (и)-б-мырҩан, сныха шара.
иԥиоу ареалтә-грамм.
ахарҭәаага зыхҳәаа
(Сара) сыԥсы (иара) (и)-ҿ-и-хит, убама.
ареалтә-грамм. ареалтә-грамм.
харҭәаага субиект
Аинверсивтә еилазаашьа
змоу аналитикатә ҟаҵарбақәа
Ареалтә субиект-зыхҳәаа иақәшәом аграмматикатә субиект,
ахьыӡҟатә хәҭа аҟаҵарбатә хәҭазы иԥиам харҭәааганы ианыҟоу.
Ахьыӡҟа адхаларатә рбага иашьашәалоу аҳәоу хәҭа ҟалоит реалтә
зыхҳәааны, аҟаҵарба асубиект рбага иашьашәалоу аҳәоу хәҭа –
грамматикатә субиектны. Аҟаҵарбатә хәҭа аарԥшызароуп:
а) ахаҿытә ԥынгыла зцымло алокативтә ԥынгыла змоу хаҿык
змоу ҟаҵарбала:
Ԥҳәысс Зина лгара бзанҵыкгьы игәы иҭамызт Мыкыҷ.
аграмм. субиект ареалтә субиект-грамм.
азыхҳәаа иԥиам аобиект
(Мыкыҷ) и-гәы и-ҭыҵәом иҽқәа.
ареалтә аграмм. субиект
субиект-грамм.
Лнапала иулҭарц л-гәы (Зина) и-ҭоуп.
аграмм. субиект ареалтә субиект-грамм.
азыхҳәаа иԥиам аобиект
б) ҩ-хаҿык змоу иеиҭамҵуа ҟаҵарба:
Игәы и-а-мыхәеит Ҭемыр, Мыкыҷ иӡбахә аниалҳәа.
ареалтә аграмм.
субиект-зыхҳәаа субиект-зыхҳәаа
аграмм. иԥиам ареалтә обиект
аобиект
(Сара) сгәы д-а-хәаӡеит Хоџьан ду.
ареалтә аграмм.
субиект-зыхҳәаа субиект-зыхҳәаа
250 251
Абри ахаҵа акы игәы и-а-лоуп узҳәарымызт.
ареалтә аграмм.
зыхҳәаа субиект-зыхҳәаа
Иеиԥшу аконструкциа роуеит аҳәоуқәа, зызҳәа ахәҭа аҟаҵарба
«ак-ра» ала иаарԥшу: ацәа сакит, амла сакит, ахьҭа сакит, ашоура
сакит.
Сахьышьҭаз (сара) даара ахьҭа сакит.
ареалтә аграмм. субиект
субиект-зыхҳәаа
Адхаларатә рбагеи ахаҿырбагеи еиԥшхар ҟалоит, усҟан
аналитикатә ҟаҵарба ахы цәырнагоит, авалентра агырханы;
ҩ-хаҿык змоу ииеиҭамҵуа аналитикатә ҟаҵарба ҟалоит хаҿык змоу
ҟаҵарбаны, х-хаҿык змоу – ҩ-хаҿык змоу ҟаҵарбаны, аналитикатә
ҟаҵарба ишьҭнахуеит асубиекттә версиа (ахаргьежьратә) аҵакы.
Иеиҿ.: и-гәы сы-рӷәӷәоит – с-гәы с-ырӷәӷәоит:
Азныказ ссиршәа (иара) и-хы (и)-и-бон.
азыхҳәаа ахаргьежьра
…Ҵәыуарала (дара) р-гәы (и) ды-рдеит.
азыхҳәаа ахаргьежьра
…Издыруада аԥшәмаԥҳәыс хәыҷык л-гәы (и)-л-хашҭыр, ааигәахәын
Алиас...
азыхҳәаа ахаргьежьра
Аамҭатә категориа
Аԥсуа бызшәаҿы аамҭатә еилкаара змоу аҟаҵарбатә ажәаформақәа рацәаӡоуп. Аҟаҵарба ахаҿытә формақәа зегьы рзы,
ахаҿы адагьы, ихадоу хархәараны иҟоуп аамҭа аарԥшра. Урҭ еицны
иеиҿыркаауеит еилазаашьала акырӡа иеилоу азеиԥш аамҭатә система. Азеиԥш аамҭатә система аҽашоит афиниттәи аинфиниттәи
ҟаларақәеи, астатикатәи адинамикатәи ҟаҵарбақәеи, аркьынаатә
формақәеи, раамҭатә ҵакқәа ирҿырԥшны иеидкылоу, иеиҵоу
асистемақәа рыла. Асистемақәа еиԥшым ҟалашьала, ҵакыла,
хархәашьала. Аха ус иагьа иҟазаргьы, урҭ ҭоурыхла иеимадоуп,
еиҿыртәышьалагьы иеиларсуп.
Арҿиара (ма аҭагылазаашьа) аамҭа еихыршоит ҩбаны – абсолиуттә аамҭеи азыҟашьатә аамҭеи. Абсолиуттә аамҭа аазырԥшуа
аҟаҵарбатә парадигмақәа раамҭатә ҵакы шьақәгылоит ажәаҳәаҩы
иажәаҳәа амомент иаҿырԥшны – уажәтәи, иҟалаша, ииасхьоу.
Азыҟашьатә аамҭа аазырԥшуа аҟаҵарбатә парадигмақәа раамҭатә
ҵакы шьақәгылоит даҽа рҿиарак (ма ҭагылазаашьак) амомент
иаҿырԥшны – иеицыҟало, иашьҭанеиуа, иаԥынгылоу. Иара убас
иҟақәоуп заамҭатә ҵакы ажәаҳәаҩы иажәаҳәа амоменти даҽа
рҿиарак амоменти ирҿырԥшны ишьақәгылаз. Урҭгьы азыҟашьатә
аамҭа ныҟәызго апарадигмақәа ирылаԥхьаӡоу ажәаформақәоуп.
Парадигмацыԥхьаӡа ирымоуп рхатәы аамҭатә грамматикатә
ҵакы – аморфологиатә аамҭатә ҵаки асинтаксистә аамҭатә ҵаки.
Ажәаформа аморфологиатә аамҭатә ҵакы абзоурала ажәаформа (апаридгма) азеиԥш аамҭатә системаҿы иааннакылоит иашьашәалоу аҭыԥ. Уи аиндивидуалтә ҟазшьа змоу ҵакуп:
асистемаҿы иеиԥшу аамҭатә ҵакы змоу апарадигма ыҟаӡам.
Аморфологиатә аамҭатә ҵакы иҭбаау аилкаара змоу ҵакуп,
аҵак ҷыдақәа реилаҵәарала ишьақәгылаз ҵакуп.
Аҵак ҷыдақәа:
1. Аинварианттә ҵакы – аконкреттә ҳәоуқәа рҿы апаридгма
инанагӡо аамҭатә хархәарақәа ирылгоу, ирзеиԥшу аамҭатә ҵакуп:
ииасхьоу, иҟалаша, уажәтәи; иаԥынгылоу, иашьҭанеиуа, иеицыҟало.
2. Абсолиуттә аамҭатә ҵаки азыҟашьатә аамҭатә ҵаки.
3. Арҿиара аамҭеи ацәажәаратә моменти, иара убас арҿиара
аамҭеи даҽа рҿиаратә моментк ирыбжьоу аамҭа амҽхак аазырԥшуа
аҵакы, иаҳҳәап, ааигәа иҟалаз, ма иҟалараны иҟоу, аамҭала хара иҟалаз, иеибаԥсахәуа арҿиарақәа реибаԥсахра аласшьа аазырԥшуа аҵакы.
Аха апарадигма ихадоу аҵакаҿы, аамҭа ада, иалоуп арҿиара
аҟазшьа, арҿиара алҵшәа, арҿиара ажәаҳәаҩы дшазнеиуа аазырԥшуа аҵакқәа.
252 253
Аԥсуа бызшәаҿы арҿиара аҟазшьа, арҿиара аспект аазырԥшуа
ажәаформа ҷыда ыҟаӡам. Уи ахархәара нарыгӡоит аамҭатә
формақәа. Иҟоуп аамҭатә формақәа, зҵакы акырынтә ма
инеиҵыхны инагӡам арҿиара аазырԥшуа. Урҭ ирҿагылоит аамҭатә
ажәаформақәа, зҵакы иаразнак, зныкала, инагӡаны имҩаԥысуа, ма
имҩаԥысыз, мамзаргьы имҩаԥысраны иҟоу арҿиара аазырԥшуа.
Иара убас иҟоуп ажәаформақәа, ихадоу аҵакаҿы аспект атәы
зымҳәо, аха ажәаҳәаҿы, аҳәоу аҿы хымԥада ицәырҵуа, аҳәоу аконтекст зеиԥшроу еиԥш.
Арҿиара алҵшәа аазырԥшуа аамҭатә формақәа рацәаӡам. Аха
иҟоуп аамҭатә ажәаформақәа, аҳәоу аҿы алҵшәа аҵакы шьҭызхуа.
Аԥсуа бызшәаҿы арҿиара иазку ажәаҳәаҩы игәаанагара, исубиективтә знеишьа еиҳараӡак иаарԥшхоит ахәҭаҷқәа рыла, урҭ
рхыԥхьаӡара маҷӡам. Уи аҵакы змоу аамҭатә формақәа маҷуп,
изныԥшуагьы иеилыкка ирныԥшуам.
Абарҭ иеиқәыԥхьаӡоу аҵак ҷыдақәа зегьы иеицҵаны еиҿыркаауеит
ажәаформа ихадоу аамҭатә ҵакы, аморфологиатә аамҭатә ҵакы.
Аҵак ҷыдақәа адыргақәа рыҭаны иҳалшоит ажәаформа дасу
иаанарԥшуа ихадоу аморфологиатә ҵакы аформула ала арбара.
Аҵак ҷыдақәа рдыргақәа:
1. Аинварианттә ҵакы: ииасхьоу – Ис, уажәтәи – У, иҟалаша –
Иҟ; иеицыҟало – Иеиц., иаԥынгылоу – Иԥ., иашьҭанеиуа – Ишь.
2. Абсолиуттә аамҭа – Аб. Азыҟашьатә аамҭа – З.
3. Аамҭа амҽхак: аамҭа амҽхак зныԥшуа – Ам+, изнымԥшуа – Ам4. Аспект, кырынтә инеиҵыху, инагӡам – Ан, зынҭрыстәи,
инагӡоу – Аз.
5. Арҿиара алҵшәа азгәаҭоуп Л+, иазгәаҭам Л-.
6. Арҿиара ажәаҳәаҩы исубиективтә знеишьа зныԥшуа –С +,
изнымԥшуа–С-.
Аҿырԥштәы:
Ииасхьоу инагӡоу: Ис. Аб, Ам-, Аз, Л-, СИиасхьоу иеилкаам: Ис. Иԥ, З, Ам+, Аз, Л-, С-1
Иеиԥшу аформула змоу ажәаформа ихадоу аамҭатә системаҿы
иҟаӡам.
1 Иаагоу адыргаъа 8сахзар йалоит
Апарадигма ихадоу аҵакы аҳәоу аконтекст иахьыԥшым.
Иахьыԥшызҭгьы, аҳәоу аконтекст алшара аиуан аҳәоу аҿы
аҟаҵарба иарбанзаалак аамҭатә формаҿы аргылара. Аха ус иауам. Апарадигма ихадоу аҵакы ауп изхьыԥшу аҳәоу аконтекст.
Апарадигма ихадоу аамҭатә ҵакы абзоурала аҳәоу харҭәаахоит
уи иашьашәалоу ажәақәа рыла, ажәаформа дцеит иацааиуам ажәа
лассы-лассы. Уи ихадоу аҵакы иаланагалоит ажәа иаразнак, ма уи
ҵакыла иазааигәоу ажәа.
Ажәаформа аморфологиатә аамҭатә ҵакы хада аҳәоу аҿы, мамзаргьы аицааираҿы, иҟалоит аҳәоу ма аицааира зегьы иатәны.
Аморфологиатә аамҭатә ҵакы ишьҭнахуеит асинтаксистә
хархәара, иҟалоит синтаксистә аамҭатә ҵакны. Аморфологиатә
ҵакы еиԥш акәымкәа, асинтаксистә аамҭатә ҵакы иамазар ҟалоит
акы инареиҳаны аамҭатә ҵакқәа. Аха убарҭ рахьынтә ихаданы
иҟоуп, еиҳа лассы-лассла ахархәара зауа ихадоу аморфологиатә
аамҭатә ҵакы. Егьырҭ аҵакқәа (асекундартә ихадам аҵакқәа)
хархәашьала иԥкуп, рҵаки аҳәоу аконтексти еиҳа иеимадоуп.
Ихадам, асекундартә синтаксистә ҵакқәа рцәырҵра алшара азҭо
– аҵакы хада иалахәу аҵак ҷыдақәа роуп. Ихадам (асекундартә)
аҵакы, аҵакы хада еиԥш акәымкәа, иақәшәар ҟалоит егьырҭ
аамҭатә, аркьынаатә формақәа рҵакқәа.
Хыхь ишаҳҳәаз еиԥш, азеиԥш аамҭатә система аҽашоит иеиҵоу
асистемақәа рыла. Убарҭ рахьынтә ихадаӡоу, азеиԥш аамҭатә система иашьагәыҭу ажәабжьтә ркьынаа аамҭатә система ауп.
Афиниттә ҟаҵарбақәа раамҭатә система
Ажәабжьтә ркьынаа аамҭатә система
Ажәабжьтә ркьынаа аамҭатә система шоит ҩбаны – астатикатә
ҟаҵарбақәа раамҭатә система, адинамикатә ҟаҵарбақәа раамҭатә
система. Абарҭ асистемақәа ирымоу аамҭатә формақәа еиқәшәом
хыԥхьаӡарала, шьаҭала, грамматикатә ҵакыла, хархәашьала, убри
аҟнытә абарҭ асистемақәа ҳрыхцәажәоит хаз-хазы.
254 255
Астатикатә ҟаҵарбақәа раамҭатә система
Астатикатә ҟаҵарбақәа раамҭатә формақәа рыҟалара
Астатикатә ҟаҵарбақәа аамҭатә формақәа рыла ибеиам. Урҭ
ирымоуп аамҭатә формақәа ҩба – уажәтәи, ииасхьоу.
Уажәтәи аамҭатә форма шьақәгылоит асуффикс -уп аҟаҵарба
ашьаҭа (ажәа, алокальтә преверб) ацҵарала. -Уп иеилоу суффиксуп: у – уажәтәи аамҭа арбага, п – афиниттә рбага. –У ҭоурыхла
ац-хыраагӡатә ҟаҵарба (копула) иашьагәыҭын (Қь.В. Ломҭаҭиӡе).
Аҟаҵарба ашьаҭа абжьыҟа а ала инҵәозар, ассимилиациа
иахҟьаны у абзоурала а о ахь ииасуеит:
Ҟа: сыҟа – уп ----------сыҟ –оуп
Ма: исыма –уп ----------исым – оуп
А-гыла-ра: дгыла-уп -----дгыл – оуп
А-тәа-ра: дтәа-уп------дтә – оуп
Ҭа: дҭа-уп---------дҭ – оуп
Асуффикс -уп зцыло ашьаҭа -аа ма -ҳа ала инҵәозар, рыбжьара
ассимилиациатә процесс мҩаԥысуам:
А-баа----------ибаа-уп
А-хаа -----ихаа-уп
А-ҳа -------ҳа-уп
Ииасхьоу аамҭатә форма шьақәгылоит асуффикс -н ала. Асуффикс -н инанагӡоит ҩ – функциак – ииасхьоу аамҭеи афинитреи раарԥшра; аҟаҵарба ашьаҭа, ажәа алокалтә шьаҭа-ԥынгыла
цыбжьыҟала инҵәозар, асуффикс -н-и ацыбжьыҟеи рыбжьара
ицәырҵуеит абжьыҟа -ы;
Ҟа: иҟа-н
Ма: илыма-н
Ҭа: дҭа-н
Ҩна: дыҩна-н
Қә: иқә-ы-н
Ҩны: ҩны-н
Д: иад-ы-н
Шә: илшә-ы-н
Астатикатә ҟаҵарбақәеи алокальтә превербқәеи ирыцлар
ҟалоит аелемент -заа. Аелемент -заа зцу ашьаҭа аҟнытә иҳаур
ҟалоит амасдартә формеи адинамикатә ҟаҵарбақәа раамҭатә
формақәаки. амасдар: аҟазаара, амазаара, акәзаара.
Уажәтәи аамҭа: дыҟазаауеит, илымазаауеит.
Ииасхьоу инагӡам: дыҟазаауан, илымазаауан.
Иаагоу аформақәа ҿыц ҟалароуп, урҭ рыҟалара ԥкуп, -заазцыло ашьаҭақәа рацәаӡам:
Агзаара, илыгзаауеит ашьаҭа г аҟнытә: исыгуп;
Ахазаара, илхазаауеит ашьаҭа ха аҟнытә: илхоуп, илхан уб.иҵ.
Астатикатә ҟаҵарбақәа раамҭатә
формақәа рхархәашьақәа
Астатикатә ҟаҵарбақәа раамҭатә формақәа ирымоуп абсолиуттә
аамҭатә ҵакы. Дара иаадырԥшуеит ацәажәаратә момент иақәшәо
ма иаԥынгылоу аҭагылазаашьа, ма арҿиара алҵшәа аҟазаара. Урҭ
ирныԥшуам иарбанзаалак асубиективтә модалтә ҵакы.
Уажәтәи аамҭа
Астатикатә ҟаҵарба уажәтәи аамҭатә форма иаанарԥшуеит
ацәа-жәаратә момент иақәшәо аҭагылазаашьа. Аха аҭагылазаашьатә
семантика иахҟьаны иаанарԥшуа уажәтәи аамҭа амҽхак иаҳа иҭбаауп: уи аамҭатә еилкаараҿы иалазар ҟалоит ииасхьоуи иҟалашеи
аамҭатә ҵакқәагьы. Аҩны гылоуп иаҵанакуеит, уажәы ада аҩны
уанӡагьы ишгылаз, уи анаҩсангьы ишгылазаауа; Шанак уаҩ иимбац
шамаха Риҵа ԥшӡа иамоуп аӡыжь (Б.Шь.) Схынҳәуеит уа уахь – са,
Аԥсынтәыла – исзыԥшуп убра (А.Л.); Сыбла нҭаар, сыԥхыӡ иалоуп:
сҳабла, сышҭа, сҿаҩа, схәы! (А.Л.); Сымҩа хьыркуп, сымҩа иашоуп,
Сашьцәа шәеиԥш, саргьы Сиаҵәа кыдуп, Сымра шашоуп, Сшәыцуп
есқьынгьы! (А.Џь.); Гәыла, дала са саԥсуоуп, Сара исымоуп са смилаҭ,
Сыдгьыл чашәуп, сыдгьыл ԥсылоуп, Сықәаарыхуеит, ажәла наҭ. (И.).);
Иҭбаауп адунеи, иҭбааӡоуп Иагьбеиоуп, иагьыԥшӡоуп зқьы хкыла.
Аԥсадгьыл атәы даҽакӡоуп – уи ауп зегь иреиӷьу атәыла (Т. А.).
256 257
Аҳәоу иалоу ажәақәа рлексикатә ҵаки аҳәоу аиҿартәышьеи
ирхьырԥшны, уажәтәи аамҭатә формаҿы игылоу астатикатә
ҟаҵарба ҳхы иаҳархәар ҟалоит ииасхьоу ахҭыс аарԥшразы, уи еиҳа
уаҩы илаԥш иҵашәарц азы:
Шьҭыбжьык дарҿыхан, илақәа анаахт, иссирын иибаз: иаԥхьаҵәҟьа
дааины дтәоуп ԥҳәыс ҿак (М.Л.); Адамыр иԥа дҩықәлан аҭаҳмада ишҟа дцеит. Дахьнеиз, ар аумақәа кылсны итәоуп, аӡӷаб аӡә
ҳалгәаԥхандаз ҳәа (Аԥ. ф.); Дышлеиуаз, нхара дук днадгылт, масар
гәарала иҭахкаауп ашҭа ду. Даннавала, масар цыԥхьаӡа уаҩхыла
ихыркуп (Аԥ. ф.).
Астатикатә ҟаҵарба уажәтәи аамҭатә форма ишьҭнахыр
ҟалоит аамҭақәа зегьы ирзеиԥшу аамҭатә план. Ари аамҭатә ҵакы
еиҳарӡак ицәырҵуеит ажәаԥҟақәа рҿы: Аӡӷаб лыҩнаҭаҿы дсасуп.
Дасу иан иара изы зегьы дреиӷьуп. Ҟыҟ-ҿыҟ хырҵәагоуп, нан-шьыри
нырхагоуп. Аҵеи бзиа ажәлар дыртәуп, аҵеи бааԥс – иани иаби.
Ииасхьоу аамҭа
Астатикатә ҟаҵарба ииасхьоу аамҭатә формаҿы иаанарԥшуеит
ацәажәаратә момент иаԥынгыоу аҭагылазаашьа.
Аха усҟан Беслан дыҟан итәылаҿы, Аԥсны (И.К.); Лылабара
иҭахын ахан иԥацәа рҭыԥҳа (И.К.); Усҟан лара лгацәа ачара ду
иахатәан (И.К.); Мҩаныфала урҭ еибыҭан, рхарҵәы ҳаҭақәа ӷәӷәаӡан,
џьаԥҳаныла дара ибзиан, рҟашҭаҭалақәа зегьы рҭәын (И.К.);
Ҩыџьа аишьцәа иашьак дрыман, руаӡәк дӡаҩын, ҩыџьа ӷьычцәан
(Д.Гә.); Хҭырԥа рқьақьа, ачыхә ыргьало, Иарак изшаӡан, Иаҳәа
ахәыш ду наидҳало. Раӡныла ихҩаӡан (Б.Шь.)
Ахьыԥшратә, агәаԥхаратә ҳәоуқәа рҿы астатикатә ҟаҵарба
аамҭатә форма ишьҭнахыр ҟалоит архьыԥшратә ркьынаа аҵакы.
Узҿу уаҟәыҵындаз, еиҳа еиӷьын. Аизараҿы уқәгылар, (и)бзиан.
Уахь дымцар, разҟын ла лзы.
Адинамикатә ҟаҵарбақәа раамҭатә система
Адинамикатә ҟаҵарбақәа раамҭатә формақәа рыҟалара
Адинамикатә ҟаҵарбақәа аамҭатә формақәа рыла ибеиоуп.
Урҭ ирымоуп ихадоу аамҭатә формақәа ааба: уажәтәи, ииасхьоу инагӡам, ииасхьоу инагӡоу, ииасхьоу акрызхыҵуа, ииасхьоу
акрызхыҵуа иаԥынгылоу, иҟалаша актәи, иҟалаша аҩбатәи.
Ҟалашьала урҭ зегьы финиттә ҟаҵарбақәоуп.
Уажәтәи аамҭа
Уажәтәи аамҭатә форма ҟалоит асуффикс -уаит аҟаҵарба ашьаҭа
ацҵарала. -Уаит иеилоу суффиксуп, -уаиаанарԥшуеит уажәтәи
аамҭа, -итафинитра. -Уа абзоурала ишьақәгылоит уажәтәи аамҭа.
Аха аҟаҵарба ашьаҭа анҵәамҭеи уажәтәи аамҭа арбагеи, насгьы
уажәтәи аамҭа арбагеи афиниттә суффикси рыбжьара ицәырҵуеит
диалектла иеивгоу афонетикатә процессқәа. Абарҭ апроцессқәа
ирыхҟьаны иҟалеит авариантқәа адиалектқәа рыҩнуҵҟагьы
(Қь.В.Ломҭаҭиӡе).
Аҟаҵарба ашьаҭа абжьыҟа а ала инҵәозар, абжьыуатәи адиалект аҿы иҟоуп акымкәа авариантқәа, абарҭ авариантқәа
рахьынтә ахархәара ҭбаа аиуеит -оит нҵәамҭас измоу аформа – уи
литературатә форманы ишьоуп, иаҳа имаҷны -уеит ала инҵәо:
Абара: дылб-оит//дылбауеит
Агара: дылг-оит//дылгауеит
Ашьҭала-ра: длышьҭал-оит//длышьҭалауеит
Аҟаҵа-ра: иҟалҵ-оит//иҟалҵауеит
Бзыԥтәи диалект аҿы ахархәара амоуп ашьаҭатә -а зылшәаз,
-уеит нҵәамҭас измоу аформа: дылб-уеит, дылг-уеит, иҟалҵ-уеит,
длышьҭал-уеит. Аха иазгәаҭатәуп, алитературатә бызшәа анырра
иахҟьаны, ари аформа ахархәара есааира ишмаҷхо.
Зышьаҭа цыбжьыҟала, ма абжьыҟабжа й (уи авариант абжьыҟа
и), мамзаргьы -аа, -ҳа рыла инҵәо аҟаҵарбақәа абжьыуатәи адиалект аҿы еиҳа ахархәара рымоуп асуффикс -уеит ала иҟало аформа. Уигьы литературатә форманы ишьоуп.
258 259
А-к-ра: ирк-уеит
А-с-ра: илс-уеит
Ажә-ра: илжә-уеит
Акаҳа-ра: дкаҳа-уеит
А-лбаа-ра: дылбаа-уеит
Ааи-ра: дааи-уеит
Зышьаҭа абжьыҟабжа -ў ала инҵәо аҟаҵарба уажәтәи аамҭатә
формаҿы асуффикс -уеитанацлалак, иеицыло ҩ-у-к рахьынтә
акы быжьшәоит: ил-у-уеитилуеит.
Ииасхьоу инагӡам
Ииасхьоу инагӡам аамҭатә форма шьақәгылоит асуффикс
-уан, -он аҟаҵарба уажәтәи аамҭатә шьаҭа ацҵарала, даҽакала
иаҳәҳәозар, иеилоу асуффикс -уан ала: -уа уажәтәи аамҭа рбагоуп,н – ииасхьоу аамҭеи афинитреи ҳнарбоит.
Аҟаҵарба ашьаҭа анҵәамҭеи уажәтәи аамҭа арбагеи рыбжьара ицәырҵуа иеиуеиԥшым афонеикатә процессқәа иеиԥшны
имҩаԥысуеит уажәтәи аамҭатә шьаҭа ҵаҵӷәыс иҟалаз аамҭеи
аркьынаатә формақәеи рҿы.
Убас, абжьыҟа -а ала инҵәо аҟаҵарбатә шьаҭа аҟнытә ишьақәгылоу
ииасхьоу инагӡам амҭатә форма абжьыуатәи адиалект аҿы
иамоуп -он, -ауан рыла инҵәо авариантқәа.
А-ба-ра: дызб-он//дызб-ауан
А-га-ра: дызг-он//дызг-ауан
А-ԥа-ра: дыԥ-он//дыԥ-ауан
Литературатә норманы иԥхьаӡоуп -он ала ишьақәгылоу авариант.
Бзыԥтәи адиалект аҿы ахархәара амоуп ашьаҭатә -а зылшәаз
асуффикс -уан ала ишьақәгылоу аформа: дызбуан, изгуан, дыԥуан.
Аҟаҵарба ашьаҭа цыбжьыҟала, абжьыҟабжа -й, -ҳа, -аа рыла
инҵәозар, асуффикс -уан ԥсахрада иаанхоит.
Ас-ра – дас-уан
Ак-ра – ирк-уан
Ажә-ра – илжә-уан
Ах-ра – их-уан
Акаҳа-ра – дкаҳа-уан
Ааи-ра – дааи-уан
Албаа-ра – дылбаа-уан
Ииасхьоу инагӡоу (аорист)
Ииасхьоу инагӡоу аамҭатә форма иамам аамҭа аазырԥшуа арбага, уи афинит рбага -ит//-т мацароуп ишьҭнахуа.
Аҟаҵарба ашьаҭа нҵәамҭас иамоу иаҿырԥшны, анҵәамҭеи
-ит-и ирыбжьало, диалектла иеивгоу афонетикатә процессқәа
ирыхҟьаны, ииасхьоу инагӡоу аамҭа аарԥшуп акымкәа аформақәа
рыла.
Зышьаҭа -а ала инҵәо аҟаҵарбақәа абжьыуатәи адиалект аҿы
ииасхьоу инагӡоу аарԥшуп нҵәамҭас -еит змоу аформала.
А-ба-ра: дылб-еит
А-а-га-ра: илг-еит
А-ца-ра: дц-еит
А-ҳәа-ра: длыҳә-еит
Ари аформа литературатә форманы ишьоуп. Аха аҟаҵарба
ашьаҭа -ла ала инҵәозар, ицәырҵуеит -т ала ишьақәгылоу авариант:
Аҩнала-ра: дыҩнал-еит//дыҩнал-т
Аҭала-ра: дҭал-еит//дҭал-т
Агыла-ра: дгылеит//дгыл-т
Бзыԥтәи адиалект аҿы ашьаҭатә -а быжьшәоит:
Дылб-ит, илг-ит, илф-ит.
Цыбжьыҟала, -ҳа, -аа, абжьыҟабжақәа -ў, -й рыла инҵәо
аҟаҵарбақәа ииасхьоу инагӡоу аамҭатә формаҿы ишьҭырхуеит –ит
// -т рыла ишьақәгылоу авариантқәа:
Ас-ра: дас-ит//дас-т
Ак-ра: дылк-ит//дылкы-т
А-ҳа-ра: илаҳа-ит
Аа-ра: даа-ит
Ауу-ра: иуу-ит
260 261
Литературатә норманы иԥхьаӡоуп -ит ала ишьақәгылоу авариант.
Зышьаҭа абжьыҟа -и-и, абжьыҟабжа -й-и рыла инҵәо аҟаҵарба
ииасхьоу инагӡоу аамҭаҿы ҩварианткны ахы цәырнагоит: акы
нҵәамҭас -иит змоу, егьи -ит змоу.
-Иит ҟалоит ашьаҭатәи -и аԥхьа ацыбжьыҟа гылазар, ма и//й
шьагәыҭзар: аи-ра–диит, аҭи-ра–илҭиит, аҵәи-ра –дҵәиит; -ит –
ашьаҭатәи и // йт аԥхьа абжьыҟа гылазар:алеи-ра –длеит, аиааи-ра
–дыриааит.
Ииасхьоу иеилкаам
Ииасхьоу иеилкаам аамҭатә форма ҟалоит асуффикс -н аҟаҵарба
ашьаҭа ацҵарала. Асуффикс -н иаҳнарбоит ииасхьоу аамҭеи афинитреи:
Абара – дылбан
Агара – дылган
Аԥара – дыԥан
Аҟаҵарба ашьаҭа цыбжьыҟала инҵәозар, асуффикс -н аԥхьа
ацыра аҟаҵаразы ицәырҵуеит -ы: адырра–идырын, асра–дасын,
ажәра–илжәын, ахра–илхын.
Ииасхьоу акрызхыҵуа
Ииасхьоу акрызхыҵуа аамҭатә форма ҟалоит асуффикс -хьеит аҟаҵарба ашьаҭа ацҵарала. -Хьеит иеилоу суффиксуп,
ишьақәгылуп ииасхьоу акрызхыҵуа аамҭа аазрыԥшуа -хьа-и
афиниттә рбага -ит-и рыла (хьаитхьеит). Абжьыҟабжа -й //иа
иахҟьаны, -хьа ииасуеит -хье ахь (хьаитхьеит):
Абара – илба-хьаитилбахьеит
Агара – илга-хьаитилгахьеит
Ахра – ирх-хьаитирххьеит
Ажәра – иржә-хьаитиржәхьеит
Ииасхьоу акрызхыҵуа иаԥынгылоу
Ииасхьоу акрызхыҵуа иаԥынгылоу аамҭатә форма ҟалоит асуффикс -хьан аҟаҵарба ашьаҭа ацҵарала. -Хьан иеилоу суффиксуп,
ишьақәгылоуп ииасхьоу акрызхыҵуа аамҭа аазырԥшуа -хьа-и ииасхьоу аамҭеи афинитреи аазырԥшуа -н-и рыла: диба-хьан, илгахьан, илҳәа-хьан, дышьҭала-хьан, днеи-хьан.
Иҟалаша  (хымԥадатәи)
Иҟалаша  (хымԥадатәи) аамҭатә форма ҟалоит арбага -п
аҟаҵарба ашьаҭа ацҵарала. Аҟаҵарба ашьаҭа цыбжьыҟала инҵәозар,
асуффикс -п аԥхьа ацыра аҟаҵаразы ицәырҵуеит абжьыҟа
-ы. Асуффикс -п иаҳнарбоит иҟалаша аамҭеи афинитреи: дызба-п,
дычча-п, исҳәа-п, илаҳа-п, изжәы-п, исхы-п, искы-п, сасы-п.
Иҟалаша II
Иҟалаша II аамҭатә форма ҟалоит асуффикс -шт аҟаҵарба
ашьаҭа ацҵарала. Уи иеилоу суффиксуп: ахәҭа -ш иаанарԥшуеит
иҟалаша аамҭа (шша), ахәҭа -т – афинитра: дызба-шт, дызга-шт,
исҳәа-шт, исаҳа-шт.
Аҟаҵарба ашьаҭа цыбжьыҟала инҵәозар, асуффикс -шт аԥхьа
ацыра аҟаҵаразы ицәырҵуеит иара убас абжьыҟа -ы: изжәышт,
исхышт, искышт, сасышт.
Афиниттә ҟаҵарба ажәаԥсахратә схема
Астатикатә ҟаҵарба
Астатикатә ҟаҵарба аамҭатә система инагӡам ахь иалаԥхьаӡатәуп, избанзар уи асистемаҿы иҟам иҟалаша аамҭа аазырԥшуа
апарадигмақәа.
Уажәтәи аамҭа: иҟоуп, дышьҭоуп, дгылоуп
Ииасхьоу аамҭа: иҟан, дышьҭан, дгылан
262 263
Адинамикатә ҟаҵарба
Уажәтәи аамҭа: дцәажәоитдцәажәауеит
Ииасхьоу инагӡам: дцәажәон –дцәажәауан
Ииасхьоу инагӡоу (аорист): дцәажәеит
Ииасхьоу иеилкаам: дцәажәан
Ииасхьоу акрызхыҵуа: дцәажәахьеит
Ииасхьоу акрызхыҵуа иаԥынгылоу: дцәажәахьан
Иҟалаша  (хымԥадатәи): дцәажәап
Иҟалаша II: дцәажәашт
Адинамикатә ҟаҵарбақәа раамҭатә формақәа рхархәашьақәа
Уажәтәи аамҭатә форма ахархәашьақәа
Уажәтәи аамҭатә форма абсолиуттә аамҭатә ҵакы змоу формоуп. Уи ҵакы хаданы иамоуп ацәажәаратә момент иацҟало арҿиара
аарԥшра. Уи иаанарԥшуеит инеиҵыху ма акырынтә имҩаԥысуа
арҿиара. Ихадоу аҵакы иацым асубиективтә модалтә ҵак ҷыда,
иара убас иаанарԥшуам арҿиара алҵшәа. Аицәажәараҿы аасҭа,
аиҭаҳәараҿы иаҳа ахархәара амоуп:
Ҳашҭа анҭыҵ, адәаҿы, Аԥыжә-ԥыжәҳәа иҳәуеит са сҽы (Р.С.);
Аԥсынтәыла икаҷҷоит амра каԥхара, Игәырӷьоит иахьа, ишәҭуеит
аԥсабара (Б.Шь.); Уажә ашәагьы сҳәоит сара нҵәа, Сашәабжь наҩуеит
хара (Т. А.); Асы шьҭыҵуеит, Асы шьҭыҵуеит, Иааԥшуеит адгьыл
аграқәа. Асы шьҭыҵуеит. Асы шьҭыҵуеит, ҩаԥхьа ицәырҵуеит
сгәырҩақәа (Т. А.); Насыԥк ҿыхоит, Насыԥк ыцәоит, Еихәлахоит
сара сыԥсы. Асы шьҭыҵуеит, Асы шьҭыҵуеит. Лассы ишьҭыҵындаз
асы! (Т. А.).
Ажәаҳәаҿы уажәтәи аамҭатә форма иаанарԥшуеит акымкәа ихадам аҵакқәа.
Иеиуеиԥшым ихадам аҵакқәа рцәырҵра зыбзоуроу – азеиԥш
текст, аҳәоу аконтекст, аҳәоу аилазаашьа, аиҿцәажәара аан абызшәатә ситуациа, аамҭатә форма шьҭызхыз аҟаҵарба алексикатә
ҵакы ауп.
Убас, уажәтәи аамҭатә форма лассы-лассы ҳхы иаҳархәоит, иҟалаша аамҭа аҵакы аҭаны: иаанарԥшуа арҿиара ҟазшьала уажәтәи
аамҭатә план змоу арҿиара иаҿагылоит, уи зынҭрысла имҩаԥысуа
рҿиароуп иаанарԥшуа.
Иахьа хәлаанӡа аҿҳәара
шәысҭоит (Қь. А.)
Иахьаҵәҟьа Андриа ацә ахә
исҭоит (Д. Гә.)
Ишәахха арҩаш цоит еижәхнысла
(Б. Шь.). Са суҭахымзар, сцоит (Қь. А.)
Аиааиратә бираҟ ԥхьаҟа иргеит Уажәшьҭа ииҵаз изхозар, иахьа
аҩныҟа дызгоит (Аԥс.л.).
Агәил какаҷ ишәҭуа игылоит, Аха
иарцозаап амра ацара (Б. Шь.). Дурҿыхар, дгылоит.
Аха иазгәаҭатәуп, иҟалаша аамҭатә план аҟаҵарбақәа зегьы
иеиԥшны ишышьҭырымхуа. Убас, злексикатә ҵакаҿы акырынтә
ма инеиужьу, хәҭа-хәҭала ишам арҿиара аазырԥшуа аҟаҵарбақәа
уажәтәи аамҭатә формаҿы еиҳарак иныҟәыргоит уажәтәи аамҭатә
план. Акырынтә имҩаԥысуа арҿиара аазырԥшуа аҟаҵарбақәа
рахь иаҵанакуеит: ацәажәара, аныҟәара, алеи-ҩеира, апатара,
агәаҭеира, аҟәындҟәындра, агарыгаҽара, аҵысра, анеи-ааира.
Уара узы аԥҳәызба дцәажәоит гәыблыла (Б.Шь.); Абри ацырцыр
есқьынгьы иугәыдҳәаланы уныҟәоит, ауаа рхы еилаугоит акәу (Д. Гә.);
Абри еиԥш амш цәгьазы арахә-ашәахә неи-ааиуеит (Д. Гә); Цәгьаӡа
дпатоит, иласҳәара сыздырам (Д. Гә.)
Инеиужьны, хәҭа-хәҭала ишам арҿиара аазырԥшуа аҟаҵарбақәа
иреиуоуп: аашьара, агәырӷьара, аигӡара, аиԥхыӡра, адырра, аҩашьара, ахаҵара, арыцҳашьара, алшара, ахара, ацәара, агәаԥхара,
аиӷьашьара, агәыӷьра, агәаҟра, агәаҳәара, агәыбылра, агәрагара,
ахныҟәгара, агәалсра уҳәа убас иҵ.
Ибдыруеит, абаҳча ҳанҭалан, шәҭылеи какаҷлеи ихҩаӡан (Б. Шь.);
Ҳабзиабара ҿыхоу имҿыхоу са исылшом аҭак аҳәара (Б. Шь.); Ажәлар
гәырӷьоит ашәа ргәы аҳәо. Ныҳәа дуӡӡоуп Аԥсынра (Б. Шь.); Ахарџь
иоур ҳәа дшәоит (Д. Гә.); Сгәы иаанагоит бареи сареи ҳагәҭыхақәа
еиқәшәоит ҳәа (И. П.).
Уажәтәи аамҭатә форма ишьҭнахуеит иҟалаша аҵакы, аҳәоу аҿы
уи иацааиуа аҟаҵарба асуффиксқәа -р, -озар // уазар рыла ишьақәгылоу хьыԥшратә ркьынаатә формазар:
264 265
Ацәқәырԥа ушьҭнахыр, унапы уҟьар, уацәцоит (И. ).); Џьара
сгәы аангылаҵәҟьаны сынкаҳар, сыҷкәын ахьымӡӷ исыргоит (Т. А.);
Сақәиҭутәуазар, аччара даҟәысхуеит (Қь. А.); Уара аҵыс ушьуазар,
сара нацәкьысла изӡуеит (Д. Гә.).
Уажәтәи аамҭатә форма ахархәара аиур ҟалоит ииасхьоу ахҭыс
аиҭаҳәараан. Ажәаҳәаҿы стилистикатә мыруга ҳасабла уажәтәи
аамҭатә форма ухы иаурхәар ҟалоит ииасхьоу ахҭыс аарԥшраан,
ииасхьоу ахҭыс иаҳа иаҵшьны, илахҿыхны иааҳарԥшырц ҳҭахызар.
Абнеи ашьхеи сырхалеит, уахьтә избауеит ацәқәырԥа (Б. Шь.);
Лашҭа дааҭыҵуеит Амра, агәашә алыкә нылаҵаны, сара сахь
даахьаԥшны, ларӷьа напы ааҟьаны, алаӷьара дынҭалоит (И. ).);
Ҳаит, анаџьалбеит, аҩыжәра анырҳәо, ус аҩы зжәуа сара дсымбацт,
дыҟамзаргьы ҟалап…, аҵәца иҭеиҭәоит, ижәуеит (Д. Гә.); Сара
стәоуп уаҩдук иаҳасабала. Зны-зынла сара ишысҭаху инеиҭазгоит,
иалҵуа збоит, ҳәа, ҳа-ҳа-ҳа! Игәырӷьо зыҩныҟа ихынҳәыша, иҵәыуа
рымҩа инықәысҵоит (Д. Гә.).
Уажәтәи аамҭатә форма иаанарԥшыр ҟалоит инеиҵыху ииасхьоу, уажәтәи, иҟалаша зҵазкуа аамҭатә планқәа. Абарҭ аамҭақәа
еилаланы иаадырԥшуеит аамҭак ала иԥкым, абстракттә ҵакы змоу
аамҭатә план.
Ари аамҭатә еилкаара шьҭырхуеит есымшатәи аҟазшьа змоу
арҿиарақәа, ииасхьоу аамҭаҿы иалагаз, уажәтәи аамҭаҿы имҩаԥысуа, иҟалаша аамҭаҿгьы имҩаԥысраны иҟоу арҿиара.
Ирҳәоит Аҟәа мра сасырҭоуп (Б. Шь.); Стәыла аншәарҭаз
еиқәзырхаз, аӷа иқәлаз дҭазырхаз иаалоит Аҟәа рыԥсы ршьарц,
рымч, рылшара иаздырҳарц (Б. Шь.); Есымша ажәлар рацәаны еизалоит, акаархәоит, акырҭиуеит (Қь. А.).
Иара убас иалкаау аамҭатә еилкаара иамаӡам уажәтәи аамҭа
аформа, зышьаҭа асубиект есымша дызҿу арҿиара ма изанааҭ
аанарԥшуазар. Ари ахархәара еиҳараӡак инарыгӡоит алабилтә
ҟаҵарбақәа иеиҭамҵуа рвариант. Иеиҿшәырԥш:
илӡахуеит, аха дӡахуеит
илҩуеит, аха дыҩуеит
илрашәоит, аха драшәоит
иржьиуеит, аха джьиуеит
илыӡәӡәоит, аха дыӡәӡәоит
Абстракттә аамҭатә ҵакы рымоуп ажәаԥҟақәа рҿы аҟаҵарбазҳәақәа раамҭатә форма:
Аӡ ду аҟәара дугьы аанахәоит. Зхы ззымдыруа хаҵагьы дызцом,
ԥҳәысгьы дизаагом. Март еиԥш ласы-лассы деилашәоит. Имшәаз,
иԥхамшьаз ахьымӡӷ уиргоит. Ахаҳәгьы уршцәар, иԥжәоит. Зых пату
ақәызҵо иаԥсамгьы дихаҵгылоит. Ани аби рԥа дажәызаргьы, хәыҷыс
дрыԥхьаӡоит (ажәаԥҟақәа).
Ииасхьоу инагӡам аамҭатә форма ахархәашьақәа
Ииасхьоу инагӡам аамҭатә форма абсолиуттә аамҭатә ҵакы
змоу формоуп. Иамоу аамҭатә план еилнахуам ааигәеи ахареи:
уи аформала иааҳарԥшыр ҟалоит ааигәа иҟалази хара иҟалази
арҿиарақәа. Ииасхьоу аамҭа адагьы, иаанарԥшуеит инеиҵыху ма
акырынтә иҟало арҿиара. Уи иацӡам асубиективтә модалтә ҵакы,
иаанарԥшуам арҿиара алҵшәа. Ииасхьоу инагӡам аамҭатә форма
еиҳараӡак ахархәара амоуп иҟалаз ахҭысқәа реиҭаҳәараан:
Аҽеиқәа ԥашашон, иқәҵәиаауан, аҟырҿҳәа аӷәра иацҳауан (Б.
Шь.); Лашәа бзиақәа ԥсыс исхалон, Уи насыԥын меигӡарахда. Аҵх
ҵәцара ссиршәа ианаалон, Ахықә иаҵәа, ашьац тата (Б. Шь.);
Акәырма лырԥхон, ихьшәашәон, иеиҭалырԥхон, еиҭахьшәашәон,
абри даҿын Назиа (А. Џь.); Цәгьеи бзиеи ззеилмыргаз насыԥ змоу
ҳәа ихы иԥхьаӡон (ажәаԥҟа); Алдызи Амреи аиашьареи аиаҳәшьареи
шрыбжьалаз ажәа ақыҭа зегьы азхәыцуан (И. ).); Ашәаԥыџьаԥ
рҿара аҵкыс рбыргхара аамҭа шааиз зҳәоз адыргақәа еиҳа-еиҳа
уаҩы ирықәнибаалон (Н.).).
Ари аамҭатә форма иаанарԥшыр ҟалоит даҽа рҿиарак иахьыԥшу
арҿиара. Усҟан уи иаиуеит архьыԥшратә ркьынаа аҵакы, насгьы
иаҳнарбоит зынҭрысны имҩаԥысуа арҿиара:
Хнышь мап-чап иҳәеит, аха имжәыр, хьымӡӷхон, иааимихын,
ижәит (Аԥс.л.); Ауха даанхар, дыршьуан. Сҩыза ибара сымцар,
аҽыԥныҳәа сырҭон. Саб иҽага сымазар, еиҳа срашәон (ажәаԥҟа);
Амҩахҟьаҩы дыҟамзар, амҩақәҵаҩы дҟаломызт (ажәаԥҟа).
266 267
Ииасхьоу инагӡоу (аорист) аамҭатә форма ахархәашьақәа
Ииасхьоу инагӡо аамҭатә форма абсолиуттә аамҭатә еилкаара
змоу аҟаҵарбақәа ируакуп. Уи ацәажәаратә момент иаԥынгылоу
адагьы, иаанарԥшуеит зынҭрысны, инагӡаны имҩаԥысыз арҿиара.
Ари ажәаформала иеиԥшны иарбазар ҟалоит ааигәаӡа иҟалазгьы,
хара иҟалазгьы арҿиара, насгьы алҵшәа змоугьы, измамгьы. Иамам асубиективтә модалтә ҵакы. Ииасхьоу инагӡоу ажәаформа
ахархәара ҭбаа амоуп иҟалаз ахҭысқәа реиҭаҳәараҿы.
Аҽқәа (ацирк аҿы) дырхәмарит, идыркәашеит, алақәа дырԥеит,
маланыҟәала идыркәашеит, идырҩит (М. Лак.); Дцеит аҩныҟа
Кәакәала, амжәа дықәлеит Кәачала (Б. Шь.); Мзиа ашырҳәа дҩагылт
(Ш. №.); Ԥсышәала аҩышьа ауасхыр шьҭаиҵеит Д. Гәлиа (Б. Шь.);
Ашәҟәы ибҩыз сзааргеит. Ианыбҵазгьы еилсыргеит (Д. Гә.); Амшын
еимҟьан, аҷкәын диманы, амшын дынҭалт (Аԥс.л.); Саҭанеи Гәашьа
астәы лсит, илхәеит; хәынтә ӡәӡәара Ҟәыбина аԥшаҳәа илбаалгеит
(«Н.С.»).
Ихадоу аҵакы ада, ииасхьоу инагӡоу аамҭатә форма иамоуп
ихадам аҵакқәагьы.
Убас, ҳзыхцәажәо ажәаформала иарбазар ҟалоит ацәажәаратә
момент анаҩс иаразнак иҟалараны иҟоу арҿиара, аекспресиатә ниуанс ацны:
Шьҭа сцеит саргьы (И.П.); Изҿиҭуеит арԥыс: «Узымцеит, уаагыл!
(Б. Шь.);
Аԥсшәаҳәара, адныҳәалара, ақәра, ашәира рҵакқәа змоу аҳәоуқәа
рҿы азҳәа гылазар ҟалоит ииасхьоу инагӡоу аформаҿы. Уаа бзиала уаабеит, Мыса! Уабаҟаз? Бзиа ууит ҳәагьы соумҳәеит (С. №.);
Бзиала иукит, Ӡыкәыр, – иҳәан, иаԥхьа аҵәца нықәиргылт (И.П.); Даара ужьоуп, Ҷыхьа, уара умсит, даара (И.П); Аинар-жьы, уанаџьалбеит, сзеиԥшрақәоу уара иудыруеит («Н.С»); Сгәы ҭҟәацуеит, аиныхрагьы
афаст (Б. Шь.); Амра ахра аҵаҟа иахьыбжьатәаз иааԥышәарччан,
шәус аабзиахеит ҳәа аколнхацәа инараҳәаны иахьыбжьашәаз
иҩбыжьҟьан, игьагьаӡа ажәҩан иҩкыдлеит (С. №.).
Ари аамҭатә форма ахәҭаҷ -ҳәаацҵаны ҳхы ианаҳархәо ыҟоуп,
усҟан уи ишьҭнахуеит ашьақәырӷәӷәаратә ҵакы:
Уи азыҳәан ҩбаҟа кәашт игеит ҳәа уссгьы имамызт (Д. Гә.).
Аразҟы ибзылбааԥшыз бақәԥеит ҳәа ибылшозеи (И. П.); Аусура
сцеит ҳәа акгьы сылҵуам; Убри сҳәеит ҳәа, знык дызбандаз! Иареи
сареи ҳнеиқәыԥшындаз! (Д. Гә.); Сзырқәыԥсычҳауа иазыбугәышьози,
бара быӡӷабуп, ибасҳәеит ҳәагьы, бамарам («Н.С.»).
Хьыӡҟала иаарԥшу ахазырха асуффикс -ха абзоурала ишьҭнахыр
ауеит аорист аформа. Уи формала ҟаҵарбаны иҟалазаргьы,
ҵакыла хьыӡҟаны ишыҟац иаанхеит. Ахьыӡҟа зцылаз асуффиксқәа
ишьҭырхит ахәҭаҷ ахархәара, ахьыӡҟа ажәартә ҵакы атәамбаратә,
агәынамӡаратә, арыцҳашьаратә … ҵак ҷыда ацҵауа:
Иахьԥоуҳәо, Аҳматхеит, ссасума!
Ииасхьоу иеилкаам аамҭатә форма ахархәашьақәа
Ииасхьоу иеилкаам аамҭатә форма азыҟашьатә аамҭатә еилкаара змоу формоуп. Иара аамҭатә ҵакы шьақәгылоуп ҩ-аамҭатә
хырхарҭақәак рыла; акы – ацәажәаратә момент иазынарханы,
егьи – даҽа рҿиарак иазынарханы. Ахырхарҭақәа рыбзоурала ииасхьоу иеилкаам аамҭатә форма ҩ-аамҭатә ҵакык шьҭнахуеит – акы, абсолиуттә – ииасхьоу аамҭа; егьи азыҟашьатә –
аамҭала даҽа рҿиарак иаԥынгылоу арҿиара. Аҩбатәи ахырхарҭа
иахҟьаны иеилкаам аамҭатә форма ахала структурала инагӡоу
аҳәоу зышьақәнаргылом: аҳәоу аҿы, хымԥада, иҟазароуп аҩбатәи
аамҭатә хырхарҭа ззынархоу даҽа ҟаҵарбак. Иеиҿшәырԥш: Ахәыҷы
дҩагылан – Ахәыҷы дҩагылан, ашәахь иҿынеихеит.Ахәыҷы дҩагылан
– структурала инагӡам ҳәоуп.
Ииасхьоу иеилкаам аамҭатә форма ҳхы иаҳархәоит иеишьҭанеиуа
арҿиарақәа раарԥшразы, уи ала иаарԥшхоит рҿиарак иаԥынгылоу
арҿиара. Аҵыхәтәантәи арҿиара аазырԥшуа аҟаҵарба
еиҳарак игылоуп ииасхьоу инагӡоу аамҭатә формаҿы, даара
имаҷны – уажәтәии ииасхьоу инагӡами аамҭатә формақәа рҿы.
Ииасхьоу иеилкаам аамҭатә форма иаанарԥшуеит зынҭрысны
иҟало, инагӡоу арҿиара, уи иацым асубиективтә модалтә ҵакы.
Ажәаҳәаҿы еиҳа ахархәара амоуп ахҭыс аиҭаҳәараҿы.
268 269
Иахьа ажәҩан сԥыруа схалан, Сазкуам адунеи! Сымра ԥхара сгәы
дынҭалан, Ааи ҳәа симырҳәеи! (А. Л.); Уажәы иџьамшьқәа днарҩахан,
ила еиҵымхкәа ус иҳәеит (Д. Гә.); Адлеи Қына ҽыла дцан, ҽыла дааит
(ажәаԥҟа). Ҳаниф лхьаа мтәо ианалагаз, даадырҳәын, лыбӷа амцаҿы
акыргьы ирҟәыиеит (С.№.): Адәыӷба ацҳа ианықәла, аҭҳарцәҳәа ацәа
саалҵын, снықәтәеит (И. ).); Саргьы шьҭа схәыҷым, амҩа сызхысызгьы зынӡагьы имаҷӡам, арахь уаахәыцҵәҟьар, акгьы ыҟамзаап, ахәыцра
сынҭанагалан, сааҭқәак рыла иааимданы сызҭаз адәыӷбаҿы саакылсит (И. ).)
Аҳәоу аҿы еишьҭаргыланы имҩаԥысуа ахҭысқәа, арҿиарақәа
ҩба иреиҳазар, аҵыхәтәантәи арҿиара ада, егьырҭ зегьы аарԥшуп
ииасхьоу иеилкаам аформала:
Саргьы сҿаасхан, сшааиуаз чара бзиак сақәшәан, «арахь умҩахыҵ»
ҳәа сарҳәан, аха исымуит (Аԥс.л. ).
Ари аамҭатә форма иаанарԥшуеит ацәажәаратә момент иазааигәоу ииасхьоу арҿиара. Уи ус шакәу агәра ҳнаргоит ҭагылазаашьак:
уи иашьҭанеиуа арҿиара ишьҭнахуам акрызхыҵуа аамҭатә форма. Ииасхьоу иеилкаам аформаҿы игылоу аҟаҵарба алагареи уи
иашьҭанеиуа ииасхьоу инагӡоу аамҭатә формаҿы игылоу аҟаҵарбеи
еицны иаадырԥшуеит алагамҭеи алгамҭеи зныԥшуа арҿиара:
Абри иааиз далаган бџьарла дыхәмарит (М. Лак.); Далаган,
ахәыҷы дирҿыхеит; Уажәы иџьымшьқәа днарҩахан, ила еиҵымхкәа ус
иҳәеит (Д. Гә.).
Дааԥсан, иаҳәа лаиваҵаны иаразнак дыцәеит (Аԥс. л.). «Ибзиоуп» иҳәан, аишәа абысҭа ҿахра нықәиҵан, ҟәџьалк азна аҟәыд
чаԥаны инаимҵаиргылеит (Аԥс. л.); Уаҟа иара иҭаацәа рнапы инанырҵан, алада сыргон, аҩада сыргон, рнапы сықәыргыла
сныҟәыргон (М. Лак.); Амшын ду қьыԥахан, ацәқәырԥа қәацом,
еиқәыԥсоуп (Б. Шь.).
Арҭ иеибаԥсахуа аамҭатә формақәа рыбжьара ишьақәгылар
ҟалоит амзызтә еизыҟазаашьа. Усҟан аԥхьа игылоу аҟаҵарба (ииасхьоу иеилкаам аамҭатә форма змоу) иаанарԥшуеит аҩбатәи
аҟаҵарба мзызс иамоу. Аҩбатәи аҟаҵарба иаанарԥшуеит актәи
аҟаҵарба аҵыхәтәа, алҵшәа:
Ашьыжь ашацкаразы Кьанҷаа хәыҷы дҿыхан, дахьнанагаз анылба,
инеимаҭәаны аҵәыуара далагеит (Андерсен); Адунеи амра ашәахәа
аақәыжжын, иаарлашеит иџьашьатәха, имкьаҭаӡо лашарала (С. №.).
Ииасхьоу акрызхыҵуа аамҭатә форма ахархәашьақәа
Ииасхьоу акрызхыҵуа – уи акрызхыҵуа арҿиара аазырԥшуа
абсолиуттә аамҭатә формоуп. Арҿиара аҟазшьа арбара аганахьала уи инеитралтәуп: аҳәоу аконтекст иахьыԥшны иаанарԥшыр ҟалоит инагӡоуи инагӡами ахыкқәа руакы. Инагӡам ахкы (инеиҵыху
ма акырынтә имҩаԥысуа арҿиара) арбараан аҳәоу иалазар ҟалоит
ажәақәа акыр, егьараан, есааира убас иҵ., арҿиара еснагьтәи аҟазшьа
шамоу узырбо.
Аԥсны арыцҳара иахысхьоу, изыниахьоу акыр сыла иабахьеит (С.
№.); Иареи сареи акыр џьабаа еицаабахьеит (С. №.); Сара ари азакәан
даара ацхыраара снаҭахьеит (И.П.) Алықьса Гогәуа иҩымҭақәа
акыр бызшәақәа рыла еиҭаганы иҭрыжьхьеит (Б. Шь.); Аҳәсеибацәа
цәирҳәхьеит, Ахацәақәа ижьахьеит, реиҳараҩык хирҵәахьеит, Иаанхазгьы иршәахьеит (Д. Гә.); Ахәылбыҽхарахь инеихьеит. Амра амшын
инӡаалеит (С.№.).
Ииасхьоу акрызхыҵуа аамҭатә форма иара убас иамоуп
акрызҵазкуа даҽа хархәарак. Уи амапкрадатә форма иаанарԥшуеит
инагӡаны имҩаԥысыз арҿиара, амапкратә форма – макьана
анагӡара змоуз арҿиара, инагӡаны иҟалахьоуи макьана иҟамлаци
ҵакыла еиҿагылоит. Ари ахархәараҿы ҳзыхцәажәо аформа еилнахуам ааигәа иҟалази хара иҟалахьази арҿиарақәа. Иеиҿшәырԥш:
изгахьеит – исымгацт, исымгахьацт.
Сара акрысфахьеит, акрыф уара (И. П.); Аԥарақәа суҭароуп, Аҳмаҭ, аҿҳәарагьы жәамш ахылахьеит (И. П.).
Ииасхьоу акрызхыҵуа иаԥынгылоу аамҭатә форма
ахархәашьақәа
Ииасхьоу акрызхыҵуа иаԥынгылоу аамҭатә форма азыҟашьатә
аамҭатә формоуп. Уи иамоуп ҩ-аамҭатә хырхарҭак. Ацәажәаратә
момент иақәшәо ахырхарҭа иаанарԥшуеит ииасхьоу акрызхыҵуа
270 271
арҿиара, даҽа рҿиарак иақәшәо ахырхарҭа – иаԥынгылоу арҿиара,
убри аҟнытә иара иахьӡырҵеит акрызхыҵуа иаԥынгылоу ҳәа.
Ҳзыхцәажәо аформа иаҳнарбоит инагӡоу арҿиара аҵыхәтәа,
алҵшәа. Ажәаҳәаҩы иалкааны хшыҩзышьҭра азиуеит ари аамҭатә
форма иаанарԥшуа арҿиара аҵыхәтәа аламҭалазы даҽа рҿиарак
шыҟало. Аилкааразы иаагап аҳәоу: Сара саннеи, иара дцахьан.
Арҿиара дцахьан, ииасхьоу арҿиара адагьы иаҳнарбоит иара
иҟамзаара саннеи аламҭалазы, снеира иара иҟамзаара иақәшәеит.
Арҿиарақәа саннеи, дцахьан раамҭатә хырхарҭақәа рыла убасҟак
еидҳәалоуп, урҭ ыҟамкәа аҳәоу нагӡаны изыҟалом: Сара саннеигьы нагӡам, иара дцахьан-гьы нагӡаӡам. Иаагап даҽа ҿырԥштәык:
Илашьцахьан. Ари аҳәоу анаҩс хымԥада иҟазароуп аҳәоу, ианылашьца ашьҭахь иҟалаз ахҭыс аазырԥшуа. Абри аҵакы ҷыда алоуп ииасхьоу акрызхыҵуа иаԥынгылоу егьырҭ ииасхьоу аамҭатә
формақәа излареиԥшым. Иеиҿшәырԥш: Сара саннеи, иара дцеит
– саннеи, дцеит еишьҭаргыланы ицо рҿиарақәоуп.
Шьыбжьышьҭахьра ҟалахьан, адәыӷба Москва ианнеи (И.П.);
Ашәыр ҵлақәа ибыбыш-быбышӡа ишәхьан. (И.П.); Ица, ибоура, хыбра
ҿыцк изгыламызт. Зегьы ажәхьан, рылахь еиқәышьшьы акаҳарахь рхы
кыдын (И.П.); Дышьҭихит, дышьҭеиҵеит, Дизгәаҟит цәгьаӡа. Аха
иабаҟаз ашәақьмца дабылхьан уаанӡа (И.К.); Иааилашәшәхьан, Аҳмаҭ
аизарахьынтә аҩны данааи (И.П.); Нхыҵи-аахыҵи ихьӡ еиҩныҩхьан,
Ахан иԥацәа рыҿгьы инаӡахьан. Аԥсуа хаҵа Беслан, ихьӡ гаӡахьан (И.П.);
Ах цеи хьанҭа дабылхьан, Дабылхьан цәгьаӡа. Дыцәахьан гәырҩала
наӡаӡа Беслан (И.К.); Бзиа днеихьан, ахра далҟьеит, Дызҿагылаз зегьы бгеит (И.К.); Ихы-игәы мариан, имч кәадан. Аиарҭа дафахьан,
Агәҿыӷь дагахьан (И.К.); Ҭаацәа змамыз Абаҭаа иқәрагь акрифахьан.
Ахан-иԥацәа рҭыԥҳа Ҳаниф лыӡбахәгьы иаҳахьан (И.К.); Ӡбахәыла
еиныҩхьан, длымбацызт лала Абаҭаа Беслан, зыхьӡ неҩхьаз хара
(И.К.); Ишдыру еиԥш, аԥсуа ҟазара арҿиареи ашьҭыҵреи М. Лакрба
аџьабаа ду адиҵахьан (Б. Шь.).
Ииасхьоу акрызхыҵуа иаԥынгылоу аамҭатә форма иацны
иаҳԥылар ҟалоит ажәақәа еиԥш, аамҭазы, еиԥш аамҭазы.
Чарабжара ааиҩыршахьан еиԥш Аҳмаҭ деиҭаналацәажәеит акамбашьқәа ртәы (И.П.); Ишылашьцара илашьцахьан еиԥш аамҭазы...
Ииасхьоу акрызхыҵхьоу иаԥынгылоу аамҭатә форма иаанарԥшыр ҟалоит зыҟалара акы аԥырхагахаз, изыҟамлаз арҿиара.
Абас иҟоу арҿиара аҵыхәтәа амаӡам, ҟазшьалагьы зынҭрыстәи
рҿиароуп:
Сеиқәхеит, убас, салыҩрхьан. Уара уакәымзар, скаҳахьан. Иахьа
сыԥсхьан, умбои, Мыкыҷ (И.П.); Рашьыҭ уи аниба, дкаҳан, ихы адашьма иадиҟәаҟәалахьан (Аԥс.ф.).
Иҟалаша  (хымԥадатәи) аамҭатә форма ахархәашьақәа
Иҟалаша  (хымԥадатәи) аамҭатә форма абсолиуттә аамҭатә формоуп. Уи иаҳнарбоит ацәажәаратә момент иашьҭанеиуа, хымԥада
иҟалараны иҟоу, зныҭрысла имҩаԥысуа, аҳәаа змоу арҿиара. Ари
аформала иаарԥшхоит ааигәа иҟалараны иҟоуи хара иҟалараны
иҟоуи арҿиарақәа.
Уаагыл, аӡыс, ахьча дықәлоит Амахә уиҭап икаҿа (Б.Шь.);
Уажәыҵәҟьа ауаа дәықәсҵоит, икәадырны арахь иузааргап («Н.С.»);
Егьаџьара шәдәықәырҵап, Ақьачақьра шәдырҵап, Ианышәҭахым
шәдыркәашап, ианышәҭахым шәдырқамсап (Б. Шь.); Араанӡа уааир,
нас иуасҳәап («Н.С.»).
Кырынтә имҩаԥысуа арҿиара аарԥшразы иҟалаша аформа иацлоит аиҭаҟаларатә рбага -ла.
Ашәҟәы бӷьыцқәа аасырҳәлап, Сгәы иҭақәогьы зегь зыҩлап, Сымҩа
сықәыз, ԥхьаҟа сцалап. Сгәы меицажәкәа снеихалап (И.К.); Чихаа рахь
ахәылбыҽха уцап, уаанӡа ара уҟаз, ҳаицәажәалап (И.П.); Исоуҳәалап
нас уахынла Сасрыҟәа иҭыӡшәа (Б.Шь.); Ара ҳаҟазар ауеит, аха
ҳҩеилап (Аԥс.ф.); Ахы ҳақәикып ныҵабга, Хәаа-заа нылабга! Уи
шааҭҟьаз аҵықьҳәа, Са сынкаҳап ахыԥҳәа! Сыхәда аҳәызба наҵеикып!
Адәы инықәшып сшьаӡагьы! (Б.Шь.).
Иҟалаша аформа асубиект а-I-тәи ахаҿы арацәа хыԥхьаӡарала
ианаарԥшу, ҳхы иаҳархәар ҟалоит, ааԥхьаратә-адҵаратә ҵакы
аҭаны, усҟан субиектс иҟалоит, ажәаҳәаҩы ихаҿы адагьы,
арҿиара захь ихоу ахаҿгьы. Иҟалаша  аамҭатә форма усҟан иаиуеит ишьҭыху аинтонациа. Аамҭатә форма иацзар ҟалоит ахәҭаҷ
ахархәара шьҭызхуа ажәақәа бааи, уааи, шәааи.
272 273
Ҳахьгылоу хәыҷык иманшәалам, бгәы иацәымӷымзхар, ҳнымҩахыҵып (И.П.).
Иҟалаша аформа, аиагаратә суффикс -ха зцу ахьыӡтә
шьаҭақәа рыҟнытә ишьақәгылоу, ҳхы иаҳархәар ҟалоит, уажәтәи
аамҭатә ҵакы аҭаны. Усҟан иара ишьҭнахуеит агәаанагарашьақәырӷәӷәаратә ҵакы:
Исҳәазар, ҵабыргхап; Ибку џьыкаҭрахап.
Иҟалаша II аамҭатә форма ахархәашәақәа
Иҟалаша II-и иҟалаша I-и рграмматикатә ҵакқәа еизааигәоуп.
Иҟалаша  еиԥш, иҟалаша II абсолиуттә план змоу формоуп,
иаанарԥшуеит ацәажәаратә момент иашьҭанеиуа, зынҭрысла
имҩаԥысуа, аҳәаа змоу арҿиара. Иҟалаша  еиԥш, уигьы ааигәа
иҟалараны иҟоуи хара иҟалараны иҟоуи арҿиарақәа еилнахуам. Аивгара ахьрымоу – асубиективтә модалтә ҵакы аарԥшраҿы
ауп: иҟалаша  иаанарԥшуеит хымԥада иҟалараны иҟоу арҿиара,
иҟалаша II– зыҟалара усҟак ишьақәырӷәӷәам, иҳәаақәҵам арҿиара.
Бара избо даҽа уамак ҳалабгалашт (И.П.); Абар ацәа хаа
дынҭанагалашт (И.П.); Исыздырам иарбан планетоу, аха убригьы
апланета дазцашт (Б.Шь.); Очамчыреи Кәазани ирыбжьгоу аихамҩала
иҳәазашт авагонқәа, абжы еиқәаҵәа дуқәа реиԥш (С.№.); Уажәшьҭа
уԥшӡарақәа иазҳашт иаҳагьы. Амрахәага аԥхарра Уарӷьацашт зынӡа
(И.К.); Саннеилакь, сыхәмарышт, сылдырратә сылбашт, сыбжьы
ҵарӡа иналаҳашт, сҟазшьа еиллыргашт (И.К.).
Иалаго ма акырынтә имҩаԥысуа арҿиара аарԥшразы ашьаҭа
иацлоит аффикс -ла.
Изгашт  изгалашт, дызбашт  дызбалашт
Аркьынаатә категориа
Аркьынаатә категориа иаанарԥшуеит ажәаҳәаҩы дзыхцәажәо
арҿиареи (апроцесси) уи ззынархоу ареалтә факти рыбжьара
ишьақәиргыло аизыҟазаашьа. Уи иааирԥшуа аизыҟазаашьа хкыла ирацәоуп. Убас, ажәаҳәаҩы ҟаҵарбала иааирԥшыр ҟалоит
арҿиара зуеи арҿиареи ирыбжьоу аизыҟазаашьа ареалтә факт
иақәшәо, иақәымшәо, иара идҵа, арҿиара зуа иқәкы, игәаԥхара,
ирҿиара анагӡара зхьыԥшу уҳәа уб иҵ. Аԥсуа бызшәаҿы абарҭ
аизыҟазаашьақәа аазырԥшуа ажәаформақәа рацәоуп, урҭ еицны
еиҿыркаауеит аркьынаатә система.
Аморфологиа аганахьала асистема иалоу апардигмақәа
еиҟароуп: урҭ рызегьы ркьынаатә формақәоуп. Аха асинтаксис
аганахьала рылшарақәа еиԥшым. Убас, аҵабыргтә (жәабжьтә),
адҵаратә, ахьыԥшратә, архьырԥшратә, абламбаратә, агәаԥхаратә,
азоужьратә ркьынаатә формақәа хадара руеит аҳәоу апредикативтә
ҵакы ашьҭыхраҿы: урҭ рыркьынаатә ҵакы ҟалоит модалтә ҵакны
аҳәоу зегьы азы. Убас, аҳәоу Амра гылеит аҟаҵарба гылеит абзоурала иҟалеит жәабжьтә ҳәоуны, аҳәоу Аҩныҟа уца аҟаҵарба уца
абзоурала – дҵаратә ҳәоуны.
Ахьыԥшратә, ахьыԥшратә-зкратә, азааигәаратә ркьынаатә
формақәа уи еиԥш алшара рымаӡам. Урҭ рыркьынаатә ҵакы ҟалоит
модалтә ҵакны аҳәоу иалоу, еидкылагас дара ахьыҟоу, аицааиразы, аҳәоу еизакны азы акәымкәа.
Ажәабжьтә ркьынаа
Ажәабжьтә ркьынаазы грамматикатә ҵакны иамоуп иарбанзаалак арҿиара, аҭагылазаашьа реалла аарԥшра. Ажәаҳәаҩы
ажәабжьтә ркьынаа аформақәа ихы иаирхәоит дзыхцәажәо ахҭыс
аԥсҭазаараҿы ииашаҵәҟьаны иҟалаз, иҟало ма иҟалараны иҟоу
аарԥшразы.
Аԥсны иааӡаз Абаҭаа Дхаҵа ӷьеҩын иаамҭала. Чаԥашьала ԥшрасахьала Дкаҷҷа-каҷҷон мра ҳасабла (И.К.) Ираӡынԥсараха еилаарцыруеит ақьалақь. Икаҷҷа-каҷҷоит ахан ҳарак дуӡӡақәа (Ҷ.Џь).
Аџьабаа абзабаа ацуп (ажәаԥҟа); Аашьаҩы иҽага ахәы ахшәоит
(ажәаԥҟа).
Ажәабжьтә ркьынаа иамаӡам ахатә морфологиатә рбага.
Аха ажәабжьтә ркьынаа аамҭатә формақәа рырбагақәа егьырҭ
аркьынаатә рбагақәа иахьреиԥшым аҟнытә, урҭ ишьҭырхуеит
ажәабжьтә ркьынаа ахархәара.
274 275
Ажәабжьтә ркьынаа амапкратә формақәа ҟалоит амапкратә рбага -м абзоурала, азҵааратә форма: амапкрадатә-зҵааратә арбагақәа
-ма,-у рыла, амапкратә-зҵааратә –зеи // -зи //-и ала (инарҭбааны
ирыхцәажәоуп «Амапкратә формақәа», «Азҵааратә формақәа» рҿы).
Ажәабжьтә ркьынаа даара ибеиоуп аамҭатә формақәа рыла.
Абарҭ ажәаформақәа ишьақәдыргылоит ибеиоу, инагӡоу аамҭатә
система (инарҭбааны иарбоуп «Аамҭатә категориа» аҿы).
Адҵаратә ркьынаа
Адҵаратә ркьынаазы грамматикатә ҵакны иҟоуп адҵара. Ажәаҳәаҩы адҵаратә форма ихы иаирхәоит, дзацәажәо акы идиҵарц
аниҭаху. Адҵаратә форма, адҵара ада, ишьҭнахыр ҟалоит аҳәаратә,
агәыбзыӷратә ҵакқәагьы. Ажәаҳәаҩы идҵа назыгӡо дзацәажәо
иоуп, убри аҟнытә арҿиара ззынархоу еснагь аҩбатәи ахаҿала
иаарԥшуп. Адҵаратә форма злоу аҳәоу иамоуп аекспрессивтә
ҵакы, уи еснагь иацуп аинтонациа ҳаракы:
Ҳгәыла исеиҳәон: Дад, уаҳҭаа, дад, уаҳзаԥхьа «Абаҭаа» (Б.Шь);
Сааины сшыҟоу налаҳә, смацәазгьы сызлыҭ, Лылабаразы бсызлыҳә,
сааишьа, снеишьа сызлаҳә (И.К.); Аҳы, уҽеибыҭ, сажәеинраала, Астол уқәымхан абра, Уца, усԥырҵ уара ухала, шьаҿак суцнаскьом Сара!
(Б.Шь); Уан аҭакәажә сызургозеи, Уаҳәшьеи уԥҳәыси га, Унымхакәа
иаарласны Узцозар уца! (И.К.).
Адҵаратә ркьынаа адинамикатә ҟаҵарабақәа роуп изҷыдаҟазшьоу. Уи шьақәгылоит аҟаҵарба ашьаҭа цқьала, ахаҿытә
ԥынгылақәа ацны: аба-ра – дба! ага-ра – дга! аца-ра – уца! аҭа-ра
– илы-ҭ! аҳәа-ра – иҳәа! ишәҳәа!
Амапкратә форма ҟалоит амапкратә рбага м-и асуффикс н-и
рыбзоурала: у-м-ыԥа-н, и-у-м-ба-н, и-у-м-га-н, иҟау-мҵа-н, и-шәымҳәа-н, ишьҭоу-м-ҵа-н.
Арҿиара зуа адҵара ззынархоу иоуп, аха уи ихаҿы аҟаҵарбаҿы
еснагь иаарԥшӡам. Уи аарԥшреи аамырԥшреи аҟаҵарба аиҭаҵреи
аиҭамҵреи ирхьыԥшуп.
Убас ииеиҭамҵуа аҟаҵарба ашьаҭа аҟнытә ишьақәгылоу
адҵаратә ркьынаа аформа асубиект рбага еснагь иамоуп: у-ца!
б-ца! у-шьҭал! бы-шьҭал! шәы-шьҭал! У-гыл! Б-ҽеилаҳәа! Шәы-ԥа!
У-аала! Б-алҵ! У-алҵ! Шәы-м---цан! Бы-м-гылан!
Нас усԥырҵ, усыдымхалан, Ан крызҿалҵо ахәыҷы иеиԥш, скалҭ
уҵәыуо уахьнымҳалан. Уца! Игәаҭ уара уԥеиԥш! (Б.Шь.); Базала
ари даниба, «усыцхраа!» ҳәа диҳәо далагеит (Д.Гә.);Агәырӷьарахь
ԥшьаала уца, агәаҟрахь уццакы (ажәаԥҟа); Уаха заҵәык уцәқәырԥа,
Уаха заҵәык уҽырба, Улеи, улеи, узхара! (Б.Шь.); Шәдәылҵ
адәныҟа, ҳалахәмарп асы, шәдәылҵ адәныҟа, шәдәылҵ, шәласы!
(Б.Шь.);Жәабжьк шәасҳәоит жәлар рҿаԥхьа, шәара шәазхәыц ҳаамҭа
ҿала (Л.Л.); Ара абӷьы ҟьаҟьоуп ҳәа уаҵамгылан, аҳа абӷьы ссоуп ҳәа
уаҵымҵын (ажәаԥҟа).
Иеиҭаҵуа аҟаҵарба ашьаҭа аҟнытә ишьақәгылоу адҵаратә
формаҿы асубиект рбага аарԥшӡам, уи асубиект иашьашәалоу ажәа
азаҵә хыԥхьаӡараҿы игылазар, насгьы адҵаратә форма мапкрадатә
формазар; иаарԥшу аобиект (мамзаргьы аобиектқәа) арбага ауп:
И-га! И-шьҭых! И-ба! И-л-ҿаҵа! И-лы-ҭ! И-лы-рҟаҵа! И-қәҵа!
Нхаҩҵас кыру, аамсҭаҵас крыф. Угәыла иԥҳәыс улабжьоушәа, уԥҳәыс
илырҵа. Аӡәы изы иҟаҵа, ухы азы иҵа. Зашхәа уҭоу иашәа ҳәа. Абзиара уны аӡы иаҭ, ацәгьара уны аҵәы иахаҵа (ажәаԥҟақәа).
Иеиҭаҵуеи иеиҭамҵуеи аҟаҵарбақәа еивгара рыбжьаӡам, урҭ
амапкратә формақәа ракәзар, мамзаргьы рсубиект рбага арацәа
хыԥхьаӡараҿы игылазар.
Шәара шәахьгьы аӡәы дал-шә-х, ҳаргьы аӡәы далаҳхуеит (Аԥс.л.).
Аҭаца – сҽыжәы-шәх! – лҳәан, дааҽыжәырхит (Аԥс. л.). Угәыла
ихҵәара уҭахымзар, есымша амца иумҭалан. Уџьам злам умҳаҵә
алоумҵан. Уага ҳәара думышьҭын (ажәаԥҟақәа).
Адҵаратә форма иаанарԥшуеит зынҭрысла имҩаԥысуа арҿиара.
Арҿиара аҟазшьа ҳаԥсахыр ҟалоит асуффикс ла ацҵарала, ла злоу
аформа еиҳарак иаанарԥшуеит акырынтә имҩаԥысраны иҟоу
арҿиара:
Са саныԥо шәыԥала, Саныгьежьуа, шәықәгьежьла, Рапа-рапа шәкәашала, Хәыҷы-хәыҷла маӡала, Абнаршәырахь шәеихала
(Б.Шь.). Аҳы, сышәҟәы, уԥырла, Тәымҩахә умамкәа уцала, Ажәытә
ажәабжьқәа наҳәала, Закәытә аамҭазгьы дырҳала (И.К.).
Адҵаратә форма иаанахәар ҟалоит ахәҭаҷ –и // -ишь // -ишьт,
адҵаратә ҵакы маҷк изырԥсыҽуа, адҵара аҳәара, аргәыбзыӷра
276 277
аҟнынӡа иназго. Уцеи!//уцеишь!//уцеишьт! Исырбеи! Исырбеишь!//
исырбеишьт! Шәнеишь! Уаагылеишь, дад, уаагыл, сажәа сырҳәа!
(Б.Шь); Бнатәеишь, Ҟәараса, уахь акәым, ара. (Б.Шь); Уара угылишьт,
ҽыуаҩык даауеит! (С.№.).
Ахьыԥшратә ркьынаа
Ахьыԥшратә ркьынаазы грамматикатә ҵакыс иамоуп даҽа
рҿиарак анагӡара зхьыԥшу арҿиара аарԥшра.
Аҵабырг уҳәар, аԥсы даргылоит. Абзамыҟә дурҽхәар, дԥагьахоит.
Аҽы хышәҭыр, иақәтәо дкамҳар, ԥсыхәа имам. Аӡы уҭаҳар, ушбо
узҭыҵуам, Уҩыза бзиазар, уԥсрагьы бзиахоит. Асасра уеилаҳауазар,
аԥшәымарагьы уаҵамхароуп (ажәаԥҟақәа).
Ахьыԥшратә ркьынаа аформақәа шьақәгылоит асуффиксқәа -р,
-зар, -зҭгьы рыбзоурала: дызба-р, дызба-зар, дызбаз-ҭгьы; изгар, изга-зар, изга-зҭгьы; дыҟа-зар, дыҟа-зҭгьы. Абарҭ асуффиксқәа
рахьынтә ари аркьынаа ашьақәыргылараҿы хадара ауеит асуффикс
-р. Ҭоурыхла амасдартә суффикс -ра-и (аҟаҵа-ра) иҟалаша а-I-тәи
арбага (аинфиниттә ҟалараҟны) -ра-и (ианыҟасҵара), ахьыԥшратә
суффикс -р-и акоуп.
Асуффикс -зар шьақәгылоуп -за-и хыхь ҳзыхцәажәаз архьыԥшратә ркьынаа арбага хада -р-и рыла: дигазар, дцазар, илбазар.
Асуффикс -зҭгьы шьақәгылоуп аинфиниттә аамҭатә рбага -з-и,
ахьыԥшратә ҵакы аазырԥшуа асуффикс -ҭ-и, аидҳәалага -гьы-и
рыла: дигазҭгьы, дцазҭгьы, илбазҭгьы.
Амапкратә форма ҟалоит амапкратә рбага -мацҵарала: дсы-мгар, дсы-м-газар, дсы-м-газҭгьы.
Асуффикс –р ҳԥылоит адинамикатә ҟаҵарбақәа рыҟны мацара, асуффиксқәа -зар, -зҭгьы ҳԥылоит адинамикатә ҟаҵарбақәа
рҟынгьы астатикатә ҟаҵарбақәа рҟынгьы.
Ахьыԥшратә ркьынаа иамоуп ҩ-хархәарак: акы, ареалтә
хархәара, уи иҟалаз, иҟало, иҟалараны иҟоу ахҭыс аарԥшра; ҩба,
аирреалтә хархәара, уи иҟамлаз, иҟаларангьы иҟам ахҭыс аарԥшра,
иеиҿшәырԥш:
Ареалтә хархәара Аирреалтә хархәара
сыҟазар сыҟазҭгьы
изгазар изгазҭгьы
исҳәазар исҳәазҭгьы
Ахьыԥшратә ркьынаа ажәаформақәа ҩ-аамҭатә планк змоу
формақәоуп, акы – ацәажәаратә момент иахьыԥшу, егьи – даҽа
рҿиарак ма ҭагылазаашьак иахьыԥшу. Ацәажәаратә момент
иаҿырԥшны аркьынаатә формақәа иалыркаауеит ихадоу х-аамҭак,
(уажәтәи, ииасхьоу, иҟалаша), даҽа рҿиарак иақәыршәаны –
иаԥынгылоу арҿиара, ма аҭагылазаашьа. Иеиуеиԥшым аамҭақәа
реилкаара ахьрылшо аҟнытә иаҳҳәар ҟалоит, ахьыԥшратә ркьынаа
иамоуп аамҭатә категори ҳәа.
Астатикатә ҟаҵарбақәа
Хыхь ишаҳҳәаз еиԥш, астатикатә ҟаҵарбақәа рыҟнытә ахьыԥшратә ркьынаа ҟалоит асуффиксқәа -зар, -зҭгьы рыбзоурала. -Зар
ала ишьақәгылоу астатикатә форма еиҳараӡак иаанарԥшуеит:
ареалтә ҭагылазаашьа, уажәтәи аамҭа, уи иахьыԥшу арҿиареи (ма
аҭагылазаашьеи) иареи реицыҟазаара ма реишьҭагылара:
Ашьара зҵоу аҳәа ӡы хәашьымзар, ӡы азыжәуам. (ажәаԥҟа); Акыр
уаԥсазар, абыржәоуп уанысҭаху (И.П.); Џьара разҟы сымазар, акы саниап (Аԥс.л.); Гәыла думамзар, уара аӡәы уигәылахароуп (ажәаԥҟа);
Бца, бҭахызар иара убри иахь (Д.Гә); Ҳаибгазар, ҳашнеиуа ӷәтәы
ҩнык ҳԥацха аваргылара ҳгәы иҭазароуп (И.П.); Абзамыҟә дыҟамзар,
аҟәыш кыр изҭодаз.
Асуффикс -зҭгьы ала ишьақәгылоу ахьыԥшратә формақәа
иаадырԥшуеит: аирреалтә ҭагылазаашьа, ииасхьоу аамҭа, уи иахьыԥшу
арҿиареи (ма аҭагылазаашьеи) иареи реицыҟазаара:
Ухазы аус иурурц уҭахызҭгьы, сара исоуҳәанда (И.П.); Уажәраанӡа
аҩны аҩныҵҟатәи аус кьаҿ-маҿқәа дырҿызҭгьы, уажәшьҭа
«аколнхарахь усура сцап, бара аҩны быҟаз» лҳәо далагеит (И.П.);
саналагоз ашықәсан ацхыраара сымазҭгьы, сҭалон (аинститут)
(Ш.№.); Уи дрылатәамызҭгьы Базала игәы иҭеикыз иҳәон (Ш.№.).
278 279
Адинамикатә ҟаҵарбақәа
Хыхь ишаҳҳәаз еиԥш, адинамикатә ҟаҵарбақәа ахьыԥшратә
ркьынаа ажәаформақәа рышьақәыргыларазы ишьҭырхуеит асуффиксқәа -р, -зар, -зҭгьы. Асуффикс -р аҟаҵарба ашьаҭа цқьа
иацлоит: аба-ра – дызба-р, агара – дызга-р, аҳәа-ра – исҳәар, акра – искы-р. Асуффиксқәа -зар, -зҭгьы, аҟаҵарба ашьаҭацқьа ада,
ирыцлар ҟалоит уажәтәи, ииасхьоу, иҟалаша аинфиниттә аамҭатә
шьаҭақәа, уи алагьы ирылшоит иеиуеиԥшым аамҭақәа раарԥшра.
Асуффикс -р ала ишьақәгылоу ахьыԥшратә форма
Асуффикс -р ала ишьақәгылоу ахьыԥшратә форма ихадоу
хархәараны иамоуп иҟалаша ахҭыс аарԥшра, ареалтә хархәара аманы:
Аҩызцәа сықәшәоит, сызнеигәышьар знык (Б.Шь.); Уаашьақәгылар,
убрахь ҳлыԥхьап ларгьы! (Б.Шь.); Уҷкәын абра дрылагылоуп, дузрылкаар, уара дутәуп, дузымдырыр, Сара дыстәуп (Аԥс.л.); Сара ишшәасҳәо
шәныҟәар, уи акгьы илсыршом (Аԥс.л.); Ашышкамси ашьхеи русура
уазхәыцыр, абзамыҟәгьы ахшыҩ инарҵоит (ажәаԥҟа).
Ари аформа, иҟалаша адагьы, иаанарԥшыр алшоит аамҭақәа
зегьы ирыҵаркуа арҿиара, еиҳарак ажәаԥҟақәа рҿы: Исҳәар, аҳ
дыԥсуеит, исымҳәар – аҳкәажә. Ауаҩы дшәацәар, игәы ашьҭыбжьгьы
дацәшәоит. Хык ԥсыр, хык аауам. Дцар, даауам, даар дцаӡом. Анади
ԥсылахар, ҽык аҭыԥ ннакылоит. Ихы укыр, иҿы узкуам (ажәаԥҟақәа).
Асуффикс -р ала ишьақәгылоу ахьыԥшратә аркьынаатә форма
ҳхы иаҳархәар ауеит ииасхьоу аамҭа аарԥшразы. Усҟан ахьыԥшратә
форма еиҳарак ишьҭнахуеит аирриалтә ҵакы:
Ауха сынхар, еилыскаауан. Арахә рахь дцар, лыҩны дагхон. (Д.Гә.);
Иаҳа исзеиӷьын, абраҟа усеихсны сушьыр. (Д. Гә.); Сара сџьазшьаз уара
Аҽаԥа Џьамхәыхә дубар, егьа дџьоушьарын. (Аԥс.л.); Уажәраанӡа издырыр, шьҭа ԥсыхәак лысҭахьазаарын. (Д.Гә.); Ҳа дҳамбаргьы, даҽа
хә-сааҭк дылажьзаарын. (Қь. А.); Уааи ҳәа сарҳәар, ламысдақәоуп
акәымзар. Рымаҵ смурызеи ҳасасцәа дахьқәа? (Б.Шь.); Ари еиԥш ажәа
аԥхьа иуҳәар, ари аҟара аџьабаа убаӡомызт. (Аԥс. л.).
Асуффикс -зар ала ишьақәгылоу ахьыԥшратә формақәа
Асуффикс -зар ацлар ҟалоит:
а) аҟаҵараба ашьаҭа цқьа: абара – дызба-зар, агара – изга-зар,
акра – иркы-зар
б) уажәтәи аамҭатә шьаҭа: изб-о-зар, изг-о-зар, ирк-уа-зар, иасуа-зар
в) ииасхьоу акрызхыҵуа аамҭатә шьаҭа: изба-хьа-зар, изга-хьазар, ирк-хьа-зар, иас-хьа-зар
г) иҟалаша  аамҭатә шьаҭа: избарызар, изгарызар, иркрызар, иасрызар
д) иҟалаша II аамҭатә шьаҭа: изба-ша-зар, изга-ша-зар, иркы-шазар, иас-ша-зар.
Абарҭ аформақәа зегьы ирымоуп ареалтә ҵакы.
Ашьаҭцқьеи асуффикс -зар-и рыла ишьақәгылоу ахьыԥшшратә
форма иаанахәоит ииасхьоу аамҭатә ҵакы:
Убас иҟалаҵәҟьазар, изеиԥшра уадаҩроузеи уи Лара лзы. )И.П.);
Анцәа бишазар, сыбмырҵәыуан (Д.Гә.); Шьыгә уа днеизар, Камыгәи
иареи еибамбакәа зыҟаломызт, иеибабазар, Камыгә изиҵәахрыз!
(И.П.).
Ҳзыхцәажәо аформа зны-зынла иацәыӡыр ауеит ахьыԥшратә ҵакы. Усҟан уи иаанарԥшуеит ииасхьоу, иаԥынгылоу арҿиара мацара:
Аҩнаҿы днеизар, ԥҳәызбак аҩныжә аҿы дышнеиз ибеит (Аԥс.л.);
Уахь днаԥшԥызар, ибеит, иааиуеит ауаа (Аԥс.л.); Иҩызцәа ашәарах
рацәаны ирыманы иааизар, фатәгьы ыҟам, рҩызагьы дҿаҳәа
дышьҭоуп (Аԥс.л.).
Аҟаҵарба уажәтәи аамҭатә форма ашьаҭа аҟнытә ишьақәгылоу
ахьыԥшратә форма еиҳарак ишьҭнахуеит уажәтәи –иҟалаша
аамҭатә ҵакы:
Ухаҵоуп, ус шакәу агәра иургозар (Д. Гә); Дсазҵаауазар, уи убас
сызиаҳә: дыҟан, дцеит, даарц дыхиоуп (Ш.Р.); Иеиӷьу акрыудыруазар,
иҳәа (И.П.); Уан бзиа дубозар, аӡәы иан думыцәҳан (ажәаԥҟа). Угәы
каумыжькәа уҽырӷәӷәаны уҽыҟаҵа, агәашә узнапык ала иузҿжәозар,
егьи унапала уқәԥала (Аԥс. л.); Ус акрыбзиеилкаауазар, зегьы ҳабмеигәырӷьои! (И.П.).
280 281
Ииасхьоу акрызхыҵуа аамҭатә форма ашьаҭа аҟнытә ишьақәгылоу ахьыԥшратә формақәа ҳхы иаҳархәоит инагӡаны имҩаԥысыз,акрызхыҵуа арҿиара аҵакы аманы:
Уи ашәҟәы саргьы избахьеит, баргьы иббахьазар, еиҳагьы еиӷьуп.
(И.П.); Аӡәыр акы иуҭахьазаргьы, шьҭахьҟа иааг (Аԥс. л.); Шьасоу
Ааԥсҭа иакәзар, мгәарҭа дыҟоуп, дымицт, дихьазаргьы, дымшәыцт,
дышәхьазаргьы, ҳара ҳҳәынҷара уи изыгәаӷьуамызт (Аԥс. л.); Уи
уахьихәаԥшуа, ихьӡ умаҳацзаргьы, ухала Ҵыц ихьӡуҵап (Ш. №.).
Иҟалаша аамҭатә формақәа рышьаҭақәа рыҟнытә ишьақәгылоу
ахьыԥшратә формақәа ирымоуп иҟалаша аамҭатә ҵакы. Абарҭ
аформақәа ирымам ахархәара ҭбаа:
Ҳаи, ҳаи гәышьа, Сасрыҟәа афырхаҵа. Иахьа уажәраанӡа адунеи
зыхьӡ аныҩуаз, уасиаҭк иҳәашазаргьы, изеиҳәарыда. («Н.С.»).
Иҟалаша  аамҭатә форма аҟнытә ишьақәгылоу ахьыԥшратә
форма ишьҭнахыр ҟалоит аҵак ҷыда – адҵаратә ҵакы змоу аҳәара:
Сара сышәцәыԥсааит, уаҳа ахышәҳәаарызар (Аԥс.л.); Сара
сышәцәыԥсааит, иумжәрызар! – анылҳәалак, зегьы иаҵашьшьы
ишыржәуаз, лашьцәа зегьы еилахха ицәеит (Аԥс.л.); Абарҭ зегьы
ҳаԥсааит, абри бымфарызар (Аԥс.л.).
Асуффикс -зҭгьы ала ишьақәгылоу ахьыԥшратә формақәа
Асуффикс -зар еиԥш, -зҭгьы ацлар ҟалоит аҟаҵарба:
а) ашьаҭацқьа: изба-зҭгьы, изга-зҭгьы, иркы-зҭгьы
б) уажәтәи аамҭатә шьаҭа: избо-зҭгьы, изго-зҭгьы, иркуа-зҭгьы
в) ииасхьоу акрызхыҵуа аамҭатә шьаҭа: избахьа-зҭгьы, изгахьазҭгьы, иркхьа-зҭгьы.
г) иҟалаша  аамҭатә шьаҭа: избары-зҭгьы, изгары-зҭгьы, иркызҭгьы
д) иҟалаша II аамҭатә шьаҭа: избаша-зҭгьы, изгаша-зҭгьы,
иркыша-зҭгьы.
Абарҭ аформақәа реиҳарак ироуеит аирреалтә ҵакы, аха ареалтә
ҵакы амангьы иаҳԥылоит:
Сара сыԥҳа илеилаҳауазҭгьы, изсоумҳәазеи убри уара («Алашара»);
Зеижә шықәса зхыҵуаз аҷкәын ирҟәышга ажәақәа ауаа ырӡырҩны
иреиҳәозҭгьы, ихаҭа еиҳагьы дҟәышзароуп. (И.П.); Дызбазҭгьы,
иуасымҳәоз. Ашьаҵатәы ҿыцқәа сзаархәазҭгьы, иахьа сгәырӷьаҵәа
сҩызцәа рахь сцон.
Аидҳәалага -гьы зцу ахьыԥшратә форма ахьыԥшратә ҵакы
ахаҭыԥан иаанарԥшыр ҟалоит анажьратә ҵакы; уи иацааир ҟалоит
ахәҭаҷ -егьа // иагьа.
Абазба аҽы Нади дақәтәаргьы, иҽыҩхоит. Иага азуургьы, акамбашь
гарч-марчуеит. Иага уиарҭа бзиазаргьы, ахчы амазароуп. Иага уԥаргьы
уӡара узахыԥом (ажәаԥҟақәа.); Сара исымҭан, ихәыҷызаргьы шәак
ахыҩырц Аԥсынра, Сан, сыхаара, бышлахьазаргьы, Уи базыӡырҩып
бара (М.Л.).
Асуффиксқәа -р, -зар рыла ишьақәгылоу ахьыԥшратә формақәа
иҟалар ауеит иеилоу азҳәа ихадоу хәҭакны:
Амшын аҵаулара ушәар ҟалоит, агәы аҵаулара шәашьа амам.
(ажәаԥҟа); Аамҭа имамзыр акәхарын, умбо (Ш.№.); Иҟалоит биашазаргьы, нышька. (Ш. Ҷк.); Алҵыкә… уи аҭыӡшәа уаҳахьазаргьы ҟалап?
(Ш. Ҷк.).
Ахьыԥшратә ркьынаа аамҭатә формақәа рсхема
Адинамикатә ҟаҵарба
Иҟалаша: дызба-р
Уажәтәи иҟалаша: дызбозар
Ииасхьоу инагӡоу: дызбазар, дызбазҭгьы
Ииасхьоу инагӡам: дызбозҭгьы
Ииасхьоу акрызхыҵуа: дызбахьазар, дызбахьазҭгьы
Иҟалаша I: дызбарызар, дызбарызҭгьы
Иҟалаша II: дызбашазар, дызбашазҭгьы.
Астатикатә ҟаҵарба
Уажәтәи: дыҟазар
Ииасхьоу: дыҟазҭгьы.
Архьыԥшратә ркьынаа
Архьыԥшратә ркьынаа грамматикатә ҵакыс иамоуп ажәаҳәаҩы
игәаанагарала иҟалараны иҟаз, аха иҟамлаз ма иҟалараны иҟоу
282 283
арҿиара аарԥшра. Иара убас архьыԥшратә формала ажәаҳәаҩы
иааирԥшыр ҟалоит зынагӡара даҽа рҿиарак иахьыԥшу арҿиара:
Сара сџьазшьаз уара Аҽаԥа Џьамхәыхә дубар, егьа дџьоушьарын.
(Аԥс.л.); Сара убасҟан сузашшыр, узықәшәарыз убарын (Д. Гә.); Уи
уаҳа даҽа ажәак ааиҳәар, сеикәаӷа аус асурын. (С.№.); Фатәызар, ирласны иббарын. (Д.Гә); Ажәа хаак уҿы иааҭыҵны сара исаҳар, сгәы
ҟанамҵарыз. (Д.Гә); Иҟама акы инаҿшьы-ааҿшьны ахаҳә дасыр,
ишԥеиҩиршәарыз. (Аԥс.л.); Аха аҩышьа ба ибдыруазар, Аҵх кахха
ибыршарын. Меланла акәым, иаҭаххозар, Бара бшьалагьы ибыҩрын (М. Л.).
Архьыԥшратә ркьынаа ҩ-ҟаларакны ахы цәырнагоит – афиниттәи аинфиниттәи. Рыҩбагьы ирыҵаркуеит ҩба-ҩба ажәаформақәа. Афиниттә ҟаларақәа шьақәгылоит асуффикс -рын,
-шан рыла, аинфиниттә ҟаларақәа асуффиксқәа -рыз, -шаз рыла.
Ахәҭақәа р(ы)-и ша-и иҟалаша I-и иҟалаша II–и рырбагақәа роуп,
н финит рбагоуп, з-инфинит рбагоуп.
Афинит ҟалара: дызба-рын, дызга-рын, исҳәа-рын, дызба-шан,
дызга-шан, исҳәа-шан.
Аинфиниттә ҟалара: изба-рыз, изга-рыз, исҳәа-рыз, изба-ша-з,
изга-шаз, изҳәа-шаз.
Амапкратә форма ҟалоит амапкратә рбага -мабзоурала: дызгарымызт, дызгашамызт, исымбарыз, исымбашаз.
Аҵакы хада ада, архьыԥшратә ажәаформақәа иаадырԥшыр
рылшоит: афиниттә ҟалара – иҟалаша аамҭатә ҵакы змоу арҿиара,
аинфиниттә ҟалара – даҽа рҿиарак иашьҭанеиуа арҿиара.
Абри ашәҟәы аасхәарын. Ҭемырраа рҟынӡа снеишан. Салби
иҟаиҵахуаз, иеиҳәарыз изымдырит (Аԥс.л.); Дгьыли жәҩани рыҟны
акы лыгрмыжьт, аха Татиана илыхәарыз акы ҟамлеит (Аԥс.л.);
Лызқәа аҟьаҟьара ункыдыԥшылалак, дзугәамԥхарыз! (Аԥс.л.); Дахьнеизгьы,
ашҭа данынҭала, дахьыԥшрыз лзымдырит, убас иԥшӡан
рыҩны. (Аԥс.л.); Арҭ заа ирыӡбеит, ишеибадыршаз блала.
(И.К.); Иахьтәазгьы изымычҳакәа иреиҳәеит дышхәыз, Ԥхьаҟа
дызмышьҭышаз шимаз ихьанҭаӡа (И. К.).
Асуффикс -рын ала ишьақәгылоу архьыԥшратә форма ҳхы
иаҳархәар ҟалоит ииасхьоу аамҭа аҵакаҿы. Усҟан уи иацәыӡуеит
архьыԥшратә ҵакы, иаанарԥшуеит акырынтә ма ԥымкрыда
имҩаԥысуаз арҿиара.
Зны схы сыхьуеит иҳәаларын, зны сгәы сыхьуеит иҳәаларын,
изҽыҵигалак, аҭыԥ дырзыҵцомызт (П.Ҷ); Аха Аӡҩыбжьа иҟалаз уеизгьы ишәаҳарын (Д.Гә.).
Аҭагылазаашьатә префикс -ш-и асуффикс -рыз-и рыла ишьақәгылоу ажәаформа ишьҭнахуеит хымԥада иҟалаша арҿиара аҵакы.
Аӡәы игу шудыррыз, уара угра удыруандаз (ажәаԥҟа); Ауаҩы
цәгьы дыбзиахондаз, амш цәгьа шыбзиахарыз (ажәаԥҟа); Ушцарыз,
сара сеибгандаз! Иуиҭондаз, ишугарыз! Иара ахала имԥсындаз, сара
ишысымшьрыз.
Агәаԥхаратә ркьынаа
Агәаԥхаратә ркьынаа грамматикатә ҵакыс иамоуп ажәаҳәаҩы
иҟасҵандаз ма иҟаландаз ҳәа игәы ззыҳәо арҿиара аарԥшра:
Шьыри, сыԥсаатәындаз, уи дсыԥшаарын (Б. Шь.); Анаџьалбеит,
машәыр имундаз (Ш.№.); Аԥшқа аԥырӷы аниба, «сан лыкәа иҭандаз»
иҳәон (ажәаԥҟа); Елҟан дарԥыс бзиоуп, дад, ауаҩы џьара сызихәандаз
ҳәа дкәалкәало дишьҭоуп (А. Гә.); Амаҵ аушьа сақәшәондаз, дад, уи
Сара сзы мал думи (С.Ҷ).
Агәаԥхаратә ркьынаа аформа шьақәгылоит асуффикс -нда //
ндаз абзоурала. Астатикатә ҟаҵарбақәа рҿы еиҳа ахархәара амоуп асуффикс -ндаз: дыҟандаз, исымандаз, дышьҭандаз, дыҩнандаз,
адинамикатә ҟаҵарбақәа – рыҩвариантк.
Адинамикатә ҟаҵарбақәа рҿы асуффикс -нда // -ндаз иацлар
ауеит:
а) аҟаҵарба ашьаҭа цқьа: избан-нда(з), ирга-нда(з), иркы-нда(з),
ирҳәа-нда(з);
б) аҟаҵарба уажәтәи аамҭатә шьаҭа: избо-ндаз, ирго-ндаз, иркуандаз, ирҳәо-нда(з);
в) аҟаҵарба ииасхьоу акрызхыҵуа аамҭатә шьаҭа: избахьанда(з), иргахьа-нда(з), иркхьа-нда(з), ирҳәахьа-нда(з).
Агәаԥхаратә ркьынаа амапкратә форма ҟалоит арбага -м ала:
сыҟа-мы-ндаз, исы-м-амындаз, иры-м-гандаз, иры-м-ҳәандаз.
284 285
Агәаԥхаратә ркьынаа аформа абсолиуттә аамҭатә план змоу
ҟаҵарбатә формоуп.
Астатикатә ҟаҵарба агәаԥхаратә формаҿы иаанарԥшуеит
иҟалаша – уажәтәи аамҭатә ҵакы, уи аҵакы иаҵанакыр ҟалоит
иҟалаша аамҭагьы:
Убри аасоумҳәакәа, ԥыҭк уара иутәны исықәындаз (Д.Гә.); Аҳәызба усҭа моу, ухаԥыцқәагьы умамындаз (ажәаԥҟа); Сан, Сара сзы егьаурымызт, аха ҭаца бзиак дбымандаз» – иҳәеит аҷкәын. (Ажәаԥ-ҟа);
Адаӷьгьы «аӡы сызҭоу зегьы иреиҳандаз» аҳәоит (ажәаԥҟа).
Асуффикс -нда(з) адинамикатә ҟаҵарба ашьаҭа цқьа ацҵарала
иҟалаз аформа иаиуеит иҟалаша аамҭа аҵакы. Ари аформа иамоуп
инеиҵыху ахархәара:
Алиас дыдмырӡындаз, ари сымхы моу, егьи сымхгьы арахә
еимырҵәаргьы (Д.Гә.); Уангьы илылшо аабандаз! (Д.Гә.); Сахьуазҵаауа
азы мдырс сумԥхьаӡакәа, исоуҳәандаз убри зыхҟьаз авбақәа (Д.Гә.);
Уара уҽы мчыла иҩуанда, Сара сҽы – насыԥла. (ажәаԥҟа); Гәыԥжәарак
сзырымундаз (Д.Гә.).
Асуффикс -нда(з) аҟаҵарба уажәтәи аамҭатә шьаҭа ацҵарала
иҟало аформа ишьҭнахуеит уажәтәи ма иҟалаша аамҭатә ҵакы:
Шыла хәыҷык сбырԥсахуандаз, аӡлагарахь уажәтәи сцара
иаԥсам. (Д.Гә.); Ауаҩы цәгьа дыбзиахонда, амш цәгьа шыбзиахарыз.
(ажәаԥҟа); Иуқәшәира дҵааҩхондаз. (ажәаԥҟа); Аӡәы сиԥырхагам,
аӡәы дысԥырхагамхондаз (С.№.).
Асуффикс -ндаз аҟаҵарба ииасхьоу акрызхыҵуа аамҭатә шьаҭа
ацҵарала иҟало аформа иаанарԥшуеит инагӡаны иҟалараны иҟаз
(аха иҟамлаз) арҿиара:
Шьыри, исымҭан ма абри лоухьандаз Лара! (Ш.№.). Аха
дышсацәажәақәо зынӡа исгәаԥхаӡом, иухьӡузеи ҳәа ма дсазҵаахьандаз
(Ш.Ҷк.); Ицәгьа сҳәазшәа ауаа ирыларҵеит, ма дызбахьандаз («Алашара»).
Агәаԥхаратәа ркьынаа аформа ҳхы иаҳархәар ҟалоит аҳәаратә,
адҵаратә ҵакы аҭаны:
Уаангыландаз, дад! – иҳәан Сеидыҟ… (С.№.); Ушәҟәы суҭанда!
Аҩныҟа уцанда! Уааԥсеит, укарахеит, уԥсушьандаз ԥыҭрак… (А.Г.);
Аҭаҭын еиҭаҳаны ҳнахысызыр аахыс, сцаны агәаҭара саҿуп, ишыбзиахаз убандаз (А.Г.).
Ахәҭаҷ -егьа // иагьа зыцааиуа агәаԥхаратә форма, агәаԥхаратә
ҵакы ахаҭыԥан, иаанарԥшыр ҟалоит асубиект имч зегьы ззикыз, аха илыҵшәадахаз арҿиара: Егьа ичҳандазгьы, уаҳа иамуит, илаӷырӡгьы нахыжжылт (Д.Гә.); Егьазундаз, акгьы алымҵит.
Егьасҳәандаз, лалтәы ҟалҵеит. Ҳапап егьа дазхәыцындазгьы, аҳ
иажәа иазихәыцрыз изымдырт (Аԥс. л.).
Абламбаратә ркьынаа
Абламбаратә ркьынаа азы грамматикатә ҵакыс иҟоуп ажәаҳәаҩы ибзоура аламкәа, ма иара изымдырӡакәа, мамзаргьы ихаҭа
имбакәа, алҵшәа аманы иҟалаз арҿиара аарԥшра:
Игәыла мыжда дижьазаап. Цасҳәа аҳәаа еилеигазаап. Убри ала
дыхирҵәазаап, Нхара игәамԥхо дҟаиҵазаап (Д.Гә.); Шәара амҩа
шәнаԥхьа-ааԥхьо шәахьықәыз, Карила ишәҟәы, иҵырҟьа иҭаз, дарԥхьаны ииҭахыз иниҵазаап (Аԥс. л.); Ҵыԥх, зны, Чабыр-иԥа Каԥшь
днеизаап аҭаҭын казарма ахьдырхиоз (А.Гә.); Дмага-маго амардуан
дналбаан, дышнеиуаз, ҵаҟа ацә тәазаарын, дҩақәҳаит (П. №.).
Абламбаратә формақәа финиттә ҟаларақәоуп. Ажәабжьтә ркьынаа аформақәа реиԥш, иаадырԥшуеит ареалтә рҿиара. Урҭ иҿыцу
шьақәгыларақәоуп, иҳауеит асуффиксқәа -заап, -заарын рыбзоурала, -заап-и -заарын-и еилоу суффиксқәоуп. Урҭ ирылоу аелемент -заа ахархәара амоуп астатикатә ҟаҵарбақәеи (аҟа-заа-ра,
ама-заа-ра, аҭагыла-заа-ра) азоужьратә формақәеи (дыҟазааит,
иҟаиҵазааит, дышьҭазааит, ибахьазааит) рыҟны.
Асуффикс-п иҟалаша а-I-тәи аамҭеи афинитреи аазырԥшуа елементуп, аха абламбаратә формаҿы аамҭатә ҵакы ацәыӡит, иазынханы иҟоу афиниттә ҵакы мацара ауп. Асуффикс -заарын аҿы
-ра иҟалаша а-I-тәи аамҭаҿы (саннеира), ахьыԥшратә ркьынааҿы
(снеир), амасдартә формаҿы (анеира) иаҳԥыло ауп, -ра аамҭеи афинитреи ҳзырбо суффиксуп, аха ара аамҭатә ҵакы алкааны иамаӡам.
Абарҭ асуффиксқәа иеиԥшны ахархәара роуит астатикатә
ҟаҵар-бақәа рыҿгьы, адинамикатә ҟаҵарбақәа рыҿгьы.
Астатикатә ҟаҵарбақәа рыҟнытә абламбаратә формақәа шьақәгылоит асуффиксқәа -заап, -заарын аҟаҵарба ашьаҭа цқьа
286 287
ацҵарала: дыҟазаап, дыҟа-заарын, илыма-заап, илыма-заарын;
дышьҭа-заап, дышьҭа-заарын.
Адинамикатә ҟаҵарбақәа рыҟнытә абламбаратә формақәа
ҟалоит асуффиксқәа -заап, -заарын рыла:
а) аҟаҵарба ашьаҭа цқьа ацҵарала: изба-заап, изба-заарын; изгазаап, изга-заарын; иҟасҵа-заап, иҟасҵа-заарын; илҳәа-заап, илҳәазаарын;
б) аҟаҵарба уажәтәи аамҭатә шьаҭа ацҵарала: избо-заап, избозаарын; изго-заап, изго-заарын; иҟасҵо-заап, иҟасҵо-заарын; илҳәозаап, илҳәо-заарын;
в) аҟаҵарба ииасхьоу акрызхыҵуа аамҭатә шьаҭа ацҵарала: избахьа-заап, избахьа-заарын; изгахьа-заап, изгахьа-заарын; иҟасҵахьа-заап, иҟасҵа-хьа-заарын; илҳәа-хьа-заап, илҳәа-хьа-заарын.
Амапкратә форма ҟалоит амапкратә рбага -мацҵарала: дыҟамзаап, дыҟам-заарын; исыма-м-заап, исыма-м-заарын; дсы-м-ба-заап, дсы-м-ба-заарын; иҟасы-м-ҵазаап, иҟасы-м-ҵазаарын.
Абарҭ асуффиксқәа рыла иҟало абламбаратә формақәа ирыбжьам
иарбанзаалак модалтә еивгарак. Урҭ еиҳараӡак еиҿагылоит аамҭатә
ҵакала.
Асуффикс -заап ала ишьақәгылоу астатикатә ҟаҵарба
иаанарԥшуеит уажәтәи аамҭа, -заарын ала ишьақәгылоу – ииасхьоу аамҭа.
Уажәтәи аамҭа:
Аӡәы изы иашоу, егьи изы ихаазаап. Аӡәы изы ихаау, егьи изы
иашазаап. (Д. Гә.); О-ҳо-ҳо, ҭауади-аамсҭеи рыҷкәынцәа, рацәа
шәхысыҩцәақәазаап. (Аԥс. л.); О, аҵара имазаап! (Ш. Ҷк.). Оо,
ус акәзар, бара бакәзаап бҭаацәа рбара зҭахымыз, баша саб
дҭасырхеит. (Аԥс. л.).
Ииасхьоу аамҭа:
Изларҳәо ала, дыҟазаарын Аԥсны Абрыскьыл зыхьӡыз. (Д.
Гә.); Ари ддау ԥҳәысзаарын, лбарҵа ауааԥсыра рыбаҩқәа маҷымкәа
иҵажьын. (Аԥс. л.); Аҭаҳара аханы, амҩаҿы, ҭакәажәык ҟамчык
кны дықәгылазаарын. (Аԥс. л.); Егьырҭ раасҭа ари еиҳа лгәы
ҵаӷазаарын. (Д. Гә.); Уаҩ гьангьашк иакәзаарын ари Осман. (Д. Гә.);
Абра акәзаарын амҩасцәа рзын ԥанс иахьыҟаз. (Д. Гә.);
Асуффиксқәа -заап, -заарын адинамикатә ҟаҵарба ашьаҭа
цқьа зцыланы иҟалаз аформақәа рграмматикатә ҵакқәа еиҳарак
еиԥшуп: урҭ рыҩбагьы иаадырԥшуеит ииасхьоу зынҭрыстәи
арҿиара:
Ихьзеи, мшәан, Хоџьан ду, Илалазаап азҩа ду, Иннарҵәазаап
иҭаацәа ду, Иқәӡаазаап ирахә, иҩын ду. (Д. Гә.); Арсана, ухы шлазаап, џьым! (Б.Шь.); Ҳаи, дадхеит, ари даара аԥара ду ихҭнуҵазаап. (Д.
Гә.); Абри аниҳәа ашьҭахь, ацәажәарагьы даҟәыҵзаап. (Д. Гә.); Ацә
ҳәа ҳазҿу, аԥшәма убри аҽны аколнхара аҟнытә бжьатәыс иааигазаарын. (П. №.); Ари убоу, ҳаџьмақәа руакы абна илахазаарын, аха ари
арахь иаазгазеи. (П. №.).
Асуффиксқәа -заап, -заарын аҟаҵарба уажәтәи аамҭатә шьаҭа
зцыланы иҟалаз абламбаратә формақәа еиҿагылоит аамҭатә ҵакылеи хкылеи.
Убас асуффикс -заап ала ишьақәгылоу аблмабаратә форма
иааннарԥшуеит уажәтәи – иҟалаша аамҭа:
Сара бызлазбо ала, Сара бзиа сбымбозаап. (Д. Гә.); Сара стәык
иамуит, арагьы сырдыруазаап. (П. №.).
Асуффикс -заарын ала ишьақәгылоу абламбаратә форма
иаанарԥшуеит ииасхьоу акырынтә ма инеиҵыхны имҩаԥысуаз
арҿиара:
Ҳа-Смел дидыруазаарын. (И.П.); Уи инаркны афатә дакыр ҳәа
дацәшәаны, есымша маӡала ахыз ижәуазаарын. («Алашара»).
Асуффиксқәа -заап, -заарын аҟаҵарба ииасхьоу акрызхыҵуа
аамҭатә шьаҭа зцыланы иҟалаз абламбаратә формақәа иаадырԥшуеит инагӡаны имҩаԥысыз арҿиара:
Сыхәрақәа џьара иаасмыхьижьҭеи акрааҵуеит, мшы цәгьакы
мчыбжьык анаҩс иҟалараны иҟазар, иҭыԥсаауа иалагахьазаарын.
(А.Гә.); Ҳаит, афы исааит, аҩы дагахьазаап. (С.№.); Зынӡа илашьцахьазаарын, уи аамҭазы амза ҩагылеит акәымзар. («Алашара»);
Лара уа убас лашьцәа лыдылкылахьазаарын. (Аԥс. л.);
Ахьыԥшратә ҳәоуқәа рҿы асуффикс -заарын ала ишьақәгылоу
абламбаратә форма ишьҭнахуеит архьыԥшратә ирреалтә ҵакы:
Уажәраанӡа издырыр, шьҭа ԥсыхәак лысҭахьазаарын. («Алашара»); Ҷыҷыкәа иԥсы ҭаны дыҟазар, уажәшьҭа дхаҵахахьазаарын
288 289
(А.Лашә.); Сара сзыҽырбо рдыруандаз, сыхгьы хырҵәахьазаарын
(Қь. Агә.); Аиаша иадгыло ауаатәыҩса хыԥхьаӡарала иеиҳамзар,
уажәшьҭа адунеи иахьша ахьхьазаарын.
Азоужьратә (акониунктивтә) ркьынаа
Азоужьратә ркьынаазы грамматикатә ҵакыс иҟоуп ажәаҳәаҩы
иақәшаҳаҭхарала, изин ала иҟало арҿиара аарԥшра. Азоужьратә
ҵакы иацзар ҟалоит адҵаратә, агәазыҳәаратә, агәҽанҵаратә, агәҽанызааратә
ҵакқәа:
Аҿар рҳәатәы аауроуп: иазыӡырҩааит, ирхадмыршҭааит ҳабацәа рашәа, ажәытә ҭоурыхқәа. (С.№.); Ҳаи, имоукуазеи, иабихәа,
дцәажәалааит ишиҭаху. (А.Гә.); Иҳамбахааит аҟыу-ҵәыуацәа,
зшьамхы зыҵаҟәыло ауадаҩрақәа раан! (С. №.); Закәандарак смыхьааит, дад, изакәану уи, дад, исуалу ауп. (С.№.); Аха ижәдыруазааит
ҳаргьы ҳҭаҳәахаа ҳшыцәам. (И.П.); Шәгәы ишахәаз збеит, аха
шәахьымхәааит. («Н.С»).
Азоужьратә ркьынаа аформақәа ҟалашьала финиттә ҟаҵарбақәоуп. Урҭ шьақәгылоит асуффиксқәа -ааит, -зааит, -з рыла.
Асуффикс -зааит аҿы з аамҭеи аинфинитреи ирырбагоуп, з-и аа-и
еицны иаҳԥылоит абламбаратә рбагаҿы (заап: изга-заа-п, -заарын: изга-заа-рын), -ит финит рбагоуп.
Астатикатә ҟаҵарбақәа рыҟнытә азоужьратә ркьынаа аформақәа
шьақәгылоит асуффиксқәа -зааит-и з -и рыла: дыҟа-зааит,
дыҟаз; исымазааит, исымаз, бышьҭазааит, бышьҭаз.
Адинамикатә ҟаҵарбақәа рҿы ахархәара роуеит асуффиксқәа
-ааит, -зааит.
Асуффикс -ааит аҟаҵарба ашьаҭа цқьа иацлоит: дыз-бааит, изга-ааит, иҟасҵ-ааит, ирк-ааит, иас-ааит, илҳә-ааит.
Асуффикс -зааит рыцлоит:
а) аҟаҵарба ашьаҭа цқьа: бызба-зааит, изга-зааит, иҟасҵазааит, иркы-зааит, иас-заааит, илҳәа-зааит;
б) аҟаҵарба уажәтәи аамҭатә шьаҭа: дызбо-зааит, изго-зааит,
иҟасҵо-зааит, иркуа-зааит, иасуа-зааит, илҳәо-зааит;
в) аҟаҵарба ииасхьоу акрызхыҵуа аамҭатә шьаҭа: дызбахьа-заап, игахьа-заап, иҟасҵахьа-заап, иркхьа-заап, илҳәахьа-заап.
Амапкратә форма ҟалоит амапкратә рбага -мала: дыҟа-мзааит, дышьҭа-м-зааит, дсы-м-базааит, дсы-м-бааит, исы-м-гааит, илы-м-ҳәазааит.
Азоужьратә формақәа абсолиуттә аамҭатә еилкаара змоу
формақәоуп. Урҭ иаадырԥшуеит уажәтәи, ииасхьоу, иҟалаша
аамҭақәа.
Астатикатә ҟаҵарбақәа азоужьратә формаҿы ишьҭырхуеит
уажәтәи – иҟалаша аамҭатә ҵакы. Ара иазгәаҭатәуп -з ала ишьақәгыло аформа иаҳа адҵаратә ҵакы шамоу:
Уи аҵкыс Камаҷыҷ лыхьӡзааит (Д.Гә.); Бгәы бзиазааит, даҽакы
егьаурым. (Д.Гә.); Стәаз, цқьа схәыцып, сеиҭахәыцып. (И. К.);
Улахҿыхыз, сажәеинраала, улахҿыхыз, улахҿых. (А. Л.); Аӡын, сышьҭа
асы ианыз! Суҳәоит, ԥыҭраамҭак схәыҷыз. (М. Л.); Ишәҭуаз, анцәа
иишаз Аԥсны ашьхеи амшыни рыбжьара, Наӡаӡа иарԥхоз иахьӡаны
иԥшьоу ахақәиҭра лашара (Т.А.).
Адинамикатә ҟаҵарба ашьаҭа цқьа асуффикс -ааит зцыланы
иҟалаз аформа иаанарԥшуеит иҟалаша аамҭа:
Нас ашәа лҳәон «изҳааит» ҳәа, агәабзиара иоуааит ҳәа. (Д.Гә.);
Мап, мап, Иаков, изалшом сцара, са сшеибгоу, сышхаҵоу сҭахааит
абра! (Б.Шь.); Ҳәынҭқарра рымҩарҭахызар, дара иҟарҵааит…
(И.П.); Сара ҿыцха анышә сырҭеит ҳәа шәаҳааит. (И.П.); Аӡәы
дызсеиӷьхазеи ҳәа уимаӷьааит (ажәаԥҟа).
Адинамикатә ҟаҵарба ашьаҭа цқьа асуффикс -зааит зцыланы
иҟалаз азоужьратә форма иамоуп ииасхьоу амҭатә ҵакы:
Сышәҟәқәа игазааит, сара урҭ срыԥхьахьеит. Амц иҳәазааит,
хьаас иҟабымҵан («Алашара»). Дрыпҟазааит, ихәҭаз иоуит.
Адинамикатә ҟаҵарба уажәтәи аамҭатә шьаҭа асуффикс -зааит
зцыланы иҟалаз аформа ишьҭнахуеит уажәтәи, иҟалаша аамҭатә
ҵакы:
Уи уашьҭан еибаҳҳәап, аха иамоузеи, уажәгьы ибдыруазааит.
(И.П.); Идыруазааит, аԥҳәызба рыцҳа дангәаҟлак акы шлылшо.
(Д.Гә.).
Ииасхьоу акрызхыҵуа аамҭатә шьаҭа асуффикс -зааит зцыланы иҟалаз азоужьратә форма иаанарԥшуеит инагӡаны имҩаԥысыз
арҿиара:
290 291
Акыр дуцхраахьазааит, уи ами абзиа. («Алашара»); – Иара акыр
дажәхьеит, дажәхьазааит, идырҵо илшартә дыҟоуп.
Асуффиксқәа -ааит-и -зааит-и рыла ишьақәгылоу аформақәа
рҵакқәа рҿы иҟоуп аивгарақәа. Убас, -зааит ала ишьақәгылоу аформа еиҳарак ишьҭнахуеит азоужьратә, ақәшаҳаҭратә, аилаӡаратә
ҵакқәа:
Адухь фҩы аиарҭа цқьа итатаӡа дахьнылаиаз, «аригьы збазааит,
уигьы зыԥсоузеи», ихәыцт. (П. №.). Уи егьлықәмызт, уара уеибганы уаазааит. (И.П.).; Уара аӡы дҭамҳазааит! («Алашара»); Ахәылԥазы
Сагьаса инорма наигӡан, џьара ҳаскьынк сыцәнымхазааит ҳәа
дшахәаԥшуаз, Сандрагьы дааидгылт. (П. №.).
Асуффикс -ааит ала ишьақәгылоу азоужьратә формақәа,
астатикатә формақәагьы рылаҵаны, азоужьратә ҵакы адагьы,
иаадырԥшыр ҟалоит:
а) адҵара:
Убри Ҳаит иоуп, аҳаҳаи, убри сиааумырхәааит, хәы бзиа удигаларгьы. (Аԥс. л.); Иааиз ауаҩы ивизиттә карточка сзааиҭиааит ҳәа
узааицҳаит (Д.Гә.).
б) аидныҳәыларатә, азеиӷьашьаратә ҵакы:
Нагӡара ақәзааит Аԥсны! Учеиџьыка азҳалааит. Амцхә сфацәеит, исзыҳалалхааит! (Қь. А.); Аҳреи аҳәынҭқарреи уоуааит, аҳаҭыри апатуи умазааит, зегьы уара уда ихәарҭамзааит.
(Д.Гә.); Дад, агәамчи аԥсынҵреи угымхааит. (Б.Шь.); Ахаҵа ичҳара
учҳарахааит, аԥҳәыс лыгәаӷьра угәаӷьрахааит (ажәаԥҟа); Иумазааит иахьабалак аԥыжәара, Уқәӷьацалааит, дад, уабацәа рыдгьыл!
(Б. Шь.):
в) ашәира:
Уаҵәтәи ашара зымбааит сара («Алашара»); Сыцәгьа зҳәаз, оҳ,
лыԥсра снахагылааит. (И.П.); Узлаҟоу уеиӷьымхааит ҳәа изырҳәоит. («Алашара»); Ҳаи, узакәытә сас уарузеи уаха иҳаднагалаз,
уҳамбахааит (П. №.); Афы бҿасааит, ибдыруа ҳа! (С.№.);
г) аԥсшәа аҳәара:
Шәымш аабзиахааит! Уаа, бзиара убааит. Абзиара узыҟалааит!
Азааигәаратә ркьынаа
Азааигәаратә ркьынаа грамматикатә ҵакыс иамоуп ажәаҳәаҩы
дзыхцәажәо арҿиара, ишыҟоу акәымкәа, иара иазааигәаны иҟалаз,
мамзаргьы ииашаҵәҟьаны иҟалеит ма иҟалоит ҳәа иимԥхьаӡо
аарԥшра:
Мааҭк ҭызгеит, даҽа шә-мааҭк уахь иҭоушәа. (Ш. №.); Мшәагә
Дугьы акы дакӡамшәа дҩагылт. (А. Г.); Иара дӷызуашәа илацәақәа
еиқәыԥсаны дҭатәан. (Ш.№.); Шәабацои, бара, шәҳәар-ԥсаруа, џьара адәықәлара шәҽазшәырхиошәа шәызбоит? (И.П.); Селма лыхәда
аӡәы иҵихәраазшәа ххыит лҳәан, дынкажьцәеит ахчнызахь. (И.П.);
Аԥсы дызгәыблымыз дыцәазшәа дибон (ажәаԥҟа).
Азааигәаратә ркьынаа аформақәа ҟалоит асуффикс -шәа ала.
Асуффикс -шәа аинфиниттә аамҭатә шьаҭақәа зегьы ирыцлоит.
Астатикатә ҟаҵарбақәа:
Уажәтәи: дышьҭоушәа, дыҟоушәа
Ииасхьоу: дышьҭазшәа, дыҟазшәа
Адинамикатә ҟаҵарбақәа:
Уажәтәи: иҟасҵошәа, изгошәа;
Ииасхьоу инагӡам: иҟасҵозшәа, изгозшәа;
Ииасхьоу иеилкаам: иҟасҵазшәа, изгазшәа;
Ииасхьоу инагӡоу: иҟасҵашәа, изгашәа;
Ииасхьоу акрызхыҵуа: иҟаҵахьоушәа, изгахьоушәа;
Ииасхьоу акрызхыҵуа иаԥынгылоу: иҟасҵахьазшәа, изгахьазшәа;
Иҟалаша  хымԥадатәи: иҟасҵарызшәа, изгарызшәа // иҟасҵарашәа,
изгарашәа;
Иҟалаша II: иҟасҵашазшәа, изгашазшәа // иҟасҵашашәа, изгашашәа.
Амапкратә форма ҟалоит амапкратә рбага -мабзоурала: сыҟамшәа, сышьҭамызшәа, иҟасымҵошәа, иҟасымҵозшәа, иҟасымҵашәа...
Абарҭ ажәаформақәа рахьынтә иҟалаша аамҭатә шьаҭақәа
зхылҿиааз аформақәа рхархәара иаҳа иҭшәоуп.
Азааигәаратә ркьынаа аформақәа азыҟашьатә аамҭатә план змоу
формақәоуп; урҭ даҽа рҿиарак (ма ҭагылазаашьак) иахьыԥшны
иаадырԥшуеит иацҟало, иаԥынгылоу, иашьҭанеиуа арҿиарақәа.
292 293
Иацҟало арҿиара аадырԥшуеит уажәтәии ииасхьоу инагӡами
аамҭатә формақәа.
…Урҭ ирҳәо абзамыҟәрагьы ҟәышроушәа ирбо иалагоит (А.Г.);
Ее, иаҟәыҵит, иаҟәыҵит!.. – иҳәон зны-зынла, амыткәма еиԥш
ашәа иҳәозшәа (Ш. №.); Араԥ даиааиуашәа ибеит Пыҷа (Аԥс. л.);
Ҩ-билеҭк, зҭахыда, ҩ-билеҭк зҭахыда! – иҳәон уи ицәыҵагәашәа.
(Ш.№.); Ааи, аха уеизгьы шәабанӡатәиу? Арасаӡыхьтәқәоума? –
нацысҵеит, даара сылцәыԥхашьошәа сҽырӡыҭуа (Ш. №.); Иҵыхәа
шәаны иалырҵазшәа даԥырҵуам (ажәаԥҟа); Меигӡарахда, қәацара
рымаӡамкәа ишьаҳиҭхазшәа ажәҩан иаҵажьыз аиаҵәа рыԥхьра
ирылс-рылсны инеиуан ҩ-еҵәак (А. Г.); Аҳҭынраҿы дахьнеизгьы
амцаԥшь рыжәлазшәа еилагьежьран, ҳәҳәаран, ҟааран. (Џь. А.).
Сахьыҟоу аҭыԥ аҿы машәыршәа снанагазшәа схы збалоит зны-зынла. (Џь. А.); Бара рыцҳа иббахьоузеи? – иҳәеит Гьедлач дизыҽхәаны,
иара даара цәгьа акыр ибахьазшәа. (С.№.); Даазцазеи уи иахьа заа,
лыҩны маҭәақәа рышәҵара дахьӡахьоушәа збоит (А.Г.).
Иашьҭанеиуа арҿиара аадырԥшуеит иҟалаша аамҭатә формақәа:
Ари аус илшарашәа игәы иабоит; …ахагара ззааз иеиԥш дааччан, зегьы даарылаԥшит, иҟоу шәмаҳаӡаци иҳәарашәа. (А.Г..); Сааны сшыҟоу лдырыр, зегь лхашҭрашәа сгәы сажьон. (Ш.№.); Аригьы уи
ауп дзышьҭоу, – иҳәеит сызцу дзышәымбозеи иҳәарашәа дсылаҽхәо
(Ш.№.).
Азааигәаратә форма ишьҭнахыр ҟалоит аиҿырԥшратә ҵакы:
Сааишьа қәнагамзаргьы иахьа, Ҟәараса, ала саарцозшәа саауеит сыҽҟьаса (Б.Шь.); Оо, Мшәагә, – ахәы дықәгыланы ҿиҭуашәа,
ибжьы иргеит уи (А.Г..); Ахәқәа, аԥсҭақәа, архақәа ирҭагылан, ашәы
ршәушәа еиқәаҵәаӡа, ицәыббылӡа аҩнқәа.
Асуффикс -шәа рыцлоит:
ацынгылақәа: ус  усшәа, абас  абасшәа
арлахәырақәа:
Изакәи, уара иуҳәо! – иватәаз дџьашьашәа диазҵааит. (Ш. №.).
Асуффикс -шәа ахьыӡқәа ирыцлар ҟалоит. Усҟан урҭ ишьҭырхуеит
ацынгыла ахархәарақәа: Мрашәа – мрашәа икаԥхоит,
мшыншәа
– мшыншәа ицәқәырԥоит;
Таисиа Николаи-иԥҳа, сахьнеиуа ирасҳәозеи? – лафшәа, ииашашәа
сҵааит сара (Ш.№.); Арҭ зегьы сымч рықәымхар ҟалап, – сҳәеит сара
сааччашәа. Цас ауазшәа, иаасыкәыршаны абыргцәа ракәын итәаз
(Ш.№.).
Ахықәкытә-зкратә ркьынаа
Ахықәкытә-зкратә ркьынаа азы грамматикатә ҵакыс иҟоуп
ахықәки азкреи раарԥшра.
Амц уҳәарц анақәук, анапы аҵаҵа, ашьапы аҵаҵа иуҳәароуп.
(ажәаԥҟа); Нас агәыбжьанытә дрышьҭит Гында-ԥшӡа лахь, даалгаразы (Аԥс.л.); Ҭемыри Зинеи шеицәажәоз аниба, ирҳәо еиликааратәы, иҽыԥхьакны дырзыӡырҩуан. (И.П.); Сан ажәа сылҭеит
илымҳәарацы, аха… (Д.Гә); Уҷкәын умацәази уқәаби ахьуҵәахыз аилкааразы сааишьҭит (Аԥс. л.).
Ахықәкытә-зкратә ркьынаа аформақәа ирымоуп азыҟашьатә
аамҭатә план: урҭ еснагь даҽа рҿиарак иашьҭанеиуеит.
Адинамикатә ҟаҵарбақәа рыҟнытә ахықәкытә-зкратә ркьынаа аформақәа ҟалоит асуффиксқәа -рц (-рацы//-рцы), -рзы (//
-разы// -разын // -разыҳәан), -ртә (// -ратәы// -ртәы), -раны рыбзоурала. Урҭ зегьы еилоу суффиксқәоуп, ирзеиԥшу ахәҭа р (//ры//
ра) иҟалаша I-тәи-ра, ахьыԥшратә -р, амасдартә -ра хылҵшьҭрала
акоуп. Аҩбатәи ахәҭақәа -ц, -зы, -тә, -ны – зкратә суффиксқәоуп,
зы – шьҭынгылоуп: изга-рц, изга-разы, изга-ртә, изга-раны; дызбарц, дызба-разы, дызба-ртә, дызба-раны;исҳәа-рц, исҳәа-разы, исҳәартә, исҳәа-раны.
Астатикатә ҟаҵарбақәа рыҟнытә ахықәкытә-зкратә ркьынаа
аформақәа ҟалоит: -зар ала ишьақәгылоу ахьыԥшратә ркьынаа
аформа асуффикс -ц(ы), мамзаргьы -тә (ы) ацҵарала: сыҟазарц,
сыҟазартә; дышьҭазарц, дышьҭазартә..
Амапкратә форма ҟалоит амапкратә рбага -м ацҵарала: сыҟа-мзарц, дышьҭа-м-зарц, ди-м-бартә, ды-м-гылараны, илаи-м-ҳәаразы.
Хыхь ишаҳҳәаз еиԥш, ахықәкытә-зкратә формақәа зегьы рзы
ирзеиԥшу, ихадоу хархәараны иҟоу ахықәки азкреи раарԥшра ауп.
Аха ари аҵакы хада адагьы, урҭ аформақәа дасу ирымоуп рхатәы
ҵак ҷыдақәагьы.
294 295
а) Асуффикс -рц (//-рацы//-рцы) ала ишьақәгылоу аформа,
ахықәки азкреи раарԥшра адагьы, иамоуп хымԥадатәи аҵакы:
Шьханыҟәа иԥсуа шәақь ала аурыс шәақь деисарц иақәикит. (С.№.);
Иаҳхылаԥшхәу, лахь сумҭан., Сыжәлар рзыҳәан ԥсахрада Сыҟазаарц
иахьысҳәало Сабацәа рашәа уарада. (Гь.Ч.); Нас ииашаны игәы цеит,
Каҷбеи идгьыл итәитәырц игәы ишҭеикыз. (С.№.); Абраҟа аҩны
иргыларц игәы иҭан. (Аԥс. л); Ацә алаӷәра иқәырцалон, аџьыка
аҿарҵарц. (ажәаԥҟа).
б) Асуффикс -рзы (// -разы // -разын // -разыҳәан) ала ишьақәгылоу
аформа еиҳарак иаанарԥшуеит арҿиара зызку, ахықәкы аасҭа:
Аҩныҟа иҿынеихеит иан дибаразы, дынлацәажәаразы. (Д.Гә.);
Лхаҵа абахҭахь дыргон (ҭакра), лара (иԥҳәыс) инапы ианылҵон
ахәҳахәҭтәқәа ихәҳаразы. (ажәаԥҟа); Ирласны ирылалҵеит лашьцәа
аҳәҳәацәа, Дрыԥхьеит зегьы еибашьразы, ртәыла Аԥсны аиқәырхаразы.
Ахақәиҭра ирымаз аанкыларазы. (С.№.);
в) Асуффикс -ртә (// -ратәы //-ртәы)ала ишьақәгылоу аформа,
афункциа хада аарԥшраан иацуп алшаратә ҵакгьы:
Лыхдырра ахьынӡалымаз, иеилыркааратәы илбоз акызаҵәык
акәын. (И.П.); Мыч ду змоу ашьауардын еиԥш, жәлар рымҵәыжәҩақәа
ааиҵыхны иааҭгылт, ршьапы ықәыҟаца, рҽырџьбараны, уаҩы дрыцәшәаратәы.
(С.№.); Аха урҭ иҟалақәо зегьы убасҟак мыч рымоуп, иара
иабеиԥшаауеит убарҭ дгәарҭартә дҟазҵаша? (А. Г.).
Асуффикс -ртә (// -ратәы //-ртәы) ала ишьақәгылоу аформа
аҳәоу аҟны иаанарԥшыр ҟалоит аҳәаақәҵатә-ҭагылазаашьатә
еизыҟазаашьақәа уи зыдҳәалоу ажәеи иареи рыбжьара. Ахықәкытә
форма иацзар ҟалоит уи иадҳәалоу ажәақәа, урҭ еицны аицааира
шьақәзыргыло. Аицааира ишьҭнахыр ҟалоит аиҿырԥшратә ҵакы.
Иҟоуп, ашьҭынгыла еиԥш анацлогьы:
Аҵх лашан, агәыр каршәзар иубаратәы. Ахәыҷы илызҳа-лзыӷьа
дыҟан, уахьыналыхәаԥшуа днасыртәаргьы, дышԥазымтәара уҳәаратәы.
(Д.Гә.); Хьмур лылаҿы Патыхә даарыцҳалшьаратәы еиԥш
дааит (И.П.); Аԥсра рхашҭма уҳәаратәы, иааиланаргьежьт. (Ш.Ҷк.).
Ахықәкытә-зкратә формақәа, рҵакы хада адагьы, рфункциақәа
ируакуп урҭ иеилоу азҳәа аҟны ихадоу аҵакы змоу хәҭакны
рыҟазаара:
Урҭ руакы сҭиуазаргьы, уи сшәаратәы сыҟоуп. (Д.Гә.);
Уаҵәашьҭахь хәылԥазы даарцыдыҟоуп. (Д.Гә.); Иара аҵарахьы дцарц
иҭахын, иан илҭахын ԥҳәыс дизаалгарц. (ажәаԥҟа); Адаӷь аӡӷьа
ианаанахәа, «саргьы уахь амшынахь сцарц сҭахын» аҳәеит. (ажәаԥҟа);
Ауал, дад, иахьа ирыуҭараны уҟазаарын, аха иузнамгазаап. (Ш.№.).
Ахықәкытә-зкратә ҵакы аарԥшызар ҟалоит аҟаҵарба амасдартә
формала мацарагьы. Усҟан уи иацыршәоит азеиԥш рбага аффикс а:
Зыџьмақәа ҭакны кәашара ицаз еиԥш; Ала анынҵәа, абга
шәарыцара иргон; Ацә змамыз иарбаӷь цәаӷәара игон. Ла-гәи лацәеи рыбжьара аваныза цҳаражәҳәара ауан. (ажәаԥҟақәа).
Аҭагылазаашьатә ҟаҵарбақәа
Аҭагылазаашьатә ҟаҵарбақәа грамматикатә ҵакыс ирымоу ихадоу арҿиара иеиуеиԥшым аҭагылазаашьақәа рыла аҳәаақәҵара,
ахарҭәаара ауп.
Хыхь ишаҳҳәаз еиԥш, аҭагылазаашьатә ҟаҵарбақәа инфиниттә
ҟаларақәоуп. Урҭ ирыцым афиниттә рбагақәа –ит // -т, -п, -н.
Ишьақәгылоит аҭагылазаашьатә префиксқәа: аамҭатә -ан, аҭыԥтә
-ахь, аҟалашьатә -ш, -з руакы аҟаҵарба ашьаҭа ацҵарала.
Аҭагылазаашьатә префикс актәи ахаҿырбага иашьҭанеиуеит: сан-цо, с-ахь-цо, сы-ш-цо, и-ан-уиҭо, и-ахь-уиҭо, и-ш-уиҭо.
Абарҭ аҭагылазаашьатә формантқәа аҟаҵарба алексикатә ҵакы
хадырҭәаауеит: -ан – аамҭатә , -ахь – аҭыԥтә, -ш – аҟалашьатә, -з
– амзызтә-қәкытә ҵакқәа рыла.
Аҭагылазаашьатә ҟаҵарабақәа, афиниттә ҟаҵарабақәа реиԥш,
ишоит ҩбаны – астатикатәқәеи адинамикатәқәеи: астатикатәқәа:
саныҟоу, сахьыҟоу, сшыҟоу, сзыҟоу; иансымоу, иахьсымоу, ишсымоу,
изсымоу; адинамикатәқәа: сахьцо, санцо, сышцо, сызцо, ианызго, иахьызго, ишызго, изызго; санцәажәо, сахьцәажәо, сышцәажәо,
сызцәажәо.
Аҭагылазаашьатә ҟаҵарбақәа реиҳарак ажәабжьтә ркьынаа аҵа-коуп ирымоу, урҭ иаадырԥшуеит ареалтә рҿиара ма
аҭагылазаашьа.
296 297
Аҭагылазаашьатә ҟаҵарбақәа ирызҷыдаҟазшьоуп аграмматикатә категориақәа: ахаҿытә, акласстә, ахыԥхьаӡаратә, аиҭаҵреи
/аиҭамҵреи, аамҭатә; ирымоуп асубиекттә, аобиекттә (иԥиоу,
иԥиам), хаҿытә еиҭакра, амапкрадатә, амапкратә, азҵааратә
формақәа.
Аиҭаҵреи/аиҭамҵреи аганахьала аҭагылазаашьатә ҟаҵарбақәеи
афиниттә ҟаҵарбақәеи иарбанзаалак еивгарак рыбжьам: урҭ еиқәшәоит: «Д»-и «Л»-и ариадқәа ирыҵаркуа ахаҿырбагақәа рсинтаксистә функциақәа рыла, еиҭаҵуеи/ иеиҭамҵуеи аҟаҵарбақәа рҿы
ахаҿырбагақәа реишьҭагылашьала, еилоу ашьаҭа змоу аҟаҵарбақәа
рҿы асубиекттә хаҿырбага позициала, идагәоу цыбжьыҟала иаарԥшу
асубиект рбагақәа иеиҭаҵуа ҟаҵарбақәак рҿы рҽыԥсахшьала.
Аҭагылазаашьатә ҟаҵарбақәа асубиекти аобиекти хаҿыла,
классла, хыԥхьаӡарала реиҭакра афинитә ҟаҵарбақәа реиҭакра
иақәшәоит, избанзар урҭ рхаҿытә, ркласстә, рхыԥхьаӡаратә категориақәа
акоуп.
Аҭагылазаашьатә ҟаҵарбақәа асубиекти
аобиекти рыла аиҭакра
Асубиекттә еиҭакра
Иеиҭамҵуа аҟаҵарба
азаҵә хыԥхьаӡара арацәа хыԥхьаӡара
 ахаҿы с-ан-цо, с-ахь-цо, сы-ш-цо, ҳ-ан-цо,ҳ-ахь-цо,ҳа-ш-цо,
сы-з-цо ҳа-з-цо
II ахаҿы у-ан-цо, у-ахь-цо, у-ш-цо, шә-анцо, шә-ахьцо, шәы-шцо,
у-з-цо шәы-з-цо
б-ан-цо, б-ахь-цо, бы-ш-цо,
бы-з-цо
III ахаҿы д-ан-цо, д-ахь-цо, дыш-цо, и-ан-цо, и-ахь-цо, и-ш-цо,
ды-з-цо и-з-цо
и-ан-цо, и-ахь-цо, и-ш-цо,
и-з-цо
Иеиҭаҵуа аҟаҵарба
азаҵә хыԥхьаӡара арацәа хыԥхьаӡара
 ах. и-аны-з-бо, и-ахьы-з-бо, и-ан-аа-бо,и-ахь-аа-бо,
и-шы-з-бо, и-зы-з-бо и-ш-аа-бо,и-з-аа-бо
II ах. и-аны-у-бо, и-ахьы-у-бо, -ианы-жә-бо, и-ахьы-жә-бо,
и-шы-у-бо, и-з-у-бо и-шы-жә-бо, и-зы-жә-бо
и-аны-б-бо,и-ахьы-б-бо,
и-шы-б-бо, и-зы-б-бо
III ах. и-ан-и-бо, и-ахьы-и-бо, и-аны-р-бо, и-ахьы-р-бо,
и-шы-и-бо, и-з-и-бо и-шы-р-бо, и-зы-р-бо
и-аны-л-бо, и-ахьы-л-бо,
и-шы-л-бо, и-зы-л-бо
и-ан-а-бо, и-ахь-а-бо, и-ш-а-бо,
и-з-а-бо
Аобиекттә еиҭакра. Иеиҭамҵуа аҟаҵарба.
Иԥиам аобиект аиҭакра
азаҵә хыԥхьаӡара арацәа хыԥхьаӡара
 ах. д-ан-сы-ццо, д-ахь-сы-ццо, д-ан-ҳа-ццо, д-ахь-ҳа-ццо,
ды-ш-сы-ццо,ды-з-сы-ццо ды-ш-ҳа-ццо,ды-з-ҳа-ццо
II ах. д-ан-у-ццо,д-ахь-у-ццо, д-ан-шәы-ццо, д-ахь-шәы-ццо,
ды-ш-у-ццо, ды-з-у-ццо ды-ш-шәы-ццо, ды-з-шәы-ццо
д-ан-бы-ццо,д-ахь-бы-ццо,
ды-ш-бы-ццо,ды-з-бы-ццо
III ах. д-ан-и-ццо, д-ахь-и-ццо, д-ан-ры-ццо,д-ахь-ры-ццо,
ды-ш-и-ццо, ды-з-и-ццо ды-ш-ры-ццо, ды-з-ры-ццо
д-ан-лы-ццо,д-ахь-лы-ццо,
ды-ш-лы-ццо, ды-з-лы-ццо
д-ан-а-ццо, д-ахь-а-ццо,д-ш-а-ццо,
д-з-а-ццо
298 299
Иеиҭаҵуа аҟаҵарба
Иԥиоу аобиект аиҭакра
азаҵә хыԥхьаӡара арацәа хыԥхьаӡара
 ах. с-аны-р-бо,с-ахьы-р-бо, ҳ-аны-р-бо,ҳ-ахьы-р-бо,
с-шы-р-бо,с-зы-р-бо ҳ-шы-р-бо, ҳ-зы-р-бо
II ах. у-аны-р-бо, у-ахьы-р-бо, шә-аны-р-бо, шә-ахьы-р-бо,
у-шы-р-бо, у-зы-р-бо шә-шы-р-бо, шә-зы-р-бо
б-аны-р-бо, б-ахьы-р-бо,
б-шы-р-бо, б-зы-р-бо
III ах. д-аны-р-бо, д-ахьы-р-бо, и-аны-р-бо, и-ахьы-р-бо,
д-шы-р-бо, д-зы-р-бо и-шы-р-бо, и-зы-р-бо
и-аны-р-бо,и-ахьы-р-бо,
и-шы-р-бо, и-зы-р-бо
Аҭагылазаашьатә ҟаҵарбақәа раамҭатә система
Хыхь ишаҳҳәаз еиԥш, аинфиниттә ҟаҵарбақәа азыҟашьатә
аамҭатә еилкаара змоу ҟаҵарбақәоуп. Урҭ ирымоуп ҩ-аамҭатә хырхарҭак – ацәажәаратә момент ахь, даҽа рҿиарак (ма ҭагылазаашьак)
амомент ахь.
Ацәажәаратә момент иаҿырԥшны астатикатә ҭагылазаашьатә
ҟаҵарбақәа иаадырԥшуеит аамҭатә планқәа ҩба – уажәтәи, ииасхьоу, адинамикатә ҭагылазаашьатә ҟаҵарбақәа – аамҭатә планқәа
хԥа: уажәтәи, ииасхьоу, иҟалаша. Даҽа рҿиарак (ма ҭагылазаашьак)
иаҿырԥшны астатикатә ҭагылазаашьатә ҟаҵарбақәа иаадырԥшуеит
уи иақәшәо ма иаԥынгылоу аҭагылазаашьа, адинамикатә ҭагылазаашьатә ҟаҵарбақәа – уи иацҟало, иаԥынгылоу, иашьҭанеиуа арҿиарақәа. Аҭагылазаашьатә ҟаҵарбақәа рсистема иалоу апарадигмақәа, абарҭ ихадоу аамҭатә ҵакқәа рыда, ирымоуп аҵак ҷыдақәагьы.
Абарҭ аамҭатә планқәа ҩба рахьынтә аҭагылазаашьатә ҟаҵарбатә
формақәак рзы ихаданы иԥхьаӡатәуп даҽа рҿиарак иаанарԥшуа
аамҭатә план. Убас, асуффиксқәа -ра, -лак, (-лагь, -лакь),
-ша рыла ишьақәгылоу аформақәа иеиуеиԥшым асинтаксистә
аамҭатә планқәа змоу аҳәоуқәа рҿы дара иаадырԥшуеит ирызҷыдоу
азыҟашьатә аамҭатә план.
Аҳәоуқәа: сышцара салҳәеит, сышцара салҳәап, сышцара лҳәоит
раамҭатә план шьақәзыргыло афиниттә ҟаҵарбоуп – салҳәеит – ииасхьоу, салҳәап – иҟалаша, илҳәоит – уажәтәи. Иаагоу аҿырԥштәқәа
рҿы аҟаҵарба сышцара иеиԥшны иаанарԥшуеит рҿиарак
иашьҭанеиуа арҿиара. Аҿырԥштәқәа: санырбалак ирҳәон, санырбалак ирҳәап, санырбалак ирҳәоит рҿы аҭагылазаашьатә ҟаҵарба санырбалак иаанарԥшуеит рҿиарак иаԥынгылоу арҿиара: сызбашад
ҟамлеит, сызбаша дыҟоуп, сызбаша дҟалап рҿы аҭагылазаашьатә
ҟаҵарба сызбаша иаанарԥшуеит иашьҭанеиуа арҿиара.
Астатикатә ҭагылазаашьатә ҟаҵарбақәа раамҭатә формақәа
Астатикатә ҟаҵарбақәа аҭагылазаашьатә формаҿгьы ирымоуп
ихадоу аамҭатә формақәа ҩба: уажәтәи, ииасхьоу.
Уажәтәи аамҭатә форма ҟалоит уажәтәи аамҭа рбага -у абзоурала: -иқәу, -иаду, -иху; -у аԥхьа абжьыҟа а (аа, ҳа ракәымкәа)
гылазар, ассимилиациа амҩала а ииасуеит о ахь:
саныҟоу, сахьыҟоу, сшыҟоу,сзыҟоу
ианлымоу, иахьлымоу, ишлымоу,излымоу
ианықәу, иахьықәу, ишықәу,изықәу
ианаду, иахьаду, ишаду, изаду
Ииасхьоу аамҭатә форма шьақәгылоит ииасхьоу аамҭеи аинфинитреи аазырԥшуа арбага -з ала:
саныҟаз, сахьыҟаз, сшыҟаз, с-зы-ҟаз
иансымаз, иахьсымаз, ишсымаз, и-з-сымаз
ианықәыз, иахьықәыз, ишықәыз,и-зы-қәыз
ианадыз, иахьадыз, ишадыз, и-за-дыз.
Хыхь иарбоу ихадоу аамҭатә формақәа ҩба рыдагьы, астатикатә
ҟаҵарбақәа ирымоуп асуффиксқәа -ц, -цыз рыбзоурала иҟалазгьы:
дахьыҟац, дшыҟац, илымац, илымацыз. Хархәарала иԥкуп -цыз ала
ишьақәгылоу аформа.
300 301
Адинамикатә ҭагылазаашьатә ҟаҵарбақәа раамҭатә
формақәа
Афиниттә ҟаҵарбақәа реиԥш, адинамикатә ҭагылазаашьатә ҟаҵарбақәагьы ирымоуп ихадоу аамҭатә формақәа ааба.
Уажәтәи аамҭатә форма. Уажәтәи аамҭатә форма ҟалоит
уажәтәи аамҭатә рбага -уа аҟаҵарба ашьаҭа ацҵарала. Аҟаҵарба
ашьаҭа а ала инҵәозар (аа, ҳа ракәымкәа), ашьаҭатәи а-и уажәтәи
аамҭа рбага уа-и афонетикатә процессқәа – ассимилиациеи аилаҵәареи ирыхҟьаны ииасуеит о ахь (ауаоуоооо) аха иҟоуп
афонетикатә вариантқәагьы:
а-ба-ра: ианызбо // ианызбауа, ишызбо// ишызбауа, и-зы-з-бо
а-га-ра: ианызго// ианызгауа, ишызго// ишызгауа, и-зы-з-го
а-тәа-ра: сантәо// сантәауа, сыштәо// сыштәауа, сы-з-тәо//сыз-тәа-уа
Аҟаҵарба ашьаҭа цыбжьыҟала, ма аа, ҳа рыла инҵәозар,
уажәтәи аамҭа рбага уа ишыҟоу иаанхоит (ԥсахрада):
ажә-ра: ианызжәуа, ишызжәуа, иахьызжәуа, и-зы-з-жәуа
ак-ра: ианыркуа, ишыркуа, и-зы-ркуа
аҳа-ра: ианлаҳауа, ишлаҳауа, излаҳауа
албаа-ра: ианылбаауа, ишылбаауа, изылбаауа
Ииасхьоу инагӡам аамҭатә форма. Ииасхьоу инагӡам аҭагылазаашьатә ҟаҵарбатә форма шьақәгылоит асуффикс -уаз аҟаҵарба аашьаҭа ацҵарала.
-Уаз иеилоу суффиксуп: ахәҭа -уауажәтәи аамҭа рбагоуп,
з – ииасхьоу аамҭеи аинфинитреи рырбагоуп. Арагьы аҟаҵарба
ашьаҭа анҵәамҭа иахьыԥшу авариантқәа ыҟоуп
а-ба-ра: ианызбоз // ианызбауаз, ишызбоз // ишызбауаз, иахьызбоз
// иахьызбауаз, и-зы-з-боз//и-зы-збауаз
а-га-ра: ианызгоз// ианызгауаз, ишызгоз // ишызгауаз, и-зы-з-гоз
а-тәа-ра: сантәоз//сантәауаз, сыштәоз // сыштәауаз, сы-з-тәоз
а-жә-ра: ианызжәуаз, ишызжәуаз, и-зы-з-жәуаз
а-к-ра: ианыскуаз, ишыскуаз, и-зы-с-куаз
а-ҳа-ра: ианлаҳауаз, ишлаҳауаз, и-з-ла-ҳауаз
а-лбаа-ра: ианылбаауаз, ишылбаауаз, и-зы-лбаауаз
Ииасхьоу инагӡоу аамҭатә форма. Ииасхьоу инагӡоу аамҭатә
форма иамаӡам ахатәы морфологиатә рбага.
а-ба-ра: ианызба, иахьызба, ишызба, и-зы-зба
а-га-ра: ианызга, иахьызга, ишызга, и-зы-зга
а-к-ра: ианырк, иахьырк, ишырк, и-зы-рк
а-жә-ра: ианыржә, иахьыржә,ишыржә, и-зы-ржә
аҳара: ианраҳа, иахьраҳа, ишраҳа, и-з-раҳа
албаара: ианылбаа, ишылбаа, иахьылбаа, и-зы-лбаа
Ииасхьоу иеилкаам аамҭатә форма. Ииасхьоу иеилкаам аамҭатә форма шьақәгылоит асуффикс -з аҟаҵарба ашьаҭа ацҵарала.
ианызбаз, иахьызбаз, ишызбаз, изырбаз
ианызгаз, иахьызгаз, ишызгаз, изыргаз
ианызжәыз, иахьызжәыз, ишызжәыз, изыржәыз
ианыскыз, иахьыскыз, ишыскыз, изыркыз
ианлаҳаз, иахьлаҳаз, ишлаҳаз, излаҳаз
Ииасхьоу акрызхыҵуа аамҭатә форма. Ииасхьоу акрызхыҵуа
аамҭатә форма шьақәгылоит асуффиксқәа -хьоу, -хьац, -ц рыбзоурала. Асуффикс -хьоу ииасхьоу акрызхыҵуа аамҭатә рбага -хьа-и
уажәтәи аамҭатә рбага у-и рыла иеилоуп. Ассимилиациа иахҟьаны
-хьау ииасуеит -хьоу ахь.
ианызбахьоу, иахьызбахьоу, ишызбахьоу, изызбахьоу
ианызгахьоу, иахьызгахьоу, ишызгахьоу, изызгахьоу
ианызжәхьоу, иахьызжәхьоу, ишызжәхьоу, изызжәхьоу
ианыскхьоу, иахьыскхьоу, ишыскхьоу, изыскхьоу
Асуффикс -хьац-гьы еилоу суффиксуп, ишьақәгылоуп -хьа-и
ц-и рыла. Ари авариант ахархәара ҭшәоуп (иԥкуп): ишызбахьац,
ишызгахьац.
Асуффикс -ц ала ишьақәгылоу авариант ахархәара иаҳа
иҭбаауп. Уи еиҳарак аҭагылазаашьатә аффиксқәа -ш, -ахь рыла
ишьақәгылоу ашьаҭақәа ирыцлоит: ишызбац, иахьызбац, ишызгац,
иахьызгац, ишиҳәац, иахьиҳәац.
Ииасхьоу акрызхыҵуа иаԥынгылоу аамҭатә форма.Ииасхьоу иаԥынгылоу аамҭатә форма шьақәгылоит еилоу асуффикс –хьаз
абзоурала: -хьа – ииасхьоу акрызхыҵуа аамҭатә рбагоуп. -Заинфинитреи ииасхьоуи рырбагоуп.
302 303
ианызбахьаз, иахьызбахьаз, ишызбахьаз
ианызгахьаз, иахьызгахьаз, ишызгахьаз
ианысҳәахьаз, ишысҳәахьаз, иахьысҳәахьаз
Иҟалаша I, хымԥадатәи аамҭатә форма. Иҟалаша хымԥадатәи
аамҭатә форма шьақәгылоит асуффикс -ра аҟаҵарба ашьаҭа ацҵарала
ианызбара, иахьызбара, ишызбара, изызбара
ианызгара, иахьызгара, ишызгара
ианылбаара, иахьылбаара, ишылбаара
ианыркра, иахьыркра, ишыркра
Атермин иҟалаша атрадициа ҳацныҟәаны ауп ҳхы ишаҳархәо
асуффикс-лак //-лагь // -лакь ала ишьақәгылоу аформазы:
ианызбалак, иахьызбалак, ишызбалак
ианызгалак, иахьызгалак, ишызгалак
ианылбаалак, иахьылбаалак, ишылбаалак
ианырклак, иахьырклак, ишырклак
Иҟалаша II аамҭатә форма. Иҟалаша II аамҭатә форма
шьақәгылоит иҟалаша аамҭа аазырԥшуа асуффикс -ша ала:
ианызбаша, иахьызбаша, ишызбаша
ианызгаша, иахьызгаша, ишызгаша
ианылбааша, иахьылбааша, ишылбааша
ианыркыша, иахьыркыша, ишыркыша
Аҭагылазаашьатә ҟаҵарабақәа рформаԥсахратә схема
Астатикатә ҭагылазаашьатә ҟаҵарбақәа
Уажәтәи аамҭа: ианыҟоу, иахьыҟоу, ишыҟоу, изыҟоу, излаҟоу
Ииасхьоу аамҭа: ианыҟаз, иахьыҟаз, ишыҟаз, изыҟаз, излаҟаз
Акрызхыҵуа аамҭа: ишыҟац, ишыҟацыз
Адинамикатә ҭагылазаашьатә ҟаҵарбақәа
Уажәтәи аамҭа: ианцәажәо // ианцәажәауа, иахьцәажәо, ишцәажәо, изцәажәо, излацәажәо
Ииасхьоу инагӡам: ианцәажәоз // ианцәажәауаз, иахьцәажәоз,
ишцәажәоз, изцәажәоз, излацәажәоз
Иииасхьоу инагӡоу: ианцәажәа, иахьцәажәа, ишцәажәа, изцәажәа, излацәажәа
Ииасхьоу иеилкаам: ианцәажәаз / иахьцәажәаз, ишцәажәаз,
изцәажәаз, излацәажәаз
Ииасхьоу акрызхыҵуа: ишцәажәахьоу, иахьцәажәахьоу
Ииасхьоу акрызхыҵуа иаԥынгылоу: ианцәажәахьаз,
ишцәажәахьаз, иахьцәажәахьаз, излацәажәахьаз
Иҟалаша I: ианцәажәара, иахьцәажәара, ишцәажәара, излацәажәара;
ианцәажәалак, иахьцәажәалак, ишцәажәалак, изцәажәалак, излацәажәалак
Иҟалаша II: ианцәажәаша, иахьцәажәаша, ишцәажәаша, изцәажәаша, излацәажәаша
Аҭагылазаашьатә ҟаҵарбақәа раамҭатә формақәа
рхархәашьақәа
Астатикатә ҭагылазаашьатә ҟаҵарбақәа раамҭатә формақәа
рхархәашьақәа
Уажәтәи аамҭатә форма иаанарԥшуеит ацәажәаратә моменти даҽа рҿиарак (ма ҭагылазаашьак) амоменти ирықәшәо аҭагылазаашьа.
Сагьаса, анцәа идырааит, ара уахьыҟоу ҳара даара ҳуеигәырӷьоит
(П. №.). Ашьха ӡыхь еиԥш дшыцқьоу здыруеит сара (Б.Шь.). Абра сахьгылоу сара саб Ҭлабӷан дықәынхон (С.№.). Ҭемыр ичамадан ихы инаҵеиҵан, аҩны даныҟоу еиԥш, аҩны даныҟоу моу, иаҳагьы драҳаҭны
дынҭаҳәахаа дыцәеит (И.П.).
Ииасхьоу аамҭатә форма иаанарԥшуеит ииасхьоу, насгьы
рҿиарак
ма ҭагылазаашьак иаԥынгылоу, мамзаргьы иақәшәо
аҭагылазаашьа.
Дыштәаз, наҟтәирахь ала иаацәырҵит шьабысҭак (Аԥс. л.) Еҳ,
иаҳауеи! Абри сара дсыԥҳәысны сыҩны дыҩнагыландаз, – иҳәеит Мац
дахьтәаз. (Д. Гә). Банышьҭаз бахьсзымбаз авба сыбымҭан. …. азал
304 305
аҿы аҳ дахьышьҭаз аҵхыбжьон деимсеит (Д. Гә.) Шаанӡа аӡыжь дшаваз даваӡан, ирахә дрыԥхьо: «ҟааит, ԥыц, ԥыц!» (Б. Шь.). Дшыҟац
дыҟоуп, деиӷьымхеи. Аӡы шцац ицоит.
Адинамикатә ҭагылазаашьатә ҟаҵарбақәа раамҭатә формақәа
рхархәашьақәа
Уажәтәи аамҭатә форма. Уажәтәи аамҭатә форма иаанар-ԥшуеит
еихмырсыӷьӡакәа ма акырынтә имҩаԥысуа, ацәажәаратә моменти
даҽа рҿиарак (ма ҭагылазаашьак) амоменти ирықәшәо арҿиара.
Абзагә даагылазаргьы, абыржәы дахьынхо дынхон (Ӡ. Д.). Ҳаи, уара
иҟауҵозеи, ишԥыкәу аҳаиуан ушасуа (Ӡ. Д.); Ибзиоуп нас, ишеиӷьаушьо,
ухаҵкы сцеит! (М. Лак.); Ҽынла аеҵәа абла шҭаауа еиԥш, Абла ҭаауа
иалагеит аҿара. Ааԥын адгьыл ишаҭаауа еиԥш, Абзиабара лҭааит
аҭыԥҳа. Ахәшә ахьыҵырхуа аџьыкац ыҵадыршәуеит (ажәаԥҟа).
Афиниттә форма еиԥш, аҭагылазаашьатә ҟаҵарбатә формагьы
иаанарԥшыр ҟалоит ацәажәаратә момент иашьҭанеиуа зынҭрысны
имҩаԥысуа, аҳәаа змоу арҿиара.
Сандәықәло дсықәшәааит. Агәра згоит, Аҟәа шырго, Ишаиааиуа Аԥсынра (М. Л.); Ахра иавҵыз амза ангыло, Сгәырӷьо сазыԥшлап,
Акапкапқәа аныԥхьарыло рыбжьы саҳалап (Б. Шь.); Иаабап
(сыӡӷабцәа) ишаажәго (Ш.№.).
Ииасхьоу инагӡам аамҭатә форма. Ииасхьоу инагӡам аамҭатә
форма иаанарԥшуеит ацәажәаратә момент иаԥынгылоу, даҽа
рҿиарак (ма ҭагылазаашьак) иацҟало, акырынтә ма инеиҵыху
аҟазшьа змоу арҿиара.
Сагьаса инапқәа ҟьо, дбалыбаҭо дышнеиуаз, хаҳәык дҩахҟьашан,
игәышҵа хаххала алақәа днарылаҳаит (П.№.) Ҳанцоз апрошение амарка ақәҵатәуп ҳәа ҳаиҳәеит (Д. Гә.) … Абаҭаа Беслан ԥхыӡла дылбеит,
Хәыԥшӡак аҿы дышлацәажәоз иара, Ажәа ԥшӡала длыхәаччо ацкы
шиҳәоз иара. Аԥша ҟәанда хааӡа ишырзасуаз дара, Ашәаԥыџьаԥ мацара шырзыӡырҩуаз убра (И. К.).
Ииасхьоу инагӡоу (аорист) аамҭатә форма. Ииасхьоу инагӡоу (аорист) аамҭатә форма иаанарԥшуеит ииасхьоу рҿиарак иаԥынгылоуи
аҳәаа змоу, зынҭрысла имҩаԥысуа, инагӡоу арҿиара.
(Ҭлабӷан) данааи, ажәытә иқьамҭажә даҽа шьоукы иргахьан (С.
№.) Каҷбеи иԥҳәыс лхаҵа абардра данаацәыҵырга, длеиқәыԥсы дцеит (С.№.). Лажәа дшалгаз ацкы иҳәеит Аԥсуа иҩашьам Беслан (И. К.).
Ашәҟәы анаасырт, ашәҭ агәылак, Аԥсы ахыҵхьан еиларчы (Б. Шь.);
Ахҩыкгьы рыҩны ашҭа ианҭала, ҩыџьа аҳәса змаз рыҳәсақәа рыма
аҩныҟа ицеит (Аԥс. л. ).
Ари аамҭатә форма, уи иашьашәалоу афиниттә ҟаҵарба еиԥш,
ишьҭнахыр ҟалоит иҟалаша аамҭа аҵакы, ахьыԥшратә ркьынаа
аҵакы ацны:
Сыҵабгеит, сысас ду игәы анысзынха! (Б. Шь.). Лаунатә ажәлар
анқәыԥсычҳа, Ифырҭынхоит урҭ рыԥсыԥ (Б. Шь.) Дгәааны данца,
исыздырам ишәԥеиԥшхо.
Ииасхьоу иеилкаам аамҭатә форма. Ииасхьоу иеилкаам аамҭатә форма грамматикатә ҵакыла ииасхьоу инагӡоу аамҭатә форма
иазааигәоуп: ииасхьоу, инагӡоу аамҭатә форма еиԥш, иаҳнарбоит
ииасхьоу, рҿиарак иаԥынгылоу, аҳәаа змоу, зынҭрысла имҩаԥысуа
арҿиара.Иаҳҳәар ҟалоит, урҭ иеибаԥсахуа формақәоуп ҳәа, аха
ажәаҳәаҿы еиҳа ахархәара амоуп ииасхьоу иеилкаам аформа.
Иаразнак ақыҭа ирылаҩит, сара ашкол сҭаҵаразы Аҟәаҟа сшыргаз (Д.Гә.). Абжьаратә школ даналгаз ашықәсан акәын (Шь. Аџь.);
Димоугәышьеит уи ахшара, Гәырҩас иҟаиҵеит. Дшизыԥшыз аҵеи
лашара Жәаха шықәса цеит (Б. Шь.); Урҭ (Нарҭаа) ахьцаз даара
иманшәалахазаап («Н. С.»).
Ииасхьоу акрызхыҵуа аамҭатә форма. Асуффикс -хьоу ала
ишьақәгылоу ииасхьоу акрызхыҵуа аамҭатә форма иаанарԥшуеит
акрызхыҵуа, рҿиарак иаԥынгылоу, инагӡангьы имҩаԥысыз арҿиара.
Сахьыҟаз иара кырынтә дшызбахьоу атәы шәасҳәахьеит. Дшыубахьоу дыҟам, деицәахеит.
Асуффикс -ц ала ишьақәгылоу ииасхьоу аамҭатә форма иаанарԥшуеит зныкымкәа иҟалахьоу, иаԥынгылоу арҿиара. Иашьҭанеиуа
арҿиареи иареи еиҳараӡак процесск ауп иаадырԥшуа, убри аҟнытә
рыҩбагьы еиҳарак ҟаҵарбак алоуп излаарԥшу.
Ишгылац ахра гылоуп, иҵысуам. Ус цәаҩас иамоуп, ахы ланарҟәуам
(Б. Шь.); Аха уаҳа уымԥсит, дыԥшит, дӡырҩит Абзагә, аха иабаҟоу,
аамҭа шцац ицоит, анхацәа адгьыл рмоуит, уи зкыц иркын, иара
306 307
икәша-мыкәша зегьы шыҟац иҟан (И. П.); … ԥасатәи аиҳабыра зегьы
ахаҳцеит, уаҳа ишәҭахузеи, наҟ-наҟ иҵегь еиӷьхоит ҳәа ԥаса ирҳәац
рҳәоит (И. П.); Ус зны енагь ишцалац еиԥш ныҟәара еиццеит («Н. С.»);
Еснагь ишыҟаиҵалац еиԥш, иикыз атранзистор антена дҩахан, иааирхиан, инаиваиргылт. (А.Г.)
Ииасхьоу акрызхыҵуа иаԥынгылоу аамҭатә форма. Ииасхьоу акрызхыҵуа иаԥынгылоу аамҭатә форма иаанарԥшуеит
акрызхыҵуа, инагӡаны имҩаԥысуаз хҭыск иаԥынгылоу арҿиара.
Хкыла уи еиҳараӡак акырынтә ма инеиҵыхны имҩаԥысуаз рҿиароуп, аха иара убас иаанарԥшыр ҟалоит зынҭрыстәи арҿиарагьы.
Езыгә иқәрахь дышнеихьазгьы, деилыхха акәын дшыҟаз (Н. Ҳ.);
Аҟәа далҵырц дышдәықәлахьазгьы, ҩаԥхьа ишьҭахь дхынҳәит (В.
А.); Ақәыџьмақәа рыӡбахә ахьцәырыргаз исгәалашәеит сзықәшәахьаз
(П. №.); Иааигәалашәеит, шықәсык зны Аҳмаҭ аусҳәарҭахь иганы
шәақьк шриҭахьаз (И. П.).
Иҟалаша  аамҭатә форма. Асуффикс -ра ала ишьақәгылоу
иҟалаша аамҭатә форма иаанарԥшуеит зынҭрысны имҩаԥысуа,
аҳәаа змоу, рҿиарак иашьҭанеиуа,еиҳарак иҟалараны иҟоу арҿиара.
Санцара сарҳәеит. Удинаныс, аиаша шаасоуҳәара (И.П.); Ишыбфара ҳәа дықәуа, зегьы лҿеитҵеит (Аԥс. л.); Уахь бышцара сымбари!
Ушаҟәыҵра, уара алафҳәаҩшәа иҟоу. Асоура еиҭашналагара иҟан
(А.Г.). О, Мас! Аранӡа бшааира!
Асуффикс -лак (// -лакь// -лагь) ала ишьақәгылоу аамҭатә
форма. Асуффикс -лак (// -лакь // -лагь) ала ишьақәгылоу аамҭатә
форма иаанарԥшуеит зынҭрысны имҩаԥысуа, аҳәаа змоу, иҟалаша
рҿиарак иаԥынгылоу арҿиара. Ари аформа -ра ала ишьақәгылоу
аформа ҷыдарақәак рыла иақәшәозаргьы, урҭ ҟазшьак ала еиҿагылоуп: убас, -ра ала ишьақәгылоу аформа иаанарԥшуеит рҿиарак
иашьҭанеиуа арҿиара, -лак ала ишьақәгылоу аформа – рҿиарак
иаԥынгылоу арҿиара.
Иеиҿшәырԥш:
Санцара сыздырам – санцалак дызбоит. Исарҳәарызеи сыҷкәынцәа,
асаби дышиз анырбалак («Н. С.»); Аҳмаҭ аҩны данааи, Селмеи Зинеи
аҩны аҽырхиара иаҿын, ишаашалак Аҟәаҟа амҩа иқәларцы (И. П.).
Дшааилак еиԥш арахь даабышьҭуеит (А. Г.).
Ҳзыхцәажәо аформа лассы-лассы ахархәара аиуеит, ииасхьоу ма
уажәтәи аамҭа аҵакы аҭаны. Усҟан уи иаанарԥшуеит зныкымкәа
иҟало ма инеиҵыху, даҽа рҿиарак иаԥынгылоу арҿиара. Уи
зыдҳәалоу (зцу) афиниттә ҟаҵарба еиҳарак игылоуп ииасхьоу
инагӡам ма уажәтәи аамҭатә формаҿы.
Ианизҿысҭлак, дыҩуеит уи дмыԥшӡакәа (И. ).); (Асас)
дызусҭоу аҳәара дахыццакӡом; ҭынч рхәы рхианы ианахатәалак,
акы-ҩба ҵәыца анырклак иҳәар ауеит (Н. Ҳ.); Бара банызбалак,
исхашҭуеит (Д. Гә); Зны-зынла санааԥсалак, схы еилагама сҳәо
сҟалоит (Д. Гә.); Урҭ шәарыцара ианцалак, мчыбжьык, жәамш
изааӡомызт (Аԥс. л.).
Астатикатә ҟаҵарбақәа ирыцлар ҟалоит асуффикс -лак, аффикс -заа-и ахәҭаҷ -гьы-и ацны: -заалакгьы. -Заалакгьы ала
ишьақәгылоу аформа иаанарԥшуеит уажәтәи аамҭа, архьыԥшратә
ркьынаа, ақәыӷәӷәаратә ҵакы ацны. Дахьыҟазаалакгьы дшәыԥшаа!
Иҟалаша II аамҭатә форма. Иҟалаша II аамҭатә форма
иаанарԥшуеит зынҭрысны имҩаԥысуа, аҳәаа змоу, даҽа рҿиарак
иашьҭанеиуа арҿиара: Сахьымцаша рацәоуп. Аизараҿы дшықәгылаша дазхәыцуан. Ирҳәон – ачара шыруша.
Аҭагылазаашьатә префиксқәа аҟаҵарбатә шьаҭа
иаларгало аҵакқәа
Апрефикс -ахь ала ишьақәгылоу аҭагылазаашьатә ҟаҵарбақәа
иаадырԥшуеит: 1. арҿиара ма аҭагылазаашьа аҭыԥ; 2. ҭыԥк иадҳәалоу арҿиара ахырхарҭа; 3. арҿиара амзыз. Абарҭ аҵакқәа иаҳа
ихарҭәааны раарԥшразы аҭагылазаашьатә ҟаҵарбақәа ирыцааир
ҟалоит ашьҭынгылақәагьы.
1. Арҿиара аҭыԥ. Аҭагылазаашьатә ҟаҵарба иацааир ҟалоит
ашьҭынгылақәа -аҿы, -аҟны.
Агәгәаҳәа иҽыжәҵит Нарҭаа, аҿыжә-сыжәҳәа рҟамчы ахьышьҭаркшоз, адыдбжьы ахылҵуан (Н.С.). Газик бжьысны иахьгылаз днавалан, днавс-аавсит амилиционер (А. Г.); Ҭакәажәык дахьтәаз жьак
лкит (ажәаԥҟа); Ари убоу, уахьырзымдыруа шаҟа ҳаҭыр уқәырҵо
(П. №.); Амреи амзеи ахьыҟам (аҿы), бзазара ыҟам (ажәаԥҟа); Ахәшә
308 309
ахьыҵырхуа, аџьыкац аҵадыршәуеит. (ажәаԥҟа); Ратмир инапы
хәыҷык ирхәит иахьеибашьуаз (Аԥс. л.).
2. Ҭыԥк иадҳәалоу арҿиара ахырхарҭа. Аҭагылазаашьатә ҟаҵарба иацааир ҟалоит ашьҭынгылақәа, аиллативтә (арахь) хырхарҭа аазырԥшуа: аҟнытә, аҿынтә, ахьынтә, аиллативтә (уахь)
ахырхарҭа аазырԥшуа ахь, ашҟа, ахьала.
Сахьынаԥшуаз ахра-ҿҟьара сыԥса шкәакәала ихҟьаӡан (И. К.) Аус
ахьыбуаз аҟнытә арқәшаҳаҭга ааг. Аҩны дахьааиз иаб уҳәа, иашьцәа
уҳәа, хьыӡла-ԥшала дахьыхынҳәыз еигәырӷьан, ачара руит. (Аԥс. л.);
Ауаа ахьеизаз аҟнытә ҭыԥҳа ԥшӡак даалҵын, сара сахь лҿыналхеит
(Аԥс. л.).
3. Арҿиара амзыз. Арҿиара амзыз аазырԥшуа аҭагылазаашьатә
ҟаҵарба иацааир ҟалоит ашьҭынгылақәа азы, аҟнытә.
Иқәрахь даннеи, иаҳа ицәырҵуа ибеит игәырҩа. Дахьҵеидахаз
цәгьа дархәыцуа днатәалон зымҩа (Б. Шь.); Саргьы хәыҷык гәалс
иҟасҵеит ашкол сахьрыдрымкылаз (Д. Гә.); Амшын ааигәан, аха
сара сзыдтәалаз аԥенџьыр асаркьақәа ахьыӡәӡәамыз аҟнытә акгьы
еилганы избомызт. (А.Г.); Усҟан гәаныла дырхыччон лара, Абаҭаа
Беслан дахьиццоз азын (И. Кә.); Даара игәы иалсит, иуа бзиа Қәԥал,
Шьаҳани иареи ахьеиқәымшәаз (М. Л.); Аԥсуа музеи ахыбра ду апроект иара иахьиҟаҵамҭоу аҟнытә, урҭ русура илаԥш ахызар иҭахын
(Б. Гә.); Амала ишәцәызӡом, гәыбӷан схы иасҭоит, иахьа уажәраанӡа
шәареи сареи ҳахьзеиқәымшәацыз азын (Б. Гә.).
Апрефикс -ан аҟаҵарбатә шьаҭа иаланагалоит аамҭатә еилкаара. Излоу аҟаҵарба иаанарԥшуеит арҿиара:
1. Ихадоу арҿиареи иареи аамҭак ала ишалаго, мамзаргьы иеицны ишымҩаԥысуа; аҭагылазаашьатә ҟаҵарба иацааир ҟалоит
ашьҭынгылақәа -аамҭазы, -аламҭалазы, -аан.
Сасрыҟәа диины адәы данықәла аамҭазы, Нарҭаа аиашьцәа зегьы хьыӡрацара иҟан («Н. С.»); Аҽыуаҩы дандәықәла аамҭазы, аҳ
игәеиҭеит ишьа зуз ауаҩы инацәкьыс ахы ақәшәаны, ашьа алыжжуа
ишыҟаз. (Аԥс. л.).
2. Аамҭала ихадоу арҿиара иаԥынгылоу аҭагылазаашьатә
ҟаҵарба иацааир ҟалоит ашьҭынгылақәа -ашьҭахь, -анаҩс, -нахыс:
Иҟьо сдәықәлом сара саҳәа, скалам бџьарҵас ианныскыла (И.).);
Аҽыуаҩы иҽахьы данынеиха ашьҭахь дҽыжәырҵаразы рҿынархеит
(Аԥс.л.); Абар ухьчара аҿҳәара ааигәахеит, уи аҿҳәара анааилак
ашьҭахьгьы усцәыӡырц сҭахым, дад (С.№.); Аҳақьым сҽанисырба
нахыс, схьаа маҷхеит( ).
3. Ихадоу арҿиара алагамҭа аамҭала иара ишақәшәо, аҭагылазаашьатә ҟаҵарба иацааир ҟалоит ашьҭынгылақәа -аахыс, -нахыс, -инаркны:
Бзиа еибабон ианыхәыҷқәаз аахыс Мшәагәуи иареи (Н.Ҳ.); Рыԥсы
ааҭалт амаҳәцәа, аҽыуаҩы аԥсышәала драцәажәо даналага (Аԥс.л.).
Апрефикс -ш ала ишьақәгылоу аҭагылазаашьатә ҟаҵарба, уи
иадҳәалоу ажәақәа ацны иаанарԥшуеит акымкәа ахархәарақәа:
1. Ихадоу арҿиара ҭагылазаашьас, ҟазшьас иамоу. Ари ахархәараҿы аҟаҵарба иашьҭанеир ҟалоит ашьҭынгылақәа еиԥш, ала.
Уаҩы ишимбац еиԥш // ишимбац ала дкәашеит. Дышзахәоз
дцеит. Ишсылшоз ала сыҩт. Ишысҭахымыз сдыртәеит. Ацгәы
слазтәыз алаба аманы иааин, – ушыуаҩԥсыз еиԥш ууаҩԥсхааит,
(алаба)) иансаанарха, анкьа сшыҟаз еиԥш суаҩха сааҟалеит (Аԥс. л.).
Контекстқәак рҿы ҳзыхцәажәо ажәаформа хархәарала арлахәыра
иазааигәахоит.
Аҽеиқәа дшақәтәаз (иаҿшә.: дақәтәаны) даанымгылаӡакәа
иабхәа аҳ иахь ддәықәлеит (Аԥс. л.); Ушнеи-шнеиуа ҳаб иҿынӡагьы
унаӡар ҟалоит (А. Г.); Ишнеиуаз иныҽԥынгылеит аӡ ду (Аԥс.л.).
1. Ихадоу арҿиара иаԥынгылоу арҿиара. Урҭ еицны иаадырԥшуеит ааигәа еибаԥсахуа арҿиарақәа. Аҭагылазаашьатә ҟаҵарба
иацааир ҟалоит ашьҭынгыла еиԥш. Аибаԥсахра аласшьа аарԥшразы аҭагылазаашьатә ҟаҵарба ма ашьҭынгыла еиԥш ишьҭырхыр
ҟалоит ашьақәырӷәӷәаратә ҵакы змоу ахәҭаҷ -ҵәҟьа:
Валери уаб дычмазаҩхеит ҳәа адырра шиоузҵәҟьа, дкылҟьа дааит
(Шь. Аџь.); Арҵаҩы дшындәылҵызҵәҟьа, уажәраанӡа мчыла еихакны иҟаз ахәыҷқәа рыбжьы, уажәы, инаишьҭалеит (М. Аҳ.); Хәыҷык
хар имамкәа дшыҟалаз еиԥш ддәықәлеит (М. П.). Аҳкәажәгьы аҽахш
шыналҿакәазҵәҟьа, дыбзиаханы дҩагылт (Аԥс. л.).
2. Уи арҿиара (ма аҭагылазаашьа) ыҟанаҵы, ишыҟало ихадоу
арҿиара. Раамҭатә мыҽхакқәа ахьеиқәшәо аҟнытә, ихадам арҿиара
310 311
аазырԥшуа истатикатә ҟаҵарбазароуп, инеиҵыху ма акырынтә
иҟало арҿиара аазырԥшуа адинамикатә ҟаҵарба аамҭатә формазароуп (уажәтәи, ииасхьоу инагӡам), мамзаргьы уа ала ишьақәгылоу
рлахәыразароуп. Аҳәоу аконтекст зеиԥшроу еиԥш аҭагылазаашьатә ҟаҵарба ма аицааира иацзар ҟалоит ажәақәа мацара,
акәымкәа.
Амҩан ишааиуаз ақәасабқәа, абнацәқәа, ашьабысҭақәа ршьит.
(«Н.С.»); Иҟьаҟьаӡа ишеит сшықәтәаз ахәада (Б. Шь.); Дышнеиуаз, наҟтәирахь ала иаацәырҵит шьабысҭак. (Аԥс. л.); Ус дышгылаз
мацара, аҵх агәы ааҩнашеит. (Аԥс. л.). Џьамхәыхә имҩа дықәланы,
даара акыр дныҟәахьаны дышнеиуаз акәымкәа, данынаԥш, аӡәы
ацәаӷәасҭа дхыланы аҳаҳаиҳәа анышәгәалқәа шифоз ибеит (Аԥс. л.);
Ус ишнеиуаз акәымкәа,аӡәы ҩны дуӡӡак ихы иқәыргыланы дышнеуаз рбеит (Аԥс. л.).
Ҳзыхцәажәо ахархәара иазааигәоуп асуффикс -наҵы ала ишьақәгылоу аҭагылазаашьатә ҟаҵарба ихадоу ахархәара: иеиҿшә.:
Иҟьаҟьаӡа ишеит сшықәтәаз ахәада – иҟьаҟьаӡа ишеит ахәада сықәтәанаҵы. Ус дышгылаз // дгыланаҵы мацара аҵх агәы ааҩнашеит.
3. Ҳзыхцәажәо аҟаҵарбатә форма, ма уи абзоурала ишьақәгылаз
аицааира аҳәоу аҿы лассы-лассы ишьҭнахуеит азыхҳәаа, азырхатә
харҭәаага, ахарҭәаага асинтаксистә позициақәа. Усҟан аҟалашьатә
ҵакы даара иԥсыҽны ахы цәырнагоит, уигьы еиҳараӡак аҳәоу
аконтекст абзоурала, иаҳҳәап: дышцо умбаӡои, дцыркьуа дцоит.
Егьыс еиқәыԥхьаӡоу апозициақәа рҿы -ш инанагӡоит аидҳәалага
ахархәара (аурыс бызшәа -что иашьашәалоу).
Азыхҳәаа, азырхатә харҭәаага асинтаксистә позициа шьҭызхыз
аҭагылазаашьатә ҟаҵарба, аицааира, ашьҭынгыла рыцааиуам,
ашьҭынгыла атәы, ажәа аҟара рыда; ахарҭәаага апозициаҿы –
урҭ ирыцааир ҟалоит ашьҭынгылақәа (а)зы, (а)ла, (а)да. Абарҭ
ахархәарақәа лассы-лассы иаҳԥылоит аиҭаҳәаратә (повествовательный) ҟазшьа змоу атекстқәа рҿы.
Уара ҳшыццакуа ухашҭма (А.Г.); Ҳан ҳашнеиуа алалдырп рҳәан,
иаацәырыргеит Нарҭаа рашәа («Н.С.»); Шьҭа идырт иаргьы, ари
Мшәагә иԥҳәыс шлакәыз (М. Лак.); Икаԥсақәаз ақьаад ԥыжәжәахақәа
рыла иҩашьауамызт, уи аҽны ари ауада уаҩы ишимыԥссацыз (М.
Аҳ.); Уахык уаҳҭазар ҟамлари, Ҳфар, – иҳәан, асас дышцоз аҟара
анидыр (М. Аҳ.); Дышцаз саҳаит. Сара издыруеит уара ушхаҵам,
уԥҳәысуп, аха наҟ-наҟ бара бхаҵахарацы быҟоуп (Аԥс. л.); Аҩны зхы
иқәгылаз иааиԥылаз дышџьаршьаз аниба, ус иҳәеит (Аԥс. л.); Реиҳабы
даагылан, иашьцәа иреиҳәеит, ԥҳәыс дшиҳәаз, иҿҳәарагьы аԥшьаша
шакәыз атәы (Аԥс. л.); Аҭаҳмада иԥа ҽыз Икәатла иаҳәшьа уахыки
ҽнаки данылымба, ак шихьыз аҟара лдырит (Аԥс.л.).
4. Абарҭ аҭагылазаашьатә ҟаҵарбақәа, ма урҭ рыбзоурала ишьақәгылоу аицааирақәа, ашьҭынгыла еиԥш рыцны, ироур
ҟалоит аиҿырԥшратә хархәара.
Ҭаҳир инапҩыра аақәихын, ахәыҷы даныгәыбзыӷуа еиԥш, иааишьшьы-ааишьшьын, наҟ инаԥхьеикит (Б.Шь.); «…ала млашь абысҭахь
шылбаанадауа еиԥш илбааидауан» (М. Аҳ.);
5. Ҳзыхцәажәо ажәаформа иаиур ҟалоит ажәалагала ахархәара:
хыхь ишаҳҳәаз еиԥш, ишыжәбо еиԥш, ишиаҳаз ала, убас егьырҭгьы:
Ӡаӡ иҩызцәа ишреиҳәаз ала, арԥыс – Уаҭҳаратәи Ажьиба ҷкәынан (М. Аҳ.); Ишуасҳәахьоу еиԥш, ҳахәԥҳа Алоу иԥа Шьардын аублаа
аамсҭацәа зегь раԥхьаӡагьы Ҭырқәтәылаҟа адәықәлара иҽазикит
(Б. Шь.).
Апрефикс -заҟаҵарбатә шьаҭа иаланагалоит амзызтә-қәкытә
ҵакы.
Амаҭ зыршьуа абз азоуп; Ауаҩы дызшоу анасыԥ азоуп (ажәаԥҟақәа); Аламыс мыжда кыр иаԥсоуп. Адәы ҳзықәугьы убри азоуп
(Кь. Ч.); Дыбгоит, аха дзыбго саҳәышь. Саида аизарахь дзымца зегьы
рзы еилкаан.
Хыхь ишазгәаҳҭаз еиԥш, амзыз ҵакы шьҭнахыр ауеит апрефикс -хьала ишьақәгылоу аҭагылазаашьатә ҟаҵарба. Аха уи
амзыз мацароуп иаанарԥшуа, -зала ишьақәгылоу аформеи иареи иеибаԥсахуа формақәаӡам, излоу аҳәоуқәа рконтекстқәагьы
еиԥшӡам. Аҳәоу Саида аизарахь дзымца, зегьы рзы еилкаан аҿы
дзымца ҳзыԥсахуам дахьымцаз (стильла ииашам), иара убас аҳәоу
Саида даара деигәырӷьеит, лҩыза ҭацас дахьыҟалаз аҿы ажәа
дахьыҟалаз ҳзыԥсахуам дзыҟалаз. Ари зыхҟьо -зала ишьақәгылоу
ажәаформа аграмматикатә ҵакаҿы еицуп аҵакқәа амзызи, ақәки,
-хьала ишьақәгылоу ажәаформаҿы – амзызтә ҵакы.
312 313
Апрефиксқәа -ахьынтә, -ахьынӡа рыла ишьақәгылоу
аҭагылазаашьатә ҟаҵарбақәа
Аҟаҵарба ашьаҭа иацлар ҟалоит апрефиксқәа -ахьынтә,
-ахьынӡа. Дара иеилоу морфемоуп: -ахь аҭыԥтә ҭагылазаашьатә
рбагоуп, -нтә(н), -нӡа – шьҭынгылақәоуп.
Ахьынтә иаанарԥшуеит ҭыԥк аҟнытә арҿиара ахырхарҭа,
-ахьынӡа – ҭыԥк аҟнынӡа арҿиара ахырхарҭа. Изцыло аҟаҵарбақәа
рзеиԥш семантика еиԥшым: ахьынтә зцыло аҟаҵарбақәа аиллативтә (арахь) хырхарҭоуп иаадырԥшуа, -ахьынӡа – аелативтә
(уахь). -Ахьынтә иаанарԥшуа арҿиара ахырхарҭа апреверб аа
иақәшәоит, -ахьынӡа – апревербқәа на, ла, ҩа.
Иеиҿшәырԥш:
дахьынтәааз дахьынӡанеиз
дахьынӡаҩеиз
дахьынӡалеиз
иахьынтәааигаз иахьынӡанеигаз,
иахьынӡаҩеигаз
иахьынӡалеигаз
иахьынтәаалышьҭыз дахьынӡахала
дахьынӡахалаз
дахьынтәылбааз дахьынӡаҩеи
дахьынӡалеи
иахьынтәԥрыз иахьынӡаԥрыз
дахьынтәкаҳаз
Астатикатә ҟаҵарбақәа апрефикс -ахьынтә шьҭырхуам, ишьҭырхуеит апрефикс -ахьынӡа, аха усҟан еиҳарак иаадырԥшуеит
аамҭатә ҳәаа:
Дахьынӡашьҭаз, дахьынӡаҟаз, иахьынӡаимаз…
Абарҭ аформақәа раамҭатә парадигмақәа ҟалашьалеи хыԥхьаӡаралеи егьырҭ аҭагылазаашьатә ҟаҵарбақәа ирықәшәоит.
Адинамикатә ҟаҵарбақәа
уажәтәи аамҭа: дахьынтәаауа, дахьынӡанеиуа
ииасхьоу инагӡам: дахьынтәаауаз, дахьынӡанеиуаз
ииасхьоу инагӡоу: дахьынтәаа, дахьынӡаанеи
ииасхьоу иеилкаам: дахьынтәааз, дахьынӡанеиз
акрызхыҵуа: дахьынтәаахьоу, дахьынӡанеихьоу
акрызхыҵуа иаԥынгылоу: дахьынтәаахьаз, дахьынӡанеихьаз
иҟалаша I: дахьынтәаара, дахьынӡанеира
иҟалаша II: дахьынтәааша, дахьынӡанеиша
Астатикатә ҟаҵарбақәа
уажәтәи аамҭа: дахьынӡашьҭоу
ииасхьоу: дахьынӡашьҭаз
Азҵааратә форма
Дабантәааиз, дабантәылбааз, дабанӡацеи, дабанӡанеири
Аха … аус шьақәгылашьақәа зеиԥшраз иара ихшыҩ ахьынӡазцоз
аҟынӡа дрызхәыцуа дышнеиуаз алулашьцара дналанагалт (Ӡ. Д.);
Еибышәҳәоз дахьынӡаҟаз? (М. Лак.); Исыздырам, уа исыздырам
смыцхәны сахьынӡақәыз адунеи (Н. ).).
Асуффиксқәа -цыԥхьаӡа, -наҵы, -аанӡа, -ижьҭеи рыла
ишьақәгылоу аҭагылазаашьатә ҟаҵарбақәа
Аҭагылазаашьатә ҟаҵарбақәа ҟалар ауеит асуффиксқәа
-цыԥхьаӡа, -наҵы, -аанӡа, -ижьҭеи рыбзоурала. Абарҭ асуффиксқәа рыла ишьақәгылоу аҭагылазаашьатә ҟаҵарбақәа
иаадырԥшуеит рырҿиареи ихадоу арҿиареи ирыбжьоу аизыҟазаашьа. Урт рграмматикатә ҵакаҿы, арҿиара адагьы, иарбоуп
ихадоу арҿиара аамҭа ишазыҟоу: уи иацҟалар, ма иаԥынгылар,
мамзаргьы иашьҭанеир ауеит; насгьы аҵакаҿы иарбазар ҟалоит
арҿиарақәа рыбжьара иҟоу аамҭа амҽхак, арҿиара аҟазшьа
(зынҭрыстәи, инеиҵыху, акырынтә).
314 315
Асуффикс -цыԥхьаӡа ала ишьақәгылоу аҭагылазаашьатә
ҟаҵарбақәа
Асуффикс -цыԥхьаӡа ала ишьақәгылоу аҭагылазаашьатә ҟаҵарба иаанарԥшуеит ихадоу арҿиара аамҭак ала иацҟало, акырынтә имҩаԥысуа, инагӡоу арҿиара. Ихадоу арҿиара ҟазшьала
ихадам иақәшәароуп, убри аҟнытә уи аарԥшуп уажәтәи, ииасхьоу,
инагӡам,насгьы асуффикс -ла зцу иҟалаша аамҭатә формақәа рыла.
Асуффикс -цыԥхьаӡа адинамикатә ҟаҵарбақәа рышьаҭа ауп изцыло: сцацыԥхьаӡа, изгацыԥхьаӡа, иҟасҵацыԥхьаӡа, дызбацыԥхьаӡа.
Сгәы ҵәыуоит дысгәалашәацыԥхьаӡа (С. №.); Заҵа дааскьацыԥхьаӡа, аԥша дашьҭуамызт (А. Г.); Уара абжьыуаа рахь уцацыԥхьаӡа, мызкы-ҩымз уаауам (М. Лак.); Саб ачара иуыцыԥхьаӡа,
дуԥхьалон (М. Лак.); Абри ашьҭахь иааибабацыԥхьаӡа ус аԥсшәа
ааибыҳәаны инеиҩысуан (А. Г.).
Асуффикс -цыԥхьаӡа рыцлоит:
ахьыӡҟақәа: ҩныцыԥхьаӡа, шьапыцыԥхьаӡа
ахьыӡцынхәрақәа: ҳацԥхьаӡа, шәыцыԥхьаӡа
ахыԥхьаӡарахьыӡқәа: хҩыцыԥхьаӡа, жәаҩыцыԥхьаӡа
ацынгылақәа: шьыжьыцыԥхьаӡа, ҽынлацыԥхьаӡа
Асуффикс -цыԥхьаӡа иеилоу суффиксуп. Ахәҭа -ԥхьаӡа аауеит ажәа а-ԥхьаӡа-ра аҟнытә, ахәҭа ц-и аицҟаҵаратә рбага ц-и
(си-ц-цоит) шьҭрала акоуп ҳәа ирыԥхьаӡоит Қь. В. Ломҭаҭиӡеи
З. Ҳ. Аҩӡбеи. Ҳгәанала, ҳзыхцәажәо ц-и ажәақәа ацыра, ац рҿы
иаҳԥыло ц-и ретимологиа акоуп.
Асуффикс -наҵы ала ишьақәгылоу аҭагылазаашьатә ҟаҵарба
Асуффикс -наҵы ала ишьақәгылоу аҭагылазаашьатә ҟаҵарба
иаанарԥшуеит инеиҵыху арҿиара ма аҭагылазаашьа, залагамҭеи
залгамҭеи ирыбжьоу аамҭатә мҽхак иҭаӡо ихадоу арҿиара. Уи
хархәашьала асуффикс -цыԥхьаӡа ала ишьақәгылоу аформа
иазааигәоуп, еивгарас ирымоу – урҭ иаадырԥшуа арҿиара аҟазшьа
ауп: -цыԥхьаӡа ала ишьақәгылоу иаанарԥшуеит акырынтә еишьҭаргыланы имҩаԥысуа арҿиара, ари аҵакы ахьныҟәнаго аҟнытә, иара
астатикатә ҟаҵарбақәа рышьаҭа иацлаӡом, -наҵы ала ишьақәгыло
аформа иаанарԥшуеит инеиҵыху, иеизадоу арҿиара. Ас-татикатә
ҟаҵарбақәа рышьаҭеи адинамикатә ҟаҵарбақәа уажәтәи аамҭатә
шьаҭеи роуп изцыло ари асуффикс. Астатикатә ҟаҵарбақәа:
сыҟанаҵы, исыманаҵы, исышәнаҵы, сышьҭанаҵы. Адинамикатә ҟаҵарбақәа: дызбонаҵы, иҟасҵонаҵы, исҳәонаҵы, дыҩуанаҵы.
Нарҭаа ажәа ԥшӡала, ажәа хаала ран дырныҳәон, аиҳабацәа
тәанаҵы, аиҵбацәа гылазар акәын («Н. С.»); Дцәажәонаҵы дылзымӡырҩакәа ус длыхәаԥшуан Асҭамыр (А. Г.);
З. Ҳ. Аҩӡба игәаанагарала, асуффикс -наҵы-и ажәа анҵы-ра-и
еигәыцхәқәоу ажәақәоуп, ҩ-хәҭак рыла ишьақәгылоуп. Ахәҭа на–и
ахырхарҭатә преверб на-и, иара излаиҳәо ала, шьҭрала акакәзар
ҟалап. Насгьы шьҭрала еидикылоит ахәҭа ҵ-и ажәа а-ҵ-ра (иҵит)
ашьагәыҭ ҵ-и. Иҳадигало аетимологиа агәра угартә иҟоуп.
Асуффикс -аанӡа ала ишьақәгылоу аҭагылазаашьатә ҟаҵарба
Асуффикс -аанӡа ала ишьақәгылоу аҭагылазаашьатә ҟаҵарба
аҵакаҿы хықәкра азуп арҿиара ма аҭагылазаашьа алгамҭа. Уи
арҿиара ма аҭагылазаашьа алгамҭа:
а) ихадоу арҿиара алгамҭа иақәшәар ҟалоит. Усҟан раамҭатә
мҽхакқәеи рырҿиара аҟазшьеи еиқәшәоит:
Дыцәаанӡа уҟаз. Ишаанӡа удәылымҵын. Гагра инеиаанӡа Ҭемыр
дзымтәеит (И. П.); Уи гәаҟрас иҟалаз зегьы схызгаанӡа исыламкьысит
(Б. Шь.); …ахәыҷы дансзыншәыжь, сызхара дызбап, сҽыскәабаанӡа
(Аԥс. л.); Дад, адунеи зегьы гәыршәпа ҵәҩанс иакәыршаны гәырссала
ихсыркаанӡа, анцәа уимшьааит (Аԥс. л.).
Асуффиксқәа -аанӡа-и -наҵы-и рыла ишьақәгылоу ажәаформақәа семантикала еизааигәоуп. Иеиҿшәырԥш: дыцәаанӡа //
дыцәанаҵы уҟаз.
б) ихадоу арҿиара иашьҭанеир ҟалоит:
Агара дырхиоит ахәыҷы диаанӡа. Ҳнеиаанӡа аҩны блит. Ауаҩы
бзиа аизараҟны днеиаанӡа исыгузеишь ҳәа ичан длахәаԥшуеит.
(ажәаԥҟа). Амала, аҩынаҳа, анцәа узша, Аԥаҭхь урҭәаанӡа ӡыр316 317
ҟәандак ҭырша (Б. Шь.); Нарҭаа руаӡәк инапы неиргӡан, агара ааникыларц инақәикит. Инапы ахьысаанӡа, аҽы ҵыгьны исызшәа деизыхаа дылкаҳаит («Н. С.»); Сыдгьыл Каҷбеи иҽықәижьаанӡа сара
сықәгылап (С. №.).
в) ихадоу арҿиара иаԥынгылар ҟалоит:
Дҿыхаанӡа уца, урбаанӡа уҽыҵәахы. Аӡы уҭалаанӡа, ушьапы
ҵоумыркәакәан (ажәаԥҟа); Дыбмышьҭын, сара саанӡа (М. Лак.);
Ауаҩы дыԥсаанӡа иумҭа цәырҵуам (ажәаԥҟа).
Асуффикс -аанӡа иеилоу суффиксуп. Иҟоу агәаанагарала (Қь.В.
Ломҭатиӡе, З.Ҳ. Аҩӡба), уи хы-хәҭак рыла иеиҿартәуп-аа, -н(а), ӡа,
-аа ҵакыла аамҭоуп иаанаго. Уи ус шакәу агәра ҳдыргоит ажәақәа
з-аа, аа-н // р-аа-н, аа-мҭа; н(а) – хырхаҭатә ԥынгылоуп; -ӡа абаза
бызшәа тапанҭатәи адиалект аҿы ишьҭынгылоуп, хархәарала аԥсуа
бызшәаҿы ашьҭынгыла -нӡа (наӡа) иақәшәоит: аҟәанӡа, аҩнынӡа;
ҵаҟанӡа, хыхьынӡа; сҿынӡа – са сҿынӡа, уара уҿынӡа.
Асуффикс -аанӡа ҳԥылоит аамҭатә цынгылақәа рыҿгьы:
хәлаанӡа, шьыбжьонынӡа, шаанӡа.
Асуффикс -аанӡа ишьҭнахыр ҟалоит даҽа ҵакыкгьы, иаҳҳәап,
амапкратә-гәынамӡаратә: Аӡәи-аӡәи еибакны рылақәа ҭибахуа убааит, сара урҭ уажәшьҭа ирыцҳасшьаанӡа! (И.П.); Уажәшьҭа уахь
скылсаанӡа, сыԥсы анырцәызга! (Аԥс. л.).
Асуффикс -ижьҭеи ала ишьақәгылоу
аҭагылазаашьатә ҟаҵарба
Асуффикс -ижьҭеи ала ишьақәгылоу аҟаҵарба аҵакаҿы иарбоуп аҳәаақәа змоу аамҭатә мҽхак (аамҭа аура), иара иаанарԥшуа
арҿиареи (аҭагылазаашьеи) ихадоу арҿиареи рыбжьара иҟоу.
Ихадоу арҿиара аамҭатә мҽхак аҳәаақәа руакы ихадам арҿиара
алгамҭа ма алагамҭа иақәшәоит, егьи аҳәаа – ацәажәаратә момент ма ихадоу арҿиара алгамҭа амомент. Ирыҵаркуа аамҭатә
амҽхакқәа еиқәшәар ҟалоит, иҟалоит еиқәымшәаргьы. Ари зыбзоуроу – арҿиарақәеи аҭагылазаашьақәеи формас ирымоу ауп.
Асуффикс -ижьҭеи шьҭырхуеит адинамикатә ҟаҵарбақәеи
астатикатә ҟаҵарбақәеи.
Адинамикатә ҟаҵарбақәа раамҭатә шьаҭақәа рахьынтә асуффикс -ижьҭеи шьҭырхуеит:
аорист (ашьаҭа цқьа): иҟалеижьҭеи, дцеижьҭеи, дкәашеижьҭеи,
дкаҳаижьҭеи;
уажәтәи: иҟалоижьҭеи, дцоижьҭеи, дкәашоижьҭеи
акрызхыҵуа: иҟалахьеижьҭеи, дцахьеижьҭеи, дкәашеижьҭеи
Астатикатә парадигмақәа рахьынтә еиҳа аԥыжәара амоуп уажәтәи аамҭа шьаҭас изауыз аформақәа: дыҟоижьҭеи, илымоижьҭеи,
илыцуижьҭеи, дҭоижьҭеи.
Аҭагылазашьатә ҟаҵарбеи ихадоу арҿиара аазырԥшуа афиниттә
ҟаҵарбеи статикатә ҟаҵарбақәазар, урҭ раамҭатә мҽхакқәа еиқәшәоит: дышьҭоижьҭеи сидтәалоуп, ашоура лымоуижьҭеи дышьҭоуп.
Иара убас арҿиарақәа раамҭатә мҽхакқәа еиқәшәоит, рырҿиарақәа адинамикатә ҟаҵарбақәа уажәтәи аамҭа шьаҭас изауз аформақәа рыла иаарԥшызар.
Адинамикатә ҟаҵарба ииасхьоу аамҭатә шьаҭақәа рыҟнытә
ишьақәгылоу аҭагылазаашьатә ҟаҵарба аамҭатә мҽхакы амаӡам,
измоу ихадоу арҿиара ауп. Уи алагамҭатә ҳәаа ихадам арҿиара
иашьҭанеиуеит, алгамҭатә ҳәаа – ма ацәажәаратә момент иақәшәоит,
мамзаргьы – ииасхьоу, ииасхьоу аамҭатә формала иаарԥшызар.
Сан уӡбахә лаҳаижьҭеи, џьара дазкуам (А. Г.).
Абар хышықәса ҵуеит Наҳар Сарба иԥа Чамагәуа агроном ҵара ашкол дҭазижьҭеи (Қь. А.); Абар хымшуп Елҟан ииарҭа дамоуижьҭеи
(А. Г.); Жәаа шықәса уи дырҭысижьҭеи ԥыҭкгьы ҵуеит (А. Г.); Ҳаԥсадгьыл ҳахыҵижьҭеи, гәаҟра мацаралами сшааиуа сара (Б. Шь.); Иҭабуп, уххь згеит, ҳара агәаҟрақәа ҳхаагоижьҭеи ԥыҭрак ҵуеит (И. П.).
Асуффикс -ижьҭеи ацынгылақәагьы ирыцлоит: иацижьҭеи,
жәацижьҭеи, иахеижьҭеи. -Ижьҭеи иеилоу суффиксуп. Қь. В.
Ломҭаҭиӡе уи хы-хәҭакны илшоит – и-жьҭа-и, -жьҭа хыҵхырҭас
иамоуп ажәа (а)шьҭа. Ари агәаанагара дадгылеит З. Ҳ. Аҩӡба.
Қәшаҳаҭгас иааигоит абаза бызшәа ашьхаруатәи адиалект аҟны
ахархәара змоу асуффикс изшьҭара // изышьҭара (ирҳәозышьҭара
– ирҳәоижьҭеи): иҵару -з абзоурала шь ииасит жь ахь, нас -з
быжьшәеит: изшьҭара изжьҭараижьҭара, аԥсуа вариант
-ижьҭа. И-қәа ретимологиа макьана иеилкаам.
318 319
Алахәыра
Алахәыра аҟаҵарбатә ҷыдарақәеи ахьыӡтә ҷыдарақәеи еидызкыло ҟаҵарбатә формоуп. Алахәыра грамматикатә ҵакыс иамоу –
иаанарԥшуа арҿиара (ма аҭагылазаашьа) ала уи арҿиара зуа, ма
арҿиара зыхҭысуа, иззынархоу аҳәаақәҵара ауп: ицәажәо ауаҩы,
ихәмаруа ахәыҷқәа, игылоу аҵла, сзыԥхьо ашәҟәы, илшәылҵаз аҵкы,
ашәҟәы зылҭаз аҵаҩы.
Аԥсуа бызшәаҿы иҟам азыҟашьатә хьыӡцынхәрақәа хазы ажәақәаны. Урҭ рфункциа нарыгӡоит аффиксқәа и -и з -и. Алахәыра
ҟалоит абарҭ аффиксқәа руакы аҟаҵарба ашьаҭа ацҵарала.
Алахәыратә форма шьҭырхуеит адинамикатә ҟаҵарбақәеи: ицо,
изҳәо, ирфо, ихәмаруа, иҟазҵо; астатикатә ҟаҵарбақәеи: исымоу,
иҟоу, измоу, ишьҭоу. Абарҭ аффиксқәа азыҟашьатә хьыӡцынхәрақәа
рфункциа ахьынарыгӡо аҟнытә урҭ ирыхьӡырҵеит азыҟашьатәхьыӡцынхәратә аффиксқәа ҳәа.
Азыҟашьатә-хьыӡцынхәратә аффиксқәа и, з рграмматикатә
ҵакаҿы иҟам ахаҿытә, ахыԥхьаӡаратә, акласстә еилкаарақәа (Қь.В.
Ломҭаҭиӡе). Иеиҿшәырԥш аҟаҵарба ахаҿытә парадигмақәеи
алахәыреи.
ахаҿытә формақәа алахәыра
с-цоит
у-цоит
б-цоит
д-цоит
и-цоит и – цо
ҳ-цоит
шә-цоит
и-цоит
ахаҿытә формақәа алахәыра
и-с-фоит
и-б-фоит
и-у-фоит
(и)-и-фоит и-з-фо
и-л-фоит
и-а-фоит
и-аҳ-фоит
и-шә-фоит
и-р-фоит
Алахәыра ахьыӡтә ҷыдарақәа
Аҟазшьарба еиԥш, алахәыра амаҭәар ҳәаақәнаҵоит, аха иҳәаақәнаҵоит арҿиара аганахь ала, иеиҿшәырԥш:
Аҵәа ҟаԥшь (ҟаԥшь ҟазшьарбоуп) – иҟаԥшьхаз аҵәа (иҟаԥшьхаз
– лахәыроуп).
Аҟазшьарба еиԥш, алахәыра иҳәаақәнаҵо ажәеи иареи ишьақәдыргылоит ахьыӡтә жәеидҳәала. Ажәеидҳәалаҿы алахәыра еиҳарак иҳәаақәнаҵо ажәа иаԥынгылоит, аха ианашьҭанеиуагьы ыҟоуп.
Аӡын иӷыҵсыз арахә ааԥынра иагеит. Ирӡаз акамбашь ԥшь-ныгак ахьон. Ала имтәаз бысҭа ԥхак ианиеит. Ашәақь иеиҵоу аӡә даршәоит,
иеиҵам – шәҩык. Ала ишәаз хышықәса аеҵәа еишуан. Дзықәгәыӷуаз
ацҳа иҵаԥҵәеит. Иццакыз ауаҩы хара дызцом (ажәаԥҟақәа).
Аҳәоу аҿы алахәыра иҳәаақәнаҵо ажәа бжьажьзар ҟалоит, усҟан алахәыра ишьҭнахуеит иҳәаақәнаҵо ажәа амаҭәартә ҵаки
асинтаксистә хархәареи. Алахәыра ҟалар ауеит:
а) зыхҳәааны:
Аиҳабы дызмам днасыԥдоуп; Акы згыз игыз идыруан, ҩба згыз
игыз издыруамызт; Арҳашьа здыруа аныхшьагьы идыруеит.
б) иԥиоу зырхатә харҭәааганы:
Ан дызмам ахчнызаҿы ддыртәеит; Аҵәыуашьа ззымдыруаз ихы
ԥиҽит.
в) иԥиам зырхатә харҭәааганы:
Зыԥсадгьыл зцәыӡыз ԥсҭазаарак имам; Иузыӡырҩуа урыԥшны
уажәа ахы кы (ажәаԥҟақәа).
г) харҭәааганы:
Иаауаз рзы астол фатәы заманала идырхиеит; Иеицлабқәоз
аҳамҭақәа рырҭеит.
320 321
Алахәыра иацлар ҟалоит амаҭәартә ҵакы змоу ахьыӡҟақәа
ирыцло арацәа рбага -қәа. -Қәа азыҟашьатә рбагала иарбоу асубиекти аобиекти рырацәара аанарԥшуеит, акласстә еилкаара
аламгалакәа. Асубиекти аобиекти рхыԥхьаӡара аҳәоу контекстла
иеилкаауп, убри аҟнытә алахәыра ажәаформаҿы -қәа иамам хымԥадатәи
аҟазшьа. Алахәыраҿы -қәа гылоит ашьаҭеи аамҭа рбагеи
рыбжьара: сзыдтәалақәаз агәылацәа, икаԥсақәаз абыӷьқәа, иеиҭазгақәаз
ажәеинраалақәа, иқәдыргылақәаз апиесақәа.
Адхаларатә ҵакы лахәырала аарԥшышьа. Ариад «Л» иаҵанакуа
ахаҿырбагақәа реиԥш, алахәыра адхаларатә ҵакы шьҭнахуеит
азыҟашьатә рбага з ала. Аха уи адхаларатә-азыҟашьатә рбага ишиашоу алахәыра иацлаӡом, изцыло алахәыра иацааиуа ахьыӡҟа ауп.
Алахәыреи ахьыӡҟеи еицны ишьакәдыргылоит аҳәаақәҵатә хархәара змоу ахьыӡтә жәеидҳәала. Ахьыӡтә жәеидҳәалеи иҳәаақәнаҵо ажәеи ирыбжьоуп адхаларатә еизыҟазаашьа.
Зан иацымныҟәаз аҽҵыс ақәыџьмақәа ирфеит: аицааира –
Зан иацымныҟәаз – иҳәаақәнаҵоит ажәа аҽҵыс; Зтәыҩа хжәоу
акамбашь – камбашь бжоуп; Зыкәты рӡаз аԥҳәыс лсыӡбалгьы
ашьҭалҟьон; Заџьал ааигәахаз ауаҩы иуаҩышьа иԥсахуеит; Зыбӷа
цәҟьоу аҽы харантә амҵ иабоит; Зцәа зтәым аԥҳәыс аӡы дашьуам
(ажәаԥҟақәа).
Иҳәаақәнаҵо ажәа бжьажьзар ҟалоит, аха -забзоурала иеилкаауп, уи аицааира аӡәы ма акы ишазку:
Зыбӷа ӷәӷәоу анцәа иашьапкра игәаԥхоит (// зыбӷа ӷәӷәоу ауаҩы,
аҵеи, арԥыс…анцәа иашьапкра игәаԥхоит); Зан дыԥсыз (лԥа)
дыржаанӡа лкасы ҵысуашәа ибоит; Зани заби ыҟоу (рҵеи) енагь дыҷкәыноуп; Зхы ззымдыруа хаҵагьы дызцом, ԥҳәысгьы дизаагом; Зыжәҩахыр ӷәӷәоу (ахаҵа) ҟанҭаруаз иҭахӡам; Зашҭа уҭоу
(аԥшәма) ихылԥа ухаҵа (ажәаԥҟақәа).
-З ала аҳәоу алагозар ҟалоит аҳәаақәҵатә еицааира. Усҟан -з
инанагӡоит адхаларатә ҵакы змоу аидҳәалага ахархәара:
Ӡбахәла еиҩныҩхьан, длымбацызт лала; Абаҭаа Беслан, зыхьӡ
неҩхьаз хара (И.К.); Ауаса тәыҩа хахақәа 500 рыԥшааит, ацәқәа,
зтәыҩа хжәазгьы 500 рыԥшааит, егьырҭ зларыԥшаахуаз, адунеи
аҿы урҭ реиԥш иҟаӡам (Аԥс.л.).
Иазгәаҭатәуп ҷыдарқәак. Алахәыраҿы зыдҳәалоу азыҟашьатә
рбага -и-, ахаҿырбагатә -иеиԥш, иҟалаӡом, уи иашьашәалоу -з
зцу ахьыӡҟа амаҭәар класс аанарԥшуазар, асубиект ма иԥиоу аобиект апозициаҿы игылазар.
Зхаԥыц каԥсаз араса изааргеит; Зымч маҷу ибз аууп; Заџьал
ааигәахаз ауаҩы иуаҩышьа иԥсахуеит; Зани заби ыҟоу (рҵеи) енагь
дыҷкәыноуп; Зыжәла намӡо ихҭырԥа ҟаитанла иҩычоит; Игәаауа
зымч кәадоу иоуп; Зыцәгьа уҳәо ушә дылагылоуп; Зҿара (и)узымдыруа иажәра уахымыччан (ажәаԥҟақәа).
Ахьыӡҟа ауаҩытәыҩсатә класс иазкызар, алахәыраҿы азыҟашьатә рбага -и ахаҭыԥан ицәырҵыр ҟалоит ахаҿырбага -д.
Заҳ дыӷәӷәоу илагьы ӷәӷәоуп; Заб даӷьыҩхо иԥа дыҵҟьаҩхоит; Зԥа
дымԥсыц уԥа диумырҵәыуан; Зымаҳә дбеиоу иҽхәарагьы уахәом. Зан
дыԥсыз дыржаанӡа лкасы ҵысуашәа ибеит (ажәаԥҟақәа).
Аицааираҿы еицызар ҟалоит адхаларатә-зыҟашьатә рбага з-и
азыҟашьатә рбага з-и:
З-ыԥсадгьыл зы-ԥсахыз ажәлар дырцәымӷуп, аҩсҭаа бзиа дибоит;
З-ыԥсадгьыл з-цәыӡыз ԥсҭазаара имам; З-гәыла изы ажра з-жыз иԥа
дҭаҳаит; З-ҭыԥ з-зымдыруа, ҭыԥда даанхоит (ажәаԥҟақәа).
Алахәыраҿы -з ԥсахзар ҟалоит хаҿырбагала, -з зцу ахьыӡҟа
иԥиам ахарҭәаага апозициаҿы игылазар: Зашхәа уҭоу иашәа ҳәа.
Аицааира иалоу ахьыӡҟа адхаларатә форма змоу лахәыраны
иҟалоит, уи аицааира азҵааратә хархәара шьҭнахуазар. Усҟан
ахьыӡҟа иацлоит азҵааратә рбага:
Дабатәида? Уи з-напы-да уҩызцәа урылганы узгаз? (Б.Шь.); Зыҩны-да-з ирблыз?
Иеиҿшәырԥш: Аԥсуа шәҟәыҩҩцәа рахьынтә еиҳа збызшәа бгәаԥхода? (Ш.№.) – Аԥсуа шәҟәыҩҩцәа рахьынтә еиҳа збызшәада ибгәаԥхо?
Аналитикатә ҟаҵарба иахылҿиаау алахәыраҿы арбага -з ахәҭа –
ахьыӡҟа иацлоит:
З-гәы еибафо лассы дажәуеит; Зцәа зтәым аԥҳәыс аӡы дашьуам;
Зхы бзиа избо аԥҳәыс хьчара лҭахым.
Аицааираҿы алахәыра иаԥынгылоу ажәа ԥсахзар ҟалоит
адхаларатә-зыҟашьатә рбаза -з зцу ашьҭынгыла ала. Урҭ еицны
322 323
ишьҭырхуеит амаҭәартә ҵакы (еиҳарак ауаҩытәыҩсатә класс иазку): зыҟны, зыҟнытә, зышҟа, зеиԥш, зыда, зла:
Иҳәа ҳахьцо, зыҟны ҳнеиуа (Аԥс.л.); Аиҳабы иԥшааит зеиԥш адунеи
иқәымыз (Аԥс.л.); Шәаҟәымҵкәа санеимашәк, шәца ԥшаара, адунеи
зеиԥш // зеиуа ыҟам сзаазгаз сиццоит (Аԥс.л.); Зыда дҳамам ҳаԥҳа
диҭ (Аԥс.л.); Ратмир аҳ имал абжаҟа наиҭаны, зда ҟамлац ачара
ду изиуит (Аԥс.л.); Сара исыԥшааит зда адунеи иқәымлац ауарҳал
(Аԥс.л.); Абраҟа гьангьашрак шыҟалаз идырит, аха зла иҟалаз,
ишыҟалаз, иззыҟалаз ихшыҩ азцомызт (Аԥс. жә. р.).
Амыругатә ҵакы лахәырала аарԥшышьа. Алахәыра ахьыӡқәа
реиԥш, амыругатә ҵакы шьҭнахуеит ашьҭынгыла -ла абзоурала:
исаҳаз ала, иааиз ила, иқәгылахьаз рыла. Аҟаҵарабатә ҟалара еиԥш –
амыругатә ҵакы аарԥшызар ҟалоит апрефикс ла абзоуралагьы, аха
ла ашьаҭа иаланагало иԥиам аобиект рбага, хаҿырбагала акәымкәа,
иарбоуп азыҟашьатә рбага зала: ды-зла-цаз, и-зла-ҟалҵаз, ды-злабашьуаз, и-зла-ргоз.
Дҵәыуеит-дхьит, аха уи злалыхәарҭаз (Аԥс. жә.р-р); Мытат, аа,
аҵкы злаашәхәаша (Ш.№.).
Ахьыӡқәа реиԥш, алахәыра иацааиуеит:
а) ашьҭынгыла:
«Унапы ӡәӡәа» анырҳәа, «Нарҭоу сахьааруаз исыӡәӡәеит» зҳәаз
еиԥш (ажәаԥҟа); Асас дахь дызҭаз иаҵкыс, игәылацәа гәырӷьон
(ажәаԥҟа); Уажәы иааиз рыда, егьырҭ зегьы дыртәахьан.
б) аидҳәалага:
Алу иаҵазгьы дықьуан, алыхәҭа иаҵазгьы дықьуан; Амшә ашьҭа
збази ахаҭа збази еимаркуан (ажәаԥҟақәа).
Ахьыӡҟа иазҷыдоу азеиԥш, иеилкаам, иеилкаау, аиагаратә
формақәа алахәыра иацәтәымуп.
Алахәыра аҟаҵарбатә ҷыдарақәа
Аҟаҵарбатә категориақәа рахьынтә алахәыра иазҷыдаҟазшьоуп:
аиҭаҵра / аиҭамҵра, ахаҿы, ахыԥхьаӡара, акласс, аамҭа; амапкрадатә /амапкратә, азҵааратә формақәа.
Азыҟашьатә-хьыӡцынхәратә рбагақәа рфункциақәа
Азыҟашьатә-хьыӡцынхәратә рбага И инанагӡоит ариад «Д»
иаҵанакуа ахаҿытә ԥынгылақәа рсинтаксистә функциақәа: хаҿык
змоу алахәыраҿы и субиекттә рбагоуп – асубиекттә лахәыра, иеиҭаҵуа аҟаҵарбаҿы и иԥиоу аобиект рбагоуп – аобиекттә лахәыра.
Иеиҿшәырԥш:
Асубиект иеиҭамҵуа аҟаҵарбаҿы
И – «Л»
Иԥиоу аобиект иеиҭаҵуа аҟаҵарбаҿы.
Иеиҭамҵуа аҟаҵарба асубиекттә лахәыра
Ахаҿытә парадигмақәа Алахәыра
Аҟаҵарба азаҵә хыԥхьаӡара
с-цоит с-лы-ццоит
у-цоит у-лы-ццоит
б-цоит б-лы-ццоит и-цо, и-лы-ццо
д-цоит д-лы-ццоит
и-цоит и-лы-ццоит
арацәа хыԥхьаӡара
ҳ-цоит ҳ-лы-ццоит
шә-цоит шә-лы-ццоит
и-цоит и-лы-ццоит
Сасра и-мцац сас дизныҟәгом; И-узыҳалалу ула еишуам; И-гәаауа
зымч кәадоу иоуп; И-ццакыз ауаҩы хара дызцом; И-хаау амц аҵкыс
иашоу аҵабырг; Аҽы и-ақәымтәац аҽы дканамыжьыцт; Аҵла
и-алыҩрыз ҳаилаххаа ҳцеит иҳәеит.
324 325
Иеиҭаҵуа аҟаҵарба иԥиоу аобиекттә лахәыра
Аҟаҵарба ахаҿытә парадигмақәа Алахәыра
азаҵә хыԥхьаӡара
сы-л-боит
у-л-боит
бы-л-боит
ды-л-боит
и-л-боит и-л-бо
арацәа хыԥхьаӡара
ҳа-л-боит
шәы-л-боит
и-л-боит
Асас и-иуа и-иҳәо дақәиҭуп; Асас и-цәуҵәахыз аҩсҭаа итәуп;
Шәҩык и-дырҽхәаз шәҩык дрыԥсоуп; Ауаҩы дзызку аҭыӡшәоуп
и-иҳәо; Ууа и-уиҭо аҽы аҿыҵа уҵамԥшын; Аламыс мыжда и-хнамҽуа
иҟоузеи (ажәаԥҟақәа).
Азыҟашьатә-хьыӡцынхәратә рбага -з инанагӡоит ариад «Л» иатәу
ахаҿытә ԥынгылақәа рсинтаксистә функциақәа. Ахаҿырбагақәа
реиԥш, ҩ-хаҿык змоу иеиҭаҵуа аҟаҵарбаҿы -з ишьҭнахуеит асубиект ахархәара, иеиҭамҵуа аҟаҵарбаҿы – иԥиам аобиект ахархәара,
егьгылоит аҩбатәи аҭыԥ аҿы. Х-хаҿык змоу иеиҭаҵуа аҟаҵарбаҿы
азыҟашьатә-хьыӡцынхәратә рбага -з инанагӡоит асубиект ахархәара, усҟан уи гылоит ахԥатәи аҭыԥ аҿы, ма иԥиам аобиект
ахархәара, усҟан уи гылоит аҩбатәи аҭыԥ аҿы.
Асубиект иеиҭаҵуа аҟаҵарбаҿы
З–«Л»
Иԥиам аобиект иеиҭаҵуеи иеиҭамҵуеи аҟаҵарбақәа рҿы
Иеиҿшәырԥш:
Иеиҭаҵуа аҟаҵарба асубиекттә лахәыра
Аҟаҵарба ахаҿытә парадигмақәа Алахәыра
азаҵә хыԥхьаӡара
и-с-ҳәоит и-лы-с-ҭоит
и-у-ҳәоит и-лы-у-ҭоит
и-б-ҳәоит и-лы-б-ҭоит и-з-ҳәо, и-лы-з-ҭо,
и-л-ҳәоит и-л-и-ҭоит и-зы-л-ҭо
(и)-и-ҳәоит, и-лы-л-ҭоит
и-а-ҳәоит и-л-на-ҭоит
арацәа хыԥхьаӡара
иа-ҳ-ҳәоит ила-ҳ-ҭоит
и-шә-ҳәоит илы-шә-ҭоит
и-р-ҳәоит илы-р-ҭоит
Ацәгьа з-уз абжа изацуп; Цәгьа з-ымбац бзиа издыруам; Акыр
з-ычҳаз акыр ибеит; Аҽы з-ҭиуаз «чоу!» иҳәоит, иаа-з-хәоз –
«ҭәыхь»; Укалҭ з-куа иҿоумҟьан.
Аобиекттә лахәыра иԥиам обиектла аиҭакра
Иеиҭамҵуа аҟаҵарба Иеиҭаҵуа аҟаҵараба
азаҵә хыԥхьаӡара
д-сы-ццоит и-сы-л-ҭоит
д-у-ццоит и-у-л-ҭоит
д-бы-ццоит д-зы-ццо и-бы-л-ҭоит и-зы-л-ҭо
д-и-ццоит (и)и-л-ҭоит
д-л-ыццоит и-лы-л-ҭоит
д-а-ццоит и-а-л-ҭоит
326 327
арацәа хыԥхьаӡара
д-ҳа-ццоит и-ҳа-л-ҭоит
д-шәы-ццоит и-шәы-л-ҭоит
д-ры-ццоит и-ры-л-ҭоит
Ауаҩра з-цым ахаҵара патудоуп; Аҳәа зы-ҟәным уаҩы
дихаҵгылом; Ауаҩы д-зы-зку аҭыӡшәоуп ииҳәо; Аҵыбра з-цәымӷыз
иԥынҵа иҭиааит; Ажьа шкәакәа з-кыз диҩызоуп (ажәаԥҟақәа);
Аџьҵла аҵаҟа ашәшьыра дыҵатәаны ажәцәеимаақәа иӡахуан: иԥазаҵә
Ҭемыр иакәын и-з-зиӡахуазгьы. (М.Лак.).
Иеилоу ашьаҭа змоу иеиҭаҵуа алахәырақәа рҿы асубиект афункциа назыгӡо аффикс -з, ахаҿырбагақәа реиԥш, игылоит ашьаҭа
агәҭаны: иҟа-з-ҵо, ишьҭа-з-ҵо, илҿа-з-ҵо, идәылы-з-го, иҭа-з-ҵо,
д-ҭы-з-хуа.
Иеиҭаҵуа аҟаҵарбақәа рыҟнытә ишьақәгылоу алахәырақәа
еиҿагылар ҟалоит қәыӷәӷәарала. Убас, иԥиоу аобиект азыҟашьатә
рбага и ала иаарԥшызар, ақәыӷәӷәара аԥхьатәи ацыра иақәшәоит,
аха асубиект азыҟашьатә-хьыӡцынхәратә рбага з ала иаарԥшызар,
ақәыӷәӷәара аҵыхәтәантәи ацыра иақәшәоит. Иеиҿшәырԥш:
ú-сҳәо, аха и-з-ҳәо
ú-сфо, аха и-з-фо
ú-сыӡбо, аха и-зы-ӡбо
ú-ҟасҵо, аха иҟа-з-ҵо
Алахәыра ахаҿытә, акласстә, ахыԥхьаӡаратә категориақәа
Хыхь ишаҳҳәаз еиԥш, алахәыра злашьақәгыло азыҟашьатәхьыӡцынхәратә рбагақәа и-и, з-и ирныԥшуам ахаҿытә, акласстә,
ахыԥхьаӡаратә еилкаарақәа, убри аҟнытә хаҿык змоу алахәыра
аҽеиҭанакуам хаҿыла, хыԥхьаӡарала классла. Ус иҟам ҩ-хаҿыки
х-хаҿыки змоу алахәырақәа рзы. Афиниттә ҟаҵарбақәа реиԥш,
алахәырақәагьы ирымоуп асубиекттәи аобиекттәи еиҭакрақәа.
Уи ахаҿырацәа змоу алахәырақәа ирҷыдаҟазшьоуп: хаҿыла,
хыԥхьаӡарала, классла рҽеиҭаркуеит хаҿырбагала иаарԥшу асубиекти аобиекти.
Асубиекттә еиҭакра
Азаҵә хыԥхьаӡара Арацәа хыԥхьаӡара
 ах. ú-з(с)-го и-зы-с-ҭо иаа(ҳ)-го из-аҳ-ҭо
II ах. и-у-го из-у-ҭо и-жә(шә)-го изы-шә-ҭо
и-б-го изы-б-ҭо
III ах. (и)и-го из-и-ҭо и-р-го изы-р-ҭо
и-л-го изы-л-ҭо
и-а-го из-на-ҭо
Иԥиоу аобиекттә еиҭакра
Азаҵә хыԥхьаӡара Арацәа хыԥхьаӡара
 ах. сы-з-го ҳа-з-го
II ах. у-з-го шәы-з-го
бы-з-го
III ах. ды-з-го и-з-го
и-з-го
Иԥиам аобиекттә еиҭакра
Азаҵә хыԥхьаӡара Арацәа хыԥхьаӡара
 ах. и-сы-з-ҭо и-ҳа-з-ҭо
II ах. и-у-з-ҭо и-шәы-з-ҭо
и-бы-з-ҭо
III ах. (и)-и-з-ҭо и-ры-з-ҭо
и-лы-з-ҭо,
и-а-з-ҭо
Иԥиам ахарҭәаага арбага зцымло алокальтә ԥынгылақәа
алахәыраҿы ицәырҵыр ҟалоит -зала иаарԥшу иԥиам аобиект рбага ацны (Қь.В.Ломҭаҭиӡе):
д-ы-ҩноуп, и-ҩноу  д-зы-ҩноу, д-зы-ҩналаз
и-ҭоуп, и-ҭоу  и-з-ҭоу, и-з-ҭалоз
д-ҽыжәуп, и-ҽыжәу  ды-з-ҽыжәу, ды-з-ҽыжәлоз
и-ӡаауп, и-ӡаау  и-з-ӡаау, ды-з-ӡаалоз
328 329
Алахәыра аамҭатә категориа
Алахәыра аамҭатә системеи аҭагылазаашьатә ҟаҵарбақәа
раамҭатә системеи еиԥшуп. Абарҭ аҩ-системак еиҿызкаауа аамҭатә
формақәа еиқәшәоит: хыԥхьаӡарала, ҟалашьатә, грамматикатә
ҵакыла, амапкратә формақәа рышьақәгылашьала. Аиҭаҳәара
ҟамларц азы, иааркьаҿӡаны, џьара-џьара асхемақәа рыла, ҳрыхцәажәоит.
Алахәыра аамҭатә формақәа
Астатикатә ҟаҵарбақәа
Уажәтәи: ú-ҟо-у, и-сымо-у, и-з-мо-у, ú-сҭах-у, и-з-ҭах-у.
Ииасхьоу: и-ҟа-з, и-сыма-з, д-зы-ҩназ, и-сҭахы-з, и-з-ма-з, и-зҭахы-з, и-ҟа-ц, и-сыма-ц, и-с-ҭахы-ц, и-з-ҭахы-ц.
Адинамикатә ҟаҵарбақәа
Уажәтәи: и-ц-о, и-з-ҳә-о
Ииасхьоу инагӡам: иц-оз, изҳә-оз
Ииасхьоу инагӡоу: ица, изҳәа
Ииасхьоу иеилкаам: ица-з, изҳәа-з
Ииасхьоу акрызхыҵуа: ицахьоу, ицац, изҳәахьоу, изҳәац
Иасхьоу акрызхыҵуа иаԥынгылоу: ицахьаз, изҳәахьаз
Иҟалаша (хымԥадатәи): ица-ра, изҳәа-ра
Иҟалаша II: ица-ша, изҳәа-ша
Алахәыра амапкратә форма ҟалоит амапкратә рбага -мала:
астатикатә ҟаҵарбаҿы уи ашьаҭа иашьҭанеиуеит: иҟам, иҟамыз;
адинамикатә ҟаҵарбаҿы ашьаҭа иаԥынгылоит ма иагәылалоит: им-цо, изым-газ, и-зымгац, и-зымгахьоу, д-зымбахьоу.
Алахәыра аамҭатә формақәа рхархәашьа
Амапкрадатәи амапкратәи аамҭатә формақәа хархәашьала
еиқәшәоит.
Астатикатә лахәырақәа
Уажәтәи аамҭатә форма. Астатикатә лахәыра уажәтәи аамҭатә
формаҿы иаанарԥшуеит амаҭәар (ма ауаҩытәыҩса) уажәтәи аамҭа
иамоу аҭагылазаашьа. Уи аамҭа амҽхак ҭбаауп, иаҵанакуеит иҟази
иҟалараны иҟоу аҭагылазаашьеи.
Уи иуапа шьҭоуп ирҽны, уарҳалшәа. Уахынла иҵоу, шар ишәу
(И. К.); Сара исыуоу – ҩынтәгьы сиуоуп (И.).); Анапсыргәыҵа еиԥш
иҟьаҟьоуп уи аҩны зықәгылоу адәҳәыԥш (А.Г.); Ҵа змам аԥҳал ӡыла
иузырҭәуам (ажәаԥҟа); Аҩыза дызмам агәылагьы димам (ажәаԥҟа);
Ачеиџьыка змоу исасгәашә ҟьаҟьаӡа иаартуп (ажәаԥҟа).
Ииасхьоу аамҭатә форма.Алахәыра ииасхьоу аамҭатә формаҿы
иаанарԥшуеит амаҭәар иамаз ииасхьоу аҭагылазаашьа:
Асас ду дызҭаз Аман дгәамҵуан. (Б.Шь.); Кадыр ихы наиқәкны
дҵааит иааины итәаз руаӡәк (И.П.); Шәыԥшла иҩычаз сбаҳча ҿыхеит.
(Б.Шь); Миха итәаз ауаа илаԥш иныҵиган, аусҳәарҭа дынхалт.
Уаҟа ииҭахыз уаҩ данимба, деиҭанылбааны, арамҵа итәаз рахь
иҿааихеит (И.П.); Ашьха иааӡаз аԥҳәызба, дәы иашарак дықәызшәа
акәын дласӡа дышцоз (А. Џь.); Аҽы зтәыз иҭиуан, аҽыхьча иуамызт
(ажәаԥҟа).
Адинамикатә лахәырақәа
Уажәтәи аамҭатә форма. Адинамикатә лахәыра уажәтәи
аамҭатә форма иаанарԥшуеит:
а) уажәтәи аамҭеи даҽа рҿиарак иацҟало арҿиареи:
Са сыздыруа сҩызцәа сымоуп, сгәы аздырхаҵоит цәгьа дара (И.К.);
Убысҟан иблақәа ҵаруп еиҳагьы, илымҳа иаҩшәо ҟалом акгьы (Б.Шь.);
Иузымдыруа урыԥшны уажәа ахы кы (ажәаԥҟа); Изоуҳәо змаҳауа,
изҭоуҭәо зкылсуа (ажәаԥҟа); Зхы ззымдыруа хаҵагьы дызцом,
ԥҳәысгьы дизаагом (ажәаԥҟа); Арҳашьа здыруа аныхшьагьы идыруе330 331
ит (ажәаԥҟа); Ажәа амалқәа зегьы ирмалуп (ажәаԥҟа); Зегьы еизызго
уи саркьалуп (Б. Шь.).
б) иҟалаша аамҭеи даҽа рҿиарак иашьҭанеиуеи ма иацҟалои
арҿиара:
Аҩныҟа сызлацо макьана избаӡом; Ных, сзықәшәо збап, аҩныҟа
сцагәышьап (Аԥс.л.); Отелогьы дабаҟоу?! Ромео зынӡагьы! Иҟам, иҟам
зҽызшьуагьы – узшьуагьы? (Н.).); Ашәҭқәа ракәым амахә зырхәо,
Шәыруп иҟало уашьҭан (Б. Шь.); Изҭахыда абна ахала, адгьыл
зырԥшӡо даҭахуп.
Ииасхьоу инагӡам аамҭатә форма. Алахәыра ииасхьоу
инагӡам аамҭатә форма иаанарԥшуеит:
а) ииасхьоу, иаԥынгылоу, еихмырсыӷьӡакәа, инеиҵыху ма акырынтә имҩаԥысуа арҿиара:
Ари заа иӡбахьан, ҭынхеи-дыри ираҳахьан, ицныҟәозгьы рацәаӡан.
(И.К.); Ҳаиԥш игәырӷьоз, ҳаиԥш игәдууз дҟалахьазма дықәны адәы?
(Н.).); Абас шаанӡа аб игәаҟәаз иҿырпын ӷызуан. Агәаҟ ашәа наҟ
изҿаҩуаз абахәқәа гәынқьуан (Б. Шь.).
б) инагӡаны, зынҭрысла имҩаԥысраны иҟаз, азҵаареи амчымхареи зныԥшуа арҿиара; ажәаформа шьҭнахуеит аирриалтә хархәара,
аамҭа рбага -уаз//-оз лассы-лассла иаԥынгылоит асубиективтә
модалтә аҵак ҷыда аазырԥшуа ахәҭаҷ -х:
Уара уҵәа деиқәнархазар, иалудыраауаз дшымԥсуаз, иудырзаргьы, узлаауаз (Аԥс.л.); Сара ссаркьала дҳамбар, дшычмазаҩыз
иалаҳдыраауаз, ҳаанӡа, дыԥсуан (Аԥс.л.); Нас уаҳа иҟарҵахуаз, усла,
судла еиқәшаҳаҭны аӡӷаб аиҵбы дирҭеит (Аԥс.л.); Ауаса тәыҩа
хәахәақәа хәышә рыԥшааит, ацәқәа зтәыҩа хәахәазгьы хәышә
рыԥшааит, егьырҭ зларыԥшаахуаз, адунеи урҭ реиԥш иқәӡамызт
(Аԥс.л.).
Ииасхьоу инагӡоу, ииасхьоу иеилкаам аамҭатә формақәа.
Ииасхьоу инагӡоуи ииасхьоу иеилкаами афиниттә ҟаларақәа
рграмматикатә ҵакы иаҵанакуа аҵакытә ҷыдарақәа реиҳарак
еиқәшәоит, иеиҿазыргыло ҷыдарак ауп – ииасхьоу инагӡоу
абсолиуттә аамҭа аазырԥшуа формоуп, ииасхьоу иеилкаам – азыҟашьатә аамҭа. Ииасхьоу инагӡоу аинфиниттә ҟалараҿы абсолиуттә
аамҭа ԥсаххоит азыҟашьатә ала, убриалагьы рыбжьара аиҿагылара
ыӡуеит. Рграмматикатә ҵакы ахьеиқәшәо аҟнытә, урҭ еибаԥсахуа
формақәаны иҟалеит, аха ахархәараҿы иаҳа аԥыжәара шьҭнахуа
иалагеит ииасхьоу иеилкаам аформа:
Ииасхьоу инагӡоу:
Абри сара ахьымӡӷ изгаз сзырга (// сзыргаз) шәара шәоуп (Аԥс.
жә.р-р); Сара сакәым, аха уара уоуп ҳазшьы (// ҳазшьыз) (Аԥс.жә.р-р);
Абри аиҵбы, еимгәашла ишлахьоу, иԥҳәыс лоуп дзыршла (Аԥс.жә.р-р).
Ииасхьоу иеилкаам:
Уи ахәыҷбаҳча цәҟьарас иҟазҵаз(//иҟазҵа) Уаҵәтәи амш ауп
иишьуаз.(Б.Шь.); Ахәыҷы дзыҩнам аҩнаҭа абла зыччом – ажәлар
иаԥырҵаз иашоуп аҳәахьа. (И.).); Са сызхылҵыз рыбаҩ сылоуп. (И.).);
Дыргәыбзыӷны диазҵааит,дзырччаз лмаҳар лымуӡеит (И.К.); Асас
ицәыуҵәахыз аҩсҭаа итәуп (ажәаԥҟа); Ибыӡбаз бзианы ибыӡбеит,
Душьа (Ш.№.); Ахьшь иакыз ауарбажә иацәнагеит (ажәаԥҟа); Аӡы иаанагаз, аԥша иагеит (ажәаԥҟа); Зхы зымшаҭаз аиааира игоит.
Акрызхыҵуа аамҭатә формақәа.Традициала аморфема -хьазлоу аҟаҵарбатә ажәаформақәа акрызхыҵуа арҿиара аазырԥшуа
формақәаны иԥхьаӡоуп. Атерминқәа – «давнопрошедшее», «давнопрошедшее упреждающее» (акрызхыҵуа, акрызхыҵуа иаԥынгылоу)
– П.К.. Услар иаԥиҵақәаз терминқәоуп.
Аформант -хьаала ишьақәгылоу алахәырақәа иаадырԥшуеит
даҽа рҿиарак иаԥынгылоу арҿиара, рыбжьара иҟоу аамҭа амҽхак
азгәаҭаны. Амапкрадатә формақәа рграмматикатә ҵакаҿы ихаданы иҟоуп – иҟаз арҿиара егьи арҿиара амомент иақәыршәаны
инагӡаны ишымҩаԥысуаз аарԥшра, амапкратә формақәа
рграмматикатә ҵакаҿы – даҽа рҿиарак амомент иақәыршәаны
анагӡара змамыз, мамзаргьы зынӡагьы иҟамлаз (макьана)
арҿиара (реиҿагылара иеиԥшуп аурыс ажәақәа уже, пока ирыбжьоу
аҵакытә еиҿагылара).
Акрызхыҵуа, акрызхыҵуа иаԥынгылоу иазгәаҳҭаз аҵакы
рзеиԥшзаргьы, урҭ еивгоуп иаадырԥшуа аамҭа амҽхак ала: асуффикс -хьаз ала ишьақәгылоу апарадигма иаанарԥшуа арҿиара,
-хьоу ала ишьақәгылоу аасҭа, амҽхак иаҳа иаууп, аха ари аҵакы
332 333
иԥсыҽны ирныԥшуеит аҟнытә аҳәоуқәа рҿы урҭ еибаԥсахыр
ҟалоит. Ҟазшьала – уи еиҳарак акырынтә ма инеиҵыху рҿиароуп,
аха иҟалоит зынҭрысны имҩаԥысуа арҿиара аҟазшьа аманы.
-Хьоу ала ишьақәгылоу алахәыра:
Избахьоу аӡәы шуакәыз здырит, аха усыцәҩашьеит. (Қь.А.);
Иеиҭацәырҵып исаҩсхьоу асахьақәа жәпакы Ахәыцрақәа сзышьцылахьоу срылаз ҳамҭакы (М.Л.); Са сгәы збылхьоу алаӷырӡ сӡамҩақәа
ирыхьшхьеит (Р. Л.); Уандухалак, амшын еиқәа ур, уҩныжәқәа
имыӡӡахьоу
аҟарма рыҟәных архышьнақәа,амца еиқәуҵап ицәахьоу
(Б.Ш.);Аначалникгьы уаргьы ҳжьаны (аԥара) иаҳцәышәфахьоу
шәызхоит (И.П.).
-Хьаз ала ишьақәгылоу алахәыра:
Ишызымуаз, мчыла дҩагылан, аҽеилаҳәара далагеит Заурҟан,
ишәиҵеит акырӡа иҩазахахьаз акәымжәи-акабеи (Б. Шь.); Ӡбахәыла
еиныҩхьан, длымбацызт лала Абаҭаа Беслан, зыхьӡ наҩхьаз
хара. (И.К.); Саида заманала илгәалашәоит, Мез бзиа бызбоит ҳәа
илеиҳәахьаз. (И.П.); Заур ԥшьаала дҩагылан, аҭаҭын еиҭаҳара иалагахьаз иҩызцәа рахь иҿынеихеит (И.П.); Бызлаиаз аиарҭа еиԥш
бҟәашӡа быҟан. Иҩахьаз бнапқәа са сахь ибырххан (И.Ҭ); Лаҵкыс
еиӷьыз уаҩы ицәа иалҵхьаз дыҟамызт, дынцәахшоуп уҳәарын («Н.С.»);
Ҳаи, сҩыза арахь дмааӡеи, ҳаицәҟьалан, арахь даахьаз џьысшьоит!
(Аԥс.жә.р-р); Ажәлар зегьы, згәы ԥҵәахьаз – ҳаи, дад, изакәызеи
иҳабҳәо! – рҳәан иӡырҩа иаангылт (Аԥс.л.).
Асуффикс -ц ала иарбахоит ацәажәаратә момент, ма даҽа
рҿиарак амомент аҟнынӡа имҩаԥысуаз еиԥшу арҿиарақәа еизакны. Урҭ арҿиарақәа еиҳараӡак ихыркәшахоит еиԥшу арҿиара
ала. Аффикс -ц ажәаформа акрызхыҵуа аамҭатә ҵакы аланагалом, иҟасҵац, изгац, ицац еиԥш иҟоу ажәаформа крызхыҵуаны
ашьара иашаӡам. Уи аперфект иаанарԥшуа ахархәара иақәшәоит
(И. Ш.):
Уи дааҟәымҵӡакәа ииҳәац иҳәоит, иҟаиҵац ҟаиҵалон, изиҭац
ириҭон.
Амапкратә форма иаанарԥшуеит ацәажәаратә момент, ма даҽа
рҿиарак амомент иақәыршәаны макьана иҟамлац арҿиара:
Исымҳәац сҳәом; ирымгац амаҭәахәқәа рацәоуп.
Иҟалаша аамҭатә формақәа. Иҟалаша I, иҟалаша II алахәыратә
аамҭатә формақәа рграмматикатә ҵакқәа еизааигәоуп. Урҭ
иаадырԥшуеит зынҭрысны имҩаԥысуа, аҳәаа змоу, рҿиарак
иашьҭанеиуа арҿиара. Арҭ аформақәа еиҳа иҟалараны иҟоу ахҭыс
иадҳәалоуп, убри аҟнытә ирыхьӡырҵеит «иҟалаша», аха ииасхьоу
ахҭыс аарԥшра иазку аҳәоу аҿгьы ахархәара рымоуп. Урҭ рҵакқәа
еивгоуп асубиективтә модалтә ҵакыла.
Иҟалаша  иацуп хымԥадатәи аҵак ҷыда, иҟалаша II – агәыҩбаратә. Ажәаҳәаҿы хархәарала аԥыжәара змоу асуффикс -ша ала
ишьақәгылоу ажәаформа ауп.
-Ра ала ишьақәгылоу:
Иахиҳәаара изымдыруа дааҟалеит Чыхьа (И.П.); Абра амҩаныфа ҭоуп, …уҩны унеиаанӡа иузхара (М.Лак.); Макьана узласыргәырӷьара егьыҟам. ма сзеигәырӷьара еиԥш акы сабымҳәеит
(Д.Гә); Уажәы сгәы азцеит, аха исҳәар бгәы иалсыр,иарбан ӡу схы
зысҭара (А.Г.); Ииҳәара иҿамшәо, дшанханы даанхеит Аԥсны
Ҳасангьы (Аԥс. л.).
-Ша ала ишьақәгылоу:
Аха ишԥааури, иҟалаша ҟалеит (И.П.); Ҳара ҳакәым уара уусқәа
еилзыргаша! (Д.Гә.); Узыршанхаша хәы ԥшӡак аҿы дықәгылоуп Лара
лхаҭа. (С.№.); Мап ҳгәы зырҿыӷьуазеи, ҳара иҟаҳҵаша рацәоуп. (И.П.);
Амацәыс еиԥшҵәҟьа ари аҵла ду иахылҵуан уцәа уҭзырӡыӡааша
амцабзқәа, меигӡарахда аӷацәа еилабылуа. (С.Ҷ); Уаргьы хаҵа бзиас ухы ушьоит, аха сара иҟасҵаша уара исумырҵалан. (А.Гә.);
Сахьуҭаххаша ҟалап, џьушьт, џьара (Б.Шь.); Ауха ирбаша зегь
рбеит («Н.С.»); Дасу идыруеит дызлагаша, дасу идыруеит имч
зықәхаша (Б.Шь.); Угәы ишабара сыздыруам акәымзар, убри аус аҟны
сызлауцхраақәаша ԥыҭ-чыҭқәак ыҟоуп. (И.П.); Узааӡаша ҳаҟоуп
ҩыџьа, иарбан аҽакы? (Б.Шь.); Ашьа ицаша, ада иалагылом (ажәаԥҟа).
Иҟалаша аамҭатә формақәа, еиҳарак -ша ала ишьақәгылоу, ҳхы
иаҳархәоит ақәра, ашәира, адныҳәалара, азеиӷьшьара аан:
Унан, хаир зқәымлаша, избозеи! (И.П.); Анцәа баҳцәимшьааит,
Мсыгәда, ажәра шкәакәа згымхаша. (И.П.); Аит, уара анцәа
ииныҳәаша, иҳәалеишь, абааԥсы, иҳәалеишь! (И.П.); Унан, дзаҟароузеи,
сызкәыхшаша! (С.№.); Уф гәышьа, зынӡа ҳаицәымыӷхаӡеит ҳәа
334 335
сыҟоуп, злыԥха ҳауша (М. Аҳ.); Абзиара ззыҟалаша, Ӡаӷьала! Аҩны
уҳақәымшәар ҳәа маҷкгьы ашәара сыман! (Ш.№.).
Асуффикс -лак (//-лакь, -лагь) ала ишьақәгыло алахәыра иаиур ҟалоит архьыԥшратә-арӷәӷәаратә(сослагательно-усилительное)
ҵакы, иагьаанарԥшуеит зныкымкәа иҟало арҿиара.
Аҟәыш ииҳәалак, иҿы иҭабзиахоит (ажәаԥҟа); Абри арыц ганы
илаҵа ашәҭ ҟәџьал аҟны, нас иҟалалакгьы ббап (Алакәқәа, Андерсен); Нарҭаа рзы ижәдыруазеи ҳәа узызҵаалак, ҭакс иуарҳәо уеизгьы
акы акәхап («Н.С.»).
Алахәыра аҩнуҵҟа иамоуп аркьынаатә еиҿагылара: ареалтә
рҿиара аазырԥшуа аформақәа ирҿагылоуп аирреалтә, агәызҩаратә
(предположительное) ҵакы ныҟәызго аформақәа.
Агәызҩаратә (предположительное) ҵакы змоу аформақәа, аҭагылазаашьатә ҟаҵарбақәа реиԥш, ишьақәгылоит асуффиксқәа
-рыз, -шаз рыбзоурала: изгарыз, изгашаз, исҳәарыз, исҳәашаз; избарыз, избашаз. Дара иаадырԥшуеит даҽа рҿиарак (ма ҭагылазаашьак)
иашьҭанеираны иҟоу ма иҟаз актк, имҩаԥысуа арҿиара. Ирыбжьоу
аҵакытә еивгара даара иԥсыҽуп.
Ари иҟалаз зегьы уамашәа ирбеит, аха иахырҳәаарыз рзымдрит
(«Н.С.»); Хьыӡрацара ирымгашаз иҩызцәа ианцоз аҽны иарҳәон
(ажәаԥҟа); Аха уи изиушазгьы ӡбаны иман (Аԥс.жә.р-р); Ҳаӡӷаб
илықәнагахашаз стәылаҿы дсымбеит (Аԥс.жә.р-р); Ихәра днахыԥсаа
дцон, иадигалашаз хәшәы издыруамызт азы (Аԥс.л.).
Алахәыра аформа шьҭнахуеит ахәҭаҷ -ау зцыло аҟаҵарбатә шьаҭа,
аха иаанарԥшуа аҵаки инанагӡо ахархәареи алахәыра иақәшәаӡом:
Дахьнаргазгьы, даҳуп ҳәа игәырҩагьы ауркыхуаз, днаганы аҳәақәа
ахьҭаркуаз абаа аҵаҟа дҿарҳәеит (Аԥс.л.); Аха аҩнгьы сгәы рҭынчны
саузтәахуаз (П.Б.); Џьаҭа сара сҟазшьақәа гәазымҭаз аулакәхоз
(П.Б.); Аҭаца лхәы агьама анылба, ланхәа лзы иҟалҵаз шакәыз аулымдырхуаз, аха иҟалҵозыз, илымфар амуит (Аԥс.л.); Салби анҭ ирҳәоз
змааназ ауидырхуаз (Аԥс.л.).
Иара убас алахәыра аформа шьҭнахуеит ажәа заҟа // шаҟа //
заҵа иацааиуа аҟаҵарбатә шьаҭа:
Заҟа иныҟәахьаз здырхуада? Даара акыр иныҟәеит («Н.С.»); Баргьы бзиа бызбоит! – неиҿыҵҟьеит Ҭемыр, заҟа илшоз гәыразыла
(И.П.); Мырзаҟан заҟа илшоз Мыкыҷ иахь ихы ааскьаганы хәыҭхәыҭрала ус иҳәеит (И.П.); Заҟа иҭахыз, Мырзаҟан уажәы
иҳәатәада егьыззымдыруаз амаҵуцәа абра ивагылазар (И.П.); Аха
заҟа қьаф иурызыз иара усҟан, рыхәҵәы ықәихрын иҽқәа имазкыз
ауаа (И.П.); Есма заҵа деиӷьымхарыз, есымшааира деицәахо далагеит (Д.Гә.); Аха ус заҵа аргама ирымҳәарыз. Ражәа дырхаауан,
ирҳәон – уара уныс (Б.Шь.).
Алахәыра азҵааратә форма
Азыҟашьатә-хьыӡцынхәратә рбага -ззлоу алахәырақәа рызҵааратә рбагақәа, и-и з-и реиԥш акәымкәа, еилырхуеит аклассқәа.
Убас азыҟашьатә рбага ҵакыла ауаҩытәыҩсатә класс иазкызар, ахархәара аиуеит асуффикс -да, амаҭәар класс иазкызар –
асуффикс -и //-за //-зеи. Асуффикс -и // -за // -зеи ажәаформа
аҵыхәтәаны игылоит: изгои? // изгари? // изгарызеи?, асуффикс
-да – аҵыхәтәаны: изгода?, аамҭа рбага иаԥынгыланы: изго-да-з?,
аамҭатә рбага ахәҭақәа ирыбжьагыланы: иҟаз-ҵа-хьа-да-з?
Иазгәаҭатәуп ҷыдарақәак – азыҟашьатә рбагақәа злоу аҟаларақәа азҵааратә формаҿы ҟазшьақәак рыла алахәырақәа ирҿагылоит. Убас: 1) азҵааратә формақәа ирҷыдаҟазшьоуп абсолиуттә
аамҭатә план, 2) аҳәоу аҿы урҭ зҳәоуп, даҽа синтаксистә позициак шьҭырхуам, 3) арҿиара ала амаҭәар аҳәаақәҵара акәӡам
хархәарас ирымоу, егьырҭ азҵааратә формақәа реиԥш, арҿиара
зуа, изыхҭысуа, иззынархоу зҵаарала аилкаара ауп: ды-з-бада? ил-бази? ды-з-гада? и-ргози? 4) афиниттә ҟаларақәа реиԥш, ирыцааиуам ашьҭынгылақәа, аидҳәалагақәа. Иеиқәыԥхьаӡоу аҷыдарақәа
алшара ҳарҭом урҭ лахәыраны рыԥхьаӡара, иаҳа ииашазар ҟалап,
иаҳҳәар – алахәыра иахылҿиааз аҟаҵарба азҵааратә форма.
Азҵааратә ажәақәа рыла ишьақәгылоу азҵааратә ҳәоу аҿы азҳәа
ишьҭнахуеит алахәыра аформа:
Нас иарбану убла хызкыз? Умҩахызҟьаз, узҿашәаз? Иарбан усу
уҽыззукыз, иарбан бзиароу угәы зыхшәаз? (Б. Шь.); Икшаз дарбан ас аргама? Ӷашақә дарбан иаҳзыԥшуа? (Б.Шь.); Анышә лфааит, дзаку ауԥшәылузеи зымҳәара дарбану? (Ш.№.); Ааи, аха уи аплан
336 337
зланашәыгӡо закәытә маҭәарузеи? (Ш.№.); Изакәызеишь ани ара
ажәа хаақәа ибеиҳәаз? (С.№.); Дарбан ҳзыхцәажәо, иџьаҳшьо? (С.№.);
Изусҭқәада урҭ шьоукы ҳәа узҿу? (С.№.); Иауазеи, Сеидыҟ, арахь,
амаҵурҭахь, ҳамнеиуеи! (С.№.).
Амаҭәар арҿиара ала аҳәаақәҵара жәытәнатә аахыс аԥсуа бызшәа иазҷыдаран. Аформантқәа и-и з-и рыла ишьақәгылоу алахәырақәа рыда, иҟоуп рцәырҵра ҭоурыхла иеиуеиԥшым аамҭақәа зҵазкуа ажәаформақәа (Қь.В. Ломҭаҭиӡе). Убас уи ахархәара нанагӡон,
иахьагьы инанагӡоит аҟаҵарба ашьаҭа (акәац џьы, акәтаӷь жәы,
амгьал мҵаа), иахьа ихаҳәханы ажәақәа рҿы иаанхаз асуффиксқәа
-хьа, -х(а) (аҿаҭахьа, ашәахьа, ааӡахьа, ачгахьа; ахҵәаха, ацыфаха, ахыблаах, акашәарах, ацынҵәарах). Иҿыцу ҟалараны иԥхьаӡатәуп асуффиксқәа -ҩ(ы), -тә(ы) ( арҵаҩы, афатә) рыла
ишьақәгылақәаз.1
Иахьатәи аԥсуа бызшәаҿы, еиҳараӡак атерминқәа реиқәыршәараҿы, есааира иазҳауеит азыҟашьатә ҟазшьарбага злашьақәгыло -тә(ы), амаҭәара арҿиара ала иҳәаақәызҵо ажәақәа, убарҭ
иреиуоуп: ашьақәырӷәӷәаратә (ишьақәзырӷәӷо), аиҿагыларатә
(иеиҿазыргыло),
азааигәаратә (иазааигәоу), ахьыԥшратә (ихьыԥшу),
аргыларатә (техника) (изыргыло), ахәышәтәратә (баҩрҵәыра)
(изыхәшәтәуа), аиҿкааратә (усқәа) (иеиҿызкаауа).
Алахәыра аформаԥсахратә схемақәа
Амапкрадатә, амапкратә формақәа
Астатикатә ҭагылазаашьатә ҟаҵарбақәеи алахәырақәеи
Аҭагылазаашьатә
ҟаҵарба алахәыра
Аамҭа амапкрадатә амапкратә амапкрадатә амапкратә
уажәтәи ишыҟоу ишыҟам иҟоу иҟам
ииасхьоу ишыҟаз ишыҟамыз иҟаз иҟамыз
ишыҟац иҟац
1 А=ырштъ6ъа Қь. В. Ломаиёе лыйнытъ иаагоуп.
Адинамикатә ҭагылазаашьатә ҟаҵарбақәеи алахәырақәеи
Аҭагылазаашьатә
ҟаҵарба алахәыра
Аамҭа амапкрадатә амапкратә амапкрадатә амапкратә
уажәтәи дышцо дшымцо ицо имцо
ииасхьоу
инагӡам дышцоз дшымцоз ицоз имцоз
ииасхьоу
инагӡоу дышца дшымца ица имца
ииасхьоу
иеилкаам дышцаз дшымцаз ицаз имцаз
ииасхьоу
акрызхыҵуа дышцахьоу дшымцахьоу ицахьоу имцахьоу
ииасхьоу
акрызхыҵуа
иаԥынгылоу
дышцахьаз дшымцахьаз ицахьаз имцахьаз
иҟалаша  дышцара дшымцара ицара имцара
иҟалаша II дышцаша дшымцаша ицаша имцаша
Азҵааратә формақәа
Астатикатә ҭагылазаашьатә ҟаҵарбақәеи алахәырақәеи
Аҭагылазаашьатә ҟаҵарба алахәыра
Аамҭа амапкрадатә амапкратә амапкрадатә амапкратә
уажәтәи ишԥаҟоу? ишԥаҟам? иҟада?
иҟеи?
иҟамыда?
иҟами?
ииасхьоу ишԥаҟаз? ишԥаҟамыз? иҟадаз?
иҟази?
иҟамыдаз?
иҟамзи?
338 339 Адинамикатә ҭагылазаашьатә ҟаҵарбақәеи алахәырақәеи
Аҭагылазаашьатә ҟаҵарба алахәыра
Аамҭа амапкрадатә амапкратә амапкрадатә амапкратә
уажәтәи дышԥацои? дышԥамцо(и)? ицода?
ицои?
имцода?
имцои?
ииасхьоу
инагӡам дышԥацоз? дышԥамцоз? ицодаз?
ицози//ицозеи
имцодаз?
имцози?
ииасхьоу
инагӡоу дышԥаца? дышԥамцеи ицада?
ицеи?
имцада?
имцеи?
ииасхьоу
иеилкаам дышԥацаз? дышԥамцаз? ицадаз?
ицази?//ицазеи?
имцадаз?
имцази?//имцазеи?
ииасхьоу
акрызхыҵуа дышԥацахьоу? дышԥамцахьоу? ицахьада?
ицахьеи?
имцахьада?
имцахьеи?
ииасхьоу
акрызхыҵуа
иаԥынгылоу
дышԥацахьаз? дышԥамцахьаз? ицахьадаз?
ицахьази?
имцахьадаз?
имцахьази?
иҟалаша  дышԥацара? дышԥамцара? ицарыда?
ицари?
имцарыда?
имцари?
иҟалаша II дышԥацаша?//
дышԥацашеи?
дышԥамцаша?
дышԥамцашеи?
ицашада?
ицашеи?
имцашада?
имцашеи?
Аҟаҵарба азҵааратә формақәа
Аҟаҵарба азҵааратә формақәа ҟалоит асуффиксқәа ма, у, и, зи
// зыз рылеи апрефикс ба (ԥа) алеи.
Азҵааратә аффиксқәа аҟаҵарба аинфиниттә аамҭатә шьаҭоуп
изцыло, аха хархәашьала афиниттә ҟаҵарбақәа иреиԥшуп, аҳәоу
аҿы дара зҳәақәоуп, аҳәоу хәҭақәа еидызҳәало ихадоу ҳәоу хәҭоуп,
раамҭатә формақәагьы абсолиуттә аамҭоуп иаадырԥшуа.
Азҵааратә аффиксқәа зцыло аҟаҵарба ашьаҭа зеиԥшроу иаҿырԥшны аффиксқәа еихшоит:
а) аҟаҵарба аамҭатә шьаҭа мацара иацло аффиксқәа – ҵакыла
афиниттә ҟаҵарбақәа ирышьашәалоу азҵааратә формақәа;
б) азыҟашьатә-хьыӡцынхәратә рбага зцу аҟаҵарба аамҭатә шьаҭа иацло аффиксқәа – алахәыратә-зҵааратә формақәа;
в) аҭагылазаашьатә рбага зцу аҟаҵарба аамҭатә шьаҭа иацло
аформақәа – аҭагылазаашьатә-зҵааратә формақәа.
Азҵааратә аффиксқәа ишьҭырхуеит амапкрадатәи амапкратәи
аҟаҵарбатә ажәаформақәа.
Аҟаҵарба аамҭатә шьаҭа мацара иацло азҵааратә формақәа
Амапкрадатә (апозитивтә)-зҵааратә формақәа. Амапкрадатә
формақәа ҟалоит асуффиксқәа -ма, -у аҟаҵарба аамҭатә шьаҭа
ацҵарала. Ма-и у-и рыла ишьақәгылоу ажәаформақәа еиҿагылоуп
ҵак ҷыдала (оттенок).
-У ала ишьақәгылоу азҵааратә форма иацуп аҵак ҷыда.
Азҵааратә формақәа аамҭала реиҭакра
Астатикатә ҟаҵарбақәа
Уажәтәи: дыҟоума // дыҟоу, иадума, иаду
Ииасхьоу: дыҟазма // дыҟазу, иадызма, иадзу
340 341
Адинамикатә ҟаҵарбақәа
Уажәтәи: дылбома, дылбоу
Ииасхьоу инагӡам: дылбозма, дылбозу
Ииасхьоу инагӡоу: дылбама, дылбоу
Ииасхьоу иеилкаам: дылбазма, дылбазу
Ииасхьоу акрызхыҵуа: дылбахьоума, дылбахьоу
Ииасхьоу акрызхыҵуа иаԥынгылоу: дылбахьазма, дылбахьазу
Иҟалаша I: дылбарыма, дылбару
Иҟалаша II: дылбашама, дылбашоу
Амапкратә (анегативтә)-зҵааратә формақәа
Амапкратә-зҵааратә формақәа ҟалоит асуффиксқәа -и, -зи //
-зеи аҟаҵарба аамҭатә шьаҭа ацҵарала.
Астатикатә ҟаҵарбақәа
Уажәтәи: дыҟа-м-и?
Ииасхьоу: дыҟа-м-з-и?
Адинамикатә ҟаҵарбақәа
Уажәтәи: дымцои?
Ииасхьоу инагӡам: дымцоз-и?
Ииасхьоу инагӡоу: дымце-и?
Ииасхьоу иеилкаам: дымцаз-и?
Ииасхьоу акрызхыҵуа: дымцахье-и?
Ииасхьоу акрызхыҵуа иаԥынгылоу: дымцахьаз-и?
Иҟалаша I: дымцар-и?
Иҟалаша II: дымцаше-и?
Абарҭ ажәаформақәа, амапкра акәымкәа, амапкрадатә-шьақәырӷәӷәаратә ҵакоуп еиҳарак иаадырԥшуа.
Амапкратә ҵакы урҭ ишьҭырхуеит ахәҭаҷ -ӡарыцҵарала.
Иеиҿшәырԥш:
иҟарымҵеи? («то (в.) они ведь сделали!») – иҟарымҵаӡеи? («то (в.)
они не сделали?);
димбеи? – димбаӡеи?
Амапкратә форма иацлар ҟалоит азҵааратә суффикс -у: дрымгоу, иҟаимҵоу, дымгылоу. Аха ари ажәаформа хархәарала ицкуп.
Еиҳарак ажәеидҳәалаҿы ауп иахьаҳԥыло. Ажәеидҳәала амапкрадатәи амапкратәи ажәаформақәа змоу иеиҭаҳәоу ҟаҵарбала ма
антонимқәа рыла ишьақәгылоуп. Ажәеидҳәала еизакны ишьҭнахуеит алакҩакра аҵакы: дцоу-дымцоу, илгоу-илымгоу, илҳәоуилымҳәоу, дцару-дымцару.
Алахәыратә-зҵааратә формақәа
Хыхь ишаҳҳәаз еиԥш, алахәырақәа классла еихшом, урҭ ирымам
акласстә еилкаара. Уи ҳазҳәом алахәыратә-зҵааратә формақәа
рзы: ауаҩытәыҩсатә класс аарԥшразы алахәыра ишьҭнахуеит
асуффикс -да-, амаҭәартә класс аарԥшразы – асуффикс -и // -из
// -зеи. Амапкрадатәи амапкратәи раамҭатә формақәа еиԥшуп.
Амала -зала инҵәо аамҭатә формақәа рҿы асуффикс -да, -з
иаԥынгылоит.
342 343
Астатикатә ҟаҵарбақәа
Амапкрадатә формақәа
Уажәтәи: иҟада, иҟоу
Ииасхьоу: иҟадаз, иҟази, иҟазеи
Амапкратә формақәа
Уажәтәи: иҟамда, иҟами
Ииасхьоу: иҟамыдаз, иҟамзи
Адинамикатә ҟаҵарбақәа
Уажәтәи: ицода, ицои
Ииасхьоу инагӡам: ицодаз, ицози // ицозеи
Ииасхьоу инагӡоу: ицада, ицеи
Ииасхьоу иеилкаам: ицадаз, ицази
Ииасхьоу акрызхыҵуа: ицахьада, ицахьеи
Ииасхьоу акрызхыҵуа иаԥынгылоу: ицахьадаз, ицахьази // ицахьазеи
Иҟалаша I: ицарыда, ицари, ицарызеи
Иҟалаша II: ицашада, ицашеи, ицашазеи
Аҭагылазаашьатә-зҵааратә формақәа
Аҭагылазаашьатә ҟаҵарбатә формақәа азҵааратә формахь ииазго апрефикс -ба ауп. Аҟалашьатә формаҿы -ба ииасуеит -ԥа ахь.
Абарҭ азҵааратә формақәа ирыцлар ҟалоит азҵааратә суффикс -и.
Амапкрадатәи амапкратәи раамҭатә формақәа еиԥшуп.
Астатикатә ҟаҵарбақәа
Амапкрадатә формақәа
Уажәтәи: дабаҟоу, дышԥаҟоу, данбаҟоу
Ииасхьоу: данбаҟаз, дабаҟаз, дышԥаҟаз
Адинамикатә ҟаҵарбақәа
Амапкрадатә формақәа
Уажәтәи: данбацои, дабацои, дышԥацои
Ииасхьоу инагӡам: данбацоз, дабацоз, дышԥацоз
Ииасхьоу инагӡоу: данбаца, дабаца // дабацеи, дышԥацеи
Ииасхьоу иеилкаам: данбацаз, дабацаз, дышԥацаз
Ииасхьоу акрызхыҵуа: данбацахьоу, дабацахьоу, дышԥацахьоу
Ииасхьоу акрызхыҵуа иаԥынгылоу: данбацахьаз, дабацахьаз,
дышԥацахьаз
Иҟалаша I: данбацари, дабацари, дышԥацари
Иҟалаша II: данбацашеи, дабацашеи, дышԥацашеи
Астатикатә ҟаҵарбақәа
Амапкратә формақәа
Уажәтәи: данбаҟам, дабаҟам, дышԥаҟам
Ииасхьоу: данбаҟмыз, дабаҟамыз, дышԥаҟамыз
Адинамикатә ҟаҵарбақәа
Амапкратә формақәа
Уажәтәи: данбамцои, дабамцои, дышԥамцои
Ииасхьоу инагӡам: данбамцоз, дабамцоз, дышԥамцоз
344 345
Ииасхьоу инагӡоу: данбамца(з), дабамца(з), дышԥамца(з)
Ииасхьоу иеилкаам: данбамцази, дабамцази, дышԥамцази
Ииасхьоу акрызхыҵуа: данбамцахьоу, дабамцахьоу, дышԥамцахьоу
Ииасхьоу акрызхыҵуа иаԥынгылоу: данбамцахьаз, дабамцахьаз,
дышԥам-цахьаз
Иҟалаша I: данбамцари, дабамцари, дышԥамцари
Иҟалаша II: данбамцашеи, дабамцашеи, дышԥамцашеи
Апрефикс -з ала ишьақәгылоу аҭагылазаашьатә-мзызтә форма зҵааратә рбагас ишьҭнахуеит асуффикс -и: дызце-и?, дзырге-и?
изыҟале-и? изырҳәе-и?
Азҵааратә интонациа мацарала азҵааратә ҵакы шьҭырхуеит
ахьыԥшратә ркьынаа аформақәа:
сибар? (сибар, иасҳәои!), дигазар? дыбналахьазар? дыҟазар?
Аҟаҵарба амапкратә формақәа
Аԥсуа бызшәаҿы аҟаҵарба амапкратә форма ҟалоит амапкратә
аффикс -мабзоурала. -Маҟаҵарбатә ажәаформаҿы иҟалар ауеит ипрефиксны ма исуффиксны. Амапкратә рбага -маҟаҵарбатә
ажәаформаҿы ишьҭнахуа апозициа ҳәаақәнаҵоит аҟаҵарба: 1)
астатикареи адинамикареи; 2) афинитреи аинфинитреи; 3) ашьаҭа
аилазаашьа; 4) аамҭатә формақәа. Амапкратә форма шьаҭас иамоуп аинфиниттә ҟалара.
Астатикатә ҟаҵарбақәа
Астатикатә ҟаҵарбақәа афиниттә, аинфиниттә ҟаларақәа ирыҵаркуа аамҭатә, аркьынаатә формақәа зегьы рҿы -мсуффиксуп.
Ажәабжьтәи ркьынаа уажәтәи аамҭа аформаҿы -мишиашоу,
аамҭа рбага -урыбжьамгылакәа, ашьаҭа иацлоит. Афиниттәи
аинфиниттәи ҟаларақәа рформақәа еиқәшәоит: дышьҭа-м, исыма-м, дыҟа-м, дтәа-м; и-шьҭа-м, и-зма-м, и-ҟа-м, и-тәа-м;
ианышьҭа-м, ианрыма-м, ианыҟа-м, иантәа-м.
Ииасхьоу иеилкаам аамҭатә формаҿы -маҟаҵарба ашьаҭеи
аамҭа рбага з-и ирыбжьагылоит: ишьҭамыз – данышьҭамыз,
иҟамыз – ианыҟамыз.
Афиниттә формаҿы -зиашьҭанеиуеит афиниттә рбага -т:
дышьҭа-мы-з-т, исыма-мы-з-т, дыҟа-мы-з-т, дтәа-мы-з-т;
ишьҭа-мы-з, изма-мы-з, иҟа-мы-з, итәа-мы-з; данышьҭа-мы-з,
ианрыма-мы-з, ианыҟа-мы-з, иантәа-мы-з.
Ахьыԥшратә форма: ишьҭа-м-зар, исыма-м-зар, иҟа-м-зар,
дтәа-м-зар.
Агәаԥхаратә ркьынаа: ишьҭа-мы-нда(з), исыма-мы-нда(з),
иҟа-мы-нда(з), дтәа-мы-нда(з), дышьҭа-м-шәа, дышьҭа-мыз-шәа,
илыма-м-шәа, илыма-мыз-шәа, иҟа-м-шәа, иҟа-мыз-шәа, дтәамшәа, дтәа-мыз-шәа, дышьҭа-м-заап, илыма-м-заап, иҟа-м-заап,
дтәа-м-заап, дышьҭа-м-заарын, илыма-м-заарын, иҟа-м-заарын,
дтәа-м-заарын.
Адинамикатә ҟаҵарбақәа
Апрефиксқәа рыла ишьақәгылоу
амапкратә формақәа
Ажәабжьтә ркьынаа иаҵанакуа аинфиниттә ҟаларақәа рҿы
амапкратә рбага -меснагь ипрефиксуп: алахәырақәа: и-м-цо, им-цаз, и-м-цац, и-м-цоз, и-м-цара, и-м-цаша; аҭагылазаашьатә
ҟаҵарбақәа: даным-цо, даным-цоз, дшымцара, дшымцаша.
Афиниттә ҟалара ииасхьоу аамҭатә формақәа рҿы -мгылар
ҟалоит аҟаҵарба ашьаҭа аԥхьа, ахаҿырбагақәа рнаҩс, мамзаргьы
ашьаҭа агәҭаны.
-Машьаҭа аԥхьа игылоит, уи ашьаҭа еилазаашьала имариазар:
ды-м-цеит, ды-м-гылеит, ди-м-беит, ди-м-геит, илаи-м-ҳәеит, исмы-ԥхьеит, илыи-м-ҭеит.
Аҟаҵарба ашьаҭа еилазар, -мгылоит ашьаҭа ахәҭақәа рыбжьара,
иеиҭаҵуа аҟаҵарбаҿы асубиект рбага анаҩс: дива-м-гылеит,диды-мгылеит, ди-мы-хәаԥшит, ды-қәы-м-иеит, дка-м-ҳаит, д-ӡаа-м-леит,
илы-д-и-м-балеит, дҭа-ры-м-ҵеит, иҟа-ры-м-ҵеит, иҭа-р-мы-жьит.
Ииасхьоу иеилкаам аформа нҵәамҭас ишьҭнахуеит асуффикс -зт: дым-гылазт, дкамҳазт, илыимҭазт, иҟарымҵазт,
иҭармыжьызт.
Аинфиниттә аамҭатә формақәа рҿы афиниттә рбага -т
рыцыршәоит: ивамгыла – ивамгылаз, иларымҳәа – иларымҳәаз,
иҟазымҵа – иҟазымҵаз, ишыҟарымҵа – ишыҟарымҵаз.
Асуффиксқәахьеит, -хьоу, -хьан, -хьаз рыла ишьақәгылоу
акрызхыҵуа аамҭатә формақәа рмапкратә форма, иаҳҳәап: иҟаимҵахьеит, иҟаимҵахьоу, иҟаимҵахьазт, иҟаимҵахьаз реиԥш иҟоу,
ажәаҳәаҿы усҟак иаҳԥылаӡом. Урҭ рцынхәрас ахархәара ҭбаа
шьҭырхит асуффиксқәа -цт, -ц, -цызт, -цыз рыла ишьақәгылоу
аформақәа дымцацт, имцац, ишымцац; ирымгацт, ирымгац, ишырымгац; ирымҳәацт, ирымҳәац; иҟарымҵацт, иҟарымҵац; ирымгацт,
ирымгацыз, дшырымгацыз. Ажәаҳәаҿы иаҳԥылар ҟалоит аформақәа
иҟаимҵахьацызт, иҟаимҵахьацт реиԥш ишьақәгылоугьы.
Иҟалаша аамҭатә формақәа рҿы аффикс -маҭыԥ ҭышәантәалам, ипрефиксхаргьы ҟалоит, исуффиксхаргьы: дымцап, димгап,
иҟаимҵап, дымтәап, имҳәап, иҭаимыргылап, илимҭап, дымцашт,
димгашт, иҟаимҵашт, дымтәашт, имҳәашт, аха дцарым, дигарым,
иҟаиҵарым, дтәарым, дцашам, дигашам, иҟаиҵашам, иҳәашам. Арбага -мипрефиксны иахьыҟоу ажәаформақәа иҿыцҟалароуп ҳәа
иԥхьаӡоуп, ахархәарагьы иаҳа имаҷуп. Аҩбатәи аформаҿы асуффикс -мамапкра адагьы, афинитра афункциагьы нанагӡоит.
Арҟаҵаратә формақәа рҿы, амапкра адагьы, -мгылоит
арҟаҵаратә рбага -раԥхьа: дыдмыртәеит, длыдмырбеит, илыдмырҟаҵеит,
дыдмырцәажәеит. Амасдартә формаҿы -муи ауп ҭыԥс
иамоу: амырцәажәара, амырбара, амырҟаҵара.
Аверсиатә (ҽ, з, цә), аицыҟаҵаратә (аиба. аиц.), амчымхаратә
(з) рбагақәа рыла ишьақәгылоу аҟаҵарбақәа рҿы -мгылоуп урҭи
асубиект рбагеи рнаҩс: иҽи-м-шьит, иҽи-м-кәабеит, лҽылы-м-ӡеит,
лыҽнылы-м-кылеит; иеиба-м-беит, еиба-м-дырит, иеиба-м-жеит,
иеиба-м-геит; деицыры-м-беит, иеицыры-м-беит, иеицы-м-тәеит;
дзы-м-цеит; рышьаҭа еилазар – ашьаҭа агәҭаны: иҽыҟаимҵеит,
илзыҟалымҵеит, илцәыҟарымҵеит. -Маҭыԥ аԥсахуам, урҭ амасдартә формаҿы иангылоу: аҽымԥсахра, азымцара, ацәымцара, аицымцара, аицыҟамҵара, аибамбара, азыҟамҵара, иара убас егьырҭ
аркьынаатә формақәа рҿы: исымгар, иҟасымҵар, иҟасымҵарыз,
иҟасымҵашаз, иҟасымҵашт, иҟасымҵарын.
-Мсуффиксуп афиниттә ҟалара уажәтәи, ииасхьоу инагӡам
аамҭатә формақәа рҿы, ииасхьоу инагӡам аҿы -м-аамҭа рбага
иаԥынгылоуп: дцом // дцауам, дигом // дигауам, иҟаиҵом // иҟаиҵауам,
иҳәом // иҳәауам; дцомызт // дцауамызт, дигомызт // дигауамызт,
иҟаиҵомызт // иҟаиҵауамызт, иҳәомызт // иҳәауамызт.
Аҟаҵарба адҵаратә формаҿы иҳамоуп амапкратә аффиксқәа
ҩба. Ара апрефикс -м анаҩсан ажәа анҵәамҭаҿы ицәырҵуеит асуффикс -н, шьҭрала амапкратә аффикс -м иахылҿиааз. Ари ус шакәу
шьақәнарӷәӷәоит абаза цәажәашьақәа рҿы иаҳԥыло аформақәа
рынҵәамҭаҿы -м еиқәханы иахьҳамоу (абаз. сумшьым, аԥс. сумшьын).
Аҩбатәи амапкратә аффикс амапкра аҵакы арӷәӷәаразы
рхы иадырхәон, аха уажәы уи арӷәӷәара аҵакы ацәыӡны иҟоуп.
Иахьазы амапкреи амапкрадареи арӷәӷәаразы ҳхы иаҳархәоит
еиҳа иуниверсалу асуффикс -ӡа. Дымцеит – дымцаӡеит, имҳәеит
– имҳәаӡеит. Ари асуффиксгьы арӷәӷәара аҵакы аӡра иаҿуп, убри
аҟнытә уи ажәа «аду» аҿы ирҩбатәны ианырҳәо ыҟоуп аду – адуӡӡа.
Ҭоурыхла апрефикс -м абжьыҟа -а ацын, уи арҵабыргуеит
иҳамоу ажәа мап мамоу(<*ма-у-ма-у). Адыгеи аубыхи бызшәақәа
рҿы аффикс -м абжьыҟа -а азаанханы иҟоуп.
348 349
Арлахәыра
Арлахәыра ҟаҵарбатә формоуп. Уи иаанарԥшуеит ихадам,
аҟаҵарба хада иадҳәалоу арҿиара ма аҟазаара.
Аморфологиатә ҷыдарақәеи асинтаксистә хархәашьақәеи рыла
арлахәыра аҟаҵарба аинфиниттә формақәа рахь иаҵанакуеит.
Арлахәыра аԥсуа бызшәаҟны ишьақәгылоит адинамикатәи
астатикатәи ҟаҵарбақәа рыҟнытә. Адинамикатә ҟаҵарба ашьаҭа
аҟнытә ишьақәгылоу арлахәыра ианыԥшуеит адинамикатә
ҟаҵарба акатегориақәа реиҳарак, астатикатә ҟаҵарба ашьаҭа
аҟнытә ишьақәгылоу – астатикатә ҟаҵарба акатегориақәа.
Аҟаҵарбатә категориақәа: ахаҿы, ахыԥхьаӡара, акласс, аиҭаҵра,
аиҭамҵра, асубиект-обиекттә еиҭакра, аицҟаҵаратә уҳәа рыдагьы, арлахәыра иамоуп ацынгыла аҷыдарақәагьы. Ацынгыла еиԥш
арлахәыра иҳәаақәнаҵоит арҿиара, насгьы аҳәоу аҿы иҟалоит
иҭагылазаашьаны.
Аԥсуа бызшәаҟны арлахәыра иамоуп ҩ-ҟалашьак:
аҟаҵарба ашьаҭацқьала; асуффиксқәа рыла.
Рлахәыратә суффиксқәаны иаҳԥылоит -уа, -о, -ны, -м, -кәа.
Арлахәыра аԥсуа бызшәаҟны иаанарԥшуеит еиҳарак аҟаҵарба
хада асубиект иадҳәалоу арҿиара, аха иара иаанарԥшыргьы ҟалоит
даҽа субиектк иадҳәалоу арҿиара, иаҳҳәап: Сара сыҟамкәа, Расац
абра дааихьоума? (И.П.).
Арлахәыра афункциа назыгӡо аҟаҵарба ашьаҭа
Арлахәыра афункциа назыгӡо астатикатә ҟаҵарба ашьаҭацқьа
Арлахәыра афункциа назыгӡо астатикатә ҟаҵарба ашьаҭацқьа
иаанарԥшуеит аҟаҵарба хада иадҳәалоу ихадам аҟазаара:
Ргәырӷьа сыма, урҭ са срыла. Ҭынчла, ӷьеҩла нас гәырҭәыла, Сцауеит сеибагауа (Л.К.); Аҩы ԥҳалқәа зыхәда иқәгыла, Ауаа аҵа зышҟа
ицоз, Уи дыҟам шьҭа, дыԥсит (Л.К.); Аԥсаҵла аҵаҟа саҟәак дықәтәа,
астол дадтәалан ақыҭсовет ахантәаҩы – «акамсар» (М.А.); Ари
ашьҭахь Шабаҭ иҩызцәа има дгьежьыргьы дыԥхашьеит (Аԥс.л.).
Арлахәыра афункциа назыгӡо астатикатә ҟаҵарба ашьаҭацқьа
имаҷны иаҳԥылоит.
Арлахәыра афункциа назыгӡо
адинамикатә ҟаҵарба ашьаҭацқьа
Арлахәыра афункциа назыгӡо адинамикатә ҟаҵарба ашьаҭацқьа иаанарԥшуеит аҟаҵарба хада иадҳәалоу ихадам арҿиара:
Кьахь Ҳаџьараҭ днеиуан Ижә-заҵә иаԥца…Иҽыз инажәҵан иҟамчы
аԥҵаҵа (Б. Шь.); Амц уҳәарц ианақәук анапы аҵаҵа, ашьапы аҵаҵа
иуҳәароуп (ажәаԥҟа); Ҳҳәатәы хамҵа банца, бшаҳамбоҳәа иқәуан
(Л.Кә.); Иҽага иҵаргәа дыԥшуеит хара (Л.Кә.); Ихаҿы икнаҳауп исааҭ
рхиа (Л.Кә.); Ахацәа рыԥсаса раԥца, реигәышәқәа рыжәҩанҵа,
рлабашьақәа рҩыҵаргыла, лассы-лассы аԥсагәарҭа ҟәаҟәо, абна
илоуп, ахра иаҿоуп (М.А.); Есшықәса ааба-ааба мзы ашьхақәа аҳәааха,
асыԥса амаҟаха, адунеи иаҟурԥа, тәым ҵыс амырба, ибахҭаха
ишьҭоуп иара (М.А.).
Арлахәыра афункциа назыгӡо адинамикатә ҟаҵарба ашьаҭацқьа
лассы-лассы иаҳԥылоит.
Суффиксла ишьақәгылоу арлахәыра
Арлахәыра еиҳарак ишьақәгылоит суффиксла.
Асуффикс -уа, -о ала ишьақәгылоу арлахәыра.
-Уа инарҭбааны ахархәара змоу рлахәыратә суффиксуп. Ари
асуффикс ала ишьақәгылоит арлахәыра адинамикатә ҟаҵарба
ашьаҭаҟнытә: дыҩ-уа, дыԥ-о, дас-уа, икыдҟь-о…
Умҵәыжәҩақәа еиҵыхуа Хҭарԥашла – аҳаҳаира! Шәышықәсала
унеила, Унеила Аԥсынра! (Гь.Гә.); Хаҳәи-мақьеи еидыкшало, Абахә
кнаҳа иадыҽҽало, Жәытә аахысгьы агәы шуа, Ӡиқәа леиуеит еилашуа (Б. Шь.); Цәгьала дсыдхалт дцо-даауа… Иҳәеит Ӡыкәыр
350 351
днатәауа (Б. Шь.); Сналаларын сгәы ԥыруа… Уи ақалақь сыццакуа,
Салам рыҭо сықәла-сдыр…(Б. Шь.).
Асуффикс -ны ала ишьақәгылоу арлахәыра.
Асуффикс -ны инарҭбааны ахархәара амоуп. Ари асуффикс ала
ишьақәгылоит арлахәыра астатикатәи адинамикатәи ҟаҵарбақәа
рышьаҭақәа рыҟнытә.
а) Астатикатә ҟаҵарба ашьаҭа аҟнытә: има-ны, дҭа-ны,
дышьҭа-ны, иала-ны, иамҵа-ны, дава-ны…
Сара арԥыс бзиак сакәны ҳқыҭан сыҟан (Аԥс.л.); Ара жәытә аахыс Иқәҩуеит иашәа, Игәыҭшьааганы, Ирхәыцганы, Иҵарны (Гь.
Гә.); Амца иманы дааит… (Аԥс.л.); Ирыцны иаақәаз аҷкәынцәа
ҳрызҵаап…(Д.Гә.).
б) Адинамикатә ҟаҵарба ашьаҭа аҟнытә: дыҩ-ны, дыԥа-ны,
иҟаҵа-ны, длаӷрагыла-ны, дас-ны, ишьҭаҵа-ны…
Аԥсуа ичеиџьыка длаӷрагыланы… дымцац аӡәгьы (А.Г.); Ахьаԥарч
зхылҵыз џьшьаны, Амитә ахгон иччаны (П.Б.); Аиҳабы дааит аҩныҟа
ԥҳәыс дҳәаны, аҿҳәарагьы ԥҵәаны (Аԥс.л.); Дымхыскәагьы иуам,
ацәҟьара баны, Ҭауади-аамсҭеи ахьыҟоу еизаны (Б. Шь.); Ауаа инхоз
абацеи рҩынқәа… кажьны? (Аԥс.л.).
Асуффикс -ны зны-зынла аҟаҵарбатә аамҭатә шьаҭа иацны ианаҳԥылогьы ыҟоуп. Абас ишьақәгылоу арлахәыратә форма
ианыԥшуеит аамҭатә ҵакы: иҟаиҵ-о-ны, днарг-о-ны, иаанҵә-оны, иныҟәа-хьа-ны…
…Аурок аанҵәоны, лылаӷырӡ лҿатата са сҟны дааит («Амцабз»); Мышныҟәара иныҟәахьаны, ианԥшы, ԥыҭк инахараны ауаа
шынхоз рбеит («Н.С»); Агәашә аҟынӡа днаргоны, иԥҳәыс лыбжьы
наиқәлыргеит (И.К.).
Асуффикс -ны зны-зынла абжьыҟа ы ацыршәаны иаҳԥылоит.
Ари ҟалоит абжьыҟа ы ақәыӷәӷәара анамам, насгьы абжьыҟа
ианашьҭанеиуа:
Аԥаҩқәа ирысуан агыгцәа ргылан («Алашара»); Даур дыршьит,
алажә еиԥш игәыдҵан («Алашара»); …Диццеит, имагәқәа ишьаҵан
(«Алашара»).
Арлахәыра амапкратә форма
Арлахәыра ҳԥылоит мапкрадатәи аформаҟынгьы, мапкратәи
аформаҟынгьы. Мапкратәи аформаҟны иаҳԥылоит аҟаҵарба ашьаҭацқьа аҟнытә ишьақәгылоу арлахәырагьы. Арлахәыраҟынгьы
амапкра аанарԥшуеит аҟаҵарбаҟны иаҳԥыло мапкратәи аффикс -м.
Аҟаҵарба ашьаҭацқьала ишьақәгылоу
арлахәыра мапкратәи аформа
Мапкратәи аформа аанахәоит адинамикатә ҟаҵарба ашьаҭацқьала ишьақәгылоу арлахәыра.
Рафидагьы ҿымҭ-ԥсымшьа диҿаԥшуан (Д. Гә.); Аҭаца ауха
дымтәа-дмыцәа амҩаныфа ҟалҵеит (Аԥс.л.).
Астатикатә ҟаҵарба ашьаҭацқьала ишьақәгылоу арлахәыра
ҳԥылаӡом мапкратәи аформаҟны.
Суффиксла ишьақәгылоу арлахәыра мапкратәи аформа
Мапкратәи аформаҟны иаҳԥылоит асуффиксқәа -уа, -о рыла
ишьақәгылоу арлахәыра: илзы-м-дыр-уа, д-м-ыԥ-о, д-м-ыҩ-уа,
ии-м-ҭо…
Анҭица илҳәара лзымдыруа даакәанызанеит (И. П.); Аҽцәа
амҩаду ианибамырӡало инеиуан…(Д.Гә.); Ацәаӷәаҩы Сасрыҟәа
тәаха иимҭо даналага…(Аԥс.л.).
Асуффикс -ны ала ишьақәгылоу арлахәыра ҳԥылаӡом мапкратәи
аформаҟны.
Аффикс -м-кәа арлахәыра мапкратәи аформаҟны
Мапкратәи аелемент –м зцу арлахәыратә суффикс -кәа ахьаҳԥыло мапкратәи аформаҟны мацароуп. Астатикатә ҟаҵарба
ашьаҭаҟнытә ишьақәгылоу арлахәыра мапкратәи аформа
анаанахәо аффикс -м -кәа ала ианышьақәгылоу мацароуп: дсымм-кәа, дыҟа-м-кәа, дала-м-кәа…
352 353
…Иҭакәажә дицымкәа, инапы лкымкәа ашәхымс дызхыҵуамызт
(Аԥс.л.); Ашьха дук иацәыхарамкәа, ианазааигәаха…(И.П.).
Асуффикс -м -кәа ала мапкратәи аформа шьақәгылоит адинамикатә
ҟаҵарбақәа рышьаҭаҟнытә ишьақәгылоу арлахәырақәагьы:
дсы-м-баӡа-кәа, иҟа-м-ҵа-кәа, ды-м-баӡа-кәа, д-м-ыҩ-кәа…
Дымхыскәа ҭаҷкәымла ақәыџьма ишьит (Аԥс.л.); Нарҭаа
раҳәшьа шьац лшьапы ықәмыргылаӡакәа, жәҩан даҵамырԥшӡакәа
акәын дшырааӡоз (Аԥс.л.).
Астатикатә ҟаҵарба ашьаҭаҟнытә ишьақәгылоу арлахәыра
мапкратәи аформаҟны аффикс -м еснагь исуффиксны иаҳԥылоит,
ашьаҭа иашьҭанеиуеит, -кәа иаԥынгылоуп: дсыма-м-кәа, дала-мкәа…
Хьмур лычча-лыхәмар ыҟамкәа, лцәажәара ыҟамкәа дааҟалеит
(И.П.).
Зышьаҭа мариоу адинамикатә ҟаҵарбақәа рыҟнытә ишьақәгылоу
арлахәыра мапкратәи аформаҟны аффикс -м ҳԥылоит иԥынгыланы,
ашьаҭа аԥхьа игыланы: и-м-жәыкәа, и-м-гакәа, ды-м-бакәа…
Акгьы имфо-имжәуа далагеит… (Аԥс. л.); Аӡәгьы аҭак иарымҳәакәа,
хыма-ԥсыма арашәара иаҿын («Ахр.VI акл.»).
Зышьаҭа еилоу адинамикатә ҟаҵарба ашьаҭа аҟнытә ишьақәгылоу арлахәыра мапкратәи аформаҟны аффикс -м ашьаҭа агәҭа
иалалоит: иҟа-м-ҵакәа, дигәа-м-ԥхакәа, дала-м-ҵакәа…
Ҿымҭӡакәа апротокол аақәихын аԥхьара далагеит (И.П.); Рафидагьы ҿымҭ-ԥсымшь дихәаԥшуан (Д. Гә.).
Арлахәыра аҟаҵарбатә категориақәа
Ахаҿытә, ахыԥхьаӡаратә, акласстә категориақәа
Арлахәыра аԥсуа бызшәаҟны аҽаԥсахуеит хаҿылеи, хыԥхьаӡаралеи, класслеи. Ахаҿи, ахыԥхьаӡареи, акласси арлахәыраҟны
иаарԥшхоит, аҟаҵарбаҟны еиԥш, ахаҿытә ԥынгылақәа рыла.
Арлахәыра аҽаԥсахуеит ахаҿқәа зегьы рыла азаҵә хыԥхьаӡараҟынгьы, арацәа хыԥхьаӡараҟынгьы:
а) асуффикс -ны ала ишьақәгылоу арлахәыра:
азаҵә хыԥхь. арацәа хыԥхь.
 ах. с-аԥхьаны сааит ҳ-аԥхьаны ҳааит
II ах. у-аԥхьаны уааит шә-аԥхьаны шәааит
б-аԥхьаны бааит
III ах. д-аԥхьаны дааит и-аԥхьаны иааит
б) асуффикс -уа -о ала ишьақәгылоу арлахәыра:
азаҵә хыԥхь. арацәа хыԥхь.
 ах. с-кәашо саауеит ҳ-кәашо ҳаауеит
II ах. у-кәашо уаауеит шә-кәашо шәаауеит
б-кәашо баауеит
III ах. д-кәашо даауеит и-кәашо иаауеит
Ахаҿытә ԥынгылақәа ахаҿи, ахыԥхьаӡареи, акласси ахьеицаадырԥшуа иахҟьаны арлахәыра хаҿыла ианаҳаԥсахуа, класслагьы, хыԥхьаӡаралагьы аҽаԥсахуеит.
Арлахәыра аамҭатә категориа ишазыҟоу
Арлахәыра аԥсуа бызшәаҟны иамаӡам ахатә грамматикатә
аамҭа. Убри аҟнытә уи аҟаҵарба аамҭатә формақәа зегьы ирыцны
иаҳԥылоит:
а) асуффикс -ны ала ишьақәгылоу арлахәыра:
уажәтәи: саԥхьаны саауеит
аорист: саԥхьаны сааит
ииасхьоу инагӡам: саԥхьаны саауан
ииасхьоу иеилкаам: саԥхьаны саан
ииасхьоу акрызхыҵуа: саԥхьаны саахьеит
ииасхьоу акрызхыҵуа
354 355
иаԥынгылоу: саԥхьаны саахьан
иҟалаша I: саԥхьаны саап
иҟалаша II: саԥхьаны саашт
б) асуффикс -уао ала ишьақәгылоу арлахәыра:
уажәтәи: скәашо саауеит
аорист: скәашо сааит
ииасхьоу инагӡам: скәашо саауан
ииасхьоу иеилкаам: скәашо саан
ииасхьоу акрызхыҵуа: скәашо саахьеит
ииасхьоу акрызхыҵуа
иаԥынгылоу: скәашо саахьан
иҟалаша I: скәашо саап
иҟалаша II: скәашо саашт
в) аҟаҵарба ашьаҭацқьа аҟнытә ишьақәгылоу арлахәыра:
уажәтәи: исыма саауеит
аорист: исыма сааит
ииасхьоу инагӡам: исыма саауан
ииасхьоу иеилкаам: исыма саан
ииасхьоу акрызхыҵуа: исыма саахьеит
ииасхьоу акрызхыҵуа
иаԥынгылоу: исыма саахьан
иҟалаша I: исыма саап
иҟалаша II: исыма саашт
Арлахәыра иаанарԥшыр ҟалоит аҟаҵарба иаԥынгылоу ма иацҟало арҿиара.
Аҟаҵарба иаԥынгылоу арҿиара аанарԥшуеит:
а) адинамикатә ҟаҵарба ашьаҭа асуффикс -ны ацҵарала ишьақәгылоу арлахәыра:
Уаса-шәкы ҟәаҟәаны, шә-қәабк ирҭажьны, хыхь иҳаракны иқәиргылон, сара сагәҭасны иҿы иҭасҭәон (Аԥс.л.); Ашьшьыҳәа дҩагылан,
иҽеилаҳәаны дындәылҵит (И.П.); …Цәгьарак ҟаҵаны иаауеит (И.П.).
б) асуффикс -м-кәа адинамикатә ҟаҵарба ашьаҭа ацҵарала
ишьақәгылоу арлахәыра:
Была ԥшӡақәа сызхара сырҭамԥшкәа сыбцрыҵуамызт (И.П.); …
Узусҭоу самҳәакәа умцан! (Аԥс.л.); Дшәымшьыкәа аҷкәын дышәкы!
Имаҷны, аха иара усгьы иаҳԥылоит арлахәыра аҟаҵарба ахада иашьҭанеиуа арҿиара анаанарԥшуа. Усҟан арлахәыра иаанарԥшуеит
арҿиара хада аҵыхәтәа, ма уи аҟалашьа:
Сасрыҟәа дкыдсыло, деинҟьа-еиныруа дышлеиуаз, дунеи дук аҟны
дылкылҩрны дылкаҳаит, акгьы имыхьӡакәа (Аԥс.л.); Ашьшьыҳәа
дҩагылан, Хьмур дмырҿыхакәа дындәылҵит (И.П.).
Аҟаҵарба иацҟало арҿиара аанарԥшуеит:
а) асуффикс -уао ала ишьақәгылоу арлахәыра :
Есымшааира ус иазҳауа, ҳара ҳтәыла ԥхьаҟа ицоит (Д.Гә);
Акәапеигьы аӡы нҭыршо, Ҩаԥхьа инаҵак ихыхәхәо, Ирҭәны дҩахан
игәаԥхо Ижәит аӡыхь иџьашьо (Б.Шь.); …Аҩныҟа иҿааихеит, асаба
ықәырчы, акыр инаскьахьаз амашьынахь дхьаԥш-хьаԥшуа (И.П.).
б) асуффикс -ны астатикатә ҟаҵарба ашьаҭа ацҵарала
ишьақәгылоу арлахәыра:
Амца иманы дааит иашьцәа аеҵәа иахатәаны рҽахьдырԥхоз
(Аԥс.л.); Сара арԥыс бзиак сакәны ҳқыҭан сыҟан (Аԥс.л.); Рыԥсы ӡаны
итәаны иԥшуан (Д.Гә.).
в) астатикатә ҟаҵарба ашьаҭа асуффикс -м -кәа ацҵарала
ишьақәгылоу арлахәыра:
Иҭакәажә дицымкәа, инапы лкымкәа, ашәхымс дызхыҵуамызт
(Аԥс.л.); Ҭамел иҭахӡамкәа дааԥышәарччеит (И.П.).
г) астатикатә ҟаҵарба ашьаҭацқьала ишьақәгылоу арлахәыра:
Ари ашьҭахь Шабаҭ иҩызцәа има дхынҳәыргьы дыԥхашьеит
(Аԥс.л.).
Арлахәыратә формақәа иаадырԥшыр ҟалоит иара убас инаӡоуи
инаӡами арҿиарақәа.
Инаӡам ма инеиҵыху арҿиара аанарԥшуеит:
а) асуффикс -уао ала ишьақәгылоу арлахәыра:
356 357
Хаҳәи-мақьеи еидыкшало, Аԥаҩкнаҳа иадыҽҽало, Жәытә аахысгьы агәы шуа, Ӡиқәа леиуеит еилашуа (Б.Шь.); Цәгьала дсыдхалт дцодаауа… Иҳәеит Ӡыкәыр днатәауа (Б.Шь.); Дгылан Ӡыкәыр, ҳамҭак
дхәыцуа, Реицәажәара еиҭарҿыцуа (Б. Шь.).
б) астатикатә ҟаҵарба ашьаҭацқьала ишьақәгылоу арлахәыра:
Аҭаҳмада аригьы лыкәты аалымхны, има амҩа дықәылт (Аԥс.л.).
в) асуффикс -ны астатикатә ҟаҵарба ашьаҭа ацҵарала ишьақәгылоу арлахәыра:
Амца иманы дааит…(Аԥс.л.); Ирыцны иаақәаз аҷкәынцәа
ҳразҵаап (Д. Гә.).
г) асуффикс -м -кәа астатикатә ҟаҵарба ашьаҭа ацҵарала
ишьақәгылоу арлахәыра:
Ҭамел иҭахӡамкәа дааԥышәарччеит (И.П.); Иҭакәажә дицымкәа, инапы лкымкәа ашәхымс дызхыҵуамызт (Аԥс. л.).
Инаӡоу арҿиара аанарԥшуеит:
а) адинамикатә ҟаҵарба ашьаҭацқьала ишьақәгылоу арлахәыра:
Аҭаца дымтәа-дмыцәа, длалаган амҩаныфа ҟалҵеит (Аԥс.л.);
Аҵла даҵаԥшуан, ихы ықәҵа амарҭақ («Алашара»).
б) адинамикатә ҟаҵарба ашьаҭа асуффикс -ны ацҵарала
ишьақәгылоу арлахәыра:
Аиҳабы дааит аҩныҟа ԥҳәыс дҳәаны, аҿҳәарагьы ԥҵәаны (Аԥс.л.);
Ауаа инхоз абацеи, рҩынқәа кажьны? (Аԥс.л.); Аԥсуа ичеиџьыка
длаӷрагыланы, дымцац аӡәгьы (А.Л.).
в) адинамикатә ҟаҵарба ашьаҭа асуффикс -м -кәа ацҵарала
ишьақәгылоу арлахәыра:
Елҟан иахь дымԥшӡакәа даацәажәеит Сандра (А.Л.); Изымычҳакәа астол дҩадххылт Елҟан (А.Г.).
Арлахәыра аиҭаҵратә-аиҭамҵратә категориа
Арлахәыра аиҭаҵреи аиҭамҵреи зыдҳәалоу уи зышьаҭа аҟнытә
ишьақәгылоу аҟаҵарбоуп. Иеиҭаҵуа аҟаҵарба ашьаҭа аҟнытә
ишьақәгылоу арлахәыра еиҭаҵуеит, иеиҭамҵуа аҟаҵарба ашьаҭа
аҟнытә ишьақәгылоу арлахәыра еиҭаҵӡом.
Иеиҭаҵуа арлахәыраҟны еиҳарак асубиект арбаӡам:
Иугәаламшәои аклуб абарқәам ԥҽны ишдырҳәыз (И.П.); …Цәгьарак
ҟаҵаны иаауеит (И.П.); Ҟамак иман, иааҭыхны аԥырҳәа
аҿааирхан,
ихы аҟабақ аӡа еиԥш еиҟәырԥа илыҟаиҵеит (Аԥс.л.).
Иеиҭаҵуа арлахәыратә формақәа рыҟны асубиект рбага анарбахогьы ыҟоуп. Ари ҟалоит:
а)арлахәыратә форма иеилоу азҳәа иахәҭакны ианыҟоу: усҟан
ари арлахәыратә ҵакы амаӡам:
Акулакцәа ҭаркуа иалагеит (И.П.); …Ихәырны исшьо саналага (Аԥс.л.); Аԥсшьарақәа раан ачамгәыр адырҳәо иҟалеит (И.П.);
Схәыҷы сара сидыруа дҟалар…(Д.Гә.).
б) арлахәыратә форма амчымхаратә ҵакы анамоу; усҟан ари
иеиҭамҵуа аҟаҵарба аҷыдарақәа аанахәоит, аинверсивтә еилазаашьа аиуеит:
Игәы иҭаз изымҳәо дтәан (И.П.); Сгәы-сыԥсы дысзалымхуа бзиа
дызбоит (И.П.); …Алаф аалихт Мирон, ачча изнымкылакәа иқьышә
иқәыххуа (И.П.).
в) иеиҭамҵуа арлахәыратә форма аныррала; усҟан асубиект
амырбакәа ҳхы иаҳархәаргьы ҟалоит:
Аӡәаӡәала икны иафо, зегьы ааннарҵәеит (Аԥс.л.); Ашхырцәаӷь
ахьсыцҳаз аҭыԥқәа рҿы аџьыкӡырӡ ахьыршьуа, ахырҵәы ахьыршьуа,
аарлаҳәа сыԥсы ааиқәдырхеит (Д.Гә.).
Арлахәыраҿы, аҟаҵарбаҟны еиԥш, иаҳԥылоит ажәахырҿиааратә
аффикс -р арҟаҵаратә ҵакы аманы:
Сара иахьа уажәраанӡа сгәы иалаз умырдырӡакәа сааиуан (И.П.);
Иҩызцәа ашәарыцацәа имырхыскәа иааникылт (Аԥс.л.).
Аффикс -з ала иаарԥшу амчымхаратә ҵакы ҳԥылоит арлахәыра
мапкратәи аформаҟны:
Ашацаҳәа азҵаара нықәиргылт Леуарса…, изымдыркәа ицәцаз
ацәгьауцәа игәы рзыԥжәо (И.П.); Леуарса иҟала изымдыруа даалакҩакит (И.П.).
Аффикс -ҽ ала иаарԥшу ахаргьежьратә ҵакы ҳԥылоит иеиҭаҵуа
арлахәыратә формақәа рҿы. Убри аҟнытә асубиект арбаӡам:
Мосе иҽеилаҳәа-иҽеилаца аулица даныланы днеиуан (И.П.);
Ԥыҭҩык зымҩа рҽеидкыланы еицәажәон (И.П.).
Аффиксқәа -аи  еи, -аиба  еиба, -аиц  еиц, -ц рыла
ишьақәгылоу аицҟаҵаратә ҵакы ҳԥылоит арлахәыратә формақәа
рыҟны:
Урҭгьы еибамшаҭакәа акритика рзыҟаибаҵеит (И.П.); …иҭакәажә дицымкәа…ашәхымс дызхыҵуамызт (Аԥс.л.); Араанӡа санаа,
сшәыцымхраакәа сызцом (И.П.).
Азыҟаҵаратә ҵакы змоу ажәахырҿиааратә аффикс -з ҳԥылоит
адинамикатә ҟаҵарба ашьаҭаҟнытә ишьақәгылоу арлахәыратә
формақәа рҿы:
Адәылҵра зҽазырхианы игылаз Леуарсеи Ҭархәынеи неихәаԥшыааихәаԥшит (И.П.); …Азҵаатәы нықәиргылит Леуарса… ацәгьоуцәа
игәы рзыԥжәо (И.П.).
Амасдар
Амасдар аҟаҵарбатә ҷыдырақәеи ахьыӡтә ҷыдарақәеи еидызкыло ҟалароуп. Алексикографиаҿы амасдар адинамикатә ҟаҵарба
ахаҿытә формақәа рзы ижәартә форманы иҟалеит.
Аԥсуа бызшәаҿы амасдар ҿыц ишьақәгылаз ҟалароуп. Жәытәла
амасдар ахаҭыԥан ахархәара аман аҟаҵарба ашьаҭа. Иахьагьы
амасдар ахаҭыԥан аҟаҵараба ашьаҭацқьа ҳхы ианаҳархәо ыҟоуп:
ҳафа ыҟам, ҳажә ыҟам (//ҳафара ыҟам, ҳажәра ыҟам.
Амасдар адинамикатә ҟаҵарбақәа рышьаҭа асуффикс -ра
ацҵарала ишьақәгыло формоуп: а-ныҟәа-ра, а-цәажәа-ра, а-кәашара, а-ца-ра, а-ба-ра, а-ҟаҵа-ра. Арбагақәа – амасдар -ра ( аба-ра)
ахьыԥшратә -р, (дызба-р) иҟалаша –ра (дшызба-ра) рхылҵшьҭра
акоуп (Қь.В. Ломҭаҭиӡе).
Астатикатә ҟаҵарбақәа рышьаҭа амасдартә форма шьҭнахӡом,
адинамикатә ҟаҵарбахьы ииамгакәа. Усҟан урҭ рышьаҭа иацлоит
асуффикс -заа; уи анаҩс – асуффикс -ра: а-ҟа-заа-ра, а-ма-заа-ра,
а-кә-заа-ра, а-ц-заа-ра.
Амасдартә ҟаларақәа рыҩнуҵҟа имҩаԥысуеит рлексикатә
ҵакы иадҳәалоу апроцесс. Уи апроцесс абзоурала ҩ-ҵакык
зауз амасдарқәа маҷым: акы, ахаҿытә формала иарбоу арҿиара
ахьӡтәра, уи иара грамматикатә ҵакуп, ҩба, ахьыӡҟақәа ирывагыланы арҿиа-ратә, амаҭәартә еилкаарақәа аҭаны ахьӡтәра.
Иаагап: аибашьра 1. амасдар: деибашьуеит, 2. ахьыӡҟа: аибашьра ҟалеит; агәаҟра 1. амасдар: дгәаҟуеит, 2. ахьыӡҟа: агәаҟрақәа
рацәахеит; аицлабра 1. амасдар: урҭ еицлабуеит, 2. ахьыӡҟа: аицлабра иалагоит уаҵәы; алшара 1. амасдар: исылшеит, 2. ахьыӡҟа:
ҳалшарақәа рацәахеит; ачҳара 1. амасдар: исычҳауеит, 2. ахьыӡҟа:
ачҳара лымоуп.
Ҩ-ҵакык змоу амасдартә ҟаларақәа хыԥхьыӡарала имаҷым. Убарҭ
иреиуоуп аныҟәара, абзиабара, адырра, аҵара, ахәыцра, алаҳәара,
аҵәыуара, аԥсра, агәынкылара, агәаԥхара, ақәҵара уҳәа уб. иҵ.
360 361
Аҵакытә еиҿагылара аформаҿгьы ианыԥшуа иалагеит (К. В.
Ломҭаҭиӡе). Убас асубстантивтә ҵакы заузи амасдари еиҿагылоит
ақәыӷәӷәара ишьҭнахуа аҭыԥ ала, мамзаргьы абжьыҟа ы ахархәарала. Иеиҿшәырԥшы:
аиара: диеит – аи´ара // аи´арҭа
´аилаҳәара: деилалҳәоит – аилаҳә´ара: еилаҳәарак лкын
аԥхар´а: амра ԥхеит – аԥх´арра ҟалеит
аԥҟар´а: иԥысҟеит – аԥҟ´ара: аԥҟ´ара аԥырҵеит
аҩр´а: изҩит – аҩыра: аҩ´ыра ҿыц // аҩразы
азҵаара: дазҵааит – азҵа´ара: азҵа´ара сиҭеит
аҵар´а: илҵоит – аҵара: аҵара далгеит
´ацхраара: дацхрааит – ацх´ыраара: ацхыраара сиҭеит.
Ахьыӡҟатә ҷыдарақәеи аҟаҵарбатә ҷыдарақәеи рыла амасдарқәа
еиԥшым. Абарҭ аҷыдарақәа раарԥшрала амасдарқәа ҩ-гәыԥкны
рҽыршоит. Гәыԥк аҿы рҽеидыркылоит хаҿык змоу аҟаҵарбақәа
рмасдарқәа, егьи агәыԥ аҿы – ахаҿы рацәа змоу аҟаҵарбақәа
рмасдарқәа.
Амасдар ахьыӡтә ҷыдарақәа
Хаҿык змоу аҟаҵарбақәа рмасдар асемантика иаҳа ахьыӡҟақәа
ирзааигәоуп, ахаҿы рацәа змоу аҟаҵарбақәа рмасдар аасҭа.
Асемантикатә еизааигәара иабзоураны, урҭ рызегьы ишьҭырхуеит
ахьыӡҟа иамоу ажәаформақәа зегьы.
а) азеиԥш рбага -а: а-гылара, а-тәара, а-цара, а-ԥара, а-ныҟәара
б) иеилкаау арбага -а: (иацтәи) а-қәгылара, (иахьатәи) а-ицлабара, (ари) а-хәмарра
в) иеилкаам арбага -к: ныҟәара-к, цәажәара-к, еицлабра-к,
хәмарра-к, кәашара-к
г) арацәа рбага -қәа: ацәажәара-қәа, аныҟара-қәа, аицлабра-қәа,
ахәмарра-қәа, акәашара-қәа
д) аиагаратә рбага -с: цәажәара-с, ныҟәара-с, кәашара-с, еицлабра-с
е) адхаларатә рбага: сы-қәгылара, б-цәажәара, у-кәашара, шәеицлабра
ж) амамзаратә рбага -да: цәажәарада, кәашарада
з) амыругатә рбага -ла: ныҟәарала, еибабарала, еисрала.
Ахьыӡҟеи амасдари адхаларатә формаҿы еивгоуп ҵакыла:
ахьыӡҟа адхаларатә формаҿы иаанарԥшуеит адхаларатә еизыҟазаашьа амаҭәарқәа рыбжьара, амасдар адхаларатә формаҿы –
адхаларатә еизыҟазаашьа арҿиареи арҿиара назыгӡои рыбжьара,
амасдар иацааиуа арбага иагьдхаларатә рбагоуп, иагьсубиект рбагоуп.
Иеиҿшәырԥшы:
ахәыҷы и-хылԥа – ахәыҷы иқәгылара
аҵаҩцәа рашәа – аҵаҩцәа рашәаҳәара, рықәгылара
иара ибызшәа – иара иччара
Урҭ азԥшын рԥыза Кьарантыхә бырфын бираҟҵас ицәырҵра
(Б.Шь); Уи (Ҳамыҭбеи Чачба) инырра, Аԥсны адагьы, егьырҭ агәыларатәи ажәларқәа рҿы макьана даара акры аҵанакуа иҟоуп (Б.Шь).
Ҳдәықәҵа шьҭа, ҳаицәажәара, ишыубо, усгьы акгьы алымҵит ҳәа
акәхарын уи илаԥш иаҳәоз (Б.Шь.).
Аха абызшәатә материал излаҳнарбо ала, ахьыӡҟатә парадигмақәа зегьы ашьҭыхра рцәыуадаҩуп ахаҿы рацәа змоу аҟаҵарбақәа
рмасдарқәа. Дара, шамахамзар (сыфара ԥкуп еиԥш иҟоу ртәы
ҳамҳәозар), ирыцлом адхаларатә, иеилкаам, аиагаратә рбагақәа:
барак,барас (абара); гарак, гарас (агара);ҟаҵарак, ҟаҵарас (аҟаҵара);
жәрак, жәрас (ажәра) – иԥсабаратәым формақәоуп. Абарҭ аформақәа
рцынхәрас абызшәаҿы ахархәара роуеит асуффиксқәа -га, -тә
(ы), -рҭас, -мҭа аҟаҵарбатә шьаҭақәа рацҵарала ишьақәгылоу
ахьыӡҟақәа, еиҿшәырԥш:
Аус ҳауеит рыххатәыс (рыххарас ацынхәрас), хьаас, гәаҟрас,
еимактәыс (еимакрас ацынхәрас), ӡбатәыс (ӡбарас ацынхәрас) ирымоуп аублаа жәлар иахьа изҭашәаз рҭагылазаашьа (Б.Шь.); Ҳара
жәытә-натә аахыс мшынгәыла ахәҳахәҭра хныҟәгагас (хныҟәгарас
ацынхәрас) иҳаман (Б.Шь);сара тәарҭас исымаз … (Б.Шь); Џьара ҵактәыс акәымзар, ахьарыжәтә азы арахә анырҵаӡом (Б.Шь);
лыҟаҵамҭас абри ауп исымоу // лыҟаҵамҭа ҳәа исымоу абри ауп.
362 363
Адхаларатә форма рыцәтәымуп ахаҿырацәа шьҭызхуа ашьаҭа
иахылҿиааз амасдарқәа. Иаҳҳәаз ашьақәырӷәӷәаразы еиҿҳарԥшып
ҩ-синтагмак – ажәлар реизара, ажәлар реизгара. Реизара, реизгара рҿы ирзеиԥшу -р еиԥшым хархәашьала: -р – «реизара» аҿы
дхаларатә рбагоуп, уи иаанарԥшуеит адхаларатә еизыҟазаашьа
арҿиареи арҿиара назыгӡои рыбжьара, арҿиара назыгӡо ажәлар
роуп, уи ажәлар рырҿиароуп; «реизгара» аҿы -р – иԥиоу аобиект
рбагоуп, уи иашьашәалоу ажәа ажәлар ауп, ажәлар рхала имеизеит,
урҭ еизыргеит.
Ахьыӡқәа реиԥш, амасдар иацааиуеит ашьҭынгылақәа, аидҳәалагақәа: азнагарала, азнагаразы, азнагараҿы, атәареи агылареи,
атәарагьы агыларагьы.
Амасдар аҟаҵарбатә ҷыдарақәа
Амасдар иаанарԥшуам аамҭа, аркьынаа, аиҭаҵреи // аиҭамҵреи,
ахкы (аспект), афинитра. Абарҭ аҟаҵарбатә категориақәа рыла
амасдар аҟаҵарба ахаҿытә формақәа ирҿагылоуп. Аҟаҵарбатә
категориақәа рахьынтә амасдар иазҷыдароуп ахаҿы, ахыԥхьаӡара,
акласс акатегориа.
Аҟаҵарба ахаҿытә формақәа реиԥш, амасдаргьы ишьҭнахуеит
ахаҿырбагақәа. Урҭ рыбзоурала иаарԥшхоит арҿиара назыгӡо,
изых-ҭысуа, иззынархоу. Аха амасдар иамоуп ахатәы хаҿытә
еиҭакратә система. Ари асистемаҿы аобиекттә еиҭакра аасҭа
асубиекттә еиҭакра акырӡа иԥсыҽны ахы цәырнагоит.
Хыхь ишазгәаҭоу еиԥш, хаҿык змоу аҟаҵарба амасдар ишьҭнахуа
арбага адхалареи азыхҳәаареи рхархәарақәа еицыназыгӡо рбагоуп (ахәыҷқәа рықәгылара, ахәыҷы лашәаҳәара, актиор ихәмарра).
Иара убас уи ахархәарақәа шьҭнахуеит ахаргьежьратә рбага -ҽ
злоу амасдар иацу арбага, уи амасдар иеилоу азҳәа иахәҭакны
ианыҟоу: аҽеидкылара // ҳ-ҽеидкылара ҳалагеит, аҽазыҟаҵара // шәҽазыҟаҵара шәаҿуп, аҽеибыҭара // р-ҽеибыҭара иаҟәымҵит.
Абжьы ҿаца излаҩыз архәҭагьы ааилаҭырын, рҽырхиара,
рҽеиқәыршәара иналагеит (Б. Шь.); Усҟан аԥсуа литература аинылара, аҽеибыҭара иаҿын (Ажәар.); Амра халонаҵы абыӷьқәа
аҽеикәырҳәра (рҽеикәырҳәра) иаҿын (Ажәар).
Абарҭ амасдарқәа ирҿагылоит ахаҿы рацәа змоу аҟаҵарбақәа
рмасдарқәа. Урҭ ирымам асубиекттә еиҭакра, избанзар рышьаҭаҿы
иҟам асубиект рбага. Аҳәоу аҿы азыхҳәаа иашьашәалоу арбага аарԥшуп амасдар зыдҳәалоу аҟаҵарбаҿы, ма ацхыраагӡатә
ҟаҵарбаҿы, амасдар иеилоу азҳәа иахәҭакны ианыҟоу, мамзаргьы арҿиара зуа еилкаахоит аҳәоу аҵакы ала, текстла: Сан лы-ццара насыԥны и-сы-ԥхьаӡон арҿиара аццара зуаз сара шсакәыз азҳәа
и-сы-ԥхьаӡон аҿы асубиект рбага с ала иарбоуп, лы-ццараҿы л аобиект рбагоуп.
Ахаҿы рацәа змоу аҟаҵарба амасдар аҿы иарбоуп иԥиоу ма
иԥиам ахаҿырбага, уи ҩ-хаҿык змоу ҟаҵарбатә шьаҭазар; иара
убас иԥиоуи иԥиами ахаҿырбагақәа, уи х-хаҿык змоу ҟаҵарбатә
шьаҭазар. Иԥиоу аобиекттә еиҭакра ҷыдарас иамоуп – ариад «Л»
иатәу ахаҿырбагақәа рыла иԥиоу аобиект аарԥшра.
Ҩ-хаҿык шьҭызхуа аҟаҵарбатә шьаҭа амасдар ҟалоит хаҿык
змоу ҟаҵарбаны. Иеиҭаҵуа шьаҭазар, амасдар ахаҿырбага хаҿыла,
хыԥхьаӡарала, классла иԥиоу ахарҭәаага аҽақәнаршәоит: сара
с-бара, адҵа а-нагӡара, ажәлар р-еизгара, шәара шәы-ԥхашьара,
аҽаршьцыларақәа ры-мҩаԥгара.
Уи ауаҩ ҳара даҳзыбзианы и-ҟаҵара дара ихәарҭаны исыԥхьаӡон
(Б. Шь.); Ауааԥсыра ӡаны, аҿаԥа рҿаҵаны, мшынгәыла Ҭырқәтәылаҟа
ры-ҭира…аҳәсақәа ры-мҵарсра уҳәа жәлар змырӷьацоз рацәаӡан
(Б. Шь.); Уи хаҭала и-бара аҵкыс и-мбара еиӷьасшьоит. (Б. ШЬ.); ;…
ирҩашха иеибарҵысыз ажәлар р-аанкылара цәгьа ирымбо аҟынӡагьы
инаӡеит (Б.Шь);Аҟәыди абысҭеи рымацара сырхаанхозаргьы, сусқәа
зегьы кажьны ауал а-лхра сашьҭалон (М. Б.); Ахьӡ а-рҳара ҩадароуп
(ажәаԥҟа); Зыбӷа хәаз анцәа и-ашьапкра игәаԥхон (ажәаԥҟа); Сан
лы-ццара насыԥны исыԥхьаӡон. Урҭ ҳара ҳа-цхыраара аҭыԥан
ҳ-ныҟәгара зырманшәалоз кыр цҳақәа ԥырыххааит (Б. Шь.); Арҵаҩцәа
ируалуп, аҵаҩцәа ҿырԥшыгала р-ызнеира; Ихадам аҷыдарақәа
р-зааҭгылара иашаӡам; Ахәыҷқәа ашәҟәы а-ԥхьара // ашәыҟәқәа
ры-ԥхьара шьцыларас ишьҭырхит.
Иеиҭамҵуа шьаҭазар, амасдар ахаҿырбага хаҿыла, хыԥхьаӡарала,
классла иԥиам ахарҭәаага аҽақәнаршәоит: аҩыза и-ццара, аҩызцәа
ры-ццара, ахәыҷқәа ры-знеишьа, ихадоу аҷыдарақәа р-зааҭгылара.
364 365
Х-хаҿык шьҭызхуа аҟаҵарбатә шьаҭа амасдар ҟалоит ҩ-хаҿык
змоу ҟаҵарбаны, иԥиоу аобиекти иԥиам аобиекти рырбагақәа аманы. Ашьаҭаҿы реишьҭагылашьа аҽаԥсахуам: иԥиоу ахаҿырбага
иԥиам иаԥынгылоит: сыуацәа с-ры-ҭара, бҩызцәа б-ры-лгара,
аҵаҩцәа р-а-зыҟаҵара.
… рыхшыҩ азышьҭын аӷар аколнхара р-а-лагалара (С.№.); Уара
атәым уаа у-ры-ҭара сцәыуадаҩхеит; Схәыҷқәа ашкол аҭалара
р-а-зыҟаҵара аамҭа ааит; Уара узцу ауаа у-ры-мхра сҽазыскуеит;
Ароман иалоу иҵоуроуи иҵаурами афырхацәа р-а-лкаара, иааркьаҿны
рыхцәажәара (В. Ҳ.),
Аха, хымԥада, иазгәаҭатәуп иԥиоу аобиект ахаҿырбага апозициа
иаҳа ишыԥсыҽу иԥиам аобиект ахаҿырбага аасҭа: иԥиоу ахарҭәаага
амаҭәар класс аанарԥшуазар, уи иашьашәалоу ахаҿырбага амасдар
аҿы иҟамлар ауеит:
Акоммуникативтә знеишьеи аҵаҩцәа адыррақәа рыҭареи, реидҳәалареи акыр инарҭбааны иалацәажәоит ҳаамҭазтәи аметодистцәа (А. Жь.); Лаб дзусҭаз лы-рдырра уҽазыумкын (Аԥс. л.);
Аҵаҩцәа алексикать материал апрогноз а-зыҟаҵаразы ашьцыларақәа
ры-ҭара (А. Жь.); Аҵаҩцәа иҿырԥшыганы аԥхьара дырҵара.
Иара убас асинтаксистә хархәараҿы амасдар иааннакылоит абжьаратәи аҭыԥ.
Ахьыӡқәа реиԥш, аҳәоу аҿы амасдар ҟалар ауеит:
1. Зыхҳәааны: а) аиаша еилазаашьа змоу аҳәоуқәа рҿы:
Аҽхәара гәкылҵәагоуп. Хырџьара хырҽхәара иамааноуп. Абжьара
уаароуп, алеишәа нагӡоуп (ажәаԥҟақәа);
б) аинверсивтә еилазаашьа змоу аҳәоуқәа рҿы: хәы-жәхьаки
жәохә џьмаки рыда анҵара шәақәиҭым (А. Џь.); Агәыла ихҵәара
уҭахымзар, есымша амца иумҭан (ажәаԥҟа).
2. Иԥиоу харҭәааганы: Аҽада анажә, акәарра ҵнагеит
(ажәаԥҟа); Аҟармаҵыс ашәаҳәара асырҵоит ҳәа уаламган (ажәаԥҟа);
Аҳәара аҽи акәадыри аанагоит.
3. Иԥиам зырхатә харҭәааганы: Ажьа бжьара ақәым (ажәаԥҟа); Акасыжәфара иашьцылаз абат узаҟәыхуам (ажәаԥҟа); Ахәыҷы
ахатәы бызшәа и-рҵара заа иалагатәуп.
4. Харҭәааганы: Цәаӷәареи рашәареи рыда уаҳа акгьы издыруам; Аԥҳәыс даныҟам ԥсшьарас иԥхьаӡон.
5. Ҳәаақәҵаны: ашьҭалара аамҭа, ахашҭра амчқәа.
6. Ҭагылазаашьаны: Ан лҳақ ашәаразы быжьшықәса быҩлашала
дырчалатәуп (ажәаԥҟа).
Аҭагылазаашьақәа рахьынтә ахархәара ҭбаа аиуеит ақәкы
аарԥшра. Ари ахархәара ҟаҵарбатә хархәароуп. Арагьы аиҿагылара
цәырҵуеит хаҿык змоу аҟаҵарбатә шьаҭеи ахаҿы рацәа змоу
аҟаҵарбатә шьаҭеи рмасдартә формақәа рыбжьара.
Убас ақәкы аарԥшраан амасдар аҿы азеиԥш рбага -а ацыршәоит.
Аҽада ҳәра шьыбжьон ицон; Зыџьмақәа ҭакны кәашара ицаз
(ажәаԥҟақәа); Уара ԥҳәысҳәара угәароуп ҳәа саҳаит (Аԥсуа жәлар
рҿ.рҿ.); Хырқьиара ицаз ҽада иала дааргеит (ажәаԥҟа); Ахаҵа ҭакра
дыргон, иԥҳәыс илзааихәашаз аҵкы ацаха илҭон (ажәаԥҟа).
Аха ахаҿы рацәа змоу аҟаҵарба амасдар аҿы ицәырҵуеит аобиект рбага:
Сашьа и-бара сцоит; Ахәыҷқәа р-аагара дцеит.
Амасдар иацааир ҟалоит ахәҭаҷ -ҳәа: Нас ԥсшьара ҳәа ал амҵан
днатәеит (С.№.).
Иԥиоу ахарҭәаагеи амасдари еицны рхы цәырыргар ҟалоит композит ҳасабла, усҟан иԥиоу аобиект арбага -а ацыршәоит:
ажь аҭаара  ажьҭаара
акәац ажәра  акәацжәра
аҵәа афара  аҵәафара
аимаа аӡахра  аимааӡахра
ашыц аԥҟара  ашыцԥҟара
Ақәкы ахархәараҿы алагамҭатәи а быжьшәоит: Шәача аӡиас
аԥсҭахьы шыцԥҟара ҳҩаскьалон (Б. Шь.); Ахыз, уабацои ҳәа ианазҵаа
хамфа-џьымфа «мгьалырхаара сцоит» аҳәеит (ажәаԥҟа).
Иара убас ҟаҵарбатә хархәараны иԥхьаӡатәуп, амасдар иеилоу
азҳәа иахәҭакны ианыҟоу. Иеилоу азҳәаҿы цхыраагӡатә ҟаҵарбаны
амасдар иацааиуеит: алагара, алгара, аҽазкра, аҟәыҵра, аҭаххара,
алшара. Реизак аҿы амасдар субиект рбагада ауп ишалоу, асубиект
рбага злоу ацхыраагӡатә ҟаҵарба ауп. Хаҿык змоу амасдар аҿы игылоуп азеиԥш рбага -а, ахаҿы рацәа змоу амасдар аҿы – еиҳарак ао366 367
биект рбага. Амасдар иаԥынгылоу иԥиоу ахарҭәаага маҭәарымзар,
амасдар аҿы уи арбоуп ахаҿытә ԥынгыла -а ала. Ахарҭәаагеи,
амасдари, ацхыраагӡатә ҟаҵарбеи еицны еиҿыркаауеит иеилоу
азҳәа.
Хаҿык змоу амасдар: Алҩа иахылббуаз ақәцәан аҽеизганы,
ажәҩанҟа ихәхәаӡа а-ҩеира иаҿын (С.№.); Зегьы еицлабны аусура иаҿын. Урҭ аԥшцәа рҳәатәы хасҵом бара – иҳәан, ҿааиҭит
Қәаблыхә, аччара даҟәыҵын (С.№.); Уҩны аира зҭахым дааугарц
уҭахызар, аца ашьҭыхразы уиԥхьа (ажәаԥҟа).
Ахаҿы рацәа змоу амасдар: Дааччан, дҩагылт (Ҭемыр), нас
аҟәынџь дзықәтәаз амца ацраҵара дналагеит (С.№.); Уажәыҵәҟьа
салагоит суҭра хәыҷы аҟәынџь ахҟьара (С.№.); Уажәыҵәҟьа салагоит ахәыҷқәа разыҟаҵара; Лыԥха узҭаз иашьапкра улырша (Б. Шь.);
Ус акыр аамҭа ила иҟәымгакәа ихәаԥшра даҿын (С.№.).
Амасдар асубиект рбага аланы иаҳԥылоит ацхыраагӡатә ҟаҵарба
аҟазаара ала иаарԥшу иеилоу азҳәаҿы: Уихылаԥш, д-ҳацәцара
дыҟоуп, Аа, уи д-аҳ-ԥышькласра дыҟоуп (С.№.); Ҳаи, с-ишьра
дыҟоуп (Аԥс.л.).
Амасдар хаҿыла аиҭакра асхема
Иԥиам аобиектла иеиҭакра
азаҵә хыԥхь. арацәа хыԥхь.
 ах. (и)-сы-ҭара, (и)-сырҵара (и)-ҳа-ҭара, (и)-ҳарҵара
II ах. (и)-у-ҭара, (и)-урҵара (и)-шәы-ҭара, (и)-шәырҵара
(и)-бы-ҭара, (и)-бырҵара
III ах. (и)-и-ҭара, (и)-ирҵара
(и)-лы-ҭара, (и)-лырҵара (и)-ры-ҭара, (и)-ды-рҵара,
(и)-аҭара, (и)-арҵара (и)-ры-рҵара
Иԥиоу аобиектла аиҭакра
азаҵә хыԥхь. арацәа хыԥхь.
 ах. с-лыҭара, с-бара ҳ-лыҭара, ҳ-бара
II ах. у-лыҭара, у-бара шә-лыҭара, шә-бара
б-лыҭара, б-бара
III ах. и-лыҭара, и-бара
л-лыҭара, л-бара р-лыҭара, р-бара
ашәҟәы лыҭара, абара
Хыхь ишаҳҳәаз еиԥш, амасдар ҿыц цәырҵроуп, уи ус шакәу
агәра ҳдыргоит хаҿытә формақәак, амасдартә форма зыцәтәыму:
азымныҟәара (дзымныҟәеит), ацәыҟаҵара (илцәыҟасҵеит), ацәбылра
(исцәыблит). Иара убас иҟоуп ахаҿытә форма змам аҟаҵарбатә
хьыӡқәа, амасдар модель ала иҟаҵоу, урҭ реиҳарак анеологизмқәа
роуп: анапынҵара, азымеибашьра, ахарадара, аҵарадара.
Амасдар еиԥш, арҿиара ахьӡтә ҵакы амоуп аҟаҵарбатә шьаҭа
асуффикс -ха ацҵаны ишьақәгылоу аформа: аҟаҵаха, аныҟәгаха,
ацаха, ашьҭаҵаха, абаха, аҵәыуаха, аус анагӡаха, акрыфаха.
Арҿиара ахьӡтә ҵакы ада, ҳзыхцәажәо аҟалара иныҟәнагоит
алшаратә ҵакгьы, еиҳарак аамҭатә лшара, насгьы иазгәаҭатәуп,
ари аҟалара еиҳарак аҟаҵарба амапкратә форма ишадҳәалоу.
Акрыфахеи атәахеи сымаӡам (Б.Шь); … иларҵаз арашәаха роуамызт. Идрашәаз аҭагалаха раӡомызт (Б.Шь); Аҳҭны даннеи, иԥсы
ааиҭакха имҭакәа, сасцәақәак агәашә иаалагылт (Б.Шь); Ҳамыҭбеи
Чачба ԥсгаха имҭа, икәшаны дыркит (Б.Шь); Сажәа анагӡаха сышәҭ
(Б.Шь); Ҳаи, Мата, аԥхьарца азыӡырҩыха ҳазҭада (Б.Шь).
Асуффикс -ха ажәа -ахаиашьагәыҭуп. Уи ус шакәу агәра
ҳдыргоит ажәеидҳәалақәа: ибара аха сымаӡамызт, аус анагӡара
аха сырымҭеит. Аублаа жәлар еицҿакны ирзымыӡбаргьы, аимакреи
алакҩакреи раха змада (Б.Шь).
Ҳзыхцәажәо аҟалара амаҭәартә ҵакы ныҟәнагозаргьы, уи иамам
ахьыӡҟа апарадигмақәа – иеилкаам, арацәа хыԥхьаӡара, адхалара,
аиагара… Аха амасдар еиԥш, арелиативтә шьаҭа змоу аҟалараҿы,
хымԥада, ицәырҵуеит «Л» ариад иаҵанакуа ахаҿырбагақәа, иԥиоуи
иԥиами ахарҭәаагақәа ирышьашәалоу:
Ашәҟәы лы-ҭаха садымраӡеит. Аҩынқәа рыхәаԥшыха смоуит. Аӷар аколнхарахь р-а-лагаха ирымҭеит. Ашәҟәы (и)-рыҭаха
смоуит.
368 369
Насгьы иазгәаҭатәуп, уи иаҳа ахы шцәырнаго иеилоу азҳәа
иахәҭакны.
Иқәгылоит азҵаара, иабахыԥхьаӡалатәу ҳзыхцәажәо ажәаформа
– ахьыӡҟахьы акәу, ма аҟаҵарбахьы акәу ҳәа. Хыхь ишаҳҳәаз
еиԥш, -ха змоу ажәаформа иамам ахьыӡҟа апарадигмақәа. Иара
убас иуҳәар ҟалом ахьыӡҟа уи апарадигмақәа ируакуп ҳәа, избанзар ари аформа зауа аҟаҵарбатә шьаҭақәа мацара роуп. Егьырҭ
ахьыӡқәа ҳзыхцәажәо аформа шьҭырхуам, ҟаҵарбатә форманы аԥхьаӡарагьы иашахом, избанзар, иара ишьҭнахуам аамҭатә,
аркьынаатә, азҵааратә, афиниттә, аинфиниттә формақәа, иара
убас аиҭаҵреи / аиҭамҵреи аилкаара. Уи иамоу асемантикатәи
аграмматикатәи ҷыдарақәа рыла уахәаԥшуазар, иаҳа иашазар
ҟалап уи масдартә форманы иҳаԥхьаӡар.
Иара убас уи иеиԥшу аҟазшьа цәырнагоит асуффикс -шьа абзоурала аҟаҵарбатә шьаҭа ихырҿиаау аҟалара. Аха уи ҵакыла амасдар
излеиԥшым ыҟоуп: амасдар арҿиара ахьӡ анаҭоит, ҳзыхцәжәо
аҟалара иаанарԥшуеит арҿиара аҟазшьа: аныҟәашьа, аҳәашьа,
аҟаҵашьа, ашәаҳәашьа, акәашашьа, аҽеилаҳәашьа.
Ҳзыхцәажәо амодель иамоуп ажәахырҿиааратә лшара ҭбаа:
иара ҳԥылар ҟалоит адинамикатә ҟаҵарбақәа зегьы рыҟнытә.
Ажәа,«аҟазаашьа (аҟазшьа)» атәы ҳамҳәозар, астатикатә
ҟаҵарбақәа рышьаҭа -шьа ацлаӡом.
Асуффикс -шьа ахьыӡтә шьаҭақәагьы ирыцлоит. Уи абзоурала
иҳауеит амаҭәар аҟазшьа аазырԥшуа ажәақәа: ауаҩышьа, аццакшьа,
аҵаршьа, аласшьа, аԥшӡашьа:
Аҩӡы-ԥҳа Қьаабахан лыԥшӡашьа, лҟазшьа ҳәа, лыхьӡ-лыԥша
лқыҭа иахысны инаскьахьан (М. Лак.); Аҳәызба аҵаршьа сгәаԥхом;
Иарбанзаалак аԥсҭазааратә зҵаара лыӡбара аласшьа аӡәгьы
игәаԥхомызт.
Амасдари асуффикс -шьа ала ишьақәгылоу ажәеи ҵакыла
иеизааигәоуп. Рҵакытә еизааигәара иахҟьаны ҳәоуқәак рҿы иҟалоит урҭ реибаԥсахра:
Ицәажәашьа (ицәажәара), аԥҟацаҳәа иҟамчы аҟьашьа (аҟьара),
ахьыу ҳәа иҽыжәлашьа (иҽыжәлара), иҽы кәаруа аҿанынахалак,
маҷк иҽхырнаа акәадырҭра иантәалашьа уҳәа џьара акала
сиеиԥшызар сҭахын (Б.Шь); Иагьа ирԥшӡаны исҳәап уҳәаргьы, аԥсахра
ада даҽакы узахьыӡҵом уара ухымҩаԥгашьа! (Б.Шь); Аби аԥеи
шәеицәажәашьа (шәеицәажәара) сгәы иахәом (Б.Шь); Уажәы имбеит
Бараҟаи иԥа ажьа еиԥш ишьҭра арӡшьа (арӡра) (Б.Шь); Ҳшыхәыҷқәаз
аҳәа аҟьашьеи (аҟьареи), аҽы қәтәашьеи (ақәтәареи), ахысшьеи
(ахысреи) ҳирҵахьан (Б.Шь).
Асуффикс -шьа ала иеиқәыршәоу ажәа ишьҭнахуеит ахьыӡҟа
аформақәа зегьы:
а) азеиԥш: Ҳшыхәыҷыз аӡсашьа ҳирҵеит (Б.Шь).
б) арацәара: Ас ацәажәашьақәа збахьадаз!(С.№.).
в) иеилкаам: Нас избода ҳгәаҵа иҭаҵәах ишьҭоу, цәыргашьак
ҳақәымшәозар ишахәҭоу (Б.Шь).
г) адхаларатә: Уцәажәашьа сгәаԥхом.
д) аиагаратә: Абарҭ зегьы рышьҭахь еинаалашьас иҳамоузеи!
(Б.Шь).
е) амыругатә: Лцәажәашьала дыздырит.
ж) амамзааратә: Лцәажәашьа ада уаҳа иугәаԥхазеи?
Хыхь иеиқәыԥхьаӡоу ажәаформақәа рыда, асуффикс -шьа
ала ишьақәгылоу аҟалара иамоуп ахьыӡҟа излеиԥшым ҷыдарак.
Амасдари асуффикс -ха ала ишьақәгылоу аформеи реиԥш,
арелиативтә ҟаҵарбатә шьаҭа иалху аформаҿы иҟазар ауеит иԥиам
аобиект рбага:
Ашәҟәы лыҭашьа сақәымшәеит. Ан лхәыҷы и-ргәыбзыӷшьадақәшәон. Аԥара и-мхшьа удыруан, и-ҭашьа уздырӡомызт. …
аинралцәа р-наалашьас иҳамоузеи (Б.Шь); Қәыблыхә дшааиз
еиԥш дышԥатәеи ҳәа, насгьы Ҟазылбақь и-ацәажәашьақәа (С.
№.); Ааӡара азҵаарақәа рыӡбараҿы алҵшәа бзиақәа аазырԥшуа
ҳәа иԥхьаӡоупҳаҭырқәҵарала ахәыҷқәа рызнеишьа (А. К); Ҳара
ҳусумҭаҿы ҳаззааҭгылаз ашьҭынгылақәа рҷыдарақәа азгәаҭаны,
аԥсуа бызшәа ззымдыруа и-знагашьа аметодика цхыраагӡоуп (А.жь.);
Арҭ рҩызцәа ахәыҷқәа рықәлацәа р-ацәажәашьа, р-ахәмаршьа
иахьақәымшәо зынӡа ргәы ҭнашьаауеит (А. Жь.).
Иақәнагоуп иазгәаҳҭарц, асуффикс -шьа змоу аҟаҵарба ацәажәара азҵааратә форма: Уҽаанкыл, аҷкәын, и-у-цәажәашьоу-зеи?
(Б.Шь). И-у-цәажәашьоузеи ҟаҵарбоуп, иамоуп ҩ-хаҿырбагак -усубиект рбагоуп, -ииԥиоу аобиект рбагоуп, асуффикс -уаамҭа
рбагоуп, -зеизҵааратә суффиксуп (рбагоуп).
Аҟаҵарба ацәажәара иеиҭамҵуа ҟаҵарбоуп: уи иамазар ҟалоит
хаҿык: сцәажәоит, мамзаргьы ҩ-хаҿык: с-и-ацәажәоит: с-субиектуп, и-иԥиам аобиектуп, аха и-у-цәажәашьоузеи ажәаформаҿы асубиект рбагеи аобиект рбагеи реишьҭагылашьа иеиҭаҵуа аҟаҵарба
иазҷыдаҟазшьоуп, иаҿшәырԥш иеиҭаҵуа аҟаҵарба аҳәара ( и-сҳәеит, и-ла-с-ҳәеит) азҵааратә формаҿы и-л-ҳәашьоузеи.
Ҳзыхцәажәо ажәаформа ҟалар ауеит иеилоу азҳәаҿы ихадоу хәҭаны. Уи азҳәаҿы иаанарԥшуеит азҳәа ажәартә семантика хада. Иазгәаҭатәуп, иеилоу азҳәаҿы иара иамоу аҷыдатә семантика (аҟазшьа аарԥшра) шыԥсыҽхо, ҵакылагьы уи амасдар
ишазааигәахо, иеивгарас ирымоу – ирыцааиуа ацхыраагӡатә
ҟаҵарбақәа ахьеиԥшым ауп. Уи иацааиуеит аҟаҵарбақәа: амазаара, ақәшәара.
Уажәшьҭа еинаалашьа ҳамам (Б.Шь); Ҳара иҟаҳҵеит риашашьа
змамыз агха (Б.Шь); Ҳәынҭқар дук диацәажәазаргьы, ихы аҳаҭыр
аҳаракышьа дақәшәон (Б.Шь).
Ишаабаз еиԥш, асуффикс -шьа ала ишьақәгылоу аҟалара иамоуп ахьыӡҟа аҟазшьақәеи аҟаҵарба аҟазшьақәеи. Ииашоуп,
ахьыӡҟа аҟазшьақәа иаҳа ирацәоуп: уи ишьҭнахуеит ахьыӡҟа иамоу
ажәаформақәа зегьы. Аха ус егьа иҟазаргьы, иара хьыӡҟаны ашьара иашамзар ҟалап, избанзар, аҟаҵарба еиԥш, уи иацлар ауеит
аобиект рбага. Уи еиԥш арбага аҟаҵарбатә хьыӡҟақәа ирыцлаӡом.
Насгьы иара иныҟәнаго аҵакқәа арҿиара аҟазшьа ахьӡтәреи
арҿиара ахьӡтәреи еибакапануеит.
Амасдари асуффиксқәа -ха-и -шьа-и рыла ишьақәгылоу аҟаларақәеи рхархәаратә анализ алшара ҳнаҭоит, урҭ рыҩбагьы зхала
иҟоу асемантика-грамматикатә ажәақәа ркласс аҳасабала џьарак
реидкылара «Аҟаҵарбатә ҟаларақәа» ҳәа терминс ирыҭаны.
Ацхырааг ӡатә аж әаҳ әа хәҭақәа
Ашьҭынгылақәа
Ажәақәа рыбжьара иҟоу иеиуеиԥшым асинтаксистә еизыҟазаашьақәа: аҭыԥтә, ахырхарҭатә, аамҭатә, амзызтә, азыҟаҵаратә, амыругатә, амамзааратә аазырԥшуа ацхыраагӡатә
ажәаҳәа хәҭа ашьҭынгыла ахьӡуп.
Ашьҭынгылақәа ажәақәа рынҵәамҭақәа ирыцны ма рышьҭахь
хазы игыланы иаҳԥылоит. Убри азоуп урҭ ашьҭынгылақәа – ашьҭахь игылақәоу зрыхьӡу.
Аԥсуа бызшәаҿы ашьҭынгылақәа хыԥхьаӡаралагьы хархәашьалагьы ирацәаны иаҳԥылаӡом, избанзар, хыхь иеиқәыԥхьаӡоу
ажәақәа ирыбжьоу асинтаксистә еизыҟазаашьақәа реиҳарак ирацәоу аҟаҵарбатә категориақәа: ахаҿытә, аҭыԥтәи, ахырхарҭатәи
ԥынгылақәа, аԥынгыла-шьаҭақәа, асуффикс-шьагәыҭқәа, аҭагылазаашьатә аффиксқәа, аверсиатә формақәа уҳәа егьырҭ рҿы иаарԥшуп.
Ахьыӡҟа ападежтә система анамоу, иаҳҳәап, аурыс бызшәаҿы,
аҭыԥи ахырхарҭеи, егьырҭ асинтаксистә еизыҟазаашьақәеи аадырԥшуеит ападежқәеи ахьыӡҟа аԥхьа хазы игылоу аԥынгылақәеи
– апредлогқәеи. Убри иахҟьаны аҵыхәтәантәиқәа уаҟа иаҳа ирацәоуп.
Аԥсуа бызшәаҿы ашьҭынгылақәа аханатә иҟамызт, нас иҟалаз
ажәаҳәа хәҭоуп ҳәа иԥхьаӡоуп.
Ашьҭынгылақәа шоит ҩбаны:
1. Ахаҿытә ԥынгылақәа зцыло.
2. Ахаҿытә ԥынгылақәа зцымло.
Ахаҿытә ԥынгылақәа зцымло ашьҭынгылақәа
Ахаҿытә ԥынгылақәа зцымло ашьҭынгылақәа маҷуп. Урҭ еснагь
ажәа ашьаҭа анҵәамҭа иацны иаҳԥылоит. Урҭ рахь иаҵанакуеит:
-ҟа, -нӡа, -нтәи.
372 373
Ашьҭынгыла -ҟа. Ашьҭынгыла -ҟа хьыӡҳәала ҭыԥк ахь ихоу
арҿиара аанарԥшуеит. Уи зцыло азеиԥш хьыӡҟақәа рацәам,
еиҳарак изцыло аҭыԥқәа рхатәы хьыӡқәа роуп, зны-зынлагьы агидронимқәа ирыцлоит, аха апатронимқәа ирыцлаӡом.
Ахырхарҭатә шьҭынгыла -ҟа зцыло азеиԥш ҵакы змоу ахьыӡҟақәа
рахь иаҵанакуеит:
аҩны – аҩныҟа адәны – адәныҟа
абна – абнаҟа ага – агаҟа
ашьха – ашьхаҟа аԥсҭа – аԥсҭаҟа
ахәҵа – ахәҵаҟа аҳҭны – аҳҭныҟа
арха – архаҟа аарцәы – аарцәыҟа
аарцә – аарцәҟа нарцәы – нарцәыҟа
нырцә – нырцәҟа нхыҵ-нхыҵҟа
ҵәҩанҵәы – ҵәҩанҵәыҟа џьанаҭ – џьанаҭҟа уб. иҵ.
џьаҳаным – џьаҳанымҟа
Аҿырԥштәқәа:
Иҟалозар уааи сыҩныҟа, иҵегь бзиа ҳаибабап (Т.А.); Бгы Хәсен
адәныҟа ддырԥон, иара аҩныҟа дыҩнаԥалон (ажәаԥҟа); Аӡәы
иуааҳәцәа ашьхаҟа ирԥшуан. Ашырҳәа аӡы дынҭалан, нырцәҟа дцеит
(«Н.С.»); Сахьтәоу иҟасҵо збаӡом, сыблақәа аԥшаҳәаҟа инаԥшуеит
(Б. Шь.); Урҭ ԥрит ҵәҩанҵәыҟа, ишиашаз ажәҩан ахь («Н.С.»);
Нхыҵҟа ицаз угәырҩома? Мшын нырцә иҟоу уџьабома? (Д. Гә.); Еҳ,
сабиц, иҟан аамҭакы, схыжәҩабжь акәадырырҭа ианыргыланы,
сшьапқәа ҵәҩанҵәыҟа ишьҭыхны, аҽы ццышәқәа ансырхәмаруаз…
(Б. Шь.); Адаӷь аӡы ианаанахәа, усгьы агаҟа сцон аҳәеит (ажәаԥҟа);
Даахт Ҵабал Маршьан Лашә иҩныҟа (М. Лак.); Ақәеи аси ашьхаҟа
шәца, Амра иԥхоу арахь уааи! (Б. Шь.); Аҷкәын цәаҭачшәа уа игылоу
иахьа узымнеизеи аҳҭныҟа – дхәааит Алоу-иԥа Шьардын (Б. Шь.);
Ахәылԥазрахь цқьа инаӡаанӡа Есма дхыс-хысуа дцеит архаҟа (Д. Гә.);
Ашьҭахь ӷбак дынҭалан, амшын нырцәҟа дцеит («Аԥс. лакә»); Жәаха
ҽнак абрахь аԥсҭаҟа сҭан, схынҳәны саауан (Ӡ.Д.).
Хыхь ишҳәоу еиԥш, ахырхарҭатә шьҭынгыла –ҟа аҭыԥ хьыӡқәа
– атопонимқәа зегьы ирыцлоит:
Жьаци Маци Батымҟа ицеит (Д. Гә.); Хәранӡа лашьцәа рбара
Аӡҩыбжьаҟа дцоит (Д. Гә.); Сара абри аԥхын сырахә сыма Нааҟа
сцоит… иҳәеит Бата (Д. Гә.); – Амала сцоит Аҟәаҟа… (Б. Шь.); Уи
даналга, дцоит Ленинградҟа, дҭалоит Мрагыларатәи абызшәақәа
ринститут…(Б. Шь.); Аԥсны ала ҭырхаха Ҭырқәтәылаҟа
иԥшуеит, Уаантәи аԥсацәа аауеит ҳәа Амҩақәа ирыԥшуеит (Ӡ.Д.);
Маҳмаҭҳәари ҩыџьаҟа ааишьҭуеит Аԥсныҟа (М. Лак.); Нас ицеит
иахьааз Ашәыҟа (М. Лак.); Убри аҟнытә ара дук даанымхакәа, 1930
шықәсазы (М. Лакрба) Москваҟа диасуеит (Ш. И.); Дук мырҵыкәа
Осман-Кои имаз анхара ақьаҳиа днахаргыланы… нхара диасит
Сҭампылҟа (Б. Шь.); Қыҭак зегь шеицыз илбааит Ашәтәылаҟа
(Б. Шь.); Сабадәықәлеи ба? Ҳаџьараҟа!(Б. Шь.); Уаҵәы Очамчыраҟа
ҳдәықәлараны уаха, крыфаншьҭахь аҭаацәа ааидтәалеит (Б. Шь.);
…Зны агаҿа днықәԥалоит, уахьынтә дкаууа ихы ирхоит Ерцахәҟа
(Б. Шь.); Ԥыҭрак ашьҭахь дцоит Аҟәаҟа (Гь. Ӡ.); Елҟан ҭакрыла ҩышықәса анихига, ишизырыӡбаз еиԥш, Сибраҟа ддәықәрҵеит (Д. Гә.);
Ааигәа зны, Сааҭ, ухь згеит, абрахь Самырзаҟанҟа снықәнагалеит,
ҭаҳцәақәак збоит ҳәа (Б. Шь.); Сыҭҟьаны сдәықәлеит аӡиас Ҷалҟа
схы рханы (Б. Шь.).
Ашьҭынгыла -ҟа ажәахырҿиаагатә суффиксны иаҳԥылоит
ацынгылақәа рхырҿиараҿы: ҵаҟа, хәдаҟа, ԥхьаҟа, шьҭахьҟа,
аахыҵҟа, нхыҵҟа, аарцәҟа, нырцәҟа уҳәа уб. иҵ:
Знык хланҵы ианҭалалак ҵаҟа…Иццакуеит иааџьоушьартә
уамашәа…(Т.А.); Ҳар неиуан ԥхьаҟа, афашистцәа шьаҽны…(Б. Шь.);
Амахә хьырхәа, ҵаҟа аҽоужь, Уаҟа игылоуп амыҵмыџь!(Б.Шь.); …
Абраҟа уашьа Алиас дырхылаԥшуеит…(Д.Гә.).
Ашьҭынгыла -нӡа. -Нӡа иаанарԥшуеит арҿиара ахьынҵәо
аҭыԥи ианынҵәо аамҭеи рҳәаақәа. Уи рыцлоит азеиԥш хьыӡқәагьы,
ахатәы хьыӡқәагьы, аҟаҵарбатә, ацынгылатә шьаҭақәагьы: аҩнынӡа, иахьанӡа, шаанӡа, уаханӡа, ихәлаанӡа, даанӡа, убранӡа,
шьыжьынӡа, Аҟәанӡа, Москванӡа уб. иҵ.
Аха иҟоуп ашьҭынгыла -ҟа ацымкәа -нӡа мацара зцымло
азеиԥш хьыӡқәагьы: аӡаҟынӡа, амшын аҟынӡа, ашкол аҟынӡа,
адәқьан аҟынӡа, аҵла аҟынӡа уб. иҵ.
374 375
Аҿырԥштәқәа:
Шьыжьы ишьацәхныслаз хәлаанӡа дшьацәхныслоит (ажәаԥҟа);
Ажьгьери иҭаацәара араҟа ааскьанӡа аҭаҭын ҟарҵон (Н.Ҳ.); Саб
Ҳамырӡа ҽнак имҳәа-имырза ашьшьыҳәа иҿынеихан, аҳҭнынӡа
дцеит (Б. Шь.); Аҽны хәлаанӡа Миха аколнхара дрылан…(И. П.);
Абра амҩаныфа ҭоуп, иузырха Ашәы, уҩны унеиаанӡа (М. Лак.);
Қьрым ахы инаркны аҵыхәанӡа иашьа иеиҳәеит уаха исыуацәоуп,
исҭынхацәоуп ҳәа ииԥхьаӡоны Лаҭа имаз еимданы дышрылсхьоу…(М. Лак.); Шьыжьымҭанла, ацәа лыгхар ҳәа ишәаны, амра кыр
иҩаскьаанӡа ддырҿыхомызт (М. Лак.); …лыхцә ду ашла аалаԥсо
иԥаны илықәыз лахьхьынӡа илеиуан (М. Лак.); Ажәакала, Алиас иханытә ишьапаҟынӡа даҽазны деиԥшымкәа иаҳа длахҿыхны…
дыҟан (Д. Гә.); Хәлаанӡа ахәмарра ҳаҿын (Д. Гә.); Шьыжьымҭанӡа
аӡәы сирҿыхеит… (Д. Гә.); Уаанӡа уабаҟаз, уагхазма Наҳар? (Б.
Шь.); Уа идәықәлаз ахымҩас абраанӡа иааӡон (М. Л.); …Уаанӡа урҭ
ацрыҵуам Аԥсынра! (М.Л.); Сыхьчахаанӡа скамбашьхьчан (С. №.); Уи
леиԥш бара бҟалаанӡа бахьтәоу бымгылааит (Ӡ.Д.).
Ашьҭынгыла -ҟа ацымкәа, -нӡа ахьаҳԥымло аҿырԥштәқәа:
Ашә аҟынӡа ҳнеигәауеит, ҳаиԥырҵт…(М.Л.); Ҳабацәа рҟынӡагьы
аӡәырҩы ықәнагалахьан ара (С. №.); Ааҳ, сыцәароуп, сыцәароуп, уаҵәы
шьыжьымҭанӡа сгылароуп, арахәқәа ааилырганы, Саӷәым иҟынӡа
сцароуп (С. №.); Лыхцәы лхы инаркны лшьапаҟынӡа инаӡоит (Ахьыр.).
-Нӡа ахатәы хьыӡқәа ианрыцло:
Ԥсоу аӡиас иаркны (џьара-џьара акәымзар),Ԥсырӡханӡа адгьыл
еиҳарак каршәроуп… Ԥсырӡха иаркны Кәыдрынӡа ашьхақәа амшын
иазааигәаны ишьҭоуп. Кәыдры иаркны Галынӡа есааира ашьхақәа
еиҳа амшын иацәыхарахоит…(С. №.); Аҟәантәи Ҷлоунӡа сцарц амҩа
сықәлеит (Б. Шь.); Европа уҳәа Берлинынӡа иахьӡа, Нахьхьи Китаи,
Иапонианӡа инаӡа, Заҟаҩ ақәӡи уиааира, улахьынҵа…(М. Л.); О,
снаӡароуп Егрынӡа, Са саиааины аԥсра!...(М.Л.).
Ашьҭынгыла -нтә // -нтәи. Ашьҭынгыла -нтә // -нтәи иаанарԥшуеит арҿиара ахьалаго аҭыԥ. Уи ахьыӡқәеи ацынгылатә шьаҭақәеи
ирыцлоит.
Рыла ҭшаша икәеикәеиуа аеҵә хыхьынтә ҵаҟа иԥшуан (Қь.Агә.);
Ажәлар лоунытә иқәыԥсычҳар, амшын аҭра иҭырцоит(ажәаԥҟа);
Зны Адгәыр Аӡҩыбжьантәи Аҟәа дааит (Д. Гә.); – Иаха адаул иасран иҟаз Лаган иакәын, аха Очамчырантәи иааз ахылаԥшҩы…
илгәамԥхеит…(Б. Шь.); Ҷлоунтәи Аҟәаҟа сеидроу сандәықәло? (Б.
Шь.); Ҽнак ашьхантә аҩныҟа иааргон арахә аҩыџьагьы (М. Лак.);
Зны Нхыҵтә арҳәцәа ақәлеит Мрамба аҳабла (М. Лак.); Абрыгь
аарҳәеит аӡбцәа, – бжьыкгьы аагеит итәаны иӡырҩуаз рахьынтә (М.
Лак.); Гагрантәи Аҟәаҟа саауан втобусла (М. Лак.); Зны Ҳаџьараҭ
Елырынтә Очамчыра далсны аҩныҟа дшаауаз Очамчыра абахҭа
дназааигәахеит (Д. Гә.); Абри азы ҩынтә-хынтә адырра усҭахьеит,
аха уара уҟынтә аҭакгьы смоуит, – иҳәеит апап (Д. Гә.). Сааҭ
иахьтә абзиара уақәымгәыӷын… (Д. Гә.); Гагрантә Аҟәаҟа ицон
Шәачантә имҩасуаз автобус ала (М. Лак.); Сибрантәи ԥсшьара
Аҟәаҟа иааз профессорын ари (М. Лак.); Уахьынтәи дыԥеит дыхиаало, Аӡиас дазцеит хланҵы!(Б. Шь.).
Ахаҿытә ԥынгылақәа зцыло ашьҭынгылақәа
Хыхь иаагоу ашьҭынгылақәа рыда, егьырҭ ашьҭынгылақәа зегьы, шамахамзар, ирыцлоит изыдҳәалоу ажәа ахаҿы, ахыԥхьаӡара,
акласс, адхаларатә ҵакы аазырԥшуа «Л» ариад иатәу ахаҿытә
ԥынгылақәа. Ахаҿырбагақәа зцыло ашьҭынгылақәеи урҭ зыдҳәалоу
ажәақәеи еиҳарак хаз-хазы ирҳәоит, ирыҩуеит. Аха ашьҭынгылақәа
зыдҳәалоу ажәа абжьыҟақәа а, ы рыла инҵәозар, ашьҭынгылақәа
-ҿы, -ҟны, -зы, -ахь// -хьы…изыдҳәалоу ажәа иацҵаны ирҳәоит,
ирыҩуеит:
ашҭа+ аҿы = ашҭаҿы, аҩны + аҿы = аҩнаҿы
аамҭа+ азы = аамҭазы, ахы + азы = ахазы
ашҭа + аҟны =ашҭаҟны, адәы+аҟны = адәаҟны уб. иҵ.
Уи зыхҟьо, асеиԥш иҟоу ажәақәа рҳәааҿы иҟоу абжьыҟақәа:
а+а=а, а+ы=а еилаланы, бжьыҟак а ҳауеит. Ус акәымкәа,
ашьҭынгылақәа зыдҳәалоу ажәақәа аԥсабаратә класс азаҵә
хыԥхьаӡара иаҵанакуаны, аха абжьыҟақәа е, о, и, у рыла
инҵәозар, усҟан ажәақәа рҳәааҿы иҟоу абжьыҟақәа еилалаӡом,
урҭ хазы-хазы ирҳәоит, ирыҩуеит: акино аҿы, акафе аҟны, алу
376 377
ашҟа, абри аҟны уб. иҵ. Егьырҭ аҭагылазаашьақәа зегьы рҿы:
ашьҭынгылақәа зцыло ажәа цыбжьыҟала инҵәозар, амаҭәар
класс арацәа хыԥхьаӡараҿы игылазар, ауаҩытәыҩсатә класс
иаҵанакуазар, урҭ еицрыганы иҩтәуп:амшын аҿы, аҩынқәа рҿы,
ахаҵа ишҟа, аҳәсақәа рҿы уб. иҵ.
Ашьҭынгыла -шҟа. Ахаҿырбагақәа зцыло ашьҭынгыла -шҟа
иеилоу ашьаҭа амоуп, иаанарԥшуеит арҿиара ахырхарҭа.
Алу ахьыгьежьуаз ашҟа сара снапгьы ыргьежьуа сналагеит (Б.
Шь.); Бзиарас иҟоузеи шәара шәышҟа? («Аԥс. лакә»); Уааи са сышҟа
улбааны (Б. Шь.); Уа уара, уанаџьалбеит, ҳашҟа уаҩ дзааиӡомызт,
уара уабаанагеи? («Аԥс. лакә»); Асаранџьқәа рышҟа иццакит
инапқәа (Б. Шь.); Мсыгәда ҳара ҳахь – лаҳәшьа лышҟа, уарла-шәарла
акәзаргьы, дныҟәалон…(Б. Шь.); Ашкол ашҟагьы сдәықәуҵалароуп ҳәа
аԥшәма даныхҭеикӡа, уи дақәшаҳаҭхеит, аҷкәын аус анимуа ашкол
ашҟа дцаларц (Гь.Ӡ.); Аха ауаа анмаҷыҩхалакь, ашә илагыланы аԥсы
дахьыкҿаз ашҟа иԥшуан (Ӡ.Д.); Уаҳа уи аӷьыч ишҟа дықәымлеит (М.
Лак.); Амаҭқәа реиԥш иҳәазаны, Ҳаџьараҭ ишҟа рҿынархеит (М.
Лак.); Ҷнагә ишҟа деиҭанахьаҳәын, ус днаизҵааит…(М. Лак.); Амҩахь
знык-ҩынтә сынхьаԥшит уи лышҟа…(М. Лак.); Аҭаҳмада уи даниба,
деизҟәыҿны ишьамхы наирсын, ашшыԥхьыӡ иикыз уи ишҟа инаирхеит (М. Лак.); Усҭ, хьӡалоугааит – аӷәра Асҭамыр ишҟа инаирххеит
Ҭлабӷан (М. Лак.); …уцала усаԥызны ацәгьара ахьыҟоуҵаз ашҟа (М.
Лак.).
Ашьҭынгыла -ахь // -ахьы. Ахаҿырбагақәа зцыло ашьҭынгыла
-ахь // -ахьы арҿиара ахырхарҭа аанарԥшуеит.
…Иагьараан ҽыкәбалла схысхысуа аӡлагарахь шылаагара сцахьан, ма акамбашьқәа саԥцаны абнахь икасцалон…(Б. Шь.); Издыруан сара уи аԥшаҳәахьы иаацәырҵуаз аҷкәынцәа зегьы хыс ирымаз
Рушьа шиакәыз (Б. Шь.); Аҭаца лҿаҵа ллымҳахь илгон (ажәаԥҟа);
Ҳныха аҭыԥахь иааиуан, аҵықь-ҵықьҳәа ихысуа, ацыԥхь ацрыдды
(Б. Шь.); Мсоусҭгьы хаҳәырҵәиа зҿыназхаз иҽрыламыжькәа, иара
дахьгылаз ала анцәаиҳәарҭахь днаскьеит (А.Г.); …иххымшақә
иаргьы, аҵла ашәшьырахь аҿынанахеит (А.Г.); Кәыркәа шоура
цәгьак азы, ҽнак Гәдоуҭа ақалақь салсны сцон, амшын агаҿахь
шыҟоу (М. Лак.); Атәыла агәахьы иаарышьҭуамызт, ирԥырагылан
ҳашьхақәа (М. Лак.); Асас аҭуанахь данхала, Ҳанашә акьыба иган, аҩны ашьҭахь ахәачараҿы иҵәахит (М. Лак.); Ахаҳә
ыршәуп ажәҩан агәахьы…(Т.А.); Сҩыза-сықәла, уааи ҳаицныҟәап,
Ҳцап са сқыҭахь ҳаиманы (Т. А.); Ҟанчоуи иҩызеи рыԥсы аныршьа, иҩҽыжәлан…амҩаду ахь иаакылсын… иццакуа рҿынархеит
(М. Лак.); Аха ала ашра ианаҟәымҵӡа, изакәызеи иабаз рҳәан,
игылаз абардрахь рҿынархеит (С. №.); Иаанхаз ҭашәшьы наҟ
уахь рҭыҩрахь, Аҳы, ԥхьаҟа мраҭашәарахь! (Д. Гә.); …Аҭак
анулҭалак, са сахь уԥрыроуп!(Б. Шь.).
Ашьҭынгыла -ахь // -ахьы ажәахырҿиааратә функциақәа аманы ацынгылақәа рышьаҭақәа ирыцлоит. Урҭгьы иаадыр-ԥшуеит
арҿиара ахырхарҭа.
Сыварахь, сышьҭахь, наҟ сладахьы Рыбжьы еиндырҩуеит зегьы (Б. Шь.); Ԥсҭазара змам шәа шәҷыдахаз, Дрыцҳами нас, арахь
шәхынҳәы!(Б. Шь.); Ҳачныр дабаҟоу, шәааиԥхьеишь абрахь (Д. Гә.); Уи
аҟара цәажәара иазаауазеи…ҳаԥыхьа дааигааит…(Д. Гә.); Жәаха
ҽнак абрахь аԥсҭаҟа сҭан, схынҳәны саауан (Ӡ.Д.); Арӷьарахь
ацәардаӷәы кҿоуп. Армарахь астол гылоуп…(Ӡ.Д.); Деимдеит анахьарахь, диеиҩаӡеит, аха аԥсабара ҟьаҟьоуп…иӡбахәгьы имаҳаит џьаргьы (М. Лак.).
Иаҳԥыло ашьҭынгыла – ахь // ахьы авариантқәа еиҳарак урҭ
зыдҳәалоу ашьаҭа ақәыӷәӷәара аҭыԥ иахьыԥшуп:
абна – абнахь (абна + ахь =абнахь), алымҳа – алымҳахь, аӡлагара –
аӡлагарахь, аҭыԥ – аҭыԥахь, агаҿа – агаҿахь, арӷьа – арӷьарахь, арма
– армарахь,аха:аԥшаҳәа – аԥшаҳәахьы, агәы – агәахьы, ахы – ахахьы
уб. иҵ. Асеиԥш иҟоу ацынгылақәа рҿы: алада – аладахьы, аҩада –
аҩадахьы, зны апрефикс а, зны асуффикс -ахьы дара рахь ииаргоит ақәыӷәӷәара, аҵакы инақәыршәаны. Аформақәа ладеи ҩадеи
рҿы иҳамоуп арҭ ашьаҭақәа ирымаҵәҟьоу ақәыӷәӷәара аҭыԥқәа.
Ашьҭынгыла -ахь // -ахьы атопонимқәа ирыцлаӡом, аха апатронимқәа
ирыцлоит: …ахәаҿы игылаз Алиас иҩны абарҵаҿынтә
агәыла ԥҳәыс Селҳа, Ҭорҟан иахь лнапы ҟьо, акы лҳәон (Д. Гә.);
Нас агәашәахь ихы рханы иҿынеихеит, иҟалап ҳгәылара Саидраахь днеиуазҭгьы (Б. Шь.); Идәықәлеит Мкыди Ҳарихани Алиасраа
рахь (Д. Гә.).
378 379
Ашьҭынгылақәа -шҟа, -ахь // -ахьы рҵакқәа еиԥшуп, дара
еибаԥсахуеит ҳәа ирыԥхьаӡоит, аха -ахь// -ахьы иаҳа изеиԥшу, иаҳа
иабстрактәу ахырхарҭа аанарԥшуеит. -Шҟа акәзар, рацәак идуум
акахьы ишиашоу ахазынархара аанарԥшуеит. Уи агәра ҳдыргоит
абасеиԥш иҟоу аҿырԥштәқәа: Агаҿа шыҟоу ихы рханы, Баӷмаран
ахәы дықәланы днеиуан Ҟанчоу (Ҷ.Џь.); …ашьшьыҳәа абжьобжьик
ахьтәаз шыҟоу сҿынасхеит. Саԥхьа шыҟоу бааскьеишь, – иҳәеит…
(Б. Шь.); Аби ԥеи еиманы ашьха шыҟоу иалсит рқыҭа…(Б. Шь.).
Ашьаҭақәа и-шыҟоу-и -ашҟеи, ҳәарада, еизааигәоуп, аԥхьатәи
ашьаҭа иҳанаҭазар ҟалоит ашьҭынгыла -ашҟа, ашьҭынгылақәа нас
иҟалаз ажәаҳәа хәҭақәоуп ҳәа ишырыԥхьаӡо ала.
Ашьҭынгылақәа -ҿы, -ҟны. Ахаҿытә ԥынгылақәа зцыло
ашьҭынгылақәа -ҿы, -ҟны арҿиара ахьыҟало аҭыԥ аадырԥшуеит.
-Ҿы аҿырԥштәқәа:
Алаӷәраҿы амхы лазҵаз иакәмызт ибзамыҟәыз, ицлазҵаз иакәын
(ажәаԥҟа); Қыҭак аҿы хар змамыз Хаҵа шьахәк дынхон (Б. Шь.);
Ӡбаҩык иҿы инеит аус змам ауаҩ ӷарки ҩыџьа абеиацәеи («Аԥс.
лакә.»); Ажәлар зегьы агаҿаҿы игылан, аӷба ду иаауаз иазыԥшуан (Д.
Гә.); Убри азоуп сзаа уаха уара уҿы («Аԥс. лакә.»); Хычча ихаҿы иааиуеит (ажәаԥҟа); Ажәҩан аҿы – анцәа, адгьыл аҿы – ҳара (ажәаԥҟа);
Ашьха аԥсҭақәа рҿы амра шынҭашәаз нахыс, илашьцоит иаарласны
(М. Лак.); Зны дааҭгыланы «имариа шԥасмоури» ҳәа дшизыԥшуаз,
иаӷа ҳәызбаки ҭаҭын – дамаҭки иманы, ахәышҭаара ахаҿы дааины
аҟәардә днықәтәеит (М. Лак.); Аҵла иқәу ашьапаҿы дмаар, ԥсыхәа
имам (ажәаԥҟа); Ииашазаап: «Атәымџьара иуқәло апату зуқәлауам
уԥсадгьыл аҿы» (М. Лак.).
Ашьҭынгыла -ҿы зны-зынла, аҭыԥ ҵакы акәымкәа, иеиҭарсу
аҵакы аманы иаҳԥылоит: «Усгьы снапаҿы дыҟоуп, дабасыцәцари?!»
(М. Лак.); Елҟани Ҭорҟани уаацәгьақәан: аӷьычра, арҳәра, ақәылара
дара рнапаҿы иҟан (Д. Гә.); Қдыжә… уара унапаҿы ҳаҟоуп, уара
ишуҭаху, ухаҵкы сцеит (Ӡ.Д.).
-Ҟны аҿырԥштәқәа:
Шьауардынк снышьҭнаԥаан, убри ахаҳә аҟны снаганы снықәнаргылеит («Аԥс. лакә.»); Егьи убри аҩнаҟны быжьҩык аишьцәа
ҩназаарын («Аԥс. лакә.»); Уи иҟны иаҳа ахақәиҭра сыман (Б. Шь.);
Ачара ируз аҟны ҵҩа рымамкәа ажәлар еизеит (М. Лак.); Қыҭак
аҟны ччиак дыҟан («Аԥс.лакә.»); Абригь-абригь адгьыл аҟны уарбажәк
ыҟоуп, уцаны, убри шьны, агәи агәаҵәеи сзааугар, сыбзиахоит, мамзар
сыԥсуеит («Аԥс. лакә.»); Аҩнуҵҟатәи аӷьыч иҟны акгьы узыҵәахуам
(ажәаԥҟа); Заҟа ҳамҭагь иоуи даԥсаны – Аурыс ҳәынҭқар ихьӡала
адәаҟны!...(М. Л.); Ҟача иакәзар – рыԥшьбагь игәаҿы!... Иҵәахын
анхаҩ баша иҩнаҭаҿы… (М. Л.); Сганахь дааины гәцаракрак
ҟалҵон…(М. Л.);Инхеит уи амш наӡаӡа са сгәаҟны, Раԥхьаӡатәи
ԥхыӡны, шьаҿаны…(М.Л.);Ус еиԥш иҟоу ҭыԥк аҟны шәҟәыҩҩык ииубилеи Сықәуеит ҭоубала ишамбаӡац ҳәа, ахаангьы адунеи!...(М.Л.);
Уи аамҭа сыманда уажә снап аҟны (Б. Шь.).
Уарла-шәарла, -ҟа ацымкәа, -ны мацарагьы ианаанарԥшуа
ыҟоуп арҿиара аҭыԥ: Убраҟа, убри ауахәамаҿ, иԥшьоу Москва агәаны,
Иреиӷьыз имшқәа раан, Пушкин дугьы зны, Наталиа Гончарова данигауаз аҽны, Ирныҳәон еиваргыла, агәыргьын ԥшьа рхаҵаны…(М.Л.).
Аҭыԥтә шьҭынгыла -ны ашьҭамҭақәа ҳамоуп абасеиԥш иҟоу
ажәақәа рҿы: Аԥсны, Ашәны, аҩны, адәны, агәҭаны уб. иҵ.
Ашьҭынгылақәа (а)-ҿы, (а)-ҟны ҵакыла еибаԥсахуеит ҳәа
изыԥхьаӡо ыҟоуп, урҭ, ииашаны, кырџьара еибаԥсахуеит, аха (а)ҟны ахархәара иаҳа иԥкуп, иҭшәоуп, иконкреттәуп, идуцәам акы
ааигәара аҟазаара аанараԥшуеит, (а)-ҿы ахархәара иаҳа иҭбаауп,
иабстракттәуп. Иаҳҳәап: ашкол аҿы аҵара иҵоит уҳәар иаҳа ииашоуп, ашкол аҟны аҵара иҵоит аасҭа. Ииашоуп иуҳәар:ашкол
аҟны дызбеит ҳәа. Абызшәадырраҿы иҟоу аҭҵааратә хырхарҭақәа
уҳәар иаҳа ииашоуп, абызшәадырраҟны иҟоу ахырхарҭақәа раасҭа.
Ашьҭынгыла (а)-ҿы ахархәара иаҳа-иаҳа ишыҭбаахо азгәарҭахьеит
абызшәадырҩцәа Қь. В. Ломҭаҭиӡе, В. Ҳ. Конџьариа, Л. Р. Ҳагба. (А)ҿы (а)-ҟны афункциақәа ҳнаҭоит, аха (а)-ҟны иалшаӡом (а)-ҿы
афункциақәа зегьы рынагӡара.
Ашьҭынгыла -ла. Ашьҭынгыла -ла амыругатә функциа аанарԥшуеит амаҭәари арҿиареи, аицааиреи азҳәеи рыбжьара.
Зегь сыла ихҟьоуп абна бардқәа…(Д. Гә.); Сбора аргылара уиаҟара
садымхалеит, ԥацхала исшышит, расла исхыбит (Б. Шь.); Агаӡа
380 381
инапала амаҭ ркуеит (ажәаԥҟа); Чаԥашьалеи ԥшра-сахьалеи
дкаҷҷа-каҷҷон мра ҳасабла (И. К.); Ччарала мацара угәы шузнымкыло ҵәыуаралагь иузынкылом. Ус анакәха – ашәала…(А.Г.); Амшын
зегьы ӡы-цәыкәбарла еибыҭоуп (ажәаԥҟа); Тәым напыла аԥырӷы
ҽҳәихуеит (ажәаԥҟа); Сааҭ ҭаҷкәымла Луман инапы днасын, итапанча ицәигеит, ахацәа напышьашәала иааибакит (Д. Гә.); Убырҭ
руаӡәк икәымжәы, икаба, уҳәа, аԥсыуа маҭәала деилаҳәан (Ӡ.Д.);
Лаӷырӡыла ахьӡ кәабатәӡам! (Б. Шь.); Аҟанҷ лызтәан Кәакәала,
абӷьы ҿылхырц ԥраҳәала…(Б. Шь.).
Амыругатә ҵакы змоу ашьҭынгыла -ла ажәахырҿиааратә функциа аманы, иаҳԥылоит ацынгылақәа рҿы. Ахьыӡтә, аҟаҵарабатә
шьаҭақәа ианрыцлалак, иаҳнаҭоит аҟалашьатә цынгылақәа:
хьыӡла-ԥшала, қәнагала, насыԥла, гәаҟҵәаҟрыла, ԥхамшьарала, ҽмыршьыгала
уб. иҵ. Ацынгылатә шьаҭақәа ианрыцло, еиҳарак аамҭатә
цынгылақәа хдырҿиаауеит, еиҳа имаҷны – аҭыԥтә цынгылақәа:
ҽынла, уахынла, хәыҷы-хәыҷла, хәылбыҽхала, ганла, хәдаҟала, шьхала
уб. иҵ.
Ҽырххыла Марыҭхәа дцон ихы шхаз, Аҟәҟәаҳәа аҳауаҿы хысраӡан
изҿыз (Б. Шь.); Асас даара ламысла, аха ҿыӷәӷәала даҿуп ацәажәара
(И.П.); Шьаҿала шәдәықәыл!(А.Г.); Акакала, шьап ԥынҵала, ахра
кнаҳа уи днаҿалт (И.К.); Шәеиха ҭаацәала, Шәеиха хәыҷла-дула,
Шәабацәа гәҭыхала изааӡахьоу Аԥсныҟа! (Ӡ.Д.); Уара уҽы мчыла
иҩуанда, сара сҽы – насыԥла (ажәаԥҟа); Ажәабжь ҿыцқәа хкы-хкыла Исызраҳәала аԥсышәала (Д.Гә.); Ԥсышәала раԥхьаӡа ишьҭухит
Жәлар рашәа иазҟазаз акалам (Б. ШЬ.); Рҽеилаҳәаны ҿыц маҭәала,
Аҿар еизон хәылбыҽхала…(Б. Шь.); Уахь сымныҟәац хҵысҭала,
Исҳәап ус гәынхәҵысҭала (Б.Шь.); Ҳаи, амарџьа, ҽмыршьагала
бысзымҵаан!(Б.Шь.); Уи акәым, исашәҳә иҭахашьа, Хьӡыла акәу,
хьмыӡӷыла дҭахоу? (Б.Шь.); Бзиа жәуааит инхақәо, Ԥхӡашала кыр
зуқәо, Џьабаала илазҵақәо, Ахымхәацәа зааӡақәо (Д.Гә.); Усҟан уахыкала ууалаҳҳәа ауаҩы адәы дықәхон деиҭымхан…(А.Г.); Ацәгьа
зхәыцыз еибадырт, Лаҵыхәала еихәаԥшит (И.К.); Абас еиԥш
иҟоу иԥшьоу аус ахь сҽыжәкьакьала сышԥацои иҳәан, шьапыла
ддәықәлеит (А.Г.); Унлыхәачча сан ахцәышла, Дымҵәыуалааит сан
лабжышла (Б. Шь.).
Ашьҭынгыла -да. Ашьҭынгыла -да иаанарԥшуеит амаҭәар ма
иарбанзаалак цәырҵрак аҟамзаара, амамзаара.
Аԥсыӡ ӡыда ихәарҭам (ажәаԥҟа);Ҵарада ахшыҩ дырҩегьых
ҵыргәа дууп, Хшыҩда аҵара мыцхәы ишәарҭа дууп (Д.Гә.); Хшыҩда
амч ду уаҩы дҭанархоит (ажәаԥҟа); Иара аԥсшәа ада даҽа бызшәак
ахьизымдыруаз аҟнытә…аурыс бызшәа здыруаз ҷкәынак дицын (Ӡ.Д.);
Урҭ баҩлашада фатәык рфомызт («Н.С.»); Аӡәы бзиарак абеизызури ада цәгьахәыцра лымамызт (И.П.); Нас уи адагьы – ахьмыӡӷ!(М.
Лак.); Иахьада сыҩны умаацт (М.Лак.); Џьора ииҭозар, ҩ-ҽык, уӷәк
ацәқәа, зыда имам ишәақьгьы нарыцҵаны... (М.Лак.); Зыда схәарҭам
ҭахык дсыман, Харатә дгьылк ахьтә даарцы дыҟан…(Д.Гә.); Усда иҽы
абӷа кылжәаны икаижьит…(Д.Гә.); Нас уадызцалазеи убри ацәашьы,
уара уда уи уаҩы имбаӡошәа? (ӡ.д.); Сымԥшӡакәа саарылагьежьын,
ҩыџьа ашәаџьҳәацәа рыда, егьырҭ рҭыԥ иқәысҵеит («Н.С.»); Даргьы саргьы ԥсҭазара ҳамам уи ада, Ҳразҟымҩаҿы иааирак ҳазгашам
ашәада (Т.А.); …уарла-шәарлак ада, ашьоура гәырҩас имамызт
(И.П.); Быбла исарҳәоит ашәҭ зку, Бжьыда, ажәада бгәы иҭаку:
«Ашәҭыш усҭоит, ашәҭ ибашам, Уи гәылада, блала иубашам…
(Б.Шь.); Зегь ччоит Саид ида (Ӡ.Д.); Чагә, арҭ улақәа рыԥшӡарада
ирылоузеи? (Д.Гә.); Камбашьда абраҟа ацәаӷәараҟны илшауа аабап!...(Д.Гә.).
Иҟоуп ашьҭынгылақәа -ла, -да еицны ианаҳԥыло: Шәара зегьы
шәеиқәҵаны шәыхә гәырҵадала илшьоит (А.Г.); …уи гәылада, блала
иубашам…(Б.Шь.); Нас даҽа мҩак ыҟоуп зҳәарыда, Аԥсадгьыли аиааиреи рыда? (Б.Шь.).
Ашьҭынгыла -да аҵакы амоуп ажәа адлаԥса, уи уарлашәарлоуп
ишаҳԥыло:
Шьҭыбжьылатәи абызшәа адлаԥса ауаҩытәыҩса аԥстәқәа
дызреиҳахаӡомызт…(В.А.); Ахәыҷы лхаҵа ианаӡӡеи длызныжьны
дцарц лҭаххеит, аха уи илымуит, ахәыҷы бара быдлаԥса дхәарҭам,
сара дсыдыԥсылоит лҳәан…(Д.Гә.).
Ашьҭынгыла -ла еиԥш, ашьҭынгыла -да-гьы ирацәаны иаҳԥылоит
ажәахырҿиааратә функциа аманы, ацынгылақәа рҿы:
Дынхагәышьон ҟыҟда-ҿыҟда, Иаргьы дҭаацәаран, дныҟәомызт
усда-ҳәысда, Дызҿызгьы хьчаран (Б.Шь.); Аусуцәа џьалда имшьуа382 383
зи (И.К.); Џьабаада акрызфо афатә иагьамоу издырӡом (ажәаԥҟа);
Мҩада, шьҭада Ишьҭхысаа инеиуеит са срашь саманы… (Б.Шь.);
…Аха абас хьӡыда-ԥшада лхаҵа иӡра ацәыԥхашьара дацәынхом…
(М.Лак.); Иахьада сыҩны умаацт (М.Л.); Зны-зынла срыҵашьыцуеит,
акгьы ҟамҵаӡо, усда-ҳәысда қьафла заамҭа зхызго (М.Лак.); Уи
амца ҳанымиар, аиашами иаҳҳәаша, ҳаԥсыҵәҟьо ҳаҟамызт, аха
мцада, ԥхарада ҳаԥсы ҳшьоит ҳәа ҳнатәар, ҳшыҟаларыз сыздыруам (Ӡ.Д.); Иакәымкәа, гәаӷшақә, харада-барада Алхас абас шизиуз
здырыз зегьы гәалас ирымоуп,иҳәеит Мац(Д.Гә.); Аӡыс аақәхеит
гәыӷырҭада,Иабацари, уаҳа инхада! (Б.Шь.); Мрада дкаԥхауеит,
Мзада дкаҷҷауеит Саҭанеи Гәашьа («Н. С.»).
Иеилоу ашьаҭақәа змоу ашьҭынгылақәа
Хыхь ҳзыхцәажәахьоу ахырхарҭа аазырԥшуа ашьҭынгыла (а)шҟеи аҭыԥ аазырԥшуа (а)-ҟны-и иеилоу ашьаҭақәа рымоуп. -Шҟа
шьақәгылоуп ахырхарҭа аазырԥшуа ҟа-и аҭагылазаашьатә аффикс
-ш-и рыла. Ашьҭынгыла -ҟны шьақәгылоуп ахырхарҭа аазырԥшуа
ҟа-и аҭыԥ (зны-зынла аамҭа) аазырԥшуа -ны-и рыла.
Иеилоу ашьаҭақәа рыла ишьақәгылоуп иара убас -ҟнытә //
-ҟынтә, -ҿынтә, -ахьынтә. Урҭ рҿы аԥхьатәи ахәҭақәа -ҟны, -ҿы
ирымоуп аҭыԥ аарԥшра афункциа, -ахь иамоуп ахырхарҭа аҵакы,
аха ахԥагьы ирзаанхоит аҩбатәи ахәҭа -нытә аҵакы: џьарантәи
ҽаџьара ирхоу ахырхарҭа аарԥшра:
Ус аколнхара ахьӡала аҵарахьы иршьҭуа астипендиагьы аколнхараҿынтә ирырҭауеит (Н.Ҳ.); Зны, хәылԥазык, саб аизара-хьынтә
аҩны дааит (И.П.); Ԥсырӡха ақыҭантә ибжьамызт рацәак (Б.Шь.);
Сара анцәа иахьынтә сааит («Н.С.»); … Дара ирзымдыруа азҵаарақәа
рҭакқәа иара иҟынтә иазыԥшушәа ибеит (А.Г.); Еимгеимцарак,
шықәсык ахьынтә Адунеи ккаӡа иааимҟьеит (Т.А.); Уахьынтәи
санаа: ажә, аҳәыс, акамбашь, амҿыԥҟара уҳәа сшырҿыз, уаҳа насылымшо скарахеит (Ӡ.Д.); Уца лассы, ҳабхәараа рҟынӡа! (Ӡ.Д.);
Ажәлар исыдырҵаз аус сзынамыгӡар, аибашьрахьынтә зыбџьар
кажьны ихьагәгәа ихынҳәыз сиҩызахоит (Б.Шь.); …Аурыс хылаԥшцәа,
агьааурқәа рҟынтә ашьхарыуаа азалымдарақәа, абааԥсқәа ирыниоит ҳәа асулҭан ианиаҳа, изымчҳазт, ихаҟны иааигеит (М.Лак.); Сара
шәара шәҟынтә акгьы сҭахӡам («Аԥс.лакә.»); Уи ахәы аҟынтә ихтуеит аԥшӡарақәа…(М.Лак.); Шьоукы еибарччеит, шьоукгьы ргәаҟынӡа
инеит (М.Лак.).
Ашьҭынгылақәа ахьынтә, аҿынтә, аҟынтә ҩ-семантикак
рныԥшуеит: аҭыԥтәи, џьарантәи ҽаџьара ахырхарҭеи: Уахьынтә
еиҭаҵуеит азал агәахьы (Б.Шь.); Уахьынтәи дыԥеит, дыхиаало,
аӡиас дазцеит хланҵы!(Б.Шь.).
Ашьҭынгылақәа -ҿынӡа // -ҿнынӡа, -ҟынӡа // -ҟнынӡа-гьы ирымоуп иеилоу ашьаҭақәа, ишьақәгылоуп ашьҭынгылақәа -ҿы,
-ҟны ахәҭаҷ -нӡа рыцҵарала, –нӡа ҳауит ажәа анаӡара аҟынтә.
Уи лаԥхьаҟа лыҽналҭан, убрантәи дышиашаз Мзалеи иҟынӡа
дааԥшуан…(А.Г.); Ацҳа ианықәсгьы, ирышьҭан Џьгьарданӡа…ашаиҭан даҳхалт рҳәо аҟынӡа инарцеит М.Лак.); Ахәыҷы иҟынӡа ихы
неигӡон (Б.Шь.); Аҳаԥы аҟынӡагьы днаҳашьҭуам, идыр!...(Б.Шь.);
…Очамчырантәи ҳусҳәарҭа аҟынӡа ԥшь-ҽык зҵаҳәаз афаитон
уақәтәаны уааит!(Б.Шь.); Уаха ҳара ҳҿынӡа шәнеи ҳәа ааицҳаит Алиас (Д.Гә.); Наџьнатә сгәеисра уамҭан уҟоуп суахҭа аҿнынӡа(Б.Шь.);
–Ҳара ҳаццакӡом, иахьшәнынӡа уи лгара ҳгәы иҭаӡам, – иахьшәны
аԥшьаша иахышәымгароуп,иҳәеит Басиаҭ (Д.Гә.); Лыхцәы лхы
аҟнытә лшьап аҟынӡа инаӡауан (Д.Гә.); Ауасақәа рлымҳа аҟынӡа,
сара иназгап хәылԥазынӡа!...(Б.Шь.).
Ашьҭынгылақәа -зы // -зын // -зыҳәан. Ашьҭынгылақәа -зы,
-зын, -зыҳәан иаадырԥшуеит амзызтә, ахықәкытә, аамҭатә еизыҟазаашьақәа амаҭәари арҿиареи рыбжьара.
-Зы, -зын, -зыҳәан амзызтә, ахықәкытә еизыҟазаашьатә ҵакы
анрымоу:
Иԥсадгьыл иазҭихит иԥсы, Иԥа изы, сара сзы, зегь ҳзы…
(Б.Шь.); Абзамыҟә изы есымша мшаԥуп (ажәаԥҟа); Аԥсацәа рзы
дыхьӡырҳәагоуп, Ҳаӷацәа рзы дсамарлықьуп (Д.Гә.); Адагәа изын
ҩынтә адаул адырҳәом (ажәаԥҟа); Иҭабуп аҵыс абри азы, аха суҳәоит
даҽаказы, сызхара сырчча абра уажәы (Д.Гә.); Убри азыҳәан ауп сара
исҳәаз зысҳәаз (И.П.); Набжьоу аахәатәқәак иман азы ақалақь ахь
симгар имуит (Ӡ.Д.); Махаз уаҳа шьҭыбжьыкгьы мыргакәа, ԥшьаала
384 385
днеин дышнышьҭалаҵәҟьаз, дҭахәхәа дыцәеит, дкараха дыҟан азы
(М.Лак.); Алиас ацаразы иҽирхиеит (Д.Гә.); Иԥҳацәа аҩыџьагьы
хаҵа ицахьан азы, иԥҳәыси иареи рымацара иҟан (М.Лак.); Шьоукы
ақьалақәа рыҟаҵара иаҿын, шьоукы ажәқәа гәарырхит, аҳәарақәа
рзы ахыгьежьаақәа ҟарҵеит (М.Лак.); Аамҭа ццакуеит мыцхәы, аус
зуа рызгьы, акгьы зымуа рызгьы (Д.Гә.); Амала, ирҳәоит, ахшароуразы дышьҭан ҳәа (Ӡ.Д.); Аублаақәа рзы зынӡа иҿыцбарахын абамбаарыхра…(Б.Шь.); Уаҩԥсык дымгылац, шамаха, Еимыггоит аҵх ашаразы (Б.Шь.).
Ашьҭынгыла -зы аамҭатә еизыҟазаашьатә ҵакы анаанарԥшуа:
Амра ссируп аҭашәамҭаз, Абла ахьышәахәа ҭыԥхоит. Аҭашәамҭаз, аҭашәамҭаз Амра акалашәа игәыкхоит (Т.А.); …Убри
ашықәсазы Лаџ изхара аԥш имамызт (Ӡ.Д.); – Иҳаҩсыз аԥхынразы
Аҟәа ашоура даара ицәгьахеит (М.Лак.); Асҭаршини аписари
неицәажәан, ашәҟәы рҩит, Алиас иԥҳа Камаҷыҷ абри аамҭазы
диит… ҳәа (Д.Гә.); Ахәылԥазы Махаз ихәыҷқәагьы Камаҷыҷгьы акино ахь ирган, асахьа бзиақәа ддырбеит (Д.Гә.);Иара уи ашьыжь азы
акәаскьа ашә аатит (С.№.); Уи аамҭазы Ҳабашь иеигәышә ишьҭахь
имаҟа инавҵеиҵан, дууаӡа дҩаԥан, ахьаца амахә длахьынҳалт…(С.№.);
Сасрыҟәа дины адәы даннықәла аамҭазы, Нарҭаа аишьцәа зегьы
хьыӡрацара иҟан (Ахьыр.); Ус, ԥхнык азы аԥшыхәҩы ила адырра роут
Қап Пыс ашьха дыҟоуп ҳәа (М.Лак.); Ашырҳәа угылоит ашаеҵә ангыло,
Ашацкараз амҩа уанылоит (Т.А.); Ҽнак шарԥазы 99-ҩык Нарҭаа
агәырқьҳәа еицгылт («Н. С.»).
Ашьҭынгыла -зы аамҭақәа: ашәышықәсақәа, ашықәсқәа, амзақәа, асааҭқәа аазырԥшуа ажәақәа, арыцхәқәа ирыцлоит.
Аҟазацәа излазгәарҭо ала, Нарҭаа репос ажәытәӡатәи ахәҭақәа
рырҿиара ҟалеит аера ҿыц аамҭанӡа VIII-VII ашәышықәсқәа рзы
(Ш.И.); Раԥхьаӡа 1912 шықәсазы Қарҭ иҭыҵит аԥсуа литература
абду иажәеинраалақәа хазы шәҟәны (Ш.И.); Аԥсны 1921 шықәса март
4 азынӡа аменшевикцәа аҳра рыман (А.№.); Дырмит Иосиф (Урыс)иԥа Гәлиа диит 1874 шықәса февраль 21 азы Уарча ҳәа иахьашьҭоу
аԥсуа қыҭан, анхаҩы иҭаацәараҿы (Ш.С.); Лаҵарамза 28-31 рзы
Аԥсны иазгәарҭон…Аԥсуаҭҵааратә институт 75 шықәса ахыҵра
(агаз.«Аԥсны»); Агәырӷьаратә еилатәара ҟалоит лаҵарамза 10 асааҭ
5 рзы (агаз. «Аԥсны»).
Иарбанзаалак арыцхә азаҵә хыԥхьаӡараҿы игылоу ажәа
«шықәса» ашьҭанеиуазар, иҳәатәуп, иҩтәуп азы: 2000 шықәса
азы, 1995 шықәса азы, 1911 шықәса азы; «ашықәс» арацәа
хыԥхьаӡараҿ иангылоу, иҳәатәуп, иҩтәуп ашықәсқәа рзы: 20тәи ашықәсқәа рзы.
Амзақәа рыхьӡқәа еснагь арыцхәқәа раԥхьа игылоуп, урҭ рахьтә
акы зцу арыцхәқәа рҿы иҳәалатәуп, иҩлатәуп азы: нанҳәа мза 1,
11, 21, 31 азы, нанҳәа мза 2, 10, 20, 25, 30 рзы.
Асааҭқәагьы еснагь арыцхәқәа раԥхьа игылоуп, иҳәатәуп,
иҩтәуп: асааҭ 1, 11, 21 азы, асааҭ 2, 5, 10, 20, 24 рзы (2-сааҭк,
5-сааҭк, 10-сааҭк, 24-сааҭ рзы акәымкәа).
Ашьҭынгылақәа -аиԥш // -еиԥш, аҳасабала ажәақәа рыбжьара
аиҿырԥшратә ҵакы аадырԥшуеит.
Иҵабыргыҵәҟьаны, иара асду еиԥш ауп уи уажәыгьы ишихамышҭуа
(Н.Ҳ.); Есма илыхшаз дԥазар, абас длыдышәныҳәала: «Наԥҳа
Кьагәа
иеиԥш дхаҵа ӷәӷәаны, Кәаӷәаниа Абас иеиԥш дыҽҟазаны,
Чаҵә Чагә иеиԥш длафҳәаҩны, Барганџьиа Гәдиса иеиԥш дуаҩдырны
дҟалааит» ҳәа…(Д.Гә.); Аха уи абзарбзан мшаҽны ианыҭҟьаз
еиԥш, иахьагьы иҵегь иӷәӷәаны адунеи ианыҩуеит…(М.Лак.);
Узгылоузеи ахаҳәтә шьаҟа еиԥш?(Д.Гә.); Сааҭ иахьтә бзиарак
уақәымгәыӷын, уахынла-ҽынла дыцәом, ихаԥыцқәа еиқәыкшо абгаду
еиԥш, ихырџьаџьо алажә еиԥш (Д.Гә.); Уи еиԥш ҟамлааит (Ӡ.Д.); …
иххаӡа, аҵла еилачырақәа ирылбааны, ахәылԥаз раԥхьаӡа иаацәырҵыз
аеҵәеиԥш икәеицеиуа мцак збон (Ӡ.Д.); Амра аҵаҟа иҟоуп ҳтәыла,
Атәыла ссир, уи зеиԥш ыҟам…(Ӡ.Д.).
Иақәыркит мчыла, ҟырҟыла ирзымгошәа анырба, даҽа ҳасабла
аныҟәара (С.№.); Тҟәарчалынтәи аӷбарацәа ааглых ҳасабла даара, Аԥсны моу, Асовет Еидгыларазы иус дууп…(С.№.); Урҭқәагьы
азмырхакәа, хатәаԥшьгарак аҳасабла, асабрадақәа рҿаҵаны,
рацәала, џьамԥазла уҳәа рхаҿсахьақәа ԥсахны, митәык иуадаҩымыз,
еиҳарак ақьачақьра зҵаз, рхатә инсценировкала ихәмарлон (М.Лак.);
Сара саҳасаб ала, абри аԥшәма ԥҳәыс илуалуп ҳәа сыҟоуп (Д.Гә.); Уеизгьы абри аҭыжьымҭа аԥхьаҩ алшара инаҭап ҳәа сыҟоуп поетк
иаҳасабала «сааидкыланы» илаԥш схигарц азы (Т.А.); Чаԥашьалеи
ԥшра-сахьалеи дкаҷҷа-каҷҷон мра ҳасабла (И.К.).
386 387
Ашьҭынгыла а-тәы иаанарԥшуеит маҭәарк ма хҭыск иахҳәаау
аӡбахә.
Даалаган, аҭаҭын аарыхра атәы зҳәоз ашәҟәқәа еизганы, аҭҵаара
нап аиркит…(Н.Ҳ.); Рушьа итәы сҳәахьеит, дызбеит сара
Ҷал аԥшаҳәаҿы…(Б.Шь.); Аҿы атәы зҳәахуада!(Н.Ҳ.); Сабду Бежан иара итәы даҿын (Б.Шь.); Аԥсуаа ҳаугозар – ҳара ҳтәы хазуп
(Б.Шь.); Ачымазаҩ ицыз иреиҳәеит: «Сара стәы егьыҟам, избоит»
(М.Лак.); Мыса итәы сыздырам, аха Мырзаҟан ассир ззиуз Жьац иауп,
– иҳәеит Ҷыҷын даацәажәан …(Д.Гә.); Аамысҭара атәы аниҳәа…
ақәҿырымҭуа иӡырҩуа иалагеит иҟәиҭ-ҟәиҭӡа (И.П.); …урҭ (Нарҭаа
ражәабжьқәа) шаҳаҭра руеит ажәлар рхаҵаратә жәытәразы…
иҳарҳәоит ажәлар рфырхацәа илакәушьаша рхаҵарақәа ртәы
(Ш.И.); –Аха уажәшьҭа исыдиҵеит ицәырызгарц абриаҟараамҭа
сеиӷрызблаауаз сыгәнаҳа атәы…(А.Г.).
Ашьҭынгыла -аан ажәа ахаан иахәҭакуп, иаанарԥшуеит арҿиара
аныҟало аамҭа.
Дук мырҵыкәа, абарҭ ашықәсқәа раан сан дыԥсит (Д.Гә.); Сара
схәыҷра аан сзыԥхьаз алакәқәа зегьы ибзиаӡаны исгәалашәоит…
(И.П.); Аиашазы, иара убарҭ аамҭақәа раан ауп, аҵарадырра ду змаз
Услар ибзоурала Кавказтәи ажәларқәа ӡәырҩы ианырзышьақәгыла
рхатәы бызшәала ашәҟәҩыра (Д.Гә.); Аҵыхәтәантәи амҳаџьырра
ҟалеит 1877-1878 шықәсқәа рзы аурыси аҭырқәеи реибашьра аан
(Ш.И.); Абарҭ ашықәсқәа раан С. Ҷанба агазеҭқәа ирниҵон иҿацаӡа
иҩу, аԥсуа жәлар рзинқәеи ринтересқәеи зыхьчо, ахақәиҭрахь
иназыԥхьо…астатиақәа (Хә.Б.); 20-тәи ашықәсқәа раан С. Ҷанба
редакторс даман агазеҭ «Аԥсны ҟаԥшь»…(Хә.Б.).
Ашьҭынгыла -инаркны еиҿартәышьала ирлахәыроуп, аха
шьҭынгылара
анауа, арҿиара ахьалаго аҭыԥ ма аамҭа аанарԥшуеит.
–Ианар ашәырҵааз хәаха-хәымш аӡыжь ихы ҩалыҳәҳәо далагылон, ихы инаркны ишьапы аҟынӡа аҵаа дагәылашәуан, нас дҩеихон,
аҿҿаҳәа
аҵаа ԥҽны даагәылҵуан (ахьыр.); Аха аԥҳәызба ззумҳәара
дызусҭада! Лыхцәы лхы инаркны лшьап аҟынӡа инаӡоит (Ахьыр.);
Шьыжьы инаркны шьыбжьаанӡа, урҭ ҽыҳәҵәыла еисуан (Ахьыр.);
–Сара сыԥсуеит, аха сышықәс ҵаанӡа сҽи скәадыри неиқәҵаны,
сабџьармаҭәа скәадыр инахшьны, шьыжьы инаркны хәылбыҽханӡа,
бнеины снышәынҭра аҟны бтәала! – ҳәа леиҳәеит иԥҳәыс (Ахьыр.);
1955 шықәса алагамҭа инаркны, ҿыц иҭыҵуа иалагеит аԥсуа литература аԥсҭазаараҿы оума зегь зҵазкуа, есымза иркьыԥхьуа…ажурнал ду «Алашара» (Ш.И.).
Ашьҭынгыла иазкны формала ирлахәыроуп, аха шьҭынгылара
анауа, иаанарԥшуеит арҿиара зызку.
1919 шықәсазы М. Лакрба агазеҭ «Аԥсны» ианиҵеит ажәеинраалак,
Д. Гәлиа изкны (Ш.И.); Аԥсны атеатртә ҟазара аҭоурых М. Лакрба иҟынӡа аӡәгьы иҽазкны дыҟамызт (Ш.И.).
Ашьҭынгылақәа аҵыхәала, абзоурала // иабзоураны, амшала, иахҟьаны иаадырԥшуеит ажәақәа рыбжьара иҟоу амзызтә
еизыҟазаашьақәа.
Бида амацәыс дагеит, уи аҵыхәала сабду ҳныҳәарҭаҿ…синыҳәахьан
(Б.Шь.); Бара баб иҵыхәала акәзар ҟалап…(Д.Гә.); Аԥсуа
поезиаҿы
аиҳараӡак иара ибзоураны ишьақәгылеит, инарҭбаангьы
аҿиара аиуит… иҿыцу аԥсуа ажәеинраала аиҿартәышьа, иҿыцу
аритмика-метрикатә система (В.А.); 1905 шықәсатәи аурыс револиуциа абзоурала, С. Ҷанба асоциалисттә идеиақәа ихшыҩ рзишьҭуа,
игәникыло далагеит (Хә.Б.); Аарҩара иахҟьаны, убри ашықәсан амлакра ҟалеит. Сышьҭа ихылаз ԥышәа мҩала, Имҩа маҷӡак иадамхаргьы, изыласхар сыбзоурала, Анасыԥгьы уи ауп, са стәала!(Б.Шь.);
Бажәуамызт сымшала, сан абасҟак (Б.Шь.).
Ацынгылатә шьҭынгылақәа
Ацынгылақәа адхаларатә хаҿытә ԥынгылақәа анрыцло, ашьҭынгыла
афункциала ахархәара роуеит:
Шәара шәаҟара џьа зымбацгьы аӡәы иԥсы ишьахьеит (А.Г.);
Анышә ҳафеит, хьӡыда-цәада иҭахаз, Алаӷырӡ иаҳарблит ҳашьҭахь
инхаз (Б.Шь.); Азныказы Қсыс икьарахә дахеит, аха нас уи
дааҟәыҵын, иаԥхьа ишьҭаз иахь ҿааиҭит…(М.Лак.); …Сабду днаган, аханы днадыртәеит, сара сниасын, ишьҭахь саагылеит
(Б.Шь.); Саԥхьаҵәҟьа дахьтәоу дааҟәымҵӡакәа ахырҟәысра даҿуп
(П.Б.); Очамчырантә атакси аанкыланы Аҟәа агәҭа иахьазеиҟароу
данааҭыҵ, ихы ааибыӷ-быӷын, арныҟәаҩ днеиҿаԥшызаап…(П.Б.);
Иусқәа, иара дызхьымӡаз, саԥхьа иаагылт нагӡатәыс (Б.Шь.); Иҽы
аӷәра ианкны, егьырҭ адәы аԥынҵаҿ игылаз аҵла ӷар-ԥшарқәа рҿы
иҿаҳәаз аҽқәа рахь дымцакәа, ааигәа игылаз араш ҟата ашьапы
инадҿеиҳәалеит (А.Г.); Хы-мчыбжьа рышьҭахь асы хыкәкәо иалагеит (А.Г.); –Ҳааигәа изысҭара камбашьхьча дыҟам (Д.Гә.); Рафида
ацәымза днаԥырагылан, лышьҭахь алашьцараҿы Камаҷыҷ днагылт
(Д.Гә.); Адгьыл ссирқәа саԥхьа, сышьҭахь, Избоит сгәазхара (Б.Шь.);
Шәнеи, амарџьа, имԥынҟа, Сара сгылап ишьҭахьҟа…(Б.Шь.).
Аидҳәалага қәа
Аидҳәалага – уи иеижәлантәу аҳәоу хәҭақәеи иеилоу аҳәоу
ахәҭақәеи еидызҳәало цхыраагӡатә ажәаҳәа хәҭоуп. Иара иамаӡам
ахатәы жәартә ҵакы, аграмматикатә категориақәа. Аидҳәалага
инанагӡо асинтаксистә функциа мацара ауп, убри аҟнытә уи
ахархәашьеи аҵаки иаҳа инҭкааны иаарԥшуп асинтаксис аҟәшаҿы,
аморфологиаҿы иазгәаҭоуп иара иамоу азеиԥш ҷыдарақәа мацара.
Аԥсуа еидҳәалагақәа аҳәоу аҿы инарыгӡо афункциеи рҵаки
ирызкны иҭыжьуп аусумҭақәа (В. Ҳ. Конџьариа, 1963; К. С. Шьаҟрыл,
1970; Л. П. Ҷкадуа, 1961, 1976).
Аԥсуа бызшәаҿы иҟоуп еснагь ажәа иахәҭакны, ажәа иацрымгакәа
ахархәара змоу аидҳәалагақәа:-и, -гьы, -х(иареи сареи, иаргьы саргьы, сарах). Егьырҭ аидҳәалагақәа зегьы зхатә формеи
ақәӷәӷәареи змоу ажәақәа раҳасабла ажәа, ажәеидҳәала, иеилоу
аҳәоу ахәҭақәа ирыцааиуеит: аха, ма, мамзар, избанзар…(дцоит,
аха дышԥацо; сара ма уара; дцоит, избанзар иахәҭоуп).
Еилазаашьала аидҳәалагақәа ҳшар ҟалоит ҩбаны – имариоу аилазаашьа змоу -и, гьы, аха, ма, амала, моу; имариам аилазаашьа
змоу: насгьы, ус акәзар, избанзар.
Аидҳәалага афункциа шьҭырхыр ҟалоит ацынгылақәа, ахьыӡцынхәрақәа ашьҭынгылақәа рыцны, аҟаҵарбатә формақәа,
аицааирақәа: зны, нас, избанзар, избан акәзар, убри аҟнытә, избан уҳәар, акәымзар, убас, уимоу.
Иҟоуп аҳәоу аҿы еиҭаҳәахо аидҳәалага -и ( саби, сани, сареи),
еиҭамҳәахо аидҳәалагақәа – аха, уеизгьы, избанзар… (сцоит, аха
сышԥацо); еиҭаҳәахогьы еиҭамҳәахогьы -гьы, ма, зны(сабгьы, сангьы, саргьы; сара сахьыҟаз сашьагьы днеит).
Хыхь ишҳәоу еиԥш, аидҳәалагақәа функциас ирымоу аҳәоу
ахәҭақәа реидҳәалара ауп. Аха уи адагьы, дара ишьақәдыргылоит
иеидырҳәало ахәҭақәа рыбжьара аҵакытә еизыҟазаашьақәа. Дара
иаларгало аҵакытә еизыҟазаашьақәеи иеидырҳәало абызшәатә
390 391
акқәа рыбжьара иҟоу асемантика-грамматикатә еизыҟазаашьақәеи
еиҳарак еимадоуп.
Аидҳәалагақәа иаадырԥшуа аҵакқәа ирҿырԥшны ишоит ҩбаны:
ихьыԥшым аидҳәалагақәеи ихьыԥшу аидҳәалагақәеи ҳәа.
Ихьыԥшым аидҳәалагақәа
Ихьыԥшым аидҳәалагақәа рхыԥхьаӡара акырӡа еиҳауп ихьыԥшу
аидҳәалагақәа раасҭа. Урҭ жәытәнатә аахыс абызшәа иалоуп.
Аидҳәалагақәа иеидырҳәало аҳәоу хәҭақәа рҵакытә еизыҟазаашьақәа зеиԥшроу азгәаҭаны иршоит абас: аиԥшьратә, аиҿагыларатә, аиҟәшаратә еидҳәалагақәа.
Аиԥшьратә еидҳәалагақәа
Аиԥшьыратә еидҳәалагақәа иеидырҳәало абызшәатә акқәа
рыбжьара ишьақәдыргылоит аиԥшьратә еизыҟазаашьа. Аиԥшьыратә еидҳәалагақәа рахь иаҵанакуеит -и, -гьы, -нас, -насгьы,
-иара убас, -уимоу.
Аидҳәалага -и. Аидҳәалага -и еиднаҳәалоит иеижәлантәу
ажәақәа, ахьыӡтә жәеидҳәалақәа, аицааирақәа – алахәыратә, аҭагылазаашьатә ҟаҵарбатә. -И иеиднаҳәало акқәа зегьы суффикс ҳасабла ирыцлоит, урҭ ахьыӡтә ажәеидҳәалазар – аҵыхәтәантәи ажәа
иацлоит; аицааирақәа ракәзар – аицааира шьақәзыргыло иацлоит.
Шьаци бӷьыци рыԥсы ҭалеит. Ашәҭқәа рышәҭрагьы дырласит (Р.
С.); Аҭҳараҳәа сааԥшын, снықәтәеит. Шьхеи мардареи снарҿаԥшит
(И. К.); Аԥша цәгьа усҟан иҵәаа-ҵәаауа археи ашьхеи ирыбжьан (И. К.);
Иани, иаҳәшьеи, иԥҳәыси рыма инаҵысит. Ирахә-ишәахә раԥырцеит.
Инхара рыблит (И. К.); Зқьышықәсала ҳажәлар ԥыршәон хҵәареи,
гәаҟреи, рыцҳареи. Аха иҟан еиқәырхаганы ҳаламыси ҳхаҵареи (Б.
Шь.); Саӷраԥалеит! Уи сшазааигәахази сшаӷраԥалази сара соуп издыруа (Ш. №.).
Аидҳәалага -и иеиднаҳәалоит ҩ-ажәак рыла ишьақәгылоу зхы
иақәиҭым ажәеидҳәалақәа: дгьыли-жәҩани, ҽи-кәадыри, акәымжәи-акабеи, ҭауади-аамсҭеи, геи-шьхеи, хәыҷи-дуи.
Аидҳәалага -гьы. Аидҳәалага -гьы морфемоуп. Афиниттә
ҟаларақәеи, адҵаратә, азҵааратә формақәеи рыда, егьырҭ ажәақәа
зегьы ирыцлоит. Иамоуп ахархәара ҭбаа: аидҳәалага афункциа ада,
уи лассы-лассы инанагӡоит ахәҭаҷ афункциагьы, ажәақәак рҿы уи
ажәахырҿиааратә суффиксуп (зегьы, акгьы).
-Гьы еиднаҳәалоит иеижәлантәу ажәақәа, ажәеидҳәалақәа,
аицааирақәа; аицааиреи уи злоу аҳәоу ахәҭаки, иеилоу аҳәоу
ахәҭақәеи.
Аидҳәалага -и еиԥш, -гьы иеижәлантәу аҳәоу хәҭақәа зегьы
ирыцлоит. Урҭ иеибаԥсахуа еидҳәалагақәоуп.
Ауха Кәын ашәарахқәа иааигаз ақәабқәа илҭарҵан, иржәит;
афатә иагымкәа иҟарҵеит, сасгьы ԥшәымагьы акрыфаны ишьҭалт
(«Н. С.»); Абар ажурнал «Амаркаџьы» аредакциа ахьыҟоу. Аредакторгьы, амаӡаныҟәгаҩгьы, аҟәша аиҳабгьы, алитусзуҩцәагьы, амашинисткагьы, акуриергьы … – зегьы уадак иҩноуп (Ш. №.).
Аинфиниттә еицааиреи уи злоу аҳәоуи еидызҳәало аидҳәалага
-гьы ацлоит аицааира зхьыԥшу ажәа.
Нарҭаа зегьы анеицҽыжәлоз, саргьы срыцҽыжәлеит («Н. С.»);
Амра ҭашәар, саргьы уахь сыԥсы ацҭашәоит, Амра гылар, саргьы уи
сыԥсы ацгылоит (Р. С.); Аӡәырҩы анасыԥ рызҭо, иаргьы насыԥ имоуп (ажәаԥҟа); Енагь иааг, иааг ада акагь роумҳәар, ажәқәагьы ргәы
ухшәоит (Б. Шь.); Уара уахьгәырӷьо, саргьы саргәырӷьоит (С. №.).
Ҩ-ҳәоук рыла ишьақәгылоу иеилоу аҳәоу аҿы -гьы актәи аҳәоу
ҵакылеи синтаксислеи изыдҳәалоу аҩбатәи аҳәоу хәҭа иацлоит:
Аиба акәакәар ҟәнишьон, уигьы агәҭа изеиҩыршеит (ажәаԥҟа);
Абжьаратәи ауада ҳныҩналт, уагьы убас ихиоуп (Ш. №.); Аҵаҩцәа
ирымоу агхақәа еилыркаауа иҟалаанӡа, рҵаҩыс сара срымазароуп,
даргьы сара исҵаҩцәаны иҟазароуп (Хә. Б. иархив аҟнытә); Абри
заҳаз зегьы маӡа-аргама «Ҭаҭласҭан ишәзиузар ҟалап» ҳәа ҳгәы
инықәыршьит, ҳаргьы уи гәҩарас иҳамоуп (Д. Гә.).
Аидҳәалага -гьы аидҳәалара адагьы, инанагӡоит ашьақәырӷәӷәаратә ҵакы аазырԥшуа ахәҭаҷ ахархәара.
Зыбз хаау асыс аингьы ацәоит иаинымгьы ацәоит (ажәаԥҟа);
Саргьы сыԥсы ҭанаҵы лара лзы сыҟоуп. Уи саргьы исымҳәацт, ларгьы илмаҳацт, аха ларгьы илдыруеит, саргьы издыруеит (А. Г.);
392 393
Сара исыкәшаны итәаз рыхқәа рықәыжьны иӡырҩуан. Ацәгьагьы
рҳәомызт, абзиагьы (А. Г.).
Структурала абарҭ иреиуоу абызшәатә акқәа рҿы -гьы -и ала
иаҳзыԥсахуам (ирҳәом: уи сареи исымҳәац, лареи илмаҳац).
Абызшәатә материал алшара ҳнаҭоит иаҳҳәарц: -гьы ҭоурыхла
ашьақәырӷәӷәаратә ҵакы акәын иаанарԥшуаз, аха нас иеилоу
ахшыҩзцарақәа раарԥшразы уи ишьҭанхит аидҳәалага ахархәарагьы. Ари агәаанагара иара убас ишьақәнарӷәӷәоит бзыԥтәи
адиалект аҿы иахьагьы иаҳԥыло аидҳәалагақәа и-и, гьы-и ахьеицу ажәаформақәа. Абарҭ ажәаформақәа рҿы -и инанагӡоит
аидҳәаларатә хархәара, -гьы – ашьақәырӷәӷәаратә хархәара.
Ииҳәоз-гь-ы ииуаз-гь-ы ҳәа ак сгәамԥхеит. Исымҳәаз-гь-ы исҳәазгь-ы ак нимыжьит. Адәахь-гь-ы аҩнуҵҟа-гь-ы илыхьуашәа сгәы иабоит
(бз. ат.).
Иара убас иаҳԥылоит и-и гь(ы)-и ҭыԥла иеибаԥсаху ажәаформақәа; усҟан -гьы аҩбатәи еижәлантәу ажәа иацлоит:
Иҷкәын-и иԥҳәыс-и-гьы игеит. Бареи саре-и-гьы ҳцарын. Икьаҿ-и
ихарԥ-и-гьы аабымгоз (бз.ат.).
Афиниттә ҟаҵарбақәа рыла иаарԥшу иеижәлантәу азҳәақәа
реидҳәалараҿы, аидҳәалага -гьы ацынхәрас, ахархәара шьҭнахуеит
ахәҭаҷ-апрефикс -агь – (В. Ҳ, Конџьариа, 1963; К. С. Шьаҟрыл, 1970):
Ахан иԥацәа рҭыԥҳа, Дамеигӡеит лхы, Дагьыԥеит лара, Беслан
дигарцы (И. К.).
Аидҳәалага -нас. Ацынгыла -нас аидҳәалага ахархәара шьҭнахуеит иеижәлантәу ажәақәа реидҳәалараҿы. Уи гылоит иеижәлантәу
ариад аҵыхәтәаны игылоу ҩ-ажәак рыбжьара:
Абаҳча гылоуп еижәхашьшьыла, Ал, ахәырма, нас амжәа (Б. Шь.);
Еиларҵоит дасу рыдгьылқәа, ацәаӷәара зылшо ацә, акамбашь, аҽы,
нас анырхага маҭәахәқәа ирымоу (С. №.).
Иеишьҭанеиуа ахҭысқәа аазырԥшуа аҳәоуқәа рахьынтә аҩбатәи аҳәоу иаԥынгылар ҟалоит ацынгыла -нас. Уи ишцынгылоу иаанхоит, избанзар инанагӡоит аҭагылазаашьа ахархәара,
иагьышьҭнахуеит азҵаара ианба? Иаагап, Ҳабашь акры аамҭа
дгыланы длышьҭаԥшуан, нас даахьаҳәын, ашырҳәа хланҵы дынҭалт
(С. №.) даахьаҳәын ианба? – нас. Ацынгыла иамоу алексикатә ҵакы
еиднаҳәалоит арҭ аҩ-ҳәоук.
Ашәҟәы сахьаԥхьо, арҭгьы схаҿы иааиуеит, сышнеиуа саамҩахырҟьоит, нас ашәҟәы баша сахәаԥшуеит (Ш. №.); Иахьа хәлаанӡа
аџьџьаҳәа ахәыҷқәа урылагылоуп, нас аҩны уанааилак, ашәырқәа
еиҭауҳауеит, еихауҳауеит (А. Г.).
Ацынгыла -нас иацааир ҟалоит аидҳәалага -гьы. Урҭ еицны
ишьҭырхуеит аидҳәалага ахархәара:
…абна илалар, ҩ-хык зхагылоу амаҭ рԥылар, нас урҭгьы
ирызҟыданы иҟалоит (Хә. Б. иархив аҟнытә); Аҽа ԥыҭрак ҳзеихар,
зегьы рҭыԥ ылырхышт, аԥсҭазаара ҭышәынтәаларын. Нас мышкы
хәлаанӡагьы џьара уынсыжьуамызт (А. Г.).
Аидҳәалага -насгьы (К. С. Шьаҟрыл, 1985). Аидҳәалага -насгьы
иеилоу еидҳәалагоуп, уи шьақәгылоуп ацынгыла нас-и аидҳәалага
-гьы-и рыла. -Насгьы еиднаҳәалар ҟалоит ҩ-ҳәоук, аҩбатәи аҳәоу
аидыларатә ҵакы амазар, мамзаргьы ҩ-ажәак.
Уара «ибзиаӡоуп» ҳәа ахәшьара усҭар, егьырҭ измоуз ргәы иаанаго умдыруеи, насгьы, аиашаз, уара уаҩҵас аҩра узымҵеит (А.
Г.); Џьамхәыхә … данынаԥш, аӡәы ацәаӷәасҭа дхыланы, аҳаҳаиҳәа
анышәгәалқәа шифоз, насгьы дырҩегьых амла ҳәа шиҳәоз ибеит
(Аԥс.л.); Излоугәыӷьӡазеи, насгьы иуҭахузеи ҳара ҳҿы? («Н. С.»); Уара
ацаԥхақәа анаурты, насгьы лара ҵхыбжьонынӡа данымааԥш, егьырахь иусума («Н.С.»); Нарҭаа раншьа заҵәы ԥҳәыс диманы данаа, насгьы
уаҩы инеилакь ахьҭахоз дацәынханы даныҟала, дара иеигәырӷәеит
(«Н. С.»); Сан, убарҭ аҭауадцәа ҳәа бзышьҭоу рацәоума, насгьы
уи захьӡу аҽы бзиақәа ирықәтәаны, атапанчеи, аҟамеи зыҟәнны
идәықәқәоу роума? (Д. Гә.).
Аидҳәалага -уимоу (В. Ҳ. Конџьариа, 1963; К. С. Шакрыл, 1970).
-Уимоу иеилоу еидҳәалагоуп, ишьақәгылоуп арбагатә хьыӡцынхәра
-уи-и аидҳәалага моу-и рыла. Еиднаҳәалоит ҩ-ҳәоук, игылоит
аҩбатәы аҳәоу аԥхьа. Аидҳәалага -уимоу иацааир ҟалоит аидҳәалага
-гьы. Аҩ-ҳәоук иаадырԥшуеит иеицыҟало ахҭысқәа. Аԥшьы ҳасабла
иацло аҳәоу актәи аҳәоу аҵакы арҭбаауеит, иханарҭәаауеит информациа ҿыцла, ажәаҳәаҩы иџьашьаратә цәанырра ацны.
Ажәытәӡа аԥсацәа, егьырҭ ашьхаруаа реиԥш, абџьарк, ҟамак
иадамхаргьы ирыҟәнымкәа џьара ицомызт, уимоу аҩныҵәҟьагьы
ирыҟәнызар акәын (Д. Гә.); Амшаԥ аҽны Наҳарбеи иаҳҭны ине394 395
из ҭауади-аамсҭеи ауха зегьы уаҟа иаанхеит, уимоу уи аҽны изымааз аӡәырҩгьы ауха инацлеит (Д. Гә.); Рафидахеит, амра ԥхазаап
ара, ахәаҿы; ҵаҟа, лбаа, амра ҭаԥхом, уимоу аҵарақәаҵәҟьагьы
ашәа рҳәоны рыбжьы смаҳаит. (Д. Гә.); Уус азы ҳара ҳагәра жәга,
уи шьҭарнахыс дӷьычит ҳәа аншәаҳа, ҳара ҳҩыџьагьы ҳуаам, уимоу
уи Алхас ҵыԥхижьҭеи ӷьычра ҳәа ашә дынхымҵит (Д. Гә.); Аамҭа
гьежьуеит, ихынҳәуеит, уара наҟ уацымныҟәар, уҽанумраалар, арахь
иара аҽунарнаалом, иахьа иҟоу уаҵәы иҟам, уимоу сааҭла, минуҭла
аҽеиҭанакуеит (Д. Гә.).
Аидҳәалага иара убас // иара убасгьы. Ацынгыла -убас
ахаҿытә хьыӡцынхәра иара иацны, инанагӡар ҟалоит аидҳәалага
афункциа. Аидҳәалага ҳасабла ахархәара амоуп иеижәлантәу ариад
аҿы, иеилоу аҳәоу аҿы.
Араҟа еилагылан ҵҩа змамыз ашәыр хыкқәа: аҵәа, атама, аҳа,
ашымҳа, иара убас алаҳа; Счамадан иҭасҵеит сышәҵатәқәа, иара
убас аҭаацәара рпатретқәа; Абарҭ аиҭагақәа ирыбзоураны иҟалеит
раԥхьатәи аԥсуатә театртә труппа, иара убасгьы ишьақәгылеит
аԥсуа милаҭтә драматургиа (Гь. Гә.); Иаҳҳәап, аповест аҿы инеиҵыхны
зыӡбахә ыҟоу Ҟазылбақь, мула Есыф, Сеидыҟ, Ҭемыр уҳәа ҳара иаабоит
иара убас автор ипиеса «Кьараз» аҿгьы (Ш. И.).
Аидҳәалага усгьы. Ацынгыла -усгьы ишьҭнахыр ҟалоит
аидҳәалага ахархәара. Еиднаҳәалоит аидыларатә еизыҟазаашьа
зыбжьоу ҩ-ҳәоук, ашьақәыӷәӷәаратә ҵакы ацны.
Уи иԥсы аҭаҵаразы исымгәаӷьуа егьыҟам, исоуҳәароуп, усгьы
ҽышьроуп исықәу («Н. С.»); Ауаатәыҩса зегьы аџьал рымоуп, усгьы иудыруеит (И. П.); … зынӡак фышә мааҭ аԥара рзы шәаргьы шәсыцхраа,
ашәҟәы усгьы зегь ҳахьӡала иҟалоит (И. П.).
Аидҳәалага акыс. Аидҳәалага -акыс еиднаҳәалоит ҩ-ҳәоук,
зыбжьара аидыларатә еизыҟазаашьа зныԥшуа, аидылара аҵакы
аазырԥшуа аԥхьа игылоит.
Шьаруани иҩызцәеи ирыӡбит, ауха иахмырԥакәа аԥҳәызба дыргарц, акысгьы лашьцәагьы аҩны иҟам («Н. С.»); Сара исҭоит ҳәа салагар, иаурым, ихьымӡӷишьоит, акыс дыԥхашьаҩуп (Ш. №.).
Аиҿагыларатә еидҳәалагақәа
Аиҿагыларатә еидҳәалагақәа иаадырԥшуеит иеиҿагыло, иеиқәымшәо, иеиԥшым аизыҟазаашьақәа. Аиҿагыларатә еидҳәалагақәа рахь иаҵанакуеит: аха, амала, моу, акәым, акәымкәа, арахь, акәымзар, мамзар.
Аидҳәалага аха. Аидҳәалага аха ихадоу ахархәара – аиҿагылара, аиқәымшәара, аиԥшымзаара ада, иаанарԥшыр ҟалоит егьырҭ
аҵакытә еизыҟазаашьақәагьы. Уи асинтаксис аҟәшаҿы инарҭбааны
ахцәажәара аиуеит.
Аидҳәалага аха еиднаҳәалоит иеижәлантәу азҳәақәа, урҭ рыбжьарагьы игылоит:
Аҽы збеит, аха ашьҭа сымбеит (ажәаԥҟа); Сишьҭалеит, аха
сихьымӡеит.
Аидҳәалага аха еиднаҳәалоит имариоу аҳәоуқәа ҩба, игылоит
аҩбатәи аҳәоу алагамҭаҿы:
Нарҭаа реиҳабы дкылԥшны дхысит, Алхас игәы аҵаӷара иарбаны,
аха ахҿа амц аҳәеит, Алхас иԥырхагамхеит («Н. С.»); Даҽа ҩынтәхынтә ҿиҭит, аха аҩны уаҩы ддәылымҵит («Н. С.»); Аамысҭа дук
иоуп, ҭаҳмадак иоуп, аха уеизгьы дуцаауеит (Д. Гә.).
Аидҳәалага аха аҩбатәи аҳәоу анҵәамҭаҿы игылар ҟалоит,
усҟан уи иаиуеит астилистикатә хархәара.
Аидҳәалага амала (Конџьариа, 1963; Шаҟрыл, 1970; Ҷкадуа,
1978). Аидҳәалага амала инанагӡо ахархәара иақәшәоит аидҳәалага
аха, аха иаанарԥшуа аиҿагыларатә ҵакы иаҳа иԥсыҽуп.
Сасрыҟәа дақәшаҳаҭхан, иҿаҿаӡа адамыӷ ибӷа шшара ианиҵеит,
амала иааргозгьы иара Сасрыҟәа изынижьит («Н. С.»); Шьҭа ҳдәықәлоит Сасрыҟәа, амала уара иҟауҵара уи ауп («Н. С.»); Сара узгоит
убра, амала уара угәы уҽаныз (Аԥс. л.); Шьҭа уҭыԥахь уца, амала
уаҵәуха дырҩегьых уеиҭааи (Аԥс. л.); Иаҳҳәақәоу сыздырам, аха иара
Алиасгьы «исҳәандаз» ҳәа акәын дшыҟаз, амала хәыҷык иааидырцалар иҭахын (Д. Гә.); Ааԥнынӡа ихабар ыҟамызт, амала зны-зынла
асы-мҟәыл анкаҳалак, дхынҳәлон (Б. Шь.).
Аидҳәалага арахь. Ацынгыла арахь лассы-лассы ишьҭнахуеит
аидҳәалага ахархәара. Уи еиднаҳәалоит ҵакыла ӷәӷәала иеиҿагы
ло ажәақәа, аицааирақәа, аҳәоуқәа. Игылоит еиднаҳәало акқәа
рыбжьара.
Зны-зынлагьы иҟалоит убас: дхәыҷны, дыԥсыҽны, арахь ахшыҩ ду
иманы (дыҟоуп) (Б. Шь.); Ауаа ҭәны игылоуп, рхәыҷқәа рыманы, арахь
абилеҭқәа нҵәеит (акино ахь) (Ш. №.); Иблақәа акгьы рбаӡом, арахь аҩны иҟоу, иану ҳара ҳаҵкыс иара идыруеит (Ш. №.); Ԥша асӡом.
Амра ԥхоит, арахь иҿыхьҭааӡа, уцәа-ужьы агәыр ссақәа аланакшоит (Џь. А.); Игәабзиара зегьы агазеҭ иафеит, арахь ауаа дызлардыруа ипиесеи иажәабжьқәеи рылоуп (Ш. №.); Уи аҽҳәа дыҽҳәыҵӡом,
арахь иара иаԥхьа ажәабжь уаҩы иаҳаӡом (Ш. №.); Бабадугьы ҽнак
аҵырбелқәа иқәлыртәан, ишьа зегьы илхны, ижәны ицеит, арахь
ҭабуп ҳәа леиҳәеит (Ш. №.); Уи иаразнак идырит, хаала ари дшоуимыжьуаз, арахь иашьцәа хьаа дус имоуп («Н. С.»).
Арахь иаԥынгылар ҟалоит аидҳәалага аха ( аха арахь):
Усҟан аешьцәа ирдырит маҳә дышроуз, игәырӷьар рҭахуп, аха
арахь рашьа дышьны дышьҭоуп («Н. С.»).
Аидҳәалага моу. Аидҳәалага моу ҩ-хьӡык еиднаҳәалоит.
Хархәашьалеи ҵакылеи иеилоу аурыс еидҳәалага не только, но и
иақәшәоит. Моу актәи ахьӡ иашьҭанеиуеит, аҩбатәи ахьӡ иацлар
ҟалоит -гьы, аидҳәалара ада, ашьақәыӷәӷәаратә ҵакгьы назыгӡо.
Моу еиднаҳәалар ҟалоит иеижәлантәу ариадқәа. Аидҳәалага моу
злоу аҳәоу аҽашоит ҩ-хәҭакны: актәи ахәҭа иаҵанакуеит моу зцыло ахьӡи уи иадҳәалоу ажәақәеи, аҩбатәи ахәҭа апредикативтә
ҟазшьа змоу ҳәоууп. Аҳәоу еизакны иамоуп ажәаҳәаҩы ицәанырра
аазырԥшуа аинтонациа ҷыда.
Бааԥсык лгәы иҭамзааит ҳәа аҳәсақәа моу, ахацәагьы арагама ирҳәо иалагеит (Д. Гә.); Нас изимуазеи иаб иԥсхәы, иаб моу,
иабдугьы иԥсхәы иургьы ҟалон (Д. Гә.); Камаҷыҷ рыԥсы дырзалырхуамызт, илҿынҵәаауан, дара моу, уи агәылара иҟаз зегьы
лыуаҩышьа здыруаз рхы-рыԥсы еиԥш дырбон (Д. Гә.); Абри Камаҷыҷ
моу, лашьцәа, лгәылацәа, лара дызҭахыз зегьы гәалсс ирыман (Д.
Гә.); Сара акәтаӷь сызҭаз ашьаҵатәы моу, дара зынӡа рыҩнқәа
ирыҩныҵынгьы иурҭоит (Д. Гә.); …урҭ хҩык аишьцәа ыҟоуп, аламалагьы урҭ уаҩ дрыхәом, уара моу, уабацәа еибганы ианеивагылазгьы ирмыхәеит («Н. С.»); Абри Камаҷыҷ аамсҭа дахьигаз лҭаацәеи
лашьцәеи моу, лара дыздыруаз анхацәа зегьы абри аус нагӡара аурушь ҳәа иазыԥшуан (Д. Гә).
Моу еиднаҳәалар ҟалоит аицааиреи уи злоу аҳәоуи. Усҟан моу
аицааира шьақәзыргыло аҟаҵарба ашьаҭа иацлоит, аамҭа рбага
ацымкәа.
Камаҷыҷ амла дакымоу, Есма уаҟа илзынлыжьыз кыргьы ахәыҷқәа
ирзылшеит, ларгьы илзынхеит (Д. Гә.); Бан Есма,дбыкәыхшахааит,
акамбашьқәа брыцламоу, уи ахьыбҳәогьы атәыҩақәа схагылазшәа
збоит (Д. Гә.); Алаԥш цәгьа дарчмазаҩымоу, уаӷеимшхара, ауаҩы данагозгьы ыҟоуп (Д. Гә.); Дарцәажәамоу, хәыҷыкгьы даарччеит (Д. Гә.).
Аидҳәалага акәым. Аидҳәалага акәым аҟаҵарба акәзаара
уажәтәи аамҭа мапкратә формоуп. Уи хархәашьала аидҳәалага
моу иазааигәоуп, аиҿагыларатә ҵакы акәым аҿы иаҳа иӷәӷәаны
иаарԥшуп ҳамҳәозар. Моу еиԥш иацааир ҟалоит аидҳәалга -гьы.
Урҭ еиҳарак иеибаԥсахуа еидҳәалагақәоуп:
Уи ҟазшьала акәым (ҟазшьала моу), ԥшралагьы ухы аахҵәа ихагылоуп (П. Б.); Аԥҳәыс лакәым (аԥҳәыс моу), адоумбеи ааганы, уҩны
иҩноуҵаргьы, уҩызцәа ҳкаумыжьлароуп (П. Б.); Иаргьы дыԥеит
ахыуҳәа, мшәи мышәҳәари дрыцкәашо, Анахь арахь икәыршо.
Адәышкәаӷьаз имҩатәуа, Дықәлеит, аха ирдыдуа! Ирдыд акәым,
ирмацәыс, Ишьап адгьыл иқәымкьыс (Б. Шь.); Бхаҵа иакәым, бара
бхаҭа сбазҵаауеит! (С. №.); Сара схәыцит, сеиҭахәыцит, аха ари
аԥҳәыс лҵәаҟаԥшь акәым, лхаҭагьы дсымбаӡацт (Ш. №.).
Аидҳәалага -аха уеизгьы // -аха усгьы. Уи шьақәгылоуп
аидҳәалагақәа аха-и уеизгьы-и // -усгьы-и рыла. Еиднаҳәалоит
зыбжьара аиҿагыларатә -ацынхәратә (противительно=возместительный) еизыҟазаашьа аҵакы зныԥшуа ҩ-ҳәоук (иаҿшәырԥш аурыс еидҳәалага но между тем).
Лаҳәа ҩҭылԥаан, илыжәлаз деихысҵәоит ҳәа аҿаныналырхоз
аамҭазы, дҩеиҭаԥан, длыцәцеит, аха усгьы ихылԥа инақәшәан,
иааиҩнаҵәеит («Н. С.»); Аха ас мацара абри ауаҩ дауҳажьыр, зынӡа
ҳақәихуеит, аха уеизгьы ҳара, аҭаҳмадацәа, егьҳалымшаргьы,
ҳаҷкәынцәа… шьҭак уаҳа рзымчҳауа аҿы инеит (Д. Гә.);… абри
аус аҵыхәала ма зегьы ҳақәынҵәароуп, ма акы ҳалҳаршароуп ҳәа
398 399
инықәиҵеит, аха уеизгьы Алиас инаиабжьеит, убри аӡӷаб ҳара
ҳшынеицәажәо-ааицәажәо, иакәым ус цәгьак лымпыҵымҟьааит, цқьа
уаалхылаԥшла ҳәа (Д. Гә.); Заԥхьаҟа ипоетхараны иҟаз аҷкәын иани
иаби аныԥсы, аҵара аӡбахә уаҳа далацәажәо даузыҟалахуаз – уажәшьҭа
уи иеиҭымцәаханы иааидхалаз иаҳәшьцәеи иашьеи иааӡар акәын, аха
уеизгьы абарҭ ауадаҩрақәа дыриааины, ихала аҵара иҵон (Гь. Гә.).
Аидҳәалага акәымзар. Аидҳәалага акәымзар аҟаҵарба акәзаара
ахьыԥшратә ркьынааҿы игылоу мапкратә формоуп. Уи иамоуп авариант мамзар. Акәымзар // мамзар еиднаҳәалоит ҵакыла
еиҿагылоу аҳәоуқәа, игылоит урҭ рыбжьара.
Мырзаҟан абри иҟалаз аниба, насгьы ас изызуз анидыр, иҽимшьит
акәымзар, уаҳа акгьы игымхеит (Д. Гә.); Иҵегь шьыжьы сахьымааз уамашәа ибымбан, уи моу бара бырҿыхара сацәшәеит акәымзар
шаанӡа саауан (Д. Гә.); Ааит, шәарҭ ақьаафырқәа, шәара шәакәызма
Нарҭ Кәын ирахә ихцаны изгоз, уажәыҵәҟьа шәабџьар шьҭаҵаны
шәҭаслымха, мамзар абри алаӷьара шәахәхоит («Н. С.»).
Акәымзар // мамзар гылар ҟалоит аҩбатәи аҳәоу аҵыхәаны:
Алиас ачара ҳазу ҳәа шԥаиеиҳәо, ҳара ҳахәмаруа иаҳҳәеит
акәымзар (Д. Гә.).
Аидҳәалага аҵкыс. Аидҳәалага аҵкыс еиднаҳәалоит ҩ-ажәак,
ма аицааира злоу аҳәоуқәа. Аҵкыс еиднаҳәало ахәҭақәа рыбжьара
ишьақәгылоит еиҿырԥшрала иаарԥшу аиҿагыларатә-аиӷьашьаратә
(противительно-предпочтительный) еизыҟазаашьа.
Амч аҵкыс амаана. Аиашьа бааԥс иаҵкыс аҩыза бзиа. Ҩыза
дызмаӡам иҵкыс аҩыза бааԥс дызмоу. Баша цәажәара аҵкыс
баша ныҟәара еиӷьуп. Ачыс бзиа нхар аҵкыс, мгәацәа ԥжәааит
(ажәаԥҟақәа); Схәыҷқәа сара исыдыԥсылар аҵкыс, аӡәы иааихәар,
иҭәитәыххаргьы, рыԥсы ҭазааит, амла иаганы иԥсрым (Б. Шь.);
Иҟан убри еиԥш амшқәа – зыԥсы ҭаз раҵкыс аԥсцәа анеиҳахоз (Б.
Шь.); Асасцәа раҵкыс сара еиҳа исеигәырӷьазар ҟалап (Ш. №.).
Ажәа -еиԥш. Ажәа еиԥш еиднаҳәалар ҟалоит ҵакыла аиҿырԥшреи-аиваргылареи (сопоставление) аазырԥшуа аицааиреи излоу
аҳәоуи. Аицааира хыркәшоуп еиԥш // еиԥшымкәа ала.
Уи зны анкьа ишцалац еиԥш ныҟәара еиццеит («Н. С.»);
Стамԥылынӡа ақалақьи ақыҭеи, уахьнеилакгьы, ахьҭа иԥханаҵаз
аԥсҭҳәа реиԥш, ирыцҳахәха, ирхамкәа-иршәымкәа, ҭаацәала
иуԥылон (Б. Шь.); Уажәы азҩа злалаз арахә реиԥш, атәымтәылаҿы
анҵәара иаҿыз ашьхарыуаа, иаҵашьыцны иргәаладыршәозар
акәхарын,
рыԥсадгьыл ианахыз аԥсра ишаԥылоз (Б. Шь.); Маӡа бааԥсык еибызҳәоз
реиԥш, ҳахҩыкгьы ҳахқәа неидкыланы ҳшеидашшылоз, ҳшеидҵәыуалоз
мацара, ашара адәы иаақәлеит (Б. Шь.); Уи арахәгьы ихатәы дамыӷ
рниҵо далагеит, ҭауади-аамсҭеи ишыруа еиԥш (Д. Гә.).
Аиҟәшаратә еидҳәалагақәа
Аиҟәшаратә еидҳәалагақәа рахь иаҵанакуеит ма, мамзар,
мамзаргьы, иа, зны.
Аидҳәалагақәа ма, мамзар, мамзаргьы хархәашьала еизааигәоуп. Урҭ ҳхы иаҳархәоит амаҭәарқәа, арҿиарақәа, ахҭысқәа рыҟнытә акы алхра анаҳҭаху. Абарҭ аидҳәалагақәа рыла еидҳәалазар
ҟалоит иеижәлантәу аҳәоу хәҭақәа, аицааирақәа, аҳәоуқәа.
Аидҳәалагақәа ма, мамзар, мамзаргьы рахьынтә иеижәлантәу
аҳәоу хәҭақәа реидҳәалараҿы иаҳа аԥыжәара амоуп аидҳәалага ма.
Ма иеиднаҳәало ажәацыԥхьаӡа иацааир ҟалоит.
Ауаҩы имч дныҟәнагароуп, ма ибз (ажәаԥҟа); Зны сааҭгылоит,
сыҩуеит ма, сыҵоуп наҟ абаҳчара (Б. Шь.); Убри иааихашәалоз ала
иааихәон аџьықәреи ма ачарыц – иҭаацәара рымгәахә (Б. Шь.).
Ма аицааирақәа реидҳәалара ахархәараҿы: Даҽа ажәак аабҳәар,
ма даҽа шьаҿак ааҟабҵар, бсымпыҵаԥсуеит, бысшьуеит (Н. ).); Ма
уца, ма уаангыл!; Иҟоуп (адоуҳатә баҟақәа) аамҭа иагаз, наунагӡа
ибжьаӡыз, иҟоуп зҽызыԥсахыз, аха хадаратәла урҭ еиҳарак ма ишеибгаз иахьанӡа, ҳара ҳҟынӡа иааӡеит, мамзаргьы имҩашьо рышьҭамҭа,
рхыԥша ӷәӷәаны иаанрыжьит (Ш. С.).
Ма ахархәара нанагӡар ҟалоит аидҳәалага иа: Уабаҟаз ҳәа данҵаа, аҷкәын ус иҳәеит: иа сушьыроуп, иа усшьыроуп, исҳәа ансзуму (Аԥс.л.).
Аидҳәалага зны. Ацынгыла зны ишьҭнахыр ауеит аидҳәалага
ахархәара, усҟан уи иеиднаҳәалоит еибаԥсахуа арҿиарақәеи ахҭысқәеи аазырԥшуа ажәақәа, аицааирақәа, аҳәоуқәа.
400 401
Зны ишьҭхысааны иҽыхәа дагон. Аҭыԥҳацәа иҿаԥхьа иҽырбон,
Зны ачараҿы дкәашон деилҟьаӡа, Зны ахра даҿан дкалаӡа (Р. С.); Зны
дцәышхеит, зны дҟаԥшьхеит, ииуа, ииҳәо акы дақәымшәо, дшаҟьшаҟьо даанхеит (И. П.); Ажәа амалқәа зегьы ирмалуп, Зны иҳарамуп,
зны иҳалалуп, Зны инасыԥуп, зны иаџьалуп, Зегьы еизызго уи саркьалуп (Б. Шь.).
Ихьыԥшу аидҳәалагақәа
Аԥсуа бызшәаҿы ихьыԥшу еидҳәалаганы иҳаԥхьаӡар ҳалшоит
избанзар, убри аҟнытә, убри азы. Ихьыԥшу иеилоу аҳәоу ҿыц
ҟалароуп, рыхкқәа рхыԥхьаӡарагьы даара имаҷуп – ҩба заҵәык
роуп иҟоу: амзызтә ҳәоуцыла злоу иеилоу аҳәоуи аҵыхәтәатә
ҳәоуцыла злоу иеилоу аҳәоуи.
Аидҳәалага избанзар. Избанзар – уи азҵааратә хьыӡцынхәра
избан ахьыԥшратә формаҿы игылоуп. Избанзар ахархәара иара
убас инарыгӡоит иеицааиуа ажәақәа: избан акәзар, избан уҳәар,
избан ҳәа уҵаауазар. Абарҭ ажәақәа рыбзоурала амзыз ҵакы змоу
аҳәоу цыла ихадоу аҳәоу хәҭа иадҳәалахоит:
Наџьнатә аахыс Елдызааи адоуцәеи ахҟа рыбжьан, избан акәзар
адоуцәа уаҩԥсжьыфацәан («Н.С.»); Нарҭаа рлақәа … агыгшәыг
иацәшәомызт, избан акәзар ақәыџьмақәа Нарҭаа рлақәа ракәын
(«Н.С.»); Абри аамҭа даара лхы иалырхәеит Камаҷыҷ: аҩра, аԥхьара,
аҳасабра уҳәа даара ибзианы илҵеит, амала аурыс бызшәазы, ҳәара
аҭахым, кыр деиҵаханы дыҟан, избан уҳәар Леуан иахьтә иаалаҳауаз
акәымзар, уаҳа аӡә иахьтә илаҳауамызт, аӡәгьы иҳәомызт аҩнаҭаҿы
(Д. Гә.); Иашьцәа, иаҳәшьцәа абри заҳауа акагь ҳарҳәаӡом, избанзар
рашьа уи лаҵкьыс еиӷьу ауаҩышьа хыхәарала, ԥшрала, сахьала дшимоуа рдыруан (Д. Гә.); Уск напы насыркуа, лара слазҵаауеит, избан
акәзар уи сара бзиа дызбоит (Д. Гә.); Игәы дабылгәышьон иҭакәажә,
избан акәзар еиднагалеижьҭеи, ацәгьа-абзиа еицаҵагыла рымҩа
иқәны иаауан (С. №.).
Аидҳәалагақәа -убри аҟнытә // -убри азы // -азы. Урҭ
шьақәгылоуп арбагатә хьыӡцынхәра убри – ашьҭынгылақәа
аҟнытә-и // азы-и рыла. Урҭ рыбзоурала аҵыхәтәатә ҵакы змоу
аҳәоуцыла иеилоу аҳәоу ихадоу ахәҭа иадҳәалахоит:
…абри азалымдара ҳзықәшәақәо зегьы сара исывбоушәа
исыԥхьаӡоит, убри аҟнытә сара бзиарак сақәшәаргьы уи дуӡӡак
шәамеигәырӷьан (Д. Гә.); Ханиа уи дылҭахымызт азы диццомызт
(«Н.С.»); Анарҭ ҷкәын данарԥысха, Нарҭаа ишырзаанаҭыз еиԥш, илоу
ԥишәар акәын, хьыӡрацара дцар акәын, убри аҟнытә ныҟәара дцало
далагеит («Н.С.»); … жәытә-натә иаабаз ала ҳхандеиуеит, аха акы
инаҳацымлеит, убри аҟнытә анхашьа иҳамаз ааԥсахны, ҿыц формала … ҳхы назаҳкындаз ҳәа ҳахшыҩ азцо иалагеит (С. №.); Аԥҳәысеиба
ҩыжәк лыман, ак ҳзылшьит, инхазгьы ԥхасҭамхар, «ԥшьшьеи» ҳәа
дшашьҭоу, аџьабаа мыцхәы лбон, илзаԥсаӡамкәа, убри аҟнытә инхазгьы ԥхасҭастәит (Аԥс.ф.).
Аидҳәалага ҳәа. Ажәа ҳәа – уи аҟаҵарба аҳәара иашьагәыҭуп.
Ҳәа ҟалар ауеит еидҳәалаганы, хәҭаҷны, ажәахырҿиааратә морфеманы. Абарҭ рахьынтә иаҳа ахархәара ҭбаа змоу аидҳәалага
ахархәара ауп: ҳәа абзоурала автор иажәаҳәа иалагалахоит
атәым ажәаҳәа. Иалагалоу атәым ажәаҳәа ҟалар ауеит ажәакны,
жәеидҳәаланы, еицааираны, ҳәоуны. Урҭ рыбжьара ишьақәгылоит
ихьыԥшу аизыҟазаашьа: атәым ажәаҳәа автор иажәаҳәа иаԥшьуп,
синтаксисла автор иажәаҳәа иалоу ахәҭа иадҳәалоуп, изыдҳәалоу
ахәҭа еиҳараӡак иаарԥшуп ҟаҵарба-зҳәала. Ҳәа атәым ажәаҳәа
иашьҭанеуеит. Атәым ажәаҳәа аҭыԥ ҭышәантәалам.
Автор иажәаҳәеи атәым ажәаҳәеи рыбжьара ицәырҵуеит
иеиуеиԥшым асемантикатә еизыҟазаашьақәа. Аизыҟазаашьа
ахкы ҳәаақәнаҵоит атәым ажәаҳәа зыдҳәалоу ажәа алексикатә
ҵакы(иаҳа инарҭбааны «Асинтаксис» ахәҭаҿы).
Автор иажәаҳәеи атәым ажәаҳәеи рыбжьара ишьақәгылоит
ахарҭәаагатә еизыҟазаашьа: атәым ажәаҳәа зыдҳәалоу аҟаҵарба
алексикатә ҵакы иеиуеиԥшым ацәажәаратә процессқәа ма
арҿиара назыгӡо игәаанагара, ицәанырра, ихәыцра, иқәкы, иӡбара
аадырԥшуазар, иаҳҳәап: аҳәара, аҿыҭра, аҳара, аҳәҳәара,
аӡбара, ахәыцра уҳәа убас иҵегьы.
Сан ҳәа басҳәоит иахьарнахыс; Исааҭ дахәаԥшуеит уажәы-уажәы,
аурок дагхар ҳәа дшәоит (А. Г.); Сычмазаҩуп, иахьа уара усымбар,
сышьҭалап ҳәа сгәы иҭан (Д. Гә.); Насыԥ имоуп жәлар лыԥха зырҭаз,
даԥсоуп ҳәагьы рхаҵашәа иаԥсахаз (Б. Шь.); Нарҭаа рашьа Цәыцә
ихаҵашьа еилыркааӡаргьы, гәамчла усгьы дара рҟынӡа днаӡом ҳәа
дрыԥхьаӡон (Н.С.); Аиааира ҳара иаагоит ҳәа сгәыӷуеит (И. П.); Сгәы
иаанагом абахҭа аиҳабырагьы сҭакра шықәсқәа рыԥхьаӡон ҳәа (Б.
Шь.); Иеиҭах сааникылар ҳәа сшәоит (Ш. №.).
Иалаголоуи излагалоуи рыбжьара иҟалар ауеит:
а) ақәкытә еизыҟазаашьа:
Аҳәсеибацәа дрышьҭан аӡәы дысзаагозар ҳәа (П. №.); Аамҭа ԥыҭк
цеит, снапы игәы инықәысшьып ҳәа сдәықәлеит (А. Г.); Аамҭа ԥыҭк
цеит. Аԥҳәысеиба лыҷкәын дырҩегьых џьара уца, акы убап, акы уаҳап
ҳәа ддәықәылҵеит (Аԥс.л.); Шәаандаз ҳәа сышәзыԥшуп (Ш. №.).
б) амзызтә еизыҟазаашьа:
Нарҭаа раншьцәа нҵәахьеит ҳәа ргәы рҭынчны иҟан («Н. С.»); Заҟа
шықәса ухыҵуеи? – Ҩажәи акы! – сҳәеит сара иаразнак, срыцҳаишьап
ҳәа (Ш. №.).
Ҳәа абзоурала аҳәоу иалагалазар ҟалоит ажәаԥҟақәа: Абжьаҟәаа
ирықәгәыӷны зԥаҵа зсаз ҳәа, ҳкәаҭанқәа каҳажьып, ҳацәқәа шьны
иаҳфап (А.Г.).
Ҳәа ала еидҳәалазар ҟалоит иеилоу азҳәа ахәҭақәа: Наалеи Инали дәықәсҵап ҳәа ауп; Аԥарақәа аҩынаҟа ирзысышьҭып ҳәа акәын
(Ш. А.); Агәылацәа шәа шәахь ицап ҳәа сыҟам.
Абыжьҭҟьақәа
Абыжьҭҟьақәа ажәаԥсахратәи ажәахырҿиааратәи формақәа
змам цхыраагӡатә ажәаҳәа хәҭоуп. Урҭ иаадырԥшуеит иеиуеиԥшым аҭагылазаашьақәа ирыхҟьаны ицәырҵуа ацәаныррақәеи,
агәалаҟазаарақәеи, агәацԥыҳәарақәеи, аҭахрақәеи, адцаларақәеи,
адҵарақәеи:
– О бара, уа инеиуа Кофҭа шкәакәа зшәу! (Б.Шь.); – Ҳаи, бабаду дукухшааит!(Шь.А.); – Аҳы, сышәҟәы уеиҵамхан, Гәарԥ бжьарак убжьамхан!(Д. Гә.); – Адунеиажә цәгьа уеижьагоуп, Еҳ, ҳаӷоу
дуҭоуп (Б.Шь.); – Уаа, рахә шәзыԥшуп, дадраа!(Ӡ.Д.); –Ааит,
бара ахкыдҟьа!... (А. Шь.); – Ҳаи! – иҳәан, иеишәа днахҟьан,
даадәылҟьеит Мыса (С.№.); – Ҳаи, анаџьалбеит, аӡәы ҳиԥсахит, аха
дызусҭхарыдашь? – дааицраланы дҵааит даҽаӡәы дахьтәаз… (А.Г.);
– Еи, афаст, саби сабдуи иага ныха ирхагылахьан, урҭқәа зегьы сара
иабасгәалашәои!(Ӡ.Д.); – Ҳаи, уаргьы-саргьханда! (А. Џь.); – Ҳаи,
абааԥс, дшәымами уара анцәа! …(Гь.Гә); – О, уара узусҭада? – ибжьы
агәра имго дҵааит арахь итәаз (А.Г.); – Еҳ, иараби аԥсҭазаара…
Узсышьҭоузеи сыԥхарс?! (Б.Шь.); – Ааит, уара ақәыџьма!Уара
ацәгьа-мыцәгьа! (А.Г.); – Уф, гәышьа, сышшәыхьӡазоуп (М.Л.); –Оҳ,
гәышьа! Сҭахаҵәҟьон… (Т. А.); – Ҟаи, аллаҳ! Иараби, иалалазеи
ари сыбӷа мыжда!(Ӡ.Д.); – Ҳа, ҳа, ҳа! Шьҭа ицәаӷәалааит уи амхы,
ауаа ирымаикуаз (Д. Гә.).
Абыжьҭҟьақәа аноминативтә (ахьыӡҵаратә) ҵакы рымаӡам. урҭ
абызшәаҿы иҭышәантәалахьоу ашьҭыбжьтә дыргақәеи ажәеидҳәалақәеи рыла иеиуеиԥшым ацәаныррақәеи, агәацԥыҳәарақәеи,
аҭахрақәеи раарԥшыга дыргақәоуп. урҭ зхала иҟоу ажәаҳәа
хәҭақәа ишреиԥшым еиԥш, ацхыраагӡатә жәаҳәа хәҭақәагьы
иреиԥшым, грамматикала аҳәоу иадҳәалам, ажәақәеи аҳәоуқәеи
реидҳәалара рылшаӡом.
Аха иҟоуп аҭагылазаашьақәа, абыжьҭҟьақәа рахь иаҵанакуа
ажәақәак рсемантика аҽырҭбааны ҳәоу хәҭақәас ианыҟало:
404 405
– Ианылбааудогьы ҟәырқь умыргароуп! – нациҵон иара (Б. Шь.).
Араҟа ҟәырқь – азырхатә харҭәаага аанарԥшуеит.
– Уажәгьы уашьҭангьы «Чоу» мҳәакәа иҽыжәҵыз «Чоу» аҳәара издыруам изыԥсоу (Б. Шь.). Араҟагьы «чоу» – азырхатә харҭәаагоуп.
Ажәаҳәаҿы быжьҭҟьақәак аҵакы рацәа рыманы иаҳԥылар
ҟалоит, усҟан урҭ рҵакы аарԥшхоит ирыцу аинтонациа, ажест,
амимика, насгьы аконтекст ала.
Иаҳҳәап, абыжьҭҟьа ҳаи иаанарԥшыр ҟалоит:
Ажьжьара, арҽхәара:
– Ҳаи, аллаҳ уиныҳәааит, Аџьу, аиаша шԥоуҳәои! – иажәа
налеиҵахт аҭаҳмада (Ӡ.Д.).
Агәалсра:
– Ҳаи, анцәа сишьындаз, аҟамчы аҟьашьаҵәҟьа ззымдыруаз аҽы
дышԥақәсыртәеи (А. Џь.).
Агәынамӡара:
– Ҳаи, самхацәазаап! – иҳәан, абӷьааҳәа днеин, аҽыуаҩ иҽы аашьҭны, аӷәра ахьаца амахә хыжәжәарашәа иҟаз инахаиршәит (Ӡ.Д.).
Ақәҿыҭраан аҭак аҟаҵара:
– Ҳаи! – иҳәан, иеишәа днахҟьан, даадәылҟьеит Мыса (С. №.).
Ашәира, агәамҵра, ахьаа:
– Ҳаи, ажәла нҵәеит, суаҭәа ипыл-пылуа ахәа ҭалама? –
дааӷызы-ӷызит ачымазаҩ (Б. Шь.); – Ҳаи, сара ажәымҭацәгьа,
ажәымҭацәгьа… (А.Г.); – Ҳаи, абааԥс, дшәымами уара анцәа!...
(Гь.Гә.).
Абыжьҭҟьақәа шьақәгылар ауеит ажәакала, ажәеидҳәала ма
аҳәоу ала.
Ажәак ала ишьақәгылоу абыжьҭҟьақәа: О, уа, уу (уыу), а, аа,
еи, оу, ҳо, хо, ох, ҟиҳ, ҟаи, ҟоҳ, ех, еҳ, ԥу, фу, уф, уауа, ҳаит, ааит, ут,
ҳаи, оҳо, ух, аат, ат-ат, уаа, ҳа-ҳа, аҳаҳаи, иаҳауеи, аҳы, ы, унан, ди,
диида, амарџьа, хаас, агызмал, аҩысҭаа, аџьныш, ассир, аџьашьахә,
аллаҳ, абааԥсы, абаақәа, иараби, баашәит, џьушьҭ, џьбеит, ҟадыџь,
ных, сабиц, иабадихәа, усҭыҳә, гәышьа, нына, нанхеит, дадхеит,
машьшьалаҳ, иумуӡахит, ҳаӷеиҭа, ухаҵкы, хир, амин, шьыри уб. иҵ.
Ажәеидҳәалеи аҳәоуқәеи рыла ишьақәгылоу абыжьҭҟьақәа:
Ҳаи абааԥсы, ҳаи иараби, ҳаит амарџьа, ҳаит абаақәа, ҳаит
аҳаҳаи, ҳаи дадхеит, ҳаи џьушьҭ, унан хса, унан џьбеит, анцәиныс
(анцәа иныс), бдинаныс, анцәа иџьшьоуп, анцәа ҳрыцҳашьа, ҳаӷоу ибааит, ҳаӷеимшхара (ҳаӷа имшхара), рахә шәзыԥшуп, умоурахәмыӡааит
(иумоу арахә мыӡааит), нар шәылбааит, уххь згеит, бхаҵкы сцеит,
бара ҟадыџь, уара мцахәыцәа, уқәақәра сцааит, еҳ сабиц, аллаҳ дузыразуп, анцәа ииныҳәаша, уара умсит, уа мшыбзиа, барақьаҭ
шәҭалааит, еи афаст; Уххь сара изгааит! Уаа бзиа жәуит; Хаир,
абзиара уанаҳәааит; Иҭабуп, шәчеиџьыка анцәа иазирҳааит!
Иҭабуп, хар сымам; Ҳаи абааԥс, дшәымами уара анцәа! Уаа рахә
шәзыԥшуп! Уа нар улбааит! Ҳаи, шәаргьы саргьханда! Ааит, шашәы
уҭарблааит! Ааит, аллаҳ дуқәшәиааит; анцәа илахь боуааит, ҳаӷоу
иаџьал цәгьахеит, анцәа илԥха ҳауааит уб. иҵ.
Адиалекттә жәаҳәақәа рҿы иаҳԥылоит атәым бызшәақәа рахьтә
иалалаз абыжьҭҟьақәа: аллаҳ, прауа, диида, ди, џьым // џьыма,
барақьаҭ, арқа //ариқа, ура, шьыри убас иҵагьгьы.
–Диида, анцәа ҳазшаз уаҭеимҵароуп, напзлоукыз закәызеи? (Б.
Шь.); –Диида–хса, Нагә уанбааи! – иаалзымбатәбарахеит иԥҳәыс
(Д. Гә.); –Дида, дида, мцахәыцәа, ҳзықәшәазеи! (Ӡ.Д.); –Ари сара
сыӡӷаб лакәӡам, диида, диида, избазеи мшәан…(А.Г.); – Қәаблыхә,
аллаҳ дузыразхааит, ҳчымазҩгьы хәыҷык дааурцәажәеит (Д. Гә.); –
Ҳаи, аллаҳ уиныҳәааит, Аџьу, аиаша шԥоуҳәои! – иажәа налеиҵеит
аҭаҳмада (Ӡ.Д.); –Уаала џьым, Ҳалыл уҭыԥахь! (Д.Гә.); –Џьым, ауаа
ирҳәо уашьҭалар, ирымҳәарызеи (М. Лак.); –Адгьыл ус, џьым, даара
ицәгәоу усуп, ашҳам иаҩызоуп (Д. Гә.). –Арқа, Мура, Мура, уқәгьежь…
(Б. Шь.); – Ахәыҷқәа змоу аҳәса ацхыраара рышәҭа, ариқа!(Ӡ.Д.); –
Прауа! Прауа! – сызҿырҭуеит зехьынџьарантә (А. Џь.).
Зны-зынла атәым ажәеи аԥсуа ажәеи еицуп:
–Усхымыччан, удинаныс, абра Очамчыра дгьыл участакк амухыр,
ҩнык узсыргыларц сыӡбеит…(Ӡ.Д.); – Аллаҳ иныс, имаҿоуп, иахьа
абра бзиара шыҟамло (Ӡ.Д.).
406 407
Еилазаашьала абыжьҭҟьақәа ршара
Еилазаашьала абыжьҭҟьақәа шоит ихадоу ҩ-гәыԥкны:
1.1. Аханатәтәи абыжьҭҟьақәа (урысшәала – первообразные),
урҭ даҽа жәаҳәа хәҭак иахылымҿиаақәаз роуп, ишьақәгылоуп:
бжьыҟак, ҩы-бжьыҟак, хы-бжьыҟакгьы зны-зынла, абжьыҟеи
ацыбжьыҟеи, ацыбжьыҟеи абжьыҟеи, асонанти абжьыҟақәеи,
ацыбжьыҟақәа рыҩбатәрала, зны-зынла рыхԥатәрала уб. иҵ.
Аханатәтәи абыжьҭҟьақәа рахь иаҵанакуеит: а, аа, а-а, аи, ааҭ,
ат-ат,ааит, аах,ах, аҳа, аҳы, аҳиҳи, аҳыҳ, аҳаҳаи, аҳаҳаира; е, е-е,
е-е-е, еи, еҳ, ееҳ; иа, иаҳауеи, иауауеи, о, ои, о-о, оо, оу, оф, оҳ, оҳ-оҳ;
уа, уаа, уауа, уаау, ут, уф, уу (уыу), ух, уаҳ, ы, ы-ы, ыит, ых, ыых, ыҳ,
ыҳ-ыҳ, ԥу, ҭфу, ҭәу, фу, ԥу-чу; Ҟаҳ, ҟиҳ, ҟыҳ, ҟыр; хо, хье, хьи-хьи, хо,
ҳа, ҳаит, ҳа-ҳа, ҳо, ҳоу, ҳы, шәиу-шәиу уб. иҵ.
Аҿырԥштәқәа: – А? Дусуҩуп ба!…(С.№.); – Аа, шьҭа дыздырт,
шьҭа… (М. Лак.); – А-а, абааԥс, ус зыбҳәозеи, знызаҵәык «оҳ» сҳәазар
(М.Лак.); – Бысҭ, нас, аа! – иналиркит аласба (Ӡ.Д.); – Ааи, иашәиушәиу-шәшәиу, абар ассир! (С.№.); – Ааит, ужәлагә нҵәааит, уара
амышьҭацәгьа, аӡәы итәы уҳәома… (А.Г.); – Аат-ат-ат, ибымҳәан,
иара убраҵәҟьа дааникылеит Машьика (А.Џь.); Ааит, уи инапы аххь
згеит, – иҳәеит Кадыр дахьгылаз (Ӡ.Д.); – Ах, абал, абал…лҳәеит Сафиа
бжыҟаҵала, лыблақәа хҩо (А.Г.); Аҳа-а, баархыџхыџит акәу? (Д. Гә.); –
Аҳыҳ, абри ҩба! – иҳәеит Алиас… (Д. Гә.); – Аҳаҳаи, акы бацәымшәан
сан…(А.Г.); – Аҳиҳи Аслан лҳәар, умшақә уаҳәшьа сакәымзи лҳәар…
(А. Џь.); – Аҳаҳаира, шәас уара! (Б. Шь.); – Аҳы, сышәҟәы уеиҵамхан…
(Д. Гә.); – «Е,дад…» дқәыԥсычҳауан ибжьы ныхҵа (Гь.Гә); Е-е-е, Ҳабыџь
аӡәызаҵәык дызмоу итәы цәгьагәышьоуп…(Б. Шь.); Еи, аԥшәма! –
ибжьы иргеит Бадра (А.Г.); – Еҳ, иараби, аԥсҭазара, узсышьҭоузеи
сыԥхарс!(Б. Шь.);–Иа-шәиу-шәиу! Ассир смаҳауеи уара!(Ӡ.Д.); – Иауауеи, ауаа рзы уара угәаанагарақәа зынӡа ииашамзаап (Ӡ. Д.); Иҳ!Иҳ!
ҳашԥауааӡеи, уцәгьа-мыцәгьа сагааит (В.А.); – Ных, шьҭа усгьы
сзицәцаӡом (Т. А.); –О, бара, уа инеиуа, Кофҭа шкәакәа зшәу! (Б. Шь.);
–О, сыԥшалас, о, сыԥшалас, Аҵыхәтәантәи сашәа уалаз!(Б. Шь.); –
Ҳабашь, о-о-о, Ҳабашь…! (А.Г.); – Оҳо! – иҳәеит Машьхәыхә–иԥа
Алықьса (Ӡ.Д.); – Уа Нар шәылбааит, шәарҭ ҳабҷарахқәа! Б. Шь.);
–Уаа шьыжьбзиа! – иҳәан, Алиас абарҵа дныҵалт (Д.Гә.); У-у-нан!
Дызусҭада хаҵас исымоу?! (М. Лак.); – Уф, гәышьа, уаҟа инықәижьит
иеидара (Ӡ.Д.); – Уаҳ!!! – иҳәеит егьи иааџьашьашәа (А. Г.); – Уауа,
сыцәҟата Ҷашь рыцҳа… (А.Џь.);– Ы-ы, узыршәо умаӡами нас! (М.Лак.);
– Ыит, аф бара ибысааит…(С.№.); – Ҟоҳ, ари зынӡаск даҽаӡәуп! (М.
Лак.); – Хо, иҳәеит Патыхә, уамашәа ибо… (Ӡ.Д.); – Хье, хье, хье! –
аччара исит Мшәылды… (С.№.); – Ҳа, ҳа, ҳа! Шьҭа ицәаӷәалааит уи
имхы, ауаа ирымеикуаз (Д. Гә.).
2.2. Аҩбатәи агәыԥ ахь иаҵанакуеит иарбанзаалак ажәаҳәа хәҭак
иадҳәалоу, иахырҿиаау абыжьҭҟьақәа.
Ахьыӡқәа – ахьыӡҟақәеи аҟазшьарбақәеи ирыдҳәалоу абыжьҭҟьақәа: унан (нан, нана аҟынтә), абааԥсы, акаамеҭ, алакә, аҩысҭаа,
аџьныш, агызмал, аферым, ақьаафыр, ассир, џьыма, диида, ди, шьыри,
абааԥсы, абаақәа, аллаҳ, анцәа, гәышьа, умшақә, анцәиныс, удинаныс,
мшәан (<амишәан!), гәышьа уб. иҵ.
Аҟаҵарбатә шьаҭақәа ирыдҳәалоу абыжьҭҟьақәа рахь иуԥхьаӡар
ауеит:
џьушьҭ (<џьушьеит), џьыбышьҭ (<џьыбшьеит),
џьбеит (<аџьа убеит, аџьа ббеит),
џьамубацқьеит (<аџьа умбацқьеит),
уанаџьалбеит (<уан аџьа лбеит),
умоурахә ыӡааит (<иумоу арахә ыӡааит),
умоурахә мыӡааит (<иумоу арахә мыӡааит);
усҭыҳә, бысҭыҳә, иаҿшәырԥш усҟәаҵ, бысҟәаҵ,(аҟаҵарба *ҭыҳә
аетимологиа еилкаам, иӡхьеит;
ииуазеи, ибуазеи бара (< аура),
сеидру (<са издыруоу?),
уара умсит (<уара умԥсит),
бхаҵкы (<бхы аҵкыс сцеит),
баашәит – аетимологиа еилкаам.
Абыжьҭҟьақәа: иараби, иаҳауеи, ариқа, амарџьа, ақьаафыр,
ҟадыџь, барақьаҭ (аетикетахь иԥхьаӡоу: барақьаҭ шәҭалааит),
аферым, машьшьалаҳ (атәым бызшәақәа рахьтә иаауеит).
Аҿырԥштәқәа:
Ҳаит, ақьаафыр, абри шԥоугәаӷьи? (Д.Гә.); Ҳаит, ианаџьалбеит, аҩыжәра анырҳәа, ус аҩы зжәуа сара дсымбац…(Д. Гә); Ҳаит,
408 409
абааԥсы, уеиҵамхан! (Б. Шь.); Ҳаит, шәмоурахә мыӡааит, ҳзықәшәыршәазеи уаха (Б. Шь.); Оу, џьумбацқьеит, Ҭамел, уажәы алаф
ҳәара уалагарц угәиҭоуп! (Ӡ.Д.); Џьоушьҭ, уҳәашьоузеи, Озбақь?!
– иҳәеит даҽа Маанк (М. Лак.); Унан, џьбеит, шьыбжь аазаап
ҳашцәажәоз (Д. Гә); – Еҳ, сабиц, ус акәмызт, даргьы-ҳаргьхандаз! (С.
№.); –Абааԥс, сбыҳәоит, абра ма баҟәыҵ убри аӡбахә (М. Лак.); Саид, уа
умсит, иҟауҵо шхәарҭам! (Ӡ.Д.); О, аферым, аферым! – иҳәеит ихыиҿы ихаччо Ҷына лԥа Ҷыҷын (Б. Шь.); О, седру, ба бҿаԥхьа са исхароу…
(Т. Аџь.); Ахәыҷқәа змоу аҳәса ацхыраара рышәҭа, ариқа!(Ӡ.Д.); –Ҳаи,
иараби, ҳаи, иараби…дҟәындҟәындуан иццакуаз (А.Гә.); Ҳаи,Чахәсна,
ббаашәит, иаҳԥырызгалак акы иаҳԥырнаганда уахь (Ӡ.Д.); Абаақәа,
шәуаами, шәсыцхраа…(А. Џь.); Шьыри гәахәа, шьыри гәахәа, Шьыри
гәышьа-гәышьаӡа! (Т. Аџь.); Мшәан исҳәо умаҳаӡои? (М. Лак.); – Прауа! Прауа! – сызҿырҭуеит зехьынџьарантәи (А. Џь.) уб. иҵ.
Аханатәтәи абыжьҭҟьақәа реиԥш, ажәаҳәа хәҭақәа ирыдҳәалоу
абыжьҭҟьақәагьы аконтексти аинтонациеи ирхьыԥшны аҵакы
рацәа аадырԥшуеит.
Иаҳҳәап, абыжьҭҟьа мшәан ихадоу ҵакыс иамоу акы уамашәа
абара ауп, аха иаанарԥшыр ауеит аџьашьара, азҵаарагьы:
– Мшәан, уабаҟоу Мџьыҭ? (М. Лак.); – Исыхьыз, мшәан? (Д. Гә.);
– Ҟәарылқәак ҳәа лыман убри аԥҳәыс, мшәан, акы ҽыкәашак иаԥсан
(Д. Гә.).
Абыжьҭҟьа џьым иаанарԥшыр ҟалоит ахазырхара, агәынамӡара,
ауадаҩра:
– Уаала, џьым, Ҳалыл, уҭыԥахь (Д. Гә.); – Џьым, ухаҵкы сцеит,
ҵаара ԥхашьарам, уара уаҳзымдырит, узусҭада? (Д. Гә.); – Џьым,
уара Кадыр, еиҳаб дук, ҭаҳмадак данцәажәо, иажәа имумҟьан (Д. Гә.).
Абыжьҭҟьа амарџьа иаанарԥшуеит агәҽанҵара, аҳәара, адцалара, агәы азырхаҵара:
– Амарџьа, убарҭгьы џьара ажәак рымҳәааит ҳус аҵыхәала…(Д.
Гә.); – А-а, амарџьа! Амарџьа! Сара саӡәыкны сыԥсаанӡа умаҵ зулап… уара убас убри ауаҩ иҭыԥ дықәызҵара ак узизхәыцыр! (М. Лак.);
– Ҳаит, амарџьа, шәнеибац рҳә-е-е-ит!(Б. Шь.).
Абыжьҭҟьа абааԥсы иаанарԥшуеит: агәҽанҵара, аӷьаҵәыӷьаҵәра, агәынамӡара, ақәыҵәҟьара, аҵаҟьара:
– Ҳаи абааԥс, ҳарԥыс, хьымӡӷык ҳаумырган (Р. С.); – Ҳаи абааԥсы,
дшәымами уара анцәа!...(Гь.Гә.); – А-а абааԥсы, ус зыбҳәозеи,
знызаҵәык «оҳ» сҳәазар (М. Лак.); – Ҳаит, абааԥсы, иухьзеи Чагә,
– аиҳабы дузгәамҭо, аиҵбы дузгәамҭо, аԥҳәысеиба лысабицәеи лареи узрыцҳамшьо? (Б. Шь.); – Фу, абааԥсы, ибҳәашьоузеи! Ма быбз
бацәыԥхашьарауазеи! (Д. Гә).
Абыжьҭҟьа унан иаанарԥшуеит: ашәара, уамашәа абара, агәалсра, аџьашьара, арџьара, агәынамӡара:
– Унан-нан!!! – дныҩныҵәааит Чахәназ, лыбжьы дацәыԥхамшьакәа
(А.Г.); –Уу-унан, хаас! – лҳәан, дныҩныҟааит иԥҳәыс Саида (М. Лак.);
–Унан, уимшьуази, ус акы дааннамкылар!...(М. Лак.); –Унан, хаас!
Иигәаӷьызеи, иҽимбли! – арҵәаа аҭлыргеит ԥҳәыск (М. Лак.); –У-унан! Дызусҭада хаҵас исымоу?! (М. Лак.); –Унан, џьбеит, шьыбжь
аазаап ҳашцәажәоз (Д. Гә.); –Унан, џьбеит, илыхьзеи, – рҳәан,
аҳәсақәа ааӡырҩит (Д. Гә).
Абыжьҭҟьақәа рахь иаҵанакуеит ашьҭыбжьҿырԥш ажәақәагьы.
Урҭ, иеиуеиԥшым ацәаныррақәа ракәымкәа, аекспрессиа аарԥшыгатә формақәа рыла иаадырԥшуеит ауаатәыҩсеи аԥсабареи
ирхылҵуа ашьҭыбжьқәа.
Урҭ иреиуоуп: ха-ха-ха, хье-хье-хье, хьи-хьи-хьи, ҳа-ҳа-ҳа, атаата, ҟыҳы-ҟыҳы, ҟәырқь, акыр-кыр, аҳиҳи, тыгә-тыгә, тра-тата, кьиут-кьиут, кыкы-кыкы, ҟыԥ, пыф-чыф, атрым-трым,
аҟыр-ҟыр, ҿықә-ҿықә, хәыхәу-хәыхәу, бе-ке-ке, ҵәиит-ҵәиит,
кәлиҷли, ҟырр, ҟьаажь-ҟьаажь, афыр-фыр, адыгә-дыгә, ешәиушәиу, аҽыԥ-ҽыԥ уб. иҵ.
«Аҳи-ҳи, Аслан лҳәар; умшақә, уаҳәшьа сакәымзи лҳәар… ашьа
ахьыҟам агәнаҳагьы шыҟам лыздырӡауам ари …» (А. Џь.); Хьехье…игәамырԥхаӡакәа дааччеит аҭаҳмада (Б. Шь.); Пыф-чыфҳәа
сыкәша-мыкәша итәаз рыччабжьқәа иӡаӡ ԥынҵаха аҽыҩ-ҽыҩҳәа
сгәы иаланакшеит (Б. Шь.); Ҳа-ҳа-ҳа! Шьҭа ицәаӷәалааит уи имхы,
ауаа ирымеикуаз (Д. Гә.); – Хьи-хьи-хьи! – иҳәан, дааччеит дырҩегь
Сеидыҟ (С. №.); Аԥшәмацәа рзыҳәангьы абысҭа утәуп, – лҳәеит
аҽыԥ-ҽыԥ дыччо (Џь. А.); Џьа-ҳа-ҳа-ҳа! – игәарԥхаӡаны дааччеит
абуфеҭ иҵагылаз… (Б. Шь.); Ее-ҳе-ҳе! Абар смоҭацәа ашкол ахьтә
иахьаауа (Ӡ.Д.); – Аат-ат-ат, ибымҳәан… иара уаҵәҟьа дааникылеит Машьика (А. Џь.); Тыгә-тыгә…иццакуеит ашьаҿа (Б. Шь.);
410 411
Аӡыс цәажәеит Бе-ке-ке (Б. Шь.); Рацәак сшазыҟаҵамызгьы, трата-та, тра-та-та ҳәа еицеиҟара-еицеиқәыршәаны адауал сасуа
сҿынасхеит (Б. Шь.); «Ата-ата!» – ҳәа асаби инапеинҟьара абыжьқәа
ирылкьӡан агара иаҿуп (Б. Шь.); – Ианылбааудогьы ҟәырқь умыргароуп! – нациҵон иара (Б. Шь.); Ауарбажә «ҟыр» анаҳәа, Сасрыҟәа акәац
ацымхәрас аӡы нахәлеиҭәеит (Б. Шь.); – Хәырԥ ҟаҵа, дад, хәырԥ!
– даахыхәмаршәа иуит Алма… (А. Г.); Ҟыр-ҟыр-ҟыр – рҳәан, иеибарччо инеилалеит (с. №.); – Ааит, ақьаафыр! – иҳәан, иҭаҷкәым
ааираҵәан, Мыса ихы аҿыгә-ҿыгә нахиргеит …(С. №.); Ешәииу-шәиу!
– иҳәан, дааршәышәит Ҭемыр иажәа Сеидыҟ (С. №.); «Ҷыт-ҷыррыт,
ҷыт-ҷыррыт, Ахьажь, уашьцәа адырра рыҭ! Ахьажь дәықәлеит:
– Ҟьажь! Ҟьажь! Алаҳәажәгьы: – Ҟырр! Ҟырр!... Нас ардәына –
ҿықә-ҿықә-ҿықә! – Шәаха сымам, тыгә-тыгә-тыгә! Хыхьынтә
иаҳәеит аҵларкәыкә… Ус, иаацәырҵит аҟармаҵыс… Ҵлак инақәтәан
– Шәиит! Шәиит…(Б. Шь.); Ус кәҷышьк: – ҵәиит, ҵәиит, ахьшьцба
ааит, ҵәиит, ҵәиит аҳәан, абжьы аума ахырга, ахыӷәра аҵаҟа шыҟаз
аҿынанахеит (Д. Гә.); …Шьоукгьы пыф-чыфҳәа ицәыҵаччеит (Б. Шь.);
…Ацәыкәбарқәа ааҵраҿы кәыли-ҷыли ҳәа ашәа рҳәон (Б. Шь.).
Иаадырԥшуа аҵакқәа зеиԥшроу ала абыжьҭҟьақәа шоит х-гәыԥкны:
1. Ацәаныррақәеи ацәанырратә хәшьарақә аазырԥшуа.
2. Адцалара, агәацԥыҳәара, азырхаҵара аазырԥшуа.
3. Аетикет аазырԥшуа.
1. Ацәаныррақәа аазырԥшуа абыжьҭҟьақәа, шамахамзар, аекспрессиа ӷәӷәаны ирыҵоуп. Уи иазырҳахар ҟалоит аинтонациа,
ашьҭыбжьқәа рыҩбатәра, рыхԥатәра, реиҵыхра рыла, ма ажест,
амимика ацырхыраарала. Иазгәаҭатәуп, абызшәақәа рҿы агәалсра,
ацәымӷра аазырԥшуа абыжьҭҟьақәа иаҳа ишырацәоу, урҭ иаҳа иџьбароу аекспрессиа шрыцу.
Ацәаныррақәа аазырԥшуа абыжьҭҟьақәа рыҩныҵҟа еиҭашоит
гәыԥ-гәыԥла, иаадырԥшуа аҵакы зеиԥшроу ала.
Агәахәаратә, агәырӷьаратә цәаныррақәа аазырԥшуа абыжьҭҟьақәа:
Оҳ, ассир сымбеи! (Ӡ.Д.); – Оо, афырхаҵа, Дик! – иҳәеит Елефтер (М. Лак.); О, аферым, аферым! – иҳәеит Елефтер (М. Лак.);
О, ишьамуп ари адгьыл… (Гь. Гә.); – Машьшьалаҳ! – иҳәан, ижакьа
аҿацә ааиԥхьишьшьааит… (С. №.); Анцәа иџьшьоуп, ҳкамбашь ааигәа
иҟазаап… (Б. Шь.); –Унан! Саб! – лҳәан, лҽааигәыдлыжьлеит Ҳанифа
лаб (М. Лак.); – Ҳаи-ҳаи! Иахьа гәырӷьара мшуп (С. №.); – Ҳоу,
абжьыуаа еицырдыруа ахаҵа! (Б. Шь.); – Ҳаи, ухаҵкы ицаша сара!
– дааӷызы-ӷызит ахәыҷы иан (А. Г.); Шәымшәан, аҳаҳаи, сашьцәа!
Шәгәы шәырӷәӷәа! (А. Џь.).
Аџьашьара, уамашәа абара, агәалсра аазырԥшуа:
Мамоу, анцәиныс, абри еиԥш ацха Ашәтәыла џьара исфахьеит
акәымзар, уаҳа џьара санымиац (Б. Шь.); Унан, џьбеит, шьыбжь аазап ҳашцәажәоз (Д. Гә); – Иаҳҳәеит ҳәа, макьана ҳаҩны рбаӷьқәа
рыбжьы ҳмаҳартә еиԥшгьы ҳамнаскьац… (Б. Шь.); – Ҳо, иууазеи,
Ҟазылбақь, ҳаушьуама, сара соуп Зосҳан (Ӡ. Д.); – У-у-нан! Дызусҭада
хаҵас исымоу?! (М. Лак.); –Ари сара сыӡӷаб лакәӡам, диида, диида,
избазеи, мшәан…(А. Г.); Уу! (уыу?) Абан, аҟәыдырԥаҩ Ҟаимыҭхан
дахьаауа, сылԥылапишь (Ӡ.Д.); –Мшәан, иҟалҵозеи ари аԥҳәыс?
(М. Лак.); Алакә, шәанаџьалбеит, сара сажәит абри аҽы шсымаз,
ааигәа ергьҳәа снанашьҭуеит (Ш. №.); Унан, уара Қәачала, избац
уакәӡам хаҭала! (Б. Шь.).
Азыхьра, агәынамӡара, агәалсра аазырԥшуа:
Ҳаи, шьыри, сыҟанда, анкьа еиԥш схәыҷны! (Б. Шь.); Шьыри гәахәа,
шьыри гәахәа, шьыри гәышьа гәышьаӡа! (Т. А.); –Еҳ, иаҳауеи!Абри
сара дсыԥҳәысны сыҩны дыҩнагыландаз, – иҳәеит Мац дахьтәаз (Д.
Гә.); –Еҳ, иараби аԥсҭазаара… Узсышьҭоузеи сыԥхарс?! (Б. Шь.); –
Еи, афаст, саби сабдуи иага ныха иргхагылахьан, урҭқәа зегьы сара
иабасгәалашәои!(Ӡ.Д.).
Ааԥсара, аԥсеивгара аазырԥшуа:
– Оҳ, гәышьа! Сҭахаҵәҟьон…(Т.А.); –Уф, гәышьа, сышшәыхьӡазоуп (М. Лак.); – О-оф, гәышьа! – иҳәеит Каҷбеи, Лаз иԥара
иџьыба ианҭала… (М. Лак.).
Агәынамӡара аазырԥшуа:
– Нанхеит, бара быӡӷабуп, урҭ рҿы ибылшагәышьозеи… (Д. Гә.);
Ҳаи, Чахәсна, ббашәит, иаҳԥырызгалак акы иаҳԥырнаганда уахь
(Ӡ.Д.); Мшәан, иаазауазеи, убаарашәит, уареи сареи ԥсыхәа ҳзаҭом
(Б. Шь.).
412 413
Ахьаа, агәамҵра, агәынқьра аазырԥшуа:
– Ыы, аллаҳ, аллаҳ! Иԥҵәеит, иԥҵәеит, сыбӷа ԥҵәеит!(С. №.); –
Диида, диида, мцахәыцәа, ҳзықәшәазеи! (Ӡ.Д.); –Ҳаит, шәмоурахә
мыӡааит, ҳзықәшәыршәазеи уаха! (Б. ШЬ.); – Уу-унан, хаас! – лҳәан,
дныҩнаҟааит иԥҳәыс Саида (М. Лак.); –Ҳаӷоу ибааит, – лҳәеит уи…
(А. Џь.).
Алакҩакра, агәыҩбара аанарԥшуеит абыжьҭҟьа сеидру (<са
издыруоу):
О, сеидру, ба бҿаԥхьа са исхароу…(Т. А.); Иарбан сеидроу, сымшқәа
иреиӷьыз? (Б. Шь.); Иара ихаҭагьы деиқәхауоу, сеидру (Ӡ.Д.).
Аирониа аазырԥшуа:
«Сара мыжда, аҷҷаҳәа сузаԥхьап, иалыздыраауазеи иануҵаз?»
(Б. Шь.).
Ацәымӷра, ацәҳара, аҵаҟьара, ашәира, амақарра аазырԥшуа
абыжьҭҟьақәа:
«О, бара, аџьныш ԥҳа!...» (Ӡ.Д.); А-а-т, агызмал! Угьангьашуп
уара!(А. Г.); – Ааит, уара ақәыџьма, Уара ацәгьа-мыцәгьа! (А. Г.);
–Ааит, ақьаафыр! – иҳәан, иҭаҷкәым ааираҵәан, Мыса ихы аҿыгәҿыгә нахиргеит (С. №.); Ҳаит, ақьаафыр, абри шԥоугәыӷьи? (Д. Гә.);
–Ааит, бара ахәырҭлаӷь! – апҟеиҳәа астол дықәсит Катица
(А. Џь.); –Ааит, бара ахкыдҟьа! …(А. Џь.); –Ыит, беиларҩаӡа,
афы бҿасааит, ибцәажәашьоузеи!(С. №.); Диида, сара хса гызмал, Мизан иахьа шаанӡа индәылҵыз, уажәыгьы дмаацт…(Ӡ.Д.);
Диида, сара мцахәыцәа, иазиуазеи Мизан атапанча (Ӡ.Д.); –
Фу, ахәаҷа аҭыӡшәоума шәызлацәажәо! (Д. Гә.); – Ҭфу, ҭфу,
аҩысҭаа, улақәа ҭухааит!...(Џь.А.); –Ҭәу, уара аԥхамшьа! (Т.
А.); Ажәлар фу ззырҳәаз бааԥсуп азы ауп фу зазырҳәаз (Ӡ.Д.); Фу,
абааԥсы, ибҳәашьоузеи! (Д. Гә.); –Ҳаи, иууазеи, ала! (С. №.); –Ҭфу,
ҭфу!Аҩсҭаа мӡышәа!... (Б. Шь.).
Ирацәоуп ашәира иадҳәалоу абыжьҭҟьақәа:
– Ҳаит, шьахьцәгьа ихьааит, амшьҭацәгьа! (Б. Шь.); Ыит,
абна илӡааша! (Ӡ.Д.); – Ҳаит, изырхьамҭазеи, иабаҟаз рҳәааит,
– даагәамҵит Ҟанчоу…(Ӡ.Д.); –Ҳаит, шәмоурахә мыӡааит,
ҳзықәшәыршәазеи иахьа?! (Б. Шь.);–Ааит, шашәы шәҭарблааит!...
(Ӡ.Д.); Уқаџьхааитеи, ӡәыр суцәигар ҳәа ушәома! (Б. Шь.); Ҿашәа
анцәа ишәимҭааит, кәтыс исҿашәҵара аҳа! (Б. Шь.); Иабацои,
абга иахәхааитеи!(Ӡ.Д.); –Ҳаи, афасааит, ҩахаҟа ҳаилнаргап
сгәамхәызи!...(Ӡ.Д.); –Ҳаи, амца иагааит! (Ӡ.Д.); –Ҳо, ибмуӡахит,
аныха бҿасит…(Ӡ.Д.); –Ааит, уара аллаҳ дуқәшәиааит, уаҩысҭааны
узшаз унеимыгӡароуп…(Д. Гә.).
2. Адҵаратә, адцаларатә, ааԥхьаратә быжьҭҟьақәагьы шоит
гәыԥ-гәыԥла:
1) Ахазырхара, азҿыҭра, аҭакҳәара аазырԥшуа:
– Уа-а, аԥшәма! (А.Г.); – Еи уара, исҳәо шәмаҳауеи, шәаадәылҵ
аӡәы! (А.Г.); – Ҳаи! – иҳәан, иеишәа днахҟьан, даадәылҵит Мыса (С.
№.); – Иа-а-ууи! Иа-ууи! Шәабаҟоу Нарҭаа!! (Џь.А.); – Е-у-уыу! Омар
ԥашьа шьҭахҟьа дхынҳәит! (С. №.); – Иауу! Иауу!Иахьынӡазалшоз
хынтә-ԥшьынтә дыҳәҳәеит Рушьа (Б. Шь.).
2) Акы аҟаҵара (ма аҟамҵара), адҵара, адԥхьалара:
Аҳы, сышәҟәы уеиҵамхан, Гәарԥ бжьарак убжьамхан (Д. Гә); Аҳы,
дад, иаацәырга аколнхара ашәа! (Ӡ.Д.); – Бысҭ, аа! – иналиркит
аласба (Ӡ.Д.); –Аа, саҳ, суашьапкуеит, умшәиин, умшәиин (А.Г.); –
Амарџьа, убырҭгьы џьара ажәак рымҳәааит ҳус аҵыхәала…(Д. Гә);
–Ҳаит, амарџьа, шәнеибац рҳә-е-е-ит! (Б. Шь.); Аҳаҳаира, шәас
уара! (Б.Шь.); Абаақәа, шәуаами, шәсыцхраа…(А.Џь.); –Абааԥсы,
сбыҳәоит, абра ма баҟәыҵ убри иӡбахә (М. Лак.); Аҳы, ҳдәықәышәҵа!(М.
Лак.); –Аҳы, Елизбар, уҽыжәыл… (Б. шь.); Шәымшәан, аҳаҳаи,
сашьцәа (А. Џь.); Да, Лаган, иаасырбеишь, аҵәца шыктәу! (Б.Шь.);
– Арқа Мура, Мура уқәгьежь…(Б.Шь.); «Шәах,амарџьа!» – нырцә
анаарахьтә иааҩуеит «Аҽага ашәа» (Б.Шь.); Мап, сара ахаангьы
схьаҵуам, Исыцнаҵы «Ааит, аҳаҳаи!»(Т. А.).
3) Аҭынчразы, аҿымҭразы ааԥхьара:
Шьишь-нани, шьишь-нани, уцәа, сарԥыс уанани…(Б.Шь.); Си,си
– лҳәан, лнацәа ашә ахь иналырхеит (А. Г.); Сишь, закәызеи! Нас
иабыкәу? Акәыкәу хәыҷ кәыкәу, кәыкәу! (Б.Шь.); Сишь!...Уи амҩан
лымацара Дгылоуп, дгылоуп, дқәацаӡом! (Т. А.); Сишь! Ее-ҳе-ҳе!Абар
смоҭацәа ашкол ахьтә иахьнеиуа (Ӡ.Д.); Усҭыҳә, усҭыҳә, Мсырбеи…
(Б.Шь.).
4) Арахә ркацареи раацареи рзы рхы иадырхәо абыжьҭҟьақәа:
– Чоу! – ҳәа сҽыхәа иаҵәа снаҵаҟьан, Адәышшара снықәлеит скаууа (Б.Шь.); – Бзоу, аџьу, алақәа урфеит!...(Џь. А.); – Шьшьы, наҟ
– лҳәан, дҩаҵҟьаны икалцеит Шьефиа ларбаӷь…(М. Лак.); – «Р-рреит! Ҳе-е-ит» ззымдыруа хьчак дыҟам (М. Лак.); – Хьи! Хьи! Ала
иафаз, аӡахәа хнажәома! – иҳәан, длақәҟааит Гьедлач акамбашь!(С.
№.); – Ор-хьи! – иҳәан, длақәҟааит (С.№.); Ауӷә иаҵаку аҳаиуанқәа
аҷынқәагьы маҷымкәа ирықәԥыҵәҵәароуп, хьи, лаҟ-лаҟҳәа
ҳашрыҵаҟьо ҳҟырҟқәагьы ҭхаароуп (Б. Шь.); – Ор-хьи, лаҟ-лаҟ! –
ҿааиҭит Елызбар…(Б.Шь.); Уҽыжәлан, «Чоу» ҳәа ҩынтә-хынтә
уаалеи-ҩеи абри ашҭаҿы…(Б.Шь.); Саб иҷын неиҵыхны, – ҽаанбзиала,
дәыррышь! – иҳәан, днарыҵаҟьеит акамбашьқәа (Б. Шь.); – Иаи, иаи,
Хаԥшь!...Уанажә ацәгьоура уалагама, уара мыжда?! (Ӡ.Д.); Чи-ееԥшь, Орыхә,орыхә,орыхә, чи-е-еԥшь! (Ӡ.Д.); Иаи, иаи, иаи сымҳәеи!
(Ӡ.Д.); Еруе, еруе, еруе Буска, еруе, еруе! Ҳаи, абга шәылалааит,
луанытә шәыҵабгама! (Ӡ.Д.); Рреит! Каԥшь, Каԥшь! Иабацеи уахь,
абга иахәымхааитеи! (Ӡ.Д.); – Ор-хьи! – иҳәан длақәҟааит (С.№.).
4. Иаадырԥшуа аҵакы инақәыршәаны, ахԥатәи агәыԥахь
иаҵанакуеит аетикет: аԥсшәаҳәара, азеиӷьашьара, аҭабуура,
аҭамзаара аазырԥшуа абыжьҭҟьақәа:
– Уаа шьжьыбзиа! – иҳәан, Алиас абарҵа дныҵалеит (Д. Гә.); –Уаа
бзиала уаабеит!(Д. Гә.); –Уаа бзиа ууит, Ҭемыр (С. №.); –Бзиара
убааит!(С. №.); – Ҽаанбзиала, даду! (Б. ШЬ,); – Уа Нар шәылбааит,
шәарҭ ҳабҷарахқәа! (Б. Шь.); – Саӷәым, уххь згеит, уда ԥсыхәа ҳамам
…(Б. Шь.); Асалам, уара ҳаб, ҳусқәа рҭыԥқәҵаҩы!(Д. Гә.); Иуфаз
узыҳалалхааит. Узхаҭабуазеи!(Д. Гә.); – Удырҩатә еиӷьхааит!
(Б. Шь.); – Уаа рахә шәзыԥшуп, дадраа (Ӡ.Д.); – Уаа еицҳзыԥшуп
(Ӡ.Д.); – Ҟоҳ, изыҟамло ауп уи, бара бымсит (М. Лак.); Уажәазыҳәа
бзиала, хирла! (Б. Шь.); – Ҳаир аллаҳ! – рҳәан, ашаха наужьны,
рнапқәа ааинырҟьеит асахәҭақәа (Д. Гә.); – Дад, саҭоумҵан сара
(Д. Гә.); Иҭабуп, нан, хар сымам (Д. Гә.); Џьым, ухаҵкы сцеит,
ҵаара ԥхашьарам, уара уаҳзымдырит, узусҭада! (Д. Гә.); Диида, уи
уара иудызкылода, сызкәыхшаша! (Ӡ.Д.); Саид, уара умсит, иҟоуҵо
шхәарҭам!(Ӡ.Д.).
Абри агәыԥахь иаҵанакуеит ажәаҳәа ахәшьаратә ҵакы азҭо, акы
ашьақәырӷәӷәара ма азыҳәара аазырԥшуа абыжьҭҟьақәа:
Аллаҳ иныс, Сырбеи имаҿоуп, иахьа абра бзиара шыҟамло (Ӡ.Д.);
Мамоу, анцәеиныс, абри еиԥш ацха Ашәтәыла џьара исфахьеит
акәымзар, уаҳа џьаргьы санымиац (Б. Шь.); –Усхымыччан, удинаныс,
абри Очамчыра дгьыл участкак амухыр, ҩнык узсыргыларц сыӡбеит
(Ӡ.Д.).
Абасала, хыхь иаагоу аҿырԥштәқәа излаҳдырбо ала, ахархәара
ахьрымоу атекст иаҿырԥшны, абыжьҭҟьақәа иеиуеиԥшым ацәаныррақәа,
аҵакқәа аадырԥшуеит.
416 417
Ахәҭаҷ қәа
Ажәақәа, ажәеицааирақәа, аҳәоуқәа рҵакқәа иеиуеиԥшым
аҵакҷыдақәа рыла ихазырҭәаауа ацхыраагӡатә ажәаҳәа хәҭақәа
хәҭаҷқәаны ирыԥхьаӡоит. Урҭ иаадырԥшуеит изцааиуа ажәақәа,
ажәеибаркырақәа ирызкны ажәаҳәаҩы имоу иеиуеиԥшым ицәаныррақәа,
ихәшьаратә (оценочные) гәаанагарақәа, ажәаҳәаҿы
ҷыдала ахшыҩ зиҭаз, иаликааз, арҿиара зуаз ишиуаз, изыхҭысыз
ишихҭысыз, арҿиара аҟазшьа уҳәа убас иҵегьы зныԥшуа ажәа.
Хәҭаҷқәаны иҟалар ауеит ажәақәа, аффиксқәа.
Ажәа-хәҭаҷқәа рахь иԥхьаӡоуп: а) хәҭаҷ мацараны ахархәара
змоу ажәақәа, урҭ реиҳарак ретимологиа иахьазы иеилкаам; б)
зхала иҟоу ажәаҳәа хәҭақәа (ацынгыла, ашьҭынгыла, аидҳәалага,
ахьыӡцынхәра) ромонимқәа, мамзаргьы ражәаформақәа руакы.
Аффикс-хәҭаҷқәа реиҳарак ахәҭаҷ ахархәара мацароуп инарыгӡо, аха хыԥхьаӡарала имаҷым, ахәҭаҷ ахархәара адагьы, ажәахырҿиаареи аформаԥсахреи назыгӡогьы.
Ажәа-хәҭаҷқәа изцааиуа ажәа иаҿырԥшны ишоит иаԥынгылоуи
иашьҭанеиуеи рыла. Урҭ рпозициа еиҳарак иҭышәантәалоуп. Аффикс-хәҭаҷқәа шоит апрефикс-хәҭаҷқәеи асуффикс-хәҭаҷқәеи
рыла. Ажәа ашьаҭаҿы урҭ иныркыло аҭыԥ ҭышәантәалоуп.
Шьаҭак аҿы иҟалар ауеит дасу зхатә ҵак ҷыда алазгало ҩба-хԥа
аффикс-хәҭаҷқәа: иҟарҵа-ӡа-ҵәҟьеит, иҟаимҵа-ӡеи-теи, д-агьызба-ҵәҟьом.
Ҳәоук аҿы еицызар ҟалоит ажәа-хәҭаҷи аффикс-хәҭаҷ злоу
ажәеи. Аҳәоу дыҟаҵәҟьазаап убоу аҿы ашьақәырӷәӷәаратә ҵакы
аларгалеит асуффикс-хәҭаҷ ҵәҟьа-и ажәа-хәҭаҷ убоу-и.
Аффикс-хәҭаҷқәа ажәахырҿиааратәи аформаԥсахратәи функциақәа
нарыгӡаӡом, урҭ изцааиуа ажәақәа, ажәеицааирақәа, аҳәоуқәа
рҵакы ҵакҷыдала ахарҭәаара ауп инарыгӡо.
Ажәа-хәҭаҷқәа ҷыдарақәак рыла зхала иҟоу ажәаҳәа хәҭақәа ирзааигоуп, ҷыдарақәак рыла – ацхыраагӡатә ажәаҳәа хәҭақәа.
Зхала иҟоу ажәаҳәа хәҭақәа реиԥш, ажәа-хәҭаҷқәа хазы ажәаны,
рхатә форма, рхатә интонациа рыманы аҳәоу иалоуп. Аха инарыгӡо
ахархәара еиԥшым. Зхала иҟоу ажәаҳәа хәҭақәа зегьы ирымоуп
алексикатә ҵаки аграмматикатә ҵаки, аҳәоу аҿы ҳәоу хәҭақәоуп,
аҳәоу аҵакы шьақәдыргылоит рлексикатәи рграмматикатәи ҵакқәа
рыла. Ажәа-хәҭаҷқәа аилкаара иадҳәалоу алексикатә ҵакы рымаӡам,
ирымаӡам аграмматикатә парадигмақәагьы. Аҳәоу аҿы ҳәоу хәҭара
руӡом. Аха урҭ ҵакыдаӡам (рҷыдатә ҵакқәа хыхь иазгәаҭоуп).
Ажәаҳәаҩы иеиуеиԥшым ицәаныррақәа абжьыҭҟьақәагьы иаадырԥшуеит. Иқәгылоит азҵаара: иарбан ҷыдарақәоу ахәҭаҷқәеи
абжьыҭҟьақәеи еивызго? Еивгаратә критериас иҟалар ауеит излоу
аҳәоуи дареи реибаркыра амч: ажәа-хәҭаҷи излоу аҳәоуи реибаркыра иаҳа иӷәӷәоуп, абжьыҭҟьеи излоу аҳәоуи рыбжьара иҟоу аасҭа.
Иҟаҳҵап иаҳҳәаз зыршаҳаҭуа алкаа: аҳәоу аҿы ахәҭаҷ апозициа
ҭышәантәалоуп, абжьыҭҟьа апозициа ҭышәантәалам. Иеиҿшәырԥш:
абжьыҭҟьа: Абас ҳаӷәӷәандаз, шьыри! (Ш.№.) – Шьыри, абас ҳаӷәӷәанда!
Ахәҭаҷ: Дида хса, избо закәузеи, ма дызусҭада дзацлабуа уҳәарауазеи? (П.Б.). Ахәҭаҷ ма иацааиуа ажәеидҳәала дызусҭада дзацлабуа иадгылоуп. Итәаз аԥҳәыс бырг уаҩы ҳалалк шлакәыз лхаҿы
аразра мацара иуанаҳәон (П.Б.). Ахәҭаҷ мацара изыдҳәалоу ажәа
аразра иашьҭанеиуазароуп. Уи ада уаҳа ажәымҭа шкәакәа сҭахӡам
сара гәышьа? Гәышьа ажәа сара иаԥынгылазар ҟалом.
Уи адагьы, иарбан бжьыҭҟьоу иргылатәу зыбзоуроу аҳәоу
аҵакы ауп, аҵакы рацәа змоу бжьыҭҟьазар – аҳәоу аҵаки,
аҳәоу аинтонациеи роуп. Еиҿҳарԥшып аҳәоуқәа:
Унан, унан ҟәарҽар! Ақыҭарахь уи ҳаигар, Ашәыр хыкқәа ҳамфари,
мыш лашарак ҳамбари! (Б.Шь.). Абжьыҭҟьа унан аҳәоу аҵакы иабзоураны ишьҭнахит агәырӷьаратә ҵакы.
Унан, шәара гәымхақәа! Баша иҭазаап шәыблақәа. Абна кәаза
шәылигар, Ақыҭарахь шәкылигар, хәыҷи-дуи шәхыччауа, Алабыҵәқәа
шәгәыдҵауа. Егьаџьара шәдәықәырҵап (Б.Шь.). Абжьыҭҟьа унан ари
аҳәоу аҿы ишьҭнахит агәҽанызааратә, ацәыхьчаратә ҵакы.
Абжьыҭҟьа аҳәоу иагәылгоу аҵакы иашьашәалоуп. Уи аҳәоу
иаланагалом аҵакҷыда, аҳәоу акоммуникативтә еиҿкаараҿгьы
инеитралтәуп.
418 419
Ахәҭаҷқәа (ажәа-хәҭаҷқәа, аффикс-хәҭаҷқәа) рахьынтә ажәаҳәаҩы иажәаҳәа аҵаки, ихәшьаратә гәаанагареи, ицәанырреи
ирышьашәалоу руакы алихуеит. Иалихыз ахәҭаҷ аҳәоу аҵакы
аԥсахуам, уи аҵакы азныжьны, ҵакҷыдала ихаирҭәаауеит.
Аха иазгәаҳҭаз ахархәара ада, ахәҭаҷқәа реиҳарак ирылшоит аҳәоу акоммуникативтә ҳәахьахьы (коммуникативное высказывание) аиагара, аҳәоу аҩнуҵҟа актуалтә хәҭашара алагалара,
атемеи аремеи рыла ашара. Ахәҭаҷқәа рхархәарақәа рахьынтә
акоммуникативтә хархәара, ҳара ҳгәаанагарала, ихадоу акоуп.
Акоммуникативтә ҳәахьа аиҿкаараҿы маҭәахәыс иҟоуп ашьақәырӷәӷәаратә, алкааратә-аԥкратә.
Ахәҭаҷқәа рсемантика-функционалтә ҟазшьақәа рыла ишоуп:
ашьақәырӷәӷәаратә, алкаара-ԥкратә, арҵабыргратә, аспектуалтә,
амодалтә, амапкрадатәи, амапкратәи, азҵааратә, арбагатә хәҭаҷқәа ҳәа.
Ашьақәырӷәӷәаратә хәҭаҷқәа
Ашьақәырӷәӷәаратә хәҭаҷқәа рзы ихадоу зеиԥш функцианы
иҟоуп, аҳәоу аҿы акоммуникативтә центр аиҿкаара, аҳәоу аҿы
аҳәоу хәҭақәа атемеи аремеи рыла аихшара.
Ахәҭаҷ -гьы. Ахәҭаҷ -гьы ахархәара ҭбаа змоу хәҭаҷуп. -Гьы
рыцлоит ахьыӡқәа, ацынгылақәа, аҟаҵарба аинфиниттә ҟаларақәа,
ирыцлаӡом аҟаҵарба афиниттә ҟаларақәеи адҵаратә ркьынаатә
формеи. Ахәҭаҷ -гьы гылоит ажәаформа аҵыхәтәаны; ашьҭынгыла
зцу ажәаформа – ашьҭынгыла анаҩс: аҩнгьы, саргьы, иҟаиҵазгьы,
иҟаиҵаҵәҟьазгьы, изгаз иахьгьы, ҵлакгьы, ҳашҭазгьы.
-Гьы полифункционалтә морфемоуп. Уи ҟалар ауеит:
а) дериванттә формантны: зегьы, хәмаррадагьы, есқьынгьы,
ахҩыкгьы, иҟасҵазҭгьы;
б) релиативтә формантны: иҟалҵаргьы, дибаргьы;
в) еидҳәалаганы: уаргьы саргьы, сҩызагьы саргьы;
г) хәҭаҷны.
Ахәҭаҷ -гьы, азҳәа-апредикат ада, аҳәоу хәҭақәа зегьы ирыцааиуеит.
-Гьы зцылаз аҳәоу хәҭа ҟалоит информативтә центрны, иҟалоит
реманы, уи адагьы еиднаҳәалоит иара злоу аҳәоуи иаԥынгылоу
аҳәоуи.
Аҳәоу: Ахәыҷқәа иацы адәаҿы ихәмаруан. Актуалтә хәҭашарала
иҳауеит аҳәахьақәа (высказывание):
Ахәыҷқәагьы иацы адәаҿы ихәмаруан (ихәмаруаз егьырҭгьы
ыҟан, аха ажәаҳәаҩы ахәыҷқәа рыликааит).
Ахәыҷқәа иацгьы адәаҿы ихәмаруан (уаанӡагьы ихәмаруан, аха
ажәаҳәаҩы иаликааит иацы).
Ахәыҷқәа иацы адәаҿгьы ихәмаруан (даҽаџьарагьы ихәмаруан,
аха ажәаҳәаҩы лымкаала иазгәеиҭеит адәаҿы).
Адаӷьгьы «зны схаԥыц шԥамҩеири» ҳәа иԥшуан (ажәаԥҟа); Згәаӷьра
бзиоу Аублаагьы дрывсуам (ажәаԥҟа); Дида, сара ӡыда ҿаҵакгьы сыхәда
илбааӡом (П.Б.); Ауаҩы ианиҭахым, аҟәараҿгьы хаҳә ибом (ажәаԥҟа).
Иазгәаҭазар ахәҭоуп, ахәҭаҷ -гьы, актуалтә хәҭашарада, ишынанагӡо ашьақәырӷәӷәареи аидҳәалареи хархәарақәагьы.
Ашьақәырӷәӷәаратә. Шьоукы рџьыка хаауп, сара сџьыкагьы
ҵаам, сышшагьы хаам; Арҳашьа здыруа аныхшьагьы идыруеит;
Зыбз хаау асыс аингьы ацәоит иаинымгьы; Цира ацагьы дабылуеит,
ахьшәашәагьы; Ухы уаргьы уахә, саргьы сархә; Иумоу ҳаҭыр
узақәҵар, иумамгьы уоуеит; Аламыс ахьыҟам, ауаҩрагьы ыҟам;
Уҩыза бзиазар, уԥсрагьы бзиахоит (ажәаԥҟақәа).
Ахархәарақәа рахьынтә иаҳа иԥсыҽуп актуалтә хәҭаҷ, аԥыжәара
амоуп ашьақәырӷәӷәаратә хархәара. Иаҳҳәаз арҵабыргуеит аҳәоу
Шьоукы рџьыка хаауп, сара сџьыкагьы ҵаам, сышшагьы хаам.
Ажәақәа сџьыкагьы сышшагьы рҿы -гьы ашьақәырӷәӷәаратә
хархәара ахьынанагӡо аҟнытә, уи ҳзыԥсахуам аидҳәалага -и ала,
ирҳәом сара сџьыкеи ҵаам, сышшеи хаам (аха аџьыкеи ашшеи // аџьыкагьы ашшагьы астол иқәын).
Ахәҭаҷ -ҵәҟьа. Ахәҭаҷ -ҵәҟьа суффикс ҳасабла ажәаҳәа
хәҭақәа, аидҳәалагеи абжьыҭҟьеи рыда, зегьы ирыцлоит. Ахьыӡқәа
рҿы -ҵәҟьа ажәаформа иашьҭанеиуеит: аҩныҵәҟьа, аҳамҭаҵәҟьа,
ҳамҭасҵәҟьа, ҳамҭакҵәҟьа, аҟаԥшьҵәҟьа, сараҵәҟьа, иахьаҵәҟьа.
Афиниттә ҟаҵарбақәа рҿы -ҵәҟьа аамҭа рбага иаԥынгылоит:
игаҵәҟьеит, игаҵәҟьоит, игаҵәҟьахьеит, игаҵәҟьап; аркьынаа ар420 421
багақәагьы ирԥынгылоит: игаҵәҟьар, игаҵәҟьандаз; алахәырақәеи
аҭагылазаашьатә ҟаҵарбақәа рҵыхәтәаны игылоит: изгазҵәҟьа,
изгозҵәҟьа, ианызгозҵәҟьа, иахьызгозҵәҟьа. Иеицааиуа ахәҭаҷқәа
рҿы -ҵәҟьа -гьы иаԥынгылоит (иараҵәҟьагьы), -ҵәҟьа -ҳәа иашьҭанеиуеит (бымцан ҳәаҵәҟьагьы имҳәеит).
-Ҵәҟьа изцыло ахьыӡқәеи ацынгылақәеи, егьырҭ амаҭәарқәеи
аҟазшьақәеи ирылкааны, ашьақәырӷәӷәаратә ҵак ҷыда рыцҵаны,
аҳәахьаҿы иактуалны рыҟаҵара функциас иамоуп. Иеиҿшәырԥш:
Даурҵәҟьа иахьа ашколахь дцоит; Даур иахьаҵәҟәа ашколахь
дцоит; Даур иахьа ашколахьҵәҟьа дцоит.
Иара ауаџьаҟҵәҟьа дзамышьцылеит (Џь. А.); Ҳаи, урҭ рыгәҭаҵәҟьа
саргьы сгылоуп! – Рыгәҭаҵәҟьа акәым, аха раԥхьаҵә-ҟьагьы
угылоуп (П.Б.); Араҵәҟьа даап ҳәа сыҟамызт (Аԥс.л.); Аҳ Ҳамыҭбеи
иара уаҵәҟьа ицызгьы иаргьы лҽыжәҵит (Б.Шь.); Аизараҵәҟьа
ҟаҵашьа рымамызт (А.Г.); Аԥсшәа амаҭҵәҟьагьы аҭра иҭнацоит
(ажәаԥҟа).
Афиниттә ҟаҵарбақәа рҿы урҭ рлексика-грамматикатә ҵакқәа
ахәҭаҷ -ҵәҟьа иацнаҵоит аекспрессиа ду зцу ашьақәырӷәӷәаратә,
арҵабыргратә ҵак ҷыдақәа.
Иҟаиҵамоу иҟаиҵаҵәҟьеит. Зназы рыҽдырцәгьаҵәҟьеит, аха
ишимаҭәамыз анырба, рҽеиқәыркит («Н.С.»); Аиаша ҳҳәар ами,
ҳаимыхәаҵәҟьеит Сагьаса (П.№.); Аа, абааԥсы, шәуаами, шәсыцхраа,
сыԥсыҵәҟьоит (П.№.).
Алахәыраҿы -ҵәҟьа семантикала азыҟашьатә рбага иадҳәалоуп.
Азыҟашьатә рбага субиектзар, -ҵәҟьа иҳәаақәнаҵоит арҿиара
арҵабыргратә ҵак ҷыдала: ды-з-базҵәҟьа, и-з-ҳәазҵәҟьа, иҟаз-ҵазҵәҟьа; азыҟашьатә рбага аобиектзар – (иԥиоуи иԥиами)
ахарҭәаага: и-л-баҵәҟьаз, и-з-гаҵәҟьаз, и-з-ырҭазҵәҟьа.
Аҭагылазаашьатә ҟаҵарбақәа рҿы -ҵәҟьа семантикала аҭагылазаашьатә аффикс иадҳәалоуп: с-ахь-гылазҵәҟьа, с-ан-гылазҵәҟьа,
сы-ш-гылазҵәҟьа.
-Ҵәҟьа ишьҭнахыр ҟалоит арҿиара аласра аарԥшра. Убас,
аҭагылазаашьатә рбагақәа -ш, -ан рыла ишьақәгылоу ажәаформақәа рҿы ирласны иеибаԥсахуа арҿиарақәа аарԥшхоит,
ацынгылақәа рыҿгьы:
Аҩны дшааҩналазҵәҟьа, аиарҭа дынхәыҵалеит (И.П.); Ампыл
анҭашәаҵәҟьа, Базақьараа рыҟнытә бжьы цәгьак ааҩит (П.Б.); Аха
ақьала ҳанавалаҵәҟьа, аҽы иууаӡа ганха иԥеит (П.Б.); уажәы
уажәыҵәҟьа, уаҵәы  уаҵәыҵәҟьа.
Ахәҭаҷ да // даба. Адҵа адҵашьа арԥсыҽразы, ажәаҳәаҩы иалеигалоит ахәҭаҷ да // даба, арӷәӷәаразы – ажәа сымҳәеи.
Да цқьа усыхәаԥши арахь (Ш.№.); Да арахь бтәеишь, Минаҭ (Ш.№.);
Да исырбеишь, иснаалозар збап… Даба ак сырки. Уеизгьы икамфетми! (Ш.№.).
Уажәыҵәҟьа иҵыртла сымҳәеи акамбашьқәа! (С.№.); Ишьҭухыз
алаба кажь сымҳәеи!
Алкааратә-ԥкратә хәҭаҷқәа
Ахәҭаҷ -заҵәык. -Заҵәык ажәа-хәҭаҷуп. Ахьыӡқәеи ацынгылақәеи ирыцааиуеит, урҭ ирышьҭанеиуеит. -Заҵәык зцыло ажәа
иаанарԥшуа амаҭәар ма аҟазшьа иаланагалоит аҵакы, егьырҭ, иара
иеиԥшу, иазааигәоу амаҭәарқәа ма аҟазшьақәа иара шрылкаау.
Ахәҭаҷқәа -гьы, -ҵәҟьа реиԥш, -заҵәык зцааиуа ажәа аҳәоу
аҿы коммуникативтә шьаҭаны иҟанаҵоит, иҟалоит реманы.
Аԥсуа жәы заҵәык имазар, ахыз иара ижәуеит, ахш асас изы
иҵәахуеит (ажәаԥҟа); Анапы хә-нацәкьара заҵәык амоуп, урҭгьы
еиҟарам (ажәаԥҟа); Цгәы еиқәаҵәа заҵәык абарҵа ауасхыр иқәтәан
(Б. Шь.); Мыш заҵәык аҩныҵҟала абри аҟара гәаҟра иақәшәахьоу ӡәыр
дҟаларыма? (Б.Шь.); Иуасҳәоит Баҭал дахьыҟоу, уи анаҩсгьы иҵегьы
имаҷымкәа, даара шәзеилаҳаша, аха …умацара заҵәык (С.№.).
Еиларҩашьатәым ажәақәа -заҵәык-и (а)-заҵә-и: заҵәык –
хәҭаҷуп, (а)-заҵә – ҟазшьарбоуп:
Иҷкәын заҵә, уаӷеимышхара, уа дышьҭан дышьны (Б.Шь.); Иашьа
заҵә, аҟаимаҭ, диеигәырӷьан, ацә изишьит (Аԥс.л.); Абаҳча сыҵан са
сзаҵәӡа, Аԥша сҿасуан иҵәыҵәӡа.
Ахәҭаҷ -мацара. Ажәа-ахәҭаҷ -мацара аҳәоу хәҭақәа зегьы
ирыцлоит. Ахәҭаҷқәа -мацара-и -заҵәык-и рҵакқәа еизааигәоуп.
Аҳкәажәгьы аҳәара ҟалҵеит – аӡӷабцәа аҳҭныҟа илзааларц,
лымаҭәа-лҩыҭәа, лыӡәӡәатә-лыҳәҳәатә зҳәаз еиԥш лгәакьацәа
422 423
мацара (лгәакьацәа заҵәык) рнапы ианызарц лҭахуп (Б.Шь.); Уи
ҟазшьала мацара акәым, ԥшралагьы ухы аахҵәа ихагылоуп (А. Џь.);
Итәаз аԥҳәыс бырг уаҩы ҳалалӡа шлакәыз лхы-лҿы аразра мацара
иуанаҳәон (П.Б.); Аҟәыди абысҭеи рымацара сырхаанхазаргьы, сусқәа
зегьы кажьны, суал алхра сашьҭалоит (М.Б.); Шьардыни Селим-ԥашеи
урҭ ирыхәаԥшны, еибарччо ирҳәаз уаҳар, уаҩы дыԥхашьаны мацара
дыԥсыр ҟаларын (Б.Шь.).
Асуффикс -уи // -о ала ишьақәгылоу, иеиҭаҳәоу арлахәыра
иашьҭанеиуазар ҟалоит ажәа мацара, арҿиара акырынтә, акыр
инеиҵыхны, краамҭа ишымҩаԥысуаз иаҳа инаҵшьны аарԥшразы:
Ицо, ицо мацара аганӡа инеит (Аԥс.л.); Ижәуа, ижәуа мацара
аирыӡ иҭаз аҩы зегьы ижәит.
Аиагаратә ҵакы змоу асуффикс -ха абзоурала ахьыӡҟеи аҟазшьарбеи ииасуеит аиҿырԥшратә ҵакы зныԥшуа арлахәырахь.
Ахәҭаҷ -мацара рыцҵарала аиҿырԥшратә ҵакы иаҳа иаҵшьны,
иаҳа иалкааны иаарԥшхоит. -Мацара арлахәыраҿы исуффиксуп.
ацқьа  дыцқьаха  дыцқьамацараха
амра  дымраха  дымрамацараха
ахаҳә  ихаҳәха  ихаҳәмацараха
араӡын  ираӡынха  ираӡынмацараха
-Мацара аҿы -ма ажәа а-ма-заара(исы-моуп) иашьагәыҭуп, ц –
ажәа ацы-ра(// бӷьы-ц-к, а-ц, ҟәыд-цырак) (Қь.В.Ломҭаҭиӡе).
Ахәҭаҷ -к. Ахьыӡҟа ииеилкаам арбага -к ажәаҳәаҩы ихы
иаирхәар ҟалоит аҳәоу аҿы ҳәоу хәҭак иактуалны, иреманы
аҟаҵаразы, иаликааз ахархәара зызуу ажәа иазкны имоу експрессиала ибеиоу, зыда ыҟам ҳәа ииԥхьаӡо ацәанырра аарԥшраҿы:
Хҭырԥа рқьақьа, ачыхә ыргьало Иарак изшаӡан (Б.Шь.); Анцәа иџьшьоуп, абыржәык ииашаны исҳәазаап (П.Б.); Аха уажәык иаасычҳап
(Ш.№.); Ҳаи, сара стәык иамуит, араагьы сырдыруазаап (П.№.); Анык
леиԥш слыдылкылеит (Ш.№.); Абриак ауп исҳақу, саргьы суаҩуп (Б.Шь.).
Ахәҭаҷ -ма. Ахәҭаҷ -ма аидҳәалага ма иаомонимуп, изыдгылоу
ажәа ма излоу аҳәоу иаланагалоит ашьақәырӷәӷәаратә ҵак ҷыда,
ацәажәаҩы ицәанырра алаҵаны.
Данааи, ма уажәы даагылахуандаз, енагь дыццакуеит (Ш.№.);
Ма иаԥсоу џьоукы ракәындаз уҷкәынцәа (Б.Шь.); Сызбада! Сзаҳада!
Сурҭынчит цәгьаӡа. Усшәаџьҳәаҩха, аԥшатлакә, иахьа ма уара
(И.К.); Исазҳәода шьҭа дахьыҟоу, исылшом ма усымбар (И.).); Дида
хса, избо закәызеи, ма дызусҭада дзацлабуа уҳәарауазеи (П.Б.).
Ашьақәырӷәӷәаратә ҵакы амоуп аидҳәалага мамзаргьы:
Згәы иаанагодаз мамзаргьы Аҟәатәи аботаникатә баҳча
абриаҟара амаӡа ссирқәа агәы иҭаҵәахны иҽырбо игылоуп ҳәа (П.Б.).
Ахәҭаҷ иааи // дааи. Иааи // дааи ажәа-хәҭаҷуп, аҟаҵарба
иаԥынгылоит, арҿиара алагамҭа аанарԥшуеит:
Алаба ыршәны иаагәыдысҵартә ааигәаранӡа снеихьаны, иааи убри
иааҵыҩрит, аха ус еиԥш збахьада (А. Џь.); Аиаҵәа кыднаԥааратә
иаакьыркьырын, аӷәра аахаршәны, иааи игьежьуа ацҳа иаақәылт
(«Н.С.»); Иааи иааиҿыхан, уигьы дышьны, аӡы длалаижьит («Н.С.»);
Арашь ршәаны, дааи данаасыжәла, саргьы абас сааҵҟьеит («Н.С.»).
Ахәҭаҷ -иа. Ахәҭаҷ -иа еиҳарак иаҳԥылоит ахазырха злоу аҳәоу
аҿы, егьгылоит ахазырха аԥхьа, иаланагалоит, ашьақәырӷәӷәара
адагьы, аҳәаратә ҵакгьы.
Иа анцәа, абри ателефонгьы ҳаргьы анцәа ҳаибаумырбан (П.Б.);
Иахьарнахыс иа анцәа субоит, саҵалеит исзылбааушьҭыз аидара…
(М.Б.); Иа анцәа, ҳаибаумырбан шәаргьы саргьы.
Иара ахәҭаҷ ахархәараҿы. Ашьақәырӷәӷәаратә хархәара нанагӡар ҟалоит ахаҿытә хьыӡцынхәра иара. Усҟан иара ҳәоу хәҭаӡам.
Аидыларатә жәеибаркырала иашьҭанеиуа ажәа иадҳәалоуп.
Иара зцааиуа ажәа ишьҭнахыр ҟалоит ахәҭаҷ-аидҳәалага -гьы:
Иабаҟоу, иара Мысагьы издыруам. Знымзар-зны имеизацт иара
уи акомиссиа (С.№.); Анцәа иџьшьоуп иара уи ахьмыхьгьы ахьцәырҵыз
(П.Б.); Иара убри ақалақь аҿы ауп баргьы саргьы ҳахьеибабаз (П.Б.);
Иара убас ауп саргьы сшыҟоу (П.Б.); Усҟан иара Хабжькәыт иԥацха
кьаҿ даазыҵымҵит (С.№.).
Ажәаҳәаҩы аҳәоу иалеигалар ҟалоит аҟаҵарба абара аҩбатәи
ахаҿы азҵааратә формаҿы (убоу // убама, ббоу // ббама, шәымбои)
дзацәажәо ииҳәаз иаҳа ихшыҩ азишьҭырц.
Афырхацәа Нарҭаа аишьцәа! Ҩаԥхьа хаҵарак ҟаҵаны иаауеит
убоу («Н.С.»); Дабацеи шәымбои, иаб, ауасахьча Зарҭыжә ақамсажә,
ахарҵәы дашьызаап, џьара ԥсыхәак сызиҭозар ҳәа дцеит («Н.С.»); Ҳаит
анаџьалбеит, урҭ нҵәахьеит ҳәа сыҟан, рыҵкар дыҟазаап убоу («Н.С.»).
424 425
Арҵабыргратә хәҭаҷқәа
Ахәҭаҷ -иагь // -иегь // -егь // -егьы (Қь.В.Ломҭаҭиӡе, В.Ҳ.
Конџьариа, З.Ҳ. Аҩӡба). -Иагь // -иегь // -егь // -егьы – ҟаҵарбатә
хәҭаҷуп. Аҟаҵарбатә ажәаформа иаланагалоит арҵабыргратә ҵакы,
ашьақәырӷәӷәара ацны. Игылоит аԥхьатәи ахаҿырбага анаҩс.
Ауаҩы бзиа дагьууандаз, дагьуаӷандаз (ажәаԥҟа); Аҵаҩы
изыҳәан уи ашәҟәы аамҭак азы егьынбанын, ахатәы литературазы
егьырҵагашәҟәын (Б.Шь.); Амазара иагьануп, иагьабуп (ажәаԥҟа);
Ахан иԥацәа рҭыԥҳа дамеигӡеит лхы, дагьыԥеит лара, Беслан дигарцы (И.К.); Аху уи деилҟьоуп, дагьыгызмалуп (С.№.); Даууп, дагьфархьуп, иӡара еихыкка (Б.Шь.).
Қь.В.Ломҭаҭиӡе лгәы излаанаго ала, ахәҭаҷ -гь // -егь арҵабыргра
адагьы, инанагӡоит афиниттә хархәарагьы. Ари агәаанагара
шьақә-лырӷәӷәоит абарҭ афактқәа рыла: а) аинфиниттә ҟаларақәа
ари ахәҭаҷ шьҭырхӡом; б) абаза бызшәаҿы афиниттә ҟаларақәа
рҿы амапкратә рбага -меснагь иацааиуеит ахәҭаҷ -гь.
Амала иазгәаҭатәуп аҭагылазаашьатә ҟаҵарбақәа азҵааратә
формаҿы ишышьҭырхуа ари ахәҭаҷ. -Егь гылар ҟалоит актәи
ахаҿырбагеи аҭагылазаашьатә рбагеи рыбжьара: дагьа-нба-збеи,
мамзар азҵааратә рбага анаҩыс данба-гьы-збеи. Ажәаформақәа
ҵакыла еиԥшуп. Ас ашәҟәы иҩуа дагьа-нба-ҟалеи (П.№.).
Иеиҭаҵуа аҟаҵарбақәа рмапкратә формаҿы ахәҭаҷ -егь авариант иеилкаам ахьыӡцынхәра аҵакы аманы игылоит иԥиоу аобиект ахаҭыԥан: егь-сымфеит, егь-сымбеит, егь-ҟасымҵеит, егьсымҳәеит. Хаҿык змоу астатикатәи адинамикатәи ҟаҵарбақәа рҿы
-егь ишьҭнахуеит асубиект апозициа: егьыҟам, егьҭам, егьцом, егьаауам...
Егьызмам ууҭра дҭаумырԥшын (ажәаԥҟа); Апырказ аҿы ус
егьыҟам (С.№.); Игәы иалан даара цәгьа Гьедлачгьы, аха егьилшомызт (С.№.); Ала егьзымфаз ахаҿы шьала иҭәын (ажәаԥҟа).
Ари аформа ҵакыла иаҿагылоит -иагьы ала ишьақәгылаз
ахәҭаҷ авариант. Ахәҭаҷ гылоит иԥиоу аобиект арбага анаҩыс.
Аԥхьатәи ажәаформа иацуп аҵакы «акымзарак»(ничего), аҩбатәи
ажәаформа аҵакы «уиҵәҟьа» (даже).
Абарҭ ажәаформақәа еиҿагылоуп қәыӷәӷәарала: -иагьы ала
ишьақәгылоу ажәаформаҿы ақәыӷәӷәара ахәҭаҷтәи ы иақәшәоит.
Иеиҿшәырԥш:
егьсымфеит и-агьысымфеит
егьсымгеит и-агьысымгеит
егьсымбеит д-агьысымбеит
егьсымҳәеит и-агьысымҳәеит
Усгьы // усгьы // уеизгьы ахәҭаҷ ахархәараҿы. Ацынгыла -ус
аидҳәалага -гьы ацны изыдгылоу ажәа арҵабыргратә ҵакҷыдала
иханарҭәаауеит.
Уара егьи автобус усгьы узҭалаӡомызт (А.Г.); Ари ақалақь
цқьа издырӡом усгьы ҳәа, акыр аамҭа ақалақь саларгьежьуа симан
(П.Б.); Уа утәа,нан, утәа. Шьҭа уеизгьы лассы ҳашьҭалоит (Ш.№.);
Ашәаҳәаразы аӡәы ишьҭахь сгыломызт усгьы, уимоу амыцхәгьы
сыбжьы бзиан (П.Б.); Уагьзахыԥом иузыхәшьаду уеизгьы лахьынҵас
(Б.Шь.).
Ахәҭаҷ -еи (Қь.В. Ломҭаҭиӡе, З.Ҳ. Аҩӡба). Ахәҭаҷ -еи суффиксны афиниттә ҟаҵарба иацуп, иаланагалоит арҵабыргратә, ашьақәырӷәӷәаратә ҵак ҷыдақәа.
Бышьҭоуп, аха аҵкы бшәупеи (Ш.№.); Минаҭ илхароузеи, бара ди,
шәара акака рзы шәлазҵаауа дышәмышьҭитеи! (Ш.№.); Ишысхароу
сҳәахьеитеи, уара арахь изсоуҳәозеи? (Д.Гә.); Ԥагьара илаӡамызт,
ихьзеи уажәы (С.№.).
Ажәаформак аҿы еицыҟазар ҟалоит ахәҭаҷ-апреффикс агь-и
асуффикс-хәҭаҷ -еи-и.
Абысҟатәи зегьы аныҟоу аамҭазы лара аҩны дзыртәоузеи,
дагьтәанхалеитеи (П.Б.); Автобус аҿы уара узы аҭыԥ ҟамлеит,
Уақәшәеит нас, шьапыла уныҟәала (А.Г.); Еимашәки нас, уиаҟара
ухы ԥҽуа (С.№.); Нас уанбашәҭи? Уи анбыкәу? (Б.Шь.); Ажәоуп уи нас,
ажәа хысгоуп (Б.Шь.); Нас уаҳа Сеидыҟ иҿы уҟамлаӡои? (С.№.).
Ацынгыла -шьҭа ахәҭаҷ ахархәараҿы. -Шьҭа ахәҭаҷ ахархәараан еиҳарак аҟаҵарба иацааиуеит. Иара аҟаҵарба иаланагало аҵак ҷыда ахәҭаҷқәа -нас, -усгьы // -уеизгьы рҵак ҷыдақәа
ирзааигәоуп.
426 427
Уақәшәеит нас // шьҭа, шьапыла уныҟәала (А.Г.); Абанкетқәа,
абанкетқәа шьҭа (усгьы // уеизгьы) рацәахеит (Кь.Ч.); Ааҟ, шьҭа
далагеит (Ш.№.); Аҳы, ахәыҷқәа, шәҩагыл шьҭа (Д.Гә.); Аӷьычра
уаҿуижьҭеи иҵуазеи? – Изызӡои, шьҭа (усгьы) жәаҩаҟа ҵуеит (Ш.№.).
Аха иазгәаҭатәуп, ацынгыла шьҭа-и ахәҭаҷ шьҭа-и ирыбжьоу аивгара шмаҷу. Реиҩдырааразы ҳхы иаҳархоит азҵаара ианба:
азҵаара шьҭызхыз ажәа – цынгылоуп: Сыбла ҭысхит са снапала,
шьҭа сдунеи лашьцеит (Б.Шь.). Илашьцеит ианба? – шьҭа. Унан,
гәыла шьҭа дабаҟоу, Дамоуп ацәа иԥсыршьагоу (Б.Шь.). Дабаҟоу ианба? – шьҭа (уажәы).
Ауп ахәҭаҷ ахархәараҿы. Арҵабыргратә, аилкааратә функциа
шьҭнахыр ҟалоит аҟаҵарба акәзаара уажәтәи аамҭа аформаҿы
-ауп. Афиниттә ҟаҵарба иацааиуеит.
Сагьаса дахьышьҭаз уаҳа дызмыцәаӡеит: ашара збандаз…анцәа
иумҳәан, дырҩегьых кәабатәыс саныҟала, сшыбзаз сыԥсит ауп!
(П.№.); Сара, џьушьҭ ус иаасыҿҟьеит ауп, мамзар аԥҳәыс аагарада
сеиқәышәшәа сауҟаху (Ш.№.); Ҳаи, мыждарахә амагә аасхәон, мамзаргьы абазқәа ишьҭысхқәоз срыхҟьозар ҟалон, ишакәхалак зегьы сзеицылеит, рылаԥш сыҵашәеит ауп (П.№.).
Аспектуалтә хәҭаҷқәа
Ахәҭаҷ -ӡа. Аԥсуа-абаза бызшәақәа рҿы -ӡа ахархәара ҭбаа
змоу суффиксуп. -Ӡа иазкны аҭҵааратә хцәажәарақәа ыҟоуп
П.К.Услар, Ж.Диумезиль, Қь.В.Ломҭаҭиӡе, А.Н.Генко, К.С.Шьаҟрыл,
М.М.Циколиа, Р.Н.Клычев русумҭақәа рҿы, иаҳа инеиҵыхны З.Ҳ.
Аҩӡба икандидаттә диссертациаҿы.
-Ӡа полифункционалтә суффиксуп. Уи ҳԥылоит ажәахырҿиааратә формант ҳасабла (зынӡа, иккаӡа, иеишьылӡа, ижжаӡа, ибыбышӡа), ажәаформахырҿиааратә аффиксны (ихаакәакәараӡа,
иҩежьҟаҟараӡа, ицәыббылӡа, еиқәаҵәҳаҳараӡа) аффикс-хәҭаҷны.
Иара убас иҟоуп ажәақәа, -ӡаҩ-хархәарак аманы иахьаҳԥыло.
Ганкахьала, -ӡааҟазшьарба иаанарԥшуа аҟазшьа ҳаранакуеит
(иеиҳаӡоу астепен), даҽаганкахьала – арҿиара аҟазшьа. Ахархәараҿы аҟазшьарба – аҳәаақәҵеи ацынгыла-аҭагылазаашьеи еицуп. Абарҭ рахьынтә рыуа ахархәара зауз иҳәаақәырҵоит: ажәа
алексикатә ҵакы, асинтаксистә позициа, ахаҿырбагақәа рыҟазаареи рыҟамзаареи.
а) Аҟазшьарба-аҳәаақәҵа аҵакы зауа ажәа хаҿырбагада иҟоуп,
иҳәаақәнаҵо ажәа иашьҭанеиуеит:
Ашәаԥшь ԥшӡаӡа иаацәырҵит шьыжьӡа (Б.Шь.); Мыса инапы дуӡӡа,
ҟәымшәышәӡа аҿааирхеит (С.№.); Лыжәҩахыр ҭбаагьы, иԥшӡаӡа
иқәыԥсоуп лыхцәы икәазауа (С.№.); Аӡынҵых хьшәашәаӡа иԥшын
иӡырҩуа (И.К.); Амардуан шкәакәаӡа, кьырла ишьыхны иҟаз…(С.№.).
Абарҭ аҿырԥштәқәа рҿы -ӡа формахырҿиааратә аффиксуп, -ӡа
ала иарбоуп «иеиҳаӡоу астепен».
б) Ацынгыла-аҭагылазаашьа аҵакы шьҭызхуа аҟаҵарба еиҳарак
ахаҿырбага ацуп, аха араагьы аҳәаақәҵаратә ҵакы аныԥшуеит.
Ушьҭоуп (ақыҭа) саԥхьа уҷарыхәӡа. Амза ҭәуп ишашаӡа. Сыҩуеит, схәыцуеит са слахҿыхӡа. Иаартуп сԥенџьыр ҟьаҟьаӡа (Б.Шь.);
Аԥсҭҳәа еилач аахылеит илашьцаӡа (Д.Гә.).
Аҟаҵарбақәа рҿы -ӡахәҭаҷуп, игылоит ашьаҭеи, аамҭеи, аркьынаа рбагақәеи рыбжьара.
-Ӡаастатикатә ҟаҵарбақәа рҿы иаҳнарбоит:
а) аҭагылазаашьа аҟазшьа аҩаӡара (степень) ҳаракы:
Лара мыцхәы дыԥшӡаӡан, лычаԥашьа митәӡан, ҟазшьалагьы
дхааӡан. Зегьы рыла дыссирны дшан (И.К.).
б) аҭагылазаашьа еснагьтәи аҟазшьа:
Ныгә Риҵа аҿықә дшаваз даваӡан (Б.Шь.).
в) иҭышәантәалаз, амаҭәар зегьы иаҷыдахаз аҟазшьа:
Ныгә иаҳәа хәаш ду неидҳәало, раӡынла ихҩаӡан (Б.Шь.).
г) арацәара: Ауаа иҟаӡаз удыруоу?
Адинамикатә ҟаҵарбақәа рлексикатә ҵакы -ӡааинтенсивратә
ҵакы ацнаҵоит.
Ашәа сыцызҳәоз рыбжьы саҳауеит. Урҭ цеит, ицаӡеит, уаҳа
иааӡом (Б.Шь.); Дыҵҟьеит ахьча, дыҵҟьаӡеит, Иабџьар кыдԥаа
дрышьҭалеит (Б.Шь.); Сымш, сыҵх, уааԥсаӡеит.
Ахәҭаҷ -ӡааҟаҵарбатә парадигмақәа зегьы ирыцлаӡом,
ажәаформақәа иҟасҵаӡахьеит, иҟасҵаӡахьан абызшәа иацәтәымуп.
Актк ала, зынҭрысла имҩаԥысуа арҿиара аазырԥшуа аҟаҵарба
аамҭатә формақәа роуп еиҳарак -ӡазцыло.
428 429
Аҭҵааҩцәа ишазгәарҭо ала (Қь.В. Ломҭаҭиӡе, З.Ҳ. Аҩӡба), ахәҭаҷ
-ӡа-амапкрадатәи амапкратәи аформақәа рҿы инанагӡо ахархәарақәа еиԥшым. Убас, аҟаҵарба амапкратә формақәа -ӡаиаланагало аҵакы – уи иақәырӷәӷәаны, иаҵшьны, интенсивла амапкра
аанарԥшуеит. Уи ус шакәу агәра ҳдыргоит инеиҵыху, инагӡам, аҳәаа
змам арҿиара аҟазшьа аазырԥшуа аҟаҵарбатә аамҭатә формақәа
рҿы -ӡааҟазаара: иҟаиҵаӡомызт, иҟаимҵаӡацт ( иҟаиҵаӡац
абызшәа иацәтәыму ажәаформоуп). Аха аматериал ишаҳнарбо ала,
уигьы иахьа иԥсыҽны ахы цәырнагоит.
Хшыҩзышьҭра рзутәуп ажәабжьтә ркьынаа амапкратә-зҵааратә
формақәа. Убас, амапкратә-зҵааратә форма еиҳарак ҳхы иаҳархәоит иԥиам азҵаараан (косвенный вопрос), ашьақәырӷәӷәаратә
ҵак ҷыда ацны. Иԥиоу амапкратә зҵаараан (прямой вопрос)
амапкратә ҵакы аманы, ажәаформа шьҭнахуеит ахәҭаҷ -ӡаалагаларала. Иеиҿшәырԥш аформақәа:
Аффиксқәа -м-, -зеи//-зи//-и Аффиксқәа -м-, -зеи//-зи//-и
рыла ишьақәгылоу рыла ишьақәгылоу
дымцеи?! (дцаҵәҟьеит дымца-ӡ-еи? («он не пошел?)
«ведь он пошел»)
дымцои?! дымцаӡои?
дымцахьеи?! дымцаӡаци?
Амапкрадатә-шьақәырӷәӷәаратә ҵакы
Ууапа хәылдагьы уҽылаҳәаны ҿыцхаҵәҟьа уцароуп, умаҳаи?
(Б.Шь.); Хырзаман сымуази, дад, аҩсҭаа сеилеимгеи? (С.№.); Уабаҟаз
иахьа? Аизарахь, Ҷыка, иаха иуасымҳәеи? (Ш.№.); Ҳаннеи, Хымжәажә
дыҟамзи? – Дыҟан. Хымжәажәгьы, даҳхагьагьо ҳамаҵ лымуази! –
Илуан (П.Б.).
Амапкратә-зҵааратә ҵакы
Иԥсыда, уара? Сара дысзымдырӡои? (Ш.№.); Иухьи, мшәан? Акгьы умҳәаӡаци, узарӷьуазеи? (Ш.№.); Дҭеимкӡеи? – Дҭаикыргьы
ҟаларын, аха (Ш.№.); Ишәмаҳаӡаци? Сахьубахьоу сааихьеит, убри
аҩыза џьара иҟалахьеит ҳәа смаҳацт (А.Г.); Иуацәажәо дызусҭоу
умбаӡои? (А.Г.); Иудыруама уара уаб дзыхаҭаркыз? – дҵааит уи. –
Исыздырам. –Ишԥаузымдыруеи, иумаҳаӡеи? (А.Г.).
-Қәа ахәҭаҷ ахархәараҿы (А.Н.Генко, Қь.В. Ломҭаҭиӡе, Р.С. Џьанашьиа, З.Х.Аҩӡба). Ахьыӡҟа арацәа рбага -қәа аҟаҵарба ашьаҭа
иацланы ишьҭнахуеит ахәҭаҷ ахархәара, иагьаанарԥшуеит акырынтә
имҩаԥысуа арҿиара.
Сахьҩашьақәахьаз ыҟазар ҟаларын (П.Б.); Уи дшышьҭаз саргьы исаҳақәахьан, аха иахьа уаҵәы шысҳәоз дысзымбаӡакәа саанхеит (П.Б.); Ҳнаԥшы-ааԥшқәеит, краабахьеит (Аԥс.л.); Сыбжьы
насыргақәеит, аха ара ааигәа-сигәа уаҩ дшыҟам усгьы иудыруеит
(П.Б.).
Ахәҭаҷ -цәа (П.К.Услар, Ж.Диумезиль, Қь.В.Ломҭаҭиӡе,
А.Н.Генко, К.С.Шьаҟрыл, З.Ҳ.Аҩӡба). Ахәҭаҷ -цәазцыло ажәа ишьҭнахуеит
имыцхәу, иахырҟьацәоу аҵак ҷыда.
-Цәа ахаҭашьатә ҟазшьарбақәа ирыцлоит, аҟазшьа амцхәра
аазырԥшуа астатикатә ҟаҵарбахьы ииаго:ахаа  ихаацәоуп, аца
ицацәоуп, абзиа  ибзиацәоуп, ау  иауцәоуп.
-Цәаажәабжьтә ркьынааи, афиниттәи, аинфиниттәи ҟаларақәа
раамҭатә формақәеи (акрызхыҵуа рыда), иара убас егьырҭ аркьынаатә формақәеи ирыцлоит, игылоит ашьаҭа анаҩс.
Ахаҳәгьы иуршцәар, иԥжәоит. Алашә дгәырӷьацәан, иблақәа
алашара рбеит. Ауаҩы дшәацәар, игәы ашьҭыбжьгьы дацәшәоит
(Ажәа-ԥҟақәа); Ҵыскгьы ҳәацәоит, абыз цәырҵәо, уаҳа иааԥсаӡом
(И.).); Аха зназы Саида длаԥшықәҵаны длыхәаԥшцәон (И.П.); Саб
дгәырӷьацәан, деиҵақьызқьызуа аҵәыуара даҿын (П.Б.).
Иҟалаша аамҭатә форма ахәҭаҷ -цәа-иаланагалоит ақәгәыӷратә,
агәызҩаратә ҵак ҷыда (З.Ҳ. Аҩӡба):
Ажәаҳәаҩы дгәааит ҳәа сыҟоуп. – Дгәаацәап. Сызцом. – Угәырӷьаҵәа уцацәап.
Ажәаформак аҿы еицыҟазар ауеит ахәҭаҷқәа цәа-и ӡа-и: илҳәацәаӡеит.
Аҭҵааҩцәа ргәы излаанаго ала, ахәҭаҷ цәа-и ауаҩытәыҩсатә
класс арацәа рбага цәа-и шьҭрала акоуп.
430 431
Аффикс-ахәҭаҷ -еиҭа. -Еиҭа аиҭарҿиара ауп иаанарԥшуа.
Уи ҳԥылоит хазы иҟоу ажәа-цынгыланы, ажәаформаҿы – ипрефиксны.Еиҭа лассы-лассы иацааиуеит ахәҭаҷ -х.
Астатикатә ҟаҵарбақәа рсемантикатә ҵакы иахҟьаны, ирыцааиуам ажәагьы-апрефиксгьы. Урҭ зцыло адинамикатә ҟаҵарбақәа
роуп.
Алахәыреи аҭагылазаашьатә ҟаҵарбақәеи рзы аиҭарҿиара аҵакы аарԥшразы ахархәара аиуеит ажәа-ацынгыла еиҭа, афиниттә
ҟаларақәеи аркьынаатә формақәеи рҿы – еиҳарак апрефикс еиҭа.
-Еиҭа гылоит актәи ахаҿырбага анаҩс.
Сагьаса иҽага аашьҭихын, драшәо деиҭанықәлеит (П.№.); Ҳаԥсы
ааиҭакны ҳаиҭанеидтәалеит (Б.Шь.); Ателефон абжьы еиҭагахт
(А. Џь.); Елана даурсызшәа дахьгылаз даахәыц-хәыцын, лыԥсы еиҭааит (А.Г.).
Аиҭарҿиара аҵакы аарԥшызар ҟалоит аԥынгылала, усҟан аҟаҵарба
-еиҭа шьҭнахуеит:
Еиҭах уа сан лыбжьы геит (С.).)(Иаҿшәырԥш: Сан лыбжьы уа
еиҭагеит // еиҭагахт).
Апрефикс -еиҭа аиҭарҿиара ахархәараҿы формаԥсахратә префиксуп, хәҭаҷӡам. Аха -еиҭа ҟалар ауеит хәҭаҷны: ахьыӡҟа иацны иаанарԥшыр
ҟалоит аиҭарҿиара акәымкәа, ашьақәырӷәӷәара аҵак ҷыда:
Аԥсра-аиҭаԥсра иақәшәаз – агәаҟраан зиарҭа иагәылаԥсыз иоуп
(ажәаԥҟа); Ҭаҳмада ҳәарԥсар хәыҷык иакәын аҟнытә, иацәажәара
схы иаҭәасымшьеит ҳәа игәы иаанагоу здырхәада! Алакә-аиҭалакә!
Иахьа -аиҭа иҭбааны ахархәара амоуп анеологизмқәа рхырҿиараҿы: аиҭага, аиҭаҳәа, аиҭаира, аиҭаҭыжьра.
Ахәҭаҷ -ла (П.К. Услар, Ж. Диумезиль, А.Н. Генко, Қь.В. Ломҭаҭиӡе,
З.Ҳ. Аҩӡба) – аҟаҵарбатә хәҭаҷ гылоит ашьаҭа анаҩс. -Ла ашьаҭа
иахәҭакны иҟалоит ажәабжьтә ркьынааи ииасхьоу инагӡам, уажәтәи,
иҟалаша I, иҟалаша II аамҭатә формақәеи убас егьырҭ аркьынаатә
формақәеи рҿы. Хархәарас иамоуп – арҿиара аҟазшьа аарԥшра.
Иҟалаша аамҭатә формақәеи адҵаратә формеи ирыцлаз аффикс
-ла иаадырԥшуеит ирласны иҟалараны иҟоу арҿиара: шьҭа сцалап, дызбалап, аҭел уасла; Унха, унҵы, Аԥсынтәыла! Умч, улшара
иацҵала, Шьардаамҭа ԥхьаҟа унеила Ахақәиҭра амҩала (Б.Шь.).
Уажәтәи, ииасхьоу инагӡами аамҭатә формақәа -ла абзоурала иаадырԥшуеит акырынтә имҩаԥысуа аҟазшьа змаз ма измоу
арҿиара.
Сасрыҟәа тәамҩахә иқәмызт, адунеи дакәшон, дшәарыцон, лассы-лассы хьыӡрацара дцалон, аӷацәеи иареи атах-сахҳәа аҳәаҭыхла
еидыслалон, ашьаарҵәыра илеибаргылалон…иԥҳәыс ацхыраарақәа
илҭалон («Н.С.»); Иан лбара лассы-лассы дцалоит.
-Лакатегориалтә аффиксны ашьара иашамзар ҟалап, избанзар, акы, изцыло аҟаҵарбатә жәаформақәа хыԥхьаӡарала иԥкуп,
ҩбагьы, -лаацҵарала аҟаҵарба иаанарԥшуа акгьы аԥсахуам, иацло «акырынтә» аҵак ҷыда мацара ауп. Иаҳа ииашазар ҟалап -лахәҭаҷны аԥхьаӡара.
Амодалтә хәҭаҷқәа
Амодалтә хәҭаҷқәаны иԥхьаӡоуп арҿиара ахаҭа, арҿиара
зуа, изыхҭысуа, иззынархоу ирызку ажәаҳәаҩы исубиективтә
гәаанагара, ицәанырра – атәамбара, абзиабара, агәынамӡара,
агәалсра
уҳәа аазырԥшуа акқәа.
Ахәҭаҷ гәышьа (Қь.В. Ломҭаҭиӡе, З.Ҳ. Аҩӡба, ).П. Шьаҟрыл). –
Гәышьа ҟалар ауеит ажәаны, исуффиксны.
Аҟаҵарбақәа рҿы уи суффиксуп, игылоит ашьаҭеи, аамҭеи,
аркьынаатә рбагақәеи рыбжьара. -Гәышьа арҿиара ахаҭа, арҿиара зуа, изыхҭысуа, иззынархоу ирызкны ажәаҳәаҩы имоу
исубиективтә гәаанагара, ицәанырра (арыцҳашьара, агәазыбылра,
агәала, агәхьаагара…) аанарԥшуеит.
Аҵәҵәыра сымам, аха исымоу ахәыҷы еиҩаҳшагәышьап (Ш.№.); Еи,
нан, аԥсадгьыл Џьанаҭ иаҩызагәышьоуп («Н.С.»); Дынхагәышьон
ҟыҟда-ҿыҟда, иаргьы дҭаацәаран, имоугәышьеит иара ахшара,
гәырҩас иҟаиҵеит (Б.Шь.); Са сеиԥш анигьы (аҟармаҵыс) гәалак
амагәышьазаап (С.№.); Уи аҟара акәаци аӡи сара исызҭагәышьода
(«Н.С.»); Дынхагәышьеит – иҳәеит быргык.
-Гәышьа ажәаны аԥшьы ҳасабла ахьыӡқәа ирышьҭанеир ҟалоит:
Уи ада уаҳа ажәымҭашкәакәа сҭахӡам сара гәышьа.
-Гәышьа арефренқәа ирыхәҭакны иаҳԥылоит ашәақәеи ажәеинраалақәеи рҿы.
432 433
Иаҳхылаԥшуа, лахь сыумҭан ас сахьашшуа чҳарада. Уа зны-зынла
иаасырӷызлап, Уарада гәышьа, уарада! (Гь.Ч.); Ухьӡ амырхәага еиԥш
ианылоит снапы. Уа раида гәышьа, маҷк усзыԥшы (И. Аҳ.).
-Гәышьа бжьыҭҟьа ҳасабла ажәаҳәаҩы иааирԥшыр ҟалоит ихигаз ауадаҩрақәа, иааԥсара:
Уф, гәышьа, иҳәан дааԥса-дкара днатәеит (П.№.); Ух, гәышьа иагьа аџьабаа збазаргьы, аҵыхәтәан сыԥсы сыманы аарла сааит (П.Б.);
Аԥшәмацәагьы рысас днаскьаганы «оф гәышьа, даҳԥырҵит!» рҳәан,
рыҩныҟа инахынҳәит (П.№.).
Хархәашьалеи хаҭашьалеи -гәышьа иақәшәоит адыгатә гущэ.
Иҟоу агәаанагарала аԥсуа -гәышьа адыга бызшәақәа рыҟнытә иаагоу
ажәоуп.
Ахәҭаҷ жә. Ахәҭаҷ -жә ажәа ажә (дажәит) иашьагәыҭуп.
Иаанарԥшуеит ажәаҳәаҩы итәамбара, иаҭәамшьара. Еиҳарак
ахьыӡҟақәа роуп изцыло.
Базала кьаҿи, Хабжькәытажәи, Базылбақьи ршьа еижәлоуп уҳәар,
ихасҵоу? (С.№.); Базақьа аҟырмыгәажәҵәҟьа иҟаиҵо бымбо (П.Б.);
Аҳәахьчажә бара быҟны усс имоузеи? («Н.С.»); Адунеижә, цәгьа уеижьагоуп. Еҳ, ҳаӷоу дуҭоуп (Б.Шь.); Алаҳәажә, иууазеи, ҭынч мҩа
суҭом!(Б.Шь.); Уабажә дабаҟоу уара! – руаӡәк диазҵааит Џьыгә (Ш.№.).
Ахәҭаҷ -ишь // -ишьт // -шь // -и (З.Ҳ.Аҩӡба).-Ишь // -ишьт
// -шь // -и ҟаҵарбатә суффиксуп. Адҵаратә, азҵааратә, афиниттә
иҟалаша  ажәаформақәа ирыцлоит.
Ахәҭаҷ -ишь(т) аимперативтә формаҿы адҵаратә ҵакы
арԥсыҽуеит, зны-зынлагьы апату аҵак ҷыда ацны иаанарԥшуеит.
Абраскьыл иоуп рашьла инеиуа. Шәӡырҩишь. Ибжьоуп игауа (Б.Шь.); Баагылишьт зны, аказы бысҭахуп (С.№.); Бцеишьт,
Ҟаимаҭхан даагеишьт (С.№.).
Аха уи ажәаформала ажәаҳәаҩы иааирԥшыр ҟалоит дзацәажәо
иатәамбара, уи иқәмақарра. Усҟан ажәаҳәа ишьҭнахуеит
иашьашәалоу аинтонациа.
Иуқәнагоу еицәоу уаҳаанӡа, уцеишь! Унеии, уцә иазызуа убап
(П.Б.); Уажәыҵәҟьа иҳәеишь иҟалаз!
Ахәҭаҷ ишь(т) зцу иҟалаша  аамҭатә форма ацны иаиуеит
ажәаҳәаҩы ихы иадиҵо аҵак ҷыда.
Снеимҳәа-ааимҳәапишь, дышԥамҿыхари (Д.Гә.); Жәаха ссирк
сыла иабеит, иуасҳәапишь (И.П.).
Ахәҭаҷ ишь(т) зцу азҵааратә форма иаҳнарбоит ажәаҳәаҩы
игәыҩбара, илак-ҩакра (мамзаргьы азҵаара арԥшқара).
Дызбарушь, сеиқәзырхаша аӡәы? (Д.Гә.); Арҭ зегьы ҳфаушь,
ҵабыргыҵәҟьаны? Ҳаи рацәа ибзиоуп! Уаҩы иабаиоуришь?
Ахәҭаҷ -х (Ж. Диумезиль, А.Н. Генко, Қь.В. Ломҭаҭиӡе, З.Ҳ. Аҩӡба,
И.И. Шадури). Ахәҭаҷ -х ахархәара ҭбаа змоу, полифункционалтә
ҟаҵарбатә суффиксуп. Иаанарԥшуа аҵакқәа рахьынтә ихаданы иԥхьаӡоу аҿиара аиҭаҿиара аарԥшра ауп. Аха А.Н.Генко
иазгәеиҭази З.Ҳ. Аҩӡба иҭҵаареи иматериалқәеи иаҳдырбоит ари
аҵакы шыԥсыҽхаз. Уи ҟалеит аҳәоу ҵакыла иашьашәалоу ацынгыла (ҩаԥхьа, дырҩегь…) алагалара, мамзаргьы -х злоу аҟаҵарбатә
шьаҭа апрефикс-ахәҭаҷ -еиҭа ацҵара ирыбзоураны.
Ани аҭакәажә деиҭарԥылахт (Аԥс.л.); Ҩаԥхьа икылԥраа иаакылсхуан адырганҵыхәа (Аԥс.л.); Абраскьыл ирашь атыгә-тыгәҳәа
шьапыла инаисуан, еиҭа дарҿыхахуан (Аԥс.л.); Абаҭаа дҽыжәлахт
дырҩегьых деилыхха (Р. С.).
Ажәаҳәаҩы -х ала иааирԥшыр ҟалоит иеиуеиԥшым ицәаныррақәа
– агәырӷьара, агәахәара, ԥсыхәа амамзаара, агәаара,
атәамбара, аҽыԥныҳәара, агәамҵра уҳәа убас иҵегьы, ииҭаху
ажәақәа алагаланы, иашьашәалоу аинтонациа аҭаны аҳәахьа (высказывание) аиҿкаара. Абарҭ ахархәарақәа раан -х иацааир ҟалоит
ахәҭаҷ-префикс -ау:
Уа бара бзазҵаахуазеи, зегьы дара роуп – исарҳәа-исарымҳәа,
чаран, сцеит (П.№.); Ардәынаҵәҟьа зыцәцаз, сара сакәхызма ԥшьшьапык зҵоу ашәарах зшьуаз (П.№.); Иԥҳәыс «уаҩҵас ҳанхап» лҳәеит,
аха Сагьаса ихы ак ҭало иҟахызма! (П.№.); Урҭ иаразнак иаурзымдырхуаз Сасрыҟәа шиакәыз («Н.С.»); Сагьаса иҟаиҵахуаз, ауха
абораҿы иааиршеит (П.№.); Иҟалаз идырт, аха иҟаиҵагәышьахуаз,
арахь Кәынагьы дыҟам («Н.С.»).
Ахәҭаҷ -х ажәаҳәаҩы ихы иаирхәар ҟалоит иҟамлаз ахҭыс, ма
ԥхыӡны иибаз реиҭаҳәара аан.
Лассы-лассы ԥхыӡла дызбалоит: иҩызцәа дрыдтәалахуп, алаф
еибырҳәахуеит, иччахуеит.
434 435
-Х ашьақәырӷәӷәаратә-алкааратә ҵакы аманы ахьыӡҟақәеи
ацынгылақәеи ирыцлоит.
Сара сакәӡами аԥара бызҭаз. Уажәых исабҳәои?
Ахәҭаҷ -ҳа. -Ҳа аинфиниттә ҟаларақәа (еиҳарак алахәырақәа)
уажәтәии иҟалаша I-тәи-и аамҭатә парадигмақәа исуффиксны ирыцлоит. Иаланагалоит аҵакы: адресат изкны ажәаҳәаҩы
иатәамбара, ипатудатәра, ихжәаны иацәажәара.
Узгараҳа акы наусыркып (П.Б.); Афы бысааит, ибдыруаҳа
(С.№.); Ажьа бжьараҳа, ари ауаҩы дыбжьом!(П.Б.); Ла ԥхашьараҳа
дыԥхашьом (ажәаԥҟа).
Аффикс-ахәҭаҷ -шәа. Асуффикс -шәазегьы раԥхьаӡа грамматикатә морфемоуп: -шәа ала ишьақәгылоит азааигәаратә
ркьынаа аформақәа (иҟаиҵошәа, иҟаиҵозшәа, иҟасҵахьазшәа…).
Хәҭаҷны -шәа ахы цәырнагоит ахьыӡҟақәеи ацынгылақәеи
ирыцҵаны ианыҟоу, азааигәаратә ҵакы рыцҵауа: Хыбрашәа акы
кылыҳәҳәон. Ахәыҷы харашәа дгылан.
-Ес ахәҭаҷ ахархәараҿы. -Ес ацынгылатә ажәахырҿиааратә
префиксуп: амза  есымза, ашықәс  есышықәса, аԥхын
есԥхны, есуаха, есымчыбжьа. -Ес хәҭаҷны иҟалоит аҟаҵарба ма
аҟаҵарбатә синтагма иаԥынгыланы. Иаанарԥшуеит – арҿиара зуа
ирҿиара активла ишымҩаԥысыз, ажәақәа аџьашьара, ма атәамбара
рыцны, мамзаргьы алҵшәа зеиԥшрахо ззымдыруа, аха уеизгьы
иигәаӷьуа асубиект ирҿиара.
Амакарон саанк даалгон, ес ииулак даҽакгьы ицриҟьеит изшоз
(П.№.); Ииашаҵәҟьаны машьынак аакылҟьаны, аҩы иашьыз ахаҵа
дылҭажьны, ес дрыма ицеит (Ш.№.); Сшәыҳәоит, сдәықәышәҵа, ес
иҟалалакгьы ҟалааит, дсымбои!(«Алашара»); Ес сыршьыргьы сыршьааит, аиаша уеизгьы иҳәатәуп.
Амапкрадатә, амапкратә хәҭаҷқәа
Амапкрадатәи (ақәшаҳаҭратә, ашьақәырӷәӷәаратә, апозитивтә)
амапкратәи (анегативтә) хәҭаҷқәаны иҟалар ауеит ажәа-хәҭаҷқәеи
аффикс-хәҭаҷқәеи.
Ааи, аиеи мапкрадатә ажәа-хәҭаҷқәоуп. Урҭ рхала хазы ҳәоуны,
апредикатив ҟазшьа рыманы иҟалар ауеит, мамзаргьы аҳәоу иаланы.
Ааи, ааи! Даара ишьахуп уи (С.№.); Анкьа Гәдоуҭа шәынхозма? –
Ааи, сынхон (Ш.№.).
-Ааи, -аиеи ахаҭыԥан ақәшаҳаҭхара, ашьақәырӷәӷәара рроль
нарыгӡар ҟалоит ажәақәа ибзиоуп, усоуп, ҳәарада, хымԥада.
-Усоуп, усоуп! – иҳәан, иҽӡа ихы неирҵысит (С.№.); Аизарахь унеиуама? – Хымԥада! (С.№.); Ашьапылампыл уахәаԥшуазар акәхап? –
Хымԥада!
Мап, мамоу амапкратә ажәа-хәҭаҷқәоуп.
Мап, сара ахаангьы схьаҵуам, исыцнаҵы «Ааит, аҳаҳаи?» (Т.А.);
Мап, мап, шаҳаҭра ахаан исымуцт (Б.Шь.); Мап, илоуҵо ауп иааурыхуа, Ҟазылбақь (С.№.); Ҳдәықәлап шьҭа! – Мамоу.
Ахәҭаҷ уарҭ. Амапкра зызку иеижәлантәу ажәақәазар, урҭ
рыҟамзаара ажәаҳәаҩы иаҳа иаҵшьны иааирԥшырц иҭахызар,
рыцыԥхьаӡа ирыциҵар ҟалоит ахәҭаҷ -уарҭ.
…Саргьы абыржәы сшыжәбо сыҟоуп, уаҳа уаҩы дсымам, уарҭ
ԥҳәыс, уарҭ ԥҳа, уарҭ ԥа (Аԥс.л.).
Ахәҭаҷқәа џьеи, заҵа. Афиниттә ҟалара, архьыԥшратә,
иҟалаша I-тәи, мапкрадатә формақәа ишьҭырхуеит анегативтә
ҵакы, урҭ ахәҭаҷ -џьеи рыцааиуазар. -Џьеи хазы ажәаны
изыдҳәалоу аҟаҵарба иаԥынгылоит. Амапкратә ҵакы иацуп
ажәаҳәаҩы иҟамлаз ахҭыс изыҟамлаз агәҩара шимоу аҵак ҷыда.
Анцәа иџьшьоуп иара уи ахьмыхьгьы ахьцәырҵыз, арыжәтә
џьеи иаҳҳәап (П.Б.); Дааҟәымҵӡакәа драцлабуан, џьеи даҵахарын
(П.Б.); Аҵәҵәа еиҭаҟасҵеит, аха ашә џьеи аҽарҵысрын, ишкыдыц,
ихьшәашәаӡа иара ус икыдын (П.Б.).
Амала -џьеи зцааиуа аҟаҵарба амапкратә формаҿы иҟазар,
аҳәоу зегьы ишьҭнахуеит апозитивтә ҵакы. Иеиҿшәырԥш:
Анегативтә ҵакы Апозитивтә ҵакы
џьеи дцап џьеи дымцап
џьеи игап џьеи имгап
џьеи иҳәарын џьеи иҳәарымызт
џьеи дгыларын џьеи дгыларымызт
436 437
Ахәҭаҷ -заҵа. Ахәҭаҷ -заҵа коннотациала ахәҭаҷ -џьеи
иеиԥшуп, изцааиуа аҟаҵарбатә парадигмақәагьы акоуп. Урҭ еивгоуп: акы, -заҵа аинфиниттә ҟалароуп изцааиуа, ҩбагьы, апозитивтә
ҵакы ишпозитивтәу иаанхоит, анегативтә ҵакы – ишнегативтәу.
Иеиҿшәырԥш:
џьеи ирҳәарын – заҵа ирымҳәарыз
џьеи дцарын – заҵа дымцарыз
џьеи игап – заҵа имгара
џьеи деиӷьхарын – заҵа деиӷьымхарыз
Заҵа снапала урысымҭара укны. Уркыр, уҿысхып, исымоу ҭины
(Б.Шь.); Аха ус заҵа аргама ирымҳәарыз. Ражәа дырхаауан, ирҳәон –
иара иныс (Б.Шь.); Усҟан аӡыхь бзиақәа иҟақәаз заҵа имжәрыз (П.№.);
Уи инаркны Сагьаса атрактор амԥан заҵа дымнеирыз (П.№.); Абар
шьҭа ҩымчыбжь инарықәлеит, аха Есма заҵа деиӷьымхарыз, есымшааира деицәахо далагеит (Д.Гә).
Ахәҭаҷ -заҵа контекстқәак рҿы иаанарԥшыр ҟалоит ажәа шаҟа
// заҟа аҵакы: Сара уажәшьҭа заҵа // заҟа // шаҟа сеиӷьымхарыз.
Ахәҭаҷ -ау. (З.Ҳ.Аҩӡба, И.И.Шадури, Л.П.Ҷкадуа). Ахәҭаҷ -ау
– функциалеи семантикалеи ахәҭаҷқәа -џьеи, -заҵа ирзааигәоуп. Аинфиниттә ҟаларақәа ирыцлоит, лассы-лассы иацааиуеит асуффикс-ахәҭаҷ -х. Ахәҭаҷ -џьеи еиԥш, -ау злоу аҟаҵарба
амапкратә форма ишьҭнахуеит апозитивтә ҵакы, амапкрадатә
форма – анегативтә ҵакы. Иеиҿшәырԥш:
Анегативтә ҵакы Апозитивтә ҵакы
иауцахуаз (имцеит) иаумцахуаз (ицеит)
иауҟаиҵоз иауҟаимҵоз
дауибахуаз дауимбахуаз
Иԥҽыз (асаркьа) ани агәаӷ иманы иауԥиҽхуаз, ицәыԥҽит амзар
(Ш.№.); Аха аҩнгьы сгәы рҭынчны саузтәахуаз (П.Б.); Џьаҭа сара
сҟазшьақәа гәазымҭоз ауиакәхоз (П.Б.); Мшәан уаҳа мҩақәа ауҟаху,
мҩақәоуп иҟоу, ԥхьаҟа! (П.Б.); Иҟоуп аԥшӡақәа, урҭ шыԥшӡоу иаурзымдырхуа, аха рҿаҿы ианырҳәо, рцәымӷуп (Ш.№.).
И.И.Шадури -ау азҵааратә префиксқәа ан-ба, ш-ԥа, а-ба
ирхылыԥхьаӡалоит. Ииашоуп, -ау злоу ажәаформа иацуп азҵааратә
ҵакы, аха уи ииашоу (прямой) зҵаараӡам, ари ажәаформаҿы аҵакытә ԥыжәара змоу – ажәаҳәаҩы ицәанырра ауп. Азыҟашьатәхьыӡ-цынхәратә рбагақәеи аҭагылазаашьатә рбагақәеи реиԥш,
-ау абзоурала аҟаҵарба аинфиниттә ҟазшьа шьҭнахуеит, аха
аграмматикатә ҵакы аасҭа асемантикатә ахьеиҳау аҟнытә, иаҳа
ииашазар ҟалап уи хәҭаҷны ашьара.
Ахәҭаҷ -мкәа // -мкәан (Ш.Ҟ.Арсҭаа, ).П.Шьаҟрыл). Ахәҭаҷ
-мкәа // -мкәан-и арлахәыра мапкратә аффикс мкәа // -мкәан-и
акоуп. Ахьыӡқәеи аҟаҵарбатә шьаҭақәеи суффикс ҳасабла ирыцааиуеит. Ҵакыс иаланагало – ашьақәырӷәӷәара, зны-зынлагьы
ажәаҳәаҩы игәынамӡара, итәамбара роуп.
Шаҟа ҵуазеи ашкол уалгеижьҭеи? – Имҵыкәа! (А.Г.); Ари
Кавказынтәи дахо дыззааз дзаманамкәа (Ш.№.); Сара сышԥалԥылеи
иахьа? Сыхьшәашәаха! Ҟох, сеиқәыхьшәашәамкәа! Уаҵәы сылбар
сылдырып (П.Б.); Аизарамкәа! Шәнеир, егьа шәыӡбап?
Ахәҭаҷқәа -мкәан-и -х-и лассы-лассы еицааиуеит: аизара-х-ымкәа.
Азҵааратә хәҭаҷқәа
Азҵааратә ажәаҳәа шьақәгыларазы аԥсуа бызшәаҿы иҟоуп
акымкәа ахархәагақәа: азҵааратә интонациа, азҵааратә ажәақәа,
аҟаҵарба азҵааратә ажәаформақәа, ахәҭаҷқәа. Азҵааратә интонациа универсалтә мыругоуп, уи азҵааратә ажәаҳәа (иԥиоуи иԥиами)
иазҷыдоуп. Егьырҭ иеиқәыԥхьаӡоу рахьынтә ахархәара ҭбаа змоу
аҟаҵарба азҵааратә ажәаформақәа роуп. Азҵаара иазку ахәҭаҷқәа
хыԥхьаӡарала ирацәаӡам.
Ахәҭаҷ -ба. -Ба ҳԥылоит аиҿцәажәарақәа (адиалогқәа) рыҟны
аиҭазҵаара аан. Азҵаара азкуп уаанӡа иҳәоу аҳәоу ма ҳәоу хәҭак.
Азҵаара иацзар ҟалоит ицәажәо исубиективтә цәанырра –
агәамԥхара, аџьашьара, ахамҵара, агәалсра уҳәа уб.иҵ.: –Ишԥа,
џьушьҭ, ус? Сара ақыҭсовет салоупеи? Ақыҭсовет салоуп ба?
Уигьы уалрымцааити! (С.№.); Иудыруазар, уара иумҳәои, Смаил!
Ҳара ҳназыӡырҩып иуарҳәақәаз. – Сара исарҳәеит ба (С.№.); Егьи,
дад, иахуҳәаауазеи абри аколнхара ҳәа зыӡбахә рымоу? – диазҵааит
Сеидыҟ. – Аколнхара ба? (С.№.); Дызусҭада уара узҿу?– лҳәан, лылақәа
нилалҵеит! –Дзусҭада ба? Кәасҭа (С.№.).
438 439
Зҵааратә хәҭаҷны иҟалар ауеит азҵааратә формаҿы игылоу
астатикатә ҟаҵарба-копула акәу:
Дырҩегьых уааит акәу, Сагьаса (П.№.); Афырхаҵа, дырҩегьых
уҽоуҭеит акәу? (П.№.); Ус акәу, анс акәу ишакәхалакь, ари аҵыхәа
ԥҵәароуп иахьарнахыс («Н.С.»).
Аҟаҵарба ашьаҭа азҵааратә ҵакы ахамҵара, агәынамӡара ацны
иаланагалар ҟалоит асуффикс-ахәҭаҷ -ну (н иҟалап аамҭа рбагазар):
Аҳәынҭақар ичынуаа, знапы ҳану, Ҳара ҳтәы иахәаԥшны, цқьа ирбарану! (Б.Шь.); Мамед уакәну? Уа бзиа убааит! (Ш.№.); Аа убри аума
бызҿу? Сара исхашҭхьеит! – Иухашҭхьану? (П.Б.); Шәара аҽқәа ҳәа
ахьӡ шәанырҵану?! (Шь.Аџь.); Бара бакәну уи аԥҳәыс (Ш.№.).
Арбагатә хәҭаҷқәа
Ахәҭаҷқәа -аа, -абар, -абан. Ажәақәа -аа, -абар, -абан
ажәаҳәаҩы изынарханы, ааигәахара амаҭәар аҟазаара адагьы,
ажәаҳәаҩы ажәаҳәа иалеигалоит амаҭәар ахаҭабзиара, амаҭәар
аҭагылазаашьа, амаҭәар арҿиара инаҵшьны, улаԥш иҵашәо еиԥш
раарԥшразы. Усҟан абарҭ ажәақәа хәҭаҷқәаны рхы цәырыргоит.
Аҩы шьҭысхуеит, аҩы џьбара. Абар икеикеиуа (Б.Шь.); Абар
амра ҵаҟа иҭалон, ҳара ҳаҳәақәа еиҿакшон (М.Л.); Абар даалывагылт Иасонгьы. Ахьтәы уасцәа ижәҩа иахшьуп (М.Л.); Аа ара
сыҟоуп, саб! (Ш.№.); Арго ццакуеит, иԥшуп Еллада. Абар Медеиа
дхарахеит (М.Л.).
Иахәҭоуп иазгәаҭазар, абарҭ ажәақәа-хәҭаҷқәа рыбзоурала
аинфиниттә синтагма ишышьҭнахуа ацәажәаратә момент иақәшәо
абсолиуттә аамҭатә план, уиалагьы ихьыԥшым ҳәоуны ишыҟало:
Абар аӡәы ихала дахьааиуа – абар ацымкәа уи ҳәоуӡам, еицааироуп; Аа сахьыҟоу (Ш.№.); Игәашә ҳанҭалазар, абар ақьаԥҭажә:
иҵарҟацаны иаркуп иҩны ашәқәа (Б.Шь.); Абар ҳагроном Кирилл
дахьаауа!(С.№.).
Ахәҭаҷ -ҳәа (Л.П.Ҷкадуа). Ахәҭаҷ -ҳәа ажәа аҳәара иашьагәыҭуп.
Уи ҳԥылар ҟалоит хазы ажәаны ма ажәа ашьаҭа иахәҭакны.
Аҳәоу аҿы -ҳәа изыдҳәалоу ажәа, ма аицааира, мамзаргьы аҳәоу
иашьҭанеиуеит. -Ҳәа ахархәара ҭбаа змоу, иполифункционалтәу
бызшәатә акуп. Уи инанагӡоит ахархәарақәа: аидҳәалара, алагалара, ажәаԥсахра, ажәахырҿиаара, ажәа алексикатә ҵакы ҵак ҷыдала
ахарҭәаара.
Аидҳәаларазы ахархәара. -Ҳәа еиднаҳәалоит иеилоу азҳәа
ахәҭақәа: Ари аус наигӡап ҳәа сыҟоуп; Асланбеи Бежани дәықәысҵап
ҳәа ауп (М.Аҳ.).
Алагаларазы ахархәара. Ари ахархәара зегьы раҵкыс иҭбаау
хархәароуп. -Ҳәа абзоурала ажәаҳәаҩы иажәаҳәа иалеигалоит атәым ажәақәа, мамзаргьы ихатә хәыцрақәа, иқәкы уҳәа уб.
иҵ. Абарҭ аҳәоуқәа рҿы -ҳәа аидҳәалара афункциагьы нанагӡоит, ажәаҳәаҩы иеидиҳәалоит иажәаҳәеи иажәаҳәа иалаигалаз
ажәақәеи.
Даара шәарҭас иҟаиҵан, ирашь дазҵааит ишԥазури ҳәа (Аԥс.л.);
Ратмиргьы иҽада дақәтәаны, дхыс-хысуа дынрышьҭалт, Ауаа, аҳ
имаҳә шәарыцара дахьцо ҳәа ажәлар ихыччон (Аԥс.л.); Иааилак зегьы
сара соуп аиаша зҳәо, егьырҭ ирҳәо башоуп ҳәа ицон (Аԥс.л.); Ҭемыр
ақәацә дшахәаԥшуаз, иааигәаԥхеит ӷәтәы ҩны хәыҷык авагыландаз
ҳәа (С.№.).
Аформаԥсахразы ахархәара. -Ҳәа зцааиуа ауаҩы ихатәы
хьӡы ишьҭнахуеит иеилкаам аҵакы, уи иацааиуа ажәа гылоит иеилкаам аформаҿы, мамзаргьы аҳәоу аҿы иҟоуп иеилкаам
аҵакы змоу ажәа.
Ҳаџьараҭ ҳәа Кьахьбак иашәа аԥҵара кыр ҵуеит гәыкала сашьҭоижьҭеи сара (Б.Шь.); Дыҟан анкьа зны Қәаблыхә ҳәа ԥсыуа нхаҩ
ӷарк (Аԥс.л.); Ишсоуҳәара, дызусҭада Сасрыҟәа ҳәа ишәылиааз?
(«Н.С.»); Самкьаныкьа ҳәа уаҩ рыцҳак аҳак иҿы дыҟан (Аԥс.л.).
Иеиқәыԥхьаӡоу ахархәарақәа рҿы -ҳәа аструктура иахәҭакуп
аҟнытә, аҳәоу аҿы, хымԥада, иҟазароуп.
Ажәахырҿиааразы ахархәара. Аԥсшәаҿы даара ирацәоуп
асуффикс ҳәа-и ашьҭыбжьҿырԥшралеи асахьаҿырԥшралеи
ишьақәгылаз ацынгылақәа: аҵықьҳәа, агәызҳәа, ахьхьаҳәа, атахтахҳәа, аҷҷаҳәа, аҟырҟырҳәа…
-Ҳәа иашьҭанеир ҟалоит аорист аҟны игылоу афиниттә ҟаҵарба,
урҭ еицны излагалоу аҳәоу афиниттә ҟаҵарба – азҳәа ҵакыла иаҿагылоит.
Сабацари? – дхәыцуан уи – аусура сцеит ҳәа, акгьы сылҵуам, баша
амш зызгарызеи («Алашара»); Аибара зхызымгаз иауҳәеит ҳәа иидыруазеи? («Алашара»).
Ажәа алексикатә ҵаки аграмматикатә ҵаки ҵак ҷыдала
рхарҭәааразы ахархәара.
Ахәҭаҷ ахархәараҿы -ҳәа иацааиуа ажәа шьақәырӷәӷәарала
иалнакаауеит. Ари аҵак ҷыда ԥсыҽуп, уи иацым иарбанзаалак
ажәаҳәаҩы ицәанырра, исубиективтә хәшьарақәа (субъективные
оценки).
Ахәҭаҷ -ҳәа ҳәоу хәҭак ҷыдала аилкааразы иаҳԥылоит аҟаҵарба
аинфиниттә форма иацны. Усҟан аинфиниттә ҟаҵарба изыдҳәалоу
афиниттә ҟаҵарба еиҳарак амапкратә формаҿы игылоуп, аҳәоу иалоуп иеилкаам аҵакы змоу ажәақәа – акы, аӡәы, уаҩы, шамахамзар, ианакәзаалакгьы.
Уи иҩны ианакәзаалакгьы сасык дагханы ҳәа шамахамзар иҟамлаӡацызт (М.А.); Нас уажәы урҭ ирыдшәыԥхьаӡалауа ҳәа егьшәымам,
сара излазбо ала (М.А.); Анаҩс инациҵарыз ҳәа акы ааиҿамшәеит
(М.А.); Ишәымбои, иахьагьы аклуб ашә аркны дышдәықәу, дахьагаз
уара идыр, агазеҭқәаҵәҟьа здызкылауа ҳәа аӡә дыҟам (И.П.).
Азеиԥш, аиагаратә, иеилкаам аформаҿы игылоу ахьыӡҟақәа:
Аҵаҩцәа ҳәа ассирқәа ашәырԥхьозаап (А.Г.); Дгәырӷьароуп уи
рҵаҩыс ҳәа арахь зхы зырхаз (А.Г.).
-Ҳәа иацааир ҟалоит ахьыԥшратә-зкратә хархәара шьҭызхыз
амасдар форма:
Ус ахәылԥаз ҳцеит крыфара ҳәа (Ш. А.); Саарышьҭит абрахь усура ҳәа (А.Г.); Уи аҽны ашьжьымҭан гәыԥҩык аԥырҩцәа ԥсшьара ҳәа
иааиз дрыланы даазаап (Ш.А.).
Ахәҭаҷ -ҳәа рыцааир ҟалоит асахьаркыратә, аҭҵаарадырратә,
апублицистикатә ԥҵамҭақәа, ажурналқәа, афирмақәа рыхьӡқәа,
аҭыԥ хьыӡқәа уҳәа рыхцәажәараан, аԥҟарақәа рышьақәыргыларан
(раԥҵараан).
Ари ашәҟәы «Ашьҭԥраара» ҳәа хьӡыс измоу иану ажәабжьқәа
ҵакыла иеиуеиԥшым (П.№.); Мзауҷ Аублаатәыла ҳаныҟазгьы даадыруан, шьҭрала дынхаҩын. Гагра Абаҭаа ҳәа иахьашьҭаз дынхон
(Б.Шь.); Аамҭеи, аҭыԥи, аҟазшьеи ҳзырбо ихадам аҳәоу хәҭақәа аҭагылазаашьатә ҳәоу хәҭақәа ҳәа ирышьҭоуп (Аԥсуа бызшәа аграмматика).
Ахаҿырбага у-и ҳәа-и еицны (уҳәа // -уҳәа уб. иҵ) лассы-лассы
ажәақәа реиқәыԥхьаӡарала ишьақәгылоу иеижәлантәу ариад анаҩс
игылоит, уи ала аиқәыԥхьаӡара шнымҵәаз адырра ҟанаҵоит.
Аизарақәа рҿы, асовет аҿы уҳәа аҟаацәа, алабаҟьацәа ҳамазароуп
(С.№.); Абас ауп, Мыса, сара сабацәа зегьы, саб Ҟаҭбаҭ ида, иахраҭ
бзиахааит, Сафыџь, Мыда, Мдар, Шогәыҭ, Сосрак, Гьедлач, Кәымзач,
Мзауҷ – уҳәа зегьы абра иқәынхон (С.№.); Сыфатә, сыжәтә уҳәа
баҩлашала акәын сышныҟәыргоз (Аԥс.л.).
Ашьақәырӷәӷәаратә ҵакы назыгӡо ахәҭаҷқәеи ҳәа-и еиԥшьызар
ҟалоит: ҳәагьы, ҳәаҵәҟьа, ҳәаҵәҟьагьы: Ас зиҳәази ҳәагьы
гәыбӷан узиҭом.
442 443
Ахқәа
Алагалажәа…………………………………………………………………3
Аԥсуа литературатә бызшәа аҭоурых ахьтә………………………21
Афонетика…………………………………………………………………41
Ашьҭыбжьқәа рартикулиациа………..…………………………………42
Абжьыҟа шьҭыбыжьқәа…………..………………………………………43
Ацыбжьыҟа шьҭыбыжьқәа………….……………………………………50
Шьақәгылашьала ацыбжьыҟақәа ршара……………………………51
Иахьыҟало аҭыԥи иалахәу ажәаҳәатә органқәеи рыла ацыбжьыҟақәа ршара……………..………………………………………………54
Афонетикатә ҽыԥсахрақәа….……………………………………………57
Абжьыҟақәа рҽыԥсахрақәа………………………..........………………57
Ацыбжьыҟақәа рҽыԥсахрақәа…………………......…..……………...64
Афонологиа……………………………......……………………………..…66
Абжьыҟақәа рфонематә еилазаара….............…………………...…66
Ацыбжьыҟақәа рфонематә еилазаара...………...…………………...69
Ацыбжьыҟақәа рфонематә аҷыдарақәа...…………………………...69
Асонанттә фонемақәа й, ў ...........……...……………………………70
Асонортә фонемақәа л, м, н, р .............................................73
Акылааратә фонемақәа…………......……………………………………76
Аимҟьаратә фонемақәа……………...……………………………………84
Ацыреи уи ахыкқәеи…………...………………………....…………..…92
Ақәыӷәӷәара……………………..………..........……………………….…95
Аморфемика……………………………………….....……………………103
Аморфологиа………………………………………………………….……111
Ахьыӡҟа………………………………..........……………………………112
Ахьыӡҟа аморфологиатә еилазаара…………………………………116
Ахьыӡҟа азеиԥштә форма………………………………………………116
Ахьыӡҟа иеилкаам аформа……………………………………………118
Ахьыӡҟа адхаларатә форма……………………………………………122
Ахьыӡҟа аиагаратә форма………………………………………………124
Акласстә категориа……………….………………………………………128
Ахыԥхьаӡаратә категориа ахьыӡҟаҿы………………………………131
Аҟазшьарба………………………………………………………………133
Ажәаҳәа хәҭа аҟазшьарба аҷыда ҟазшьақәа………………………133
Ахаҭашьатә ҟазшьарбақәа…….……………..…………………………139
Азыҟашьатә ҟазшьарбақәа………………...……………………………143
Аҟазшьарба аморфологиатә категориақәа………………………144
Аиҿырԥшратә степен аформақәа……………………………………151
Ахәшьаратә елементқәа аҟазшьарбаҿы…………………………152
Аԥхьаӡара хьӡы………...…………………………………………………153
Ахыԥхьаӡаратә ԥхьаӡара хьыӡқәа……………………………………155
Азааигәаратә ԥхьаӡара хьыӡқәа………………………………………157
Аиҟәшаратә ԥхьаӡара хьыӡқәа…….…………………………………157
Аизгатә ԥхьаӡара хьыӡқәа………..……………………………………157
Аԥхьаӡара хьӡы аморфологиатә категориақәа…………………158
Акласстә категориа ахыԥхьаӡаратә хьыӡқәа рыҟны……………158
Аԥхьаӡара хьӡы ажәаԥсахратә схема………………………………160
Ахьыӡцынхәра…………………………………………………………163
Ахаҿытә хьыӡцынхәрақәа………………………………………………165
Ахаҿытә хьыӡцынхәрақәа рхархәашьақәа…………………………168
Арбагатә хьыӡцынхәрақәа…..…………………………………………170
Арбагатә хьыӡцынхәрақәа рморфологиатә категориа………172
Азҵааратә хьыӡцынхәрақәа……...……………………………………173
Иеилкаау ахьыӡцынхәрақәа……….……………………………………175
Иеилкаам ахьыӡцынхәрақәа……..……………………………………176
Адхаларатә хьыӡцынхәрақәа….….……………………………………177
Амапкратә хьыӡцынхәрақәа раԥҵара………………………………178
Ахьыӡцынхәра ажәаԥсахра…………..…………………………………179
Ахаҿытә хьыӡцынхәрақәа………………………………………………179
Арбагатә хьыӡцынхәрақәа……..………………………………………180
Азҵааратә хьыӡцынхәрақәа……………………………………………181
444 445
Иеилкаау ахьыӡцынхәрақәа..….………………………………………182
Иеилкаам ахьыӡцынхәрақәа…..………………………………………184
Ацынгыла………………………………………………………………186
Аҟалашьатә цынгылақәа….……………………………………………189
Арбагатә цынгылақәа……….……………………………………………192
Иеилкаам ацынгылақәа…………………………………………………192
Амапкратә цынгылақәа…………………………………………………193
Аҭагылазаашьатә цынгылақәа……..…………………………………194
Аҭыԥтә цынгылақәа………………………………………………………194
Аамҭатә цынгылақәа……..………………………………………………195
Амзызтә цынгылақәа…………….………………………………………197
Ашәага-загатә цынгылақәа…….………………………………………198
Ацынгылатә шьҭынгылақәа……………………………………………199
Аҟаҵарба…………………………………………………………………201
Астатикатә ҟаҵарбақәеи адинамикатә ҟаҵарбақәеи…………201
Астатикатә ҟаҵарбақәа…………………………………………………203
Адинамикатә ҟаҵарбақәа………………………………………………208
Афиниттә, аинфиниттә ҟаҵарбатә ҟаларақәа……………………214
Аҟаҵарба ахаҿытә категориа…………………………………………218
Ахаҿытә префиксқәа ахаҿқәа раарԥшраҿы………………………220
Ахаҿытә префиксқәа ахыԥхьаӡара аарԥшраҿы…………………221
Ахаҿытә префиксқәа акласс аарԥшраҿы…………………………222
Ахаҿытә префиксқәа асубиекти аобиекти
(иԥиоу иԥиам) раарԥшраҿы……………………………………………223
Аиҭаҵра / аиҭамҵра акатегориа………………………………………231
Иеиҭаҵуеи иеиҭамҵуеи аҟаҵарбақәа рҷыдарақәа…..……233
Иеиҭаҵуеи иеиҭамҵуеи аҟаҵарбақәа рхырҿиаара…..………240
Алабильтә ҟаҵарбақәа…………………………………..………………243
Аинверсивтә ҟаҵарбақәа……………………………..…………………244
Аналитикатә ҟаҵарбақәа…………………………..……………………246
Аамҭатә категориа…………………………..……………………………250
Афиниттә ҟаҵарбақәа раамҭатә система………………………253
Ажәабжьтә ркьынаа аамҭатә система……………………………253
Астатикатә ҟаҵарбақәа раамҭатә система…………………………254
Астатикатә ҟаҵарбақәа раамҭатә формақәа рхархәашьақәа…254
Адинамикатә ҟаҵарбақәа раамҭатә система…………………254
Адинамикатә ҟаҵарбақәа раамҭатә формақәа
рхархәашьақәа……………………………………………………………257
Аркьынаатә категориа……..……………………………………………272
Ажәабжьтә ркьынаа………….……………………………………………273
Адҵаратә ркьынаа…………..……………………………………………274
Ахьыԥшратә ркьынаа……….……………………………………………274
Астатикатә ҟаҵарбақәа…………………………………………………277
Адинамикатә ҟаҵарбақәа………………………………………………278
Асуффикс -р ала ишьақәгылоу ахьыԥшратә формақәа………278
Асуффикс -зар ала ишьақәгылоу ахьыԥшратә формақәа………279
Асуффикс -зҭгьы ала ишьақәгылоу ахьыԥшратә формақәа…280
Архьыԥшратә ркьынаа……..……………………………………………281
Агәаԥхаратә ркьынаа…….………………………………………………283
Абламбаратә ркьынаа…….………………………………………………285
Азоужьратә ркьынаа……..………………………………………………288
Азааигәаратә ркьынаа……..……………………………………………291
Ахықәкытә-зкратә ркьынаа……...……………………………………293
Аҭагылазаашьатә ҟаҵарбақәа…………………………………………295
Аҭагылазаашьатә ҟаҵарбақәа асубиекти аобиекти
рыла реиҭакра…....…………………………………………………………296
Аҭагылазаашьатә ҟаҵарбақәа раамҭатә система………………298
Астатикатә ҭагылазаашьатә ҟаҵарбақәа раамҭатә формақәа 299
Адинамикатә ҭагылазаашьатә ҟаҵарбақәа
раамҭатә формақәа………………………………………………………300
Аҭагылазаашьатә ҟаҵарбақәа рформаԥсахратә схема………302
Аҭагылазаашьатә ҟаҵарбақәа
раамҭатә формақәа рхархәашьақәа…………………………………303
Астатикатә ҭагылазаашьатә ҟаҵарбақәа
раамҭатә формақәа рхархәашьақәа…………………………………303
Адинамикатә ҭагылазаашьатә ҟаҵарбақәа
раамҭатә формақәа рхархәашьақәа…………………………………304
Аҭагылазаашьатә префиксқәа
аҟаҵарбатә шьаҭа иаларгало аҵакқәа……………………………307
Апрефиксқәа -ахьынтә, -ахьынӡарыла
ишьақәгылоу аҭагылазаашьатә ҟаҵарбақәа………………………312
Асуффиксқәа -цыԥхьаӡа, -наҵы, -аанӡа, -ижьҭеи
рыла ишьақәгылоу аҭагылазаашьатә ҟаҵарбақәа………………313
Алахәыра……………………………………………………………318
Алахәыра ахьыӡтә ҷыдарақәа…………………………………………319
Алахәыра аҟаҵарбатә ҷыдарақәа……………………………………322
Азыҟашьатә-хьыӡцынхәратә рбагақәа рфункциақәа…………323
Алахәыра ахаҿытә, акласстә, ахыԥхьаӡаратә
категориақәа………………………………………………………………326
Алахәыра аамҭатә категориа…………………………………………328
Алахәыра аамҭатә формақәа рхархәашьақәа…………………329
Астатикатә лахәырақәа……………….…………………………………329
Адинамикатә лахәырақәа…………….…………………………………329
Алахәыра азҵааратә формақәа………………………………………335
Аҟаҵарба азҵааратә формақәа………………………………………339
Аҟаҵарба амапкратә формақәа…..…………………………………344
Арлахәыра……………………………………………………………348
Арлахәыра афункциа назыгӡо аҟаҵарба ашьаҭа………………348
Суффиксла ишьақәгылоу арлахәыра………………………………349
Арлахәыра амапкратәи аформа………………………………………351
Арлахәыра ахаҿытә, ахыԥхьаӡаратә, акласстә категориа……352
Арлахәыра аамҭатә категориа ишазыҟоу…………………………353
Арлахәыра аиҭаҵратә-аиҭамҵратә категориа…………………356
Амасдар…………………………………………………………………359
Амасдар ахьыӡҟатә ҷыдарақәа………….……………………………360
Амасдар аҟаҵарбатә ҷыдарақәа……….……………………………362
Амасдар хаҿыла аиҭакра асхема……………………………………366
Ацхыраагӡатә ажәаҳәа хәҭақәа………………………………………371
Ашьҭынгылақәа…………………………………………………………371
Ахаҿытә ԥынгыла зцымло ашьҭынгылақәа.……………………371
Ахаҿытә ԥынгыла зцыло ашьҭынгылақәа…………………………375
Иеилоу ашьаҭақәа змоу ашьҭынгылақәа…………………………382
Ацынгылатә шьҭынгылақәа……………………………………………387
Аидҳәалагақәа…………………………………………………………389
Ихьыԥшым аидҳәалагақәа…..…….……………………………………390
Аиԥшьратә еидҳәалагақәа……..….……………………………………390
Аиҿагыларатә еидҳәалагақәа…….……………………………………395
Аиҟәшаратә еидҳәалагақәа……….……………………………………399
Ихьыԥшу аидҳәалагақәа…………...……………………………………400
Абжьыҭҟьа……………………………………………………………403
Еилазаашьала абжьыҭҟьақәа ршара…………………………………405
Ахәҭаҷқәа………………………………………………………………416
Ашьақәырӷәӷәаратә хәҭаҷқәа…….……………………………………418
Алкааратә-ԥкратә хәҭаҷқәа……….……………………………………421
Арҵабыргратә хәҭаҷқәа………….………………………………………424
Аспектуалтә хәҭаҷқәа…………….………………………………………426
Амодалтә хәҭаҷқәа………………..………………………………………431
Амапкрадатәи, амапкратәи ахәҭаҷқәа………………………………434
Азҵааратә хәҭаҷқәа………………………………………………………437
Арбагатә хәҭаҷқәа…………………………………………………………438
Аԥсны аҭҵаарадыррақәа ракадемиа
Д. И. Гәлиа ихьӡ зху Аԥсуаҭҵааратә институт
АԤсуа
г ра м м ат ика
Атом
Аредактор Ҳагба Л. Р.
Акорректорцәа Кәарҷелиа Ф. З., Шьынқәба А. Шь.
Акьыԥхьҩы Ҭаниа А. Џь.
Компиутерла аиқәыршәаҩ Гыцба А. Шь.
Аформат 60х/16. Атираж 500. Иҟаҵә. акьыԥхь бӷьыц 28.
Инықә. акьыԥхь бӷьыц 26,04. Аҿаҵаԥҟа № 61.
Икьыԥхьуп АУН «Акьыԥхь аҩны», ақ. Аҟәа, Ешба имҩа, 168.
