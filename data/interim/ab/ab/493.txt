
АРЕДАҚТОР ХАДА
Лиалиа ЧАМАГӘУА-ԤҲА


АРЕДАҚЦИАТӘ КОЛЛЕГИА

Бигәаа В. Л. Қәҭелиа К. Иа.

(аредақтор хада ихаҭыԥуаҩ),
Касланӡиа А. М. Лиаховецкаиа Е. Б.
(аурыс ҟәша аредақтор),
Тәанба М. С.
(аԥсуа ҟәша аредақтор),
Царгәыш Шь. К. Шамба О. Б.



Иҭыҵуеит 1979 шықәсаахыс


Иҭаҩуп Аԥсны Аҳәынҭқарра Аиустициа аминистрраҿы


Аҭаҩра №475





© «Ашколи аԥсҭазаареи», 2015











школи
аԥсҭазаареи



Аԥсны Аҳәынҭқарра Аҵареи Аҭҵаарадырреи рминистрра есхымз иҭнажьуа аҭҵаарадырра-педагогикатә журнал










4
2015

А	Д	О	У	Ҳ	А	Т	Ә	Қ	Ь	А	Б	З	Қ	Ә	А


Ц. С. Габниа, афилологиатә ҭҵаарадыррақәа ркандидат

АԤСУА ҴАСҚӘЕИ АҚЬАБЗҚӘЕИ ИЗЫЗКУИ
ИРЫМҨАԤГАШЬОУИ РЗЫ ЗГӘАҬАРАҚӘАК
(Иацу. Алагарҭа ануп №3, 4, 2014; №1, 2 2015)

Аԥсы

Аԥсы – аԥсуаа изларҳәо ала, ацәеи ажьи рыԥсы ҭазҵо, ауа ҩы дныҟәаратәы, дхәыцратәы, дцәажәаратәы дҟазҵо акоуп.

«Ԥсы зхам акгьы ыҟаӡам – ауаҩы, аԥстәы, аԥсаатә, аҵла, ахаҳә. Зегьы ԥсык-ԥсык рхоуп» (Гәдоуҭа араион, Џьырхәа ақыҭан). Урҭ зегьы рыԥсы ҭоуп, ицәажәоит дасу рхатәы бызшәала. Абас аҳәоит аԥсуа ихәыцра. Иҟоуп уи шьақәзырӷә ӷәо аԥсуа жәаԥҟагьы – «Адунеи иқәу зегьы ԥсык-ԥсык рхоуп».

Аԥсы зеиԥшроу. Аԥсы – икәымпылнгьы, цқьа икәымпы лым, акәтаӷь еиԥш иааизыхәхәаны, иҩежьӡа//еишьшьылккара ӡа, аԥсыԥ мпыл еиԥш иласӡа иҟоуп. Ацәеи ажьи анԥслак Аԥсы «изыӷраз» иԥшра-исахьа азынхоит, амала, уи «абаҩ ала ӡам, аҳауа еиԥш иласӡа» иҟоуп. Ԥхыӡырла ма лабҿаба дыз бо «иԥсы анҭаз имаз исахьа иманы дырбоит, аха ицәеи ижьи «уркьысратәы, иукратәы» иҟаӡам, «алҩақ иаҩызоуп, инкаба ицоит». Ла бзиак аҟара агылара аманы, ишкәакәаӡа избогьы ыҟоуп, икеикеиуа, ишкәакәаӡа.

Аԥсы аҭыԥ. «Аԥсы ахатә ҭыԥ амоуп», рҳәоит аԥсуаа. Уи «Аԥсаҭыҩра» ҳәагьы хьӡыс иаҭаны иҟоуп. Ауаҩы иԥсы ҭанаҵы Аԥсы иҩныҵҟа иӷроуп. Аԥсуаа «Аԥсаҭыҩра» ҳәа иашьҭоуп ахәламшәы иамоу агәаҩара. Аха аҭыԥ шамоугьы уи уа еснагь иҭатәаӡам, иныҟәоит. Иҟалоит аамҭала даҽаџьара аҭыԥ ылна хыргьы. Ҽынла Аԥсы ауаҩы «ишьапхыц иавҵатәоит». Убри азы ауп «ҽынла ушьапхыц амухыр ҟалаӡом» зырҳәо. Уахынла Аԥсы «анапхыц иавҵатәоит». Аԥсуаа рхәыҷқәа уахынла «шәнапхыц амшәымхлан, шәыԥсы ахьцо амаиуа иқәхар ҟалоит» рҳәоит.


2

Аԥсы ахахәы иалатәаргьы ҟалоит ҳәа азхаҵарагьы ыҟан аҟнытә, «ахацәа рхы анырсоз ахыцәкәакәын аанрыжь уан, «аԥсы уа аҽаҵәахып ианаҭаху» ҳәа. Аԥсуа традициа излаҳәо ала, Аԥсы иалхны иамоуп ахатәы ҭыԥқәа – «аҩнқәа»: ахәламшәы агәаҩара, ашьапхыц, анапхыц, ахахәы, ахаԥыц

– «иԥсы ихаԥыц икылакны». Ауаҩы иԥсы ҭанаҵы, даҽакала иуҳәозар, ари адунеи аҿы дыҟанаҵы ицәеи ижьи рҿы ес нагь иахьыхынҳәуа ҳәа иамоу аҭыԥ ахәламшәы аҵаҿы иҟоу агәаҩара ауп. Уи ауп «аԥсаҭыҩра» ҳәа хьӡыс изамоугьы.

Аԥсы алшарақәа. Аԥсы иалшоит ахәыцра, аилкаара амоуп, ицәажәоит, иныҟәоит, иабоит, иаҳауеит, ишәоит, игәаауеит, иамоуп ачҳара, агәхьаагара, амла иакыргьы ҟалоит, иажәуеит аӡы, иӡырҩуеит, ишәышәуеит, игәамҵуеит. Ахала ианыҟоу се кундк ала адунеи ахи аҵыхәеи еимырҟьаны ихынҳәуеит. Ад гьыл аҿы ишыҟоу улацәа ааихаҟәысаанӡа ажәҩан ахь ихалоит, уаантә адгьыл ахь илбаауеит. «Аԥсы ахшыҩ аҵкыс иласуп». «Фу» уҳәаанӡа иахьнеиша инеиуеит. Адыррақәа шьҭнакаауеит.

Аԥсы ахылҵшьҭра. «Аԥсы ахааназгьы иҟан» – ари еиԥш иҟоу агәаанагара зегьы еицеиҩыршоит. Уи инамаданы иҟоуп иҵегьы агәаанагарақәа – «Аԥсы Анцәа иаҳхеиҵеит, аха иаҳ хыхны изго Аԥсцәаҳа иоуп». Уи атәы зҳәо амифқәа рацәоуп.

Аԥсуаа Аԥсы аеҵәақәа ирыдырҳәалоит. «Ауаҩы даниуа ииаҵәахә ажәҩан икыдлоит» рҳәоит. Данԥсуа, уи ииаҵәахә ажәҩан икыдшәаны, икәлаауа аҿыланахоит. Убри азы ауп аԥсуаа ажәҩан аҟнытә еҵәак кәлаауа илеиуа анырбалак, «сиаҵәахә кыдуп, сиаҵәахә кыдуп» ҳәа хынтә изырҳәо. Аԥсуаа ирҳәоит «адунеи иқәынхо зегьы рыцыԥхьаӡа еҵәахә ажәҩан икыдуп» ҳәа. Ари акыр ижәытәӡоу, Аԥсы ахылҵшьҭра атәы зҳәо теориатә концепциоуп.

Иҟоуп ақьырсиан традициа аконцепциа зныԥшуа аԥсуа мифтә ҳәамҭақәагьы. Урҭ ҩ-версиакны иҟоуп. Актәи авер сиа аарԥшуп «Анцәа ауаа шишаз» ҳәа иҟоу аҳәамҭақәа рцикл асиужетқәа рҟны. Иаазыркьаҿны уи абас аҳәоит: Ан цәа анышәаԥшь иалхны ахаҵеи аԥҳәыси рсахьа иргылт// ишьҭеиҵеит. Нас даалаган Аԥсы рыхәлеиҭәҳәан, рыԥсы ҭеи


3

ҵеит. Даргьы рыла аахыртын, нас ԥшьшьаала иҩагыланы рҿынархеит.

Аҩбатәи аверсиа актәи рацәак иацәыхарам, аха уи еиҳа ижәытәу акәны иҟоуп. Асиужет аҿы инеиҵыхны иубоит Анцәа ауаа анышәаԥшь иалхны рсахьақәа шышьҭеиҵаз//иширгы лаз//ишичаԥаз. Аха урҭ макьана ԥсы рхамызт.

Аршь Кәыкәба захьӡыз аҭыԥ аҿы игылан ҵлак. Уи аҵла ақәцәан иқәтәан ҵыск. Анцәа уи аҵыс ус аиҳәоит: «Уԥсы сыҭ, исшаз ирхасҵоит». Аҵыс аҵәуара иалагеит. Илаҿшәаз алаӷырӡ наганы зсахьа ҟаҵаны ишьҭеиҵахьаз ахаҵеи аԥҳәыси ирыхәлеиԥсоит. Даргьы рыԥсы ааҭалоит.

Иԥсхьоу иԥ сы зхалар иҟало. Иԥ схьоу иԥсы амаҭ ацәа ахарԥаны аҩны иааир ҟалоит џьара иџьоушьаша «жәабжь ҿыцк ҟалараны ианыҟоу». Амаҭ ааира ажәабжь ҿыц иасимво луп. Убри азы аҩны иҩналаз амаҭ аԥсуаа иршьӡом. Ақьафын шкәакәа иалху ашьыршьаф шкәакәа аԥхьа ишьҭарҵоит, уи ҳаҭырқәҵароуп ҳәа азырԥхьаӡоит. Иаргьы ԥшьшьаала уи иқәланы ашьҭахьҟа игьежьуеит».

«Амла иакыз Аԥсы ауп аҩны амаҭ ацәа ахарԥаны иҩнало» ҳәа зҳәогьы маҷҩым.

«Ицәоу ауаҩы, уи уаҩы гызмалк иакәзар, иԥсы цаны ақәыџьма иақәтәоит, ма ацгәы иахалоит. Нас ицаны арахә – абна илахаз рфоит, ма арҩаразы ахақәа рҿы икнаҳау ашәха қәа, акәацқәа аакныхны иргоит, ирфоит, иԥхасҭартәуеит». Урҭ дара рбызшәа еибакуеит ҳәа иԥхьаӡоуп. Ауаҩы гызмал иԥсы, иара убас, аты иахалар ҟалоит. Уи азы ауп аԥсуаа «аты гыз малуп» зырҳәо. Ҿыц иԥсыз иԥсы ихалар ҟалоит асаби, иира ны иҟоу ахәыҷы. Ус иҟамларц азы ҿыц иԥсыз аԥсыжрахь дандәықәыргало аамҭазы аԥсуаа «зцәа зтәым зегьы ԥхьаркуеит. Мамзар, зцәа зтәым макьана зҭыԥ ахь имцац Аԥсы лхьыԥшыр ҟалоит, Аԥсы илаԥш лаахар, дакыр алшоит. Усҟан уи Аԥсы аса би иахь икшаргьы ауеит».

Аԥсы аԥсҭазаашьа. Аԥсуаа излазхарҵо ала, Аԥсы аԥсҭа заара хә-етапкны еихушар ҟалоит: Ауаҩы даниуа ициуеит, мамзаргьы ихалоит//иӷралоит//ихәларҭәҳәоит//ихәларԥсоит; даныцәоу ихыҵны ицоит ицәеи ижьи ааныжьны. Ааигәа џьара


4

инеир ҟалоит, ма хара ицаргьы. Ауаҩы аӡба дакуа дышьҭалар, иԥсы ӡыжәра иааигәа иҟоу аӡыхь ахь ицоит. Иныҟәоит, инаԥшы-ааԥшуеит. Ихынҳәны ианааилак, икәымпылуа, инеи ны иҿы инҭалоит. Иаргьы убасҟан ацәа даалҵуеит, дааԥшуеит. Аԥхыӡ иибогьы иԥсы ахьныҟәоз «иабаз, иаҳаз, адыррақәа ишьҭнакааз» роуп; Аԥсы аамҭала ауаҩы ицәеи ижьи хымш, ма мызкы инарзынаԥшуа иааныжьны ицар ауеит, аха нас ихынҳәуеит. Ауаҩы иԥсы аамҭала ицәеи ижьи ааныжьны аца ра атәы зҳәо, иара уи аҟазшьа ҷыда зегь раасҭа иахьаабо еиҳарак «Ицәалахаз», «Нарцәы ицаны иааз» захьӡу амифқәа рсиужетқәа рҿы ауп.

Аԥсы ауаҩы ихыҵны ацара. Аԥсы аҟазшьа ҷыдақәа иреи уоуп изтәу инеихыҵны ацара. Ус ацара иамоуп ахатәы мзызқәа: 1. Аӡышра. Аӡба иакуа ишьҭалаз даныцәалак иԥсы неихыҵны, ӡыжәра, ицоит. 2. А ԥсы абас ицар ҟалоит ауаҩы инеихыҵны ус баша, иаҳҳәап, анаԥшааԥшразы. Аӡы зжәуеит ҳәа ицо Аԥсы иҟалоит џьара акы иаҵахар, иаҳҳәап, «ажә ауац илеиуаз» ихнаҩар. Усҟан, зыԥсы хнымҳәыз ауаҩы аамҭала дыԥсуеит. 3. Ма Аԥсцәаҳа иигараны иҟаз ауаҩы иԥсы акәу џьшьа Нарцәыҟа ианигогьы ҟалоит. Абарҭ амзызқәа ирыхҟьаны Аԥсы Нарцәы инеиуеит, аха уа, «уаамҭа макьана имааиӡацт» ҳәа дырхынҳәны даарышьҭуеит, иаргьы, баша дҭаҳәахаа дыцәазшәа, ииарҭа дҩықәтәоит. 4. Аԥсы аамҭала ауаҩы ихыҵны ицоит иԥсы анеилахәо, иԥсы анмаҷхо, иӷәӷәаны даншәо. 5. Аԥсы наунагӡа ауаҩы ихыҵны ицоит «иаамҭа, иҿҳәара» анааилак. Уи аҭагылазаашьа аԥсуаа рҿы «аԥсра» ахьӡуп. Аԥсы усҟан ицоит даҽа дунеик ахь. Уи адунеи иахьӡуп Нарцәы//Нырцәы. Ари адгьыл аҿы уи аамҭала акәзар иахьыҟоу, уа, Нарцәы, иара наунагӡатәи атәарҭа, агыларҭа, аҟазаарҭа ауп.

Аԥси ацәеи ажьи реизыҟазаашьа. Аԥсы ԥсра ақәӡам. «Ацәеи ажьи анышә ишалху еиԥш анышә ахь ицоит», инышә хоит, иԥхасҭахоит. Ацәеи ажьи баауеит, иттоит, иуацхоит.

Аԥсы фҩы ҷыда амаӡам, уи цқьоуп, иамоуп адоуҳатә хылҵшьҭра. «Зыԥсы бжьоу иԥсы цқьоуп». Ауаҩы бзиа аԥсыцқьа зхоу иоуп. Араҟа ауп ахы ахьакуа аԥсуаа Аԥсуара ҳәа ирымоу рдоуҳатә концепциагьы. Уи арамка иҭыҵыз «иԥсы цқьаӡам»,


5

адоуҳа иацәыхароуп, иазрыцҳауп. Аԥсы зхыҵны ицаз ацәеижьы нҵыра амаӡам, ибаауеит, иԥсуеит, ииаӡӡаауеит. Аха Аԥсы иаразнак ацәеи ажьи ааныжьны ицаӡом. Аԥсуа мифологиатә традициа излаҳәо ала, ауаҩы данԥслак, ихаз, уажәы ихыҵны ицаз Аԥсы хаха-хымш ааигәа иҟоуп, «ашәваз», «ахәбылра» иқәтәаны иааԥшуеит. «Амала ацәеи ажьи шыԥсыз аздырӡом». Ибаҩ анышә ианамардалак, ҩынҩажәа мшы абаҩ иахылаԥшуеит. Уахь аҭалара арманшәаларазы, анышәынҭраҿы уи аҭаларҭа ҭыԥ аанрыжьуеит.
Аԥсы «алашьцара иацәшәоит» рҳәоит. Убри азы ауп ҩынҩажәа мшы ҵаанӡа анышәынҭраҿы уахгьы-ҽынгьы алаша ра аркны изаанрыжьуа.

«Аԥсы амла иакыр ҟалоит» ҳәа аишәа дыргылоит ҩынҩа жәа мшы, есуаха, ацәымза адыркуеит. Аԥсы Нарцәы инеиаанӡа абла акгьы абаӡом, илашәуп, ҩ-дунеик ирыбжьагылоуп, «макьа на ҭыԥ иқәымлаӡацт азы» ҳәа рыԥхьаӡоит аԥсуаа. Уи макьана амлагьы иакуеит, аха уи акрыфара – иаабац крыфараӡам. Аԥсы иалшаӡом ахәы ԥҽны афара. Ахәы иахылҵуа ахылҩаԥсылҩа ауп фатәыс иамоу. Аԥсы ҩналарц азы ашә ҵрааны иаанрыжь уеит. Акрыфаншьҭахь Аԥсы адәахьы ирышьҭуеит. «Аԥсы аҩны иҩнахар агәамҵра иалагоит» ҳәа иԥхьаӡоуп.

Аԥсы аҩны ацәеиламгарц азы ҩынҩажәа мшы ҵаанӡа «ҿыц ра» адыргалаӡом, ишыҟоу иаанрыжьуеит, ашәра, ҿыц ашьыхра, ахаҿы аԥсахра иалагаӡом. Иара убас анышәынҭрагьы. Аҩын ҩажәа мшы рышьҭахь Аԥсы ацәеи ажьи ааныжьны Нырцәыҟа амҩа иқәлоит. «Ҩынҩажәа мшы рыҩныҵҟа ажьи абаҩи еилыҵ уеит» рҳәоит ажәытәуаа. Уинахыс, Аԥсы шықәсык ахьтә знык, Нанҳәа ауха, аишәаргыларазы иаалоит. Ианаауа иааргоит адыр ра ҿыцқәа, иахьабалак иҟалараны иҟоу рдыруеит.

Аԥси абзеи реизыҟазаашьа. Аԥсы абза дибоит. «Аԥсы ил шо абза илшаӡом» рҳәоит аԥсуаа. Аԥсы илымшо акгьы ыҟаӡам. Уи зегьы ибоит. Аԥсы абза дибоит, аха абза – мап. Аԥсы дыр боит ахәыҷқәа, дабоит ала, иара убас арбаӷь, атыҩарҩар. «Аԥсы шыҟаҵәҟьоу агәра зго дибаргьы алшоит». Аԥси аб зеи реиԥыларақәа, реиқәшәарақәа ртәы рҳәоит «Аԥси абзеи реиԥылара» ацикл иатәу амифтә ҳәамҭақәа. Руак асиужет


6

ааркьаҿны абас иҟоуп: Хаҵак дыԥсит. Ахымш рзы дыржит. Есԥшьаша ацәымза аркра иалагеит.
Уахык, аишәа дырхиан, ацәашьы ххаӡа иаркны инықә дыргылт. Аԥсы дызлааиуа ҳәа аҩны ашә ывҵрааны иаанры жьит. Аҭаацәа зегьы, ҿымҭ, ԥшьшьала иааилатәеит. Ара дыҟоуп иԥсыз имаҭа хәыҷы. Уи дқәацәӡа дыҟоуп, иибо , иаҳауа еи лирго. Амаҭа днаԥшызар, аа, иабду дааҩналт. Ак иҳәарц иҿы ҩеихихын, «аа, уцәажәар ҟалаӡом, Аԥсы шәоит» рҳәеит. Иар гьы иҽааникылт.

Абдугьы инацәа иқьышә инадикылан, «ҿумҭын» ҳәа дна иабжьеит.

Абри аҽны инаркны амаҭа анышәынҭра ааигәа тәарҭас, гыларҭас ишьҭихит. Ацәашьаркра иагхар игәы иалсуан, аҵәуа ра далагон. Рырахә абна илахар, абду дааины амаҭа иеиҳәон, еснагь дрыцхраауан. Амаҭа хәыҷы иҟазшьа акыр иԥсахит. Зны-зынла имацара анышәынҭра ааигәара идыргылаз атәарҭаҿы дтәаны ацәажәара далагон. Аҭаацәара арҭ рымбар ҟалозма, аха иахырҳәаара рзымдыруа иҟан.

Ҽнак иан дыхҭалкт: «Иҟалазеи? Иухьзеи? Ухала уцәажәо анышәынҭраҿы узтәоузеи?» – ҳәа. Ахәыҷы акгьы имҳәеит. Аха ларгьы диҟәамҵит. Абду иеиҳәахьан «сара сшубо уҳәар, уаҳа субаӡом» ҳәа. Ан даниҟәамҵ, ахәыҷы аҵәуара далагеит: «Бабаду иоуп са сзацәажәо, аха шьҭа дызбаӡомеи!» – иҳәан, зынӡа еимаҭәаны аҵәуара далагеит. Уиакәхеит. Уинахыс «сара узбалоит, аха уара уаҳа субар ҟалом!» – иҳәан абду, имаҭа ихы днагәӡын, ихаҭа дынкабеит.

Иԥсыз иԥсы, аԥсуаа агәра зларго ала, ауаҩы иԥхыӡ аҿы изааир ҟалоит, адырра ҿыцқәа изаанагар, иҟалараны иҟоу ианаҳәар.

Аԥсы адәы иқәу зегьы абоит, ирҳәо аҳауеит иарбан ҭыԥу иахьыҟазаалакгьы. Аха иара аламала иубаӡом. «Абзеи аԥси аӡы рыбжьоуп», аҳәоит аԥсуа жәаԥҟагьы.

Аԥсы изхыҵыз иҭахрақәа зегьы канаршәӡом. Иҭынхадоу Аԥсы хәы амаӡам. Убри азы ауп аишәаргыларақәа раан аԥсуаа «хәы змам, иҭынхадоу аԥсцәа рзы» ҳәа ахәы хазы аҩны идәылганы, иԥхьакны изышьҭарҵо. Хәы змам аԥсы шәарҭоуп, алаԥш раахар ҟалоит ахәыҷқәа, адуцәа. (Бармышь ақ., 2010.)


7

Аԥсы ауаҩы ишихыҵуа. Аԥсуа традициатә культуреи ами фологиеи изларҳәо ала, ауаҩы иԥсраан Аԥсы «ԥшьшьаала аҽеизнагоит», «иҩаскьо, иҩаскьо иҿы иҭыҵуеит еишьылкка раӡа» (Гәдоуҭа араион, Абӷархықә ақ.). А ԥсы ауаҩы ихыҵыр ҟалоит «иԥынҵалагьы ». Ишәаз изы «иԥсы и ԥынҵа икылҟьоит» рҳәоит. Аԥсы ауаҩы абас ихымҵкәа, ма изхымҵкәа «ихә лаччыр, ихәлахар» ҟалоит.

Аԥсуаа ауаа зегьы рыԥсхыҵрақәа еиԥшӡам ҳәа азырԥхьа ӡоит. «Гәнаҳа змам», «зыԥсы цқьоу» иԥсхыҵра мариахоит, аха «агәнаҳа рацәаны иаҵоу, зыԥсы цәгьаз», «зуал зымшәакәа иԥ сыз», «ашылеи аџьыкхыши ԥсахра иганы измыргьежьыз», «ҩыџьа рразҟы иаԥырхагахаз», «агәыла иаанда шәаны амца иақәызҵоз» рыԥсхыхра цәгьахоит. «Ауаҩы данԥсуа иԥсхыхшьала иудыруеит иԥ сы анҭаз ԥсҭазаашьас имаз», рҳәоит ажәабжьҳәаҩцәа . Ара иҟоуп абарҭ аԥсуа шәирақәагьы рхыҵхырҭа – «Уԥсышьа цәгьахааит!», «Уԥсы егьымцо, иагьы маауа Анцәа исирбааит!». Аԥсраан Аԥси, ацәеи ажьи реилыҵра ҟалоит ахала, аха Аԥсцәаҳа дааины ихыхны ианигогьы ыҟоуп ҳәа иԥхьаӡоуп.

Аԥсы маншәаланы ауаҩы ихыҵразы иҟарҵоз. Зыԥсра ааиз, мамзаргьы аизгара иалагаз ауаҩы иԥсхыхра иацхраауеит иҭаацәа, игәыцхәцәа, агәылацәа. Ауал иқәзар, иаразнак еилкаа ны иршәоит, «аҩны ашәқәа, аԥенџьырқәа аадыртуеит», «имаҭәа ишәу аҳәынҵәрақәа ԥдыртлоит», амаҭ адаӷь зҿыҵакыз иамхны еиқәзырхаз ауаҩы дыԥшааны дааргоит. Аԥсы ацәеи ажьи рҿы иаанхар ҟалаӡом, аҭыԥ ахь ишьҭтәуп. Аԥсы ашьҭразы акәыба андәылырго хынтә иргыланы ишьҭырхуеит «аԥсы нханы иҟазар иалҳаршәшәап» ҳәа. Аԥсы дыкҿанаҵы аҩнаҭа иатәу ӡаагара ицаӡомызт, аӡқәа аҩны иҟоу зегьы, «аԥҳалқәа ирҭаз» инадыр кны инаганы икарҭәон, «аԥсы иԥсы уа ӡыжәра инеир иҭаҳар ҟалоит» ҳәа азыԥхьаӡаны. Асаркьа аҿы хырҩон «аԥсы уа иан халар ҟалоит», мамзаргьы «макьана Аԥсы иахьыз цқьа иаздыр ӡом, ацәеи ажьи шыҟоу абар ишәоит» ҳәа азыԥхьаӡаны.

Аԥсуа жәлар рҿаԥыц рҿиамҭа. VII атом. Аҟәа. 2002. Ад. 132–147. Аинформантцәа. Џьырхәа ақ. – Смыр-Габниа Арда; Бармышь ақ. – Габниа-
Нанба Фируза; Абӷархықә ақ. – Смыр Џьон.


8

Аӡы

Аӡы – нҵәара зқәым, аԥсҭазаара ахыҵхырҭаҿы иҟоу, зымчра дуӡӡоу, ҩ-дунеик иҳәааны ирыбжьоу, амчра бааԥс қәа хызҽуа, зыда ԥсҭазаара ыҟам, ихәшәу, иԥсыршьагоу, ԥсы зхоу, анцәахәқәа зхылаԥшуа, адунеи аарҳәра зылшо, аԥсаба ра ҿыц аԥсы ҭазҵо, аԥсы еиқәзырхо акәны иаарԥшуп аԥсуа мифологиаҿы.

Аӡы асимволқәа, афунқциақәа. Аӡы – аԥсҭазаара ахыҵ хырҭа ауп. Аԥсуаа аӡы абас иҟоу амчра ду шамоу рдырхьан Анцәа иазхаҵараҿы иаиаанӡа. Уи атәы зҳәо, аԥсуаа рқьабз иадҳәалоу аритуалқәа рацәоуп. Убри азы ауп аӡы асимвол рацәа аманы изыҟоугьы. «Ӡыда ԥсҭазаара ыҟам», аҳәоит аԥсуа жәаԥҟа. Иара уи алагьы аӡы аԥсҭазаара ахыҵхырҭақәа ишы руаку шьақәырӷәӷәахоит.

Аӡы – нҵәара зқәым ԥсҭазаароуп. Уи иалшоит аӡы рышьҭыр аԥсахра, аха аамҭа ҟәыҵәак азы ауп, нас ахьышь ҭрахь ихынҳәуеит. «Аӡы ахьышьҭрахь ихынҳәуеит», егьа имҩахугаргьы, иара ажәытә ашьҭра ԥшааны, инҭаланы аҿынанахуеит». (Ҷкотуа Дикран. Џьырхәа ақ. 1994, иуль 23.)
Аӡы – ауаҩы ацәгьа иҟәнагоит, иара ахахьы иагоит. Ажәа иамоу амагиатә мчра иара иаднакылоит. Амаҭ зыцҳаз аҭәҳәаҩ иахь инагара анзалымшо, аԥсуа ҭәҳәаҩ аӡы дхыҭәҳәыланы ачымазаҩ изишьҭуеит. Ачымазаҩ ари аӡы идыржәуеит, илалаз ашҳам имчыданы иҟанаҵоит ҳәа азыԥхьаӡаны.

Алаԥш цәгьа аҭәҳәаҩ лышҟа ианиаслак, аҭәҳәаҩ лхаҭа аҵәца азна аӡы ҟаҵаны дхыҭәҳәылоит, нас илжәуеит. Уи ала лхы алаԥш иацәылгоит.

Аӡы – амчра бааԥсы ахәаҽуеит, иашьуеит. Аҭәҳәақәа реиҳарак хыркәшахоит абарҭ ажәақәа рыла: «Бжьы-шьхак дырхысцалт, абжьы-мшынк дырхысҭәҳәалт». Аӡы ихыҭәҳәалоу алаԥшцәгьа хыҵшьа амаӡам, уа иара аӡырҭа, аԥсырҭа ҟалоит, иара азы ибыжьрабыжьҵәоуп.
Аӡы – ацәгьара ахырԥара зылшо мчуп. Аԥхыӡ бааԥс

збаз а ԥсуа дҩагыланы иҿы ӡәӡәо, ибжьы ҩышьҭыхны иԥхыӡ еиҭеиҳәоит. Еиҭаҳәаны данаалго аамҭазы «аӡы


9

шцара уцааит , аӡы шцара уцааит » ҳәа хынтә иҳәаны аӡы кеиҭәоит. Аӡы «аԥхыӡ бааԥс» аҿы иибаз, ԥхьаҟа иҟалараны иҟоу ацәгьара наҟ иагоит, аҿҳәара иахнагоит , иахнарԥоит. Аӡы иагоит агәырҩа, алаԥшцәгьа, алаԥш баа ԥс. Аԥсуаа асаби дызмоу аԥҳәысҿа алаԥш еиҳа илхьыԥшуеит ҳәа ргәы иаана гон. Убри аҟнытә, аԥҳәысҿа харантә данааилак, ахәыҷ иахь днеиаанӡа аӡы лыхьлыршар акәын. Аӡы ахьыԥшқәа илымоу зегьы ӡәӡәаны иагоит ҳәа ирыԥхьаӡон.

Аӡы иалшоит аамҭа ашьақәҟьара, иара убас аиҭархынҳә ра. Аԥсуа лакәқәа рҿы имаҷымкәа иаҳԥ ылоит ари ахшыҩҵак шьақәзырӷәӷәо асиужетқәа . Аҭаҳмада аӡы иҽынҭишьын – дҿахеит, еиҭа иҽынҭишьын – дыҽхеит, даҽазныкгьы иҽын ҭишьын – длахеит, аҵыхәтәаны – деиҭаҭаҳмадахеит.

Аӡы – ауаҩы иԥсҭазаара аетапқәа зегьы рҿы хархәара змоу, ауаҩы аԥсҭазаара алалара азин изҭо акәны ирыдыркы лоит аԥсуаа жәытәнатә аахысгьы. Ауаҩы диит – дыркәабоит, уи ашьҭахь ауп уи аԥсҭазаара алалара азин анимоу; данԥслак

– даҽа дунеик ахь ишьҭра дазыҟарҵоит, дыркәабоит, аӡы иаӡәӡәоит араатәи аԥсҭазаара аҿынтә иара ихьԥшу зегьы, ҿыц ииз иеиԥш дыцқьаӡа идунеи ахь дрышьҭуеит. Абас уи Нарцәымҩа – аԥсҭазаара ҿыц, аԥсҭазаара ду данааларатәы, даднакыларатәы иҟарҵоит.

Аӡы – аԥсы ахоуп. «Ԥсы зхоу зегь реиԥш иаргьы аԥсы ашьоит, ицоит, иааԥшуеит, иныҟәоит, ицәажәоит». Ианыцәоу аԥсабара зегьы ӡырҩуеит, ҷытбжьы гаӡом. Абри аӡы иамоу аҟазшьа ҷыда зегьы ирбаӡом. Ари аҭагылазаашьа ахаҭа «аӡы ацәара» ахьӡуп. «Аӡы шыцәоу» избаз ауаҩы ииҳәо ҟалоит.
Аӡы – зегьы абоит, зегьы аҳауеит, зегьы еилнакаауеит. Иалшоит агәаара, агәамҵра. Иҵхәраа иааиуа аӡыхь ааигәа агәамсам карыжьуа иалагар, ма иҟьашьу акы ҭауӡәӡәар аҽаӡоит, аҽаҵәахуеит, иҭабоит.
Аԥсуаа агәра ргоит аӡы амчра ду шамоу.

Аӡы – адунеиқәа еиҟәызшо, еимаздо ацҳа зху ҳәаауп. Уи ацҳа аԥсуаа «Нарцәыцҳа» ҳәа ахьӡҵаны ирымоуп, иара иазку амифқәагьы маҷымкәа иҿианы иҟоуп. Иԥсыз ауаҩы иԥсы уи ацҳа иқәымскәа Нарцәыҟа неишьа имаӡам.


10

Аӡы – ацқьара иасимволуп. Аԥсуа ныҳәарақәа зегьы, ша махамзар, аӡы ахықәан имҩаԥыргоит. Иалахәу ауаа зегьы уа ҵәы ныҳәазар уаха рҽыркәабоит, амаҭәа ҿыцқәа ршәырҵоит, аԥхӡы фҩы зху рцәа иадырҵаӡом. «Ҿыц иизшәа иҟазароуп ицқьаӡа, иӡәӡәаны, хьыԥшы дрымамкәа, лаԥшы рыдымкәа». Рышьтәақәа хаҭала, акакала зегьы, арбаӷьқәа, акәытқәа ршьапқәа, рикақәа, рԥышәқәа, рымҵәыжәҩақәа аӡы рыхьдыр шоит. Уи ала ари иԥшьоу аныҳәара «ахалархәра азин ылырхуеит».

Аԥсуа ҵасқәа, ақьабзқәа ирыдҳәалоу аритуалқәа рҿы аӡы рацәаны ахархәара амоуп. Абас, «Хәажәкыра» ауха, арԥарцәеи аҭыԥҳацәеи ԥхьаҟа ирынасыԥхәхо ԥхыӡла дырбарц азы иҵааны, аџьыкахыш иарганы иҟаҵоу амгьалқәа, ма ахәажәқәа хԥа-хԥа ҟаҵаны, хы-мҩакы ахьеихагалоу инеины ирфоит. Аҩ ны ианааилак ишьҭалоит ацәаразы. Рыҵаҟа иҵадыргылоит ҵәыцак азна аӡыхь. Ауха рыԥхыӡ аҿы дааиуеит рынасыԥхәх, уи аҵәца ирыҵагылоу ала аӡы диржәуеит ҳәа агәрагьы ргоит.

Аӡы алшарақәа зегьы аԥсуаа абзиара мацара иадыр ҳәалаӡом. Аԥсы аӡы иҭаҳар изҭыҵӡом ахала ҳәа иԥхьаӡоуп. Ауаҩы даныцәоу, рҳәоит аԥсуаа, иԥсы неихыҵны ныҟәара ицоит. Аӡба иакуа ишьҭалаз ауаҩы иԥсы уахынла инеихыҵ ны, ӡыжәра ицар алшоит. Аха уи аӡы ахьажәуа аҵеиџь иҭаҳаргьы ҟалоит. Усҟан аӡы ҭызто ихеигалаанӡа уа иҭахоит ҳәагьы рҳәоит аԥсуа мифқәа. Убри азы уахынла ианышьҭало аҵәца азна аӡы рхаҿы иқәдыргылон.

Аӡы – адунеи аарҳәра алшоит. Аԥсуаа «адунеи ҩынтә иааҳәхьеит» ҳәа азырԥхьаӡоит. «Адунеи ааҳәра шыҟалаз», мамзаргьы «Адунеизегьтәи аӡхыҵра» иатәу аԥсуа мифқәа ирҳәоит знык адунеи ааҳәра ҟазҵаз аӡхыҵра ду шакәу. Аӡы амчра ду иалшоит аԥсабара мгеимцарак азы ахаҿы аԥсахра, «аԥсҭазаара аанкылара, аҵыхәа аԥҵәара». Аӡы аԥсы ахәаҽуеит, иаиааиуеит. «Аӡы аҵаҟа уԥсы ыҟоуп!» – ҳәа зҳәо аԥсуа шәира иаҳәогьы уи ауп.

Аӡы – адырра ҿыц узаанагар алшоит. Ажәлар рыԥхыӡқәа рҿы уи иамоуп ахатәы символқәа. «Аӡы цқьаӡа ухыԥшылошәа убар – ажәабжь бзиа иатәуп», – рҳәоит. «Аӡы хәашь уаԥхьа


11

илеиуазар – ажәабжь бааԥсы, абыз, ацәгьаҳәара» иатәуп. «Аӡы хәашь уҭаҳазшәа убар – аӡәы цәгьакы уалеигалоит, абз уа ҟьашьуеит». «Аӡы цқьа ухиааланы уӡсошәа убар – абзиабара цқьа узааиуеит».

Аԥсны ақыҭақәа рҿы ианҵаз афольклортә, аетнологиатә материалқәа.

Еҵәышҭ

Еҵәышҭ – аԥсуа мифологиа излаҳәо ала, аҭаацәара иа лалахьоу ашәарыцацәеи ахьшьцәеи еснагь рхыхра иашьҭоу, иеҵәаны ажәҩан икыду, иҭыԥҳа ԥшӡаны, Аҷандареи Ԥсҳәи рыбжьара ишьҭоу адәыԥшӡа Еҵәышҭ ашҟа илбаауа аӡә лоуп.

Еҵәышҭ – ажәҩан аҟны икыду аеҵәақәа руак ауп. Егьырҭ аеҵәақәа излареиԥшым, уи ианаҭаххалак дҭыԥҳаханы ад гьыл ахь дылбаауеит. Лара еснагь дзышьҭоу ахаҵеи аԥҳәыси реилыхра ауп. Знык лааигәа илзаагаз, илызхыхыз ахаҵа «аҩаршьыга» (арыҩшьыга) илҭазшәа дҟалоит. Лара ишылҭаху лнапаҿы даалгаратәы иҟазшьа иԥсахуеит. Ларгьы иԥҳәыси иареи агәеихшәара рыбжьалҵоит, дылхыхны дылгоит. Аха уи даҽа хаҵак дылгәаԥхаанӡа ауп. Даҽа хаҵак дылгәаԥхар, ари днаигәҭасны, егьи дышьҭылхуеит.

Еҵәышҭ дахьылбаауа аҭыԥ – иҭыԥ ԥшӡоуп. Ахьӡгьы лара лҟнытә ауп иахьаауа.

Ажәҩан аҿы Еҵәышҭ Амра ааигәара икыдуп. Ирҳәоит лара дцәырҵаанӡа Аԥсны аҭаацәарақәа еилыҵӡомызт, аи лыҵра захьӡу рыздырӡомызт ҳәа. Еҵәышҭ лоуп уи ацәырҵра зыхҟьаз. Раԥхьаӡа зҭаацәара ирхыҵны ицаз Еҵәышҭ ихыл хыз ахаҵа иоуп.

Аԥсуа жәлар рҿаԥыц рҿиамҭа. VII атом. Атом еиқәлыршәеит, акьыԥхь иазлырхиеит, аԥхьажәеи азгәаҭақәеи лҩит афилол. ҭҵ. рк. Ц. С. Габниа-Инал.
Аҟәа, 2002. Ад. 42.








12

А	Р	Ҵ	А	Р	А	А	М	Е	Т	О	Д	И	К	А


А. И. Занҭариа, Апедагогика аинститут аҭҵаарадырра аусзуҩы

5-тәи АКЛАСС АҾЫ АТЕҚСТ АТЕМЕИ АХШЫҨҴАК
ХАДЕИ ИРЫЗКУ АДЫРРАҚӘЕИ АШЬЦЫЛАРАҚӘЕИ РЫЗНАГА-
РААН ҼАРШЬЦЫЛАРАҚӘАК АУС РЫДУЛАШЬА

Ихадоу аилкаарақәа: Атеқст зызку иахьӡуп атема. Атеқст иаанарԥшуа аҵакы иахьӡуп ахшыҩҵак хада.

Атеқст иазкны ироухьоу адыррақәа ргәаларшәареи ры шьақәырӷәӷәареи ирызку азҵаарақәеи адҵақәеи: 1. Ирыхь ӡузеи ҵакыла еидҳәалоу ажәақәа, ҵакыла еидҳәалоу аҳәоуқәа? 2. Еидҳәалоума атеқст атемеи атеқст ахи, атеқст аҿы акырынтә еиҭаҳәоу ажәақәеи? 3. Атеқст зызку аилкаара иацхраауама атеқст ахәҭақәа ииашаны реишьҭагылашьа? 4. Еидҳәалоума атеқст атемеи ахшыҩҵак хадеи? 5. Ишәыԥшаа атеқстқәа рҿы ахшыҩҵак хада аарԥшра иацхраауа аҳәоуқәа ахьыҟоу ахәҭақәа: ахаҿы, алагамҭаҿы, анҵәамҭаҿы. 6. Еиқәшәыршәа атеқстқәа ҩба – ахцәажәаратә, азхәыцратә ҟазшьақәа змоу.

Аҽаршьцылара. 1. Ишәҳәа атеқст зызку. 2. Ишәҳәа, изыз кузеи, иаадырԥшуазеи атемақәа, насгьы руа иарбан зымҽхак еиҳа иҭбаау: «Абызшәа – мал дуӡӡоуп», «Аԥсуа бызшәа ау рок аҿы», «Сҩызцәеи сареи ҳхатәы бызшәала ҳаицәажәоит». 3. Шәрыхцәажәа ажәақәа: абызшәа – аҿаԥыц. 4. Шәахцәажәа еилоу азҳәа аҳәара уадаҩуп аилазаашьа. 5. Иалышәкаа ажәақәа реидҳәала «угәаҵанӡа иҭаҵәаху» ҵакыла иазааигәоу ажәақәа:
узызхәыцуа, иугәалашәо, угәы иҭоу, угәы иҵхо, иумҳәо.
Абызшәа – мал дуӡӡоуп
Аԥсуа бызшәа адунеи ажәытәӡатәи абызшәақәа ируакуп. Иара аҭоурых азқьышықәса еиқәарақәа ирылганы иаагоуп.

13
Абызшәа – жәлары зегьы ирзеиԥшу мал дуӡӡоуп. Уа мырҭынчуа угәы аҵанӡа иҭаҵәаху ахшыҩҵак ухатәы бызшәа ишалацәыруго еиԥш, даҽа бызшәак ала аҳәара уадаҩуп.

Ҳара ҳажәлар рҿы аҿаԥыц жәытәнатә аахыс ҳаҭыр ду ақәын. (Б. Шьынқәба. 44 ажәа).

Б. Шьынқәба иҩымҭа «Абызшәа – мал дуӡӡоуп» азкуп абызшәа атема. Атема амҽхак ҭбаауп, ара автор далацәажәоит абызшәа аҭоурых иааркьаҿӡаны, абызшәа иамоу алшарақәеи аҷыдарақәеи, ажәлар рзы аҵакы.

Ари атема ҭбаа иаҿырԥшны ҳазхәыцуазар, иаҳҳәап, атема «Аԥсуа бызшәа аурок аҿы» иаҵанакуа еиҳа имаҷуп. Ара уахцәажәар алшоит аԥсуа бызшәа аурок аҿы арҵаҩи аҵаҩцәеи аус шыруа, иҟарҵо, аурок иалҵшәаны аҵаҩцәа ироуа адырра қәеи ашьцыларақәеи ртәы. Ахԥатәи атема «Сҩызцәеи сареи ҳхатәы бызшәала ҳаицәажәоит» аҿы аҵаҩы далацәажәоит иҩызеи иареи рбызшәала ишцәажәо, иахьцәажәо, насгьы излацәажәо, реицәажәара зызку атәы. Иҟаҵатәуп алкаа – аҩымҭа «Абызшәа – мал дуӡӡоуп» идуум, аха изызку ате ма ҭбаауп. Атеқст хшыҩҵак хадас иаанарԥшуеит – абызшәа еиҷаҳаны ихьчатәу мал дуӡӡоуп, иунаҭо алшарақәа рацәаӡоуп. Аԥсуа жәлар аԥсуа бызшәада изыҟалом, аԥсуа бызшәа изҳәо ажәлар рыда ишзыҟамло еиԥш.

Ажәақәа абызшәа – аҿаԥыц ҵакыла даара еизааигәоуп. Абызшәа – ауаа еилибакаагас, еиҿцаагас ирымоу мыругоуп; абызшәа иамоуп ҩралатәии ҿырҳәалатәии аформақәа; ҿыр ҳәалатәи абызшәа иахьӡуп аҿаԥыц. Ҳара иаадыруеит аԥсуа жәлар рҿаԥыцтә ҳәамҭа хьыршәыгәқәа, урҭ зқьышықәсала ҿаԥыцла мацара еимданы еиқәдырхеит.

Азҳәа аҳәара уадаҩуп – еилоу зҳәоуп, ишьақәгылоуп аҟаҵарбақәа ҩба рыла.

Ажәақәа реидҳәала «угәаҵанӡа иҭаҵәаху» ҵакыла иазааигәоуп ажәақәа: узызхәыцуа, иугәалашәо, угәы иҭоу, угәы иҵхо, иумҳәо.

Алкаақәа: Аусура иалҵшәаны аҵаҩцәа ираҳҭеит адырра қәеи алшарақәеи: атеқст атемеи ахшыҩҵак хадеи закәу реил


14

каара, атемақәа разхәыцра, реиҿырԥшра, реилкаара, ахшыҩ ҵак хада аԥшаара, ажәақәа рҵакы иазхәыцны реиҿырԥшра, реиҩдыраара, ииашаны рхархәашьа, аҳәоу аиҿкаашьеи азҳәа ашьақәгылашьеи рзы адыррақәа апрақтикаҿы ры шьақәырӷәӷәара.

Аҽаршьцылара. 1. Шәаԥхьа атеқст. 2. Иарбан ажәақәоу атеқст аҿы акырынтә еиҭаҳәоу? 3. Иашәҭа атеқст ахы. 4. Иа лышәкаа еилоу азҳәақәа.

Дауҭ дышхәыҷыз аԥхьара далагеит. Иара иан ес нагь ахәыҷтәы шәҟәқәа рацәаны дизрыԥхьон. Дауҭ игәаԥхон аӡырҩра, маҷ-маҷ ихалагьы анбанқәа реихшьа лара далагеит. Аԥхьа иара дзыԥхьоз алакәқәа ракәын, нас дрызҿлымҳахеит егьырҭ ашәҟәқәагьы: асахьаркыратә, аҭоурыхтә, афантастикатә литература. Уажәы Дауҭ ибзиаӡаны аҵара иҵоит. Иара ашкол аҿы изыԥхьо ашәҟәқәа рнаҩсгьы ирацәаны даԥхьоит. (45 ажәа).

Аҳәоуқәа реизга теқступ ҳәа иԥхьаӡатәуп темак иазкы зар, хшыҩҵакык аанарԥшуазар. Атеқст зызку атема иадҳәалоу ажәақәа акырынтә еиҭаҳәоуп. Атеқст иамоуп алагамҭеи анҵәамҭеи. Абри атеқст иаанарԥшуеит аҷкәын Дауҭ ихаҿсахьа. Атеқст аҿы акырынтә еиҭаҳәоуп аҷкәын ихьӡ, иара иҟаиҵо арҿиарақәа – аԥхьара, анбанқәа реихшьалара, азҿлымҳара, алакәқәа, ашәҟәқәа, алитература, аҵара ҵара. Арҭ ажәақәа иҳаилдыркаауеит аҷкәын иҟазшьа аҷыдарақәа – ашәҟәыԥхьара абзиабара.

Еилоу азҳәақәа – аԥхьара далагеит, игәаԥхон аӡырҩра, реихшьалара далагеит, алакәқәа ракәын, аҵара иҵоит.

Аҽаршьцылара. 1. Шәаԥхьа атеқст. 2. Иарбан ажәақәоу атеқст аҿы акырынтә еиҭаҳәоу? 3. Атеқст иазышәыԥшаа ахы. 4. Ишәша ахәҭақәа рыла ахҭысқәа реишьҭанеишьа шәазхәыц ны. 5. Шәрыхцәажәа Мактина лҟазшьақәа. 6. Ишәгәаԥхома шәара Мактина илоуз аҳамҭа? 7. Иҟалома аԥстәи аԥсаатәи ҳамҭас зегьы рыҭара?


15

Мактина хәыҷы ланду лҿы аангылара дыҟан. Лара дры лахәмаруан акәҷарақәа, аҳәарақәа, аха зегьы иреиӷьалшьоит аласбақәа. Урҭ лызхара илызбом, илҭахуп аҩныҟа илгар, дахьҵәуоит, аха лан илуам.

Мактина хәыҷы лымширазы лҭаацәа ддыргәырӷьеит, ил заархәеит дзеилаҳауаз аласба. Аласба даара иԥшӡоуп, ихәы ҷуп, аха абжьы ҵарыхәҵәаӡа ишуеит, аӡәы ашә даадгылар иунардыруеит. Мактина лнапы ианырҵеит аласба ахылаԥшра, адәахьы адәылгара. Ашьыжь ашкол ахь дцаанӡагьы, данаалак гьы аласба дәылылгоит, акраҿалҵоит. Мактина лҭаацәагьы бзиа ирбеит аласба. (64 ажәа).

Атеқст аҿы акырынтә еиҭаҳәоуп Мактина лыхьӡ, нас гьы ажәа аласба. Атеқст иамоуп ахи аҵыхәеи, ажәабжь аишьҭагылашьа аҵакы аилкаара иацхраауеит, ихеибар ҭәаауа еишьҭанеиуеит. Атеқст азкуп Мактина хәыҷы аԥс тәқәа рышҟа илымоу абзиабара. Атеқст хшыҩҵак хадас иа моуп Мактина бзиа илбо лласба ааӡара ҭакԥхықәрала дша зыҟоу аарԥшра. Иацу адҵақәа рынагӡараан атеориатә дыр рақәа рхархәаразы ашьцыларақәа рыҭашьа иазхәыцтәуп, иаҳҳәап: Ишьақәшәыргыл ажәабжьтәи азҵааратәи аҳәоуқәа рхархәарала аиҿцәажәарақәа абарҭ атемақәа рыла: Ишә гәаԥхома шәара Мактина илоуз аҳамҭа? Иҟалома аԥстәи аԥсаатәи ҳамҭас зегьы рыҭара?

Аҽаршьцылара. 1. Шәаԥхьа, еиҭашәҳәа ахԥатәи ахаҿы ала. 2. Иалышәх ацыԥҵәаха темас иамоу: «Аԥстәқәа рыб зиабара», «Аҳәатәхамҵара», «Ахәыҷтәы ҟазшьақәа». 3. Ир зықәшәыргыл азҵаарақәа аҷкәын иҟаиҵо аазырԥшуа аҳәоу хәҭақәа: сынкаԥан, сҩаҵҟьан сыԥан, аҵыхәа снақәԥалан, сыҩны сҿынасхеит. 4. Азҳәаҿы иалкаау арбагақәа ирышьашәалоу ажәақәа (азырхақәа) рзышәыԥшаа.

Адәаҟны хаҳә дук кажьын, ласба шкәакәа хәыҷык уаҟа иаватәан, аҽарԥхон амраҿы. Хәыҷык салахәмарыр сҭаххеит, аха ахаԥыцқәа снарбеит. Сшәан, наскьа сгыланы сазыԥшуан.


16

Аласбақәа ианакәзаалак ас ргәыжәла* цәгьаны иҟаломызт, ари абас изыҟалазеи ҳәа схәыцуан.

Нас снеин, ахаҳә сықәтәеит, аха еиҭах ахаԥыцқәа снар бо иалагеит. Убри аамҭазы саб уааи ҳәа сызҿиҭит. Сара ахаҳә ахьтә сынкаԥан, аласба аҵыхәа сақәԥалан, саб иахь сыҩны сҿынасхеит. Убасҟан аласба ҩаҵҟьан, сшьапы иацҳаит…

– Ари ласбаӡам, иажәхьеит, аласба еиԥш уалахәмарыр ҟалом! – дсылабжьеит саб. (Д. Гәлиа итәала.)

Ахәыҷы иҭаххеит ала далахәмарыр, уи игәҿыӷьра акә зу, абзиабара акәзу изыдҳәалоу ари ацыԥҵәаха хәыҷы иҳаил наркаауам. Ахәыҷы дҳәатәхамҵоуп ҳәагьы ҳазизҳәом, из бан акәзар, ахәыҷы издырамызт, иеилдмыркаацызт атәым ла ишалахәмартәымыз, зынӡаскгьы ишалакьыстәымыз. Ацыԥҵәа ха азкуп ахәыҷтәы ҟазшьақәа: агәҿыӷьра, ахәмарра, аҵәыршра. Ибзианы иҭыхуп ахәыҷы ала аҵыхәа имбазшәа дшақәԥалаз асахьа. Ахәыҷы ала аҵыхәа дахьақәԥалаз шиашам атәы ҳәаӡам, аха ҳара иаадыруазароуп, ус аҟаҵара шыҟамло, ишшәарҭоу. Ацыԥҵәаха иҟаиҵаз асахьа нагӡаҵәҟьаны ишҭыхымгьы, алкаа ҟаҵоуп – аб ихәыҷы дилабжьеит, иирдырит зышәагаа кьаҿу алеи аласбеи акы шракәым. Д. Гәлиа иҩымҭаҿы акгьы ҳәам ала ацҳара шәарҭоуп ҳәа. Ахәыҷқәа идырҳәатәуп уи зыдҳәалоу ҳәа ргәы иаанаго. Аҩымҭа иахыҵуеит шәышықәса раҟара, иҟалап уи аамҭазы аҿкы чымазарақәа ирызку адыррақәа уиаҟара иҵауламызҭгьы, аҿкқәагьы еиҳа имаҷызҭгьы.

Азҳәа аҭак ҟанаҵоит азҵаара иҟасҵазеи? – сынкаԥан,
иҟасҵазеи? – сҩаҵҟьан сыԥан, иҟасҵазеи? – аҵыхәа снақәԥалан, сыҩны иҟасҵазеи? – сҿынасхеит.

Азҳәаҿы иалкаау арбагақәа ирышьашәалоу ажәақәа (азырхақәа) рзышәхәыц (азаҵәи арацәеи хыԥхьаӡарақәа рҿы):

сара аласба салахәмарит – сара аласбақәа срылахәмарит; сара аласба сазыԥшуан – сара аласбақәа сырзыԥшуан; сара аҵыхәа сақәԥалеит – сара аҵыхәақәа срықәԥалеит.

Игәынкылатәуп аҩышьаԥҟара: Инагӡам арҿиара аазырԥш уа -н ала инҵәо аҟаҵарбақәа рнаҩс ирыҩуеит аҿарҵәи: Сшәан,


17

наскьа сгыланы сазыԥшуан; сшәан, саҟәыҵит ; сынка ԥан, алас ба аҵыхәа снақә ԥалан, сыҩны сҿынасхеит; аласба ҩаҵҟьан, сшьапы иацҳаит.

Аҽаршьцылара. 1. Шәаԥхьа ацыԥҵәаха. 2. Изызкузеи иа ра? 3. Иарбан ажәақәоу ишәеилзыркаауа атеқст аҿы иаарԥ шу ахҭыс хәыҷы акыр шықәса шахыҵуа? 4. Шәгәаанагарала изыдҳәалои ажәақәа рҵакы: слымҳа дааҭахәыҭхәыҭит,

иан илаҳар ҳәа дшәозар акәхарын, ҳаҽӡаны́, ибжьы рхәыҷ ӡаны? 5. Атеқст иашәҭ ахы. 6. Иарбан хшыҩҵак хадоу ишәанаҳәаз атеқст? 6. Иалышәкаа ҩышьала еи ԥшу, аха еиуеиԥшым аҵакқәа змоу ажәақәа, ишәыԥшаа рҵакқәа ажәар аҿы. 7. Еиҭашәҳәа атеқст ахԥатәи ахаҿы ала.
– Ажьира* убарц уҭахӡами? – слымҳа дааҭахәыҭхәыҭит ани ахылԥа кәахь* зхаз аҷкәын хәыҷы, иан илаҳар ҳәа дшәозар акәхарын.

– Даараӡагьы! – сҳәеит сара.
– Усышьҭал! – иҳәан, абарҵа дындәылҵын, ақәа иқәым ҭәарц азы аҭӡывара иҽаварӷәӷәа, аҩны ашьҭахьҟа иҿынеи хоит, саргьы сишьҭоуп. Амҩа азааигәара аҟауа́р* ақәны игы лан ажьира зҵагылаз ахыбра. Сҩызеи сареи ҳаҽӡаны ҳнеин, ахыбра ҳнадгылеит, исирбаз акылҳара сыбла надкыланы сныҩнаԥшит. Аҩнаргәы агәҭаныҵәҟьа ақдыхсаха иаласаны игылан аԥсангьари*, наҟ-ааҟ иаван жьаҳәа дуки хәыҷыки. Аԥ хьа иқәыԥсан аихаҷамаҷақәа рацәаны.

– А́ӷа* зыҟамзеи? – снеиҿахәыҭхәыҭит сҩыза.
– Жьирҭоу џьушьома, ара ныҳәарҭоуп, – дцәажәеит уи зынӡак ибжьы рхәыҷӡаны, нас иқьышә инацәа надикылеит, ҳабжьы раҳар ҟалоит акәын уи иаанагоз. (Б. Шьынқәба,

90 ажәа.)

Ацыԥҵәаха азкуп ажьира закәу аилкаара.

Атеқст аҿы иаарԥшу ахҭыс хәыҷы акыр шықәса шахыҵуа ҳаилдыркаауеит иажәхьоу, ахархәара змам ажәақәа: ажьира, аԥсангьери, аҟауар, ахылԥа кәахь.
Ажәақәа слымҳа дааҭахәыҭхәыҭит, иан илаҳар ҳәа


18

дшәозар акәхарын, ҳаҽӡаны, ибжьы рхәыҷӡаны адҳәалоуп ажьи ра иаҵоу амаӡа, насгьы аҳаҭырбареи ацәшәареи.

Атеқст хшыҩҵак хадас иаанарԥшуеит ажәытәан ажьира шыдмырӡуаз, ишныҟәыргоз.
Ҩышьала еиԥшуп, аха еиуеиԥшым аҵакқәа ры моуп ажәақәа: ажьи́ра 1. Аиха мыругақәа ахьыржьиуа, иа хьыҟарҵо; 2. Ажьира анцәахәы изку аныҳәара ахьымҩа ԥырго аҭыԥ. Ажьира ҭоурыхуп. А́ӷа 1. Ажьираан излаҭәҳәо аҳауаҭарчыга; 2. Зышьаҭа еицәыхароу (аџьықәреи аӷа); 3. Аӷа́ ацәгьа згәы иҭоу, иҟазҵо. Аӷа дақәлеит Аԥсны.

Ажәартә усура (аеҵәала иарбоу ажәақәа реилкаа арҵага шәҟәы анҵәамҭаҿы ажәар ианылоит: ахылԥа кәахь – ашьамаҟа ацәа рҩаны иалырхуаз ахылԥа; аҟауар – аҵла агәыцә ршьшьа ны иалырхуаз ахыбга маҭәахәы; аԥсангьари – ажьираҿы ахархәара змаз ажьаҳәа ду.

Игәынкылатәуп аҩышьаԥҟарақәа:

1. Ажәакны иҩтәуп ҵакык аазырԥшуа еилалахьоу ахьыӡ ҟақәа: аихаҷамаҷа, амаҭәаҩыҭәа, ассамысса, аҟәаԥаҿаԥа, ахылҩаԥсылҩа, агәамсам, аӷьалпал.

2. Ажәакны иҩтәуп зышьаҭа еиҭаҳәоу аҟаҵарбақәа, аха ҿырбага зцымло аҩбатәи ахәҭа ахатәы леқсикатә ҵакы ана мам: икьыркьыруеит (иҟам ажәа икьыруеит), ихәыҭхәыҭуеит, ицырцыруеит, ишеишеиуеит; аха:

ҵәаӷәаҷла иҩтәуп – аҩбатәи ахәҭа хазы ахархәара ама зар: иҵыс-ҵысуеит, дхәыц-хәыцуа, дкәаша-кәашо, длаша-лашо, дкаҷҷа-каҷҷо. Еиҿшәырԥш:

иҵыс-ҵысуеит – иҵысуеит; дхәыц-хәыцуа – дхәыцуа; дкәаша-кәашо – дкәашо; длаша-лашо – илашо; дкаҷҷа-каҷҷо – дкаҷҷо.

Аҽаршьцылара. 1. Изызкузеи ацыԥҵәаха? 2. Иарбан ҳәоу хәҭоу аҳәоуқәа рышьаҭақәа еидкылагас ирымоу? 3. Иарбан жәаҳәа хәҭоу зхархәара ҭбаау аҵла асахьа аҭыхраан?


19

Дәҳәыԥшк аҿы иқәгылан ра дук, наакы, аукы. Инаан, аха икамҳакәа игылан, адац дуқәа адгьыл рҽаларԥсны икны. Аҵаҟа ажәлар еизарҭас ирыман.
Ҭынчран. Бжьык гомызт. (С. Ҷанба)

Ацыԥҵәахаҿы иҭыхуп аҵла асахьа. Аҳәоуқәа рышьаҭа еиднакылоит азҳәа. Аҵла асахьа аҭыхраан хархәара рымоуп аҟазшьарбақәа: ду, наа, ау.

Атеқст атемеи ахшыҩҵак хадеи ирызку хадара злоу адыррақәа: Ҵакыла еидҳәалоу аҳәоуқәа ирыхьӡуп атеқст. Атеқст атема аадырԥшуеит ахы, атеқст аҿы акырынтә еиҭаҳәоу ажәақәеи. Атеқст ахәҭақәа (алагамҭа, анҵәамҭа) ииашаны реишьҭагылашьа атеқст зызку аилкаара иацхраауеит. Атеқст атемеи ахшыҩҵак хадеи еидҳәалоуп. Атеқст аҿы иҭыхуп аԥсабара асахьа, ауаҩы ихаҿсахьа, иамоуп ахцәажәаратә, азхәыцратә ҟазшьақәа.



А. В. Анқәаб, ААУ аԥсуа литература акафедра арҵаҩы

АԤСУА ЛИТЕРАТУРАЗЫ ИААРТУ ИНЕИҴЫХУ АУРОК 9-тәи АКЛАСС АҾЫ

Атема: Гь. Гәыблиа иажәеинраала «Бысзыԥшыз».
Ақәкы: ажәеинраала аҵакы аҵаҩцәа реилыркаара; апое зиа рныруа разыҟаҵара; рхәыцра арҿиара, ржәар арҭбаара; ҿырҳәала раԥхьашьа ацклаԥшра; автор изкны ирдыруеи из хысхьоу иҩымҭақәеи ргәаларшәара, рыхцәажәара.

Алабҿабатә хархәагақәа: арҵага шәҟәы «Аԥсуа литера тура ахрестоматиа 9-тәи акласс»; аклассӷәы; абыжьҭаҩ; ақьаадҽыҭқәа (ацуфарақәа зну); Т. Аџьбеи Гь. Гәыблиеи рфотосахьақәа, урҭ рҩымҭақәа реизгақәа.
Аурок ацашьа
I. Аиҿкааратә хәҭа.

(Аԥсшәаҳәара; иҟоуи иагуи аилкаара; аҵаҩцәа аусура ра зырхиара; аурок ақәки атемеи раҳәара).


20

II. Аҩныҟатәи адҵа аилыргара: 1. Азҵаарақәа:

– Ахәыҷқәа, иҳамази аԥсуа литературазы аҩныҟатәи дҵас? (Т. Аџьба иажәеинраала «Амра ссируп аҭашәамҭаз»).

– Иаҳзалацәажәода Т. Аџьба иԥсҭазааратә мҩа?

(Аҵаҩцәа ҩыџьа-хҩы еихшаны, иаазыркьаҿны еиҭарҳәоит Т. Аџьба ибиографиеи ирҿиареи).
2. Авиқторина амҩаԥгара:
Уажәы аиҵбыратә классқәа рҟны шәызхысхьоу Т. Аџь ба иҩымҭақәа шәгәалашәарц азы имҩаԥаагап «Иҳәа иахьын тәиаагоу» захьӡу алитературатә виқторина. Ишәҵахьоу иа жәеинраалақәа рҟнытә цыԥҵәахақәак срыԥхьоит сара, шәара ишәҳәоит уи ацыԥҵәаха ахьынтәиаагоу ажәеинраала ахьӡ.
Са сындәылҵит адәахьы, Асы кажьуп шьамхахьы, Амра «ҵиҵу» ҟанаҵан, Аԥҭа инавалеит абан.

(«Аӡын»)
Уи аԥсышәоуп, Уи уаҩышәоуп, Ҩыза ԥышәоуп Есқьынгьы.

(«Сара сбызшәа»)

Дцоит деинаалан, аха ишԥа! Дцоит – аҿақ, аҿақ, аҿақ! Дхьаҵуа дыҟоума шьаҿак!

(«Ҳа ҳсолдаҭ»)

Ӡаӡа бырлашла укәабоуп, Мра шәахәала уеилаҳәоуп, Ашәҭыш, ашәҭыш, узҳала, Уфҩы хаара сырҳала.

(«Ашәҭыш»)

Уамыҳәан, аҩыза, са сҟынтәи ҽакы, Иусҭоит исымоу иреиӷьу акы:


21

Сақәныҳәоит умҩа – исҳәо ҟалоит, Сныҳәаԥхьыӡ уцыз – умҩа наӡоит!
(«Аныҳәаԥхьыӡ»)
– Араҟа зыӡбахә ҳҳәаз рнаҩс, уаҳа еиқәышәыԥхьаӡарц ишәылшои?

(«Дадуи сареи», «Абна лакә», «Ачу Кәантр», «Аԥсуа игәара», «Аҟәа» уб. иҵ.).

– Ибзиоуп, уажәшьҭа ҳазааҭгылап адҵа. (Ажәеинраала «Амра ссируп аҭашәамҭаз» ҿырҳәала иаԥхьоит исахьаркны.)
3. Аурoк ашьақәырӷәӷара.
– Ахәыҷқәа, избан шәгәаанагарала Т. Аџьба иажәеин раалақәа аԥхьаҩцәа изыргәаԥхо?
– Зыӡбахә иҳәозеи апоет ҳаззааҭгылаз аԥҵамҭа актәи аԥшьцәаҳәак рҟны?
– Иҳаиҳәозеи автор амра ахаҿсахьа ала?
– Символтә ҵакыс иамоузеи ажәеинраала?
– Шәахцәажәа ари аԥҵамҭа ишәзыннажьыз агәалаҟара? Избан?
– Иаҳзеиқәызыԥхьаӡода Т. Аџьба иажәеинраалақәа рахьтә ашәақәа злыху.
(«Амра ссируп аҭашәамҭаз», «Аҷандараҟа», «Аԥсны агимн»). Абжьҭаҩ аҟнытә иазыӡырҩуеит ашәақәа акы-ҩба
иааркьаҿны.
III. Атема ҿыц аус адулара.
Аурок изхысызи аҿыци реидҳәаларазы арҵаҩы иажәа:
– Ааи, ииашоуп, ахәыҷқәа, Таиф Шьаадаҭ-иԥа Аџьба ипоезиа хаауп, иԥшӡоуп, игәыкуп, иажәеинраалақәа ашәа ны рҳәаразы имариоуп, ауаҩытәыҩса игәы ҿыркаартә еиԥш угәаҵанӡа инаӡоит рҵакқәа. Иара убасгьы апоет има ҷымкәа ахәыҷӡақәа ирызку аҩымҭа лыԥшаахқәагьы имоуп. Иҵегьы ҳиргәырӷьарц дыҟан Таиф Аџьба, аха Аԥсны 1992– 1993 шш. раантәи аџьынџьеиқәырхаратә еибашьраан, аӷа димпыҵашәан, ишыжәдыруа еиԥш, иахьа уажәраанӡагьы ха барда дыбжьаӡны дыҟоуп.

Иахьа ҳаззааҭгыло ажәеинраала иахьӡуп «Бысзыԥшыз». Уи зҩымҭоугьы еицырдыруа аԥсуа литература арҿиаҩцәа


22

дыруаӡәкуп, аха ижәла еилаҳкаауеит аклассӷәы иану ажәеих да шәмыццакыкәа, ибзианы шәазхәыцны аҭакқәа аныҟашә ҵалак, иалкаау ацәаҳәаҟны ианылоит уи ажәла.

(Аҵаҩцәа ишаны ирыҭахоит ацуфарақәа зну ақьаадҽыҭ қәа. Арҵаҩы ирабжьеигоит аӡәаӡәала ацуфарақәа рыбжьы ҭганы рҩызцәа ирзаԥхьарц. Иӡырҩуагьы рыбжьы ҭыганы аҭак еицыҟарҵоит, урҭ аҭакқәа рыла ииашоу ажәеихда хаирҭәаа
уеит арҵаҩы):
1) Абжьы ахьго Иара убом, Иаҳәо ада Даҽак гом.

(Абыжьгәныҩ) 3) Амш аныцәгьаз иит иара,

Абна аҵлаш ашьапаҿы. Шьапык аҵоуп ишшәырӡа, Ахылԥа хәыҷ гьежьӡа.

(Акәыкәбаа) 5) Ицоит, ицоит,

Аха инҵәаӡом. Иҩуеит, иҩуеит, Аха изцаӡом.
(Аӡиас)


Аҵаҩцәа ажәеихда аҭакқәа ииашаны ишынарыгӡаз азгәа ҭо, арҵаҩы иациҵоит:
– Ииашоуп, ахәыҷқәа, уи Гьаргь Константин-иԥа Гәыблиа иоуп.


23

Гь. К. Гәыблиа изкны ишәаҳахьоузеи? Уи иҩымҭақәа аш колтә программаҿы шәыззааҭгылахьоузеи? (Ажәеинраалақәа: «Сҳабла гәакьа», «Ан лгәырҩа», «Атамақәа шәҭуеит».)

– Даара ибзиоуп, аҩызцәа, Гьаргь Гәыблиа шәықәла цәеи шәареи ишәзикхьеит имаҷымкәа аҩымҭақәа. Урҭ рҟны иара иааирԥшуеит аиҩызара, аҳалалра, ақьиара , аџьа аб зиабара; дрықәыӡбоит агра бааԥсқәа: аашьара, амцҳәара уҳәа реиԥш иҟоу.

Уажәы ҳазааҭгылап Гь. Гәыблиа иԥсҭазаареи ирҿиаратә мҩеи иаазыркьаҿны.

Абаҩхатәра злоу аԥсуа поет, апрозаԥҵаҩ, адраматург, алитератураҭҵааҩ, Д. Гәлиа ихьӡ зху Аҳәынҭқарратә премиа алауреат, Гь. Гәыблиа диит 1928 шықәсазы, Гәдоуҭа араион Ҟәланырхәа ақыҭан. Гь. Гәыблиа алитератураҿы дцәырҵит 50-тәи ашықәсқәа рылагамҭазы. Иҭижьхьеит жәаф инареиҳаны иҩымҭақәа реизгақәа. Урҭ иреиуоуп: «Мҩамш», «Алабашьа», «Иалкаау», «Адгьыл аҳақ», «Лахьынҵала иузшоу» уб. иҵ. Урҭ ирныԥшуеит ижәлари иԥсадгьыли знысхьоу амҩа, ҳәаа змаӡам урҭ рыбзиабара, ԥхьаҟатәи рԥеиԥш лаша. Раԥхьатәи ишәҟәы ҭыҵит 1956 шықәсазы, «Сыԥхьарца» ҳәа хьӡыс иаманы.

Арҿиаратә ус инаваргыланы Гь. Гәыблиа аҭакԥхықәра змоу акыр аҳәынҭқарратәи ауаажәларратәи маҵурақәа ибахьеит. Иара убас Аԥснытәи аҳәынҭқарратә университет аԥсуа литера тура акафедра арҵаҩыс.

Арҵаҩы исахьаркны, иҿырԥшыганы даԥхьоит ажәеинраа ла «Бысзыԥшыз».
Ажәартә усура.
(Арҵаҩы аҵаҩцәа иреилыркаауа рлитературатә тетрадқәа иранирҵоит анаҩстәи ажәақәа рҵакқәа).
Алма́с – абырлаш ҳәа ҳҳәаргьы ауеит, урысшәала «Алмаз»
– ауаҩытәыҩса ицәеижь арԥшӡагақәа: амацәаз, ахәыдхаҵа, алымҳарыҩ уҳәа рҩычаразы рхы иадырхәо, икәымпылу ма даҽа еилазаашьак змоу зыхә дуу хаҳә жәлоуп.
Агәкы – ахаара зҵоу, иԥшӡоу.

Ибзиаӡаны иаԥхьо аҵаҩцәа ҩыџьа-хҩы ажәеинраала рарԥхьара.


24

Ашьақәырӷәӷәаразы азҵаарақәа.
– Дзыхцәажәозеи апоет араҟа?
– Дышԥаарԥшу ажәеинраалаҿы аԥҳәызба?
– Дышԥаҳирбои уи лыбзиабара згәы-зыԥсаҿы иҟоу арԥыс?

–  Дзызхьуазеи иара?
– Ишԥеилышәкаауеи шәара абзиабара?
IV. Аурок аихшьалара.

Аҵаҩцәа досу аурок ралахәышьа дахцәажәаны, ахәшьа рақәа ықәиргылоит.
– Еилышәкаазеи иахьатәи аурок аҟны иҿыцны?
– Изызкузеи ажәеинраала?
– Ишԥаныԥшуеи уи ажәлар рҿаԥыцтә ҳәамҭа?
Алкаа. Арҵаҩы ихыркәшажәа:
Ауаҩытәыҩса ицәаныррақәа зегь раасҭа иԥшьоу, ицқьоу
ҳәа иԥхьаӡоуп – абзиабара. Абзиабара цқьа иахылҵуеит ауаҩы иҟазшьақәа иреиӷьны иԥхьаӡоу – ақьиареи агәыҭбаареи. Ақьиа реи агәыҭбаареи аԥыжәара ргоит ианакәзаалак. Ацқьа шәҟәы аҟны ишҳәоу еиԥш, бзиа шәеибабала ицқьоу бзиаеибабарала есымша.
V. Аҩныҟатәи адҵа.
Гь. Гәыблиа. Ажәеинраала «Бысзыԥшыз» ҿырҳәала.




В. А. Ҳалбад, ААУ арҵаҩы

Н. ҲАШЫГ ИАЖӘАБЖЬ «АХАҴА ДЫЗҚӘЫМШӘО ИҞОУЗЕИ!» 7-тәи АКЛАСС АҴАҨЦӘА РЫЗНАГАШЬА

Иарбан ҩымҭазаалакгьы, иарбан классзаалакгьы рҟны аҩымҭа аҵаҩцәа рызнагараан, арҵаҩы даара дазхәыцуаза роуп ишԥеиӷьхари аҩымҭа рызнагара ҳәа.

Асахьаркыратә ҩымҭақәа ашколтә программа иарбоу зе гьы ҵакылеи, формалеи, сахьаркыратә еибыҭашьалеи еиԥ шым, аха урҭ иаадырԥшуа аамҭа, изызку атематика, дара


25

рышьақәыргылашьа, реиқәыршәашьа, акомпозициа уҳәа иа неизааигәоу, ианеиқәҿырҭуа рацәоуп, шамахамзар.

Н. Ҳашыг иажәабжь «Ахаҵа дызқәымшәо иҟоузеи!» захьӡу урҭқәа рганахьала ахатә ҷыдарақәа ӷәӷәаны иамоуп. Ганкахьала, иаармарианы, здырра ҭышәынтәалахьоу ауаҩы игәаанагарала уахәаԥшуазар, ажәабжь аҵакы, атема, аидеиа иаҵоу уҳәа 7-тәи акласс аҟны итәоу, 12–13 шықәса зхыҵуа аҵаҩцәа ирзааигәоуп, еилыркаартә иҟоуп ҳәа агәаанагара инаҭоит. Ус ауп ишыҟаҵәҟьоу иаргьы, аха аҵаҩы игәарԥха ны даԥхьартә, атеқст иаҵоу аԥсихологизм, аԥсабареи ауаҩи реизыҟазаашьа, урҭ еидызкыло агармониа уҳәа злаарԥшу асахьаркыратә ажәа, ашьха аԥсабара, ҵыхәаԥҵәара змам ашьха аҟазшьақәа, ауаҩы иҿагыло ашәарҭа дҭазыргыло аԥанқәа, аҽыԥсахрақәа раарԥшра злеиқәыршәоу аҳәоуқәеи, урҭ ирыҵаҵәаху агәҭахәыцрақәеи, асахьақәеи иахьатәи аҵаҩы игәаҿы анагара уадаҩуп, арҵаҩы ҭакԥхықәрала дазымнеир. Аҵаҩы иаҳәатәуп ажәабжь афырхаҵа актәи ахаҿала дшаарԥшу. Ажәабжь зегьы шеиҭаҳәоу афырхаҵа иблала иибаз, ихаҭа дзықәшәаз, иара ихигаз ашәареи, иҽаҵамырхакәа иааирԥшыз, иқәра ианаумшьаша афыр хаҵареи аԥхьаҩ игәаҿынӡа инеиртә аҟаҵараҿы еиҳа ишыманшәалоу аформа – актәи ахаҿала аарԥшра. Ҳәарада, аӡәы ихигаз, аӡәы изеиҭеиҳәаз ахҭыс алацәажәара, даҽаӡәы агәра иргара аасҭа уара узықәшәаз, узыниаз, блала иубаз иузцәырнагаз ацәаныррақәа реиҭаҳәара еиҳа аемоциа аҵоуп, еиҳа аԥхьаҩ ихы-игәаҿы инеиуеит, агәрагьы игоит. Убри азакәхап Н. Ҳашыг иажәабжьеиҭаҳәара уи аформала изышьақәиргылаз.

Абри инаҷыданы арҵаҩы аҵаҩцәа иралҳәоит автор Н. Ҳашыг ихаҭа дышиз, ишизҳаз ашьха ашьапы зҽадырӷәӷәала ишьҭоу, ашьха илбааҟьаны илеиуа аӡырҩашқәа рышьҭыбжь иа хьеи уахеи ҵыхәаԥҵәара рымаӡамкәа излаҩуа ақыҭа Хәаԥ. Уи ақыҭа уналсны шьаҿақәак роуп иҟауҵо ашәаԥыџьаԥ зҭалаҳау, ашыц кахәхәақәеи, ахьа ҵлақәеи, арашьапқәеи урыҵашьшь, аӡиас ццакқәа рышьҭыбжь уагәҭылакны аԥсҭа уныҵаларц азы.


26

Н. Ҳашыг ихәыҷрагьы идурагьы ашьха аҳауеи ашьха аԥсабареи ирыдҳәалан. Убри азакәхап шәыгада, ажәа лыԥ шаахла ашьха асахьа, даҽа сахьак иаламҩашьо аарԥшра ил зыршазгьы.

Арҵаҩы лҵаҩцәа рыблала ирымбацзаргьы, дара рха ҭақәа ашьха аԥсабара инықәыԥшызшәа ирзеиҭалҳәоит, знык ҳцаны ҳаблала иаабандаз ҳәа агәаҳәара роуратә иазнал гоит, ашьха абзиабара, ашьха аҳаракыра, аԥшӡара ргәаҵа иҭалыршәуеит.

Лажәа иацҵо илҳәоит ашьха знызаҵәык иадамхаргьы ица хьоу, зыблала избахьоу шәышықәса ниҵыргьы ишихамышҭуа. Ашьха знык уанхалалак, аԥсабара ушатәнатәуа, иара аԥсабара уаҟәырҷаханы ухы уԥхьаӡо ушалаго. Уаҟа уанҩеилак ишухашҭ уа, иарбанызаалак ҵакык рымамшәа, ихадарамшәа убо уша лаго аҩны уаныҟаз узмырҭынчуаз, ихьааугоз, угәы иасуаз, ма узыргәырӷьоз ахҭысқәеи ахәыцрақәеи зегьы. Уаҟа шәшеизынхо ашьхеи уареи. Иара шухагылоу иԥагьаӡа, ажәҩан иаҵасуа, уара ушаҵагылоу, иара аҿаԥхьа шаҟа ухәыҷу, шаҟа умчыдоу шеи лукаауа, арахь иара агәамч уманы, аԥшӡара уатәнатәны.

Ашьха ауаҩы даҽакала дхәыцуеит, даҽакала аԥсҭазаара еиликаауеит аԥсҭазааратә проблемақәагьы даҽакала дры хәаԥшуа далагоит. Адунеи азна дразхоит, еиликаауа далагоит аԥсабара аҿаԥхьа дзакәыҵәҟьоу, дшымчыдоу. Иҟамзар ҟалап адунеи аҟны даҽа мчык, даҽа гәаҳәарак ашьха аҟара ауаҩы дыздызыԥхьало. Абраҟа иаҳгәалаҳаршәап, ахәыҷқәа, ане мец поет дуӡӡа Гиоте иажәақәа: «Лучше гор могут быть толь ко горы…» Аԥсышәалагьы арҭ ажәақәа реиҭагара, реилкаара мариоуп. «Ашьхақәа ираԥызгарц, иреиӷьхарц зылшо, дара ашьхақәа рхаҭақәа роуп…»

Убарҭқәа инарыцҵаны арҵаҩы илҳәоит ашьхақәа рыԥшӡара ауаҩы дышрыдырԥхьало, аха урҭ алеишәа, аԥан, аҟазшьа ҷыда шрымоу. Уаҟа зқьышықәсала ишьақәгылаз ахатәы закәанқәа шаԥнаҵахьоу, урҭ азакәанқәа ауаҩгьы дрықәымныҟәар, инаимыгӡар дшахьнархәуа дҭанархаргьы шалшо. Ҳара ҳазхылҵыз ҳабацәа ашьха нцәахәык иеиԥш


27

ишахәаԥшуаз. Ашьха ацара, уаҟа аҟазаара иазку ахымҩаԥга шьақәа шырдыруаз. Ишырдыруаз ашьха амаӡақәа, урҭ рыҽ шрықәдыршәоз, рыҽшандраалоз. Урҭ иҟарҵаз абжьгарақәа агәҽанҵарақәа ирыдымгылаз, иназмыгӡаз, шәара ишәықә лоу аҷкәын ихҭигаз ахҭыс ауп. Н. Ҳашыг иажәабжь «Ахаҵа дызқәымшәо иҟоузеи» аҟны автор иааирԥшуа, иҟалап, ахәыҷқәа, уи иқәыԥшымҭаз, шәара даншәаҟараз, ихаҭа дзықәшәаз, ихи газ ахҭыс акәзаргьы араҟа дызлацәажәо.

Абас иҟоу алагалажәала ажәабжь ахацыркрахьы диасыр ҟалоит арҵаҩы.

Хықәкыла ажәабжь аҵаҩцәа рызнагарахь ҳаиасаанӡа, ар ҵаҩцәа ирыҵаҳҳәар ҳҭахуп, ашықәсан знык-ҩынтә ирыдамхар гьы, аҵаҩцәа ныҟәараҳәа ашьха ахықәцәанӡа ирзымгаргьы, аӡиа Риҵа, Ауадҳара, Амтҟьал уҳәа ахьыҟоу аҭыԥқәа рахь рга ра шахәҭоу. Иамуӡозар, анхарҭа ҭыԥқәа иахьырцәыхароу ӡиаск ахықәан, бнарак агәҭаны ишгалатәу, аԥсабара иазку адыррақәа шрыҭалатәу. Даараӡа ибзиоуп, уахык иадамхаргьы ԥхьара уаҟа иаанҿасыр. Уахынла амца еиқәҵаны аԥсабара агәаҿы атәара, гәаартыла аицәажәара аҵаҩы иааӡараҿы иунаҭо ахә шәашьа амаӡам. Аӡәи-аӡәи пату еиқәҵаны реицхыраара, аӡӷаб лаҳаҭыр абара, аҵаҩцәа ирыцу аиҳабацәа рызхәыцра уҳәа ирацәоуп ауаҩытәыҩсатә ҟазшьа бзиақәа ирылауааӡаша.

Изааӡарызеи, иахьатәи (еиҳаракгьы ақалақь хәыҷқәа) ҳҿар аԥсабара иацәыхарахеит ршьа-рда иалаз аԥсабара азааигәара, аԥсабара аҽақәыршәара. Ҳара ҳгәанала, рхатәы бызшәа ахьрыцәтәымхазгьы, руаҩышьеи, рҟазшьеи, рхәыц шьеи аԥсуа милаҭ иахьырцәыхарахазгьы зхароу аԥсабареи дареи реиҟәыҭхароуп. Еилкаауп, ауаҩы аԥсабара иазааигәоу, уи иахәҭаку, агәеисыбжь заҳауа дшыбжьымсуа. Иара аԥсабара иарҿиаз, зышьҭыбжьгьы зханаҵаз акоуп ҳаԥсуа бызшәагьы. Аԥсабареи ҳбызшәеи еимадоуп, иузеиҟәыҭхом.

Иџьоушьаратәы иҟоуп иахьа аԥсуаа шьоукы-шьоукы евро патәи акультура рхәыҷқәа ирыларааӡарц, рынаԥш-ааԥшра дырҭбаарц Москва, Питер, иаҭаххар, Лондон, Париж иахьыр го. Урҭқәабааԥсуп зҳәода? Урҭгьы хазынами, аха ауаҩ қәыԥш,


28

аԥсуа ҿар раԥхьаӡа иргыланы изхылҵыз рыԥсадгьыл Аԥсны аԥсабара аԥшӡара, уи иамоу амч, амаӡа ршьа иҭахәмаруа ирылааӡатәуп, уи ашьҭахь ауп егьырҭ аилкаарақәа, адыр рақәа данрылахалатәу. Мап анакәха, адәахьала зегьы ирызгәамҭазаргьы, збызшәеи зыԥсабареи ҽеишәа иззеи лымкаакәа изызҳаз ауаҩра сылҵит ҳәа ихы дахыҽхәо дзыҟалом, иара изгәамҭозаргьы ижәлар игәарымҭар залшом ари ауаҩ избжак имҩааны ишыҟоу.

Абарҭқәа, хыхь иаҳҳәаз зегьы ҳгәалазыршәаз, ҳаззыр хәыцыз Никәала Ҳашыг иажәабжь «Ахаҵа дызқәымшәо иҟоузеи!» 7-тәи акласс аԥсуа литература апрограмма иану ауп.

Асеиԥш исахьарку ажәабжь иааинырсланы: «Ҷкәына хәыҷык аӡарақәа иманы ашьха дахьцаз, иеиҳабацәа иарҳәаз ахьхеимҵаз азы бзиа иибоз иуаса хәыҷы ицәҭахеит», – ҳәа иаахҳаркәшар, зны-зынла школқәак рҟны аҩымҭақәа ишыр хысуа еиԥш, аҩымҭагьы рыцҳауп, аҵаҩцәа ракәзар ҩынтәгьы ирыцҳауп.

Зыӡбахә ҳамоу ажәабжь программала ҩ-сааҭк азыԥҵәоуп. Иара шәагаалагьы имаҷым, жәа-даҟьак ыҟоуп, насгьы аиҭа ҳәара акырӡа иуадаҩуп, аԥсабара асахьеи, афырхаҵа игәҭа хәыцрақәеи, игәҭацәажәареи рымацарала излашьақәгылоу ала. Убарҭқәа ҳрызхәыцны ҩ-сааҭк рхаҭыԥан х-сааҭк аҳҭар ҟалоит, ус аҭагылазаашьа ҳарҭоит ҳзықәныҟәо ҳапрограммеи ишьақәҳаргылаз ҳтематикатә плани.
Актәи аурок.
Атема: Шаҟа бзиа избозеи ашьха!
Ақәкы: а) Аԥсшьара мшқәа раан аҵаҩцәа раамҭа шырхыр го, уи иазку ахыҭҳәаа аҩра рыҽшазыҟарҵаша аҵаҩцәа рабжь гара; б) Аҵаҩцәа ражәаҳәа арҭбаара; в) Леуарса иалихыз ате ма. Уи залихыз.

Атема ҿыц ахь аиасразы афронталтә зҵаарақәа: (арҵаҩы лажәа, аҵаҩцәа ирзеиҭалҳәаша хыхь ҳалацәажәахьеит. Уи лхы иалырхәоит, анаҩс ауп акласс зегьы аурок ралархәразы азҵаарақәа анықәлыргыло. Урҭ азҵаарақәа рыла аҵаҩцәа иреиллыркаауеит ирызналго атема зызку, изыхҳәаау.


29

Ианбалагои, ахәыҷқәа, аԥхынтәи аԥсшьара мшқәа?
Урҭ шаҟа мшы ыҟоузеи?

Шәгәанала изыҟои аҵаҩцәа рзыҳәан абриаҟара идуу аԥсшьара мшқәа?

Ишԥамҩаԥгатәу урҭ амшқәа?

Ишәыдырҵахьоума арҵаҩцәа ахыҭҳәаа «Аԥсшьара мшқәа шысхызгаз» атема ала аҩра?

Уи аҩра шәцәыцәгьамхарц азы аԥхын аҽазыҟаҵара шԥаҭаху? Насгьы иҩтәузеи, ишԥаҩтәу?

Абас аицәажәара ашьҭахь арҵаҩы илҳәоит, дара рықәла, абыжьбатәи акласс ахь ииасыз аҵаҩы, ажәабжь афырхаҵа, ииҩыз ахыҭҳәаа шакәу иахьа изхысырц иҟоу ажәабжь зызку. Уи актәи ахаҿала ишаарԥшу. Даргьы ианеиҭарҳәо актәи ахаҿаҿы иргыланы еиҭарҳәар шыҟало, ус еиҳа ишырзымариоу ахԥатәи ахаҿаҿы иргыланы еиҭарҳәар аҵкыс: Аха ахԥатәи ахаҿала еиҭазҳәар зҭаху дыҟазар, уигьы шыҟало. Ажәакала, аҵаҩцәа еиҳа ишырзымариоу еиҭарҳәарц рылшоит, амала дара ирдыр уазароуп ахԥатәи ахаҿаҿы иргыланы аиҭаҳәашьагьы.

Актәи ахы арҵаҩы даԥхьоит исахьаркны. Аҩбатәи ахы инаркны ахԥатәи аҟынӡа аҵаҩцәа инеимда-ааимдо иалырԥхьоит.
Изыԥхьаз шеилыркааз ашьақәырӷәӷәаразы азҵаарақәа:
Иарбан хьаас имоу ажәабжь афырхаҵа Леуарса?

Избан изиҭахымхаз сынтәатәи иԥсшьара мшқәа шихи газ аҩра?

Иарбан иара игәалашәаз? Избан уи ахҭыс аҩра еиҳа изеиӷьаишьаз?

Ишԥаҟалеи уи ашьхаҟа ицара?

Изҭада Леуарса Ҷашь хәыҷы, насгьы иара уи дышԥазыҟаз?

Леуарса ашьхаҟа амҩа дахьықәыз дзызхәыцуазеи? Иазааҭгылоит ахәыҷы игәы ҭгәырӷьаауа иҟазҵо ашьхам

ҩа иқәыҩуа абжьқәа: «Аԥсҭа агәы иҭыҩуеит ахьшьцәа рыб жьы: «р-р-р-еит, о-о-оит, цеи-цеи-цеи!» Убарҭ рыбжьы иақә дырӷызуашәа, рԥацәа рыцәхымҟьарц аџьмақәагьы рыбжьы


30

неиларыԥсауеит: «бе-кье-кье!» Арҭ абжьқәа аԥсҭа иахьҭаҩуа ссиршәа игәыкуп, иԥшӡоуп, игәышьҭыхгоуп!

Аҩныҟатәи адҵа. а) Ажәабжь алагамҭа инаркны ад. 204-нӡа атеқст иазааигәаны аиҭаҳәара.

б) Автор Хырҩа асахьа ахьҭихуа: «Ҽнак, сырахә сыма ны…» ҳәа иахьалаго абзац инаркны: «…Ҽнак, сыԥшызар…» ҳәа иахьынҵәо абзац аҟынӡа исахьаркны аԥхьара.
Аҩбатәи аурок атема «…Иуҭахызар уаҵәы шәарыцара сахьцо узгап» ад. 205–212, IV ахы.
а) Алегенда агәаларшәара, агәылԥхьаара.
б) Алегенда иазкны аҵаҩцәа ирдыруа аилкаара.
Аҵаҩцәа ирымаз аҩныҟатәи адҵа ашьақәырӷәӷәаразы азҵаарақәа:
Инапы ианызеи Леуарса ашьха?
Уи иус дышԥазыҟаз? Ишԥанаигӡоз?
Ашьха иибоз, иаҳауаз шԥаидикылоз аҷкәын?
Иарбан лабжьага ажәақәоу Симон аҷкәын иеиҳәоз?

Изыҟамлозеи ашьха ахаҳәқәа рыбӷаҵара? (Араҟа аҵаҩцәа ираҳәатәуп ашьха уанықәу даара ушьапы гәаҭаны, угәуҽанны аныҟәара шаҭаху, ахаҳә ушьапы иаҵҟьаны ҵаҟа иҭалар амашәыр ӷәӷәа ҟанаҵар шалшо. Ихәыҷӡазаргьы аҿҟьа ра иалууаа илеиуа ахаҳә амч шыӷәӷәоу. Уҵаҟа ауаҩы, ма аԥстәы ыҟазар шыҟало. Уи зықәшәаз дшашьуа. Ахаҳә абӷамҵара ашьха азакәанқәа ишыруаку.)

Ианбеиликааи Леуарса Симон иеиҳәаз зызкыз? (Иҵаҟа ауаа ҭаланы иааиуан, урҭ ираахар ҟалон ахаҳә…)

Ирымаз атема анышьақәҳарӷәӷәа ашьҭахь ҳаиасуеит ажәабжь ацҵарахь.

Арҵаҩы атеқст иагәыллыԥхьаауеит аҷкәын ашьха аҟәа раш еиԥш иқәжьыз аԥсыбаҩқәа аниба ихәыцрақәа ахьаҳәо аҭыԥ: «… Абри аамҭазы, сгәы иҭамкәа, схы иҭамкәа, аҟәараш еиԥш, аԥсыбаҩ снылагылт. Аибашьра… изусҭцәада, еи марки! Ауаҩы дишьит ауаҩы! Иззы? Адунеи дуӡӡа еимак ны! Дара ықәӡааит рыбаҩҵәҟьа анышә иамоуит, арахь еимаркуаз адунеи цәҟьарсҭак анылахьасгьы иҟам. Шаҟа


31

дгәымбылџьбароузеи, шаҟа дыԥсымҭәузеи Ауаҩы! Шаҟагьы уи ицәгьеи ибзиеи еиҟароузеи!»

Араҟа арҵаҩы аҵаҩцәа ирзеиҭалҳәоит урҭ аԥсыбаҩқәа ашьха ахықәцәаҿы иназгаз. 1941 шықәсазы иалагаз Аџьынџьтәылатәи аибашьра Ду аан, анемец фашисти Асовет уааи анеибашьуаз аамҭазы шакәу. (7-тәи акласс аҵаҩцәа «Асовет уаа» иаанаго рыздырӡом, ирзеиҭаҳәатәуп иахьа ҳәынҭқаррақәаны иҟоу: Ермантәыла, Қырҭтәыла, Узбеки стан, Украина, Беларуссиа уҳәа 16 республика еидҵаны ҳәынҭқарра дукны ишыҟаз. Урҭ зегьы ԥсадгьылс ирыԥхьаӡоз Асоветтәыла шакәыз, аҳҭнықалақьсгьы ирымаз Москва шакәыз. Аԥсуаагьы Асовет уаа рҭаацәара ишахәҭакыз уҳәа уб. егь.) Асоветтәыла иақәлаз афашистцәа Аԥснытәи ашьхақәа рҟынӡагьы ишааиз. Абарҭ ҳашьхақәа рҿы ишымҩаԥысуаз аибашьра, урҭ анемец мпыҵахалацәа ирҿагыланы ишеи башьуаз ҳаԥсуа жәларгьы. Хыхь, Кавказтәи ашьхақәа рхықәцәаҿы аибашьыгақәа ықәыргыланы Аԥсны ишалахы суаз. Аҟәа ақалақь агәҭаҿгьы акымкәа-ҩбамкәа абомбақәа шалаҳаз, иара убас, амшын ихгылаз аӷбагьы иақәшәаны ишӡаадырҟәрылаз. Ашәҟәыҩҩы Н. Ҳашыг ихы ишҭимхәыцааз арҭ афақтқәа, иара ихаҭа дшырхаану. Насгьы иахьагьы ҳаԥсуа шьхақәа рҿы ишаҿаԥсоу усҟантәи аамҭазы иҭахаз аибашьцәа рыԥсыбаҩқәа, иара убас ишуԥыхьашәо автомат апатронақәеи, аӡыжьқәа ирӡаажьылоу апулемиотқәеи.

Ишаҳҳәаз еиԥш, абри аҩыза асахьа зыблала избаз аҷкәын игәҭахәыцрақәа алкааны аҵаҩцәа агәыллырԥхьоит. Иара убас, ҳазааҭгылоит Симон аҷкәын изеиҭеиҳәаз алегенда «Аԥҳәыс хьанҭа дахьаҿагылоу». Аҵаҩцәа иргәалаҳаршәоит аԥсуа поет (уигьы Хәаԥ ақыҭан иааӡаз) Вл. Анқәаб ишимоу ашьха ихаҳәхаз аԥҳәыс илызку инеиҵыху апоема «Аԥҳәыс хьанҭа дахьаҿагылоу» захьӡу.

Араҟа ашьха ақәцәан аҷкәын лабҿаба иибаз аибашьраҿы иҭахаз ауаа иахьагьы рыԥсыбаҩқәа ашьха иаҿаԥсоу, ҳабацәа зхааныз, излахәыз аибашьра ахҭыси алегенда «Аԥҳәыс хьанҭа дахьаҿагылоу» зызку, изхылҵыз алегендеи шеизааигәоу,


32

ишеиқәҿырҭуа раҳәатәуп. Урҭ еизааигәазтәуа аԥсадгьыл аб зиабареи уи ахьчареи, иаразы ахамеигӡареи шракәу. (Аԥҳәыс хьанҭа лаӷацәа дышзырцәымцоз анылба анцәа диҳәеит наӡа ӡа лыԥсадгьыл ԥшӡа далаԥшуа дхаҳәханы даанхарц.) Ари аҵакы аҵаҩцәа ргәаҵаҿы инеиртә ирызнагазароуп.

Ахԥатәи аурок атема: «Ахаҵа дызқәымшәо иҟоузеи!» аҵакы хада.

а) Аиҳабацәа ирхымхәыцыз аҷкәын дзықәшәаз ауа даҩрақәа.

б) Аҷкәын иааиџьумшьартә иааирԥшыз агәымшәареи ахаҵареи.

в) Леуарса аԥсабара дшаӡражәыз, уи аҿаԥхьа қәҿиарала аԥышәара шикыз аҵаҩцәа деилыркаара.
г) Агәымшәара, ииашаны ашәарҭа аҿаԥхьа ахымҩаԥгара.
Ажәабжь ашьақәырӷәӷәаразы афронталтә зҵаарақәа:
Изҩымҭада ажәабжь «Ахаҵа дызқәымшәо иҟоузеи!»?

Илзыршазеи Н. Ҳашыг абриаҟара ашьха аԥсабара иса хьаркны аарԥшра?

Иарбан ҟазшьақәоу ашьха иаҵаҵәахны иамақәоу? Урҭ ашьха ицо идырырц ихәҭоума?

Уабакылнагои аиҳабы иажәа ахымхәыцра?

Шәара дышԥажәбеи Леуарса? Уи ихы ахаҵа ҳәа ахьази ҳәо диашоума? Шәара шәидгылома? Избан?

Шәара шәтәала, абри ахҭыс ашьҭахь, Леуарса иҽиԥ сахрыма, еиҳа дҟәышхарыма?

Аҩразы адҵа атема:
«Ашьха усоуп ишыҟоу» ад. 211, 1-тәи абзац инаркны IV ахы ад. 212 аҟынӡа аиҭаҳәа аҩра.

Аиҭаҳәа аплан:
Ашьха усоуп ишыҟоу.
Уажәыҵәҟьа сзызхәыцуа с-Ҷашь хәыҷ ауп.
3 «Ахаҵеи абнеи рҳәоит, уҽырӷәӷәаны уҟаз, ухаҵами!!!»
«Саргьы схаҵоуп-тәа…»
Ус ҳамҭакы стәан, нас сҭахәхәа ацәа саанахәеит.


33

А. Л. Шамба, Апедагогика аинститут аусзуҩы

АԤСУА ЛИТЕРАТУРА АУРОКҚӘА
9-ТӘИ АКЛАСС АҾЫ
(Алагамҭа)

1-тәи аурок

Атема: Алагала. Афольклортәи алитературатәи амате риалқәа инеидкыланы рзеиԥш хцәажәара.

Ақәкы: 9-тәи акласс аҿы аҵаҩцәа ирыдгалоу афольклор тәи алитературатәи материалқәа рзеиԥш хҳәаа аҟаҵара.

Афольклори алитературеи рзы аҵаҩцәа ирымоу рдырра қәа реилкаара.

Алитература ажәалатәи ҟазарак аҳасабалеи, уи ауаҩы идоуҳатә ԥсҭазаараҿы ҵакыс иамоуи рзааҭгылара.

«Аҿаԥыцтә рҿиамҭа змамкәа асахьаркыратә аҩыратә ли тература аԥызҵаз ҳәа жәларыкгьы адунеи аҿы иҟам.

Аурок иалагаанӡа арҵаҩы аклассӷәы ианиҵоит абас еиԥш иҟоу аепиграф:

… Ажәлар рҿаԥыцтә рҿиамҭа асахьаркыратә литература гарас иамоуп».

«Асахьаркыратә литература иеиԥшны аҿаԥыцтә рҿиамҭа гьы абџьар хадас иамоу, ԥсыс иахоу абызшәоуп».

С. Зыхәба «Аԥсуа жәлар рҿаԥыцтә рҿиамҭа»
Аурок ацашьа

Аурок алагара ҟалоит афилологиатә ҭҵаарадыррақәа рдоқтор, Аԥсны аҭҵаарадыррақәа ракадемиа академик, Д. Гәлиеи Гь. Ӡиӡариеи рыхьӡқәа зху Аԥсны Аҳәынҭқарратә премиақәа рлауреат, апрофессор С. Л. Зыхәба иҳәамҭақәа ргәаларшәареи рыхцәажәареи рыла. Анаҩс, аҵаҩцәа рҽа зыршәоит афольклори алитературеи рзы ирымоу рдыр рақәеи ргәаанагарақәеи рышьақәырӷәӷәара.
Аиҿцәажәаразы азҵаарақәа.

1. Аԥсуа жәлар рҿаԥыцтә ҳәамҭақәа жанрқәас ижә дыруеи?


34

Избан алитература ажәалатәи ҟазароуп ҳәа изашьҭоу? Ишәҳәа ажәалатәи аҟазара закәу, иаажәга аҿырԥштәқәа.

Инаҭои иахьатәи ҳаамҭазы ауаҩы ажәлар иаԥырҵаз рҿаԥыцтә рҿиамҭақәа рыԥхьареи рдырреи?

Ишәыхәама шәара хаҭала алитература доуҳала шәеизҳазыӷьараҿы?

Хәарҭарас иалои иахьатәи ауаҩы изы асахьаркыратә ли тература?

Шәзыԥхьои иахьа шәара?

Арҵаҩы иажәа. Арҵага шәҟәы «Аԥсуа литература ах рестоматиа 9-тәи акласс» аҟны ишәыдгалоуп афольклортә материалқәа: абзиабаратә ашәақәа, абзазара ҿыц иахҳәаау ашәақәа, ахьӡыртәрақәа. Аҵарауаа урҭ ақьабз иадҳәалам абзазаратә поезиа, мамзаргьы жәлар рлирика ҳәа ирышьҭоуп.

Ҳарзааҭгылоит ҳажәлар рыбзазаратә поезиаҿы тема хадақәас иҟоу, урҭ реиҿартәышьа, сахьаркыратә маҭәахәқәас рхы иадырхәоз, ҷыдарақәас ирымоу.

Ишәоуеит иара убасгьы алитература атеориазы ихада роу аилкаарақәа: аҩымҭа атема, аидеиа, асиужет, ажанр, акомпозициа, асахьаркыратә бызшәа аҷыдарақәа уҳәа убас егьырҭгьы.

Алитература атеориазы аилкаарақәа аԥсуа литература аурокқәа рҟны адагьы ишәоуеит аурыс литература аурокқәа рҟынгьы, аха араҟа ихадоу шәхатәы бызшәала урҭ шәыхшыҩ рызцароуп, ишәнырроуп. Убри аҟнытә, ҩымҭак ҳахысцыԥхьаӡа, аҵакы аиҭаҳәара адагьы, идеиа-сахьаркыралагьы еилҳаргоит атеориатә еилкаарақәа ҳхы иархәаны.

Арҵага шәҟәы шьақәыргылоуп асахьаркыратә литература иамоу аԥсҭазаара аарԥшышьа ахформак: алирикатә, аепикатә, адраматә жанрқәа рыла.

Иарбан литературатә ҩымҭазаалак ишәҵараны иҟоу инарҵауланы еилышәкаароуп, еилшәыргароуп.

Ихадоу аҭыԥ ааныркылоит шәызхысраны иҟоу асахьар кыра-литературатә ҩымҭақәа реилкаареи реилыргареи раан Аԥсны аҭоурых иазкны ишәымоу адыррақәа.


35

Арҵага шәҟәы атематика ҭбаауп. Араҟа иҟоуп аԥсуа поет цәеи ашәҟәыҩҩцәеи аклассикцәа ҳәа изышьҭоу Д. Гәлиа, С. Ҷанба, М. Лакрба, И. Коӷониа, И. Папасқьыр, Б. Шьынқәба уҳәа иреиӷьӡоу раԥҵамҭақәа, иара убасгьы иахьатәи ҳаамҭазы арҿиаратә усура знапы алаку Жәлар рышәҟәыҩҩы А. Гогәуа иповест «Ашәуа иеҵәа», Жәлар рпоет В. Амаршьан иҭоурыхтә роман «Аԥсҳа», Жәлар рпоетцәа М. Лашәриеи Р. Смыри иреиӷь ӡоу рпоезиатә рҿиамҭақәа, абаза поет М. Чкату иажәеинраала «Ашьауардынқәа».

Иалкааны сазааҭгыларц сҭахуп арҵага шәҟәы иагәылоу Б. Шьынқәба ҟазарыла иеиҭагамҭоу, зыԥсадгьыл иалцаз Аԥсны аҵыхәтәантәи аҳ Аҳмыҭбеи-иԥа Гьаргь Чачба иԥсадгьыли иуаажәлари рышҟа имоу игәхьаагара зныԥшуа иажәеинраала «Уарада».

Ҳәарас иаҭахузеи, аԥсуа сахьаркыратә литература иҵегьы заа ахы цәырнагар алшон Гьаргь Чачба аԥсышәала дыҩуазҭгьы. Аҟазара ду злаз ари апоет аԥсуа ԥхьаҩцәа дырдыруа данала га, уи иҩымҭақәа аԥсшәахь еиҭаганы, Аҟәа, 1964 шықәсазы ианҭыҵ ауп.
Сазааҭгылоит уи аҩымҭа аҟнытә ацыԥҵәаха:

Иаҳхылаԥшхәу, лахь сумҭан, Сыжәлар рзыҳәа ԥсахрада. Сыҟазарцы иахьысҳәало, Сабацәа рашәа уарада.

Бжьы ҭаала иансырӷызуа, Исҳәоит гәырӷьа-ччарада. Ари ашәа гәаҟ ажәабжьуп, Игәыҭшьаагоуп, уарада.

Анаҩс, афольклори алитературеи реизыҟазаашьа аазыркьаҿны аҵаҩцәа раҳәара, рлитературатә тетрадқәа ранырҵара.

Афольклори алитературеи ԥсыс ирхоу абызшәоуп. Абызшәада урҭ аҟазара хкқәа рыҩбагьы азыӡырҩи аԥхьаҩи рҟынӡа изнеиӡом. Аха араҟа ихадоу урҭ рыԥхьареи реилкаа


36

реи рзы ауаҩы раԥхьаӡа иргыланы идыруазароуп излаԥҵоу, излаҩу абызшәа.

«Ажәлар рҿаԥыцтә рҿиамҭа», «ажәлар рпоезиа», «ажәлар рҿаԥыцтә ҳәамҭа», «афольклор» – зегьы ҵакыс ирымоу акоуп. Убри аҟнытә ҳхы еицаҳархәоит.

Ажәа «алитература» латын бызшәала иаанагоит «анбан» иҩу, ма ианҵоу. Уигьы абызшәа иарҿиаз ажәаҳәатә ҟазароуп.

Афольклортә рҿиамҭа изҳәауеи иазыӡырҩуеи рыда ҿиа шьа амамзар, алитературатә рҿиамҭа изыҩуеи иаԥхьои рыда изыҿиом.

Ҳмилаҭ литература ашьақәыргылареи аҿиареи рзы афоль клор инанагӡо рацәоуп иахьатәи ҳаамҭазгьы. Ҳашәҟәыҩҩцәа иахьагьы арҿиамҭақәа анаԥырҵо афольклор еиуеиԥшым ажанрқәа рхы иадырхәоит.

Арҵага шәҟәы «Аԥсуа литература ахрестоматиа 9-тәи ак ласс» иагәылоу асахьаркыратә ҩымҭақәа акыр шьаҭас ирымоуп ажәлар рҳәамҭақәа, рашәақәа, рлегендақәа. Ашәҟәыҩҩцәа урҭ асиужетқәа рхы иархәаны рхатә ҟазарала ҳлитература зырбеиаз, ахьӡ ҭызгаз аҩымҭақәа аԥырҵеит. Ҿырԥштәыс иаа гап: И. Коӷониа «Наҩеии Мзауҷи», Б. Шьынқәба «Амҳаџьы раа ргарашәа», ароман «Ахра ашәа», А. Гогәуа «Ашәуа иеҵәа», В. Амаршьан ироман «Аԥсҳа» убас иҵегьы.

Алитература егьырҭ аҵарадыррақәагьы ирҿырԥшны ауаҩы ишизнеиуа ҳахәаԥшырц, мамзаргьы ауаажәларратә цәырҵрақәа иааидкыланы ишеилыркаауа ҳхаҿы иааҳгарц азы ишәыдызгалоит аԥсуа литература аҿиара еиуеиԥшым азҵаарақәа ҭызҵаахьоу алитературатә критик, аҵарауаҩ Вла димир Аҵнариа ииҩуа: «Алитература – зегь раԥхьаӡагьы ауаҩы идоуҳа, иԥсихологиа, ихдырра, иҩныҵҟатәи акультура рҿоуп аус ахьамоу. Урҭ узшәом, иузыкапануам, иузыԥхьаӡом, логикала еилукаауа реиԥш интуициала, гәынхәҵысҭала, агәы аҟәышрала идыртәугьы рылоуп, насгьы, иҭуҵаацыԥхьаӡа аҳәаа змаӡам, зынӡа еилкаашьа змаӡам маӡакгьы рзынхоит. Ама тематиказы ахыԥхьаӡароуп аус злоу. Афизиказы ихадароуп аныҟәара, амасса, ахьанҭара, аласра, аԥхарра уҳәа рыҭҵаара.


37

Ахимиазы иҟазшьарбагоуп амаҭәашьарқәа реилаҵәара, амо лекулақәеи атомқәеи рҿыпра аарԥшра. Аполитекономиазы ауаҩы даарыхҩуп, дусуҩуп, ауаажәларратәи ааглыхратәи еизыҟазаашьақәа дрыгәҭылакуп. Аиуриспруденциазы ауаҩы ма ахара идуп, ма ахара идым. Аҳәынҭқарратә политиказы ауаҩы ма дпатриотуп, ма дыԥсахҩуп. Амедицина акәзар – ауа ҩы ичымазарақәа заҵәык рылоуп дышҭнаҵаауа. Абарҭқәа зе гьы излархыҳәҳәо, ма џьарак излеиднакыло рацәоуп афилосо фиа, аха иара убригьы аԥсабаратәи ауаажәларратә цәырҵрақәа рахь ииаганы иахәаԥшуеит, ауаҩытәыҩсатә ԥхарра анубаалом, ихьшәашәоуп.

Егьырҭ аҟазара хкқәа аагазаргьы, ганкы мацара адцәылара аабоит: амузыказы ашьҭыбжьоуп ихадоу, асахьаҭыхразы – ашәыга, акәашара – иалнакаауеит ауаҩытәыҩса ипластикатә еиҭаҵра. Уи иазааигәоуп аскульптурагьы, аха уи аиҭаҵрақәа рахьтә акызаҵәык аанкыланы, иҳашҳатәраны иаҳнарбоит.

Алитература заҵәык ауп ауаҩы, аԥсабара, ауаажәларратә еизыҟазаашьақәа шеибгоу иҭызҵаауа.

Алитературазы зегьы хадоуп – ауаҩы иусурагьы, иԥсшьа рагьы, инхара-инҵыра, игәабзиарагьы, ихьаагьы, игәырӷьара гьы, илахьеиқәрагьы, аԥсабареи, аҳәынҭқарреи, ауааи, иареи реизыҟазаашьагьы, дхаҵа дыԥҳәыс, дхәыҷы дду. Ажәакала, алитературазы аинтерес зҵам акгьы ыҟаӡам.

Алитература ауаҩы дышуаҩу даанарԥшуеит. Абри алнар шоит иара амыругақәа иреиҳау – абызшәа, асахьаркыратә хаҿсахьа. Алитература аҟны ада асеиԥш адоуҳатә хаҭәаара, аԥсҭазаара ган рацәала аҭҵаара уаҳа џьаргьы иуԥылаӡом».
Аҩныҟатәи адҵа.
Рлитературатә тетрадқәа ирнырҵаз агәынкылара.
Ашәҟәыҩҩцәа афольклортә сиужетқәа рхы иахьадыр хәаз аҭыԥқәа ԥшааны, цыԥҵәахақәак рлитературатә тетрадқәа ранырҵара.

2-тәи аурок
Атема: Абзазаратә поезиа. Абзиабара иазку ашәақәа. «Бызбеит, бызбеит…», «Оҳ, шьыри, наныкьара!», «Абзиабара ашәа», «Ба баӡәыкны…», «Езыгә-ԥҳа Ҭац-Марика».


38

Ақәкы: аԥсуа жәлар рыбзазаратә поезиа аҷыдарақәа: тема хадақәас иқәгылоуи, урҭ реиҿартәышьеи, ахархәара змоу рсахьаркыратә маҭәахәқәеи рзааҭгылара. Аԥсуа фольклор аҿы абзиабаратә ашәақәа ҵак ҷыдас ирымоуи иааныркыло аҭыԥи рыхцәажәара.

«Аԥсуа фольклор аҿы акрызҵазкуа аҭыԥ ааныркылоит ажәлар рқыҭатә бзазара, ргәырӷьара, рхьаа уҳәа – рыҩныҵҟатә дунеи ҳазхызтуа аԥҵамҭақәа. Урҭ, абзазаратә поезиа, мамзар гьы ажәлар рлирика ҳәа иалыркаауеит».
В. Кәаӷәаниа
Аурок ацашьа
Ажәартә усура.
Амсахә саркьа – амса хәы змоу асаркьа. Бырса каба – бырфын рахәыцла ису акаба.

Қьыра – 1) ахә, аџьаԥса; 2) ахә шәаны, инкыланы. Фелдышь – зыхә дуу маҭәаруп, абырлаш иажәлоуп. Алмас – зыхә ҳараку хаҳә жәлоуп.

Асырма – Мысрантәи иаагоу ақьаад шкәакәа ахьӡ. Амаркан – абамбалых ба жәпа.

Аԥшь – I.1. Аҩежьра ааманакуа иҟоу аҟаԥшь (аԥштәы). II.1. Акәымжәы аӡараҿы аиқәырҽра. 2. Аӡара.

Ақа́руаш (ақа́руа) – 1. Ашкәакәара аазхыҩло иҟоу ақаруа жәла бзиа. 2. Ақаруаш ԥштәы змоу, еилыԥхаауа иҟоу.

Арҵаҩы иажәа. Аԥсуа фольклор ажанр хадақәа зегьы рҿы ихадоуп, аԥыжәарагьы рымоуп афырхаҵаратә тема иазку ашәақәа.

Хыԥхьаӡарала еиҳа имаҷзаргьы, иҟоуп ҳажәлар рыбзазара иазку аԥҵамҭақәагьы.

Ҳаԥхьап аурок епиграфс иамоу , аԥсуа жәлар рпоезиа иазку акыр афольклортә теқстқәа анызҵахьоу, афольк лорҭҵааҩ, апоет В. Кәаӷәаниа ииҳәо. (Иаԥхьоит аклассӷәы иану аепиграф).

Жанрла акырӡа ибеиоу ҳажәлар рфольклор ҭызҵаахьоу афилологиатә ҭҵаарадыррақәа рдоқтор, академик, апрофес сор С. Л. Зыхәба абзазаратә ашәақәа ирызкны иазгәеиҭоит:


39

«Абзазаратә ашәақәа, шамахаӡак акәымзар, ишьақәгыланы иҟоу, рхатә сиужеттә гәыцә рыманы иаабаӡом. Арҭ ашәақәа бжеиҳан фрагмент ҟазшьоуп ирымоу, иҳәоуп изызку ауаҩы иҟазшьа ҷыдақәак налкааны рыӡбахә. Хыԥхьаӡарала ирацәам убарҭ ацәаҳәақәа азырхоуп дара зызку аперсонаж ихаҿсахьа аарԥшра. Абри аҭагылазаашьа иахҟьаны, абзазаратә ашәақәа аклассификациа рзура уадаҩуп. Еиҳа иманшәалоуп тематика леи ҵакылеи реихшара. Инықәырԥшшәа акәзаргьы, иазгәаҳҭар ҟалоит абарҭ реиԥш иҟоу ахадаратә гәыԥқәа:
Абзазаратә ашәақәа.

Ауаажәларра-бзазаратә гхақәа аҿаԥызҽуа ашәақәа. Арҭ аҩгәыԥк рҿы ирацәоуп ахьӡыртәра ҟазшьа змақәоу». Ауаҩы иҩныҵҟатәи, илирикатә, исубиеқтивтә гәалаҟара

зеиԥшроуи, икәша-мыкәша иибо абзазаратә цәырҵрақәа – аҭаацәара, абзиабара, ацәгьа-абзиа, иҵоуроу-иҵоурам ауа ҩытәыҩсатә ҟазшьақәа дшырзыҟоуи зныԥшуа ажәлар рашәа қәа – абзазаратә ашәақәа ҳәа ирышьҭоуп.

Абзазаратә ашәақәа асиужет дуқәа рымаӡам. Еиҳараӡак дара зызку ашәа зҳәо ауаҩы иҩныҵҟатәи иҭагылазаашьа зеиԥшроу, иибо, аԥсҭазаара иқәнаргыло азҵаарақәа иара хәшьарас, ӡбашьас ириҭо ауп. Жәаҳәарада, урҭ аԥызҵо, изҳәамҭоу ихатә гәалаҟазаареи идунеихәаԥшышьеи роуп ирныԥшуа. Аха арҭ ашәақәа раԥхьаӡа изҳәаз изынхон, ҳара ҳҟынӡагьы изааиуамызт, дызлаз иуаажәлар ирылаҵәомызт иргәаԥханы ирыдрымкылозҭгьы.

Абзазаратә ашәақәа рахь иаҵанакуеит, хыԥхьаӡарала ира цәамзаргьы, абзиабаратә ашәақәа, даҽакала иаҳҳәозар, ар ԥызбеи аԥҳәызбеи рыбзиабаратә ашәақәа.

Урҭ ашәақәа рҟны шамахамзар иаахтны абзиабара иа лацәажәомызт, уи ихадоу цәаҩатә ҷыдароуп ҳмилаҭ рзы. Бзиа еибабаз арԥызбеи аԥҳәызбеи хыхь-хыхьлоуп акәымзар, рыб зиабара атәы иаахтны ирҳәомызт.

Абзиабаратә ашәақәа аԥҵоуп актәи ахаҿала, дара зыгәқәа еизцаз, еигәаԥхеибашьаз аҩыџьагьы роуп ихадоу хаҿқәаны ирылоу. Ашәа арԥызбеи аԥҳәызбеи еимданы ирҳәон, ажәала


40

иԥибашәон, еибарџьон, иџьеибашьон. Урҭ реибарҽхәарақәа адифирамб ҟазшьа рымоуп, реибарџьарақәа ирониоуп, ма сатиратә гиперболоуп.

Адифирамб – бырзен бызшәала «дифирамбос» иаанагоит иҳараку арҽхәаԥхьыӡ. Раԥхьаӡа ажәлар ирашәақәаны иҟан, ашьҭахь уи литературатә форманы ишьақәгылеит.

Аирониа – бырзен бызшәала иаанагоит «аҽырҩашьара». Асатира – латын бызшәала иаанаго «иҭәу аҵәца», «еила

ҭәоу», «еилаӡҩоу» ҳәа ауп. Рыцҳашьарада, изеигӡамкәа, иры қәыӡбаны ахаҿсахьаҭыхра аазырԥшуа.

Абзиабаратә ашәақәа ахаҵа ма аԥҳәыс ҳәа еилымхкәа, изгәаԥхоз ианырҭахыз, иахьазыманшәалаз ирҳәар ҟалон, аԥхьарца ма ачамгәыр иацырҳәон. Аха абраҟа иазгәаҭатәуп аԥҳәызба ма арԥыс рашәа зызкыз дыргәаԥхозар – уи бзиаба ратә ашәан, дыргәамԥхозар хьӡыртәран ирҳәоз.
Арҵага шәҟәы аус адулара.
Абзазаратә поезиахь иаҵанакуа абзиабара иазку ашәақәа «Бызбеит, бызбеит…», «Оҳ, шьыри, наныкьара!», «Абзиабара ашәа», «Ба баӡәыкны…», «Езыгә-ԥҳа Ҭац-Марика» исахьаркны дрыԥхьоит арҵаҩы, ирзааҭгылоит ирзеилымкаауа ажәақәа.
Ашьақәырӷәӷәаразы азҵаарақәа.
Изахьӡузеи абзазаратә поезиа?
Иарбан гәыԥқәоу излеихшоу урҭ?
Ирныԥшуеи абзазаратә ашәақәа?

Ҷыдарақәаси хықәкыси ирымоузеи абзиабаратә ашәақәа?

Ианбарҳәоз, иабарҳәоз, изҳәодаз дара?
Дзеиԥшроузеи ажәлар идеалс ирыԥхьаӡоз аҭаца?
Изҿдырԥшуазеи аԥсуа жәлар аҭаца лыԥшӡара?

Иалышәкаа аԥҳәызба бзиа дызбаз арԥыс дзықәиргәыӷуа.

Шәрыхцәажәа арԥыс дхызхыз аԥҳәызба лыԥшӡареи иара ицәанырреи.

Арҵаҩы иажәа. Аԥсуа жәлар рыбзазаратә поезиа иаҵанак уа абзиабаратә ашәақәа еиҳараӡак аԥҳәызба илҳәамҭаны ауп


41

ишышьақәгылоу, мамзаргьы хыхь ишаҳҳәахьоу еиԥш аԥҳәыз беи арԥызбеи еимданы ирҳәон. Аха араҟа ҳзыԥхьаз рҟынтә «Бызбеит, бызбеит…», «Абзиабара ашәа», «Ба баӡәыкны…», арԥызба иоуп изҳәамҭоу.

Арԥыс зегь раԥхьаӡа иргыланы деигәырӷьоит идеалс ииԥхьаӡоз аԥҳәызба дахьибаз, илирдыруеит динасыԥхарц шиҭаху. Инаҵшьны иазгәеиҭоит уи аԥҳәызба лыԥшӡара, шама хамзаргьы лыхьӡ иҳәаӡомызт. Аԥҳәызба арԥарцәа рацәаҩны ишлышьҭоугьы, арԥызба агәра лиргарц иҭахуп иашәа ззикыз уахи-ҽни дышлызхәыцуа, лыда дышхәарҭам.

Арԥызба иеиԥш аԥҳәызбагьы ианакәызаалак дазхәыцуеит ллахьынҵа. Илызцәырҵуеит еиуеиԥшым азҵаарақәа: Зна пы ианылҵарыда лынасыԥ? Зыгәра лгарыда? Лаԥхьаҟатәи лыԥсҭазаара змалдо ауаҩы дызусҭада?

«Оҳ, шьыри, наныкьара!» – Лагәысҭан Матуа иҳәамҭоуп, Очам чыра араион, Ӷәада ақыҭан инхоз, ианиҵеит Д. Гәлиа, 1935 шықә сазы. Ари ашәа аҭыԥҳацәа роуп изҳәо, адиалог ахархәара амоуп. Ашҭа аҵыхәан ҽуаҩык дшаауаз збаз аԥҳәызба илҳәоит уи иԥшра, исахьа, иеилаҳәашьа акгьы згым арԥысуп, аха азҵаара ықәлыргылоит – дыззаауада? Ԥшралеи сахьалеи илгәаԥхаз арԥыс изы лгәы ҭынчым. Лара лзы акәымзаргьы, иԥшра маца ра дыхнамхырц азы, дыззаауа аԥҳәызбагьы лгәы лҽанылҵар лҭахуп. Абри иеиԥшу биццар насыԥ боуам ҳәа аанагоит.

«Езыгә-ԥҳа Ҭац-Марика» – ари ашәа лызкуп иҿырԥшыгоуп ҳәа иԥхьаӡаз аԥҳәызба. Уи иаҳнарбоит Езыгә-ԥҳа Марика лыԥшреи лсахьеи рыдагьы гәаҭала еибыҭаз аӡәы шлакәыз: «Зегь рыла деинааланы, Ашьха каԥкаԥ абжьы лхоуп».

Асимволтә ҵакы рымоуп еиуеиԥшым аԥштәқәа. Ихадоуп иара убасгьы лоура, лыҭбаара, лыхцәи лыхәдеи роура, лцәа-лжьы, лыхцәы, лыблақәа рыԥштәы.

Уи лыԥшӡара, леилаҳәашьа еиуеиԥшым амаҭәар ԥшӡақәа ирҿырԥшуп: лцәа-лжьы – ашәырҭаҭа, амсыр қьаадыш; лӡара

– Амсыр кәты, аҵәца, араӡын даҷ, аӡахәа ҟамчы; лыблақәа – Сҭампыл қаруаш; лыбжьы – ашьха каԥкаԥ уҳәа убас иҵегьы.
Иааидкыланы иуҳәозар, ари аԥҳәызба, анаҩс иҿырԥшы


42

гахаз ҭацаны лсахьа ҭыхуп абзиабаратә лирика, апоетикатә традициа инақәыршәаны.
Аҩныҟатәи адҵа.

Ашәақәа «Оҳ, шьыри, наныкьара!» «Ба баӡәыкны...» ҿырҳәала рҵара.
Аҵаҩцәа абзиабаратә ашәақәа рҟынтә иргәаԥхаз ацәа ҳәақәа рлитературатә тетрадқәа ранҵара.

3-тәи аурок

Атема: Ахьӡыртәрақәа: «Уан лҭаца», «Ахьӡыртәра», «Жана Ачба ихьӡыртәрақәа рахьтә», «Арԥыс ԥагьа», «Аураашьа (Шьараҭын)».

Ақәкы: аркәашага ашәақәа ирыцҵаны ирҳәоз ахьӡыртә рақәа аҵаҩцәа деилыркаара. Урҭ рҷыдарақәа ралкаара.
Заа аклассӷәы иануп, ма аҭӡаҿы икыдуп аепиграф.
Аурок ацашьа

Имԥсахит дахьааӡаз итәыла хәыҷы, Намыси чеиџьыкеи згым итәыла хәыҷы. Ашәа азиҳәауан итәыла хәыҷы, Аблақәа хитырц дашьҭан итәыла хәыҷы.
Жана Ачба «Ауасиаҭ ажәа» аҟнытә.
Ажәартә усура.
Аураашьа – акәашара зцыз ажәытәӡатәи аибаркыра ашәоуп. Шьараҭын ианыкәашо арӷызра иалаҵаны ирҳәоит, ажәа иаҵанакуа еилкаам.
Арҵаҩы иажәа.

Инықәырԥшшәа акәзаргьы, хыхь иазгәаҳҭеит аҵарауаа ргәаанагарала абзазаратә ашәақәа ҩ-гәыԥкны ишеихшоу: (абзазаратә ашәақәа), (ауаажәларра-бзазаратә гхақәа аҿа ԥызҽуа ашәақәа) ҳәа.

Араҟа иазгәаҭатәуп урҭ агәыԥқәа рҿы ахьӡыртәра ҟазшьа шмаҷым. Жанрлеи еилазаашьалеи аԥсуа хьӡыртәрақәа аурыс фольклор иатәу «частушки» акыр еиԥшуп, еизааигәоуп. Ус егьа иҟазаргьы, ҳаԥсуа хьӡыртәрақәа ирныԥшуеит ҳажәлар рылахҿыхра, рлаф, риумор, рсатира, ргәазыҳәарақәа.
Арԥызбеи аԥҳәызбеи реибарџьара, реибарҽхәара, ан


43

хәеи аҭацеи, анхәеи амаҳәи реизыҟазаашьа , рхымҩаԥгашьа – абарҭ роуп еиҳараӡакгьы изызку абзазаратә поезиа иаҵанакуа аҿаԥыцтә рҿиамҭақәа – ахьӡыртәрақәа. Д. Гәлиа раԥхьаӡатәи ишәҟәгьы иахьӡын «Ажәеинраалақәеи ахьӡыртәрақәеи» ҳәа.

Ахьӡыртәрақәа ажәлар рҿаԥыцтә ҳәамҭақәа рҿгьы исатиратә жанрын. Апоет инапаҿгьы урҭ абџьархеит, убасҟан ицәырҵыз аиакәымра бааԥсқәа: аӷьычра, ачарҳәра, аҩыжәра, ахамаԥагьара уҳәа ҿаԥызҽуаз.

Ахьӡыртәрақәа реиҳарак асоциалтә классқәа реиҿыхара рацәак ирныԥшуам, ус иҟоугьы еиҳа ихьшәаны иҿиаз, аԥсуа жәлар еицырдыруаз Гәдоуҭа араион, Аҷандара ақыҭантәи аԥхьарцарҳәаҩы, ашәаҳәаҩ, ахьӡыртәҩы Жана Ачба иҳәамҭоуп.

Иԥсҭазаареи ихьӡыртәрақәеи ҭызҵаахьоу, ашәҟәы ианыз ҵахьоу аҵарауаа излашьақәдыргылаз ала, Жана Ачба диит 1846 шықәсазы аԥсуа ҭауад иҭаацәараҿы . Иан, Маршьан-ԥҳа Марҭа Очамчыра араион Аҭара ақыҭа иалҵыз лакәын. Жана даныхәыҷыз напы зыдкыланы ирааӡоз, анаӡӡеицәа ахылаԥшра ду ширҭозгьы, ҽнак аҽҳәаҿы ишуаз аҟәџьал машәырла ихышәҭын, иҿаҭәаз аӡыршы иблақәа наӡаӡа ирым бо даақәнархеит. Дхәыҷаахыс илашәны изызҳауаз Жана, зыла иабоз ԥыҭҩык раасҭа аԥсҭазаара цәала-жьыла иныр уан, еиликаауан.

Уи хылҵшьҭрала дҭауадын, аха анхаҩыжәлар дрыдгылон, урҭ ирԥырхагоу ныҟәызгоз ҭауади-аамсҭеи рхы дирдыруан. «Ибаны ҳәа даанхомызт аҭыԥантәи амчрақәа рыхраԥызарақәа, реиҵаҟәаҟәарақәа», ашәала иаҿаԥиҽуан, ихьӡиртәуан.

Жана Ачба аԥхьарца ианҵаны ииҳәоз иашәақәа ауаа ирылаҵәаны иҟан, ҿырҳәала издыруазгьы маҷҩымызт, иааигәаны дыздыруаз анхацәа – ихьӡыртәрақәа иҿызҵааз жәлар рашәаҳәацәа иреиуоуп еицырдыруа ажәабжьҳәацәа: Сақаниа Маадан, Арӡынба Даҳаир (Дәрыԥшь ақыҭа), Гәны Алиас (Аҷандара ақыҭа), Гамсаниа Хәыхә (Лыхны ақыҭа) уҳәа аӡәырҩы.

«Жана Ачбеи сареи ари ашәа еицаҳҳәон, сара схәыҷын ус ҟан, аха Жана даара сыбжьы игәаԥхон, насгьы сирҽхәалон, знык


44

исырҳаз ашәа неиламырцҳаӡакәа иахьысҳәоз азы», – лҳәеит ашәаҳәаҩ Смыр – Арӡынба Камушьа Даҳаир-иԥҳа, Гәдоуҭа ара ион Аацы ақыҭа инхоз, 1969 шықәсазы, аҵарауаҩ Г. У. Смыр ианиҵаз ашәа ҳәаны даналга ашьҭахь. Абар уи ашәагьы:
Жана Ачба иашәа

Ҳаи, Қәача, Қәаҷарина, О, уадоушь, уаа.

Бхы аасыдкыл, Қәаҷарина, О, уадоушь, уаа.

Ашәа изаҳҳәап Жана Ачба рыцҳа, О, уадоушь, уаа.

Адунеи збахҭоу Жана Ачба рыцҳа, О, уадоушь, уаа.

Жана дымсит ҳәа шәықәуазар, О, уадоушь, уаа.

Аха қьафын иаур, ҭоубыҭ иауам, Жана Ачба рыцҳа, уаа.

Ҭоубыҭ иаур, қьафын иауам, Жана Ачба рыцҳа, уаа.

Ирацәаҩуп аԥсуа ҵарауааи ашәҟәыҩҩцәеи уи ирҿиамҭа қәа ҭызҵаахьоу, ирыхцәажәахьоу. Ш. Д. Инал-иԥа иҩуан: «Ажәлар рыгәҭыхаҳәаҩ Жана Ачба ианиаамҭаз ихьӡ-иԥша Аԥсны иахыҵәаны иҟан иҟазаразы. Уи ирҿиамҭақәа аԥсҭазаара иаша аадырԥшуан, ацәгьамыцәгьа ныҟәызгоз ирниҵон ажәала аҿаасҭа ӷәӷәа. Ибызшәа сахьаркын, насгьы, еиҳараӡак аус злоу, ииҳәоз зегьы ашәаны иҳәон, еиҳарак убри азы ирҿиамҭақәа ажәлар мыцхәы бзиа ирбон, иаразнак ирылаҵәон».

Ҳашәҟәыҩҩы ду М. Лакрба Жана Ачба ихааныз, дыздыруаз ауаа ирҳәамҭаны альманах «Литературная Абхазия» ианиҵаз истатиа «Народный певец» аҟнытә цыԥҵәахак ҳаԥхьоит: «Уаатәыҩсеи ԥсабареи рхаҿқәа рбара зқәашьымхаз, аха убарҭқәа зегьы збауаз, еилызкаауаз, залымдарак, хҭыс бааԥсык ақәҿымҭыкәа изеиҩзмыжьуаз, ауаа рыцәгьа-рыбзиа иалахәыз, рԥеиԥшхә иазышәаҳәоз Жана Ачба ԥсра иқәым, избанзар, аӡырҩра иман, илақәа ӷьаӷьаӡа иааԥшуеит ҳәа дыззуҭахузеи ауаҩы игәаҵәа еилымсуазар?...»


45

Ашәҟәыҩҩы Џь. Аҳәба «Жана изку сан лгәалашәарақәа» ҳәа ииҩыз анҵамҭаҿы иҳәоит: « Уара узакәу сара сакәым, Жана Ачба иԥсы ҭаланы дааргьы изҳәауам», – ҳәа шаҟаҩы иреиҳәауа саҳахьааз саб ԥсаҭа шкәакәа.

… Дшылашәызгьы, саби иареи еицҽыжәлон… Узыцҽы жәымлоз, узцымныҟәоз иакәызма иара! Илафҳәареи дахьца лак ицыз иԥхьарцеи ихнамхуаз дарбану?»

Жана Ачба дызусҭаз шәырдыруа, ихсыркәшарц сҭахуп аҵарауаҩ, алитератураҭҵааҩ Гь. Гәыблиа уи ирҿиамҭақәа еид кыланы, аус рыдуланы еиқәиршәаз ашәҟәы «Зхылԥа зқьаша ноу» аҟнытә «Ауасиаҭ ажәа» захьӡу ҳаурок епиграфс иамоу иашәа ацыԥҵәаха ала.

(Даԥхьоит аклассӷәы ину аепиграф, анаҩс рлитературатә тетрадқәа ирнырҵоит).

Абзазаратә ашәақәа ржанр ахь иаҵанакуеит ахьӡыртәра қәа рыдагьы ажәытәӡатәи аибаркыра ашәақәа «Аураашьа (Шьараҭын)», реиԥш иҟақәоу.

Абзиабаратә ашәақәеи ахьӡыртәрақәеи аԥхьарца ма ачамгәыр иацырҳәозҭгьы, аибаркыра ашәақәа анкьа акәашарақәа рыцын. Арҭ ашәақәа егьырҭ ашәа хкқәа иры лазмырҩашьоз акәны иԥхьаӡоуп уаҟа аҟазара ахәҭақәа рыхԥагьы: ажәа, ашәа, акәашара – иузеилымхуа еилоуп. Убри аҷыдара иабзоураны рритм еиҳагьы еилыххоуп.

Жәлар рҿаԥыцтә ҳәамҭақәа акыр ажанрқәа анызҵахьоу, иҭызҵаахьоу Аԥсны Жәлар рпоет Б. У. Шьынқәба истатиа «Аԥс уа кәашарақәа рзы ҩбаҟа ажәа» аҟны аԥсуаа рхареографиа иатәу аибаркырақәа дырзааҭгылоит абас:

«Акәашарҭа адәаҿы аӡәы иԥхьарца кны днатәон. «Уан лҭаца дзеиԥшроу уасҳәап!» ҳәа ахьӡыртәра дналагон, еикәшан игылаз иацдырӷызуан. Раԥхьаӡа ҩыџьа аацәырҵны иааивагылон. Нас еицыкәашо рҿынархон, зны дасу рӡарақәа ркуан, зны рнапқәа раԥхьаҟа инеиҵыхны инеиқәырҵон, шьаҿақәак рышьҭахь иаақәҵәиаан, рыҿқәа арахь идыр хон, усҟан егьырҭ рнапқәа неиқәырҵон. Инаҳәы- ааҳәуан, рҭыԥқәа еиҭнырыԥсахлон еивагьежьны, изылшозгьы атахҳәа дшьацәхыртәуан.


46

Ҩыџьа-ҩыџьа ақәлара иалагон. Хабыгә Ачба иашҭаҿы 60-ҩык иреиҵамкәа «Аибаркыра» ианықәыз сгәалашәоит. Ахапа зҳәоз еимырдон, иакәшан игылазгьы икәашозгьы идырӷызуан. Ҩыџьа-ҩыџьала иахьеивагылаз самырҟәылк еибырҳәон, аҷкәынгьы аӡӷаб ажәа хаак леиҳәар ҟалон. Иқәла ша анықәлалак, акәашарҭа дырҭбаауан. Хынтә-ԥшьынтә абас еибарзазо ианеикәшалак, аӡәы ибжьы ҿацаӡа иаарылиргон:

«Жәҩахырла, дадраа, жәҩахырла!» Нас – «Ҳаит, амарџьа, шәнеибац, рҳәеит! Аа-ҳа-ҳа, ҳа-а-а!»

Ашәаҳәара аҽеиҭанакуан, акәашарагьы дырццакуан. Рыжә ҩахырқәа рнапқәа нықәҵаны, ԥыҵәҵәа-ԥыҵәҵәа аикәшара иалагон».

Ауаажәларра-бзазаратә гхақәа аҿаԥызҽуа ашәақәа рахь иаҵанакуа ахьӡыртәрақәеи аибаркыра ашәақәеи цәырыргон ауаа рацәа ахьеиԥылоз аизара дуқәа рҿы, ҭагаланшьҭахь, аҽаҩра беиа ақәныҳәара анымҩаԥыргоз, қьабзк иадҳәалам ачарақәа рҟны ианырҳәозгьы ыҟан. Еиҳарак хықәкысгьы иры маз аҭаца ма амаҳә «рхыччара» анымҩаԥыргоз, хшыҩҵакыс ирыҵоугьы – аашьара, акрымура, хыда аҩыжәра уҳәа аҵас бааԥсқәа раҿаԥҽра акәын.

Аркәашага ашәақәа рахьтә икьыԥхьны иҟоу, акыр ижәытәу, ақәра ду амоуп ҳәа иԥхьаӡоуп «Аураашьа (Шьараҭын)», урҭ акымкәа-ҩбамкәа рвариантқәа ыҟоуп. Шәырҵага шәҟәы иану «Аураашьа» уигьы ркәашагоуп, «Шьараҭын» еиуоуп, Гәдоуҭа араион, Калдахәара ақыҭан инхоз Қьаамын Барцыц иҳәамҭоуп, ианҵоуп 1932 шықәсазы. Иануп Б. У. Шьынқәба еиқәиршәаз «Аԥсуа жәлар рпоезиа», 1959 ш., ад. 228. Аурысшәахь еиҭагоуп 1986 шықәсазы.

«Аураашьа» – акәашара зцыз ажәытәӡатәи аибаркыра ашәоуп. Ишԥацкәашоз анкьа ари ашәа?

Аҭаҳмада далазаргьы ҟалон, аха аӡӷабцәеи аҷкәынцәеи ракәын уи еимҽхазкуаз.

Жәҩахырла иааидгыланы, нас рнапқәа неиҵыхны еиба дыркуан, икәаша-шьацәхыртәуа акәашара иналагон. Арма рахьтә арӷьарахь еикәшон… Дара акәашара иқәызгьы, наҟ игы лазгьы ашәа еицырҳәон, ахапа зҳәоз иакәын ихьӡыртәуаз …


47

«Уарӷьа иаку дааудхала – аураашьа! Уарма иаку уҩалыҵасла – аураашьа!

Икәашо иаҳа-иаҳа ижәпаҩхон, нас ахахьшәа игылаз ахапа ааимданы дналагон:

«Уан лҭаца дшыҟоу уасҳәап – аураашьа, Лнап хәыҷқәа иҟәашә-ҟәашәӡа – аураашьа,
Шәгәылацәеи шәареи ҽагас ишәызхоуп – аураашьа, ...»

Акәашацәа еикәшоит, зны-зынла иааивагьежьлоит ҩыџьа-ҩыџьала. Акәашара иаҿу рыҽԥырҵәҵәоит, ҩыџьа-ҩыџьала еицыкәашо иаақәлоит, иҟалон ԥшьҩык, фҩык еицыкәашар …

Аибаркыра ашәақәа рдыруан хылҵшьҭрала аԥсуаа иаҳ зааигәоу аедыгьа жәларқәагьы. Урҭ ашәақәагьы ҵакылеи фор малеи аԥсуаа ҳтәқәа ирықәҿырҭуеит. Ари афақт ишьақәнарӷә ӷәоит аибаркыра ашәақәа ажәытәӡатәи аамҭақәа рзы ишҿиаз, арҭ ажәларқәа аедыгьааи аԥсуааи жәларыкны ианыҟаз.

Иара убасгьы иазгәаҭатәуп аамҭа наскьацыԥхьаӡа аибар кыра ашәақәа рынагӡашьа аҽшаԥсахуаз, раԥхьаӡа акәашара қәа рцәыӡуан, ирзынхон ажәеи ашәаҳәашьеи, анаҩс ашәа, аҵыхәтәанӡа ажәақәа. Иахьа ианҵаны иҳамоу ажәытәӡатәи аибаркыра ашәақәа акомпозиторцәеи ахореографцәеи ирыз хьаԥшуеит, аус рыдырулоит, еиҭа ишьақәдыргылоит ирыцыз акәашарақәа, амелодиақәа иаҳцәымӡырц азы.
Арҵага шәҟәы аус адулара.

Арҵага шәҟәы иану Жана Ачба ихьӡыртәрақәеи аибаркыра ашәақәа рахь иаҵанакуа «Аураашьа (Шьараҭын)» исахьаркны рыԥхьареи рыхцәажәареи.
Ашьақәырӷәӷәаразы азҵаарақәеи адҵақәеи.
Ишԥеихшоу аԥсуаа рыбзазаратә ашәақәа?

Шәрыхцәажәа аҭаца лаашьара аазырԥшуа ацәаҳәақәа, насгьы аирониатә ҟазшьа знубаало алагашьа. («Уан лҭаца дзеиԥшроу уасҳәап».)

Иалышәкаа цәаҳәацыԥхьаӡа аҭаца лхаҵа ихьӡыртәраан агипербола ахархәара ахьамоу.

Шәазхьаԥш «Ахьӡыртәра», «Аураашьа» ирыцу жәлар рашәа аҷыдара – арефрен («Иауа уада шьоуа уаа!»).


48

Шәырзааҭгыл ахархәара змоу асатиратә гиперболақәа «Аураашьа» (Шьараҭын) аҟны («Лнап хәыҷқәа иҟәашә-ҟәашәӡа

– аураашьа, Шәгәылацәеи шәареи ҽагас ишәызхоуп – аураа шьа уҳәа уб. егь.).

Изыҿдырԥшуазеи аҭаца лыԥшӡара?

(«Амсыр қьаадыш ацәеижь лықәуп – аураашьа, Сҭампыл қаруа абла лхоуп – аураашьа, …»).

Иарбан жанру изҵазкуа, насгьы ирныԥшуеи ҳаԥсуа хьӡыртәрақәа?

Дызусҭада еицырдыруа аԥсуа хьӡыртәҩы, ижәдыруеи уи изкны?

Ҵакыс ирымоузеи уи ирҿиамҭақәа, ихьӡыртәрақәа?

Жана Ачба ихьӡыртәрақәа ҳара ҳҟынӡа ааишьас ироузеи?

Излеиԥшыми абзиабаратә ашәақәеи аибаркырақәеи?
Ишԥанарыгӡоз «Аураашьа (Шьараҭын)»?
Аҩныҟатәи адҵа.
«Ахьӡыртәрақәа», «Аураашьа (Шьараҭын)» исахьаркны рыԥхьара, рыхцәажәара.

4-тәи аурок
Атема: Ҳаамҭазтәи (асовет) жәлар рпоезиа: «Шәнеибац, шәнеибац!», «Ҳарҭ бзабаала ҳанхоит», «Уа, бара, Анҭица!»
Ақәкы: абзазара ҿыц иахҳәаау аԥсуа жәлар рашәақәа иаадырԥшуа аамҭеи, реихшареи, ртематикеи, рҵаки рзааҭгы лара. 1941–1945 шш. рзтәи Аџьынџьтәылатә еибашьра ду иазку жәлар рашәаҳәацәа раԥҵамҭақәа рыхцәажәара.

Аибашьра ашьҭахьтәи жәлар рашәақәеи урҭ равторцәеи рзааҭгылара.
Аурок ацашьа
Аурок алагоит «Аԥсны Аҳәынҭқарра агимн», «Кьаразаа рашәа» разырӡырҩрала.
– Ижәдыруама шәыззыӡырҩыз арҭ ашәақәа?

– Ирзеиԥшузеи урҭ?
Арҭ ашәақәа рыҩбагьы аҵаҩцәа ибзианы ирдыруа роуп,


49

убри аҟынтә мҩашьарада ирдыруеит Асовет аамҭазы иаԥҵаз «Кьаразаа рашәа» иалоу жәлар ражәақәа апоет Г. Аламиа «Аԥс ны Аҳәынҭқарра агимн» аԥҵараан ҟазарыла ихы ишаирхәаз.
Арҵаҩы иажәа.

Асовет аамҭазы аԥсуа жәлар идырҿиаз рашәақәа рҟынтә еиқәырханы, икьыԥхьны иҳамоу шырацәамгьы, урҭ ирныԥшит ҳажәлар рҭоурых, рынхашьа-рынҵышьа, ркультура аҿиашьа зеиԥшраз. Ашәақәа ртематикатә еилазаашьа аинтерес ду рыҵоуп.

Акырӡа ибеиоу ҳажәлар рфольклор аизгареи, аҵареи, аҭҵаареи дрылацәажәо аурыс шәҟәыҩҩы А. М. Горки 1933 шықә сазы Аԥснытәи аҿар шәҟәыҩҩцәа рыхьӡала иааишьҭит ашәҟәы. Уи ашәҟәы ианыз ашәҟәыҩҩцәа ҿарацәа еизганы дырзаԥхьеит аԥсуа драматургиа ашьаҭаркҩы С. Ҷанба. Уаҟа аурыс шәҟәыҩ ҩы ду иҩуан: «... Жәлар рҿаԥыцтә поезиа аҵара нап ашәыркы, еизыжәгала, ашәҟәы ианышәҵала аԥсуа ашәақәа, алакәқәа, алегендақәа, ажәытә қьабзқәа зеиԥшраз шәыҩла. Аԥсшәахьтә аурысшәахь еиҭажәгала. Уи акры уаҩы инаҭоит, шәара шәхаҭа мацара шәнаҩсгьы, егьырҭ ауаагьы идеилнаркаауеит анкьаӡа Аԥсны зеиԥшраз...».

Уи, А. М. Горки иааишьҭыз ишәҟәы иазкны усҟан иқәыԥшыз Б. У. Шьынқәба абас далацәажәеит: «Арҭ реиԥш ажәа ҟәыӷақәа ҳара аҿарацәа ҳзын имҩақәҵаган, игәышьҭыхган. Ҳара ҳа мацара ҳакәымкәа А. М. Горки ишәҟәы даара ӷәӷәала иацхрааит аԥсуа фольклор аизгареи аҵареи рус».

Абраҟа иҳәатәуп, убри инаваргыланы Б. У. Шьынқәба дхәы ҷаахыс ҳажәлар рдоуҳатә беиара азыҳәа илааӡаз абзиабара иабзоуроугьы шырацәоу. Иара аханатәгьы жәлар рҿаԥыцтә ҳәамҭақәа дрызҿлымҳан, урҭ гәыблыла ақьаад ианиҵон, анаҩсгьы, исахьаркыра-литературатә ԥҵамҭақәа рҿгьы ҟа зарыла ихы иаирхәеит.

1946–1949 шықәсқәа рзы Б. У. Шьынқәба Аԥсны, аԥсуа қыҭақәа еимданы, ажәабжьҳәацәа дрыҿцәажәаны, имаҷымкәа афольклортә теқстқәа еизигеит. Усҟан еизигаз асовет аамҭаз тәи аԥсуа жәлар рпоезиа, ҭҵаарадыррала аклассификациа рзу


50

ны, еиқәыршәаны, 1959 шықәсазы Аҟәа иҭижьит аизга «Аԥсуа жәлар рпоезиа».

Б. Шьынқәба излазгәеиҭаз ала, асовет аамҭазтәи аԥсуа жәлар рпоезиа шоит ихадоу х-периодкны:
Аџьынџьтәылатә еибашьра Ду ҟалаанӡатәи ашәақәа;

Аџьынџьтәылатә еибашьра Ду аантәи ашәақәа;
Аибашьра ашьҭахьтәи ашәақәа.

Аҵарауаҩ, аԥсуа фольклорҭҵааҩ С. Л. Зыхәба ҳаамҭазтәи (асоветтә) афольклор захьӡу азгәеиҭоит абас: «Асоветтә фольклор, мамзаргьы ҳаамҭазтәи афольклор ҳәа ҳзышьҭоу, ипрофессионалтәымкәа ихатәгәаԥхароу, ҿаԥыцла ажәлар абри аамҭазы (асовет аамҭазы) иаԥырҵаз, ажәлар рыԥсҭазаареи ргәалаҟазаарақәеи зныԥшуа ажәалатәи асахьаркыратә рҿиамҭақәа роуп».

Ишыжәбо ала, абзазара ҿыц иахҳәаау жәлар рашәақәа ҿион асовет аамҭазы, аха абраҟа иҳәатәуп асовет мчра ашьақәгылара шықәсқәак шагыз ҳажәлар рсахьаркыра-ҩыратә литературагьы ашьаҭа шакхьаз. Асовет аамҭазы ҳлитературагьы ӷәӷәала ашьапы иқәгылеит, аҿиара бзиагьы аиуит. Аха уи иаанагаӡомызт ажәлар алитература анроулак ашьҭахь афольклор аҿиара иаҟәыҵуеит, рҿаԥыцтә жанрқәа рхадыршҭуеит ҳәа.

Афольклори алитературеи рыҿиашьа шеиԥшым еиԥш, ажәлар рзы акы аҟазаара егьи ханарҭәаауа, иазыԥсахуа изыҟамлеит.

Афольклор асовет аамҭазы аҿиара иаҟәымҵӡеит, аамҭа ҿыц инақәыршәаны, ҵакылагьы формалагьы ииасхьоу аепохақәа иреиԥшымкәа, ахатәы ҷыдарақәа аманы ицәырҵит. Уаанӡа ажәлар зҭагылаз асоциалтә еиҟарамрақәа ирықәыӡбозҭгьы, аҿатә (асовет) аамҭазы урҭ асоциалисттә еизыҟазаашьақәа ирзышәаҳәо иалагеит.

Асовет аамҭазы еиҳараӡак иҿиаз афольклортә жанрқәа рахь иаҵанакуеит: еиуеиԥшым ашәақәа, ахьӡыртәрақәа, абзазаратә жәабжьқәа, анекдотқәа.


51


Асовет аамҭазтәи аԥсуа жәлар рфольклортә мате риал инагӡаны ишеизгамгьы, урҭ еиуеиԥшым ашәақәа аԥсуа жәлар рпоезиаҿы ихадароу аҭыԥ ааныркылоит. Урҭ рашәақәа, ажәытәтәи жәлар рҳәамҭақәа раасҭа акыр ашәҟәыҩҩыра тәи алитература иазааигәоуп . Уи зыхҟьазгьы асахьаркыратә литература жәлар рҳәамҭахь иҟанаҵаз анырра ауп. Ашәақәа аԥхьарца ма ачамгәыр иацырҳәон, ма ус бжьыла ашәаны ирҳәон, аха еиҳа имаҷны акәзаргьы, иҟалалон ақьаадгьы ианымкәа, ажәаны, жәеинрааланы ианырҳәозгьы.

Асоветтә Аԥсынтәыла аҿатә аамҭазы изнысыз аҭоурыхтә етап хадақәа зегьы рныԥшит рфольклортә ԥҵамҭақәагьы. Зегь раԥхьаӡа иргыланы Асовет мчра ашьақәыргыларазы ақәԥара атема ажәлар рпоезиа ианыԥшит ареволиуциа-фырхаҵаратә ашәақәа рыла, аха ианаамҭаз имыӡыртә ақьаад ахь ииагамызт азы, иҳамоу рхыԥхьаӡара зынӡа имаҷуп. Ашәақәа иҟоу акык-ҩбак рҟынтә уи аамҭа иазкыз, ажәларгьы ибзиаӡаны ирылаҵәаны иҟаз «Кьаразаа рашәа» ауп. Б. У. Шьынқәба излазгәеиҭо ала, Аԥсны асовет мчра анышьақәгылоз, Ар ҟаԥшь аменшевикцәа рыр ԥхьацауа Аҟәа ианалалоз, урҭ ирыцхраауа ирылаз кьара заа ареволиуциатә ҵакы змаз, игәышьҭыхгаз ашәа ҳәо ақалақь


52

иалалеит. Ҳәарас иаҭахузеи, ари ашәа амацара акәмызт иҟаз, аха уи здыруада, ианызҵада?

Еицырдыруа ари аԥсуа ашәа, иахьа ҳаԥсадгьыл Аԥсны Аҳәынҭқарра агимн иалоуп, наунагӡа ԥсра-ӡра хашҭра ақәынгьы иҟалом. Иара ашәа ақьаад ианиҵеит афольклорист Ш. Хь. Салаҟаиа, сентиабр 5, 1961 шықәсазы, Очамчыра араион Ҭхьына ақыҭан инхоз Хәажәы Салаҟаиа иҳәамҭаны.

Ашәа злашьақәгылоу ажәақәа нагӡаны ҳара ҳҟынӡа ишы мааизгьы, ацыԥҵәахагьы ибзианы ианыԥшуеит аԥсуа жәлар Асовет мчра ашьақәыргыларазы ргәалаҟазаара зеиԥшраз, рыԥсадгьыл азы егьа шьа карҭәаргьы, аӡәырҩы рхы ақәырҵаргьы рхы ишамеигӡоз.

Аџьынџьтәылатә еибашьра ҟалаанӡатәи ҳажәлар рпое зиаҿы зегь раԥхьаӡа иргыланы иаԥҵан абзазара ҿыци анхамҩа ҿыци ирызкны афольклортә ашәақәа. 20–30-тәи ашықәсқәа рзы есымшатәи русураҿы, рынхамҩаҿы аамҭа ҿыц абзиарақәа шырнаҭаз рбеит. Рашәақәа раԥҵараан сахьаркыратә маҭәахәы хаданы рхы иадырхәон ажәытә аамҭеи аҿатә аамҭеи реиҿырԥшра. Абар уи ахархәара шаиуз акомпозитор афольк лорист И. Кортуа еиқәиршәаз, 1956 шықәсазы иҭыҵыз ишәҟәы «Аԥсуа жәлар рашәақәеи ражәабжьқәеи» аҟынтә жәлар рашәа «Ҳарҭ бзабаала ҳанхоит» аҿы:

Ажәытәан анхацәа абас инхон: Амӷқәа ааскьон, анхаҩы днаскьон, Цәмаҭәала хәлаанӡа дцәаӷәон, ...

Уажәы анхацәа абас ҳанхоит: Ҳамхырҭақәа ҳарҭбаауеит, Трақторла ҳцәаӷәоит ...

(Арҵаҩы даԥхьоит арҵага шәҟәы иану ари ашәа аҵыхәан ӡа (ад. 8-нӡа).

Ишыжәбаз еиԥш, ашәа ҩ-хәҭакны ишоуп: актәи ахәҭаҿы анхацәа ажәытәан изҭагылаз ауадаҩрақәа рыӡбахә рҳәоит, аҩбатәи ахәҭаҿы аҿатә аамҭазы ироуз аихьӡарақәа ирхыҽхәаны ирзышәаҳәоит.
Иара убасгьы аамҭа ҿыц иазку ашәақәа рҿы ирҽхәаны


53

ирзааҭгылон имаашьоз, азеиԥш ус зхатә ус еиԥш иазнеиуаз, ҳәоу еиқәшәала аус еицызуаз, еицлабны аԥхьагылара зылшоз анхацәа ӷьеҩцәа.

Аха анхацәа зегьы ус иҟамызт, ажәлар ирбарҭан абзазара ҿы агхақәа зыхьуаз , аҟазшьа бааԥсқәа змаз, аусура иа цәаашьоз шыҟазгьы. Убасҟан еиҳараӡак ажәлар рашәақәа рҿы ажәытә рлафашәақәа-ахьӡыртәрақәа рыла ирхыччон аашьацәа , ажәлар рмал зӷьычуаз ирықәыӡбон, абжьагьалды зцәа рхы ддырдыруан. Убри аамҭазы ауп Аԥсны иахьабалак еицырдыруа иҟалаз, бзиа ибаны ирҳәоз ахьӡыртәрашәа «Уа, бара, Анҭица!» анаԥҵаз. (Арҵаҩы алшара имазар ибзиоуп ари ашәа аҵаҩцәа аурок аҿы иазирӡырҩыр .) Ари афольклортә теқст ала ашәа а ԥызҵаз акомпозитор Иван Алеқсандр-иԥа Лакрба иоуп. Ашәа лызкуп аколнхараҿы аусура зҽацәхьазкуа аԥҳәыс аашьа Анҭица захьӡу. Ашәа шьақәгылоуп диалог ҳасабла. Анҭица аколнхарахь лымнеира зыхҟьаз еилыркаарц, илазҵааз ҭакс еиуеиԥшым аҽыӡгақәа ралҳәоит: зны лхы лыхьуашәа, зны дамхацәазшәа, зны лымшшьаразшәа. Аха уи иаанагаӡом Анҭица лымцқәа ланарыжьуеит ҳәа, лгәылҽанырҵоит ус маца ра дшырмышьҭуа.

Арҵаҩы изы аматериал (ажәеинраалақәа аагоуп иаа зыркьаҿны).

Аџьынџьтәылатә еибашьра Ду аантәи ашықәсқәа рзы 55 нызқьҩык инареиҳаны Аԥсны аҵеицәа анемец фашистцәа ирҿагыланы, еиуеиԥшымыз афронтқәа ирылахәын. 17 нызқьи 430-ҩык Асовет Еидгыла, усҟан ԥсадгьылс ирыԥхьаӡоз фыр хаҵарыла рхы ақәырҵеит. Аибашьра мца иалагылаз, гәым шәарыда аӷацәа ирҿагылаз ажәлар рҵеицәа-фырхацәа хьыӡ ҳәала ашәақәа рзыркуан. Аԥсны еицырдыруа иҟан «Асовет Еидгыла Афырхаҵа» Владимир Ҳаразиеи, акыр аорденқәа иркавалерыз, акапитан, аԥырҩы Қьаазым Агрбеи, аӡиас Дон ахықәан ицоз аибашьраҿы иҭахаз аԥсуа ԥҳәызба Алеқсандра Наӡаӡеи ирызкыз ашәақәа.

Абар ажәлар В. Ҳаразиа иеибашьышьеи фырхаҵарыла иҭахареи рзы ирҳәо ашәа. А. Гәынба иҳәамҭаны ашәҟәы ианиҵеит С. Шьаҟрыл 1943 шықәсазы. Гәынба Алиас


54

Гәдоуҭа араион Аҷандара ақыҭан дынхон. Уи аҟазара злаз ԥхьарцарҳәаҩын, ашәаҳәаҩын. Еиҳараӡак уи дақәшәаны иҳәон ахьӡыртәрақәа, «Шьараҭын» ашәа иалаҵаны. Данқәыԥшыз еицырдыруаз ашәаҳәаҩ-ахьӡыртәҩы Ж. Ачба акыр ирацәаны дицныҟәахьан, иашәаҳәараҿы рҵаҩыс диԥхьаӡон. Аиашазы А. Гәынба иаҟара Ж. Ачба иаԥҵамҭақәа здыруаз ауаҩы дмаҷын. Иара аҵара имамызт, дыхьчан, дшәарыцаҩын. Иԥсҭазаара далҵит 1955 шықәсазы.
Афырхацәа
Асоветтәыла аимҵәацәа анықәла, Зҩыга калам астол инықәыршәны, Аҭуџьтә бзарбзан ду аашьҭыхны,

Ҳтәыла ахьчаразы инагылаз, Ҳаразиа хаҵа! Дхаҵан аҳәара уара узы имаҷуп, Уара иузҳәатәу ар рхаҵа ауп,

Ахаҵара узыргаз утәыла абзиабара ауп, Иухьчоз, ухы зқәуҵоз Ууаажәлар роуп ...
(Аԥсуа жәлар рпоезиа, 1959, ад. 48).
Убас изышәаҳәон Афырхаҵа, аӷа иҳаирпланқәа хымца ла хланҵы иҭазҵаз, зсахьа агазеҭқәа ирынны ажәлар ирба хьаз, қыҭацыԥхьаӡа зыӡбахә раҳахьаз аибашьҩы – а ԥырҩы Қьаазым Агрба, К. Адамиа иҳәамҭоуп, 1943 шықәсазы ақьаад ианиҵеит Б. П. Џьанашьиа. Абар ажәлар еицырдыруа ашәагьы:
Қьаазым Агрба иашәа
Аԥсуа ҷкәын Қьаазым ахаҵа, Аԥсыуала акы згымыз, Ҽыбӷалагьы деибган, Гәашьамхылагьы дыџьбаран ...

Иахьа жәҩангәыла деибашьуеит: Гитлер иуарбажәқәа ихыу иԥшӡаӡа Дрылагьежьуеит, ашьауардын еиԥш, Хымцала илаишьҭуеит иббаӡа.
(Аԥсуа жәлар рпоезиа, 1959, ад. 49).
Убасгьы, аибашьраҿы иҭахаз Оҭҳаратәи аԥсуа ԥҳәызба Алеқсандра Наӡаӡе Нарҭаа раҳәшьа Гәында ԥшӡеи аҭоурых-


55

фырхаҵаратә ашәақәа рҿы зыӡбахә рҳәахьаз Кәыџ Капыта иани дрыдкыланы илыхцәажәоит: Алиас Гәынба иҳәамҭоуп, ашәҟәы ианиҵеит С. Шьаҟрыл 1943 шықәсазы.
Аҳәса рыхьӡырҳәага

Кәыџ Капыта иан лгәы змаз, Анарҭ раҳәшьа лыԥшра-лсахьа змаз, Аԥсуа ҳәса рыхьӡ ҭызгаз, Ахақәиҭра ахьчара хаха инеиз, Наӡаӡеԥҳа, афырԥҳәыс!

Абас ауп ишахәҭоу агәаҟра аныҟоу, Ҿырԥштәыс дҟашәҵароуп лҩызцәа афырхацәа, Шәрыцхраа шәашьцәа иахьындырҵәо ҳаӷацәа.

Аџьынџьтәылатә еибашьра Дуӡӡа аан аԥсуа фольклор аҿы афырхаҵаратә ашәақәа рыдагьы иаԥҵан имаҷымкәа ахьӡыртәрақәагьы. Еиҳараӡакгьы урҭ аԥҵан анемец фашист цәа ирызкны. Уаҟа урҭ ирхыччаны, Асовет Еидгыла рнапаҿы иааргаразы ргәы иҭаркыз шрықәымҿио ала, ирҿаасҭаны иаадырԥшуан Гитлери уи иҩызцәа – Геринг, Геббельс, Риббен троп уҳәа рхаҿсахьақәа.

Уи аамҭазтәи ажәабжьҳәаҩцәа – авторцәа раԥҵамҭақәа асахьаркыратә литература акыр иазааигәоуп. Урҭ аӡәырҩы аҩреи аԥхьареи здыруазгьы ыҟан, рхала ақьаад ианырҵартә еиԥш, аха иҟан жәаҳәарада аҵара змамызгьы. Аџьынџьтәы латә еибашьра ашықәсқәа рзтәии аибашьра ашьҭахьтәии аҭагылазаашьа исахьарку ашәала иаазырԥшуаз жәлар рашәа ҳәацәа, авторцәа – апоетцәа иреиуоуп: Платон Киласониа, Маа дан Сақаниа, Кәарсантел Адамиа, Алиас Гәынба уҳәа аӡәырҩы.

Зыӡбахә ҳәоу рҟынтәи Платон Дауҭ-иԥа Киласониа диит 1900 шықәсазы Очамчыра араион Кәтол ақыҭан. Аколнхара да лан, аҵара иман. Ақыҭанхамҩатә техникум алгара фымз шигыз дҭыҵит. Ихатәы бызшәа аԥсшәа адагьы ақырҭшәеи аурысшәеи идыруан. Уи иашәақәа асахьаркыратә литература иазааигәоуп, ихалагьы ашәҟәы ианиҵон.

1948 шықәсазы Б. Шьынқәба ашәҟәы ианиҵаз иреиуоуп абарҭ П. Киласониа ихьӡыртәрақәа:


56

Гитлер даауан дыҩуа, дкәаруа, Кавказ ашьха згоит ҳәа дмақаруа, Кавказ зыхьчоз Ерцахә ашьха, Уи иԥнаҵәеит Гитлер идашьхәа, Геринг, Геббельс, Риббентроп, Ассир иақәшәаз убарҭ роуп, Арҭ зышьҭаз еимҵәаран, Аха иақәшәеит анҵәара.
Гитлер агмыг, уи хы мҟәыба, ...
Иара убасгьы ажәлар рашәаҳәацәа дыруаӡәкын Кәтолтәи ахьӡыртәҩы, ачамгәыр-арҳәаҩы Кәарсантел Базала-иԥа Ада миа. Уи аҵара имамызт, анапынҵара издыруамызт. Иара иҳәамҭаны апоет А. Лашәриа 1945 шықәсазы ақьаад ианиҵеит Аџьынџьтәылатәи еибашьра Дуӡӡаҿы асовет жәлар иргаз Аиааира иазку иашәа:
Аиааира амш
Угәырӷьа, стәыла, зхы иақәиҭу, Зиааира ашәаԥшь иахьа иԥхауа, Зхьырԥар рыла згәы азҳауа, Угәырӷьа, стәыла, ашәа зхыҩыз, Дгьыли жәҩани иахьабалак, Збираҟ Берлин иахагылоу! Угәырӷьа, стәыла, уаԥхьа игылоу, Иузгәакьоу ҳпартиа азыҳәа, Лашарбаган иухагылоу, Зых иамеигӡо уара узыҳәа!

Угәырӷьа, стәыла, зых иақәиҭу, Зиааира ашәаԥшь иахьа иԥхауа, Зхьырԥар згымкәа иаԥхьагылоу, Зхьырԥар рыла згәы азҳауа!

1945 шықәсазы, лаҵара 9 аҽны Аџьынџьтәылатәи еи башьра Дуӡӡа еилгеит. Асовет Еидгыла анемец фашисттә Гер маниа иаиааит. Убри инаркны асовет жәлар аҭынч ԥсҭазаара амҩа ианылеит.

Асовет аамҭазтәии аибашьра ашьҭахьтәии аԥсуа фольклор аҿы ихадароу темақәаны иҟан аибашьра иԥхасҭанатәыз, кыр


57

еиҵаханы иҟаз асовет уаа рынхамҩа аиҭашьақәыргылара, ар гылара дуқәа нап дыркра, аҭынчра аиқәырхаразы ақәԥара. Ажәлар рпоезиа ианыԥшуан урҭ раԥхьа ишьҭаз аусқәа рынагӡараан ирԥылоз ауадаҩрақәа реиԥш, рџьа иалҵыз рылшарақәагьы ирзышәаҳәон.
Аӷа дҭарханы, аибашьра амца иалҵны зыҩныҟақәа рахь ихынҳәыз ахацәа, аибашьра афронт иаалҵны, аџьа афронт аҟынгьы хьыӡла-ԥшала аусура иалагон.

Абар ус еиԥш иҟаз, зыжәлагьы ҳаимҳәаз фырхаҵак, Махаз захьӡу ашәаҳәаҩ-автор П. Киласониа изикыз ашәа.
Афырхаҵа Махаз

Афырхаҵа Махаз, Ҳаӷа дҭазырхаз, Махаз дрылан ахацәа, Зтәыла еиқәзырхаз!

... Ҳар ду, хьӡы згаз, Дрылан Махаз, Берлиннӡа днаӡеит, Насгьы дхынҳәит.

Афырхаҵа Махаз, Аӷьараҳәа дшынхаз, Иззымдыруа дарбан, Иӡбахә рҳәоит.

Афырхаҵа Махаз, Дахьӡеит игәы иҭаз, Ҭынчла анхара, Даҿуп иахьа абас!

Аԥсны милаҭ еилых ҟамҵакәа ажәлар русура ӷьеҩ иаб зоураны ҳаԥсадгьыл еиҳагьы ибеиахон: ачаирҭа ҭбаа қәа, ацитрустәи ашәыртәи баҳчақәа, аҭаҭынрҭақәа, аӡа хәааӡарҭақәа, арахә рфермақәа уҳәа рыла. Идыргылон: ашколқәа, ахәшәтәырҭақәа , ақыҭақәа рҿы аҩнеихагылақәа, афымцалашара рыҩнаҷҷо; амҩадуқәа ҟарҵон , ақалақьқәа лаша-лашон. Абас анхара-анҵыра иаҿыз ажәлар иреигәырӷьа ны ашәа ссирқәа рхырҳәааит еицырдыруа ашәаҳәацәа.


58

Убарҭ дреиуоуп Гәдоуҭа араион Дәрыԥшь ақыҭан ин хоз Сақаниа Маадан Бата-иԥа. Уи аколнхара «Дәрыԥшь» да лан, аԥхьагылара змаз колнхаҩын. 1947 шықәсазы аҽаҩра бзиа аарыхразы Ленин иорден ианаршьахьан. Аҵара има мызт, ихатәы бызшәа аԥсшәа адагьы бызшәак издыруа мызт. Геи-шьхеи еимыздахьаз уаҩын, дшәарыцаҩ бзиан. Афольклорҭҵааҩцәа иҳәамҭақәа акыр ашәҟәы ианырҵахьан.

Абар аибашьра ашьҭахьтәи ажәлар аамҭа ҿыц ирзааиз иаз ку иашәа ацыԥҵәаха.
Аҿатә ашәа

Уажәы иубар иудыруама ҳарҭ ҳаҩнқәа, Абна дуқәагьы хаҳтит, Еихыкка-еиҵыкка иҳарлашеит, Шәыр ԥшӡала иҳарҭәит, Ашәыр ахәаԥшра ула-уҿы арччоит,

Афҩы хаа иахҟьо угәы азнарҳауеит. Иҟато иҩеиуеит ҳчаи лашарбага, Амал ҳнаҭоит, ҳқыҭа аркаҷҷоит, Уажәы иубар ишԥаудыруа, Уажәы ақыҭамҩақәа шԥаҟоу!

Уара иугәаԥханы уахьцо уԥызкуеи, Ҳулица дуқәа быжьҳәа игоуп, Ҳашкол дуқәа еихачаԥоуп,

Ҳбальницақәа ҩнылашаауеит.
Ажәытә уаҩ аҵара лашароуп ҳәа ишиҳәаз еиԥш, Ҳҵеира зегьы ашьхыҵә ԥшӡа еиԥш Абла хтыга аҵара рҵо, Арҵаҩцәа рхагьежьуа,

Абас аԥсҭазаара ҳара ианбаабахьаз!
Шәсыцгәырӷьа, ажәлар ду!

Уи аамҭа ҿыц иазку ашәақәа рхыԥхьаӡара шырацәамгьы, дара ибзиаӡаны ҳагәыладырԥшуеит ҳаԥсадгьыл аҿы ажәлар аколнхарақәеи асовнхарақәеи рҟны русеицура, реицынхара гәахәас ишрымаз. Абар уи зырҵабыргуа Кәтол ақыҭан ин хоз Кьынтышә Чагәаа иҳәамҭаны, Кә. Ломиа 1945 шықәсазы ианиҵаз ашәа.


59

Ашәа
Ҳаԥсҭазаара гәазырҳага, Ҳара иҳазҭаз ишаҳгәаԥхоз, Ақыҭақәа реицынхара, Аколнхара, асовнхара!

Адац ыҵхуп хазынхара, Анхаҩыжәлар шьҭахь ҳазгаз, Уажә иҳамоуп ҳа ҳгәаԥхара, Аколнхара, асовнхара!

Адгьыл чашәқәа игәыгәҭажьыз, Анкьа агыгшәыг ахьыԥхьоз, Урҭқәа иахьа ибаҳчатәыз, Аколнхара, асовнхара!

Заа инаҳагӡоит аус иҳаду, Ҳамра наӡаӡа уаҳхаԥхоз, Ҿыцла анхара иашьагәыҭуп, Аколнхара, асовнхара!

Инышәкыл, дадраа, аҵәцақәа, Зықьнашықәса абас ҳанхоз, Иаҳныҳәап иҳазҭаз насыԥ шкәакәа, Аколнхара, асовнхара!

Ҳазну аамҭазтәи (асовет аамҭазтәи) аԥсуа фольклор ҭызҵаахьоу, иахцәажәахьоу аҵарауаа ҷыдала иазгәарҭоит ажәабжьҳәацәа (ашәаҳәацәа) авторцәа, хыхь ишазгәаҳҭахьоу еиԥш, П. Киласониа иеиԥш иҟаз аҩреи аԥхьареи здыр уаз рҳәамҭақәа асахьаркыратә поезиа ишазааигәазгьы, те матикала, хәыцшьала ажәлар рфольклортә традициақәа иахьрықәшәоз аҟнытә, урҭ ашәақәа жәлар рҿаԥыцтә поезиа иахырыԥхьаӡалеит.

Араҟа XX ашәышықәса иатәу аԥсуа фольклор иазк ны арҵаҩы идгалоу аматериал ала аҵаҩцәа ирыхәҭоуп ҳәа ииԥхьаӡо дырзааҭгылоит.


60

Анаҩс арҵага шәҟәы иану абзазара ҿыц иахҳәаау ашәа қәа аҵаҩцәа аирԥхьоит.
Атема ашьақәырӷәӷәаразы азҵаарақәеи адҵақәеи.
Иарбан аамҭоу изҵазкуа, насгьы ишԥарышьҭоу абзазара ҿыц иахҳәаау жәлар рашәақәа?
(Асовет аамҭазы иҿиаз ҳаамҭазтәи афольклор ҳәа иашьҭоуп).
Ианбалагеи аԥсуа ҵарауаа афольклортә материалқәа реизгареи, рыҭҵаареи, иадзыԥхьалодаз уи аус?
Шәахцәажәа Б. У. Шьынқәба аԥсуа жәлар рфольклор аизгареи, аҭҵаареи рҟны илша.
Иарбан периодқәоу иамоу асовет аамҭазтәи жәлар рпо
езиа?
Изахьӡузеи асоветтә фольклор, мамзаргьы ҳаамҭазтәи афольклор?
Иарбан фольклортә жанрқәоу иҿиаз асовет аамҭазы?
Излеиԥшыми атрадициатә фольклори ҳазну аамҭазтәи афольклори? Ҷыдарақәас ирымоузеи урҭ?
Шәахцәажәа «Кьаразаа рашәа», насгьы уажәы ианбарҳәо?

Иарбан периоду изҵазкуа абзазаратә ашәа «Ҳарҭ бза баала ҳанхоит»? Шәахцәажәа ашәа ашьақәыргылашьа.
Шәазааҭгыл жәлар рашәа «Уа, бара, Анҭица!» Иарбан жанру изҵазкуа?
Шәрыхцәажәа Аџьынџьтәылатә еибашьра Ду аантәи жәлар рашәақәа. Иарбан ашәақәоу иаԥҵаз, изызкыдаз? Шәрыхцәажәа авторцәа-ашәаҳәацәа.

Иарбан темақәоу изызку асовет аамҭазтәии аибашьра ашьҭахьтәии ашәақәа? Шәырзааҭгыл ашәақәа.

Аҩныҟатәи адҵа.
«Аԥсны Аҳәынҭқарра агимн» ҿырҳәала аҵара.
Абзазара ҿыц иахҳәаау ашәақәа рҟынтә аҵаҩцәа ир гәаԥхаз ҿырҳәала аҵара, егьырҭ исахьаркны рыԥхьара, рыхцәажәара.





61



а
б
ы
ж
ь
г
ә
н
ы
ҩ























ә









а
ш
ь
х
ы
ц






а
к
ә
ы
к
ә
б
а
а










а
л
а
ԥ
л
ҳ
ә
а
а




а
ӡ
и
а
с









а
ҳ
а
у
а























Атрадициатә фольклор
Ҳазну (асовет) аамҭазтәи


афольклор




Аҷыдарақәа
Аҷыдарақәа



1.
Анонимтәра (изҳәамҭоу ха
1.  Автор  дызусҭоу  аилкааразы
ҭала дҳаздыруам).
ҭала дҳаздыруам).
алшара.



2.
Авариантра.
2. Авариант амамзаара.



3.
Ажанртә еилазаашьа аҭбаара.
3. Ажанртә еилазаашьа аҭшәара.



4.
Амифтә  хаҿсахьақәа,  ана
4. Иреалтәу ауаа, ареалтә хҭысқәа
шанатә хҭысқәа раарԥшра.
шанатә хҭысқәа раарԥшра.
раарԥшра.



5. Ақьаад ианырҵомызт, изҳәаз
5. Ақьаад ианырҵомызт, изҳәаз
5. Ақьаад ианырҵоит, ажәабжь
аԥхьашьеи аҩышьеи рыздыр
аԥхьашьеи аҩышьеи рыздыр
ҳәацәа аӡәырҩы аҩышьеи аԥ
уамызт.  Ажәлар  ргәалашәа
уамызт.  Ажәлар  ргәалашәа
хьашьеи рдыруеит.
раҿы иҟан.
раҿы иҟан.




