Платон Бебиа

Уа мшыбзиа, амш бзиа!
Ахәыҷқәа рзы
Ажәеинраалақәа
Апоемақәа
Алакәқәа
Ажәабжьқәа
Аиҭагақәа

Аԥҳәынҭшәҟәҭыжьырҭа
Аҟәа 2015

ББК 84(5Абх) 6-5
Б 47

Бебиа, П. Хә.

Уа мшыбзиа, амш бзиа!
Аԥҳәынҭшәҟәҭыжьырҭа. Аҟәа, 2015. – 504 д.
Д. И. Гәлиа ихьӡ зху Аҳәынҭқарратә премиа занашьоу апоет Платон Бебиа ишәҟә ҿыц еиднакылоит
ахәыҷқәа рзы иаԥиҵаз аҩымҭақәа.
Автор иредакциала

© Бебиа, П. Хә., 2015
© Аԥҳәынҭшәҟәҭыжьырҭа, 2015

Аҩызцәа хәыҷқәа шәахь!
Сара, аҩра саналага инаркны, шәара шәыш­ҟа­­­­гьы
амҩа сықәлеит. «Уа мшыбзиақәа, ахьыб­ҿар!» – ҳәа
аԥсшәа шәаҳәаны, исҭахын сыӷәӷәа­ӡа сна­шәы­­­­
лагыларц. Исҭахын ҳамҭа бзиак шәзы­­­­ҟасҵарц:
шәыз­­хара ишәзымбо, шәхәыҷра на­ӡа­ӡа ҩызара азы­
зуа аҳамҭа. Аха, ишыжәдыруа еиԥш, абзиа аҟаҵара
ус имариам.
Ҩынҩежәижәаба шықәса инареиҳаны саҿын са­
ра абри ашәҟәы. Инеиԥынкыланы акәымзаргьы. Ҩы­
н­­ҩежәижәаба шықәса зхыҵуа ауаҩы, илирша­хьоу
ра­цәоуп. Саргьы сақәгәыӷуеит шәара шәҩызараҿы,
маҷк иадамхаргьы, абри ашәҟәгьы ацхыраара ҟанаҵап
ҳәа. Уи ахәҭақәак шәара ибзианы ижәдруеит. Урҭ
«Анбан» инаркны, шамаха, арҵага шәҟәқәа зегьы ир­
нуп. Ишәҵахьеит, изымҵац шәаԥхьаҟа ишәзыԥшуп.
Ари ашәҟәы аҟны еизгоуп: акьанџьа ԥшӡа инаркны
– амаамын ҳәатәхамҵа аҟынӡа, абгахәыҷы гызмал
инаркны – аслан шкәакәа аҟынӡа, ахәыҷқәа Саиди
Саи­деи инадыркны – абыргцәа Лабдаҭи Қәабдаҭи
рҟынӡа зегьы.
Шәара ишәзыскыз ари ашәҟәы «Уа мшыбзиа, амш
бзиа!» ҳәа хьӡыс иасҭеит. Амш анбзиаха – ажәҩан
цқьоуп, адгьыл ҭынчуп, аҿиара иаамҭоуп, шәара
ишәызҳауеит.
3

Ахьыбҿар!
Ҳабацәа ирҳәоит: ахьылаба, ахьтәы цаԥха, ахьы
уардын, ахьы мацәаз…
Ус шаҟа?!
Аԥсуа лакәқәа рҟны ахьылаба зыԥшааз – уи ижә­
лар анасыԥ рзиԥшааит ауп. Ахьтәы цаԥха акәзар
– маӡас иҟоу зегьы аанартуеит. Ахьы уардын – аҳ­
кәажә даныртәаланы ԥшахьырсра дыргоит…
Ахьы – зхаҭа хәыҷны, зегь реиҳа зыхә ҳараку акоуп.
Анҭ хыхь еиқәаҳаԥхьаӡаз раҵкысгьы, уи знаало
шәара шәоуп. Ахьыбҿар – ахь ҿар – ахьи аҿари.
Шәара – амалқәа зегьы шәырмалуп.
Шәара Аԥсны агәыӷра ду шәоуп, аԥеиԥш хазына
шәоуп, уаҵәтәи амш-лаша шәоуп
Сара шәара сшәыцзаауеит.
Уа мшыбзиақәа, ахьыбҿар!
Платон Бебиа
Ииун 25, 2003,
Аҟәа

Ажәеинраалақәа

Ашколқәра иаҵанамкуа рзы
АМРА ԤХОИТ
Амра ԥхоит,
Иҟоу гәашәҭ!
Амра ԥхоит,ё
Ишәҭуеит ашәҭ.
Амра ԥхоит,
Аҵыс шәаҳәоит.
Амра ԥхоит,
Ауаа нхоит…
Амра ԥхоит,
Ихым ашәшьы.
Амра ԥхоит,
Шәгыл шьыжьы!
Ииуль 6, 2002 ш., Аҟәа.
АӠЫХЬ
Ахаҳә хәыҷқәа ԥхьаҳәҳәа,
Иааҵнахын ахы,
Аӡыхь хәҷы ахьхьаҳәа,
Ицоит иццакы.
Џьара иаша иҭалоит,
Џьара икәараҵоит.
Зегьы ргәаҵа иҭалоит,
Аԥсы рханаҵоит.
Амҩа хара иазҟазоуп,
Ицоит иласны.

7

Аӡиас дугьы абасоуп
Ишалагаз зны.
Август 3, 2002 ш., Аҟәа.
АН ЛАШӘА
Уара уцқьан – уара уҟьашьит,
Сыҷа, сыҷа, сына.
Сара ускәабеит, усшьышьит,
Сыҷа, сыхазына.
Аӡы цқьан – аӡы ҟьашьит,
Сыҷа, сыҷа, сына.
Аӡы ҟьашьит – уара уцқьахеит,
Сыҷа – сыхазына.
1979
ҲАРА ҲАЖӘ
Аԥша асуеит,
Ажә ҳәуеит.
Ақәа ауеит,
Ажә ҳәуеит.
Акырцх ауеит,
Ажә ҳәуеит.
Асгьы ауеит,
Ажә ҳәуеит.
Атәом, итәа –
Аа, ижәбоит.
Ахш рацәаны
Иаанагоит.
Ииуль 6, 2002 ш., Аҟәа.

8

ҴИ -ҴИ КӘАКӘА
Ҵи-ҵи кәакәа,
Маахыр џьаџьа
Аиҵыркәакәа
Ифома Чача?
Аиҵыркәакәа,
Имфаӡеит, –
Имҳаҵә шкәакәа
Имбаӡеит.
1989 ш., Переделкино.
АКРЫФАРА
Сыҷын, ибзиан круфар,
Убас уӷәӷәахоит…
Сыҷын, ибзиан круфар,
Убас уԥшӡахоит…
Сыҷын, ибзиан круфар,
Лассы иузҳауеит.
Сыҷын, лассы иузҳар,
Ашкол ахь уцауеит.
Ииуль 6, 2002 ш., Аҟәа.
САБ ИҼЫ
Ақәа ауеит,
Амра ԥхоит.
Аҽы ҳәуеит,
Аҽарххоит.
Саб дцозаап
Харагьы…

9

Аҽархиозаап
Иара иҽгьы.
Ииуль 6, 2002 ш., Аҟәа.
ХАТӘЫ БЫЗШӘАЛА
Арбаӷь ҿнаҭуеит:
– Кри-ка-кыу!
Аласба ҵәаауеит:
– Ҟыу-ҟыу-ҟыу!
Аӡыс ҟаауеит:
– Бе-ке-ке!
Аҳәы хәаауеит:
– Му-му-му!
Ашьышь ӷәыруеит:
– Ҩаҳ-ҩаҳ-ҩаҳ!
Гач дҵәыуеит:
– Наҟ-наҟ-наҟ!
Ииуль 6, 2002 ш., Аҟәа.
АДӘЫӶБА
Шыԥ-шыԥ-шыԥ,
Шыԥ-шыԥ-шыԥ –
Адәыӷба цоит.
Шыԥ-шыԥ-шыԥ,
Шыԥ-шыԥ-шыԥ –
Абжьы хнаҵоит.

10

Шыԥ-шыԥ-шыԥ,
Шыԥ-шыԥ-шыԥ –
Амҩа уаныҵ!
Шыԥ-шыԥ-шыԥ,
Шыԥ-шыԥ-шыԥ –
Угәуҽаныз!
1991
АСААҬ
Ҷиқ-ҷақ, ҷиқ-ҷақ –
Красуеит Асааҭ.
Ҷиқ-ҷақ, ҷиқ-ҷақ –
Иахьӡом аԥсаатә.
Ҷиқ-ҷақ, ҷиқ-ҷақ –
Мши-ҵхи ирызҵоит.
Ҷиқ-ҷақ, ҷиқ-ҷақ –
Аамҭагь цоит…
Ҷиқ-ҷақ, ҷиқ-ҷақ –
Иԥшуам бзанҵы.
Ҷиқ-ҷақ, ҷиқ-ҷақ –
Шәгыл шьыжьнаҵы!
1991
АӠЛАГАРАҾЫ
Аху-аху, аху-аху
Алу лагоит,
Алу лагоит.
Аху-аху, аху-аху

11

Аԥш ааргоит,
Ашыла ргоит.
Аху-аху, аху-аху
Алу лагоит,
Алу лагоит
Аӡлагарахьча даутәаху;
Ажәабжь иҳәоит,
Алакә иҳәоит…
Ииуль 6, 2003 ш., Аҟәа.
АҶКӘЫН ԤАГЬА
Аҷкәын ԥагьа
Ԥаҵа кьакьа,
Уахьзынамӡо
Уҽҵыркьакьа.
Наҟ уаашьара
Шьҭаҵаны,
Аҵәа ҳазҿых
Уҩаӡаны!..
1989
МАРТ ААБА
Иахьа сан бгәы ҟасҵоит,
Иахьа сан бхәы ҟасҵоит,
Аӡы-хьшәашәагь бсыркуам,
Иахьа ак ааҟабҵан изуам.
Бнатәеи быблақәа хҩаны,
Ҳамҭак, иамбаӡац ҳаҩны,

12

Заҿа ианысҵогь ба боуп,
Избан акәзар Март аабоуп.
Ииун 12, 2003 ш., Аҟәа.
ААԤЫНРА ААИТ
Ана ишәаҳәоит аҟармаҵыс,
Ара ишәаҳәоит аҷынҷа.
Ана ишәаҳәоит ашьхарҵыс,
Ара ишәаҳәоит акәынча.
Ахьажь аҿуп Аҿыҭра,
Шьыжьаахыс иааԥшызар…
Нас ианбаҟарҵои рыҭра,
Урҭ шәаҳәара иаҿызар?!
Апрель 20, 2003 ш., Аҟәа.
УАРА УЗҾУЗЕИ?
Ааԥынра ааит,
Амра гылоит.
Зегь еилыбзааит,
Зегь еинылоит.
Аҵыс уасҭоит,
Аҩны аргылоит.
Ашьхыц еимдоит,
Ашәҭ аԥылоит.
Ҳуҭра иаҵәа
Напырхахоит.
Сан дгәырӷьаҵәа
Лҽага дҩахоит.

13

Иччо ахы-аҿы,
Закә мшузеи?
Сҩыза хәҷы,
Уара узҿузеи?
Февраль 23, 2003 ш., Аҟәа.
АЖӘҴАРАҚӘА
Ажәҵарақәа аан ихынҳәны;
Имҷыр-ҷыри,
Имҷыр-ҷыри.
Рыҭрақәагьы рҳаит аҩны;
Шьыри-шьыри,
Шьыри-шьыри!
Ихырхын аԥацәа рааӡеит;
Амра бзиа,
Амра бзиа!
Хьҭахан аԥхаррахь ицеит;
Амҩа бзиа,
Амҩа бзиа!
Апрель 19, 2003 ш., Аҟәа.
КӘЫКӘУ
Кәукәу, кәукәу –
Ааԥын мааи.
Кәукәу, кәукәу –
Аус ахь шәааи.
Кәукәу, кәукәу –
Лаҵароуп.

14

Кәукәу, кәукәу –
Ԥхьацароуп.
Август 18, 2002 ш., Аҟәа.
АХӘЫҶИ АҴЫСИ
Сара ахәмарра сҭахуп,
Сара аныҟәара сҭахуп,
Сара ацәажәара сҭахуп,
Схы аԥышәара сҭахуп…
Аҵыс хәыҷ ус ишәаҳәоит,
Аҵыс хәыҷы абас аҳәеит:
Сара аӡынра ԥхарс изгеит,
Уаԥыл, ааԥынра узаазгеит!
Маи 29, 2003 ш., Аҟәа.
АЖӘАРДӘЫНАҚӘА
Ажәардәынақәа ааит,
Ажәардәынақәа ааит.
Уа алаҵара ааит,
Ԥхьаҟацара ааит.
Урҭ аӷьара ихылт,
Аҟьаҟьара ихылт.
Ахәаҷақәа рыҟәшәоит,
Усдагь урҭ тәаӡом.
Адуцәа ирыцәшәоит,
Ахәыҷқәа ирыцәшәаӡом.
Ажәардәынақәа ааит,
Ажәардәынақәа ааит.
Маи 28, 2003 ш., Аҟәа.

15

АЦӘАҞӘА
Ацәаҟәа, ацәаҟәа,
Уԥшӡои шаҟа?
Ашәыга ҭаҵәахқәа
Умои шаҟа?
Аиаҵәа, ашкәакәа,
Аҟаԥшь, аҩеижь…
Уаҳа са исмырҳәакәа,
Сыҷын, иҳәеишь!..
Август 4, 2002 ш., Аҟәа.
АБАҨРҴӘРА
Акы, ҩба, хԥа!
Акы, ҩба, хԥа!
Уарӷьарахь шьаҿак,
Уармарахь шьаҿак!
Акы, ҩба, хԥа!
Акы, ҩба, хԥа!
Уарӷьа напы уҩах,
Уарма напы уҩах!
Еиҭах, еиҭах, еиҭах!
Еиҭах, еиҭах, еиҭах!
Акы, ҩба, хԥа!
Акы, ҩба, хԥа!
Ииун 11, 2003 ш., Аҟәа.

16

АЛАСБЕИ АЛАБЕИ
Аласба
Санаба,
Ишуа исԥылеит.
Уа алаба
Анасырба,
Уи аагылеит.
Агәы ԥжәеит,
аха ишәеит,
Ицеит иҩӡан.
Са сымшәеит,
са сымшәеит,
Алаба сҩызан.
Апрель 20, 2003 ш., Аҟәа.
АҚӘА ШӘАҲӘОИТ
Ақәа леиуеит
ахыр-хыр ҳәа,
Адгьыл ԥсаҳәоит,
адгьыл ԥсаҳәоит.
Аҵлақәа ччоит
акыр-кыр ҳәа,
Ақәа шәаҳәоит,
ақәа шәаҳәоит.
Аҵәаԥ,
аҵәаԥ,
аҵәаԥ,
аҵәаԥ ҳәа –
Зегьы ирыхьӡоит,

17

Зегьы ирыхьӡоит.
Аарҩара аҵыхәа ԥҵәап ҳәа,
Ақәа шәаҳәоит,
ақәа шәаҳәоит.
Маи 20, 2003 ш., Аҟәа.
АӠЫЦӘА
Жәацы ара иауан ақәа,
Иацы ара иауан ақәа,
Иахьагьы иауеит ақәа,
Уахагьы иауеит ақәа.
Аԥсабара агәы ԥнаҵәеит,
Ауаа рычҳарагьы нҵәеит.
Сишь…
… Аӡыцәа ашьхаҟа ицоит,
Ус анакәха, амш еилгоит.
Ииуль 26, 2002 ш., Аҟәа.
ШЬЫРИ, ИСЫМАНДА АНЫШЬ!
Шьыри, исымандаз анышь,
Сыхәмаргақәа наҟ иныжь,
Амшын схылауан сара,
Салагон хара ацара.
Ацәқәырԥақәа ирбарын,
Амшынҳәақәа ирбарын,
Сара снышь шаҟа иласу,
Сара снышь шаҟа иразу.
Ҭырқәтәылаҟа сцон сасра,
Ҵыԥхгьы иаҭааз ҳ-Аԥсынра,

18

Арахь даазгон, уахь ааныжь,
Шьыри, исымандаз анышь!..
Ииуль 11, 2002 ш., Аҟәа.
АШЬХЫЦҚӘА
Ашьхыц хәыҷқәа
цоит, иаауеит.
Ашьхыц хәыҷқәа
аус руеит.
Аҵла агәаҩаҿ
саб ибеит.
Днеины ашьапы
иҿаҟәеит.
Дзалакьысӡом
шьҭа аӡәы.
Ҳашьхымзахь
иаагоит уаҵәы.
Ииуль 27, 2002 ш., Аҟәа.
ӠЫРКӘИ
Уа Ӡыркәи хәҷы, Ӡыркәи,
Абасгьы узыҟоу закәи:
Амца уцралан
убылуеит,
Аҵх уалан
уԥыруеит?!
«Улашарцаз – уаҳагь закәи,
Убыллароуп!» – аҳәеит Ӡыркәи.
Февраль 17, 2003 ш., Аҟәа.

19

АХӘЫҶ БАҲЧАХЬ СЦОИТ
Сара – Асҭана Шамба,
Сыгәҭакы наӡоит.
Шьыри, уаҵәы ишанда,
Ахәыҷ баҳчахь сцоит.
Уаҟа ааӡаҩцәа ҿыцқәа,
Сара сырбауеит.
Уаҟа аҩызцәа ҿыцқәа,
Сара исырҳауеит.
Исҵоит ашәа ҿыцқәа,
Ахәмаршьагьы сҵоит.
Еихырԥхьо абӷьыцқәа,
Аԥхьашьагьы сҵоит.
Шьыри, лассы ишанда,
Ахәыҷ баҳчахь сцоит.
Сара – Асҭана Шамба,
Ианысҳәа иҟасҵоит.
Ииуль 27, 2002 ш., Аҟәа.
АЧАБАБА
Шаҟа иԥхоузеи ачабаба,
Афрына ҿыц иҭыргазшәа.
Шаҟа ихааузеи ачатата,
Гач ифоит ҿыц ибазшәа.
Аха, иџьашәымшьан
аӡәгьы,
Икаимыжьт иацтәи
ачагьы.
Маи 27, 2003 ш., Аҟәа.

20

АМЫШӘҲӘАРАҚӘА
Аҵх каууа, аӡаӡа аҳәоит,
Ҭынчроуп нырцәи-аарцәи.
Аԥша агарашәа рзаҳәоит,
Амышәҳәарақәа арцәоит.
Амышәҳәарақәа млашьуеит,
Аԥша ашәала иажьжьоит.
Амышәҳәарақәа ԥшаауеит,
Ран рбом игәжәажәоит.
Амышәҳәарақәа ацәа иагоит.
Ихаакәакәароу аҵхаз.
Рангьы ԥхыӡ ирзаанагоит,
Абҟәыл азнагь ацха.
Маи 27, 2003 ш., Аҟәа.
АНАЦӘА РЕИЦӘАЖӘАРА
– Уҷыр-ҷыруеит, уҷыр-ҷыр,
Уаргьы аԥшқақәа уранхеит.
Са схәыҷы дыцәоуп, идыр,
Думырҿыхан, нанхеит?!
– Сҷыр-ҷыруеит, сҷыр-ҷыр,
Сыбжьы аҩны иахыҵәоит.
Дсырҿыхаӡом бхәыҷы, идыр,
Уи иаҳагьы дсырцәоит.
Маи 29, 2003 ш., Аҟәа.
АИААИРА
Аԥсны аибашьра цон,
Уи зегьы ирыхьӡон.

21

Ага,
ашьха,
амшын –
Иара азын еиԥшын.
Деибашьуан са саб,
Уи ихигеит ааӡаб.
Дхынҳәит деибганы,
Аиааирагь ганы!..
Ииун 11, 2003 ш., Аҟәа.
АКЬАНЏЬА
Шьышь нани, хәыхә нани:
Сыҷа, сыҷа-ҷа!
Хәыхә нани, шьышь нани;
Уцәа сыкьанџьа!
Аҵыс абжьы зегьы ирхыҵәоит;
Сыҷа, сыҷа-ҷа!
Уцәа, мамзар сара сыцәоит;
Уцәа сыкьанџьа!
Март 1, 2003 ш., Аҟәа.
АЦГӘЫ АҴӘЫУАРА
Миаау,
Миаау,
Миаау,
Миаау,
Ижәдыруама
ашә шаҟа ихаау!
Аха хыхьӡа

22

ахәарҭа иҭоуп,
Са сзыҩаӡом –
ҵаҟа стәоуп.
Февраль 26, 2003 ш., Аҟәа.
АШЫШКАМС
Уи адгьыл иамкуа иалаган,
Ажәҩақәа аанартит.
Ицон уи ажәҩан иалалан,
Иԥрит,
иԥрит,
иԥрит.
Ицон убас агәы алаҟан,
Амҩагь иахнаԥааит…
Аха иааԥсауа иалаган,
Адгьыл ахь илбааит.
Август 3, 2002 ш., Аҟәа.
АБАНАН
Шаҟа ихааузеи абанан,
Абанан иԥсы алоуп Кан.
Ианифаз ҳәа имбаӡеит,
Убас импыҵаӡы ицеит.
Иҵегь-иҵегь иҭахуп,
Рызегь-рызегь аҭахуп.
Ус, иабдугьы ибжьы гоит:
– Дад, уи Африкантә иааргеит!

23

Иаргьы абас аҭак ҟаиҵоит:
– Сызҳар Африкаҟа сцоит!..
Февраль 18, 2003 ш., Аҟәа.
АИЛАЏЬ
Дыԥ-дыԥ-дыԥ,
дыԥ-дыԥ-дыԥ,
Сан ашыла лхәуеит.
Тыр-тыр-тыр,
Тыр-тыр-тыр –
Сан ашәаӡа лххуеит.
Хәыр-хәыр-хәыр,
хәыр-хәыр-хәыр –
Ахьурӡы еилашуеит.
Шыр-шыр-шыр,
шыр-шыр-шыр –
Сан аилаџь луеит.
Маи 19, 2003 ш., Аҟәа.
АМРА ГЫЛАН…
… Амра гылан,
Ашәҭ еинылеит.
Ашәҭ еинылан,
Ус имгылеит.
Ҿыц игәылҵит,
Афҩы ахылҵит.
Афҩы ахылҵит,
Зегьы ирылсит.

24

Хәыҷгьы дугьы
Иара рзымхеи.
Ҳаҭыр дугьы
Ақәны инымхеи.
Маи 24, 2003 ш., Аҟәа.
« ЏЬИТ »
Кан иҽиҵәахын –
ҳаимдеит,
Кац иҽиҵәахын –
ҳаимдеит.
Лада ҳаимдеит,
ҩада ҳаимдеит,
Зегь акоуп иаабеит,
иаагеит.
Ус, уа сҽысҵәахит
саргьы,
Убас сҽысҵәахит,
ҵангьы…
Еимдеит,
еимдеит,
еимдеит,
еимдеит,
Сҽысҵәахӡан аӡәгьы срымбеит.
Ииун 12, 2003 ш., Аҟәа.
АԤСЫӠ
Аԥсыӡ хәыҷы ҭоуп аӡы,
Оумашәақәа иҭоуп аԥсы.

25

Ақәа ауазар уи бааӡом,
Асы ауазар хьҭа иакӡом.
Амра шуазар шоура иакуам,
Аха иузҳәом амла иакуам.
Ицәажәаргьы аҭахуп зназы,
Аха аҿы иҭалоит аӡы…
Оумашәақәа иҭоуп аԥсы,
Аԥсыӡ хәыҷы ахьҭоу аӡы.
Маи 22, 2003 ш., Аҟәа.
ҴИФ
Ҵиф,
Ҵиф,
Ҵиф,
Сыхаара сыцгәы!
Иф,
иф,
иф,
Иҟасҵеит ухәы!
Исҳәауа уазхәыц,
Иудыруаз акы:
Аҵыс хәыҷ уаҟәыҵ,
Аҳәынаԥ ду кы!
Маи 21, 2003 ш., Аҟәа.
АКӘҶЫШЬ
Акәҷышь хәҷы ахьшь иагеит:
Ҵиу-ҵиу,
ҵиу-ҵиу!

26

Ахьшь ишагоз аԥшәма ибеит:
Шәиу, шәиу!
Шәиу, шәиу!
Аԥшәма дхысит – ахьшь ҭахеит:
Уиу, уиу!
уиу, уиу!
Абас акәҷышь хәҷы еиқәхеит:
Ҵиу-ҵиу,
Ҵиу-ҵиу!
Апрель 18, 2003 ш., Аҟәа.
АХӘЫҶЫ ИҴӘАӶӘОН АҬӠЫ
Ахәыҷы иҵәаӷәон аҭӡы,
Раԥхьа арашь аниҵеит.
Ахәыҷы иҵәаӷәон аҭӡы,
Акамбашь аниҵеит.
Ахәыҷы иҵәаӷәон аҭӡы,
Рла Дахәа аниҵеит.
Ахәыҷы иҵәаӷәон аҭӡы,
Рҽадахәа аниҵеит.
Ахәыҷ иҵәаӷәон аҭӡы,
Хәмарран иара иусгьы.
Ахәыҷы иҵәаӷәон аҭӡы,
Ихашҭ ианиҵеит ихьӡгьы.
Маи 26, 2003 ш., Аҟәа.
АХЬЧА
Ахьча ирахә драԥгыла,
Ашьыжь хара дцоит.

27

Аҭыԥ бзиаҿы иаанкыла,
Уа ирҳәуеит, ирчоит.
Иҿырпын абжьы шәышәуа,
Убас ихааӡа игоит…
Шаҟа ибзиан урҭ ирҳәуа,
Ахш рацәагь ааргоит.
Маи 24, 2003 ш., Аҟәа.
ЛАГӘ ИЗЫҲӘАН АЛАКӘ
Ахәыҷы иан алакә лҳәон,
Зегьы аҭынчра рхыҵәон.
Ахәыҷы иан алакә лҳәон,
Хәыҷ-хәыҷ иаргьы дыцәон.
Ахәыҷы иан алакә лҳәон,
Џьа адауы дҭахахуан.
Ахәыҷы иан алакә лҳәон,
Ҵхыбжьон амра ԥхахуан.
Мшы шкәакәа, ҵых лашәы,
Иама ицон алакәгьы.
– Уцәоума? – лҳәан иан уажәы,
– Сыцәоуп! – иҳәеит Лагәгьы.
Маи 26, 2003 ш., Аҟәа.
ЦӘАБЛАҞЫ
Угәы ԥызҵәода – Цәаблаҟы,
Узмырцәода – Цәаблаҟы,
Уԥхыӡ згода – Цәаблаҟы,
Иузмырбода – Цәаблаҟы.

28

Цәаблаҟы угарцаз иԥхарс,
Иаҭахым абанс-абарс…
Иаҭаху акоуп – алакә,
Алакә алаҟоуп – алакә…
Алакә аар – Цәаблаҟы цоит,
Цәаблаҟы цар-ацәа уаӡоит,
Ацәа уаӡар – аԥхыӡ убоит,
Уи аӷба шкәакәа аанагоит.
Аӷба ишкәакәа уагоит хара,
Уи атәыла иахьӡуп: «Азҳара».
Убрахь уагоит утҟәаны,
Уаҵәы угыларц уӷәӷәаны.
Маи 29, 2003 ш., Аҟәа.
АЗАРАҞЬА
Амра гылеит,
Иара аԥылеит.
Амра халеит,
Иара адхалеит.
Амра хыҵит,
Имҩахыҵит.
Амра ҭашәеит,
Агәы мшәеит.
Амра уаҵәы
еиҭагылоит,
Азараҟьагь
еиҭаԥылоит.
Маи 31, 2003 ш., Аҟәа.

29

СИШЬ!
Иҟалаз шәаҳама, сишь!
Уа зегь шәеит.
Аҭра иныхшәаны акәҷышь,
Уа инкашәеит.
Избаз санду даагьагьан,
Убас дласы,
Уи ныҵалкит алагьан;
Илӡан лыԥсы.
Нас уи дасуан алагьан,
Атах-атах…
Нас уи дасуан алагьан,
Еиҭах-еиҭах…
Ус, днаҵаԥшызар уа, сишь,
Уи длашон…
Зыԥсы злышәшәаз акәҷышь,
Уа икәашон…
Маи 31, 2003 ш., Аҟәа.
ИАУЕИТ АҚӘА
Иауеит ақәа,
Иауеит ақәа:
ахыр-хыр,
ахыр-хыр…
Иччоит ахәқәа,
адәқәа, амхқәа:
акыр-кыр,
акыр-кыр…

30

Иржәуеит, ақәа,
Иржәуеит, ақәа –
иакуан аӡба,
иакуан аӡба…
Маи 30, 2003 ш., Аҟәа.
АҾЫРПЫН
Аҵиаақәа срылахан,
Ахәаҽра саҿуп.
Ашәа сгәы икылахан,
Ахара сыԥшуп.
Сара арахә ргәаҵагьы
Ихааӡа сазцоит.
Ахыш-рацәа иаҵақьы,
Игәарло иҟасҵоит.
Амра-цагьы, ахьҭагьы
Еиԥшуп сара сзы.
Аха дызбом ахьчагьы,
Иалахаз сыԥсы….
Ашәа сгәы икылахан,
Ахәаҽра саҿуп.
Аҵиаақәа срылахан,
Ахара сыԥшуп…
Маи 31, 2003 ш., Аҟәа.
АЦГӘИ АҲӘЫНАԤИ
Аҳәынаԥ хәыҷ ацха абан,
Асаан зегь арбзеит.

31

Ишафоз азхара ҟалан,
Иныҵашәкәа ицеит.
Ишцоз ихырбза-кәырбзаа,
Иалаҟан агәы,
Ацха зфадаҳәа ианазҵаа,
Абас аҳәеит:
– Ацгәы!..
Маи 29, 2003 ш., Аҟәа.
ШЬЫБЖЬОН
Ашәшьы хыми,
Ашәшьы хыми,
Иаҿышәшәоит асы.
Сабду дҽыжәлар иҭахыми,
Аизарахь дцарцы.
Акыраамҭа аҽы икәадыруан,
Имазеины иргылт.
Аха уи аамҭа издыруам,
Ҳаҭӡы-сааҭ аагылт.
Ус, абар ҳамӡырхаҿы,
Аҽада абжьы геит.
Сабдугьы ихаччо ихы-иҿы:
– Шьыбжьонгьы ҟалеит!
Маи 30, 2003 ш., Аҟәа.
АԤСЫӠКРА
Ацыԥхьқәа хықәҭәало,
Ҳкәара схықәтәалоуп.

32

Аԥсыӡқәа неилысуеит,
Еилалоит, еилыҵуеит.
Уа акы аҿалом уаҳа,
Аҵеред, ма акалмаҳа.
Аҽырчны амлагәыргьы,
Еиҩаӡоит сыҵәгәыргьы.
Сшьапқәа ӡыфо ицәышхеит,
Баша сгәы еибакуам.
Аха аԥсыӡқәагь ҟәышхеит,
Хәашала иузкуам…
Ииун 1, 2003 ш., Аҟәа.
АБӶЬЫ
Ихиаала,
хиаала,
Ԥшьаала,
ԥшьаала,
Абӷьы адгьыл
акәа иҭалоит,
Избанда ажәҩан
ахьҭа аҿалоит.
Ииун 1, 2003 ш., Аҟәа.
АСЫ АУЕИТ
Асы ауеит,
асы ауеит,
Сынтәа иамуӡац асы.
Шьыри-шьыри,
шьыри-шьыри,
Ишьҭагылондаз асы!

33

Асы ауеит,
асы ауеит,
Ҳазхара иҳамбац асы.
Шьыри-шьыри,
шьыри-шьыри,
Ишьҭагылауеит асы!
Февраль 21, 2003 ш., Аҟәа.
АШЫҚӘС ҾЫЦ
Аӡы ирит,
Ахәы ихыҵит.
Ҳа ҳадырит,
Имҩахыҵит.
Гәырӷьа ччареи,
Уи рызкхоит.
Иареи ҳареи,
Ҳаицынхоит.
1987
АҶНЫШҚӘА
Уа амшын ихылоит,
Ихыҵуеит дара.
Игәыкуа исԥылоит,
Исԥырҵуеит дара.
Уа ахәаша ирысҭауа,
Ргоит еимакны.
Уа ахәаша ирысҭауа,
Рфоит еимакны.

34

Рызхара анырфагьы,
Рҭыԥаҿы иԥхьоит.
Харантә санырбагьы,
Сышҟа инапҟьоит.
Ииун 1, 2003 ш., Аҟәа.
АХЫЛԤА
Жәацы ддәылҵит Мац хылԥада,
Иацы ддәылҵит Мац хылԥада,
Иахьа ддәылҵит Мац хылԥада,
Аха ианалага ақәоура:
– Схылԥа абаҟоу?! –
иҳәеит иара.
Маи 31, 2003 ш., Аҟәа.
АԤСНЫТӘИ АСЫ
Ашьха ихыҵит,
ашьха ихыҵит,
Ҳара ҳаззыԥшыз асы.
Ҳгәырӷьа хыҵит,
ҳгәырӷьа хыҵит,
Ҳашҟа иаауазаап лассы.
Сыркәымпыли сыркәымпыли,
Ҳамӡырхаҿы игылап ҿыц.
Қәҭыли,
Кәыкәыли,
Гәыгәыли
Ицәеит абри ишазыԥшыз.
Ԥала-ԥала инылагылан,
Асеигәыдҵарагь рыӡбан…

35

Аха раԥхьа амра гылан,
Иагеит,
иҟаӡам,
абан!
Маи 22, 2003 ш., Аҟәа.
АХАԤЫЦ
Иахьа иҵысхит схаԥыц,
Иақәмыршәыкәан абыбыц,
Иласырхеит,
иҩасырхеит,
Уаҳа иазызуаз –
иазсырхеит.
Исгәалашәеит саб зны
Исеиҳәахьаз уи иазкны.
Аҳәынаԥ ашҟагь игәаӷьы,
Иагьсыршәит ахәыблахьы:
– Ажә усҭоит –
аҿа сыҭ!
Ажә усҭоит –
аҿа сыҭ!..
Маи 31, 2003 ш., Аҟәа.
ИЗБАН, САН?
(Г. Виеру иҟнытә)
– Быхцәы ашьыҵәрақәа руакы,
Иаҳа изышлеи сан, сгәыкы?
– Уара ухӡыӡаара, угәбылра,
Аӡә уами исымоу сара…
– Санду дышлоуп, ба быҵкыс,
Бзиа сылбоума, ба быҵкыс?

36

– Уанду илыхшазгьы рацәоуп,
Иаҳа дзышлазгьы убриазоуп…
АЖӘА БЗИАҚӘА
(О. Дриз иҟнытә)
Са ажәа бзиақәа сгәаԥхоит,
Иахьа хынтә исҳәар сҭаххоит.
Зус ахь инеиуа ауаҩ дыр,
Ажьи, аҳақьым, анџьныр –
Ашьыжь снарԥылан абра,
«Шьыжьбзиақәа!» – сҳәоит сара.
Шьыбжьон ианцо ԥсшьара,
«Мшыбзиақәа!» – сҳәоит сара.
Хәылбыҽха ианаауа ԥхьара,
«Хәылбзиақәа!» – сҳәоит сара.
Са ажәа бзиақәа сгәаԥхоит,
Иахьа хынтә исҳәар сҭаххоит.
АБДУИ АМАҬЕИ
(А. Шибаев иҟнытә)
Изҳәода абду ихыҵуаз заҟа?!
Амаҭа ихыҵуан быжьбаҟа…
….Зынзаҵәык ибжьы иргар,
Убас дыцхыраауан, абар:
Аӡы ааигон аҵәца иҭаҭәаны,
Ишьапы еилеиҳәон дыртәаны,
Икьаҿ ииркуан иршәшәаны…
– Амаҭа иоума мшәан узҿу?
– Мап, абду иоуп са сызҿу!..
…Зны дгәаауан уи, даҽазны
Дыҳәҳәон: «Уааи уара уласны!»
Ианаамҭоу дзымцар адәахьы,
Убас даӷьуан, убас даӷьы,

37

Убасгьы ииҭауан лахьы!..
–Абду иоума мшәан узҿу?
– Амаҭа иоуп џьым са сызҿу!..
ТЫГӘ -ТЫГӘ -ТЫГӘ!
(Аҟабарда жәлар рҳәамҭахьтә)
Угыл, сыҷын, сгәы ҟаҵа,
Ихәыҷызаргь шьаҿак ҟаҵа;
Тыгә-тыгә-тыгә!
Дкаҳа-бӷалауа ахәыҷы,
Аҩны дакәшоит хәыҷ-хәыҷы;
Тыгә-тыгә-тыгә!
Дивагылан иан дылгоит,
Ахәыҷы имыч агәра игоит;
Тыгә-тыгә-тыгә!
Давсит акьанџьа-мышәҳәыс,
Давсит ашҭа иҭаз аҳәыс;
Тыгә-тыгә-тыгә!
Ишьҭахьҟа иаанхеит аҩн-ашә,
Иаԥхьаҟа иаанхеит агәашә;
Тыгә-тыгә-тыгә!
Сыҷын, ус аамҭак ҟалап –
Ахара, ахараӡа уагап…
Тыгә-тыгә-тыгә!..
САРА СХАЛА
(И. Муравеика иҟнытә)
– Бааи, беиласҳәап, ибсырҵап…
– Сара схала! Сара схала!

38

– Баала, ҿыӡәӡәара ҳаиццап…
– Сара схала! Сара схала!
– Быхцәы сҳәарын ма сара…
– Сара схала! Сара схала!
– Крыбҿасҵарын ма сара…
–Сара схала! Сара схала!
АМРА
(Александр Прокофев иҟнытә)
Амра шеишеи,
Амра шаша,
Амра цеицеи,
Абла ҭшаша –
Ашәаԥшь каба
Ушәҵа убас…
Амш бзиа
Ҳаҭ убас…
АЦӘАЖӘАРАҚӘА
(Ачуваш жәлар рҳәамҭахьтә)
Акәукәу ҿнаҭуеит:
– Ку-ку-кәу!
Арбаӷь ҿнаҭуеит:
–Кри-ка-кну!
Аҵыс иаҳәоит
Ҩаԥхьа ашәак.
Аԥсыӡ иаҳәом
Џьара ажәак.
СА СЫКЬАНЏЬА ЧМАЗАҨУП
(Валентин Берестов иҟнытә)
Аҵх иҭынчу ҷаԥшьаҩуп,
Са сыкьанџьа чмазаҩуп.

39

Алахь еиқәуп, ахы акуп;
Уи ашәа хаак аҭахуп.
Ишәҳәар агәы иахәауа,
Ижәбап шаҟа иахәауа!
Уи хымԥада ибзиахоит,
Уи хымԥада ибзиахоит!
АШЬАПЫ ԤШӠА ХӘЫҶҚӘА
(Даӷьсҭан жәлар рҳәамҭахьтә)
Ашьапы ԥшӡа хәыҷқәа,
Ашьапы ԥшӡа хәыҷқәа!
Ӡаагара ицауан
Ашьапы ԥшӡа хәыҷқәа,
Аҩныҟа иццакуан
Ашьапы ԥшӡа хәыҷқәа.
Аҩны убас еикәшон
Ашьапы ԥшӡа хәыҷқәа,
Убас аҩны икәашон
Ашьапы ԥшӡа хәыҷқәа!
ШЬЫНҴА- КЬЫНҴА
Шьынҵа-кьынҵа,
шьынҵа-кьынҵа –
Ашә аҟынтәи
агәашә аҟынӡа.
Шьынҵа-кьынҵа,
шьынҵа-кьынҵа –
Лагә иҟынтәи
Нагә иҟынӡа.
Шьынҵа-кьынҵа,
шьынҵа-кьынҵа –
Амраҟынтәи
ашәшьыраҟынӡа.

40

Шьынҵа-кьынҵа,
шьынҵа-кьынҵа –
Сара сҟынтәи,
уара уҟынӡа….
Ноиабр 23, 2005 ш., Аҟәа.
АҚӘА КӘАԤ- КӘАԤИ
АХӘЫҶИ ХӘАԤ-ХӘАԤИ
Кәаԥ-кәаԥ-кәаԥ,
Кәаԥ-кәаԥ-кәаԥ,
Кәаԥ-рацәа аргылоит
Кәаԥ-кәаԥ…
Хәаԥ-хәаԥ-хәаԥ,
Хәаԥ-хәаԥ-хәаԥ,
Кәаԥ-кәаԥ дынцәылоит
Хәаԥ-хәаԥ…
Кәаԥ-кәаԥ-кәаԥ,
Хәаԥ-хәаԥ-хәаԥ,
Кәаԥ-кәаԥ дарбааӡоит
Хәаԥ-хәаԥ…
Февраль 20, 2004 ш., Аҟәа.
ШЬЫРИ - ШЬЫРИ!
Аҳәылыҳәа иауеит асы:
Шьыри-шьыри,
шьыри-шьыри!
Ишьҭагылоит ишьҭассы:
Шьыри-шьыри,
шьыри-шьыри!

41

Зегь асеигәыдҵара ҳцоит:
Шьыри-шьыри,
шьыри-шьыри!
Аҵаа-Бабадугь ҟаҳҵоит;
Шьыри-шьыри,
шьыри-шьыри!
Февраль 13, 2006 ш., Аҟәа.
АМШ ЕИЛГОИТ
Ацәаҟәа аҽарххоит,
Ацәаҟәа аҽарххоит,
Ацәаҟәа аҽакхоит,
Аԥштәы рацәахоит.
Аԥштәы рацәахоит:
Иҩежьхоит,
Иаҵәахоит,
Иҟаԥшьхоит –
Иԥшӡахоит.
Аҽарххоит, аҽакхоит,
Кәыдырҭаҟа еихоит.
Ҳаргь уи агәра аагоит:
Уажәшьҭа амш еилгоит.
03. 08. 2008 ш., Аҟәа.
АРБАӶЬ ХӘЫҶЫ
Арбаӷь хәыҷы икада,
Иамырҿыхац иҟада?!
Иара сааҭуп, иара мроуп,
Иара ахьыҟоу – иара аброуп.

42

Кыр-ка-кыу, кыр-ка-кыу!
Заа акрызурц зҭаху –
Иамырҿыхац иҟада,
Арбаӷь хәыҷы икада?!
1994
АШКОЛ АХЬ
Игылоит амра,
Амра ԥхоит.
Ҳақәлоит амҩа,
Уи ҳгәаԥхоит.
Ҿыц абӷьыцқәа
Ааҳартуеит.
Аҩызцәа ҿыцқәа
Ҳарҳауеит.
Ашәҭ еинылоит
Назҳара.
Ҳа ҳазгылоит
Аԥсныра!
03. 08. 2008 ш., Аҟәа.
АНБАН
Анбан, анбан сгәыҟаҵага,
Аԥхьашьа сурҵеит.
Ԥхьаҟа ԥшыга, ԥхьаҟа цага,
Ҩызас уҟасҵеит.
Есымшааира саԥхьа угылан,
Адыррахь сугоит.
Ианаасыртуа шәҟәык аанкылан,
Уара раԥхьа узбоит.
1997

43

Ашколқәра иаҵанакуа аиҵбацәа рзы
АӶБА ШКӘАКӘА
Аӷба шкәакәа
Амшын ихуп.
Хылԥа шкәакәа
Аԥсҟы икуп.
Алҩа шкәакәа
Рхахьы ихуп.
Насыԥ ихуп.
Насыԥ шкәакәа
Рнапы иакуп.
1991
ААԤЫН
– Ҷырри-ҷит,
Ҷырри-ҷит! –
Изҳәада аҷынҷа
Абжьы архәыҷит.
– Ҵәыр-ҵәыррит,
Ҵәыр-ҵәыррит! –
Ардәына ԥшӡа
Зымҩа иԥрит.
– Ҷыр-ҷыр-ҷыр,
Ҷыр-ҷыр-ҷыр! –
Ажәҵарақәа
Рыҭра рҳаит.
– Оҳ, шьыр-шьыр,
Оҳ, шьыр-шьыр! –

44

Ааԥын гәырӷьаҵәа
Иазҳаит.
1989
АЖӘҴЫС ААИТ
Ҷыҷын дгәырӷьоит, Ҷыҷын дыԥоит,
Ибеит жәҵыск ахьааз.
Мыцхәы иласӡа ишьаҿа еихигоит,
Дзыргәырӷьои иахьа ас?
Ашәа иҳәоит дгәырӷьаҵәа, избанзар,
Гәыӷәрала агәра игауеит,
Иахьа ажәҵыс ҷыр-ҷыр ибазар,
Ааԥынрагьы аауеит.
1957
ШЬЫЖЬНАҴЫ
Иухамышҭыроуп бзанҵы:
Угылароуп шьыжьнаҵы,
Аус укыроуп шьыжьнаҵы,
Уццакыроуп шьыжьнаҵы.
Ауаа еилыхоит шьыжьнаҵы,
Акака ирыхоит шьыжьнаҵы,
Абзиа ҟарҵоит шьыжьнаҵы,
Ԥхьаҟагь ицоит шьыжьнаҵы.
Иашоуп ахәылԥазгьы ԥшуп,
Ахәылԥазгьы акака ирҿуп,
Аха ирыуша – рухьеит,
Аха ирҳәаша – рҳәахьеит.
Август 5, 2002 ш., Аҟәа.

45

САИДИ САИДЕИ
Рыхьӡқәа еиԥшуп урҭ зынӡас:
Саиди Саидеи.
Ирцәеилагоит цқьа изымҵаз:
Саидеи Саиди.
Рыхьӡқәа лцәеилагоит ранду:
Саиди Саидеи.
Рыхьӡқәа ицәеилахәоит рабду:
Саидеи Саиди.
Рангьы зны ииашамкәа илҳәоит:
Саиди Саидеи.
Рабгьы ицәеилагар ҳәа дшәоит:
Саидеи Саиди.
Шәа ишәцәеиламхәан, ахәыҷқәа:
Саиди Саидеи.
Ргәы иалсып шәҩызцәа хәыҷқәа:
Саидеи Саиди.
Ииуль 21, 2002 ш., Аҟәа.
АЖӘҴЫС
Ажәҵыс, ажәҵыс
уааҷыр-ҷыр!
Уааҷыр-ҷырма:
оҳ, шьыр-шьыр!
Ааԥын ссирӡа
уаанагеит.
Убжьы ссирӡа
уи иаргеит.
Ҵыԥхгьы уҟан
ҳа ҳаҩны.

46

Сынтәагьы уааит
ухынҳәны.
Еибашьра ыҟам,
уҭра ҳа!
Уанцо шәҩыкны
иузырҳа!
Ииун 6, 2002 ш., Аҟәа.
АЦӘАЖӘАРА
Ажәа – иреиӷьу маҭәахәуп.
Ацәажәара – краҭахуп.
Ажәа-хаа зҳәо ауаҩы,
Ргәаҵа дҭыҵәом аӡәырҩы.
Абри хыс уа иҟаҵаны,
Абри шиашоу хаҵаны,
Ишраҭәо аиҳабгьы – аиҵыбгьы,
Ҳцәажәаларц ҳахәҭоуп зегьы.
1957
АҨНЫ
Аҩны игылоу шаҟа иԥшӡоузеи:
Илашоуп, ицқьоуп, иҭбаауп.
Шаҟа ибзиангьы иҟаҵоузеи,
Хыхь қьырмытуп, ҵаҟа баауп.
Иеихачаԥа зынӡа акагым,
Ахааназ иҟоуп, уи ӷәӷәаӡоуп.
Аха изырԥшӡо урҭ зегь ракәым,
Аџьџьаҳәа иҩноу ауаа роуп!
1956

47

СБАҲЧА
Сара ашәырҵла еиҭасҳауеит,
Еихасҳауеит зны.
Даҽазны ршьапқәа збаҳауеит,
Еилысхуеит сласны.
Сбаҳча сҭами са сгәы азыҳәа,
Ирызҳауеит зегьы.
Ашәыр ҽаҩра беиа азыҳәа
Аус зуеит саргьы.
1956
АН
Изымныҟәоз –
Аныҟәашьа улырҵеит.
Изымцәажәоз –
Ацәажәашьа улырҵеит.
Крыззымфоз –
Акрыфашьа улырҵеит.
Аха зныкгьы
Илымҳәеит уи сааԥсеит.
Сентиабр 22, 1999 ш., Аҟәа.
АГАРАШӘА
Сыҷа-ҷына, сҵеи лашара,
Исызҭо мчы ӷәӷәа.
Угәырӷьо уаԥыларц ашара,
Уцәонда уҭахәхәа.
Амза лашо зегьы ирхысуеит,
Абла зегьы ирхуп.
Ашҭаҿ уаб иҽы хырсысуеит,
Ҽыҩҷкәын даҭахуп.

48

Уи хаҵаҵас иԥсы ахҭниҵеит,
Иԥсадгьыл Аԥсны.
Имыӡуа рахь ихьӡ аниҵеит,
Дынхеит даԥсаны.
Сгарашәа ҭаами, илакәми,
Уагьагоит утҟәа.
Убаха змауз игәы угәыми,
Уцәонда уҭахәхәа.
Ииун 19, 2002 ш., Аҟәа.
АХӘЫӠҚӘА РҴАРА
Саҿуп ахьыӡқәа рҵара,
Аха исцәеилагоит сара:
Асидеи Саидеи,
Саидеи Саиди.
Аслани Беслани,
Беслани Руслани.
Даури Заури,
Заури Знаури.
Саҿын ахьыӡқәа рҵара,
Шьҭа исцәеилагаӡом сара.
Ианвар 25, 2000 ш., Аҟәа.
ХӘЫҶЫНЕИ ГӘАЧЫНЕИ
– Уа мшыбзиа, Хәыҷына,
Иухәҳама амашьына?
– Иаазгеит, аха амашьына
Са исзырныҟәом, Гәачына!

49

– Арныҟәашьа уҵар акәын,
Нас аахәара уцар акәын!
… Амашьынагьы ҵарада,
Шьаҿак изцом, ҳәарада!
Маи 25, 2001 ш., Аҟәа.
АМЦ АМШ
Сиирк ибазшәа, дагьцәырҳазшәа,
Баҭа акы даҿуп.
Иҩыза Даҭагь митә иаҳазшәа,
Дӡырҩа дыԥшуп.
– Қәыџьмаз џьысшьан, – даҿын Баҭа, –
Аха аԥшра ҽакуп…
Уижьоит, иухоумыршҭын, Даҭа,
Иахьа арпил акуп!
1958
АГӘАЛАҞАРА БЗИА
Ҳакәты арцына акәтаӷь аҵеит,
Ҳақәты арцына абжьы хнаҵеит,
Иара атәала ажәак аҳәеит,
Иара атәала ашәак аҳәеит.
Нас агәы алаҟаны убра,
Аҩызцәа рахь ицеит хара.
… Ишԥабзиаз есқьынгьы,
Иҳалшо ҟаҳҵозҭгьы зегьы!
Февраль 25, 2002 ш., Аҟәа.

50

АМАӠАҚӘА
– Дыҟоумашь аигәышә зымбац?
– Баӡ имбац.
– Дыҟоумашь амҵәышә зымбац?
– Ӡаӡа имбац.
– Дыҟоума ауардын зымбац?
– Мац имбац.
– Дыҟоума араҭын зымбац?
– Жьац имбац.
Уа амаӡақәа ирызҳауеит,
Иҟоуп шәкы…
Убарҭқәа зегь аанартуеит,
Ашәҟәы шәкы!
Ииун 14, 2002 ш., Аҟәа.
АКИ ҨБЕИ
Акы, ҩба –
Исымоуп ашьапқәа ҩба;
Мҩа иашала са сцаларц.
Акы, ҩба –
Исымоуп анапқәа ҩба;
Ибзианы акыр зуларц.
Акы, ҩба –
Исымоуп алымҳақәа ҩба;
Зегь ирҳәауа саҳаларц.
Акы, ҩба –
Исымоуп аблақәа ҩба;
Зегь-зегь еилсыргаларц.

51

Акы, акы –
Аҿы сымоуп сара акы;
Иаҳа имаҷны исҳәаларц.
Ииун 15, 2002 ш., Аҟәа.
АҼЫКӘАБАРА
Ан днеины аӡы лырхиеит;
Таԥ, таԥ, таԥ.
Иҭахӡамкәан уи дҭаиеит;
Таԥ, таԥ, таԥ.
Уа асапын иҟаз абеит;
Таԥ, таԥ, таԥ.
Агәы ԥшқахан ихәаҭеит;
Таԥ, таԥ, таԥ.
Убла ихыларгьы ичҳа;
Таԥ, таԥ, таԥ.
Уҿы иҭаларгьы ичҳа;
Таԥ, таԥ, таԥ.
Иҿан алымт гьагьаӡа;
Таԥ, таԥ, таԥ.
Аа, ԥҟалеит цыԥхьаӡа;
Таԥ, таԥ, таԥ
Мчыла дшаалгоз кәабара;
Таԥ, таԥ, таԥ.
Уажә длызҭыгаӡом абра;
Таԥ, таԥ, таԥ.
Ииун 16, 2002 ш., Аҟәа.
АХӘЫҶИ АКЬАНЏЬЕИ
Сыҷын ублақәа еиқәыԥса;
Шьышь нани.

52

Узыҟои улахь еиқәҵа;
Хәыхә наани.
Амра халан икаҷҷоит;
Шьышь наани.
Аха уцәар – уԥсушьоит;
Хәыхә наани.
Шьыбжьон ицәоит аӡәырҩы;
Шьышь наани.
Аҵыс шәаҳәоит, уӡырҩы;
Хәыхә наани.
Уара уакәым – схаҭагьы;
Шьышь наани,
Сыцәар сҭахуп еиҭагьы;
Хәыхә наани.
….Ирҿахәмаруа ашәахәа;
Шьышь наани,
Аҩыџьегь ыцәеит иҭахәхәа;
Хәыхә наани.
Ииун 16, 2002 ш., Аҟәа.
АШЫШКАМСҚӘА
«Ашышкамсқәа рыбӷа ԥҵәоуп»
Аӡәыр иҳәоны ишәаҳау?!
Ашышкамсқәа убас круцәоуп,
Инаргоит жәантә иреиҳау.
Абасгьы аҳәеит реиҳабы:
– Ҳахьыҟамҳәа гәаҭ унеи,
Ҳамгозҭгьы ҳарҭ ашьапы,
Ҳахыҵәон, џьым, адунеи!..

53

АҶНЫШҚӘА
Аҭакар лаҟәны ишьҭалан,
Зегьы-зегь ирхашын.
Игәырӷьо аҷнышқәа хтәалан,
Иархьшәашәон амшын.
Геи-шьхеи рыкәа иҭалан,
Убас аҵаара иаҿын.
Гәырӷьо аҷнышқәа хтәалан,
Урҭ арԥхон амшын.
1991
АШШАӶЬЫЧ
Ашшаӷьыч хәыҷы, ашшаӷьы,
Уара уоума ашша зӷьыч?
Мамзар изурҭазеи хьӡыс,
Уара абас иԥшӡоу аҵыс?
Умлашьны иумоуа лаӡарак,
Зны иҟоуҵазма гаӡарак?́
Знык ацәгьа ануу, ихаҵа,
Хашҭрак аиоуам зынӡа.
1991
АУАРДЫН
Саб иуардын саҿыԥшны,
Ауардын хәыҷы ҟасҵеит.
Сызхара исызбом сыԥшны,
Убас сгәы азцеит…

54

Исҭахуп амҿаагара,
Зегь рылагьы ихиоуп.
Аха иаҵасҳәои уи сара,
Сзызхәыцуагьы убриоуп.
1991
АӠЛАГАРА
Ҳарҭ ӡлагарак ҳәа ҳазҭоуп,
Уахгьы-ҽынгьы иаатуп ашә.
Шәи ҩежәа шықәса дырҭоуп,
Ҳаӡлагарахьча Ҳанашә.
Уа алуқәа ԥырны илагоит,
Сақә-сапынуп жәлар рхәы.
Уи шәышықәса иаҵх иааигоит,
Ажәабжьқәаҳәа аџьашьахәы.
Иаҿуп арыцгьы аагара,
Абырсааҭк шылан иргауеит.
Ақәыԥшқәа аауазар лагара,
Ашлақәа цәажәара иаауеит.
1991
АԤРА ШКӘАКӘА
Ажәҩақәа еиҵых инхылеит,
Уи амшын агәы.
Ацәқәырԥақәа аԥыххылеит, –
Иреигәырӷьеит мыцхәы.
Ԥшоуп изырныҟәо иахьху,
Афрангь еиԥш иарссоит.
Аха ицом аԥша иахьаҭаху,
Иара амҩала ицоит.
1979

55

ҲАРА ҲАХЬӠҚӘА
Сан илыхьӡуп Амра,
Уи длашоит мраҵас.
Сабгьы ихьӡуп Ахра,
Уи ҳихьчоит храҵас.
Хьымца сашьа хьӡыс ҳәа
Имоуп, дагьымцоуп.
Сара исышьҭоуп Хьҵыс ҳәа,
Аҵыс еиԥш сагьыԥшӡоуп.
1989
АҴАА-ҴЛА
Ибыбышӡа, иҟәашӡа,
Ауапа-хәа ашәны,
Иаԥшуа ажәҩан ашҵа,
Игылами иажәны.
Ҵаауп уа изықәгыло,
Хыбрарагьы зуа,
Ҵаауп уа инызкыло –
Аурҭ-бааԥс исуа.
Амахәқәа хьанҭами,
Усгьы уа иҽырбоит.
Ацәа хаагьы иҭами,
Амра ԥхыӡ иабоит.
Февраль 27, 2000 ш., Переделкино.
АМҴАРСРА
– Ҵииу, ҵииу, ҵииу! –
Ахьшь ақәҷышь агеит.

56

– Шәииу, шәииу, шәииу! –
Атрыжәбыжьгьы геит.
Иама ицон уа иаҵақь,
Агәылацәагь ҟьеит.
– Аҵықь, аҵықь, аҵықь! –
Абџьаргьы ҭдырҟьеит.
Ахы ақәшәан илҭалеит,
Ахьшьгьы какәкәа.
Еибарыҩуа еишьҭалеит,
Ирбарц ахәыҷқәа.
Ақәылаҩ шьны ишьҭамзи,
Урҭ анахаххы.
Ақәҷышьгьы аԥсы ҭамзи,
Иақәиҭхеит ахы.
1989
АДӘЫӶБА
Сара адәыӷба хәыҷы ҟасҵеит,
Изҳәада иԥҽып.
Амҩа инанысҵан, иагьцеит:
Шыԥ-шыԥ-шыԥ!
– Амҩа сышәҭи, амҩа сышәҭи! –
Иара ҳәҳәоит.
Амҩа арымҭазт – уи хышәҭит,
Дара ҳәҳәоит.
Уажәшьҭа рыҳәҳәара зҭахыда,
Баша иҳәҳәоит.
Игәныргозаргь ирҳәоит хыда,
Баша ирҳәоит.
Ииуль 5, 2002 ш., Аҟәа.

57

ДҲАМАН ҲАРА ГӘЫЛАК
Дҳаман ҳара гәылак,
Дгылауан шьыбжьон,
Дҳаман ҳара гәылак,
Кырун иԥсы ишьон.
Дҳаман ҳара гәылак,
Шьыжьхьа ифон ҳаҩны.
Дҳаман ҳара гәылак,
Шьыбжьхьа –ҽаӡә иҟны.
Дҳаман ҳара гәылак,
Аԥхын ихы хтын.
Дҳаман ҳара гәылак
Аӡын ишьапы хтын.
Дҳаман ҳара гәылак,
Иажәақәа рацәан.
Дҳаман ҳара гәылак,
Ииҳәауаз еицәан.
Дҳаман ҳара гәылак,
Зны уаҳа дмааӡеит.
Дҳаман ҳара гәылак,
Дыҟаӡамкәа дцеит…
Ииуль 12, 2002 ш., Аҟәа.
АҲАРАКЫРА
Адгьыл хҩами сыла,
Ачҳара ааԥшуеит.
Аҵлақәа шьхынԥсыла,
Хаҵгылара руеит.

58

Ахара амра гылоит,
Ахьы-шәахәа ҟьо.
Аҵыс хәыҷы аԥылоит,
Ажәҩақәа еинҟьо.
Аҵаа адгьыл акыми,
Ишьҭоуп илаҳәны.
Аха аҵыс ҳаракыми,
Иԥхахьеит аҩны.
Март 01, 2000 ш., Переделкино.
АҲӘЫҲӘҚӘА
Аҭынчра ҳәыҳәқәа рҽеилахала,
Акымкәа-ҩбамкәа еизаны,
Ҵаҟа иҭала, хыхьгьы ихала,
Жәҩангәы ихәмаруеит еисаны.
Урҭ сахьрыхәаԥшуа сдыргәырӷьоит,
Ма исырҭозеи шаҟа мчы?!
Аха ихьу-хьууа ак сызцәырҟьоит –
Аҳәыҳә ахьысшьыз санхәҷыз!
1958
АХЫЛԤА ҞАԤШЬ
– Ахылԥа ҟаԥшь аҵларкәыкә,
Анна – ҟыгә-ҟыгә, ара – ҟыгә-ҟыгә…
Рылахь еиқәыршьшьы, игәырҩо,
Иарбан аҵлақәа зурҩо?
– Мап, са ахәаҷақәа нсырҵәоит,
Сара сымш џьала инҵәоит,

59

Аҵла-ҩа иахаларц аԥсы.
Са сҳақьымуп иара азы!
1979
АМРЕИ АМЗЕИ
Амра – ԥҳәызбоуп,
Амза – арԥызбоуп.
Урҭқәа аныздыр –
Ԥхыӡ ианызбоуп.
Нас иҟоума,
Убас ҵаны?
Ижәбахьоума,
Дара еицны?
1989
АЛАСБЕИ АЖЬЕИ
Сара сласба напы адыклан,
Уа ашәарыцара асырҵоит.
Уажә инеиуеит саԥхьа игылан,
Сара сашьҭоуп, иара цоит.
Ус, шьҭыбжьык ҳлымҳа иҭаҩит,
Иҭрыст сласба ианабагьы.
Уа ажьа рыцҳа шәаны иҩит,
Ишәаны иҩт аласбагьы.
1989
АЖӘҴЫС ҴЫХӘА БЫЖЬКАҴӘА
Ааԥын ааит игәырӷьаҵәа,
Ашәҭқәа канарҳәҳәит.

60

Ажәҵыс ҵыхәа быжькаҵәа,
Ҷырҷыруа ихынҳәит.
Иалгарц лассы аҭра ханы,
Иара зҿу круроуп.
Ажәҵыс ааиуанаҵ ҳаҩны,
Амаҭ уа ихароуп.
1979
АҴЫСҬРА
Аҵысҭра хәыҷы аҭра,
Еиԥшын уа аматра.
Ихтәалеит, иҵеит,
Акәтаӷьқәа хнаҵеит.
Аха ахьшь иабан,
Зегь афеит, абан!
Уажә аҭра ҭацәуп,
Аҵыс хәыҷы заҵәуп.
Уи наскьаны иԥшуп,
Аҵәыуарагь иаҿуп,
Иагауа агәыԥжәа:
«Урыцҳахааит сашәа!»
1989
АМЦИ АҴЕИ
Аҷынҷа хәыҷы ҷит, аҳәеит.
Ҽкәара ҽык ршьит, аҳәеит.
Уа-а, изшьыда дида, рҳәеит,
Изшьыда, Ҵан Бида, рҳәеит.

61

Излеишьызҳәа рбама, рҳәеит,
Уа-а, Ҭагәагәа лҟама, рҳәеит.
Аҽы зшьызгь дуаҩума, рҳәеит,
Мамзаргь бнауаҩума, рҳәеит.
Ирҳәо мцуп – иҵам, рҳәеит,
Усгь уаҩ дыҟаӡам, рҳәеит.
Уа, зегь баша иаҳҳәеит, рҳәеит,
Ала шуеит, аҽы ҳәуеит, рҳәеит.
1989
АДАӶЬ
Ахаҳә иршәит
Аӡә наҟ.
Уи ҭаиршәит
Аӡмах.
Адаӷь алԥеит:
– Ҩаҟ-ҩаҟ!
Аа, ҳалгеит,
Наҟ-наҟ!..
Ишәа-ӡыӡеит,
Еихеит…
Аха иҵызеи…
Еиқәхеит.
Ииун 8, 2002 ш., Аҟәа.
АЖӘАХӘМАРРА
– Арма, Арма, Арма! –
Иаарҳәны урыԥхьи, да!
– Амра, амра, амра! –
Рылҵит урҭ уажәшьҭа.

62

– Арха, арха, арха! –
Иаарҳәны урыԥхьи, да!
– Ахра, ахра, ахра! –
Рылҵит урҭ уажәшьҭа.
– Аӡынаа, Аџынаа, Арынаа! –
Нбан-заҵәык еивнагоит.
Урызхәыц, уажәа анынаа –
Иахьакәым уагоит.
1989
МАНЧЕИ ПАНЏЬЕИ
Дшавагылаз анҷа Манча,
Дааидгылеит аншьа Панџьа.
О, икыми Манча атапанча,
Аха уи Манча итапанча,
Ибаны дынхом аншьа Панџьа.
– Исыҭи, Манча, утапанча! –
Абас иҳәеит аншьа Панџьа.
Даахангьы Манча итапанча,
Ииҭар акәхеит аншьа Панџьа.
Аншьа Панџьа атапанча
Ааимхны дихәаԥшуа Манча,
Абас иеиҳәеит Манча Панџьа:
– Иушьыр ҟалоума, абааԥсы,
Аҵыс хәыҷгьы иахами аԥсы?!
Ииун 17, 2002 ш., Аҟәа.
АМРЕИ АШӘҬИ
Амра гылеит,
Икаԥхеит.
Ашәҭ еинылеит,
Иԥшӡахеит.

63

Са исаҳауеит,
Уи афҩы.
Игәы азнарҳауеит,
Ауаҩы.
1989
АҴХ ҬЫНЧ
Аҵх ҭынчуп икаууа,
Иааԥырхагоу ак ыҟам уа.
Аклаҭ рҽыҵакны абар,
Аԥацхаҿ ицәоуп акәҷар.
Аӡар ирҿахәмаруа аԥша,
Ицәоуп еиԥхыӡуа абыӷь-ҿа.
Аҳәарақәагь зҿу цәароуп,
Ԥхыӡ изҿугьы хшцәароуп.
Деиԥхыӡуа акьанџьа ихәыҷы,
Саҳәшьа лхы ылами ахчы…
Акызаҵәык ҳла ԥхашьоит,
Иахьак ицәамзи, иҷаԥшьоит.
Ииун 21, 2002 ш., Аҟәа.
УГӘЫ ҞАЗҴО
Џьара ихало, џьара иҭало,
Автобус ықәҳан ицоит.
Ауаа ҭыҵуа, ауаа ҭало –
Уи ргәыхәтәы иахьнагӡоит.

64

Ус, ҭаҳмадак даасхагылеит,
Ашырҳәа сгылеит саргьы.
Нас днеины сҭыԥ ааникылеит,
Днасыхәаԥшит уи зынгьы.
Ҳмашьына цон иалала Аҟәа,
Зегь аҳәон иара ихы-иҿы:
Хымԥада игәы иахәон, иахәа –
Сгәы иахәон са схаҭагьы.
Ииун 22, 2002 ш., Аҟәа.
АҴЛАРКӘЫКӘ
– Ҟыгә-ҟыгә-ҟыгә,
Ҟыгә-ҟыгә-ҟыгә! –
Аҵла иасуеит
Уи аԥықә.
– Ҟыгә-ҟыгә-ҟыгә,
Ҟыгә-ҟыгә-ҟыгә! –
Абас имҩасуеит
Аҵларкәыкә.
1989, Переделкино.
АМААХЫР
Убас амаахыр ҟалеит,
Рацәаххыра уаркалеит,
Еиҟәыншәыла ҟанҭалеит,
Ижьымжәаны ҵаҟа илеит.
Ахәыҷқәа рызгьы еилкаауп,
Ақырбыч еиԥш иара хаауп,
Ацха агәылҵәҵәаны ицоит,
Ицоит акәым – икәазоит.

65

Амыӷ цҳаргьы – ҳамшәалап,
Амаахыр ссир ҳаҟәшәалап,
Аха шәгәышәҽаныз уеизгьы,
Бзиа иабоит уи аҳәазагьы!
Февраль 23, 2002 ш., Аҟәа.
АҞЫЗҚӘА
Аҟызқәа еишьҭалан ицоит,
Ицоит еишьҭагыла.
Урҭ ана-ара икәараҵоит,
Иагоит раԥхьагыла.
Агәашә анҭыҵ дара ҳәны,
Шьыбжьон еикәагыла,
Иаауеит хәылԥазы ихынҳәны,
Иаанагоит ԥхьагыла.
Рымҩа ианыҵшам урҭ акы,
Уи иагьа ихәахәазаргь.
Иҟалап раԥхьагыла ахы,
Ахы убас иӷәӷәазаргь.
Ииун 24, 2002 ш., Аҟәа.
ШЬЫБЖЬОН
Иахьа убас еиԥш мрак кашын,
Ҳбаҳчаҿ амахә хжәеит.
Иахьа аԥлакь еиԥш адгьыл шын.
Ана-ара еиҟәыжәжәеит.
Иахьа аԥшаҵәҟьагь аԥсашьон,
Аԥсаагь рыԥсы рӡеит.

66

Абас амра аншыз шьыбжьон,
Аҽада ҳәра ицеит.
1979
ИХАШҬИТ
Ацҳа аниҵаԥҵәа дышцоз,
Даагазҽазит.
Иҵаҟа аӡыжь ду игазгоз,
Хыла дасит.
Иацы иҩыза ацҳа иҿаҟәон –
Бзиа иуӡомызт.
Иара дтәан, акы иҿамҟәон,
Жәа иҳәаӡомызт.
1979
АРБАӶЬИ АҞӘАРЫЛИ
Арбаӷь абжьы амӡырха иҭыҩит,
Акәытқәагь ргәы рҽаннаҵеит.
Аха зегь раԥхьа аҟәарыл ыҩит,
Аҩны аҵаҟагь аԥсы аӡеит.
– Ушԥашьҭаз уԥсы ахьугашаз?! –
Ианеиқәха арбаӷь абжьы ааргеит.
– Сара акәытқәа идсырбон иахьцашаз! –
Аҟәарыл, аҭакс ус аҳәеит.
1979
АИҨЫЗЦӘА
Амӡырха иахьҭоу инеиԥыршәом,
Акы еимаркуа доус рымч ԥыршәом.

67

Ма ишԥеицнеиуеи ражәеи руси,
Ауасеи, абати, аҳәыси.
Жәлала заҟа еицәыхароузеи,
Аха ргәыбылра заҟароузеи.
Уи иагьшԥарԥшӡо ражәеи руси,
Ауасеи, абати, аҳәыси.
1979
АҚӘЫԤШЫГАҚӘА
Амца ишамаз ҳацгәы аган,
Азԥаҵак хыблааит.
Ус, ҽнак аҳәынаԥ абан,
Ианыԥа иахнаԥааит.
Иагьхысҵәеит аԥаҵақәа,
Уаҟа еиҟараны.
Уажә аҳәынаԥқәа шьҭагәа
Иаанагоит икны.
1979
« ЏЬИТ »
Ахәыҷқәа хәмаруа «џьит» ҟарҵон,
Аӡә иблақәа хҩамзи.
Егьырҭ зегь уа ҽӡара ицон.
Аҽыԥхьакрагь цәгьамзи.
– Аҳы, ҳаԥшаа! – ҳәа игеит,
Мез абна дахьамаз.
Аха уи ихаҿы имааӡеит,
Ибжьы дшараргамаз.
1979

68

ҲАМӠЫРХА
Ишԥабзиоу ҳамӡырха,
Шәҭы-какаҷла иқәҵоуп.
Шьыжь анӡаӡоу иразынха
Икәалыкәаџьоит, иԥшӡоуп.
Амахә хьырхәо уаҟа ирҿоуп,
Аӡамҩа ԥшӡа аҵәақәа.
Аха зегь реиҳа иԥшӡаӡоуп,
Аџьџьаҳәа иҭоу ахәыҷқәа.
1958
АԤХЫН
Уаха-саха, уаха саха,
Аусура еилашӡоит.
Еилахароуп, иҟам тәаха,
Џьоук рашәарц ицоит.
Акрыруеит зегь еилагыла,
Аҽаҩра беиа азы.
Абар шьыбжьон ацԥхь ргыла,
Ахәыҷқәа ҭоуп аӡы.
1958
ҲАРА ҲҞНЫ
Уахьыԥшлак угәы азҳаны,
Убла рхыжь иубоит.
Аҽаҩра гылоуп рызҳаны,
Мшынҵас ицәқәырԥоит.
Амра ӷәӷәалаӡа иԥханы,
Акәара ҭанарбоит.

69

Аха, абар, ҳара ҳханы
Ерцахә сыла иҽырбоит.
1958
АХЬЫ ЛЕИУЕИТ
– Ақәа ауама?
– Ақәа ауеит.
– Уи ҵәыуама?
– Мап, иауеи?
– Ажәҩан акәзар,
Згәы ԥшаауа?
– Мап, ус акәӡам,
Уи заауа…
Адгьыл шыми,
Аԥсы акуа;
Уи азԥшыми:
Ақәа, ақәа.
Иауеит иаргьы –
Ахьы каԥсоит.
Адгьыл агәгьы
Ҟанаҵоит…
Ииуль 4, 2002 ш., Аҟәа.
АРАДИО
Абар, уи аккаҳәа ицәажәан,
Ажәабжь ҿыцқәа аҳәоит.
Ус ишнеиуа, нас иааиҭашәан,
Ихааӡа ишәаҳәоит.

70

Иазыӡрыҩуеит рлымҳа кыдҵан,
Ахәыҷқәа еизыҩҩны.
Адунеи хҭысқәа зегь ҿыцӡан,
Иранаҳәоит аҩны.
1979
АМЧЫБЖЬ АЗҴААРАҚӘА
Ашәахьа:
– Амш зыхьанҭоузеи иахьа?
Аҩаша:
– Бзиа изырбои аиаша?
Ахаша: – Дарбан аӷа иахаша?
Аԥшьаша:
– Дарбан амхы зҷаԥшьаша?
Ахәаша:
– Дарбан амыш зырӷәӷәаша?
Асабша:
– Изаҳамбозеи амза абжа?
Амҽыша:
– Дарбан уа ухы зҿышыша?
1994
ҴИУ-ҴИУ, ҞӘАРҬ- ҞӘАРҬ
Ҵиу-ҵиу, ҟәарҭ-ҟәарҭ,
Арахь шәааи.
Ҳаицыхәмарып шәарҭ-ҳарҭ,
Шәааи-сааи!

71

Ҩына-ҩына, ҩаԥа-ҩаԥа,
Уҽӡа!
Уаргьы уишьҭал, укаԥа-чаԥа,
Уихьӡа!
Шәааи, аҩызцәа ҳаизап,
Ҳаи-чаи!
Ҳаицыхәмарып, ҳаисап,
Шәааи-сааи!
1965
АЦӘҚӘА
Ишыхәыҷқәаз игәцаракны,
Урҭ иааӡеит Баџы.
Иахьа, аҩбагь еивакны,
Ирылааигоит амҿы.
Уцәқәа ириааиуеиҳәа саргьы,
Схы наизсырхоит.
Бзиа ибоит азы аҩбагьы,
Ҿааиҭит: – Еиҭахоит!
1959
ЛЕНИН
Ажәлар гәырӷьо ԥхьаҟа ицоит,
Рымҩа ҭбаауп иахьа.
Адунеи дуӡӡагьы иахьӡоит,
Ленин ду иҳәахьа.
Уи имра шыԥхац иԥхоит,
Иԥхоит икажжы.

72

Дыҟан, дыҟоуп, дагьынхоит,
Ленин зегь ҳгәаҿы.
1959
ҬАГАЛАН
Ҭагалара гәазырҳага,
Ҳара ҳҿы исасуеит.
Ибарақьаҭуп ҳашьха, ҳага
Ҽаҩрала иӡсаует.
Амхқәа ҭаргалоит аҿҿаҳәа,
Анхацәа гәырӷьаҵәа.
Абаҳчаҿы ахәыҷқәа аџьџьаҳәа
Ирҭаауеит аҵәа.
1958
ҬАГАЛАНТӘИ ААԤЫНРА
Амра шаша аҽахьышьҭнахуа,
Ашәахәа цоит ипланы.
Аԥсабарагь – уи ихнахуа,
Агәаҵа акуп иԥытланы.
Абар, ахәыҷқәа ргәы азыҳәа,
Ашкол ахь зегь рымҩа хоуп.
Ҭагалануп, аха урҭ рзыҳәа,
Ааԥынра ианалага иахьоуп.
1956
АҴӘҴӘА
Агәашә анҭыҵ Даур иацы,
Аџьа адбала, икаҭәа аԥхӡы,

73

Аҭыԥ изылхны дгәырӷьаҵәа,
Инаган икнеиҳаит аҵәҵәа.
Ашкол ашҟа ицо иашьа,
Аха агхара змоу ҟазшьас,
Диргыларц уа шарԥазы,
Иҩызцәагь дрыхьӡаразы.
Даур дгылт иахьа шьыжьы.
Дасуеит, игеит аҵәҵәабжьы.
Дасуеит, деиҭасуеит ҩаԥхьа,
Аха иашьа ашкол ахь дцахьан.
1959
АЗҴААРА
Сара ахәыҷбаҳчаҿ срааӡоит,
Хәышықәса сырҭоуп.
Саҳәшьа Хьына аҵара лҵоит,
Хәыкласск рҿы дтәоуп.
Сызлазҵаауа уи рҭак салҳәоит,
Илзымдыруа егьсымбеит.
Нас есымша ашәҟәы дзаԥхьои,
Ашкол ахь дызцауеи?
1953
АӶЫРЛА
Уи абаҳча сирӡа еиԥынчыла,
Инхыхәа-аахыхәо изазоит.
Ашәахәа анҿыпуа шьыжьыла,
Ираӡынԥсараха иқәнаҵоит.

74

Ахаа фыҩгьы, аҳауа иагәылҟьо,
Ажәҩан иалоу, уԥырла!
Кәыркәаз зегь реиҳа узыргәырӷьо,
Ажь иннажьуеит аӷырла.
1959
ИЖӘДЫРУАЗАР?!
Зны акы иасуеит абжьы рдуны,
Аха идырны уи иауӡом.
Ҽазны имҩасуеит баша иууны,
Иҟоуп уаԥхьа, иубаӡом!
(Аԥша).
Ишоураха аҭакар каҭәозар,
Инеиуеит зегь ргәы ҟаҵа,
Уа ахаҽаҳәа ақәа каҭәозар,
Зегьы ирызгәааноуп ишцо.
(Аӡиас).
Иауам уи аҳра инамкылар,
Аԥсабараҿ аҵх анҵәцоу.
Аха шьжьымҭан амра гылар,
Аӡәгьы изгәаҭаӡом иахьцо.
(Аӡаӡа).
Аԥхын амра ӷәӷәаны ишуазар,
Мап, уи иеиӷьу ҟалаӡом.
Инаауаз зегь ҳахәаԥшуазар,
Ианааи иахьцаз аабаӡом.
(Ақәа).
1958

75

АҨЫЗА
Аҩыза бзиа кыр даԥсоуп,
Уи дыруп, ишәоуп, изоуп.
Ацәгьа уақәшәар дуашьоуп,
Ус аиҩызара иаҟазшьоуп.
Аҩыза иаша дырҳатәуп,
Аҩыза иаша ҭынха дууп.
Ҩызада уаҩ дзынхаӡом,
Ҵәҩанк абыца узахаҵом.
1957
АБНАГЬ ААӠАРА АҬАХУП
Аӡыхь џьаракыр иҭабозар,
Адгьыл ӡышуа ишабозар,
Хырҳа аламзар аԥшаҳәа,
Иасуазар уаҟа аԥша-ҩа,
Џьа имгозар аԥсаа рыбжьы –
Иҟам ауп абна еихашьшьы.
Аӡыхь џьаракыр ишәаҳәозар,
Адгьыл чашәны, аӡаӡа аҳәозар,
Аҳауа зҩыда араҟа иасуазар,
Абырг шәышықәса ниҵуазар,
Иԥымҵәозар аԥсаа рыбжьы –
Иҟоуп ауп абна еихашьшьы.
Сҩызцәа хәыҷқәа, ус анакәха,
Иԥшӡаӡа иазҳарц уа илакәха,
Игәцараҳкып, аҵла еиҭаҳҳап,
Нас еихаҳҳап, нас еиҵаҳҳап…
Иарӷәӷәарц ҳара ҳамч-ҳалша,
Иҳааӡалап абна есымша!..
1956

76

ХӘЫЛԤАЗЫ
Ахәылԥаз иҳәы-ичаны,
Арахә гәарҭа еизаны,
Ицырцыруа, еилыбзаауа,
Рҭыԥ ашьшьыҳәа ианазаауа,
Аӷәапа-сапаҳәа ижаҳәо.
Дреигәырӷьаҵәа, игәы шәаҳәо.
Иааӡамҭа зегь еилаҩҩы,
Уа днарԥылоит анхаҩы.
1957
СЛАСБА
Са сеигәырӷьоит, бзиа избоит,
Нап агсыжьуам, искәабоит.
Уи аамҭала ахәы ҟаҵоуп,
Аӡынразы аҭра ԥхаӡоуп.
Исҵәахуеит абаҩ арбаны,
Нас иаанагоит еимданы.
Ила шәарыцаны исааӡоит,
Иаргьы абар, абар иаҵоит.
1957
АԤСААТӘҚӘА
1. Акәты
Аӡын асы еимаҩны ианлеиуа,
Ахьҭа иацәшәоитаз аҽаӡоит.
Ишикуеит амрагь ианарҕьеиҩуа,
Аха есымша акутаҕь ҳзаҵоит.

77

2. Акуата
Аҧхын аӡаҵа иазцоит хыла,
Ашоура иамкырц аҭахуп.
Аха аӡынгьы ианыӡсо ихыла,
Ахьҭа изламкуа џьашьахәуп.
3. Аҟыз
Рыхәдақәа ҭхәаны ҳа ҳҟызқәа,
Иаҵаҽырбо иркуп рхы.
Рҽрыладырхәуеит урҭ ҳа ҳусқәа,
Ахчазы иҳарҭоит ахәы.
4. Агәагәышь
Ҳара ҳгәагәышь ахәыҷқәа адыруеит,
Ахы-аҿы зегь еикәаҧхо.
– Шәииу! – анаҳҳәо иааҟыр-ҟыруеит,
Иацәымҕу, мамзар иагәаҧхо?
5. Ардәына
Ахаҷа-маҷа абаҳчаҿ иаҟәшәоит,
Ашәа аҳәоит иахьықәтәоу, абан.
Уи ҧырхагам, ҳа ҳгәы иақәшәоит,
Нас џьоукы изыршьуагьы избан?
6. Ахьажь
Ӡыгәдар-иҧа ҵыхәаршәшәа,
«Ҟыжж!» – ҳәа абжьы ныхнаҵеит,
Зегь рҽырӡеит, ианаршәа,
Иара џьықәреифара ицеит.
7. Алаҳәа
Аҽышьҭнахуеит аарлаҳәа,
Крыфан аԥсы ашьоит.
Изыреиқәаҵәеи алаҳәа?
Уи кәацбаала ичоит.

78

8. Аҟармаҵыс
Ашәа аҳәоит уи агәы ҷкәынӡа.
Абжьы ссирӡа ныхҵаны.
Ҳарҭ ҳазыӡрыҩуеит ҵхангәынӡа,
Абарҵаҿ ҳаԥсы ӡаны.
1957
АҞӘАРЫЛ
Умҵарс уагон абна дуахь.
Абгахәыҷы иааҭаххар.
Ҽазны аҭауад абга ду иахь,
Урҟыжуа уигон аӷар.
Уа абгахәыҷгьы, абга дугьы,
Аамҭа иаман ицеит.
Уааӡаҩ иқәлеит апатугьы.
Игәы иҭыхозгьы наӡеит.
Иахьа ҭынч уа шәхы неидкыла,
Уҩызцәеи уареи шәеилаҩҩы,
Ишәааӡоит ақәҷара шәкыла,
Иашҭа шәырԥшӡоит анхаҩы.
1958
АМАХӘ ИАҴӘЕИ АҴЫСИ
Иафарц уа еиҿыжәжәаны,
Ахьшь аҵыс иазцеит.
Аха аҵыс рыцҳа шәаны,
Убас икәараҵеит.
Ус, амахә иаҵәагь абеит,
Иналатәеит икны.

79

Ахьшьгьы зымҩа иагеит,
Аԥсахы еибакны.
Аԥсабараҿы ус иаԥуп:
Цәгьеи бзиеи еивахеит.
Амахә иаҵәара, ҭиабуп,
Аҵыс хәыҷ еиқәурхеит.
Маи 27, 2003 ш., Аҟәа.
АБНА
Игылоуп абна мшын цәқәырԥоушәа,
Абна еиқәараӡа еилачы.
Аԥша анасуа уа иҽырбоушәа,
Аҵлеи аҵлеи рхы неихьшьы.
Шәарах рацәа ргәыҵак ԥшьала.
Ҳабнара ашьапы аҳауеит.
Ҳара ҳқыҭаҿгьы уи амчала,
Аҩны ҿыцқәа ирызҳауеит.
1957
АМЛАГӘЫР ԤСЫӠ ХӘЫҶЫ
Аԥсыӡ хәыҷы ан ацәыӡит,
Ана-ара ицәырҟьа-цәырсит,
Ана ицәыралт, ара ицәырҵит,
Аԥсыӡ хәыҷы ан ацәыӡит…
Ана инеин – аҩызцәа ыҟан,
Ара иааин – ранацәа ыҟан.
Иара нхама, рыцҳа, аныда:
Хлаԥшыда, хыда, напыда?!

80

Аԥсыӡ хәыҷы ан ацәыӡит,
Ана-ара ицәырҟьа-цәырасит.
Аԥсыӡ хәыҷы – амлагәыр,
Ан аҿашәазар аҵәгәыр?!
Маи 23, 2003 ш., Аҟәа.
ЛАГӘИ АЛАКӘИ
Лагә хәыҷы ирҳәо иаҳаӡом,
Лагә хәыҷы иқашь ифаӡом.
Днықәкуа уаҟа лшьамхы.
Инаиқәкуагьы уаҟа лхы,
Анду изеиҭалҳәоит алакә,
Алакә бзиа ибозаап Лагә.
Уажә алакә дытҟәа дагоит,
Имбаӡакәа ақашьгьы ифоит.
Анду алакә убас илҳәоит,
Амаҭа ақашь убас ифоит…
Имбаӡакәа инҵәеит алакә,
Алакә иҵегь иҭахуп Лагә.
Анду қашьда алакә лҳәом,
Амаҭа лакәда ақашь ифом.
Август 13, 2002 ш., Аҟәа.
АӠКӘАТА
Акәата хәыҷы, аӡкәата
Шьапы еимаада,

81

еиқәада,
Хҭырԥада,
ма хылԥада,
Избада,
ма изымбада,
Амшын ихуп аӡкәата.
Иара рышьҭоуп аԥсыӡқәа,
Иакыр – иафоит имԥсыцкәа.
Уабар – уи аҽаӡахуеит,
Убас аҭыԥгьы аԥсахуеит,
Уахьымгәыӷӡо иаацәырҵуеит,
Убас ицәырҟьа-цәырсуеит.
Акәата хәыҷы, аӡкәата
Шьапы еимаада,
еиқәада,
Хҭырԥада,
ма хылԥада –
Акгьы иаԥсам цәқәырԥада.
Гарара зуа ацәқәырԥақәа,
Уажәы идырцәеит иҭахәхәа.
Маи 25, 2003 ш., Аҟәа.
АРҨАШИ АҚДИ
Арҩаш жәылоит.
Арҩаш жәылоит,
Арҩаш иаанахәеит ақды.
Анахь иагоит,
Арахь иагоит,
Арҩаш ихыми уа ақды.
Ақды қәԥаӡом,
Ақды қәԥаӡом.
Арҩаш иххалеит ақды.

82

Арҩаш тәаӡом,
Арҩаш шәаӡом.
Арҩаш иагьагеит ақды.
Август 6, 2002 ш., Аҟәа.
АМПЫЛ
Ампыл шьҭыԥа, шьҭыԥа ицоит.
Жьакәараҵа икәараҵоит.
Ампыл иасуеит ахәыҷқәа,
Убас еивасуеит ахәыҷқәа…
Иара цоит – дара ахьӡоит.
Дара ахьӡоит – икәараҵоит.
Урҭ ашьҭами рыԥсы мшьа,
Иаманы ицоит ижьа-жьа…
Амҩа рчаԥан уажәы ааигәа,
Дара рнаҩысҵәҟьа, ааигәа,
Амашьынақәагь цоит ианыс,
Ампыл уахь икәараҵоит…
Ахәыҷқәа ашьҭаланы ицоит;
Аа, амарџьа, шәгәышәҽаныз!
Ииуль 25, 2002 ш., Аҟәа.
АМШЦӘГЬЕИ АХӘЫҶИ
Аԥша асит ирхыҵны ахәқәа,
Адыд-мацәысгьы хазы:
Иама аҿаанахеит ақәа,
Иама аҿаанахеит асы.
Ашьыжь убас иеикәашәан,
Хаара-бзаарак ҳамбаӡеит.

83

Ахьҭа сылалар ҳәа сшәан,
Сара ашкол ахь сымцаӡеит…
Аԥша цеит ирхыҵны ахәқәа,
Адыд-мацәысгьы хазы:
Наҟ иаманы ицеит ақәа,
Наҟ иаманы ицеит асы.
Аԥҭа жәпақәа неилышәшәан,
Амрагьы хааӡа иааччеит.
Ахьҭа сылалар ҳәа сшәан,
Сара ашкол ахь сымцаӡеит…
Апрель 3, 2005 ш., Аҟәа.
АЏЬЫБАҚӘА
Сҩыза иџьыбақәа хьанҭоуп,
Имԥыхьашәо зегьы рҭоуп:
Ашьанҵа ԥҽыха, аҷапырхәа,
Аҵәымаӷқәа, адаҷ ырхәа…
Сҩыза иџьыбақәа хьанҭоуп,
Имԥыхьашәо зегьы рҭоуп.
Уаҟәыҵ рҳәан – имаҳаит,
Нас иџьыбақәа ршәаҳаит.
10 март, 2006 ш., Аҟәа.
АҼАДА ДАҚӘТӘЕИТ
Амҽеирақәа ҟазҵо изыҳәан:
«Рацәа аҽада дақәтәеит!» –
рҳәоит аԥсуаа.
Мац еснагь ихы даӷоуп,
Мац еснагь аҵәы дахоуп.

84

Аҵәа дшықәу –
аҳа дықәлоит.
Аҳа дшықәу –
алаҳа дықәлоит.
Дахьӡар аҳәыс –
аҟәҟәа ахеиҵоит.
Уи амышәҳәыс –
џьара ибӷеиҵоит.
Ҭахак аиҭаӡом ацгәы,
Аԥсы аҿеиҵауеит мыцхәы.
Уажә уи дақәтәан аҽада,
Ашҭа дааҭалеит еиҭа…
Абдугьы уаҟа ибжьы гоит:
«О, ҳрыцҳашьа,
Анцәа ҳаубоит!
Аҽада уақәтәеит рацәа!
Рацәа ҳурԥхашьеит, рацәа!»
Ииун 2, 2003 ш., Аҟәа.
АМААМЫНИ АУАҨИ РЕИЦӘАЖӘАРА
– Уареи сареи ҳаигәыцхәуп,
Сызлаҟоу сҳәар – имыцхәуп;
Амаамын – сзыҟои абас,
Ауаҩгьы – узыҟои абас?
– Иашоуп, ҳаихылҵзаргь аӡәы,
Стәаны сазԥшымызт уаҵәы:
Сара сгылеит, са сықәԥеит,
Сара схьамҵит, аџьа збеит.
Сақәԥеит асыҭәҳәа, аԥшаӷьы…
Скылсит сара ауаҩрахьы.
Уара утәан – уи азурхеит,
Умаамынын – ус уагьынхеит.
Ииуль 12, 2002 ш., Аҟәа.

85

АҲӘАЧАХ
Инамҵасын, аҳәа кны,
Алымҳа дуқәа ирынкны,
Аҳәаҭра наҟ инҭадырсит,
Ахақәиҭрагьы нацәдырӡит.
Азныказын иааҿыҿызаргь,
Зны инаԥшызаргь, зны иааԥшызаргь,
Хәҷы-хәыҷла ахы ажьжьеит,
Нас инықәиан аԥсашьеит.
Уажәы иҭаиоуп уи еиҵҳәа,
Ицәоуп хәлаанӡа иҭахәхәа.
Иҟам уаҳа агәгьы иаго,
Иадыруеит ахәы шаарго…
Ииуль 10, 2002 ш., Аҟәа.
АӠЫН ААИРА
Ҭагалара цеит,
Абыӷьқәа каԥсеит.
Амышгьы еилахәеит,
Ахьҭагь аҽарӷәӷәеит.
Ҳашьхарахьтә хазы
Ус аҳәеит асы:
– Исыцым амш каииа,
Снеиуеит, шәыҽшәырхиа!
Уи аҭакны ирҳәеит:
– Уа бзиала уаабеит!
Уқьафугоуп, умшуп,
Уааира ҳазыԥшуп!
1958

86

ҲАРА ҲИОЛКА
Ҳара ҳиолка ҳгәазырҳага.
Ауапа иаҵәа ашәҵа, имаҳәуа,
Иҽырбо игылоуп ашьха, ага…
Аԥша ахьцаз ашҟа инаҳәуа.
Дук мырҵыкәа ҳаҩны иҩналоит.
Адәахьы иааныжьны асы.
Уи ахәмаргақәа ахьынҳалоит,
Ашәҭышқәа реиԥш иахьныссы.
Ӡынгьы-ԥхынгьы, ҳа иаабазар,
Ииаҵәҟаҟараӡа иҽырбоит.
Мыцхәгьы бзиа иаабот, избанзар
Ианаауа Ашықәс ҿыц ҳзаанагоит.
1965
БАҬА ДҾЫХЕИТ
Баҭа дҿыхазар шьжьымҭан.
Аҵарақәа ҵәитуеит.
Дахьынаԥшлак асы шьҭан,
Деигәырӷьаҵәа ҿиҭуеит.
Днылагылеит уи лассы,
О, иҟалоума иԥшӡамзарц.
Ҳаи, ишԥабзиаз асы.
Абас ишьацамзар?!
1960
АЏЬАНАХ
Иааныжьуа Мац иҵатәы.
Ашкол дагхеи шаҟантәы.

87

Иаб ихьархь, иеигәышә, иеиха
Иаашьҭыхны, иҽӡаны деиха,
Аџьанах ҟаиҵарц уи дцон,
Иахьа хәлаанӡа дуасҭон.
Аӡын дақәтәартә иҟаларц,
Асгьы агәыҵҳәан игаларц.
Аус иуан, иуан дымтәа,
Аха иауазшәа цас сынтәа,
Ианар агәҭаз амра ԥхоит,
Иџьанах гылоуп, игәы ԥжәоит.
1957
АԤСАА ГӘЫРӶЬОИТ
Аԥсаа гәырӷьоит, иеилаҭыруеит,
Хыхьтә ихиаала ҵаҟа итәоит.
Ожәшьҭа аԥхарра аҽунардыруеит,
Амрагь мыцхәы уаҩы игәаԥхоит.
Ашәҭқәа хкыла адәы ахьыхрҟьо
Иԥшӡоуп, иччоит рхы-рҿқәа.
Ахьҭа иацәымшәакәан, игәырӷьо
Ашҭа инҭыҵуеит ахәыҷқәа.
1958

88

Абжьаратәи ашкол иаҵанакуа рзы
АМРА АМҴАРСРА
Аԥҭа-ӡлачқәа цәырҵуан,
Ирыҵахынҳәуа аԥша.
Амрагь цәырҟьа-цәырасуан,
Иацәыӡуа амч-алша.
Ус, ажәҩан ду дааҵалт,
Дгәааны адауы.
Дгәыргәырт ибжьы хацал,
Даушла аҳра уы.
Нас ҳамра аамҵаирсын,
Ишьҭахьҟагь дымԥшы,
Ишьҭагь умбо ирӡын,
Иҵԥрааит идау-ҽы.
Ажәҩан ду қьыз-қьызуан,
Алабжыш кьасон.
Адгьыл инықәкьысуан –
Иагьлалапҟа ицон.
Аҩарқәа азмырхакәа,
Ихыҵит аӡқәа.
Уи аҿгьы инымхакәа:
Ақәа, ақәа, ақәа.
Ус-ус, ахьҭа аҿалеит,
Иагьжәылеит акырцх.
Ашәҭ-ҭра ҟәыбо иҭалеит.
Ахьҭагь ианаркырц…
Абас шәара иҭагыло,
Збахьада адунеи?!

89

Убасҟан ауп дангыло,
Абрыскьыл-гәаҭеи.
Аха аҳаԥы дҭымҵкәа,
(Ицәгьами ихыԥша!),
Ашәымҭакгьы ахмырҵкәа,
Ирҭрысит аԥша.
Иацҟьеит аԥҭа агәамра,
Ӷәара-пара иагьцеит.
Имҵадырсыз амра
Дмыргакәан иахьӡеит.
1973
АМШ БЗИА
Уа мшыбзиа,
Амш бзиа!..
Ҳадгьыл ҭынчи
Ҳаб иџьынџьи –
Хысыбжьыда,
Ҳажәҩан – шәшьыда…
Ҳамра хьҩажьха
Иҳанасыԥны;
Аӡын ҳашьха
Сыла ихыбны;
Уа бла қаруа
Ҳамшын хәмаруа….
Ҳашьыжь шара
«Уаридада»;
Аԥсны ахшара
Ҳамҭан даҭаз…
Уа мшыбзиа,
Амш бзиа!..
Декабр 24, 2001 ш., Аҟәа.

90

АҴӘҴӘА ЗХОУ АӠЫС
Аӡыс хәыҷы иахоуп аҵәҵәа:
Кыр-кыр, кыр-кыр, кыр…
Инықәԥалауа, игәырӷьаҵәа,
Иҟалом џьа иакырц.
«Ара иаасырҳәып аҟәардә,
Ихсыршәҭып аҟәџьал.
Ана иԥхасырсып аҟәарҭ,
Исыршәап акәҷар.
Ара исырҵәаап аласба,
Алагьы агәы ԥжәап.
Ана исыршәп анду ллаба,
Зегьы-зегь сыршәап!..» –
Ацәгьа аурц игәырӷьаҵәа,
Ицоит агәы шәаҳәо.
Аӡыс, иудыруаз, ҵәҵәа
Уцәгьақәа шаҳәо!
Ианвар 10, 2000 ш., Аҟәа.
АԤША
Ажәҩан ӡлагароушәа,
Илеиуеит асы.
Аҵлақәагь гароушәа,
Ицәеит зназы.
Амахә қәыԥсычҳақәа,
Нас изқәаршәшәеит.
Уаҳагьы рзымчҳакәа,
Ана-ара ихыжәжәеит.

91

Иақәшәар ҳәа арыцҳара,
Хакәыла икша,
Аҽеилӷәыцәаа цхыраара,
Икылҟьеит аԥша.
Аҵлақәа ирыс-рысны,
Иршәшәа-иарқәацеит.
Нас ицеит уи ҭрысны,
Иныҵаба ицеит.
Март 02, 2000 ш., Переделкино.
АФЫМЦА
Уи алеишәа убас ицәгьоуп,
Атәы умҳәар.
Уи акымҭа убас ицқьоуп,
Атәы узҳәар.
Ашьшьыҳәа иара уанҭоит,
Иҵоуҳәар.
Ашшыҳәа иара уасҭоит,
Иҵоуҳәар.
Ахырҳәа аӡы ҳзаанагоит,
Иҵоуҳәар.
Ахуҳәа алуқәа лагоит,
Иҵоуҳәар.
Уи аҵхеиқәарагь аршоит,
Иҵоуҳәар.
Абаагәарагь архәашоит,
Иҵоуҳәар.
Уҿы инҭшәауа ҟанаҵоит,
Икруҩуп.

92

Убас уҳәатәы ханаҵоит,
Ирҳаҩуп.
Уи акымҭа убас ицқьоуп,
Кыр ҟашәҵа!
Аха алеишәа убас ицәгьоуп,
Атәы шәҵа!
Ианвар 1, 2001 ш., Аҟәа.
АЦГӘИ АҲӘЫНАԤИ
Аҳәынаԥ хәыҷы кәыр-кәырит,
Акылҳара иҭшәан.
Аҳәынаԥ хәыҷы кәыр-кәырит,
Иаагылеит ишәан.
Наҟ-ааҟ инаԥшит-иааԥшит,
Иҟақәаз абеит.
Уиакәхеит: уаҳа имыԥшит,
Аҿынаха еимдеит.
Раԥхьа инадгылт адулаԥ,
Иҭақәаз абан:
Ахҩа ахнаршәеит акәалаԥ,
Иафеит акакан.
Џьара иахалеит абҟәыл,
Ашә агьама абеит.
Џьара инахан ачамсҟәыл,
Ахш агьама абеит.
Нас иахалеит уа араса,
Ацхагьы ҭнарбзеит.
Иааҭыҵит уа аԥсы раӡа.
Ихырбза-кәырбзеит.

93

Аа, ус ассир ахьабаз,
Аа, абар ацгәы!
Иҭрысит – аԥсгьы шагаз,
Иааԥсахын агәы.
Аҳәынаԥ абжьы наргеит:
– Сзумфа џьшьатәуп?!
Уи аҭакс ацгәы иаҳәеит:
– Усфон, аха усасуп!
Маи 9, 2001 ш., Аҟәа.
АБЫЗШӘА
Арра ихыган дааит аԥа,
Ангьы дгәырӷьеит, аха ашԥа!
Дхынҳәит лымҳәеи изҳаны,
Акыр баны, акыр иаҳаны.
Ҿымҭкәа ҳамҭакы дааԥшит,
Аха нас днаԥшит-дааԥшит:
– Это что такой, махан?
– Хылԥами, нан, уаб ихан!
Нас уа дҭаԥшуа рымӡырха,
Ара-амҵахьгьы ихы нарха:
– А это что такой, махан1
– Ҳажә аԥа Хаҿ ами, нан!
Нас амаҵурҭаҿ деимдеит,
Иибаз – ҿыцбарах ибеит:
Амарҭак ибан – дазҵааит,
Аҟабақ ибан – дазҵааит.
Ибан апырпыл – дазҵааит,
Аԥхныга кәымпыл – дазҵааит,

94

Зегь ибла-ҵарқәа рызхан:
– Это что такой, махан?
Лԥа дихәаԥш-ихәаԥшуа ан:
– Ҳабызшәа ухашҭыма, нан?
Илҳәаз ссирс ишьан ҵангьы:
– Аԥсшәа нету! – иҳәеит иаргьы.
Амцаҿ уа ахьурӡы еилашуан,
Ахаан имбацшәагь дазыԥшуан.
Аҟьатҟьат ҭыԥеит ус аҭра:
– Аа-а, сыблит! – иҳәеит иара.
Ииуль 29, 2001 ш., Аҟәа.
САНДУ ЛХЬАА
Ԥасеиԥш, агәыри арахәыци
Ахьылзеибымҭо, шәазхәыци –
Хьаас илымоуп санду.
Аӡә данцәажәо: лкасы днахо,
Хәыҷ-хәыҷы ллымҳа дахьаахо –
Хьаас илымоуп санду.
Акәац ахьылзымфо ҳәызбада,
Лгәалаҟан абраагь дызбада –
Хьаас илымоуп санду.
Аӡә дааҩналар дихаҵгыло,
Ллаба хәыҷы ахьаанылкыло –
Хьаас илымоуп санду.
Аӡын сынтәа ашьха ианхыҵуа,
Лара шәышықәса шылхыҵуа –
Аӡбахә лҳәаӡом санду.
Ноиабр 14, 2001 ш., Аҟәа.

95

АМШӘИ АМЫШӘҲӘАРАҚӘЕИ
Иҿоуп ахьа агәа ҭырхьахьа,
Уалакьысаанӡа икаԥсоит.
Уа амышәҳәар наҵалоит ахьа,
Иԥшаауа абӷьыжә рӷәаԥсоит.
Мышә тәырҿаҿа аҵла иқәлоит,
Ма иласузеи заҟагьы?!
Ақәаршҩеиԥш ахьа дәықәлоит,
Ишьҭахысуеит ҵаҟагьы.
Абжьас агәы – Мышә иагәыми,
Изҳәада аламала ишәоит.
Уажә уи зеиԥшу ԥшатлакәми,
Иалагьежь убас иаршәшәоит.
Уа ахи-аҵәыхәеи иахьӡозар,
Ахьа-ҵла убас изазоит…
Ахьҩеижь еиԥш ахьа каԥсозар,
Аԥацәа рзыҳәа икаԥсоит.
Џьара еилало, џьара еилыҵуа
Иаҵагьежьуеит амышәҳәар.
Ирфоит, ирфоит – ргәы хыҵуа,
Иҟалоума иазхоит рҳәарц.
Ахьа-ҵла ацыра ҿамыжькәа,
Убас иршәшәа-ирқацаны.
Мышә лалбаауеит аҽкамыжькәа,
Аус дугьы ҟаҵаны…
Амышәҳәарақәа амра ицәиалан,
Акрыфан дара мыцхәгьы.
Мышә ҿаанаҭит уа агәы иалан:
– Ишәхамышҭлан шәан ахәгьы!..
Декабр 20, 2001 ш., Аҟәа.

96

АӠАРАҚӘА
Аӡыс шкәакәа – наԥа, наԥа –
Астәи инықәлеит ацҳаҵәры.
Аӡыс еиқәаҵәа – каԥа, каԥа –
Анстәи иаақәлеит ацҳаҵәры.
Наҟ-ааҟгьы цара ааиҿагылеит,
Уа изеивысӡом зынӡагьы.
Аха изҳәада руакы ааҭгылеит,
Амҩа рҭахуп аҩбагьы.
– Унаскьа, сара истәуп амҩа! –
Ари иаҳәеит, анигь иаҳәеит.
Иџьашьангьы инарзыԥшит амра,
Аԥша ҵәаа-ҵәаан иҳәҳәеит.
Нас имԥшыкәа, инаԥа-ҩаԥо,
Еиҿасуан: атах, атах!..
Иаҳа-иаҳа рыгәқәа еибафо:
Аҭак – аҭак, аҭак – аҭак!
Урҭ рыҵаҟа – арҩаш жәыла.
Алада-заҵәыкгьы иԥшуа,
Абжьы ахыҵәауа шьхатәыла,
Убас ицоит еилашуа…
Аӡарақәа аисра иаҟәыҵуам,
Иахьықәгылоу ацҳаҵәры.
Ргәырҽаннаҵоит – иаххәыцуам
Ацҳаҵәры – аҵәырҵәыры.
Ацҳа иқәҟьеит, иааидыххыла
Ишеисуа амҩа еимакы;
Иагьагеит урҭ арҩаш жәыла…
Еҳ, ихьаҵызҭгьы руакы?!
Декабр 23, 2001 ш., Аҟәа

97

ХАШҬ
Уажә ирҳәо уашьҭан ихашҭуа.
Ииҳәо ихашҭуа ихаҭагьы.
Аӡә дҳалами, уаҟа Хашҭ ҳәа,
Хьыӡшьарас иаҳҭеит зегьы.
Иблацәақәа аарла еихихит,
Аха ишшазгьы агәра игом.
Имаҭәақәа џьара ишәихит,
Ихашҭит, иахьыҟаиҵа ибом.
«Уа-а, ицама ҳласба иама?!» –
Ишәҟәқәа дрышьҭоуп, аха ибом.
Уа-а, мариала изеиныриама,
Ихашҭит, иахьыҟаиҵа ибом.
Акласс аҟны аӡәы инаимда,
Иацҵаҳәа арҵаҩы дыԥшын.
Иагьшиҳәоз Дырмит иҩымҭа,
Ихашҭын иуа итәы даҿын.
Иацы ирҭауа – ихашҭуа,
Иахьа иарҳәауа – уаҵәы,
Амҿы уҳәар – аӡахьы дашьҭуа,
Хашҭ ҳәа дҳалами аӡәы.
Зны абгахәыҷы акәытқәа ирчычан,
Са иуҿасҵап иҳәан азҩа,
Ихы быӷ-быӷуа, даачча-ччан,
Иганы иҳаит ашьацҳәа.
Игәырӷьаҵәа агара иаԥылаз,
Ишьацҳәа ибарц дыццакит.
Аха ихашҭын уи ахьиргылаз,
Дшеимдоз ихаҭа дакит…
Декабр 26, 2001 ш., Аҟәа.

98

ҬЫРҚӘТӘЫЛАНТӘИ АСАЛАМ ШӘҞӘЫ
Зынзаҵәык, о, избанда иаҳауеи,
Ҳабдуцәа ахьықәыз зны.
Иссируп, рҳәоит, амреи аҳауеи;
Иссируп, рҳәоит, Аԥсны.
Ирҳәоит: уи акалҭ инасуеит,
Амшын ду агәы еилашуа.
Аҳра зуа Ерцахә ӷьазӷьазуеит,
Ахара – ҳашҟа иааԥшуа.
Ирҳәоит: ихааӡа амра игыло,
Ишаҩычо хьтәы шәахәаны;
Аӡын агәҭа ашәҭқәа еиныло,
Избаз дшырго дытҟәаны.
Ирҳәоит гәыҵхан ара адуцәа,
Аԥсныҟа ишыԥшу иажәуа:
Уа анышә иахьамоу ҳабдуцәа,
Аԥшазаҵә шықәсуа ишәышәуа.
Ҳа ҳада мра шеишеи згылом.
Ирԥсаҟьаз уа ихырҵәаны.
Араҟагь ԥшәыман ҳаднакылом,
Ус ҳаанымхеи ҳсасцәаны.
Исҭахуп ҳашьхақәа рымҵа,
Алакә ииз саҳар – исҳәар;
Исҭахуп ҳабдуцәа рымца,
Акәиц хәҷы сыкәа иҭашәар…
Арахь иааԥшуа ҳа ҳазныҳәо.
Идыруаз уа ишыҟоу ҳгәы.
О, акызаҵәык сара сзыҳәо:
Исзаашәҭи «Анбан» ашәҟәы!..
Ианвар 1, 2002 ш., Аҟәа.

99

РАԤХЬАТӘИ АСЫ
Ԥала-ԥала, ԥала-ԥала –
Ибыбышӡа асы ауеит.
«Улаԥала – сылаԥала!» –
Ирыхан зегьы агауеит.
Избахьада ари иахьада:
Ахәыҷқәаҳәа – ахәыҷӡақәа.
Абас ас-ԥалқәа збахьада:
Ԥшӡа-ԥшӡа, ԥшӡақәа…
Агә напыла, аӡә лабала,
Ишгәарҭоз хара-хара;
Ԥала-ԥала, ԥала-ԥала –
Уажәы ирызбом рызхара.
Иҟарҵеит уа иара мпылны,
Иандыршә иԥыххааны ицеит.
Нас уи идуу сыркәымпылны,
Амӡырха агәҭахь инаӡеит.
Убас напгьы надыркылеит,
Уаҳа иамкӡауа хьҭакы;
Ҩбангьы инеихадыргылеит,
Иахадыргылеит ахы.
Инаганы ахылԥа ахарҵеит,
Алаба ду адыркит,
Инаганы аԥаҵа аҿарҵеит,
Аҭыҭыныжәга адыркит.
Аҵаа-Бабаду – нцәахәыми,
Алаԥш рхуп уа зегьы,
Урҭ рыхәмарра иалахәыми;
Иҟам ахьҭа зынӡагьы.

100

Ԥала-ԥала, ԥала-ԥала –
Иԥырԥыруеит асырҳәқәа.
«Улаԥала – сылаԥала!» –
Илахәмаруеит ахәыҷқәа.
Ианвар 3, 2002 ш., Аҟәа.
АҨЫ ИАШЬЫЗ АҲӘЫНАԤ
Аҳәынаԥ амла иаргәаҟуеит,
Иахьа иамоуп ҿашәа.
Аҳәынаԥ ахаԥыцқәа ахуеит,
Иабаз афоит иԥыжәжәа.
Аҽырхаҵаны ицоит ԥшыхәра,
Иҩналан аҩны еимнадоит.
Ус, иахьынкҿалаз акыӷәра,
Наныкьара, ашыла абоит.
Игәырӷьаҵәа уа инаналоит,
Убас иафоит, иццакуеит.
Ус џьара алаԥш нкыдхалоит,
Изакәызеи: аӡба иакуеит.
Уа абла шәарыцақәа абахоу,
Абан, иахьҭатәоу аӡы?!
Инаҿыхәеит, аха аӡы абаҟоу,
Аҩы иалахеит аԥсы.
Иажәуеит, аха уи заҟәыҵуам;
Убас амаҷар хаахеит.
Саҟәыҵп аҳәан – аԥсы аххәыцуам,
Изымцо аҩы иахахеит.
Зныкыргь иаахыҵт игазҽазуа,
Ихаршалауа аԥаҵақәа.

101

Иҟазма убриаҿгьы иаанҿасуа;
Иабаҟоу, аҳәеит, ацыгәқәа!
Акаҩ ҳәа иааҭнарҟьеит ашәа,
Абжьы-хаа харагьы ицон.
Акәша-мыкәша зегь анцәажәа,
Лаԥшҵашәара ссирк иаӡон.
Иара убраагьы изаагылама,
Ишьҭахысааӡан икәашеит.
Иаҟьеит иакызшәагьы аҟама,
Ацгәы иасызшәагь икшеит.
Нас акәашара аарла иаҟәыҵуа,
Иаанаԥшызар – насҭхагьы:
Иҽҳәатәоуп ацгәы хырҟәысуа.
Уахь инаҭрысит иаргьы.
Иатәамбаӡогьы аԥхьа игылан,
Ԥагьа-ԥагьа абжьы наргеит.
Ацыгәгьы ҩаԥан, уи аанкылан,
Наҟ иԥыххааса иагеит…
Ианвар 8, 2002 ш., Аҟәа.
АИҨЫЗЦӘА
Ҳара ҳацәбати ҳацәҵыси,
Уа ишеинаало махәи ҵыси,
Еибарԥшӡауа ҳашҭа иҭами,
Бзиа еибабо ус рыхәҭами.
Иаха шаанӡа урҭ еидтәалан,
Рҭыԥқәа аалхны иманшәалан.
Иахьа шаанӡа иҩеибаргылан,
Аԥыжә-сыжә аҳаскьын илан.

102

Арса анраҳҭо дара тәҩасуеит,
Уи иадеизало аҵаргьы асуеит,
Аха аҩыза хьчауа ацәҵысгьы,
Инанашьҭуам џьара ҵыскгьы.
Ацәымҵ асыр – иамҭо ԥсыхәа,
Ацә ахьчоит абат аҵыхәа.
Ацәҵысгьы иҟанаҵоит ԥсыхәа,
Аласба иакыр ҳбат аҵыхәа.
Есҽны рқьафгьы ҿыц иҭалоит,
Ашҭа иҭыҵны ахкаара иҭалоит.
Ацәбат хәмаруа иҩаԥа-ҩаԥоит,
Ацәҵыс хәмаруа икаԥа-каԥоит.
Мап, са урҭ аӡы рыгсыжьуам,
Сара ами бзианҵы ирыгсыжьуам,
Сара урҭ аԥшыца инсыжьуам,
Сара урҭ хлаԥшыда инсыжьуам.
Иахьагь шоуран – ус инсмыжьит,
Агәашә аартны ашҭа иҭсыжьит.
Игәырӷьаҵәа убас ишьҭхысит,
Иеибарыҩны адәгьы иахысит.
Ишнеиуаз аӡмахгьы рбахит,
Ацәбат ҭатәеит, егьи гәаҟит;
… Ацәҵыс аӡмах изҭатәозма,
Аха аҩыза ааныжьны ицозма?!
Ианвар 11, 2002 ш., Аҟәа.
АИБАШЬРА УАҲА ИҞАМЛААИТ!
Амра иацы ашәшьы зҿаҳәызгьы,
Илаша-лашо ҩаԥхьа игылоит;

103

Аҳәыҳә зымҩа зҿы зырҳәызгьы,
Иԥыр-ԥыруа ҩаԥхьа ихылоит –
Акызаҵәык: еибашьра ҟамлааит!
Абаҳчаҿ уа амахә ихжәазгьы,
Аҽеилаҳәа ҩаԥхьа еинылоит;
Ахан уа абомба зҵаԥжәазгьы,
Анап ҟаза ҩаԥхьа иаргылоит –
Уаҳа еибашьра ҟамлааит!
Ан уа згәы аҵаа ҭашәызгьы,
Лгәырӷьара ҩаԥхьа ихыҵуеит;
Аб уа ишыҷкәыназ иажәызгьы,
Аԥа диит ҳәа ҩаԥхьа дхысуеит –
Амала еибашьра ҟамлааит!
Убас еинылоит ҳашьха-ҳага –
Ажәҵыс аҭра ҩаԥхьа иаҳахуеит;
Ҳтәыла иахьӡоит ашьац-аагага,
Анхаҩы ажәла ҩаԥхьа иҟьахуеит –
Уаҳа еибашьра ҟамлааит!
Аԥсны зхы ақәызҵаз аҵеицәа,
Рыԥсы ҭалан ҩаԥхьа игылоит;
Аԥсназы аҵеицәа-мазеицәа,
Хыԥхьаӡарада ҩаԥхьа иҟьахуеит –
Уаҳа еибашьра ҟамлааит!
Ианвар 16, 2002 ш., Аҟәа.
АҲӘЫНАԤ АҬРА ҞАНАҴОН
Аԥҭақәа ашьхарахь ицон,
Ажәҩан ахуҳәа илагон.
…Аҳәынаԥ аҭра ҟанаҵон,
Акы гон, акы аанагон.

104

Иахьынҭыҵыз иара аԥа,
Иԥшыхәуаз ацгәы иакын,
Иалахәмаруан, аха ишԥа;
Ашьаԥхыцқәа ирыбжьакын.
Хәыҷы-хәыҷлагь ианарчал,
Иҭымхыкәа уаҟа аԥсы;
Ишыччозгьы аӷәаӷә анҷал,
Иааԥеиԥшит уи зназы.
Уцара уҟоуп ҳәа уаҵәы,
Агәы аарҭынч иццакит.
Ирууа иаршәит ҵәҩанҵәы,
Аха аҳәынаԥ мқәацеит.
Ишьҭан уи, ашьа аҿашәын,
Аԥсы ҭазаргь – иӡаны.
Ацыгәгьы ҿамызт – иажәын,
Инатәеит ус иааԥсаны.
Ишхырсысуаз ацәа иагеит,
Ԥхыӡыкгьы уа иабахьан,
Иҿыхазар – ассиргьы абеит:
Аҳәынаԥ аԥсы агахьан.
Уи шеибакәу ашьа ахьшын,
Аҭыԥаҿ иааит иеиханы.
Убас ацхыраара иазыԥшын,
Убас анапгьы аҭахны…
… Аб уаҟа аҭра ҟанаҵон,
Акы агон, акы аанагон.
Аԥҭақәа ашьхарахьы ицон,
Ажәҩан ахуҳәа илагон.
Ианвар 18, 2002 ш., Аҟәа.

105

ШЬЫРИ - ШЬЫРИ!
Ааԥын – ахьҭа-цәгьа агеит,
Иақәнагаҭгьы: шьыри-шьыри!
Уи убас ԥхаррак аанагеит,
Ибзиаҭгьы: шьыри-шьыри!
Ааԥын – уа ацәҳәыра агеит,
Иақәнагаҭгьы: шьыри-шьыри!
Уи убас еҵәарак аанагеит,
Ибзиаҭгьы: шьыри-шьыри!
Ааԥын – уа тәанчара агеит,
Иақәнагаҭгьы: шьыри-шьыри!
Уи убас крурак аанагеит,
Ихьанҭазаргь: шьыри-шьыри!
Ианвар 25, 2002 ш., Аҟәа.
ҲАЖӘ ХЬАРЫДЕИТ
Ҳажә хьарыдеит, ҳажә хьарыдеит;
Саб дыҭрысит, сан дыҭҟьеит.
Амшәгьы Дамшәгьы адҵа рырҭеит,
Инарыгӡарц даргь цахьеит.
Сандугьы амаркатыл ҿалҳәоит,
Рыц еихымсырц агыгшәыг.
Нан, уца, лҳәоит, нан, уԥшаа, лҳәоит,
Еибганы ижәбандаз уажәык!..
Амра ӡыша ҳкәарагьы амжәи,
Ӡыда аҟәараш кәараҵоит…
Рҵарбжьы ааҩуеит Амшәи Дамшәи,
Ашьҭагь дырхазаап, ицоит.

106

Сан дықәлан днеиуеит ахәызқәа,
Саб аарлаӡа ибжьы ааӡоит.
«Уҽуӡар Хьаԥшь, иҽеихом ҳусқәа?!» –
Сара ҳгәаҩа сҭалан сцоит.
Абҩатәы ҵәҵәа, Хьаԥшь иахами,
Убжьы рга абааԥсы:
«Кыр-кыр, кырр…»
Слымҳагь сыблагь уахь ихами:
«Кыр-кыр, кыр-кыр,
кыр-кыр, кырр…» –
Сгәы иқәыҩуеит,
слымҳа иҭыҩуеит;
Сӡырҩыр – иҟаӡам акгьы.
Зны сааҭгылоит,
ҽазны сыҩуеит –
Саԥхьаҟа иҟоуп зегьы.
Сан дықәлан днеиуеит ахәызқәа,
Саб ибжьы ахараӡа игоит.
«Хьаԥшь. Уцәырҵ иҽеихарц ҳусқәа?!» –
Абар, абар, абар избоит!..
Реиҳа сзықәгәыӷуагь аҵәҵәами;
«Кыр-кыр, кыр-кыр,
кыр-кыр, кырр…» –
Уи сшазԥшугьы сгәырӷьаҵәами;
Аха иабаҟоу: кыр-кыр, кырр?
Ҳажә хьарыдеит… зегь ҳаҿыми
Аԥшаара: иабаҟоу, иаба?
Ассир, ҳгәашәаҿ уажәы иԥшыми,
Иаҵакәашо Хьаԥшь аԥа!..
Февраль 1, 2002 ш., Аҟәа.

107

АШӘҞӘЫ -УААРА
Ишԥабзиоу ашәҟәы бзиа,
Цәымзаркыла ирыԥшаауеит.
Ашәҟәы бзиа ануп асиа,
Уажәы-уажәы иазҵаауеит.
Ҳаи, ишԥабзиоу, уара ҳәа,
Сҩызакгьы дысҭаан ус;
Сышәҟәы исҭеит ауаараҳәа,
Игазааит: иауеит аус.
Ицеит мызкы, ицеит ҩымыз.
Хымыз, ԥшьымызгьы сыԥшит.
Ииҳәаз шҳәамыз, дышуаҩымыз
Абраҟа иккаӡа иааԥшит.
Сыԥсы ыфан, шықәсык мҵыцкәа,
Иара аԥсы аман ихынҳәит.
Инеихсыршәшәазар абӷьыцқәа,
Аӡәы иҳәашьа: сыбзаҳәит.
Имҵаҵан крифон уи, убама,
Убас иагеит ахәаша.
Инапы ҟьашь ӡәӡәаны ирбама,
Иануп иҭыҿҿа-ҭыҿҿа.
Аган аҟны асахьа ҭихуан,
Ана аџьшьара, ара азҵаара.
Анбанқәагьы аарла ианухуан,
Еилан ирзаазшәа азаара.
Џьара аӡы ақәҭәоуп, џьара аҩы ақәҭәоуп,
Чанахра изауазма ацәа?!
Ипаҟә-паҟәӡа ссирк ақәҭәоуп,
Еҳ, далахәмарит рацәа!

108

Сышәҟәы рыцҳа, избац акәӡам.
Акра угәаԥхом зынӡагьы.
…Ашәҟәы рҵагоуп – ҳаҭыр ақәҵа,
Уи уааразар – иаҳагьы!..
Февраль 5, 2002 ш., Аҟәа.
ААԤЫН АШӘА
Скаԥха-каԥха, скаԥха-ԥхаран –
Сымра шашан са сҩагылт.
Сыԥха-сыԥха, сыԥха-ԥхаран –
Адгьыл дуӡӡа са саԥылт.
Ҳәынҵәа-ҳәынҵәа, ҳәынҵәа-нҵәара –
Иҟаӡамызшәа исырбеит.
Иаҵәа-иаҵәа, иаҵәа-иаҵәара –
Аԥсабара са иасырбеит.
Ашәа-ашәа, ашәа-ашәа-хаа –
Ҵыси ҳәыҳәи инадсырҳәеит.
Шәахәа-шәахәа, шәахәа-еимхәахаа –
Адгьыл аргәырӷьан иҳәҳәеит.
Гәаԥха-гәаԥха, гәаԥха-ԥхара –
Зегьы ирзысшарц сыццакит.
Анхара-нхара, анхара-нхара –
Анхацәа рнапы адыркит…
Февраль 8, 2002 ш., Аҟәа.
АХӘЫҶИ АШӘҬИ
– Ашәҭыш хәыҷы, хәҷинӡара,
Ишынеихҵәара уара уӡара,

109

Умшәаӡакәа абас мацара,
Излаухугои аҵх лашьцара?
– Аҵх сара алша снаҭоит.
Аҵх ҩызас аԥша снаҭоит.
Аҵх аӡаӡа аҳәо иснаҭоит,
Аҟармаҵыс шәаҳәо иснаҭоит.
– Ашәҭыш хәыҷы, са сгәыкыра,
Уаҵагылан шьыжь шацкыра,
О, иузҭада абас лаӡара,
Излоухугои амра ацара?
– Амра сара ашәахәа снаҭоит,
Амра сара мчы-ӷәӷәа снаҭоит,
Амра сара ԥшӡара снаҭоит,
Амра хаара-бзаара снаҭоит.
– Ашәҭыш хәыҷы, блаҭыџьџьара,
Урҭқәа рзыҳәан уара џьшьара
Руҭартә ҭакгьы узыҟаҵоума,
Мамзар уал ушаҵоу уцоума?
– Абзиа зуа мыцхәы дгәасҭоит,
Сара сыҟам схы-сыԥсы ҳәа;
Ашьхыц иааиуа амати асҭоит,
Ацха ҟанаҵарц уа узыҳәа!..
Февраль 12, 2002 ш., Аҟәа.
ДЫРМИТ ГӘЛИЕИ АХӘЫҶҚӘЕИ
Дырмит Гәлиа кыр дазхәыцит,
Уаҵә иҟало иахьа ибан.
Ажәабжь аҩра наҟ даҟәыҵит,
Зымҩа днахеит ароман.

110

Ахәыҷқәа рзын ажәеинраала,
Дԥышәырччауа аҩра даҿуп.
Нас дырзаԥхьоит бжьы-ҭаала,
Еиқәлымҳаха иҭаацәа ԥшуп.
Аҳәыҳәи аҵыси.
Аҵыси аҟызи.
Аҟызи асыси,
Асыси аҳәыси,
Аӡыхьи акәареи,
Акәареи аиқәареи,
Аиқәареи аккареи.
Аккареи аӷӷареи…
Абарҭқәа зегь игәы иҭыхоит,
Рхатәы рымоуп абызшәа.
Ахәыҷқәа рышҟагь даарыхоит,
Еинираалоит оумашәа.
Аидеи Саидеи,
Саидеи Асидеи,
Асидеи Фаридеи,
Фаридеи Рафидеи,
Шьханыҟәеи Дарыҟәеи,
Дарыҟәеи Базрыҟәеи,
Лабдаҭи Набдаҭи,
Набдаҭи Сабдаҭи…
Даарыԥхьаны инеидтәала,
Ирхалашауа рхы-рҿқәа,
Аҷҷа-ҷҷаҳәа жәеиқәыршәала,
Дырзаԥхьауан ахәыҷқәа.

111

Дыҟазма абас заҳахьазгьы,
Игәырӷьацәан рыԥсы рӡеит.
Нас иааимырхын дзыԥхьазгьы,
Иргеит,
иргеит,
иргаӡеит.
Февраль 19, 2002 ш., Аҟәа.
ААШЬАҞӘ ИЗЫ АШӘА
Зегьы изырҳәо аашьаҟә ҳәа;
Дыҟан, рҳәеит, ус аӡәы.
Аашьаҟә – уаҩы џьашьахә ҳәа;
Дыҟан, рҳәеит, ус аӡәы.
Шьыбжьаарамԥын дҩагылон;
Дыҟан, рҳәеит, ус аӡәы.
Илагьы ҟыууа инаиԥылон;
Дыҟан, рҳәеит, ус аӡәы.
Ижә нагәарҵыр иаауамызт;
Дыҟан, рҳәеит, ус аӡәы.
Ааԥын идгьыл цәаӷәамызт;
Дыҟан, рҳәеит, ус аӡәы.
Аԥхын шәшьырала ихигон;
Дыҟан, рҳәеит, ус аӡәы.
Аӡын ахьҭақәа гәнигон;
Дыҟан, рҳәеит, ус аӡәы.
Уа игәылацәа днарҭатәон;
Дыҟан, рҳәеит, ус аӡәы.
Ара крыф – ана деиҭатәон;
Дыҟан, рҳәеит, ус аӡәы.

112

Мцымзар ҵабырг иҳәомызт;
Дыҟан, рҳәеит, ус аӡәы.
Аӡәы изын бзиа иҿшәомызт;
Дыҟан, рҳәеит, ус аӡәы.
Аҩы ааибар – дӡааԥсылон;
Дыҟан, рҳәеит, ус аӡәы.
Иааиҿакәар – дудыԥсылон;
Дыҟан, рҳәеит, ус аӡәы.
Аԥсцәаҳагь диҭахӡамшәа;
Дыҟан, рҳәеит, ус аӡәы.
Дыӡит, дцеит дыҟаӡамшәа;
Дыҟан, рҳәеит, ус аӡәы.
Февраль 20, 2002 ш., Аҟәа.
АӠӶАБ ХӘЫҶЫ – АШӘҬЫШ ХӘЫҶЫ
Дырмит Гәлиа даниз амш аҽны,
Аӡӷаб хәыҷы дцон лымҩа даԥшны.
Ҵыԥх еиԥш ашәҭ ашьыҵәрақәа кны,
Лхы лықәыршәны днеиуан дыццакны.
Ажәҩан иаҵаҳантон уаҟа ашәшьы,
Ақалақь арӡыӡон уа аӷа ибжьы.
Лааҩс – ҷкәынак дышьны дышьҭан,
Лнаҩс – ҭаҳмадак уажәы-уашьҭан…
Ақалақь еиҿыршәшәо икын аӷа,
Ибла ҵәыршқәагь шәарыцон хаха.
Ирдыруа атанкқәа Гәымсҭаҟа ицон,
Аӡӷабгьы дахьнеиуаз лыԥсы лӡон.
Еҳ, ишԥаҟаз ара ҵыԥх уажәааны,
Абжьы ахыҩуан Аҟәагьы иашәаны.

113

Лаб дигон Дырмит ду ибаҟахьы,
Иахьа дыҟоуп уи Гәымсҭа ахахьы.
Уажәы ахәҷы дахьцоз лыԥсы лӡон,
Шәыблак лышьҭан, зегь аками дцон.
Дназааигәахон Дырмит ду ибаҟа,
Ахысбыжьқәа геит. Аха заҟа?!
Еишьҭаххы ицон аҳауагь ԥжәаны,
Лышәҭқәа лгәыдылкылон уи дшәаны.
Иахьатәи амш идыруан аӷагьы,
Уиоуп абаҟа дзакәшаз хахагьы.
Уи иблақәа аҟәҟәаҳәа дырҭахыст,
Уи илымҳақәа аҟәҟәаҳәа дырҭахыст,
Уи иԥынҵагьы аҟәҟәаҳәа даҿахыст,
Дхысуа,
дхысуа,
дхысуа
дагьихыст…
Аԥсны аламыс – Дырмит ду ибаҟа,
Салгеит ҳәа анаҩысҟа дцон аӷа.
Такәы днаскьан ишьҭахьҟа данԥшы,
Ашәҭқәа шьҭан уа абаҟа ашьапаҿы…
Деиҵаӷәӷәа, иџьашьаны, дагьшанха:
– Ҳара ҳаҵахоит! – иҳәеит аӷа…
Февраль 25, 2002 ш., Аҟәа.
МАРҶЫӶЬ
Абна ҳала,
ҳала, ҳала,
Ҳала ҳхала,
ҳҽылахала –

114

Ҳашнеиуаз аԥсаӡ аабеит,
Ҳаҵалан аԥсаӡ аагеит,
Маҭәа хкыла еилаҳәаны,
Ажәа ҳәаны,
ашәа ҳәаны,
Иҳагәҭылакны, уа ишаԥыц,
Ашықәс ҳаԥыларц – Аҿыц…
…Зегьы иҳалаҵауа аҵәы,
Марҷыӷь ҳәа дҳалан аӡәы.
Шьапы ссирк аҵаҳаргылеит,
Азал агәҭа иҩнаҳаргылеит,
Иаҵакьысуан иара аҭуан,
Фҩы-хаала ҳара ҳарҭәуан.
Нас ҳалагеит архиара,
Убас ирыхәаччон иара:
Мрамзеи Мрамцеи,
Хьыблеи Хьымреи,
Хьымзеи Хьымцеи
Расҭеи Кәасҭеи,
Кьагәеи Жагәеи,
Никәеи Сикәеи…
…Зегьы иҳалаҵауа аҵәы,
Марҷыӷь ҳәа дҳалан аӡәы.
Уи иакәшауа рҭыԥқәа нкылан,
Идырхиарц уаҟа еишьҭагылан:
Аҵыс иаҵәеи аҳәыҳә шкәакәеи,
Ала еиқәаҵәеи ацгәы шкәакәеи,
Абгахәыҷи амышәҳәыси,
Агьыжь хәҷи аҽадҳәыси,
Ӡыркәи лацәҟәи арҵу каԥеи,
Аԥсуа ҟамеи аԥсуа кабеи,
Аҽеиқәа, аҽыхәа, аҽыз,
Аӷәра, акәадыр, амаҳмыз;
Ианыргало аӡәы имаҿа,

115

Ақәцә иазнеигон амзаҿа…
…Зегьы иҳалаҵауа аҵәы.
Марҷыӷь ҳәа дҳалан аӡәы.
Адырҩаҽны усгьы ныҳәан,
Ҳа ҳмазеин уи азыҳәан:
Ахәыҷқәа зегь ҳаизаны,
Акакагь ҳарҿын ҳаисаны.
Ашықәс ҿыц уа ажәа азаҳҳәон,
Ашықәс ҿыц уа ашәа азаҳҳәон,
Џьоукы ажәеинраалақәа ирыԥхьон,
Џьоук рыхәмаррақәа ҳдыргәырӷьон,
Џьоукы ааҟәымҵӡакәан еинырҟьон,
Аиолка атҟәаны аҿара,
Уажәы иҳаԥхьон кәашара…
…Зегьы иҳалаҵауа аҵәы,
Марҷыӷь ҳәа дҳалан аӡәы.
Еицыкәашон: амшәи аҳәыси,
Еицыкәашон: абгеи асыси,
Еицыкәашон: аӡи амцеи,
Еицыкәашон: амреи амзеи…
Икәашон рнапқәа еибаркны,
Аиолка иакәшауа, иццакны.
Иаҳа-иаҳа ҳгәырӷьа халон,
Мҵәыжәҩада ҳԥыруа ҳхалон.
Ус аԥшатлакә абра иҩнасит:
Аӡәы ҳиолка ашьапы дасит,
Иагьцеит, рыцҳа, уи хбыкьы,
Арҵәаа ааҭдыргеит зегьы:
Ҳәҳәарахеит, иҟаарахеит,
Абас ҳгәырӷьагь харахеит…
…Зегьы иҳалаҵауа аҵәы,
Марҷыӷь ҳәа дҳалан аӡәы…
Март 5, 2002 ш., Аҟәа.

116

САРА САБДУ
Сабду иахьа абаҳча дҭалеит,
Ҿыц еиқәыршәаны идигалеит:
Аигәышә, аиха, абаҳча, аҽага,
Ацанап-хьархь, акьыба, аҳәҳәага.
Аигәышә ала ақәыцқәа ирыцқьон,
Инапы ӷәӷәақәагь амца рыҵҟьон.
Аҳәҳәага убас агәам аҳәҳәон,
Ацқәагь хуа акрура агәаҳәон.
Нас уа икьыба нкыдыргылан,
Аҵәа-ҵла еилыхуа дангылан.
Еихала амахәқәа алаԥиҟон,
Асы ихнажәжәаз рышҟа ихон.
Цанап-хьархьла аҩа хиҵәон.
Амахә ссақәагьы алаԥиҵәон.
Иаԥсуа ҳәызбагь аҭра иҭигон,
Амахәҭа еилаԥақәа еилигон.
Ҵаҟа иԥшыз ибаҳахь ихон,
Иналаҵо анышәаӡагь ԥиҟон,
Нас ҽагала агәал икәакәон,
Абаџьаргьы дасуа иҟәаҟәон.
Анышә рыгәӡа, рыгәӡа, рыгәӡа…
Ҳаҭыр рықәҵа, рықәҵа, рықәҵа,
Имыругақәа неиҭныԥсахуа,
Ак нышьҭаҵо, акы дазцахуа:
Аҵлаҿ дааԥсар – ахаҳә шьҭихуан,
Ахаҳә шьҭаҵо – абаҳа шьҭихуан,
Абаҳа шьҭаҵо – аҽага шьҭихуан,
Аигәышә шьҭаҵо – аиха шьҭихуан,
Иус хьанҭагь уа аԥсы ҭихуан…
Нас днатәон уи иԥсы еиҭеикырц,
Иԥсы еиҭеикны – иус еиҭеикырц.
Абаҳчагьы аԥсы еивнагахуан,
Уи ҩаԥхьа анапы иаргәаҟуан…

117

…Абаҳча данҭал сабду ашла,
Ааԥын лассы иҭалоит ашҭа.
Март 7, 2002 ш., Аҟәа.
АЖӘАҚӘА ЗФО АХӘЫҶЫ
– Дад, аҳәыс амӡырха иҭца! –
Абас абду иҟаиҵоит адҵа.
– Бзиоуп! – иҳәан аҷкәын уа,
Зымҩа дтәоит хара дыԥшуа.
Абас ажәа ифоит,
ифоит.
Абас аамҭа игоит,
игоит.
– Нан, аӡаҟынӡа уҳазца! –
Абас анду иҟалҵоит адҵа.
– Сцоит! – иҳәоит, мап икӡом,
Аха ианылҳәазгьы дцаӡом.
Абас ажәа ифоит,
ифоит.
Абас аамҭа игоит,
игоит.
– Сыҷын, уҵатәқәа ҟаҵа! –
Абан ан иҟалҵоит адҵа.
– Уажәыҵәҟьа! – наиҳәан иара,
Зымҩагь днавалеит убра.
Абас ажәа ифоит,
ифоит.
Абас аамҭа игоит,
игоит.

118

Мшәан, изимои рыххатәыс,
Усгьы имоупеи ҟаҵатәыс?!
Ишаарҳәаз – напы аиркыр,
Еҳ, ишԥаиқәлоз ҳаҭыр!..
Март 9, 2002 ш., Аҟәа.
АЧЫԤХЬ
Аҟанҷ хәыҷқәа аус руеит,
Рылшара агәра рган.
Аҟанҷ хәацқәа аус руеит,
Аҵыҵит шьҭа акан.
Нас кыр инаҳәы-ааҳәны,
Рҭыԥқәа рхиауа,
Доусы идыргылоит аҩны,
Абырфын хац ҳауа.
Аха уа амш аацәгьахар,
Аҟанҷ хәыҷқәа шәоит:
Адыд-мацәыс аҽарххар,
Ирҳауа ахац ԥҵәоит.
Ахьаца амахәгьы ааганы,
Ҳан ачыԥхь ҟалҵоит.
Афгьы зааиуам уи баны,
Зымҩа икәараҵоит.
Нас крыруеит игәырӷьаҵәа,
Абырфын хац ҳауа.
О, иаҳԥыхьаршәала Анцәа,
Амаҷ ҳаиқәзырхауа!
Март 13, 2002 ш., Аҟәа.

119

АХАМАԤАГЬА
Ҳакәты арцына,
ԥагьа-ԥагьа.
Ныхгыл-аахгыл,
шьапҵыркьакьа,
Ишныҟәауаз баӷьа-баӷьа,
Сгәы кыдгылеит ҳәа иара,
Наҟ иаҟәыҵит уи аҵара…
Уи хамаԥагьара иазхәыцын,
Изызкыз аус хада иаҟәыҵын,
Акәытқәа зегь иара гәарҭеит.
Хара имгакәан иара ҟәарҭит.
Уаҳагьы иамыхәаӡо кәтыжәла,
Ихтәалаз аҟәарҭқәа ирыжәла,
Акы арҟыжит, Акы арҿыжит,
Ак хәыҭ-хәыҭит,
Ак ҟәырҭ-ҟәырҭит.
Ирҿагылаз – иаҿагылеит.
Уаҳа иахьтәазгьы иазмыргылеит.
Урҭ ргәы иҵаххызгьы рҳәароуп:
«Џьым, аҟәарҭрагь уаԥсахароуп!»
Акәытқәа зегьы еилаҟар-ҟарит,
Баша андугьы дымпар-парит;
Ҳақәты арцына,
ԥагьа-ԥагьа,
Ныхгыл-аахгыл,
шьапҵыркьакьа,
Ишныҟәауаз баӷьа-баӷьа.
Уаҳа иамырҳәаӡакәан ажәа,
Уа инаҵалкит аӡы хьшәашәа.
Зны иҟыжит,
Зны иҿыжит,
Зны ардәынаҵас иҿықә-ҿықәит,

120

Аха илуазма, ахы лырҿыгәит.
Ахы ҿышы,
Агәы ҿышы,
Ӡы-хьшәашәала икәабаны,
Мпахьшьы-цқьала ирбаны,
Иноулышьҭын, иҩны ицеит…
Адырҩаҽны акәтаӷьгьы аҵеит.
Март 17, 2002 ш., Аҟәа.
АШЫМҲА
Дтәан ашәшьыраҿ аҭаҳмада,
Аԥхын шоура хьанҭазы.
Ус, дааидгылан уа имаҭа:
– Бабаду, ианбауеи асы?
Абду дыччо, игәырӷьа хыҵны,
Ахәҷы днаго ишьамхахьы:
– Асы ҳзаауеит ашьха ихыҵны,
Аҵлақәа икарԥсар абӷьы!
Ицеит аԥхын шоурагь ниас,
Амраца инарбылны хцәа.
«Умҩа бзиаз, умҩа бзиаз!» –
Уи наскьаргон анхацәа.
Ус, ҭагаларагь аакылҟьеит,
Имарымажа, еикәаҭәы.
Аџьа аазбаз зегь аргәырӷьеит,
Ицеит иаун иара атәы.
Абар, иахьааз аӡын хьшәашәа,
Аҵх духеит, амш иазҵеит.
Аԥсаагь уаҳа ирҳәаӡом ашәа,
Аҵлақәагь рыбӷьы каԥсеит.

121

Аха закәызеи, асы ауӡомеи,
Амрагь ааԥшит ахәаҿы.
Асы злауеи, абӷьы каԥсомеи;
Ашымҳа дазԥшуеит ахәҷы.
Март 21, 2002 ш., Аҟәа.
АМЫШӘҲӘЫС
Абна илган амышәҳәыс,
Ауаа рахь аҿы зырҳәыз,
Уажәы иҭаркын аԥыркы.
Ирааӡон уа напы аркы.
Илаша-лашауа рхы-рҿқәа,
Уи иаҭаауан ахәыҷқәа.
Иаҿарҵон уа игәырӷьаҵәа:
Араса, акакан, аҵәа…
Фатма ишалҭоз акамфеҭ,
Ҳаи, илыхьхьан акаамеҭ:
Лнапы убас ицәнакәыкәит,
Ларгьы дгылозма лҽырҟәиҭ:
Убас арҵәааҳәа дыҳәҳәеит,
Иузеилымкаауа акы лҳәеит,
Лкамфеҭгьы ахара икашәеит,
Убас даршәеит, даршәеит, даршәеит…
Иара убри аҽны инаркны,
Уаҳагь дықәломызт аԥны.
Ари гәазҭаз Фатмалаб,
Баша дмыччазаргь ҟалап.
Днаиртәеит; иршәеит, ирзеит,
Лгәы ҟаиҵеит,
лхы ҟаиҵеит,
Ҽынла дылзаԥхьеит ашәҟәы,
Уахынла еиҭеиҳәеит алакә,

122

Убасгьы ирҭынчит лгәы,
Шьҭа дазааигазар ҟалап…
Зегь акоуп уи хьаас икны,
Уаҳагь дықәломызт аԥны.
Иаууеи, иҳәан, Фатма лаб,
Дхәыц-хәыцуа иазуа ҳасаб.
Днатәан, абасгьы иӡбеит:
Дцан еилаҳәарак ааигеит.
Ихлыртызар:
аа, амышәҳәыс,
Амышәҳәыс –
акьанџьа-мышәҳәыс;
Дыршәан зымҩа лҿы зырҳәыз,
Аԥыркы иҭаку ани ахаҭа,
Азныказ даацәшәеит еиҭа,
Аха итәан иара аҽырҟәиҭ,
Ма изҳәада дыцәнакәыкәит,
Уимоу абызгьы лнарбеит,
Ишшәарҭамызгь агәра лгеит.
Апрель 1, 2002 ш., Аҟәа.
АРДӘЫНА
Ааԥын ааит игәырӷьаҵәа,
Амра хааӡа иԥхоит.
Ирымԥсахуеи зегьы рцәа,
Амрахь зегь еихоит.
Аԥсаа шәаҳәоит иахьа ҿыц,
Ма ишԥахаау рыбжьы.
Ҳамӡырха агәҭан араҿыс,
Гылоуп еиқәышьшьы.
Уи ақәцәан ҵыԥх уажәааны,
Ардәынак шәаҳәон.

123

Есыхәылԥазгьы иара ааны,
Ихааӡа оума аҳәон.
Сынтәа сыԥшуп, избаӡом,
Иҟаӡам џьаргьы.
Ааигәа-сигәа абжьы гаӡом,
Игом зынӡагьы.
Издыруада ахьҭа иакны,
Иашьызар асы?
Ма хәыҷык ицәҟьа иакны,
Иахыҵзар аԥсы?
Ма иҭаханы уи аԥацәа,
Иашәызар ашәы?
Изаԥымлоу игәырӷьаҵәа,
Ааԥын ссир уажәы?
Ус, снаԥшызар уахь сара,
Ҳраҿысгьы напҟьон,
Сардәына аҭыԥаҿы убра,
Даҽакы ашәа аҳәон.
Апрель 4, 2002 ш., Аҟәа.
ИАНЫРҴӘАХУАЗ ЗЕГЬЫ РХӘЫ
Иқьафуеит амшә қарымҽа,
Хьачан иаднагалт ахәы.
Асы ауеит, иасуеит аԥша,
Аха иҭынчуп иара агәы.
Ацыӷ аҵла агәаҩаҿ хазы,
Аԥхын иармазеит ахәы.
Уажә еимаҩны иауеит асы,
Аха иҭынчуп иара агәы.

124

Аҳәынаԥ аҭра иҭатәоуп,
Ҭагалан еизган ахәы.
Аӡын аӷәӷәамҭа уажәоуп,
Аха иҭынчуп иара агәы.
Иасуеит аурҭ, аԥшаӷьы –
Амҩа иқәуп ашшаӷьыч.
Уи цоит анхаҩы ицахьы:
«Исызӷьычру, исызӷьыч?!»
Апрель 2, 2002 ш., Аҟәа.
АСАХҬАН ХЫЛԤА
Илиа Фониаков ихьӡынҩылоуп
Асас-дахь ҳаҩны даҭааит,
Аԥсны игәаԥхан уи деиҭааит.
Изныкымкәан ашәа азиҳәеит,
Уалахеит сара сыԥсы, иҳәеит.
Уи ицамҭаз –
ҩаԥхьа еимидеит,
Уи ҳамҭас –
ахылԥа сиҭеит.
Рыԥсы алахон иара збазгьы,
Силаҽхәауан иара зхазгьы.
Ихы-игәы зегь ашәа иазкымзи,
Саргьы сшәаҳәаҩхар сҭахымзи.
Асахҭан хылԥа – ҳамҭа дуун,
Уи ламысын,
уи патуун.
Убас исыман ҳаҭыргьы ақәҵан,
Зегьы ирыцкызгьы иара акәӡан.
Аӡын асоура сацәнахьчон,
Ааԥын ақәоура сацәнахьчон,

125

Аԥхын мра-ӷьы сацәнахьчон,
Ҭагалан ԥшаӷьы сацәнахьчон…
Ҳаи, аҩны сантәоугьы исханда,
Асахҭан хылԥа – апоет ҳамҭа!..
…Ус, аӷа хәымга дҵысыхит,
Ақәԥарахь сыгәгьы насыхеит.
Зегь ҳаилеиҵеит хыла-гәыла,
Дишьит сашьа,
дишьит сгәыла.
Днеины саб иҩны дыҩналеит,
Аха ианбанӡа?
Дшәан дыбналеит.
Аӷа данцоз ҳаҩны ддәылԥа,
Џьеи инижьрын сара схылԥа.
Иахьагь сгәы иалоуп иҵәымӷны:
Ҳадгьыл иқәгылаз иацәымӷны,
Ахәыҷқәа зшьуаз, саб иԥхеиҵаз;
Ашәаҳәаҩ ихылԥа ахьихеиҵаз!..
Апрель 15, 2002 ш., Аҟәа.
ААШЬЫШЬИ АБГАХӘЫҶИ
Аашьышь ааҭыҵын аҭыҩра,
Иааҭгылеит амхы ишазыҩра.
Ԥҭак хыҵуан, ԥҭак хылон,
Амза кьагәа инаԥыххылон.
Бжьгьы гомызт џьара аԥшада,
Аашьышь цон аиқәара аҽаҭа.
Уи жәахагьы амхы иҭалеит,
Уи иахагьы амхы иҭалеит.
Аԥшшьапқәа агәыҵҳәа-гәыҵҳәа,
Аԥшаӡақәа аҿыҵҳәа-ҿыҵҳәа,
Аԥсы қым-қымуа амхы иалан,

126

Амза ҷаԥшьон хыхь ихалан.
Анхаҩ уа ԥсыхәа анизамҭа,
Аашьышь иазирхиеит аҳамҭа.
Ирҵаулангьы ажра ижызаап,
Амхы агәҭангьы иара ԥшызаап.
Уажә ишнеиуаз уи иагьҭаҳаит,
Иреицәаз ашьацҳәа иаҿаҳаит.
Иҭаӷәыр-ӷәырит,
Иҭаӷәыр-гәырит,
Иҭаӷәыр-кәырит,
Иҭаӷәыр-ҟәырит,
Иҭаӷәыр-хәырит,
Иҭаӷәыр-ҳәырит,
Даара-даараӡа иҭаԥахит,
Даара-даараӡа иҭагәаҟит.
Иақәнаҭәауа аԥхӡы хьшәашәа,
Иазыԥшымзи аԥсра хьшәашәа.
Амза ҷаԥшьо агәы ихалан,
Иӡса-ӡсауа ажәҩан иалан.
Ус, иган уаҟа шьҭыбжьыкгьы,
Иаахықәгылеит бгахәыҷыкгьы.
«сыԥсыр аҵкыс ара сгәаҟны,
Сҭыган уара сыфа наҟгьы!..» –
Аашьышь уа абасгьы аҳәахит,
Абгахәыҷгьы гәырӷьо иҳәҳәахит.
Аҵыхәагь уахь иҭанагалеит,
Аашьышьгьы нахьынҳалеит.
Иааҭыԥеит – иара ццакит,
Абгахәыҷы ахәдацәа акит…
Апрель 18, 2002 ш., Аҟәа.
АГӘАҲӘАРА
Аӷба шкәакәа амшын ихылан,
Ицоит агәахьы иласуа.

127

Ацәқәырԥа ҭрысқәа аԥыххылан,
Уи агареиԥш ирҵысуа.
Иаваԥыруа уа инаскьаргоит,
Анышьқәа аӡы рыффаны.
Напеинҟьарала амҩа арҭоит,
Аҷнышқәагьы ԥыр-ԥырны.
Маҭәас амра шәахәа ашәыми,
Акәа иҭалауеит аԥша.
Аха, рыцҳа, уи аӷба ажәыми,
Абаҩ алаԥҵәоит аҿҿа.
Амшын чкәынхауеит заҵааира,
Агәараҳәагь еилашуеит
Аӷба, ацқәырԥақәа реицааира
Иалыууаа ахара иԥшуеит.
Хәыҷы-хәыҷы ицәырҟьа-цәырасуеит,
Ахәҷы дгылан дыԥшуп.
Хәыҷы-хәыҷлагь иара ицәыӡуеит,
Аҳәыҵәыҳәыҵәра даҿуп.
Еҳ, шаҟа иаб дихьынҳалан,
Диҳәауазеи есқьынгьы:
«Насыԥ имоуп аӷба иҭалан,
Ицаз амшын агәахьы!..»
Апрель 19, 2002 ш., Аҟәа.
АЦЫԤҴӘАХА
Қьаазым Агәымаа изкны
Уи ажәеинраала убас датҟәеит,
Дшыҩуаз ҳәатәы рацәаха,

128

Икалам бџьарла иԥсахыр акәхеит;
Иаанхеит ус ацыԥҵәаха…
Апоема-хәрашәа убас дыхнахит,
Дшалазгьы амца дынҵәаха.
«Ԥхьаҟа!» – ҳәа адҵагьы даҟәнахит;
Иаанхеит ус ацыԥҵәаха…
Ажәабжь-хьаа, ҩ-бџьарк еидкылан,
Дшаҿыз ихәра анеицәаха,
Ихагәаҟуа иҩызцәагьы ихагылан;
Иаанхеит ус ацыԥҵәаха…
Аԥсгьы дарҿыхеит аиааира ашәа,
Ароман махәҭа рацәаха
Дшаҿыз, ихәра ихнаҵәеит иажәа;
Иаанхеит ус ацыԥҵәаха…
Ҳадгьыл дшамаз уи ҿахәҳәаган,
Дзыҿҳәараз Аҟәа аханы,
Анышә дагьамардеит уа днаган;
Уи Аԥсны дацԥҵәаханы…
Иаҳәозшәа уи дызхьымӡаз ажәа,
Аҵыс ишшәаҳәоз уа иханы,
Абраагь абџьар иԥнаҵәеит ашәа;
Убригь аанхеит цыԥҵәаханы…
Апрель 23, 2002 ш., Аҟәа.
АУАСЦӘА
Зны иҩарцеит, зны иларцеит,
Ҵыхәабаба абгахәыҷы.
Зны иԥхарҵеит, зны ибӷарҵеит,
Ала мурақәа ҳхәаҿы.

129

Мап, иахәаӡом иара кәтыжьда,
Мыцхәы ихаами акәты ажьы.
Сыԥхарҵеит ҳәа зус нзыжьда,
Уажә инатәеит еиқәышьшьы.
Аха дук мырҵыкәа акы аӡбан,
Ани агызмал, ани нҵәа,
Уажәы инашәнаҵеит иҩаҵԥан,
Ахаҿы икнаҳаз ауасцәа.
Нас ашьшьыҳәа иқәаҭалеиуа,
Ауаса аныҟәашьа ҟаҵо,
Аа, акәытқәа рышҟа иахьнеиуа,
Уажәы-уажә ақьышә рыбзо.
Уа акәытқәеи иареи еилагылан,
Уажәы иҳәуеит амӡырхаҿы.
Аԥсы ақымқымрагьы аанкылан,
Иаахаччалоит ахы-аҿы.
Акәты рацәагьы реилачыраҿ,
Ишаҭахыз иара ҟалеит.
Алақәа ицәазгьы ашәшьыраҿ,
Хәыҷы-хәыҷла ихархеит.
«Аҳы, сыгызмалра усыхәа!..» –
Инамҵасуан ахы ианкны;
Иаахәыҵыԥшит иара аҵыхәа,
Уаанӡа ишамаз иҵәахны.
Арбаӷь ҟыжит, алақәа ҭрысит,
Агызмалра аҵыхәа ԥҵәа;
Убраҟа иара ацәа иҭадырсит,
Наҟ иаахырҳәеит ауасцәа.
Апрель 25, 2002 ш., Аҟәа.

130

ӶЬЫЧКӘЫР
Еилымгаӡоз амш еилгеит,
Имбаӡоз аӡбаара беит…
Аӷьычра дзаҟәымҵит Ӷьычкәыр.
Агәылшьап ҭыҵит аҳаԥы,
Амшә ашьцылеит анапы…
Аӷьычра дзаҟәымҵит Ӷьычкәыр.
Рупап ацәажәашьа аҵеит,
Аҽада акәашашьа аҵеит…
Аӷьычра дзаҟәымҵит Ӷьычкәыр.
Ауаҩы ассирқәа ҟаиҵеит,
Ауаҩы амзаҟынӡа дцеит…
Аӷьычра дзаҟәымҵит Ӷьычкәыр.
Анапы-мчҳақәа уи дааркын,
Ажәгәара агәашә аадыртын,
Аӷьычра дзаҟәымҵит Ӷьычкәыр.
Апрель 30, 2002 ш., Аҟәа.
АРБАӶЬ - СААҬ
Ажәытәан уардынла иныҟәон,
Хара иагон – иаанагон.
Даара, даара, даара ирыхәон,
Иԥсеивгаган иара рбон.
Ироуны иақәырҵон аидара,
Нас имцози иара қьуа.
Аладара,
аҩадара –
Еидара ҿыцын зегь уа.

131

Ихьанҭаӡа уахь ирымгози:
Ацха,
аџьықәреи,
аҭаҭын…
Иласӡа арахь иаарымгози:
Агаз,
аџьыка,
асапын…
Ианыхәла руардын неиҵыжьны,
Ҵла дук амҵан дара ԥхьон.
Иаарыкәыршан бнан еиужьны,
Рышҟагь амахәқәа напҟьон.
Иагымхакәан рымҩа нкылан,
Идәықәларц ашарԥаз уа,
Ирҿыхо руардын иангылан,
Арбаӷь хәыҷ сааҭра рызуа.
Маи 2, 2002 ш., Аҟәа.
АҞӘА ИҞОУП АХЬЫ
Аҟәагьы ахьы ҭоуп.
Аԥсуа жәаԥҟа.
Игәырӷьаҵәа ишынхауа зны,
Деиԥшхан аԥшаӷьы,
Аӷа-цәгьа дақәлон Аԥсны –
Аҟәа иҭан ахьы.
Ианшәарҭаха рымчгьы акны,
Дыԥхарсуа иҭрахьы.
Аҵеицәа ирыхьчон Аԥсны –
Аҟәа иҭан ахьы.

132

Асасцәа дахьқәагьы еицны,
Аӡынра агәҭангьы,
Иахьа иаҭаауеит Аԥсны –
Аҟәа иҭоуп ахьы.
Маи 17, 2002 ш., Аҟәа.
ЛЫХНЫ АШҬА
Лыхны ашҭа, Лыхны ашҭа,
Агәырӷьабжь рацәоуп.
Икеикеиуеит жәҩан ашҵа,
Адгьылгьы иаҵәоуп.
…Аԥҭа хьанҭыџь хымзи,
Амшгьы џьабон.
Жәлар ҭынчра рҭахымзи,
Рразҟы рчаԥон.
Ианыҟала ак шәарҭан,
Игон Лыхны абжьы.
Араҟа гәҭыха ҳәарҭан,
Ихыҵырц ашәшьы.
Уа абжьыуаа реизарагь,
Саркьалра ауан.
Наҟ-ааҟ урҭ реизарагь,
Џырҵас иӷәӷәан.
Иахьа ашьха ӷьазӷьазуа,
Лыхныҟа иԥшуп.
Иахьа ага цәқәырԥасуа,
Лыхныҟа иԥшуп.
Иахьа араҟа ныҳәоуп,
Убас еилыџьџьоит.

133

О, иныҳәоуп азыҳәоуп,
Амрагь уа иччоит.
Лыхны ашҭа, Лыхны ашҭа,
Агәырӷьабжь рацәоуп.
Икеикеиуеит жәҩан ашҵа,
Адгьылгьы иаҵәоуп.
Маи 20, 2002 ш., Аҟәа.
ААԤЫНРА АҞАЗШЬА
Ааԥын ҭалеит ҳамӡырха,
Иаҳзааит еикәаҭәы.
Зегьы-зегьы ахы рзырха,
Иахьыгӡо ргәыхәтәы.
Уи аԥхарра ҳзаанагеит,
Зегь еиланаҳәеит.
Ашәаҳәацәа рыбжьы аргеит,
Ахкы ссир рҳәеит.
Ҩаԥхьа иҿыхеит адунеи,
Анхарагь ццакит.
Хәыҷгьы дугьы уахь еицнеи,
Рнапқәа еибадыркит.
Иссируп ааԥынра аҟазшьа,
Зегь амра днарбеит.
Аҳәынҵәраԥшь иахьшьыз ашьа,
Убригь наҟ иарбеит.
Маи 30, 2002 ш., Аҟәа.
АКӘЫКӘБАА ҲАРГЬ
Зегь ирыкәыршо анапқәа,
Ахыр-хыр ҳәа иауеит ақәа.

134

Ахьыжь шашьҭаз ҿаҵахәык.
Уажәы аҽықәнакит махәык.
Уа ишыуасҭоз аҵларкәыкә,
Инаханы иаҵәахит аԥықә.
Ацыӷгьы бааӡар ҳәа ишәеит,
Аҵла агәаҩара иҭатәеит.
Аха аҳәынаԥ аҭра илбаа,
Иахаргылан уа акәыкәбаа,
Аккара иҵалангьы ицоит,
Нас изҳәада уи бааӡоит.
«Сыбжьы шәаҳаргь-ишәмаҳаргь,
Исхагылоу жәбоума аҳаргь?!» –
Иныҵакны ашәакгьы аҳәоит,
Ацәыкәбарқәа аҿанаҳәоит.
Ажәырҭра илалт –
Ажәырҭра илҵит,
Абаарра илалт –
Абаарра илсит,
Аӡы иҭалеит –
Аӡы иҭыҵит,
Ахәы ихалеит –
ахәы ихыҵит,
Ицоит ихалауа, илбаа –
Иахаргылан уа икәыкәбаа.
Абар, абар амшгьы нҵәоит,
Уа зегь ркьытеиах ԥҵәоит…
Иара неихуеит иццакны,
Акәыкәбаа ҳаргь ахакны.
Аха ирыкәзыршоз знапқәа,
Иҵуазеи ихкәеижьҭеи ақәа?!
Ииун 9, 2002 ш., Аҟәа.

135

АԤСНЫ АЗЫ АШӘА
Аԥсынтәыла – аԥсатәыла,
Аԥсынтәыла – амратәыла,
Аԥсынтәыла – ашәҭатәыла,
Аԥсынтәыла – тәыленҭәыла.
Сара сыҟам схы-сыԥсыҳәа,
Сара сыҟоуп уара узыҳәа.
Уара умшын – ҵа-еилашыми,
Уара ушьха – хара иԥшыми,
Уара ужәҩан – бырлашыми,
Уара удгьыл – ччарц иаҿыми.
Сара сыҟам схы-сыԥсыҳәа,
Сара сыҟоуп уара узыҳәа.
Ара дыҟоуп Нарҭ Сасрыҟәа,
Ара дыҟоуп Абраскьыл-мыхәа,
Ара дыҟоуп аԥсуа хыхәа…
Ара иаԥшәымоу – Анцәа уихәа!
Сара сыҟам схы-сыԥсыҳәа,
Сара сыҟоуп уара узыҳәа.
Ииун 20, 2002 ш., Аҟәа.
АЏЬЫКАХРА
Иахьа сан аџьыка лхуеит,
Ауҭраҭыхқәа лыдкыл.
Лыхцәы аԥараҳәа ҵалкуеит,
Мыцхәы напы рыдкыл.
Сара сан – убас дануп;
Иргәаԥхоит лкымҭа.

136

Аҳаҟьа дгьежьуа дануп,
Иссирхоит лхымҭа.
Лнапаҿ аԥхныга кәашоит:
Аӷәырџ,
аӷәырџ,
аӷәырџ.
Аџьыка сақәша ихәашоит:
Аӷәырџ,
аӷәырџ,
аӷәырџ.
Уи иалҭақәо баргьы идыр,
Ибҭаххоит, баҳама:
Аџыш,
апырпыл,
аҟәындыр,
аҵыбра,
араҳана…
Лыбла ихыларгьы апырпыл:
Аӷәырџ,
аӷәырџ,
аӷәырџ.
Икәашоит ԥхныга кәымпыл:
Аӷәырџ,
аӷәырџ,
аӷәырџ.
Уа афҩы хааӡа убас игоит,
Шьыри, агьама збазгьы!
Сангьы лыбжьы налыргоит,
Иагьылҳәоит абасгьы:
– Аџьыка зырбзиогьы акоуп,
Нан, са аԥышәа сымоуп:

137

Хкы-рацәала аҵиаа еилоуп,
Хкы-рацәа, убри азыноуп!
Ииун 23, 2002 ш., Аҟәа.
АҬАКӘАЖӘ ЛЫКӘТЫ
Акәтарцына,
рцына, рцына!
Акәтарцына –
ахазына.
Уи есымша акәтаӷь аҵоит,
Нас ихааӡа абжьы хнаҵоит.
Икар-каруеит,
икар-каруеит.
Ихәмар-хәмаруеит,
ихәмар-хәмаруеит.
Иҵегь иадкыл анапы,
Иқәсыргылар ашьапы,
Иаҳзаҵалап, аха ишԥа;
Акы акәымкәан ҩба-ҩба!
Аҭакәажә абас дазхәыцит,
Аҭакәажә зегьы дырҟәаҵит,
Акраҿалҵон уи лымкаа,
Ахәы лыман хазы иркаа:
Ахәырӡ, ашырӡ, ачарыц,
Аџьықәреигьы иара азы,
Зынӡа ихазын иара аӡы,
Иақәлыршәуамызт абыбыц.
Имазеимзи шьыжьхьа,
Имазеимзи шьыбжьхьа,
Имазеин убас уахьа,
Краҿалҵон лгәы ҭыӷьӷьа.

138

Арцына ныхгыла-аахгылон,
Арцына ныҭгыла-ааҭгылон,
Аҽархәаԥуан,
аҽаргәаԥуан,
аҽарҟәазуан,
иҿамҟәасуан,
ишьацәқәасуан,
Иаҳәаӡомызт аха ажәа,
Акы абомызт ахашәа…
Кыршаҿалҵоз хыма-ԥсыма,
Сишь, закәызеи, акырҵыма:
Акар-карра наҟ иаҟәыҵит,
Ахәмар-хәмарра наҟ иаҟәыҵит,
Аха, иџьоушьаша, шәазхәыци:
Мыцхәы ирчо иахьа-уаҵәы,
Аҭакәажә уи анлырцәыцәа,
Ҩ-кәтаӷьк дшазыԥшыз ларгьы,
Аҵара иааҟәыҵит зынӡагьы…
Ииун 26, 2002 ш., Аҟәа.
ИРМЕИ СЫРМЕИ
Еигәылацәоуп, еиқәлацәоуп,
Ирмеи Сырмеи.
Избо ирҳәоит еиҳәшьцәоуп,
Ирмеи Сырмеи.
Рҽеиларҳәоит дара еиԥшны,
Ирмеи Сырмеи.
Аҵарагьы рҵоит еиҿыԥшны,
Ирмеи Сырмеи.
Ашьыжь ашкол ахь еиццоит,
Ирмеи Сырмеи.

139

Рнап ианырҵагь нарыгӡоит,
Ирмеи Сырмеи.
Ирывагылоуп уа рҭаацәа,
Ирмеи Сырмеи.
Ирыцхраауеит игәырӷьаҵәа,
Ирмеи Сырмеи.
Иҿырԥшыгоуп зегьы рзы,
Ирмеи Сырмеи.
Зегьы ирҳәауеит рыбзырӡы,
Ирмеи Сырмеи.
Ииун 29, 2002 ш., Аҟәа.
АХЬАԤАРЧ
Ҩызак дҳаман ихьӡын Кьамс,
Аиаша аҵкыс иҳәон уи амц,
Насгьы Кьамс дазыҵҟьон амҵ.
Зны ҳашцоз хьаԥарчк аабеит,
Ахьаԥарч зегь бзиа иаабеит.
Аха Кьамс илаба рхха,
Уи дназыҭрысит хаха.
Ҳшазыԥшуаз уи ҳгәырӷьаҵәа,
Ахьаԥарч ҭалеит уа ацәа.
Зегьы-зегь ҳиабашьит Кьамс,
Иҳазҳәоз амц, иазыҵҟьоз амҵ.
Ахьаԥарч агәы ҟаҳҵеит,
Ахьаԥарч ахәы ҟаҳҵеит,
Аха уаҳа, уаҳа умԥсит,
Иҟаӡамызшәа аҽарԥсит.
Иаҭахуп, иҳәан, уа аӡы,
Кьамс дыҭрысит иааигарцы.

140

Иагьақәиҭәеит иааганы,
Ҳа ҳазԥшын ссирс ибаны.
Ҳаӷоу игәра игааит Кьамс,
Ҳара Кьамс ҳаижьазаап амц.
Ӡымзаап: иақәиҭәеит агаз,
Амцагь нацреиҵеит убас…
Ахьаԥарч ыҩт амца акны,
Ицон, рыцҳа, уи ццакны,
Исзеиқәырхозар ҳәа аԥсы,
Иԥангьы иалаԥалт аӡы…
Иҳаздыруам: иблу, еиқәхоу,
Имҵԥаан ма аӡиас иагоу…
Ҳарҭ уи уаҳа иҳамбаӡеит,
Кьамсгьы наҟ…
ҳнаиԥырҵны ҳцеит.
…Уажә сара ахьаԥарч збар,
Сыблагь даахгылоит абар:
Кьамс – иазыҵҟьауаз амҵ.
Кьамс – иҳазҳәауаз амц…
Ииуль 5, 2002 ш., Аҟәа.
АНИ АԤЕИ
Еиԥшны амшыни ацәқәырԥеи,
Уи ихықәтәалан ани ԥеи.
Рымаҭәақәа шьҭан насҭха,
Лхәыҷгьы уахь ихы нарха:
– Аҳы, уцан иаагеи скасы!
Аҿыц ныҟәагь дцеит лассы.
Аха иааигеит уи лыҵкы.
– Уа, сыҷын хәҷы, ухаҵкы,
Акасы, сҳәеит, акасы!..
Уажә дцаны иааигеит дласы.

141

– Аҳы, сыҷын, нас уцаны,
Ақалԥад сзаага иԥшааны!
Иара дцан ахылԥа ааигеит.
– Ақалԥад! – лшьапы илырбеит.
Ҩаԥхьа дцеит, акыр деимдеит,
Ибеит, дгәырӷьаҵәа иааигеит.
– Аҳы, уцаны ублуз аага!
Иааигеит иԥшааны, агәра га.
Ҩаԥхьа длышьҭуан, иара дцон,
Амаҭәа хьыӡқәа илырҵон.
Ҩаԥхьа длышьҭуан, иара дцон,
Ахатәы бызшәа илырҵон.
Ахаҳәра дылала иара дцон,
Лхәыҷы дыӷәӷәаны длааӡон.
Ииуль 13, 2002 ш., Аҟәа.
АҲАҚЬЫМ
Ашоура кәыркәаз имитәуп,
Ахьҭа шсылалаз џьшьатәуп.
Нас аҳақьым дысзааргеит,
Сышлыцәшәоз –
бзиа дызбеит.
Уи лыблақәа хаан убас,
Уи лажәақәа хаан убас.
Раԥхьа сымгәа далырҽылт,
Нас сыблақәа дырхыԥшылт,
Лнапы дҩахан ислырбеит,
Сҿы аартны сыбыз лбеит,
Мҳаҵәлагьы сыхәда дҭаԥшит…
Абырсааҭк усгьы дымԥшит,
Зны сналырҳәит,
саалырҳәит,

142

Зны слыргылеит, зны слыртәеит,
Аха изҳәада уи слыршәеит:
Уи лажәақәа хаан убас,
Уи лыблақәа хаан убас,
Сгәы ҟалҵеит,
схы ҟалҵеит…
Схьаа ахьцазгьы сымбаӡеит.
Аҳақьым ссирзаап иҟазшьа,
Изанааҭгьы ԥшьоуп – иԥшьа:
Дшихәышәтәуеиԥш аҭынхагьы,
Дихәышәтәуеит уи иаӷагьы.
Ииуль 22, 2002 ш., Аҟәа.
АШЬЫНКА
Ашьынкаӷьычра,
ашьынкаӷьычра;
Исыцәнарӡит сара сҭынчра.
Исыдырҵеит сҩызцәа еизан,
Аҳы, агәы умазар умцан!..
Мҩахәасҭала уахь са скылсит,
Анахь снаԥшит,
арахь сааԥшит,
Ҭынчрамзи, уаҳа сымԥшит.
Ашьшьыҳәаӡа аанда скылсит,
Сналалеит сыԥсы ӡаны,
Сырзыԥшуеит сыԥсы цаны:
Ашьынка – уԥаны узахыԥом,
Акарпыжә – убла узаҟәыгом,
Аҳауаҿ рыфҩы-хаа кәазоит.
Игәаҭа,
гәаҭа,
гәаҭа сцоит.

143

Рыуагь изгари – слаԥшуеит,
Сышӷьычу схашҭны сыԥшуеит.
Ус, схы сҩахазар сара,
Аԥшәма дгылоуп саԥхьа абра…
…Сҩызцәа ԥшуп лбаа аӡаҿы,
Амра лҭагьалоит хара.
Сыбӷа ԥҵәо, аԥхӡы сҿашы,
Шьынка дук аазгоит сара.
Исыхьызгьы уаҟа исҳәоит,
Дара зегьы шәаны иҳәҳәоит,
– Нас, ашьынка ума узлааи? –
Ҿааиҭуеит уа ҳхадагьы.
– Уи уаазышьҭдаҳәа дсызҵааит,
Сара дсымҭиӡеит аӡәгьы…
Ииуль 24, 2002 ш., Аҟәа.
АНАША
Сан ауҭра ду ҟалҵеит.
Сан еиҭалҳаит,
Илалҵеит:
Аџыш,
аџьымшьы,
апырпыл,
араҳана,
анаша,
ахәыл…
Адгьыл рнаалеит убас.
Ишьыкьны ихалеит убас.
Аха имышьҭыкәа хара,
Аарҩара рыхьӡеит абра.
Ахәыл гылеит аҽырҟәиҭ,

144

Аџыш амахәқәа лаҟәит,
Араҳанагь машьцахеит,
Апырпыл зынӡа ицахеит…
Акы-заҵәык аџьымшьы:
– Ишәычҳа! – ҳәа игон абжьы.
Аха зымҩа ахы рханы,
Анаша дәықәлеит еиханы.
Иахьцо қьафуроу џьушьап,
Иахьцо лафҳәароу џьушьап.
Уахьгьы икашуеит аҭакар,
Аха,
абар,
абар,
абар:
Аҿаанахеит ақәаршҩы,
Иргәырӷьо
аӡәым,
ҩыџьам,
шәҩы…
Ақәа назыхьӡазгьы абра,
Уа иналагоит азҳара.
Анаша шцоз ихьанҭаӡа,
Ақәа анахьӡа – аԥсы ҭаҵа,
Иааҭгылан –
иажәуан азхара,
Иажәуан –
иаҿын азҳара,
Ашыш-аанда ахгьы бжьахеит,
Еицаҟьан ус иагьынхеит…
Ииуль 28, 2002 ш., Аҟәа.
АМЫСҚЬ САПЫН
Ахәҷы аҽҳәа дануп,
Аӡы иҽаҭаны дгьежьуа.

145

Ахәҷы аеҳәа дануп,
Ихы ҿышуа,
игәы шьышьуа.
Асапын уа иҵәырҵәыруеит,
Џьа дахьӡоит,
џьа икәараҵоит,
Џьара ихалоит,
џьа икәыруеит,
Џьара икуеит,
џьара ицәцоит.
Ҿаиҭуеит днашьҭало еиҭа,
Иахьхыӡсало иԥырԥыруа:
– Амысқь сапын, иҳәеи да,
Ас узыҟоу уҵәырҵәыруа?
– Ҭынч унатәаны уӡырҩыр,
Аҭак усымҭои саргьы:
– Сыҷын, ус сымҵәырҵәырыр,
Лассы снырымхуеи зегьы!
Ииуль 29, 2002 ш., Аҟәа.
ФЫНЕИ ДАМШӘИ
Фына,
Фыфына,
Бырфына –
Ахьыӡшьарақәа амоуп Фына.
Ишԥабзиоу ҳацгәы алеишәа,
Зынзаҵәык иқәымлац аишәа.
Инашьҭарҽыло иара аҵыхәа,

146

Аҳәынаԥқәа ирнаҭом ԥсыхәа.
Ҳара ҳацгәы ҳаҭыр ақәуп,
Аха Дамшә злашоу лакәуп.
Фына абар аԥсахы еилалоит,
Фынагь Дамшә абар ибналоит.
Абар, иахьагьы иазыҭрысит,
Дамшә уи аҵла иқәнацалоит,
Фына ццакны амахәқәа ирылсит,
Аҳааҵә еиԥш џьара иҿалоит.
Агәгьы ҭыҵуеит Фына рыцҳа,
Ишыԥшыц иагьыԥшуеит ҿыцха.
Иазымдырӡо уа иаҭахуҳәа,
Алагьы шуеит аху-хуҳәа.
Митә абазшәа,
митә ауазшәа,
Аҵла иакәшо ишуеит усшәа…
…Алахәы зныз насҭха игылан,
Аҳәынаԥ уи афон ианылан…
Август 12, 2002 ш., Аҟәа.
ИҞАЛОЗЕИ АҴЫС УШЬЫР?
Иҟалозеи аҵыс ушьыр?
Амахә ҭалаҳа ԥҵәаӡом,
Аԥсаа рашәа-хаа нҵәаӡом,
Акымзарак ҟалаӡом.
Иҟалозеи аҵыс ушьыр?
Ашәҭ гәҟаҵага ҿшәаӡом,
Асаби дҵәыуа дшәаӡом.
Акымзарак ҟалаӡом.
Иҟалозеи аҵыс ушьыр?
Аӡыхь хьшәашәа ҭабаӡом,

147

Адгьыл ҿажәку ишабаӡом,
Акымзарак ҟалаӡом.
Иҟалозеи аҵыс ушьыр?
Амра шеишеи шанхаӡом,
Аԥша мҩабжара инхаӡом,
Акымзарак ҟалаӡом.
Иҟалозеи аҵыс ушьыр?
Аԥҭақәа ажәҩан рхәашьӡом,
Ауаа жәылан еибашьӡом…
Аха…
Аҵыс хәҷы ҟалаӡом!..
АЏЬМАҚӘА
Ҳхәыҷқәан. Аџьмақәа ҳахьчон.
Ҳа ҳахәмаруан – дара чон.
Аха ҳханагалан ҽнак,
Ҳаџьмақәагь ааҳхашҭит наҟ.
Ианҳгәалашәа иҵхьан такәы,
Ажәырҭ ҳахо, ҳацәкәыкәы.
Абна ҳалхауа ҳаимдоит,
Ашәа-ӡыӡарагь ҳагоит.
Ибналт ҳаџьмақәагь бзаҳәны,
Бласы ицәыраагои аҩны?!
– Уа-а, акрубазар, Арноу?
Иара аҭак ҟаиҵоит: – Мамоу!
Уа ҳгәы икылахо ҳаԥсы,
Ҳаимдо ҳдәықәуп хаз-хазы,
Иаабоит ҳәа уажәымзар-уажәы,
Ус. Ихәлоит илеихашәы.

148

Ааи, ихәлоит, иаҳагьы сшәоит.
Саб иажәақәагь схы инҭашәоит:
«Аџьма ҩадоуп – лада ицом!..»
Маҷкгьы сааигәырӷьеит, изӡом!
Уажә уа ҳҩыџьегь ҳаханы,
Ҳцоит аҩада ҳхы рханы.
Иҭамгылауа ҳагәқәа,
Ҳагьырзааигәахон ахәқәа.
Ус, аҩыза ҿааиҭуеит: – Уԥшы!
Ахә-кәаԥра, аҵла ашьапаҿы,
Ҳарахә ҟәашӡа ҳнарзыԥшит,
Ҳаргьы ҳгәырӷьан ҳаиҿаԥшит…
– Избан, аџьмақәа мтәаӡо,
Аҳаракырахь изцо?
Сҩыза иҭак ҟасҵоит: – Лассы
Изцәыӡыз ирбаразы!..
1973
АМШЫН ЗЕИСУА
Амшын сара бзиа избоит,
Уи аазбазар – ицәқәырԥоит.
Санаарылга сҵатәқәа ҵа,
Аԥшаҳәа снавалоит сласӡа
Иахьа шоуран. Хәылбыҽхоуп.
Ҳарҭ амшын ахь ҳамҩа хоуп.
Амашьынақәа ирызуа ҳасаб,
Снапы кны снеигауеит саб.́
Ауаа аԥшаҳәаҿы ирацәоуп,
Уа зегь шныҟәо игәырӷьаҵәоуп.

149

Ҳаргьы ҳныҟәоит, нас ҳнатәоит,
Аԥшахьы хааӡа иҳандоит.
Амшын еилашуа агәара,
Иаалаҳауеит аҟәара.
Уи азы ахәыцрақәа сзаауеит,
Сыбжьгьы ныҵакны сҵаауеит:
– Изеисуазеи, саб амшын?
Абасгьы иҳәоит даасҿаԥшын:
– Уи иалалоит есқьынгьы
Ӡиасыс иааҟоу зегьы.
Урҭ ак дууп, ак хәыҷуп,
Жәаба цқьазаргь – ак хәашьуп.
Иамангьы иаауеит агәам,
Аха агәам – амшын иауам!
Имгакәа наҟ агәахьы,
Иҿықәнажьуеит аҟәарахьы.
Амшын цқьазарц аҭахуп,
Уи зеисуагь абри рыцкуп!
1974
АХЫРҞЬАРА
Ашьыжь усура ианца
Адгур иаби иани,
Аҩнусқәа знапы ианҵа,
Иззынрыжь уи иами.
Баша ус иаргьы дымԥшит,
Ибаҩ ицәыласцәами.
Дгьежьы-гьежьит, деилашит.
Аусутә рацәами.

150

Ашәишәиқәа рхәы ҟаиҵан,
Иган акрырҿеиҵеит.
Асарақәа иман дцан,
Наҟ ахкаара иҭеиҵеит.
Аҳәарақәагь уахь игеит,
Уахь игеит абатқәа.
Нас амаҵурҭа еилиргеит…
Дагьшырҿыз абарҭқәа,
Аҷараҳәа агәашә аатын,
Даалагылт Чанҭала.
Адгур дышгәырӷьаз ҳәатәым,
Ашҭа уи данҭала.
Раԥхьа «џьит» нападыркит,
Нас «ҳәызба-ҵаркьакьа».
Ус «кьаброу» ахь иццакит,
Иччон ашҭа ҟьаҟьа.
Ампыл рбан – иргәаԥхеит,
Иҟалом иамыскәа.
Абас аган ахь инхеит.
Инхеит аҩнусқәа.
Еидшыл ахәмарра иаҿын,
Ана-ара инеиуан.
Амра хыҵуан, аамҭа ԥшым,
Аҭакар кацеиуан.
Нахьхьи ашоура ианаргәаҟ:
Абатгьы, аҳәаргьы, асаргьы –
Аанда хыла иаст: – аҟәақ!
Иҟалозма имцаргьы!
Ахәыҷқәа рлымҳаҿ инаӡеит
Аанда-бжьы шәақьхысран.

151

Хара имышьҭыкәа ирыхьӡеит,
Аха инкыл аӡхыҵра!
Ираԥыҟьан рымҩа ркын,
Асар зымҩа ижәылеит.
Урҭ рахь руаӡә дыццакын,
Егьырҭ рызнымклеит.
Ус, аӡиас аҟны ианнеи,
Зегь рыҽналарыжьит.
Ахәыҷқәагь иҟалаз рымбеи,
Рыхқәагь нарықәрыжьит.
1974
АБЫРФЫН ҨНЫ
Ааԥын гәазырҳага
Атәы ҟанаҵеит.
Ашьха, аҿаҩа, ага
Шәҭы-хкыла иқәнаҵеит.
Уи анапқәа ароуит,
Иахьнеизгьы имшуп.
Зегь аусқәа роуит,
Зегь акака ирҿуп.
Аа, алаҳәарҵысгьы
Кылҳарак абан,
Аҵлаҿ аҭра ҿыцгьы
Ҟанаҵоит, абан!
Џьабаа мыцхәы мбакәа,
Аҵысхә нҭаҵа,
Аамҭагь дук мгакәа,
Иаалгеит иҟаҵа.

152

Ажәҵысгьы ҷырҷыруа,
Уа иаауеит, ицоит.
Ажәҩақәа цырцыруа,
Аҭра ҟанаҵоит.
Ибыжькаҵәаӡа аҵыхәа,
Аҳәынҵәа еилаҵаны,
Иаалгеит дук мырҵыкәа
Аҭра ҟаҵаны.
Аус шауа ҽакалоуп,
Аа, амалаӷәыр!
Итәам, ажәҩан иалоуп,
Имҵаст – илаҟәыр.
Амаҭәахә лыԥшаахқәа –
Изышьҭоу абарҭ роуп,
Иазымԥшааргьы имгәаҟкәа,
Ирышьҭоуп, зегь акоуп.
Иагьзалгом мышкала,
Уа иаауеит, ицоит…
Уи бырфын цахала
Аҭра ҟанаҵоит.
1975
АҴЛАРКӘЫКӘ
Ахылԥа ҟаԥшь ахаҵа,
Иҵаркәакәан аиқәа,
Аҵла-ҩа ду аханӡа,
Иҟалозма имнеикәа.
Игәанаҭоит уа хәыц-хәыц,
Ак нхом изхьымӡаз.

153

Ирыхәаԥшуеит ирызхәыц,
Иԥышәоу ҳақьымҵас.
Аҵла-ҩа иадтәал еимдоит,
Акрахәозар – иахәарц.
Ахьаа цәырзгаз абоит,
Иннарҵәоит уа ахәац.
Аԥынҵа ҿрыԥса ахьыкӡо,
Иаланаҵоит гәырҵас.
Аҵла-ҩа уи хыс имкӡо,
Ус игылоуп џырҵас.
«Заа дсоузҭгьы аҳақьым,
Иудырҵәҟьози дсыхәар!
Аҳақьымгьы инапы хьым,
Са иансымам ԥсыхәа!» –
Аҵла цәажәоит игәынқьуа,
Аха аҵларкәыкәа хәыцуа,
Уи иадыруашәа зегь уа,
Ахәышәтәра иаҟәыҵуам.
Абна илгоит, ари аҵыс,
Абжьы шгац ҟыгә-ҟыгәҳәа.
Ишԥанаалои ма уи хьӡыс
Иарҭаз аҵларкәыкә ҳәа!
1969
АЏЬЫМШЬЫ
Уажә аԥшыха змада,
Хәцәахь аус анҭәу.
Длываргыла лмаҭа,
Ауҭра лҽоит анду.

154

Реиԥкақәа ҵаркәакәан,
Ржыгақәа мҩанҵа,
Иаалгеит анышә кәакәан,
Ахәысхәеиԥш игәӡаӡа.
Нас, зегь дырмазеизар,
Шьҭа аџьымшьы ларҵоит.
Ажәла ааргарц инеизар –
Иҟам, митә ҟарҵоит.
Уи ргәыла аԥҳәыс қьиа
Аҟәантә ирзаалгеит.
Иџьымшьыжәла бзиан,
Иӡит, ирымбеит.
Аха анду дзыртәода,
Уа дгьежьит, дхынҳәит…
Аха уи лзырбода,
Уа зегь аалырҳәит…
Илхаршҭ лхьыҭ-ҟәыҭра,
Хьаас абри лкуеит.
Ус иԥшыми луҭра,
Аамҭа ццакуеит…
Ишеимдоз есымшааира,
Ҽнак игеит абжьы:
– Унан, нанду, бшааира,
Аа, избеит ҳџьымшьы!..
Лабҿабан уи, мцымызт,
Рмаҵурҭа аҿакы
Акәакьаҿ, иахьазԥшымыз,
Ианалс ацәаакы,
Уи ишашьҭаз абозшәа,
Иаҭахны адәахьы,

155

Ара сыҟоуп аҳәозшәа,
Иаавҵнагеит абӷьы.
1969
АӠХЫҴРА
Ҳӡиас ахықәан иазҳаит
Кәатак Кәаталеи ҳәа.
Ан аҳәатә уи иамаҳаит,
Аах, ицәгьан алеишәа.
Аҩызцәаҵәҟьа ԥханаҵон,
Зынӡа ахы амакәачран.
Ак аҳәон – ҽак ҟанаҵон,
Гәарҵын изҿыз гәаџьран.
Зегь еицны аҩада ианцоз,
Алада ицон иахан.
Зегь еицыхтәалан ианҵоз,
Иара аԥшаҳәа иаван.
Есышьыбжьон иеизаны,
Аӡыжь рыҽхыԥсала,
Ианыхәмаруаз иеисаны,
Иара ԥшымзи ԥшьшьала.
Ахәылԥаз ҩаԥхьа еилаҩҩы,
Ашҭаҿ еицыхәмарлон.
Иара дәықәын – ныҟәаҩын,
Уи уахазы игәарлон.
Ма ицәан аӡәы имбеит,
Зымҩа аҿы мырҳәыкәа.
Акыр аамҭагь ахнагеит,
Уаҳа ирыламҳәыкәа.

156

Уи ан акәзар иара азы
Шьҭак ачҳара хыҵуа
Иашьҭан. Иаргь дәықәын хазы,
Ицон ихыс-хысуа.
Ҽнак, рыҽшыркәабоз зегьы,
Сишь, абар, иԥшызар,
Аӡыжь ахь иаауеит иаргьы,
Шьҭа ихьаҳәырц иаҿызар?
Аҽаланаршәт, ацәқәырԥа
Хыла иас иагәылҟьон.
Ангьы гәырӷьон, аха ишԥа?!
Аҩызцәа зегь гәырӷьон.
Аха дук мырҵыкәа ирбеит,
Урҭ ргәырӷьа шбашаз.
Дара ҭыҵит – иара нхеит,
Аӡы азын ишԥашаз!
Ан акәзар, иҳәеит-ичеит:
– Нан, аҩныҟа ҳдәықәҵа!
Иара уи аҭакс иччеит,
Иччеит ақьышә иқәҵа.
Усҟан ашьхаҟа идыдуан,
Иақәырццакны ихысуан.
Аӡырҩашқәа уа игәынқьуан,
Аӡырҩашқәа хыҵуан.
Ан гәжәажәон: – Нан, иазырха!
– Мап, сҭыҵӡом уаханӡа!
Ус, аӡы леит, амч мырха,
Иагьагеит ҳәатәхамҵа.
1969

157

МАРТ
Март мза, март мза,
Улеишәа урӷәӷәеит.
Ҳазнеир мартынӡа! –
Зҳәозгьы утҟәеит.
Усыҭәҳәаны, уԥшацәгьаны,
Укырцхны зынгьы,
Хакәыла уҽҟьаҵәҟьаны,
Урыжәлоит зегьы.
Аца ҟәашккараӡа
Убасеиԥш ишәҭын,
Иуыҳәон: «Иҳараӡа!» –
Иаст уфырҭын.
Ажә абора иҭыҵны,
Ицан адәахьы,
Ихынҳәгәышьеит идысны –
Иаст уԥшаӷьы.
Дцан арԥыс, шаанӡа
Иус ахы икырц,
Дхьаԥшны дааԥшаанӡа –
Дапҟеит укырцх
Ахьча хынтә дуркәашеит,
Ҽнак иухшәан.
Ахьча хынтә дурҵәыуеит,
Ҽнак уеилашәан.
Узцом уҽмырххакәа,
Иуаҭәам ҟоуҵоит.
Уҿҳәара азмырхакәа,
Ԥсахрагьы уцоит.

158

– Амзақәа уреицәаны…
Ных, уаҳҭахым! –
Ажәлар ргәы ԥҵәаны,
Абас рҿакын.
Аха зны, мартазы
Убасеиԥш ихыст:
Иҟамкәа ак шәарҭасы,
Аԥҭақәа хыҵт.
Ааԥын хьӡырҳәагаҵәҟьа
Уи иҳзаанагеит.
– Март ҳгәазырҳага! – ҳәа
Сыжәларгьы ирҳәеит.
1968
ЦӘГЬА БАНЫ БЗИА ҞАЗЫМҴО
Ҭынч изымтәо, иахьа анша,
Цәгьахәыцрак агәы иҭакы,
Аҭра иҭыҵын иахьа аԥша,
Инархыҵит бжь-шьхакы.
Џьара иууит, џьара иҳәҳәеит,
Ерцахә ақәцә, асы шьҭнаԥааит.
Иарҩынтит, џьара еизнаҳәҳәеит,
Иҵәаа-ҵәаауа аԥсҭахьы илбааит.
Уи шнеиуаз, аҭыԥ ианас,
Иакӡамшәа ахыб ахнаҳәеит.
Иааџьашьаны дыԥшызаргь, нас
Ахьчагь арҵәааҳәа дыҳәҳәеит.
Уи хагаха, иҿаҳәатәха,
Иаалагьежьын ус амхы,

159

Иашьаҽит, аха имбатәха,
Ианамырхәаҵәҟьеит ахы.
Нас абна иажәлеит икшан,
Ҵлақәак ирыхгазаргь аҿҿа,
Урҭ уаҟа рнапы еикәыршан,
Амчрагь амырҟьеит аԥша.
Цәгьа баны бзиа ҟазымҵоз,
Рыԥсы рҿанамҵоз зегьы.
Иаанымгыло абас ишцоз,
Хәык иҩхашәалеит иаргьы.
Аԥшаӡлагарагь, абан,
Уи игылан иҳаракны.
Аԥшагь уи шыԥшыз абан,
Инаҭрыст амч еизакны.
Алуқәа ахуҳәа илагоит,
Имашьцахеит уи иаҳагьы.
Уажәшьҭа хымԥада агәра агоит,
Абзиа аур шалшо иаргьы.
Амхнызцәа рҽагақәа кны,
Амхырҭа иахьҭоу рыҽша,
Шьҭа ирызнеиуеит уи гәкы,
Хаа-хаа иагьрысуеит аԥша.
1967
АҴӘА ҞАԤШЬ
Ианахыԥа – аҵәа ҿшәеит,
Иҟаԥшьы-уаркалеиуа,
Икашәеит – аӡы иҭашәеит,
Аа, иама иахьениуа.

160

Аҩызцәа рахь иамырԥшит,
Имҵанарст акәара.
Алабжышгьы наҿыжжит,
Ирывсит аҩны, агәара…
Уи лабҿаба ианаба
Ишагоз хаҳада,
Абжьы хнаҵеит, аха ишԥа,
Аха уи заҳада?
Ус, ишнанагоз аҵәа,
Ахәыҷқәа абеит ихәмаруа.
Иааҟалеит игәырӷьаҵәа,
Иччеит абла қаруа.
– Еи, аҩызцәа, – абжьы аргоит, –
Иҩуа адәы еиҩызҵәо,
Сара усгьы аӡы сагоит,
Аха еиқәшәырха сҩызцәа!
Ишыжәбо, дычмазаҩхеит,
Абаҳчааӡаҩ Мырба.
Напыда ҳаргьы ҳанхеит,
Ишәҭаа аҿҳәара иахмырԥа…
Мап, аӡы иадмыргаӡеит,
Ахәыҷқәа ари аҵәа ҟаԥшь,
Ирыма абаҳчахь ицеит,
Рҽеиқәдыршәан уаҟа.
Аҵәақәа рыбла ҭыџьџьон,
Ҳаззыԥшыз аабеит ҳәа.
Аҵәа ҟаԥшь гәырӷьан иччон,
Зегь са шәеиқәсырхеит ҳәа.
1967

161

АНЫҞӘАРА
Амра гылоит, амра,
Иаҟьоит ашәахәа.
Амҩа рыхоит, амҩа,
Иқәлоит ахәыҷқәа.
Аԥсшьарҭаҿ даангылоит
Ихала аҟарул.
Абыкь абжьы раԥгылоит,
Ирыԥхьоит адаул.
Абнара ыҵарцәажәа,
Зегь аџьџьаҳәа ицоит.
Иааныркылан рашәа,
Аԥсаатә рыԥсы рӡоит.
Ицоит амарда иаҿалан,
Ирхыҵуеит ахәқәа.
Ицоит агәаҩа иҭалан,
Ирыруеит аӡқәа.
Џьара амаӡа аргаман
Иҟаларц ирзыԥшуп.
Шьхымзак анап аман
Иҟаларц ирзыԥшуп.
Џьара аидарагь рыҭа,
Аԥсашьарц ҵәаҵлак ԥшуп.
Шьабсҭа-ӡыскгьы аныда
Ашәа-ӡыӡара иаҿуп…
Уа шаҟа гәаҭеиуа,
Иазԥшыда анапы?!
Аа, ахәыҷқәа ахьнеиуа,
Иаҿала ашьхарԥы.

162

Амра халоит, амра
Иаҟьоит ашәахәа,
Амҩа иқәуп, амҩа
Рыхоит ахәыҷқәа.
1967
АТҞӘА
Ҳкәытқәа аалаԥшықәҵан
Сынтәа абгахәыҷы,
Ихәыҵатәан, иԥшыхәӡан
Иагон хәыҷ-хәыҷы.
Мышә – са сааӡамҭа,
Ус имгылт, имтәеит…
Аха ԥсыхәа анҳзамҭа,
Сара ҽак сыӡбеит.
Ашьшьыҳәа иаармазеины,
Иакыртә еимлагәа,
Иахькылкәраауаз снеины,
Исҳаит ашьацҳәа.
Ҽнак ҳаштәаз абжьы-цәгьа,
Агәаҩахьтә игеит.
«Усышьҭал уажәыҵәҟьа!» –
Аҳәан Мышәгьы ҭҟьеит.
Ссируп сназхаххыз ҳәа:
Исзымҟажо ҳла,
Саҵаҳәҳәан уахыҵ ҳәа,
Иаахызгеит цәгьала.
Абгахәыҷы аҽырхәан,
Иаҿоуп ашьацҳәа.

163

Ашьапы азаҿыхуам,
Иакуп еимлагәа.
Игәа-ӡыӡо, иҭрысуа,
Агәы ҭыҵны ицоит.
Ацәа иҭало, иҭыҵуа,
Амитә ҟанаҵоит.
Сара скьаҿ аасшәыхны,
Ахы илҭасырԥеит.
Ашьацҳәа иааҿыхны,
Аҩныҟагь иаазгеит.
Иҵаскит аԥчаҭла,
Уи ҳашҭа агәҭаны.
Ирыласызшәа аԥшатлакә
Ҳкәытқәагьы еиханы
Ицеит, аха абӷьыжәит.
Ус-ус, хәыҷ-хәыҷы
Иеизеит. Ашәи-ҭышәи
Изцом абгахәыҷы.
Уи хакәылагь иасуеит
Ашыш изҭаку.
Иасуеит, нас ихьаҵуеит,
Иалшом иаҭаху.
Иаакәыршан уа аԥчаҭла,
Рхәы анрысҭа акәытқәа,
Рцынеи рбаӷьи еиздаҭла,
Крырфон иццакуа.
Арбаӷь уа иҟар-ҟаруан,
Аҟәарыл ҽырбон,
Арцына кар-каруан…
Атҟәа зегь абон.

164

Иабон, игәаҭеиуан,
Ишаҟьон, еимдон,
Иҭагьежьуа инеиуан,
Игылон, итәон…
Уи ааигәа инеины,
Ашьап ахы анҵаны,
Мышә аҽырмазеины,
Уа итәан ихианы.
Акәытқәа рыбжьы халон,
Кьафла арыц рыҟәшәон,
Иеилыҵуан, иеилалон,
Ашьац қашәқашәон…
Ус, сыбла агәра сзымгеит,
Сыҵԥеит, иџьшьаны:
…Абгахәыҷы иазхымгеит
Иԥсит агәы ԥжәаны…
1966
АМАХӘ ԤҴӘЕИТ
Имшын цәқәырԥоуп абна тоура,
Аԥсҭазареиԥш еилашуеит.
Ныцәшәа игылаз аҵла хоура,
Ажәҩан ҵыԥссо, хара иԥшуеит.
Амахәҭақәа уа ирхьынҳалан,
Амаамынқәа митә ҟарҵоит.
Иаҳа-иаҳа ҩада ихалон,
Ак еимдоит, ак аҽаӡоит.
Ана-ара иахьынаԥшалоит,
Уажәы-уажә ргәы еилашуа.

165

Џьара аҳа аҵәеиԥш иҿалоит,
Џьара инықәтәоит зымҩа иԥшуа.
Ус, аҵлақәа руак ныҩныҵәааит:
– Амаамынқәа сҭынхацәа!
Ҳаит, амарџьа, шәгәышәҽанызааит,
Сықәԥшит џьоук рхацәа!
Аха, урҭ хыс иҟамҵакәа,
Ахәмарра ишаҿыц иаҿын.
Иаҟәыҵуазма ргәы намӡакәа…
Аха, сишь, закәызеи, иԥшын…
Хәҩык ахацәа еишьҭагылан,
Иааиуа, иааиуа, кыр иааскьеит.
Инаԥшы-ааԥшуа рҽааныркылан,
Ашьшьыҳәа еикәшаны инатәеит.
«Рыстол» дырхиан фатәы-хкыла,
Аӡәи-аӡәи еилацәҟәы,
Руатка-шҭоԥқәа акака нкыла,
Ҭынч иржәуан, ирфон рхәы.
Амаамынқәа ԥшын ашьшьыҳәа,
Иналбаадо рҿыҵа аӡы.
Џьеи идыргарын рыбжьы ҳәа.
Иԥшын егьырҭ чонаҵы.
Ус, акрызфауаз ҩагылан,
Иныҵаба наҟ ицеит.
Рыфатә-рыжәтә зегь ус игылан,
Амаамынқәагь аақәацеит.
Зегь еибарсын, ҵаҟа иҭалеит,
Акы ыԥеит, ак ахьҳәазеит.

166

Азнык ишәазаргьы – иахалеит,
Аӡә дагымкәа зегь еизеит.
Џьоук ачыс рфон уа иахан,
Аха џьоукгьы уиаҿы имԥшит:
Ауатка-шҭоԥқәа инарҩахан,
Ргәы иахәан иааиҿаԥшит.
Ус, имнеикәа зымҩа игылаз,
Амаамынқәа реиҳабы:
– Еи, шәызҿузеи, абна шәылаӡ! –
Иҳәҳәан, иҩахт анапы.
Инахибаҳәан иаанрыжьит,
Аха иамышьҭит џьаргьы.
Реиҳаб рыблақәа иааҵрыжьит,
Ашьшьыҳәа иҩагылт иаргьы.
Инахатәеит нас аҽырбабан,
Амаамынқәа зегь рхәы.
Нас ус аҳәеит аҽыртатан:
– Исыҭала ҿаҵахәы!
Раԥхьа шҭоуԥуп иназҩахаз,
Арыжәтә-џьбарагь наҿаҵәеи.
Нахьхьи, убасҟан, зыҽзырхахаз
Аҵла махәгьы аҿаҩҳәа иԥҵәеит.
Амаамын ду иажәуан иахан,
Иажәуан ашҭоԥ ду ҭарцәы.
Зегь ԥшын рыблақәа ҭырхахан, –
Инеира иҟоуп уаҵәы!
Ус, игылеит, игаз-ҽазит,
Аԥшь-шьапыкгьы еилагеит.

167

Иназыдгылазгьы инаҿасит,
Нас абасгьы абжьы ҭнагеит:
– Аҳы, ашәа цәырга ишәҳәароуп,
Шәас, еинышәҟьа – са скәашоит.
Иныҵакны акәым – шәыҳәҳәароуп,
Шәаҳәарыла сгәы сҟажоит.
Амаамынқәа еинырҟьон иасны,
Иара шьҭхысаан икәашон.
Амаамынқәа еинырҟьон иасны,
Иара уажәшьҭа иқарымҽон.
Ус, ирбеит урҭ… Иагьеишьҭала
Абнахь ишзахәоз еихон.
Амаамынқәа ааиуан ԥшьшьала,
Иара: – Шәас амарџьа! – аҳәон.
Иааргеит уи амаамын Аҟәа,
Уи амаамын, злахь еиқәу.
Аха иҭаршәуп ахәыцра акәа,
Иаздыруам иазааз закәу.
Абла ааихьнашьыр – абна хгылоит,
Уа ахақәиҭ ԥсҭазаара шуеит.
Абла аахнатыр – аихац хгылоит,
Алабжышгьы наҿыжжуеит.
1966
АТӘЫҨАҚӘЕИ АЛЫМҲАҚӘЕИ
Ирҳәауеит иаԥыз ҳәа,
Анкьаӡа абас:
Аԥстәқәа еиҳабыс ҳәа
Ирыман Абжьас.

168

Уи аҩызцәа ааԥхьаны,
Рхы неилаҵа,
Доус рылахь иаԥхьаны,
Иашон рлахьынҵа.
Атәыҩа зҭатәыда ҳәа
Абжьасқәа еизаны,
Абнаҿ ацәажәара
Иаҿын дара зны.
Ажьа ари гәанаҭан,
Рааигәа ицаны,
Қәыц-шьапык аҽнамада,
Итәеит аҽӡаны.
Ицәажәон Абжьас уаҟа
Аҩыза агәра арго:
– Бнацәуп, ҽак абаҟоу
Атәыҩа зқәнаго!
Уи дыруп зегь рыла,
Иқьиа-разуп.
Иӷәӷәоуп уи шьамхыла,
Иԥшӡоуп, иласуп! –
Иаҳан арҭ ажәақәа,
Иаразнак Ажьа,
Уаҳа имырцәажәакәа,
Ихәыҵҟьеит иџьшьа.
– Иҟам сыззымиааиуа,
Са сеибагоуп.
Хымԥада атәыҩақәа
Са исықәнагоуп!
– Иумаз уанаҳәа! –
Аҳәеит уаҟа Абжьас.

169

Игәырӷьан иахьцараҳәа,
Азымдырт Ажьа.
Иқәгылан ихәмарит,
Иасны икәашеит.
Изыршәоз рахь имақарит,
Анасыԥ шеит.
Аха цас иауазшәа,
«Атәыла мыбгеи»,
Аҵла махәык амшәа,
Аҿаҩ-быжь геит.
Иҩит уаҳа аламкәа,
Ажьа рыцҳа шәан.
Аха иныркылт амахәқәа,
Атәыҩа рбжьашәан.
Абжьасқәа еидгыланы,
Иччауа иԥшын.
Аҵыхәтәа-ажәа нкыланы,
Уа руак аҿын:
– Ушәыргәындоуп иуҳәақәаз
Башан зегьы.
Ишәыргәындоуп атәыҩақәагь
Ихәом акгьы!
Ахәыҵаӡрыҩра улазаап,
Иузалымхуа уԥсы.
Алымҳа ду умазааит,
Ажьа, убри азы!
Ишыҟазгьы инымхакәа
Убрижьҭеи ажьақәа,

170

Ишдухаз рлымҳақәа
Жәбоит, ахәыҷқәа!
1966
АШЫҚӘС- НЫҞӘА
Иныҟәаҩны,ауапа рҳәы,
Ашықәс ықәын амҩа.
Иазыԥшын џьара асырҳәы,
Даҽаџьарах – амра.
Иццакуазма, игәагәо ицон,
Инарсуа алабашьа.
Иара цон – ауаа иднарҵон
Аус абзиабашьа.
Амҩа ишықәыз ус, иабеит
Ауардын ҭагә-ҭасуа.
Уи иақәтәеит, аԥсгьы еивнагеит,
Ицон иара мҩасуа.
Иццакуазма, ашьшьыҳәа ицон,
Ауардын иантәалан.
Иара цон – ауаа иднарҵон
Анхашьа маншәалан.
Амҩа ишықәыз ус иахьӡеит,
Амашьына шьҭхысзы.
Уи иагьнақәтәеит, ԥхьаҟа ицеит,
Амҩа дуқәа ирнысны.
Шьҭа аныҟәашәа иацҵо ицон,
Машьынала иаша.
Иара цон – ауаа иднарҵон
Аицынхашьа, аҿиашьа.

171

Ус, инхықәгылеит амшын, –
Ӷбала инхылт аҽырлас.
Нас ажәҩан ахь инаԥшын, –
Инақәтәеит аџыр-лас.
Есааира ирццакуа ицон,
Ассирқәа ирынтәалан.
Иара цон, ауаа иднарҵон
Аԥрышьа маншәалан.
Абар иааиуеит уажә ҳа ҳҿы,
Аракета иақәтәан.
Мыцхәгьы иласуеит, шәазыԥшы!
Аха уи агәы ҳақәшәан,
Имҩахыҵт, ара иагәаԥхеит
Амра иԥхоз иаҳхыкны.
Ара ҽаанынӡа иагьынхеит,
Ауапа хәылда ашәыхны.
1966
АИԤХЬХӘЫЦРА
Иқәиан ашьап аҵых,
Ацәа абла ихыхәхәа,
Уа ираҳаҭӡа аҵх,
Ыцәеит иҭахәхәа.
Аха ицәам сԥацха,
Ҭынч еисуеит агәы.
Акәасҭӷа санҩаҵха,
Иаалашеит мыцхәы.
Амҿаӡақәа хысуеит,
Аҽҳәа ианаршы.

172

Ҳацыгә ду хырсысуеит.
Амца ананшы.
Ҭынчроуп. Ус аҳәынаԥ
Акәакь иаакыҿшәеит.
Иааимнадеит, ианынаԥш –
Акгьы иамыршәеит.
Акрафарц иҭрысуеит,
Зынӡагьы имсасит.
Ҳацыгә ду хырсысуеит,
Иҿыхарц – уаҳа умԥсит.
Аҳәынаԥ ҳәам-ҳәамуа,
Инаԥшит, иааԥшит.
Агәгьы иауа, иамуа,
Иеиҭаҵҟьеит, имԥшит.
Ҳдулаԥ ишнадгылаз,
Иаанапыршьышьит.
Ианаба алыкә шылаз:
«Ҳаи, рацәа сышәшьит!»
Анаҩс, ҳдыргьла иакәшеит,
Иажәырц ахарҵәы;
Изымхәнеит, амитә иақәшәеит:
«Ааҟ, иуфеит уаҵәы!»
Уахьтә ҳабҟәыл иахалан –
Џьеи иаурын ахҩа.
Аблақәа аш рхылан,
Иҭрысит зымҩа.
Ус иабеит аҳәынаԥ,
Икнаҳаз ҳхәарҭа.
Аха иаҟьеит «ахьы-нап»:
«Исзаҭом хәарҭа!»

173

Амҩа изныз иааҟәыҵын,
Иаамагәхьны ахы
Инатәеит, иаахәыцын,
Иаҳасабт акы.
Нас са сахь иаацәажәан,
Уи иаҳәеит абас:
– Хымшуп иауан-иашәан,
Ачаӷьа сымфац!
Аԥсҭазаара ишаназ
Исзалымхт аҿаҵа.
Суҳәоит крысҿаҵа, нас –
Шәыцгәы саҿаҵа!
Иаацәырган акрасҭеит,
Уиакәхеит, имԥшит.
(Уи аԥшыха азҭеи!)
Аус еилашит.
Акрыфан ианынаԥш,
Аԥсцәаҳа – ацгәы абеит.
Иеиҵасит аҳәынаԥ –
Иагьныҵаба ицеит.
1965
АҞАБАК АКАҲАРА
Аҟабак абақ аргеит,
Иархәаз амахә хжәазаап.
Ахьча-лагьы аақ аргеит.
Абжьы игаз иаршәазаап.
Уа аԥхыӡ збоз ахьчагьы,
Уи абжьы данарҿыха,

174

Иқәҟьеит наҟ икәахьчагьы, –
Дагьдәылԥеит адәныҟа.
Иҭахәхәа иалаз ацәа-хаа,
Ирықәнаҳәауа аӡаӡа.
Ирызҭодаз уа ацәаха,
Еилаҩҩит аԥсаса.
Нас дымԥшыкәан ахьча дҟьеит,
Иабџьар кыдԥаа дхысит.
Ахысбжьгьы мԥшыкәа иҭҟьеит,
Археи ҿаҩеи ирхысит.
Нахьхьи ақыҭаҿ иеилалт
Алақәа аху-хуҳәа.
Аӡәгьы ддәылҟьеит, ибжьы халт,
Дақәшәом ииҭахуҳәа.
Аҳәақәа аҳәаҭраҿы иҿыҿит,
Ианшәа рԥацәагь рыцҭҟьеит.
Ажәқәа ажәгәараҿ ус имԥшит,
Акамбашьқәагь ыҵҟьеит.
Ҽадакгьы цоит ирҳаны,
Иахьцараҳәа аздырӡом.
Аӡәгьы дыҵԥеит дцәырҳараны,
Дзыхьӡараҳәа издырӡом.
Ԥҳәыск дыҩныҵәааит, хаҵак дҟьеит,
Уи дицҟьеит игәыла.
Ируа иақәшәом, рыжәҩа ҭҟьеит,
Иеилалеит хла-гәыла.
Иҿыхауа аҵх-лашә иарбаны,
Аҟәҟәа-ҟәҟәаҳәа ихы ак ҭарԥаны,
Дахьзымцо дыҭрысуеит.

175

Аҵх иалоуп иҿҟьаса,
Абжьыҳәа оума рхыҩуеит.
Акәасҭӷақәагьы жжаӡа
Ирыман џьоук ыҩуеит.
Абжьы рацәа былгьо ицоит,
Ауаа рӡыӡо, ирҿыхо.
Абжьы рацәа ақыҭа иахьӡоит,
Рыцәа аԥсымҭа шыҟоу.
Еҳ, ирдыруазҭгьы изыршәаз
Ишалаҟам уамак ҳәа?!
Икаҳаит ауп зымахә хжәаз,
Аҟабақ абақ ҳәа!
1965
АЖЬА
Ишьҭырхын реикәаӷа,
Насгьы реигәышә
Ҷыта, Хәыта, Кәаӷа,
Ргәыла хәыҷ Кәышә.
Ихәмаруа иеивасуа,
Ицеит амҿахьы.
Ӡынымзи иагьасуан
Аурҭ, аԥшаӷьы.
Амахәқәа хаххала,
Аџь еиҩԥаны
Икажьыз, еикәаӷала
Иаст еимданы.
Иаҵатәан жьак уаҟа,
Иҩит еиҩԥаны

176

Икажьыз, еикәаӷала
Иаст еимданы.
Иаҵатәан жьак уаҟа.
Иҩит иеиха,
Азшьапык ԥҵәа-иҟәаҟәа
Иҟан, аха…
Ҷыта уи дашьҭалеит,
Иршәын иеигәышә.
– Уа-а, иахьцо гәаҭалеи,
– Иқәҿиҭуан Кәышә.
Абардра иагьнылагәа
Иркит уа ажьа.
Аԥшьҩыкгьы рылақәа
Цон иҭыџьџьа.
Аҩныҟа уи нарган,
Иеицыз зегьы.
Аклаҭ аҿы иҭаркын,
Иарҭеит ахәгьы.
Уаҳа нап агмыжьуа,
Иазыҟаҵа аҭра,
Ахәылԥаз, ашьыжь уа
Иаҿын ахәшәтәра.
Иашьцылт хәыҷы-хәыҷла
Урҭ рнапы.
Ибашамхеит рыхәшәтәра,
Иӷьеит ашьапы.
Ус, иқәас-иӡысын,
Аӡынрагь цеит.
Амра-шәахәа цәырҵын,
Ашҭа қәнаҵеит.

177

Иоурышьҭын ашьшьыҳәа,
Ҽнак уи зегьы,
Аԥсабара агәы азыҳәа
Инықәлеит иаргьы.
Ихәмаруа ишрымаз уа,
Рыбла нахҟьеит.
Ицеит нас инкылаӡуа,
Ицеит, ицаӡеит.
1958
АХӘЫҶ ҞАЗШЬА
Ахәыҷ ҟазшьа џьшьатәуп, ааи!
Џьара сыҟа аҩны санааи,
Сашьеиҵыб хәыҷ дсызҵаауеит:
– Уабаҟаз?
– Аҟәантәи саауеит!
– Аҟәа абыкәу, ихароу?
– Наҟӡоуп!
– Ҳаҩны иаҟароу?
– Идуӡӡоуп, ҳаҩнеиԥш даҽа зқьы.
– Абри Аҟәа захьӡуи уеизгьы?
– Оумаӡа ирацәаҩны ауаа нхоит! –
Аҭак рмаҷӡан иазсырхоит.
– Аҟәа захьӡуи, изахьӡырҵеи,
Абриаҟа ҩны уа изыҟарҵеи?
Абас зҵаарашәк иҭиуеит,
Нас дааргәыбзыӷ ус сҳәауеит:
– Зегьы убоит, иуаҳауеит,
Уаамццакын, иузҳауеит.
1957

178

АЦХА
Амшә наԥхьан сасра,
Ссируп уи иабаз.
Иазыԥшын ҳәа аԥсра,
Игәыӷуадаз абас.
Абга астол архиеит,
Иччауа ахы-аҿы.
Амшә нага идыртәеит,
Зегьы ирбо ахаҿы.
О, аӡар ықәын уа,
Рыхәдақәа ԥыжәжәа.
О, ацәҵар ықәын уа,
Убас еиҿыжәжәа.
Абга хлаԥшра ауан,
Ираҳаӡан ахы.
Убасгьы амаҵ руан,
Ирыҵԥыр ршьамхы.
Ажәжәаҳәа акрырфон,
Икыдҵо рыԥсаҭа.
Акы ргон, акы ааргон,
Нас иԥшын еиҭа.
Ус, уа Абгахәыҷы,
Аки ааҭнаргеит.
Аблақәа аарҟәыҷы,
Амшәгьы ҩеихеит.
Абыжьгәаҩа нарган.
Убасгьы ибыбит.
Уа зегьы еибарган,
Абӷьы шьҭыббит.

179

Ргәазхара икәашан,
Аишәахь инеихеит.
Инатәеит еикәшан,
Ҽыцкгьы рҭаххеит.
– Ацха? – зегьы рзын,
Абгалаџ наҵааит.
Ҿнамҭит Амшә сасын,
Аха алабжыш ааит.
1992
АӠНААШӘ
Зны Абгахәыҷы аԥсы ӡаны,
Акәытҵарахь аԥсы цаны,
Уа бжаҳәаза иҳәазаны,
Амрагь кыдшәауан ҵаны,
Ашьапқәа инарықәҵа ахы,
Абас иаалалеит амхы.
Анышә агәӡарагь ртытуа,
Уа амхы иаҵоуп акәытқәа.
Ишьҭас-аашьҭасуа зынгьы.
Арбаӷь абла рхуп зегьы.
Аха ирыцныҟәом Аӡнаашә,
Аӡнаашә авоуп анашәаашә.
Уажәы аҽада ҳәра ианцо,
Руал аԥшәма инапы ианҵо,
Ашәшьыраҿ ицәоуп алақәа,
Ԥхыӡкгьы иакуп еимлагәа:
Ирыԥхьошәа рбаӷьк ҿнаҭын.
Ицәоуп Дыргьежь, Думышьҭын.
Абгахәыҷы уа аԥсы ӡаны,
Бжаҳәазгьы иҳәазны,

180

Аӡнаашә аҟны инаӡаны,
Убас ҽыргызмал ҟаҵаны,
Иууаӡа иԥангьы иакит,
Аха, рыцҳа, уи ҿнаҭит.
Нас иҟарҟарт акәытқәа,
Нас иҿыхеит уа алақәа,
Шәақьыҭҟьара дара ҭҟьеит,
Аԥшәма дыҵууааны дҟьеит,
Иҿиԥаан дзыхозгьы аҭаҭын:
– Аат, Дыргьежь, Думышьҭын!
Нас ирышьҭуазма хара,
Уажә иаҿын уа аҭархара.
Алақәа убас идырҟатеит,
Иԥсхьаны аԥшәмагьы днеит,
Аха иџьеишьауаз ҽакын:
Уи Аӡнаашә шакыц иакын…
1992
АӠЫХЬ ҬАБЕИТ
Аӡыхь, ахьхьаҳәагьы ицоз,
Рыцҳа, зны иҭабеит.
Кәыркәазы згәы ҟанаҵоз
Зегьы амитә рбеит.
Ӡтара ҳәа иааиз шьыжьы,
Аԥҳәызба иныхҵа
Иааҭлыргеит уаҟа лыбжьы:
– Унан, дида хса!
Уи иааҽԥынгылаз аҽы,
Ахара абжьы наҩт.
Адгьыл бгеит ашьапаҿы,
Убас анышәгьы аҩт.

181

Ус, ашьабысҭагь ццанкы
Иаахықәгылт, ишәеит.
Нас, ишгылазгьы ахы кны,
Алабжыш наҿшәеит.
Ашьха-уарбагь ари збаз,
Абраҟа ишанхеит.
Иагьшыџьабоз уи абас ажәҩа хьанҭахеит.
Аӡыхь, ахьхьаҳәа ицауаз,
Ма ишԥаҟаз абжьы?
Уажә аҿымҭран аҳра зуаз,
Игылан еиқәышьшьы.
Кәыркәаз зыԥсаҭа ҟазҵоз,
Абас иԥшын зегьы.
Иац уи ахьхьаҳәа ианцоз
Ҿиҭӡомызт аӡәгьы.
1991
АԤСЫЦӘГЬАРА
Аӡыс шкәакәа иамбаӡакәа,
Ажәытә ҵеџьажә иҭашәеит.
Аӡыс шкәакәа – ажьы амцакәа,
Аха, рыцҳа, убас ишәеит…
Раԥхьа иԥсит, нас аԥсы ҭалеит,
Иагьынеиҵнахт абыжьгьы.
Инкыдԥалеит, иаакыдԥалеит,
Аха ашьап амкит џьаргьы.
Хыхь, еибарс аҩызцәа мцози,
Урҭ зегь аҩныҟа иццакуан.
Уажәшьҭа заҵааира имлашьцози,
Иххаӡа аеҵәақәа акуан.

182

Аҵых хьшәашәа ахьҭа аҿалон,
Џьматәыҩан амза лаԥшын.
Аӡыс, рыцҳа, аҿаԥа аҿалон,
Абжьы цо аҿыҭра иаҿын.
Ус, акы аҵеџь иаақәххылеит,
Аӡыс, ан акәыз џьнашьеит.
Аха ҿымҭкәа аҽааннакылеит,
Избанзар агәы иажьеит.
Ақәыџьма уа иҭаԥшуа ҿыцха:
– Уарбан? – акәыкәу ҭнаргеит.
– Сҭаҳаит?! – аҳәеит аӡыс рыцҳа,
Ҽеирак шыҟамызгьы абеит.
– Арахь уҭыҵ, уара аԥхамшьа!
– Схалоу? – абжьы геит ҵаҟантә.
– Сааины сыҟоуп сара, уаншьа,
Еҳ, иуасҳәахьои заҟантә?!
Ақәыџьма млашь мыԥшит уаҳа,
Иԥа аҿаҵахәы иазцеит.
Иааиуаз, аӡысгьы ианахаҳа,
Илашьцеит, илашьцаӡеит…
Аӡыс уаҳагьы иҟаӡамызт,
Иԥыххааса уи амгәа иҭан.
Аха ақәыџьмагь ҭынч итәамызт,
Абар-абар, уажәы-уашьҭан…
Иҭыҵырц иқәԥон, иҭагәаҟуан.
Аха ус мҩа ҟамлаӡеит.
Уа амши аҵхи еибаԥсахуан,
Иара убра илҭаԥсы иагьцеит.
1989

183

АИХАԤСЫХӘ
Сара сабду дшыҟоу абасоуп:
Баша абырсааҭк дузыртәом.
Сара сабду инапқәа ҟазоуп,
Башаӡагь иԥхӡы каҭәом.
Днатәаны дацклаԥшуа даара
Иаҳзыҟаиҵоит: ачамсҟәыл,
Аџьам, амҳаҵә, аныга, асаара,
Ахәарҭа, акаҵкәыр, абҟәыл.
Ҳгәылак дааҿаххыр ма усыхә ҳәа,
Саргәаҟит ҳәа џьара акы,
Ицәыригозеи ма аихаԥсыхә ҳәа,
Раҳаҭыр бо, рмаршәа кы:
Аҵәымҟа, агәымжьаҵә, аҟыга,
Ашьалашьын, апарпанта…
Акы иҭнацәаауеит аныга,
Егьи цоит ацәаҳәа анда.
Урҭ зегь убас ицҳафыруеит,
Афрангь еиԥш иргоит ахәы.
Сабду заманала идыруеит
Урҭ сышреиҩаӡо мыцхәы.
Убриазы убас иҵәахымзи,
Уаҳа иуԥыхьамшәо џьара.
Аха убас рбара сҭахымзи,
Рымариа сазԥшын сара.
Ус, аҩны саанхеит зны схала,
Сабду дрыма ицан сасра.
Аихаԥсыхә ԥшаа санырхала,
Срылауасҭеит сызхара.

184

Иахьа сус аҵыхәа ԥысҵәон,
Аха исгәаԥхом сеиха аҿы.
Иацы аҵәымӷ алахысҵәон,
Иахьа иԥнаҟаӡом амҿы.
1989
АЛАСБА
Ихы иакәыхша илаба хәҷы,
Ипҟон уи иласба хәҷы.
Дахьналалаз иахьа амхы,
Иакапануа иара ахы,
Ицәаҳаҳан уа аџьықәреи,
Шафоз иара ихаҭа имбеи.
Нас иааҵәа ахы инҭарԥаны
Дҩахеит, ипҟарц иганы.
Игеит изгозгьы дамырба,
Игеит иахьигозгьы амырба.
Нас иркало илаба хәҷы,
Ипҟон уи иласба хәҷы.
Иара ҵәыуан уа иҳәҳәаны,
Ишьҭан ааҵәа ахы ҿаҳәаны.
Са ирыцҳасшьан, иара нҵәа:
– Избан изҭаҿоуҳәаз ааҵәа?
Даҟәымҵуа илаба аҟьара:
– Садырыр исыцҳауеит иара!
1989

185

АКӘҶЫШЬ
Ҳамӡырха ахьшь нҭасит,
Уи ԥшатлакәны ишьҭасит,
Зегьы рхы ахьхаз иасит,
Аха акәҷышь мҵанарсит.
Уа арцына кар-карит,
Абаӷьгьы ҟар-ҟарит,
Андугьы дпар-парит,
Абдугьы дуар-уарит.
Ахәыҷгьы дҟыж-ҟыжит,
Агәашәгьы ҿыж-ҿыжит,
Ашьацгьы цыр-цырит,
Аҵысгьы ҷыр-ҷырит.
Ахьшь абна агәы иасит,
Ақәҷышьгьы ахы иасит.
Урҭ заҳази избази
Еицыҳәҳәон: «Ҳашԥаӡи?!́
Уа арцына кар-каруан,
Арбаӷьгьы ҟар-ҟаруан,
Андугьы дпар-паруан,
Абдугьы дуар-уаруан,
Ахәыҷгьы дҟыж-ҟыжуан,
Агәашәгьы ҿыж-ҿыжуан.
Ашьацгьы цыр-цыруан,
Аҵысгьы ҷыр-ҷыруан,
Ус, уа ицәырҟьа цәырсуа,
Ҩаԥхьа урҭ еиццәырҵуа,
Ашҭа инҭалт, ҭынхада,
Ани ақәҷышь хәҷы ада…
1989

186

АҚӘА
Ахыр-хыр ҳәа
Иауеит ақәа.
Акыр-кыр ҳәа
Иччоит амхқәа.
Ирыхьыз гәныргон
Урҭ иацы.
Иахьа еивыргон
Урҭ рыԥсы.
Рыбӷа еиҵырхит,
Уажә зегьы.
Рыхқәа шьҭырхит,
Уажә зегьы.
Рыгәқәа ҭәымзи,
Уа ихыхәхәа,
Адунеи ртәымзи
Уа игәыкуа.
Зегьгьы рбон уа,
Ираз-разӡа.
Рнапқәа рҟьон уа,
Илас-ласӡа.
Аԥсҭҳәа хыҵуан
Шьҭа иҽырбо.
Амрагь цәырҵуан
Рхаҿқәа рбо.
1989
АҞӘАРААН
Араҵлара гәаҭан иаан,
Афатә иашьҭан аҟәараан.

187

Абӷьыжә илалан еимдон,
Иаҭахӡамыз акы абон.
Инҭаҳа-ааҭаҳауа ицон,
Абла ҵарқәа кәараҵон.
Ус ишнеиуаз: «Ҟаау!» арган,
Алаԥш нақәшәеит акакан.
Инахыкәшеит, цқьа иабеит,
Иҽырбабеит, иҽырбеит.
Нас инаст, атах нарган,
Аха иԥымҽит акакан.
Аҟәараан ааскьан еиҭах:
«Атах, атах, атах, атах!́
Аха ишьҭан ус ицәҟәыншьа,
Аҟәараан ԥшын иџьашьа.
Нас уи ац иныбжьакны,
Иналалт ажәҩан иццакны.
Ажәҩан иалалангьы ицон,
Акакан хәҷы аԥсы аӡон.
Ианнеи хаҳә дук аханы,
Иноунажьт уи иазырханы.
Иагьшлеиуаз агәы ҭҟьаны,
Ицеит ахаҳә инанҟьаны.
Ицеит, иадԥыххаала ицеит,
Аиуак уаҳа иҟамлеит.

188

Аҟәараан ӷьежьуа иԥшаауеит,
Аҟәараан агәы ԥшаауеит…
1989
АГӘАЛА
Итәан иимбацыз уаҩы,
Дыԥсуан аҳ имаҵуҩы.
Уажә нарцәыҟа зҿы наҳәыз,
Дихагьежьуан ахҭыԥҳәыс.
Илкуа дақәшәомызт лара,
Илшьҭуа дақәшәомызт лара.
Ахҭырԥарцәа мхык ларҵон,
Ахҭырԥарцәа хәык ҟарҵон.
– Уа-а, ишоурацәоуп, Аллаҳ! –
Ашәшьыра дыҵаиан аҳ.
Аҳкәажә дахьтәаз деикәашәы,
Уа лхы дырҿыгәуан уажәы.
Дыԥсуан аҳ имаҵуҩы,
Аҳҭынра зегь аҵуаҩы.
Уи дихгәаҟуан ахҭыԥҳәыс,
Зыблақәа алабжыш хыҳәҳәыз.
Ус, даналага аԥсӡара,
Абасгьы ҿааҭит иара:
– Абраҟа инҵәоит са суахҭа,
Саҳ имаҵгьы зуада шьҭа?
1989

189

АӠЫРКӘИ
Аӡыркәи хәҷы, аӡыркәи,
Уани уаби ашьха ицеит.
Нас узеимдауагь закәи,
Аҵх ушалаз уааԥсаӡеит.
Аҵх шьхатәыла илашьцоуп,
Ирлашатәуп уи зынгьы.
Аҵх шьхатәылагь иҵәцоуп,
Аха изылашом уеизгьы.
Дыҟоуп ахра иаҿахаз,
Уи хымԥада даҿгатәуп.
Дыҟоуп агәаҩа иҭахаз,
Убригь амҩа ирбатәуп.
Нас узеимдауа закәи,
Уԥсы ааиҭак, иузхоуп.
Амла уакызар, аӡыркәи,
Уаҳәшьа хәҷы алу дахоуп.
Сақә-сапыншәагь длагоит,
Ацәа гәыбзыӷ лыбла ихуп.
Алу, уаҳәшьа лымч агоит,
Уи ацхыраара лҭахуп.
Уналыдгыл, ухәы ҟалҵап,
Уԥсы злоу уаҳәшьа хәҷы.
Крыфан ацәа-хаа шәазцап,
Шәыхқәа нылаҵан ахчы.
Нас иудыруеи, шарԥазы,
Уани уаби шубо ԥхыӡ,
Агәашә иааҭалан лассы,
Удырҿыхар ашәхымс инхыҵ?!
1989

190

АҴАА- БАБАДУ
Абар, Аҵаа-Бабаду,
Икны дааит алаба ду,
Аҳамҭақәа ҭоуп иааҵәа,
Ҳа ҳаиԥылоит ҳгәырӷьаҵәа.
Бабаду ихы-иҿы лашоит,
Ҳара ҳзын абар ишоит:
Аҵәа ҟаԥшьӡа иуаркалеиуа,
Ахәырма ҩеижь ҟанҭалеиуа,
Амандаринагь ҩеижьҟаҟаран –
Амра аԥхара – уи иаԥхаран,
Алимонгьы – афҩы хааӡа,
Апатырқал – абла гәыкӡа,
Аџьынџьыхәақәа кахәхәа,..
Алаҳарҩа – ацха ахьыкәкәа,
Акамфеҭгьы – ацәа иҭыԥхо,
Ачарҳәы афара угәаԥхо…
Зегьы акака анаҳиркы,
Ҳаицыкәашоит амца аркы.
Ҽаангьы, Аҵаа-Бабаду,
Уаҳзааи икны улаба ду!
1987
ПИЛА – ПИ - ПИ ХАПАРА
Ҳара ҳхәыҷра иаџьшьаран
Уи иахьимаз хьыӡшьаран:
Пила – пи-пи Хапара,
Зеиԥш дықәмыз аԥсабара.

191

Ашьыжь днеины дышьҭалон,
Цәыблаҟ икәагь дынҭалон,
Дыцәан – игәы раҳаҭын,
Амш акруҩы шаҳаҭын…
Ауаа аныцәаз – днаҿыхон,
Крифон, аҩы днаҿыхәон.
Днеиуан аҵх дагәыла,
Зегь неилаҵо хла-гәыла.
Абаҳча шәыр ҿахомызт,
Шьынка уҭра иҭахомызт,
Ажәи ҳәыси неиҵеиҵон,
Аҭәаҟәа амца нацреиҵон.
Лбаа алуқәа еибаирфон,
Атышаҿы аҽқәа ирԥон.
Амхқәа арахә нарҭеиҵон,
Иибаз дҿаҳәа дышьҭеиҵон.
Адәгьы ианықәлоз ашара,
Аҳәҳәабжь гон ана-ара.
Абас дықәымзи аԥсабара
Пила – пи-пи Хапара.
Кәыркәа ашоураха, аиқәараҿ
Зны дшыцәаз – лбаа акәараҿ,
Аԥҭақәа аҵх-лашә иаҩызан
Ҳашьхақәарҿ еизыҩҩызаап.
Нас идыдит, иагьхысит,
Ақәа леит, аӡқәа хыҵит,
Уи иҟынӡагьы инаӡазаап,
Дшыцәазгьы дыхнаҵазаап.

192

Пила – пи-пи Хапара
Дықәым уаҳа аԥсабара.
Амра шгылац игылоит,
Игәырӷьаҵәа зегь аԥылоит.
1986
ЏЫЏИ ЛАЏИ
Џыџи Лаџи рзыҳәа абра,
Хҭыск шәасҳәауеит сара.
Аҩыџьагь бзиа еибабон,
Убас рыгәрагьы еибагон.
Ҽнак, ирхалашо рхы-рҿы,
Урҭ рыбжьара – аҳәааҿы,
Уа алҿыс хәыҷык ааганы,
Еиҭарҳаит бзиа ибаны.
Реиҩызареиԥш иазҳарцы,
Адацгьы убас иаҳарцы.
Нас иақәырҵеит аӡахәа,
Иагьакәнаршеит анапқәа.
Алҿыс џаџахо иазҳауан,
Адацгьы ԥахны иаҳауан.
Уи иацлабуан аӡахәа,
Алша рнаҭон ашәахәа.
Ажь анҿала, ажь аншәы,
Уа еицҿырымхуаз уажәы.
Рҩызцәа хәыҷқәа неизганы,
Ирфон уа бзиа ибаны.
… Сынтәак иҿаҳаит убас,
Уапаз џьушьон иашәхарԥаз,

193

Ажьымжәақәагь еиҟәыншәыл,
Ирарҳәон: «Иссирхеит шәыл!»
Аха ҵыԥх еиԥш ирҭааӡом,
Ҵыԥх еиԥш аҩызцәа рзааӡом,
Аӡын ааиуеит, амч ашәоит,
Ахьҭа зысыз ажь ҿышәшәоит.
Аԥсаатә асын митә ҟарҵоит,
Рызхара ыфан наҟ ицоит.
Ақәцәаҿ ардәына шәаҳәоит,
Иахьышәаҳәо абасгьы аҳәоит:
«Сынтәа Џыџи Лаџи еисын,
Қьафурахеит ҳара ҳзын!..
Ҵәиит, ҵәиит, шәааи шәласы,
Ахьҭа иаҳцәагоит абааԥсы!..»
1986
КӘЫДРЫ АШЬУП АҨЫ
Ирыман ашьхақәа ачара,
Адыд ашәа аҳәон.
Цәымзан мацәыс каҷҷара,
Бџьарҵас афы ҭҟьон.
Арҩашқәа асны еинырҟьон,
Аҵлақәа кәашон.
Ақәа рыжәтәын, игәырӷьон,
Қьафлагь идыршон.
Ус, имышьҭыкәан баша,
Аҩы адыржәт Кәыдры.
Уа имкәараҵакәан иаша
Иагьдәықәлеит иԥры.

194

Ишьҭнахит ажәҩахырқәа,
Иеибафеит агәы.
Иҟамызт абла хыркуа:
Ашьха, аҿаҩа, ахәы.
Ишнеиуаз џьара икҿасит,
Џьара абахә еиҟәԥеит.
Аха изҳәада иаанҿасит,
Игәаан ҿыц иқәԥеит.
Ацҳақәа џьара ихнахит,
Аҵлақәа хнаҵеит.
Џьара аҽыуаҩ дышьҭнахит,
Алыкь шьҭанаҵеит.
Џьара амхырҭақәа ирҭалеит,
Иҵыжәжәо ршьапқәа.
Џьара аҭәаҟәақәа еишьҭалеит,
Изкьымсда анапқәа?
Ахаҳәқәаҵәҟьагь аҟәҟәаҳәа,
Еиннаҟьон иаԥца.
Кәыдры леиуан агәгәаҳәа,
Иаман аԥҟьаԥца.
Иахьа иашәон абаагәара,
Иацтәи акруҩы.
Уа-а, шәымнеин ааигәара,
Кәыдры ашьуп аҩы.
1986
АШЬХЫЦ
Ажәҩан иалшәан инкашәеит
Ашьхыц.

195

Сара исыцҳар ҳәа сымшәеит,
Иаашьҭысхт.
Инансыртәалеит уа снапы.
Ахьшәҭҳәа
Игәасҭеит анапы, ашьапы,
Ажәҩа.
Баҩԥҵәак аламызт џьара,
Рыцҳа.
Нас ишԥакашәеи абра,
Ҿыцха?!
Инага иныласҵеит ахчы,
Иӡыҩӡа.
Сагьизцеит сгәыла Ҭкәыҷы,
Сыҩӡан.
Ашьхымза – дызҿу абриоуп,
Сҩыза.
Унеир иудыржәуа цхаӡҩоуп,
Ҩымзар.
Ҳаицны аҩныҟагьы ҳаауеит,
Ҳҩыџьагь.
Аҭак иҳәоит – сизҵаауеит
Иҵегь:
– Иалагазар мыцхәгьы аиа
Шьҭнахырц?
Ашоура азхымгазар мариа,
Ашьхыц?
Уаҳа иамоузар лаӡара,
Ӡыда?
– Иуасҳәоит, исыҭ аӡара,
Исыҭа?!

196

Ҳанааи снахаххит снаскьан,
Иаашьҭых
Исырбарц, иабаҟоу ицахьан
Ашьхыц?!
1985
АХӘАЦ
Аҟәарҭи ақәҷарақәеи еимдон,
Ус, аҟәарҭ ахәац абеит.
Аҟәарҭи ақәҷарақәеи еиқәԥон,
Ус, аҟәарҭ зегьы ирцәагеит.
– Иаашәычҳа, ишәнаҭоит иашар,
Аха зны иашьып, иашьы! –
Ирылабжьон арбаӷь џар-џар,
Зымҩа иахьгылаз аҽырчы.
Аҟәарҭ ахәац кыдҟьо иашьит,
Ақәҷарақәагь ҿыц иқәԥеит.
Аҟәарҭ уахь зынӡагьы имԥшит,
Иара ахаҭа илбаанадеит.
1985
АУСУРА
Амра ахәы ихыҵхьан сангыла,
Сгәы алаҟамкәа, схьанҭаӡа.
Сышәҟәы еиԥхьыттақәа неидкыла,
Сҿынасхеит рыҭра инҭаҵа.
Ашкол ахь… аха сгәы акалан,
Иагьсхьынҳалауан убра.

197

Иацы ахәмарра сханагалан,
Шәҟәык аха смуит џьара.
Сҩызцәа зегь цахьеит аџьџьаҳәа,
Ашьыжь аԥсы ахаҵаны.
Урҭ рҵатәқәа анырҳәо аҷҷаҳәа,
Сара стәаз сыԥсы ӡаны.
«Ных!» – уаҳа шьаҿак ҟамҵакәа,
Сгәы снанамго санынха,
Ԥхьаҟагьы шьҭахьҟагь сымцакәа,
Абна снылалеит ганха.
Уи сагьылатәан ашьшьыҳәа,
Ашьыбжьааирагь сазыԥшын.
О, игозеи аԥсаа рыбжьыҳәа,
Зегьы-зегь акака ирҿын.
Уа ашышкамс аҵала аидара,
Иара аҵкыс кыр еиҳаны,
Икыдла иҩеиуан амардара,
Ицон ишзахәауа еиханы.
Ашьхыц ашәҭыцқәа неилыхуа,
Уа аматиазгьы иԥшаауан.
Иаман иагьцон иазышьҭыхуа,
Ицон иаауан, ицон иаауан.
Аҵыс хәыҷгьы амаҭәахә аман,
Имааиц шысҳәоз иагьцон.
Аҵыс хәыҷӡагь аԥшыха амам,
Еилаҵо аҩны ҟанаҵон.
Мап, стәаӡамызт уажә ашьшьыҳәа,
Исхыччозшәа амрагь ԥшын.

198

Иахылҵуазеи ма абна абжьыҳәа,
Зегьы-зегь акака ирҿын.
Ус, сыҵууаан са сҩагылеит,
Сшәырагь аашьҭысхын лассы,
Ашкол ахь амҩагь снанылеит,
Иаасыхьқәаз зегь сҳәарацы.
1985
АԤЫНГЫЛАҚӘА
Смаҭа изыҳәа акәҷыжь ҟаҵаны,
Иҟаҵаны, аха уа аԥсы ахаҵаны,
Инаган ианисҭа ссиршәагь ибеит,
Изымчҳакәан арҵәаагь ааҭиргеит.
Агәырӷьара маалықьушәагьы ихалт,
Дышьҭхысаауа иман ашҭа дҭалт.
Ашьац иаҵәагь атлаз шьҭанаҵон,
Иара дыҩуан – икәырҷыжь ԥырӡон.
Нас ашҭа дызҭаз мариацәахан,
Агәарабжьарахь ддәықәлеит деихан.
Икәырҷыжьгьы аиа инаҵаҵан иқьуа,
Мҩахәасҭак азиԥшааит илакьуа.
Џьара ишнеиуаз аҭлаҩа ҭнаҳәеит,
Уи «ицәқәа» рахь арҵәааҳәа дыҳәҳәеит.
Хәдацәахь зегьы аҳәынҵәа иаганы,
Илсит рыԥсы рыма, аха еибганы.
Ҽа џьара ишцоз адарыԥхра иакит,
Уаҳа изымцеит, дгәааит, деибакит.
Иақәихыр акәхеит изҵаз аиа,
Имҩагь нас ишьҭалеит икаииа.

199

Ҽа џьарахгьы уа амарда иаҿахеит,
Иара аҩада – «ицәқәа» алада еихеит.
Иааимдырххазаргь уи имч мхаӡеит,
Икәырҷыжьгьы ҩхаҵҵалан, есс, ицеит.
Ҩаԥхьа иҿынеихоит уахь дыццакны,
Иагьааиҳәуеит уа аларгыла кны…
Аԥхӡы убас иҿыкәкәоит – усс икӡам…
…Ахәыҷыҵәҟьа мҩа мариа иҭахӡам…
1985
АХӘЫҶЫ
Иан дангылоз длыцгылон,
Аха дыргәыбзыӷ днылкылон:
– Ухәыҷыми, уа уцәаз, нан!
Ишәҵа ркшаны иҽеилеиҳәон,
Ларгьы дааины ус иалҳәон:
– Ухәыҷыми, са иушәысҵап, нан!
Уи мҳаҵәда асаан данылон,
Ларах диабжьо днылкылон:
– Ухәыҷыми, хара иуҿасҵап, нан!
Хәмарра ҳәа ашҭа дынҭыҵуан,
Ларгь уи инаишьҭаҿылҭуан:
– Ухәыҷыми, хара умцан, нан!
Иарах акгьы дацәшәомызт,
Лара лыбла ааихлыршәомызт:
– Ухәыҷыми, ацә уашьуеит, нан!
Алакәқәа хааӡа изеиҭалҳәон,
Дыргәыбзыӷуагь ус иалҳәон:
– Ухәыҷыми, шьҭа уцәа, нан!

200

Ус, даақәлеит иаҳәшьа адунеи,
Иаргь иан лкалҭ ахь даннеи:
– Уара, шьҭа уарԥысуп, нан!
1985
АХЬҬА
Аҵыс хәҷы ахьҭа иакит,
Ахьҭа!
Аҵыс хәҷы амла иакит,
Крахьма?
Аҵыс хәҷы кыр илаԥшит,
Ҿыцха.
Аха дгьыл ҿаҵак мааԥшит,
Рыцҳа.
Иԥыруа ажәҩан агәы ихалт,
Ҿыцгьы.
Ашьапқәагь ахьҭа нарҭалт,
Аԥыцгьы.
Аҵыс хәҷы аарла ихнатуан
Абла.
Аха ахьҭа аҵкысгьы иакуан
Амла.
Нас сынцәылан сара адәы,
Иаша
Уа инеиҵысхит иабаратәы
Саҿа.
Игәырӷьаҵәа уи нантәалт
Сҵысгьы.
Ахәаша абеит – аԥсы ҭалт
Ҿыцгьы.

201

Уаҳа уи ԥырны имцаӡеит,
Крахьма?!
Ҳарҭ ҳаиҩызцәан ҳҟанаҵеит
Ахьҭа.
1984 ш., Переделкино.
АХӘЫҶҚӘА « АИБАШЬРА » ИХӘМАРУЕИТ
Амра иаҟьоит ашәахәақәа,
Џьара ихым ашәшьы.
Ихәмаруеит ашҭаҿ ахәыҷқәа,
Аҳра ауеит рыбжьы.
Урҭ рҽыршан уа наҟ-ааҟ,
Изҿу еибашьроуп.
Аҟәқ, аҟәақ, аҟәақ, аҟәақ…
Хысроуп, еибарԥсроуп.
Иҷапан ахы ҭашәан,
Аӡә уа дыннакылт,
– Аат, амарџьақәа, шәымшәан! –
Уи аҭыԥаҿ ҽаӡә дгылт.
Наҟ-ааҟ амца еиҿадырцеит,
Изыԥхьаӡода инҵәаз?!
Аӷацәа рахьтә аӡә дынхеит,
Дҭарцалт амацәаз.
Аха дықәԥон хацәнымырха,
Амцабз агәҭаны.
Мап, иҽриҭомызт аӷа,
Иԥсы ахәага ҭаны.
Ишәақь надикылт ихы,
Уаҳагь дымбжьажьеит.

202

Аха иамкит иразҟы,
Иабџьар уа дажьеит…
…Абду урҭ дахьырзыԥшыз,
Хәыцрак дама ицон.
Ибла аҵыхәа инахьыжжыз,
Алабжыш каԥсон…
1979
АФОНТӘИ АҲАԤЫ
Раԥхьа дыргыл реиҳабы,
Амца аҿықәыҳәҳә рхы-рҿқәа,
Ҿыц иааҭыҵын аҳаԥы,
Иааилагылеит ахәыҷқәа.
Ус, аӡә дҩахан инапы,
Ажәа даҳәауеит абра:
– Ҳбыргцәа ҭызбааит аҳаԥы,
Аха исзымбеит сызхара?!
Уи дизԥшызшәа даҽаӡәгьы:
– Сара аҳҭынра ссир збеит,
Ҳаиҭаауама, мшәан, уаҵәгьы:
Даҽазныкгьы избарц сыӡбеит?!
Ахԥатәигь ус иҭахуп:
– Иџьоуҳарԥсаран аԥарда,
Са ани асцена сыбла ахуп…
Еҳ, ишԥазбарыз еиҭа?!
Аха урҭ зегь иреиҵабыз,
Ажәа мазеиӡа иҿакуп:
– Са убарҭқәа зегь аазыртыз,
А-Смыр ҷкәын дызбар сҭахуп!..
1979 ш., Переделкино.

203

ААМҬЕИ АУСУРЕИ
Аԥш ааргоит – ашыла ргоит,
Алу кҿаԥыруа илагоит.
Аху,
аху,
аху,
аху
Алу кҿаԥыруа илагоит,
Идырҽхәоит, – аамҭа иаԥнагоит.
Ақыдқәа ааргоит – аӷәқәагьы ргоит,
Ахәархь ақыдқәа еиҩнарффоит.
Ахыр,
ахыр,
ахыр,
ахыр
Ахәархь ақыдқәа еиҩнарффоит,
Идырҽхәоит, –
аамҭа иаԥнагоит.
Аихаԥсыхә цагәын иааргоит,
Ачархь иахуеит – ахәы агоит.
Хырр,
хырр,
хырр,
хыррр
Ачархь иахуеит – ахәы агоит,
Идырҽхәоит, – аамҭа иаԥнагоит.
Асааҭ урҭқәа зегь абоит,
Асааҭ урҭ рыгәрагь агоит.
Ҷиқ-ҷақ,
ҷиқ-ҷақ,
ҷиқ-ҷақ,
ҷиқ-ҷақ

204

Асааҭ урҭ рыгәрагь агоит,
Асааҭ аамҭа иаԥнагоит.
Нас…
Асааҭҟаҵаҩ иахь иргоит…
1979
АСЫ АЗХЬРА
Ҳарҭ зегь ҳаузыԥшуп асы,
Иузаауп маҵыкгьы.
Ҳургәырӷьазаргь уа зназы,
Уҳамбаӡеит ҵыԥхгьы.
Са сзы ауада рԥхьаӡаны,
Башаӡа иаанкылоуп.
Са сзы аџьанах ҟаҵаны,
Аҩны аҵаҟа игылоуп.
Исҭахуп ахьҭа сакырц,
Ахылԥа ду схасҵарц.
Ашьхарҵыс напыла искырц,
Ирԥханы краҿасҵарц.
Сара исыркәымпыл сазхьуеит,
Иаргьы иауам цасҳәа.
Санду дыччоит – са саӷьуеит,
Аӡын цом ӡынҵасҳәа.
Саб исзааихәан ахамы,
Иара ус икнаҳауп.
Асы-ԥшӡа, Ҟада аханы,
Арахь улбаа, сыгәнаҳауп!
Аҳәиҵәҳәа аҵарақәа тәоит,
Адгьыл ду хырҩаԥшьаа.

205

Зегь акоуп сара суцәшәоит,
Уаагыларҳәа мҩабжа.
Ухгылароуп сыбла нҭаар,
Уара иссиру ԥхыӡны.
Еҳ, шаҟа иаҳҭахузеи уаар,
Ҳашьха дуқәа урхыҵны.
Уалагароуп асоура,
Ааи, уалагароуп.
Адгьыл иаҳзаурц ҵоура.
Ажәҩан ду лагароуп!
1979 ш., Переделкино.
АИМАК
Шьыжь шаанӡа игылан,
Рарҭмаҟқәа аанкылан,
Амҩа хара ианылан,
Ицон уа еишьҭагылан
Гәыгәли Кәыкәли,
Хәыхәыни Хәыхәыти,
Камыгәи Хабыгәи,
Абзагәи Камсагәи.
Амра ххаӡа игылеит,
Даргь шнеиуаз иааҭгылеит,
Рхы-рҿгьы агәырӷьа анылеит,
Избанда уа ирԥылеит
Таташьи Нанашьи.
Кәалашьи Кәаташьи
Џьаханеи Ҭарханеи,
Арсанеи Сусанеи.
Иасуан аԥша хьшәашәа,
Ицон абнара рцәажәа,

206

Иеимырдон уаҟа ажәа,
Иеицырҳәон уаҟа ашәа
Гәыгәли Кәыкәли,
Хәыхәыни Хәыхәыти,
Таташьи Нанашьи,
Кәалашьи Кәаташьи.
Ашьхамҵа рԥсы еиҭаркит,
Аха ахәнара еимаркит.
Уа хҩык аӡә дыхҭаркит,
Иеимаркит, иеиҿаркит
Камыгәи, Хабыгәи,
Абзагәи Камсагәи,
Џьаханеи Ҭарханеи,
Арсанеи Сусанеи…
Џьоук хыкәшарц амҩа иқәлеит,
Џьоук шиашаз уа идәықәлеит,
Џьоук ахьтәаз уа идырхәлеит,
Ус, амш-бааԥс рыхҭыгәлеит
Гәыгәли Кәыкәли,
Хәыхәыни Хәыхәыти,
Таташьи Нанашьи.
Кәалашьи Кәаташьи…
Ирмысуа аԥша хьшәашәа,
Ирмаҳауа аԥсаа рашәа,
Уаҳа абнагь мырцәажәа,
Иаауан уа имеицәажәа –
Џьаханеи Ҭарханеи,
Арсанеи Сусанеи,
Камыгәи Хабыгәи,
Абзагәи Камсагәи…
1978

207

ОРЫХӘ
Орыхә гәарҵын шьыжьымҭан,
Аӡы инырны ицеит.
Адәы иқәын, агәаҩа иҭан,
Уаҳагь имтәаӡеит.
Амра аҽыларҟәны икашит,
Абыӷьқәа еикәаҳәуан.
Аха ашәшьырахь ҳәа имыԥшит,
Аԥыжә-ԥыжәҳәа иҳәуан.
Амш еихәласны илеит ақәа,
Убасеиԥшгьы икашит…
Ақәа шцозгьы инахьыкәкәа,
Уи зымҩа имыԥшит.
Аҵыхәа-хәмар амҵ аршәон,
Иагьҟарулуа иԥшын.
Ашьац иаҵәа кашә-кашәон,
Ҳажә аҳәра иаҿын.
Ачыргә агәыҵамӡо ианҭәы,
Уи аԥсы еивнагоит.
Нас ашьшьыҳәа иааныжь адәы,
Аҩныҟа инеихеит.
Уа атәыҩақәа разынха,
Ианаагәарла иҳәны,
Аҳәыс ҭижьырц амӡырха,
Саб дындәылҵт аҩны.
Уи иныга хытто дҩагылт,
Уаҟа такәы анҵы.
Хыш хәыҷы иара иннакылт,
Убригьы аԥазы.
1978

208

ҲАҚӘТЫ АРЦЫНА
– Нанду, иӡит ҳақәты арцына,
Сеимдан исымбеит.
Ахьшь иагеит ҳакәты хазына,
Ма акәытрыбга иагеит.
– Уи ада ԥхасҭа ҳмоуааит,
Иақәнагоит рацәа!
Кәтаӷь амҵаӡо ҳаӷоу ибааит.
Икаршәтәын ахы хҵәа!
– Икаркаруа, игәырӷьа-хәмаруа
Избахьанеи зынгьы?
– Игәырӷьа-хәмаруа икаркаруа
Иалаӡам акгьы!
Амшқәа цон, ицон еишьҭалан,
Аамҭа уасҭон.
Маӡа-маӡа агәаҩа дҭалан,
Нандугьы деимдон.
Уи саргьы сҽылмырбаӡакәа,
Ҳабнаҿ сыԥшаауан.
Аха уа ҳҽеинмыриаӡакәа
Баша ҳцон, ҳаауан.
Ҽнак ҳаицәажәауа ҳшеидтәалаз,
Ҳагьшымгәыӷӡоз ҳарҭ,
Абар, агәашә иахьааҭалаз
Ҳакәты арцына, ҳҟәарҭ.
Уи ахьҩежь еиԥш акәҷар аҵан,
Ирыгәҭылак иааргон.
Ах ду беиа ибо, ифырхаҵан
Ирыԥхьауа абжьы аргон.

209

Ҳа ҳгәырӷьара цәыраагомызт,
Уа ҳаԥхашьаны.
Нанду сара сахь дыԥшӡомызт,
Стәан саргьы иџьшьаны.
1978
АХЬЫӠҚӘА
Фантина ахьӡуп са сыцгәгьы,
Иаргьы иагәаԥхоит.
Саԥхьар, иафозаргь ахәы,
Сара сахь иеихоит.
Са сласба иахьӡуп Ҭакар,
Иаргь уи бзиа иабоит.
Ахьӡ ҳәан сыбжьы насыргар,
Уа иаргь абжьы аргоит.
Орыхә ахьӡуп сара сҳәыс,
Ҿысҭыр ахьӡ ҳәаны,
Аҭахызаргь зымҩа аҿы ҳәыз,
Иааиуеит иеиханы.
Сыҽҵыс иахьӡуп Қьармаҭеи,
Уа сыбжьы ансырга,
Аԥырцәқәа, аҵыхәа млакьҭеи,
Иааиуеит иҽырԥа.
Гожь ахьӡысҵан са сҽада,
Жәантә сыбжьы сыргеит…
Иҳәуа иахьаҿаз ахәада,
Ахы иҩахан зымбеит…
Баша сгәааит, ухәыци да,
Уи хшыҩла икәадоуп.

210

Зыхьӡ зызгәнымкыло аҽада,
Иазуҳәари, иҽадоуп…
1977
БАҬЕИ ДАҬЕИ
Шьыбжь агәыҳәҵә иқәгылоуп амра,
Ицаҳә-цаҳәоит ашәахәақәа.
Иеиҩдырффарц аӡыжь ҵамҵамра,
Инхықәгылоит ахәыҷқәа.
Акалмаҳақәа еилаҳәылмызуеит,
Иахьнеиуа ԥагьы иҽырбоит.
Амлагәырқәа еилыс-ҩеилысуеит,
Ргәышҵақәа ажәҩан иадырбоит.
Ус, ашьшьыҳәа ҿааиҭит Даҭа,
Дызхыԥшылоз зымҩа иныжь:
– Аҳы, нас иуҳәозар, Баҭа.
Заҟа ԥсыӡ ҭоу абри аӡыжь?
Даахәыцны иаҭеикуеит Баҭа:
– Абраҟа иҭоуп хышәи хԥа!..
Аха иаҳаз џьеишьоит Даҭа:
– Еиҭаҳәеишь, ишԥоуҳәеи ишԥа?
– Хышәи хԥа ҭоуп! – иҳәеит Баҭа, –
Ҩаԥхьа уа инапы нароу.
– Уанаџьалбеит, – ҿааиҭит Даҭа, –
Иубмои аӡыжь заҟароу?!
Аԥашә дуқәагь алаҳҵозар –
Зқьы иреиҳауп, ихаҵа?!
– Џьымхеит, исҳәо хоумҵозар,
Уара унҭалан иԥхьаӡа!..
1977

211

АХӘЫҶҚӘА, ШӘМЫЦӘАР ИЖӘБАӠОМ
Амшын ихуп акаԥкаԥ,
Ахгылан ицоит, иӡсаӡом…
Еимаас иашьоуп аҵҟаԥҟаԥ…
Ахәыҷқәа, шәмыцәар ижәбаӡом.
Ажьеи ақәыџьмеи еиқәԥеит,
Амрагь ҭгылеит, ицаӡом.
Ажьа кәашоит, аиааира агеит… –
Ахәыҷқәа шәмыцәар ижәбаӡом.
Шьынкакҳәа убас иҟалеит,
Ацәқәа ахан – ирызгаӡом.
Иаашьҭнаԥаарц аҳәынаԥ неит… –
Ахәыҷқәа шәмыцәар ижәбаӡом.
Аҳәылыҳәа иауеит асы.
Аҟармаҵыс абжьы еиқәтәаӡом.
Амахә хырхәоит иаразы… –
Ахәыҷқәа шәмыцәар ижәбаӡом.
Амҵәыжәҩа еиҵых, адәыӷба ԥрит,
Иныҟәар уи агәы иауӡом.
Џьоук аргәырӷьеит, џьоук арҟәырит… –
Ахәыҷқәа шәмыцәар ижәбаӡом.
Аӷба шкәакәа ҳкәара ихуп
Аслан аман, иццакӡом.
Ҳашҟа иааиргәырӷьеит, џьоук арҟәырит… –
Ахәыҷқәа шәмыцәар ижәбаӡом.
Хәалаԥсы иҟамчышьҭыбжь гоит,
Адауцәа шәан иахьцо рбаӡом.
Ихьӡ-иԥша геи-шьхеи еимнадоит… –
Ахәыҷқәа шәмыцәар ижәбаӡом.

212

Аӡиасгьы ҭахәхәа ацәа иагеит,
Ишәҳәаз ҟамлар ҟалаӡом.
Раԥхьа игылаз – раԥхьа ибеит… –
Ахәыҷқәа шәмыцәар ижәбаӡом.
1977
АӠЫХЬ ЕИМАРКИТ
Аӡыхь хәҷы ахьхьаҳәа,
Ицоит иласӡа.
Ахаҳә-ссақәа ԥхьаҳәҳәа,
Ицоит иразӡа.
Ус, иныҽԥынгылоит
Ахәыҷқәа ццакны.
Наҟ-ааҟ иааиҿагылоит,
Реирыӡ хәыҷқәа кны.
Реиҿыхара шанагь
Иналагоит абас:
– Араҟа аӡыхь шамаз
Са саб иоуп избаз?!
– Уара уаб ибазаргь
Иеиҵихит са саб!
Аҳы, агәы узҭазар,
Шьҭа иазу ҳасаб!..
– Сара саб имбазҭгьы,
Иеиҵихуазеи уаб?!
– Уара уаб уиԥазҭгьы,
Угылозма уҽырӷәаԥ?!.
Иаҳа-иаҳа еиҿыхоит,
Иаӷьуеит иаҳагьы.

213

Агәаӷ пеипеиуа ирыхоит,
Дхьаҵӡауам аӡәгьы…
Рҭаҷкәымқәа, рнаԥхыцқәа
Уа наҟ-наҟ еимдоуп…
Иԥырҽҽын реирыӡқәа,
Иҟәыбаса ишьҭоуп…
Аӡыхь хәҷы ахьхьаҳәа,
Ицоит иласӡа.
Ахаҳә-ссақәа ԥхьаҳәҳәа,
Ицоит иразӡа.
1976
АСЫ ҲЗАУЕИТ
Иаалырҟьан асы ҳзауеит,
Ашәыб амахә ланарҟәит.
Уахьынаԥшлакгьы уи ихнаҟьеит,
Ус, иԥшасын – иааиԥнаҟьеит.
Ари шырбаз ахәыҷқәа,
Амца аҿықәыҳәҳә рхы-рҿқәа,
Зегь еибарыҩны иласы,
Аа иахьналалаз асы.
Нас игыл хара-хара,
Еигәыдырҵеит рызхара.
Еидыххылеит, еибаҟьеит,
Илеибажьит, ирыцҟьеит.
Уаҳа амур иҳәан аӡәы,
Сыда ҳақәхоит ҳәа уаҵәы,
Уаҟа аус нап аиркит,
Иҩызцәагь уахь иццакит.

214

Ирыцҟьазгьы еизыҳәҳәаны,
Нас ираҵәан, ирҩаны,
Иаламкәа цәыкәбарк аӡы,
Идыркәымпылуан урҭ асы.
Мыцхәгьы иақәҵауа пату,
Иаҿын Аҵаа-Бабаду.
Амаршәа куа, имыццакуа,
Иаҿарҵон аԥаҵақәа.
Аҭаҭыныжәгагь наҿакуа,
Лаба дукгьы уа инаркуа
Хылԥа кәацәкгьы ахаҵаны,
Иаалгеит ус иҟаҵаны.
Аха ирзыԥшызшәа дара,
Амра аахәыҵыԥхеит убра.
Ашәыбгьы кыдхәаша ицоит,
Аҩарқәагь ахьхьаҳәа иччоит.
Ҳаит, абырсааҭк зегь агеит,
Аха ишааҟарҵаз инхеит
Ани Аҵаа-Бабаду,
Икны иԥшуп алаба ду!
1976 ш., Переделкино.
АРБАӶЬ - ҶЫШЬ ХӘЫҶЫ
Баӷьа-баӷьа ашьапқәа ргыло,
Уи наҿалан амардуан,
Зны иныҭгыло, зны иааҭгыло
Аки-киҳәагьы иҿнаҭуан.
Ишнеиуаз абарҵа инхалеит,
Азалгьы иныҩналт, абан.

215

Аха, сишь, аблақәа адхалеит
Асаркьа ахьгылаз абан.
Абар аџьшьатә: уи иангылан
Ишнаҵҟьара рбаӷьк ахьԥшу.
«Уа-а, дызусҭа саҳра нкылан
Уажәы исымызхырц иаҿу?!» –
Ари гәаан уа аҽарчызар,
Анигь гәаан аҽарчит.
Ари шнаҵҟьара инаԥшызар,
Анигь шнаҵҟьара иааԥшит.
Аригьы ыԥеит, анигьы ыԥеит,
Инеиҿаст: атах-атах!
Аха асаркьа наҟ ианыԥеит:
Аҭак-аҭак, аҭак-аҭак…
Уи каҳауан, аха игылон –
Еилагьежьуан аблахаҵ.
Аха игылон, аха ижәылон –
Аарла иакын аԥсы ахац.
Уаҳа акы аазымдыркәа, рыцҳа,
Мчык ҳәа аламкәан уажәы,
Асаркьа аԥхьа ишьҭамзи ҿыцха,
Агәы ҭыҵуа, ашьа аҿашәы.
1996
АХАТӘЫ БЫЗШӘА
Убас ихәмаруеит амшын ҟәанда,
Ацәқәырԥа акәа уҭанаҳәҳәоит.
Абжьгьы ԥсыршьагоуп, избанда,
Уи ахатәы бызшәа аҳәоит.

216

Аҟармаҵыс уа абжьы ԥымҵәанда,
Аҵх иалыхәхәа оума аҳәоит.
Убас угәы хнахуеит, избанда,
Хатәы бызшәала ишәаҳәоит.
Ашьха арцәажәоит арҩаш ԥанда,
Утҟәа ацәқәырԥа уҿанаҳәоит.
Абжьы уеибанарфоит, избанда,
Уи ахатәы бызшәа аҳәоит.
1994
ИХӘМАРУАЗШӘА ЗБОН
Ажәҵыс цоит, иаауеит,
Итәаӡом, иԥшаауеит.
Аҳауа еиҩнарффоит,
Уа фатәыкгьы абоит.
Иагьаанагоит лассы,
Нас уа аԥацәа рзы.
«Сара, сара, сара?» –
Еицҿырҭуеит дара.
«Уа, ишәычҳа, абааԥсы,
Ҩаԥхьа иаазгоит сласы!» –
Ажәҵыс цоит, иаауеит,
Итәаӡом, иԥшаауеит…
Исгәалашәоит схәыҷра:
Ажәҵыс збон сара,
Абас убригьы еимдон,
Са ихәмаруазшәа збон.
1991

217

АМҴ
Амҵ аҩны иҩнахеит,
Ауадақәа еимнадоит.
Царҭа амоуа инхеит,
Ус ҳԥенџьыр абоит.
Уи хакәыла ианас,
Иадууааны ицеит.
Иаанҿасуазма, нас,
Ҩаԥхьа икәараҵеит.
Адәахьы амш абон,
Ицарцгьы иласны,
Иаҟәымҵӡакәа иқәԥон,
Иагькашәеит иԥсы.
Амҵ хәыҷӡагьы абар,
Ҳаҿыԥшыртә инхеит,.
Лашарак уи иабарц
Ишықәԥоз иҭахеит.
1991
АМШЫН ИХЫЗ АХӘЫҶЫ
Трабзон агаҿа иқәрыжьыз среиуоуп…
Д. И. Гәлиа.
Ашхәа аауан икаҳа-бӷало,
Бӷарҵахь ақәԥара иаҿын.
Ҵаҟа иҭало, хыхь ихало,
Агәы еиҩнарффон амшын.
Амза ашәахәа цырцыр хыршәалан.
Аԥхьа игыл амҩа анарбон.

218

Ашхәагь аауан уи ианыршәлан,
Мыч-ҷыда ссирк иаанагон.
Ажәҩан гәыӷырҭадагь ӡыжьын,
Зынгьы иҵадан уажә амшын.
Шьҭахьҟа амамеиқәара ныжьын,
Ԥхьаҟа лашарак иазԥшын.
Дазыҟаҵо ақәԥара дуҵәҟьа,
Даӡрыжәуашәа уа ахәыҷы,
Ацәқәырԥақәа кшон, аха еимгәыцҟьа
Ашхәа аауан иамеигӡо мчы.
Иаауан заҵааира агәы шьҭыхуа.
Иааскьацԥхьаӡа иаҳа иласны…
Иаауан амшын агәы еиҩыхуа,
Ус, абар, абар Аԥсны!
Иргәыдыҳәҳәало игәдыркылеит,
Рыдгьыл гәакьа урҭ зыхшаз.
Алақәа ахьҟууаз рыҩнқәа ирхылеит.
Ирзыԥшыз закә мыш-лашаз!
Зегь уа анхара инахагылеит,
Аганахь иаанмыжь маҭәахәы –
Ацәмаҭәа, аиха, аигәышә ныркылеит,
Ахәҷы иааникылт ашәҟәы…
1973
АРБАӶЬҚӘА
Ацәылашара урҭ ирыхон,
Игәырӷьаҵәа насыԥла иҭәны.
Сааҭс измаз ауаа дырҿыхон,
Аки-киҳәа инеиқәҿыҭны.

219

Уа арцынақәа инараԥгылон,
Нас инықәлауан адәы.
Иеигәылацәамзи, инеиԥылон,
Ирыбжьамызт утәы, стәы.
Акәты рацәагьы еиҵагылан,
Акәҷарақәа ирызҳауан.
Наҟ-ааҟ арбаӷьқәа рхагылан,
Азҳара ду аҳра ауан.
Абасгьы аамҭа шцоз ԥшьала,
Урҭ ирыбжьалеит ацтәы.
Иаадыххылт рбаӷь ҟазшьала,
Уаҳа ирмаҳаӡо ҳәатәы.
Ашра иаҿыз агәаӷ пеипеиуа,
Иазымчҳакәан ихыҽҽеит.
– Даабароуп иаиааиуа-иаҵеиуа?! –
Зычҳа маҷыз аԥхьа икшеит.
Рыхәда хьҩежьқәа неиларгылан,
Рыхьтәы хҳәақәа ашьа бжьыхьхьа,
Рымҵәыжәҩақәа рхахо инкылан,
Иезыҭрысуан хаха иҭҟьа.
Акәытқәа ракәзар нас иеимаркуа,
Урҭ ашьшьыҳәа аҳәра иаҿуп.
Адгьыл акәзар нас иеимаркуа,
Уигьы ашьшьыҳәаӡа ирзыԥшуп.
Аисра иаҿуп, мап изаҟәыҵуам,
Абар, абар иеибарԥсуеит.
– Шәаҟәыҵ! – зҳәаз ирыххәыцуам,
Инарԥырҵынгьы ицауеит.
Еибарчалеит уа еибарчала,
Игыргыруа ирыхьызшәа аҟит.

220

Абгахәыҷгьы ирхаҩоз ԥшьала,
Аҩбагь рыхәцәқәа ирыннакит.
1970
АБГАССА
Ицон ихәыцуа бгахәыҷык:
«Ҳаи, исаӡар ҽахәыҷык,
Акәты аныскуан ахәдацәа…
Еҳ, исыҵаҟәалт рацәа!»
Ицон, агәы ҭыԥаауан,
Ицон, ахы иазҵаауан:
«исыԥсыхәои, сара нҵәа,
Изланыҟәызгои сԥацәа?!»
Ахы ақәыжь, абӷа ҭарпал,
Ус, аҭыҩра уи анҭал,
Дара ишьҭыхны аԥҟаԥца,
Иара инаԥылт абгасса.
Руак амла ҳәа абжьы хнаҵеит,
Ҽак ҵәыуа, митә ҟанаҵеит,
Даҽакых аҽкажьны иҳәҳәеит…
Аха иаргьы: «Шәысҭыҳә сымҳәеи!
Зегь башаӡа шәыҽшәырчит,
Ишшәышьҭаз, шәабгьы ршьит.
Саргьы сшыҩуаз шәара шәзы,
Ахәыц еиқәнархеит сыԥсы…
Уаҳа мҩа ыҟан са исмбеит,
Шәара шәзын абас сыӡбеит:
Шәызегь шәхы ахьынахоу шәца,
Ԥшӡала иеиниаша, абгасса!

221

Абла гызмалқәа ҭаԥ-ҭаԥ,
Руак ахьгылаз инеиҭаԥ,
Ҵыхәа ду иназҵааит абас:
– Ҳцап, аха, ҳабеинио нас?
Абгахәыҷ блала иааимдеит,
Даҽа зныкгьы аԥацәа абеит,
Аҭакгьы аҳәеит абжьы ҭганы:
– Ҳаиниоит ашәарыцаҩ иҩны!..
1968
ААԤЫН ААИУЕИТ
Ааԥын ааиуеит
Ашәҭқәа кны.
Инеи-ааиуеит
Ихазгәыкны.
Зегьы ирзыҩуеит
Иԥшаха.
Ашәа аныҩуеит
Аԥшаҳәа.
Зегьы ргәаҵаҿ
Ицәқәырԥоит.
Зегьы рқәаҵаҿ
Иҽырбоит.
Ҿыц игәылҵуеит
Ашәҭқәа, ҿыц.
Ашәа ахылҵуеит
Аҟармаҵыс.
Аҽага, ажыга,
Нас аиха,
Ианырба имԥшыкәа,
Ицеит иеиха.

222

Ажьакца хьшәашәагь
Нарыхҟьеит,
Аусура ашәагь
Ааҭдырҟьеит!
1968
АХӘЫҶҚӘА РАШӘА
Ҳаԥсҭазаара гәырӷьароуп,
Ҳамра лашоит.
Ҳашәа уаҳхылҟьароуп,
Ҳамҩа лашоит.
Ҳанасыԥ ҳнапала
Ҳцоит ичаԥа.
Ҳа ҳҽеибарк ҳанҭала,
Уаҟа аџьа ба,
Гәыԥ-гәыԥла ҳныҟәауа
Ауҭра ҟаҳҵеит.
Амахәқәа хьыхәауа,
Абаҳча ҳааӡеит.
Аԥхын ҳаидгылауа
Ихаҳхуан ачеи,
Гәыкала инкылауа
Ҳамра шеишеи.
Акрура мацараҿ
Ҳаҟам ҳаԥшы.
Шәҭахызар аҵараҿ
Шәааи шәаҳҿыԥшы!
Адгьыл, аҭыԥ ԥшӡақәа,
Абнара, ахәы…
Иалшом ҳарзымцакәа,
Еимадоит шыцхәы.

223

Абеиара аԥсабара
Иамоу ҵауа.
Ҳа ҳауми абиԥара
ԥхьаҟа ицауа.
Ҳаԥсҭазаара гәырӷьароуп,
Ҳамра лашоит.
Ҳашәа уаҳхылҟьароуп,
Ҳамҩа лашоит.
1959
СЕНТИАБР ШЬЫЖЬЫ
Убас иҿыхеит аԥсабара,
Зегь ргәы ҟаҵо.
Идуми аҿар рыбзиабара,
Ашкол ахь ицо.
Иаҵагылан иахьа ашара,
Игәырӷьаҵәа мыцхәы,
Аџьџьаҳәан ицоит ахшара
Иқәырҭә арха, ахәы.
Ҿыц иҭалазгьы рацәами,
Зегь рбоит иҩныс.
Урҭ еишьцәами, еиҳәшьцәами,
Ироуп араагь ҩныс.
Иҳалалӡа рнапқәа еиԥыло,
Игәырӷьоит ахәыҷқәа.
Амра ашәахәа ишԥаднакыло,
Ма зегь рхы-рҿықәа.
Ус, аҳауа рцәажәо, иркаҩуа
Уа ианга аҵәҵәабжьы,

224

Зегь рыклассқәа рахь еивасуа
Рҿынархеит шьыжьы.
Аамҭагь хьҩажьми изгәылоу,
Иаҿуп ԥхьацара.
Урҭ руал-ԥшьа, иагьзызгылоу:
Акрура, аҵара!
1958
СҨЫЗЦӘА ХӘЫҶҚӘА ШӘЗЫ
Шаҟа маҭәахә еидыргалои,
Иандыргыло ашкол.
Шаҟаҩ шаҟа џьа адырбалои.
Шәара шәҟәардә, шәыстол?!
Шаҟаҩ шаҟа рҵага ҭрыжьуеи,
Цқьа шәазхәыци шәарҭ!
Шаҟа миллион ԥара аурыжьуеи,
Зегь рыла шәеиқәшәарц?!
Сҩызцәа хәыҷқәа шәара шәзыноуп,
Иеилышәкаа, шәа шәзы.
Аҵара шәҵа – уи хазыноуп,
Шәаԥсаха жәлар рзы!
1958
АМҨА РАҲҬАП АХӘЫҶҚӘА!
Шаанӡа игәырӷьаҵәа игылан,
Амца аҿықәыҳәҳә рхы-рҿқәа,
Ицон амҩа хара ианылан,
Згәы еицнеиуаз ахәыҷқәа.

225

Ус иаахылеит, аԥша насын,
Аԥҭа ӡлачқәа ақәа рхьыкәкәа.
Аха ицоз анырба – ихьаҵын:
– Амҩа раҳҭап ахәыҷқәа!
Ишнеиуаз аӡы иҽԥынгылеит,
Ихыҵны икшон ацәқәырԥақәа.
Аха ицоз анырба – ихьаҵын:
– Амҩа раҳҭап ахәыҷқәа!
Амҩаҿ ианкылс, иаагаз-ҽазит,
Амашьынақәа еицрыхәхәа….
Аха ицоз анырба – ихьаҵын:
– Амҩа раҳҭап ахәыҷқәа!
Нахьхьи амра ахәы иаақәгылеит,
Заҟаҩгьы азԥшыда ашәахәа,
Аха ицоз анырба – ихьаҵын:
– Амҩа раҳҭап ахәыҷқәа!
1979

226

Апоема хәыҷқәа

АХЬӠЫДА
Сара исҳәаргьы жәохә,
Уара иуҳәаргьы жәохә,
Изҳәалакгьы – жәохә…
Ажәлар рҳәамҭа
Анбанқәа ҭынч ианеидтәала,
Еицәажәауеит ҳәоу еиқәшәала.
Аха ирылоуп урҭ акьаҳәқәа,
Ахәахәақәа, амараҳәқәа.
Уажәы-уажә дара ирҿаԥоит,
Ируама, ртәгьы иадыргоит.
Иҟоуп измырго зыбжьыҳәа,
Аха идмыртәаӡо ашьшьыҳәа.
Иара аҿымҭра рхы инархәан,
Ахы иқәтәоит, абӷа нархәан.
Сеиҭоуҳәароуп абааԥсы ҳәа,
Са снартәаны – иара ансыҳәа,
Убас иҟоугьы акы азыҳәа,
Абри зыҩуеит –
иара аҽашәоит.
Ҳазыӡырҩып –
иара цәажәоит:
– Са сыхьӡыдоуп,
са сыхьӡыдоуп;
Ахаргьежь ҳәа хьӡыс исыҭоуп,
Аха изҳәада: са сымчыдоуп,
Сымчыдоуп акәым – сагьҷыдоуп.
Нас иҟамзар сыда ԥсыхәа,
Сызгылоузеи зегьы рҵыхәа?!
Импар-парит,
Имбар-барит,
Имуар-уарит,
Имгәар-гәарит,

229

Имҟар-ҟарит,
Имҳар-ҳарит;
Еиҭанаҳәеит иара ахы,
Аха иазымӡырҩит акы –
Ирзыӡбом анбанқәа рхаҭа.
Изыӡбоз анбақәа рхада
А-а ахьгылаз жәак аҳәеит,
Уи иадгылан зегьы ҳәҳәеит.
Уиакәхеит: нас иаанымгылеит,
Инаган Д-ы инаддыргылеит.
Дәы-дәы-дәы.
дәы-дәы-дәы;
Исзықәҵоума, аҳәеит, адәы?!
Изаҳауадаз – иаанымгылеит,
Инаган Ж-ы инаддыргылеит.
Жәы-жәы-жәы,
жәы-жәы-жәы;
Сзеиԥшрахазеи, аҳәеит, уажәы?!
Аԥсы акуа, ианажә аӡы –
Иаддыргылеит анбан Ӡ-ы.
Ӡәы-ӡәы-ӡәы,
ӡәы-ӡәы-ӡәы;
Ишгәеимҭозгьы абеит аӡәы?!
Ирыддыргылеит: Т-ы, Ҭ-ы, Ҳ-ы.
Ишарцәажәазгьы гәашәҭ, аҳы!
Тәы-ҭәы-ҳәы,
Тәы-ҭәы-ҳәы;
Инаскьаны инарҳәы-иаарҳәы,
Акакала иашәеит, иазеит;
Зегьы акоуп ргәы намӡеит.
Ирыддыргылеит: Ц-ы, Ҵ-ы, Ш-ы,
Аарла еихыҵуан уажәы аҿы.
Цәы-ҵәы-шәы,
Цәы-ҵәы-шәы;
Инаԥшит аблақәа ҵыршәы.

230

Мап, рызхара ҟамлаӡеит,
Уаҳа рыгәгьы аамнаӡеит…
Ахы еиҭаҳәо иара гылеит:
– Шәанаџьалбеит, сыбӷа ԥҵәеит,
Мыч-кәарак сылам, инҵәеит…
Аха баша ажәа ннакылеит,
Зегьы еицҿакны ианаҿагыл:
Иазхоуп, рҳәеит, уҽынкыл!
Убри инаркны аҽҵаҳәаны.
Аус ауан сыхиоуп ҳәаны.
Аха аусура аамҭа цахит,
Усда ацәажәара аԥнаҵахит.
Ахаргьежь ҿыц ахы шьҭнахит,
Ргәы ҭшьаауа рыԥсы ҭнахит.
Ипар-парит,
Ибар-барит,
Иуар-уарит,
Игәар-гәарит,
Иҟар-ҟарит,
Иҳар-ҳарит…
Иԥаԥашькны уа ирҿагылеит,
Аха иамуит – иахамҵгылеит.
Уимоу анбанқәа рхада,
Адҵа ҟанаҵеит еиҭа:
Иацышәҵа, аҳәеит, уи аидара,
Икыдышәҵа, аҳәеит, амардара!
Ари заҳаз ҩаԥхьа игылеит,
Инаган Г-ы инаддыргылеит.
Г-ыи У-и наҟ еидыргеит,
Амч ирымаз наҟ ирцәыргеит.
Жәаба змаз аидара нарҭеит,
Даҽа зныкгьы алша гәарҭеит.
Гәы-гәы-гәы,
гәы-гәы-гәы;
Иҭынчхазар нас урҭ ргәы?

231

Дара-дарагьы зны еиҿагылеит,
Аха изҳәада рҽааныркылеит;
Инаган Ӷ-ы инаддыргылеит.
Ӷ-ы-ӷәы-ӷәы,
ӷәы-ӷәы-ӷәы;
Ианызшәа абеит аҭәырӷәы?!
Анапқәа раҳангьы игылеит,
Аха изҳәада рҽааныркылеит;
Инаган К-ы инаддыргылеит.
Кәы-кәы-кәы,
кәы-кәы-кәы;
Игылан, рыцҳа, уи цәкәыкәы!
Ана икаҳаит, ара игылеит,
Аха изҳәада рҽааныркылеит;
Инаган Қ-ы инаддыргылеит.
Қәы-қәы-қәы,
Қәы-қәы-қәы;
Иҳәацәарц аныха амҵа иқәы
Идәықәлоны, иааныркылеит,
Аха изҳәада рҽааныркылеит;
Ҟәы-ҟәы-ҟәы,
ҟәы-ҟәы-ҟәы;
Абас ианкаҳа, уа ианлаҟәы.
Уи аблақәа ашәшьы рхылеит,
Аха изҳәада рҽааныркылеит;
Инаган Х-ы инаддыргылеит.
Хәы-хәы-хәы,
Хәы-хәы-хәы;
Уи азын иҟамлеит нцәахәы,
Уи азын иҟамлеит ԥхьахәы(..
Дара зҵаз акака ракәын,
Дара акака ҳаҭыр рзақәын.
Ари рыҵан жәохә еидара,
Жәохә еидара –
Жәохә хьанҭара;

232

Жәохә еидара –
Жәохә ҩадара;
Жәохә еидара –
Жәохә ладара;
Жәохә еидара –
Жәохә хьанҭара;
Игәыр-гәыруан,
Иӷәыр-ӷәыруан,
Икәыр-кәыруан.
Иқәыр-қәыруан,
Иҟәыр-ҟәыруан,
Ихәыр-хәыруан.
Жәохә-ҩык рышьҭахь –
иара гылан,
Жәохә-ҩык цон –
ирышьҭагылан.
Жәохәҩык рыӷәӷәо иара аҽашәон,
Жәохә шьҭыбжьыла дара арцәажәон.
Ирыҵан, рыцҳа, жәохә еидара,
Ирҿан, рыцҳа, жәохә ҩадара,
Ирҭан, рыцҳа, жәохә ладара,
Зегьы акоуп: еихеит, еихеит;
Аха ишыхьӡыдаз ус инхеит…
Ианвар 21-24, 2002 ш., Аҟәа.
АӠЫС ԤСЫЦӘГЬА
I
Шьхацанын. Аԥсаса цон.
Ашьхацамҩагь кәараҵон.
Ишцац еиԥш ес-уажәааны,
Ицон амҩа анырҭәааны.

233

Иаарԥылозгьы имҩа кын,
Даанаскьон, гәахәас икын.
Еилашьшьы ицон иццакуа.
Иааԥсаха, амлагьы иакуа.
Аха ишцац ицарц иаҿын,
Избанзар ашьха рзыԥшын.
Акызаҵәык аӡыс Қыц,
Ахы акын зымҩа ицаразы.
Уаҳа изгәамҭаӡакәа аӡәгьы,
Ус иаамҩахыҵит иаргьы.
Рахәгьы-уаагьы ргәырҽанҵа,
Ахьча днеиуан рханӡа.
Уа зегь рҵыхәа хьчауа,
Ахьчалагь, аа, иахьцауа.
II
Иссирха амжәабӷьы ҿассы,
Иазавгома Қыц аԥсы?!
Ишьапҵыркьакьан иахьынҳалт,
Хәыҷы-хәыҷла абард иагьхалт.
Иафон иалахан аԥсы,
Нас қьафпран иаразы.
Кранафа амгәа ҭырчаауа,
Абар, иахьнеиуа иԥшаауа.
Ус, ахьхьаҳәа абжьы меихсыӷь.
Аӡыс ныҽԥынгылт аӡыхь.

234

Азхара ажәит, аҽарыхьт.
«Ҳаи, анцәиныс, оума сыхьт!» –
Имҭрыст иҟалаз џьшьаны,
Уа игылан иҳәы-ичаны.
Аӡыхьгьы агәы ҟанаҵон,
Ахәыцра хаагь иама ицон.
Ус, аӡыхь ижәырц абар,
Аа, дахьаамҩахыҵыз Қьбар.
Аӡыс ибеит, ссирс ишьеит,
Аӡгьы ихашҭит, ибла ччеит.
Игылазаргь зымҩа инаскьа,
Иааиргәыбзыӷын уа цқьа,
Ацәҳар ахәда иахаҵаны,
Аман днеиуан иаԥцаны.
Дагьрышьҭалеит ашьха ицоз,
Аха иабаҟахыз дзыхьӡоз?!
Ашкол ахьтә данаауаз Қьбар,
Ара-наа инеихьан, абар!
Нас ашьшьыҳәа даахынҳәны,
Иман даакылсит аҩны.
III
Убас иеилан урҭ рыԥсы,
Шаанӡа дгылон иаразы.
Аҵла дықәлон икаҿа,
Иазааигон уи абыӷь-ҿа.

235

Аџьыка аиҭон, аҿы бызтәуан,
Аԥш аҿеиҵон, агәы ҭәуан.
Арсагь иман имазеи,
Заҟа аирбеи, иаирҵеи!..
Иварԥалауа шьыбжьон,
Иман аӡахьы дагьцон.
Иҩызцәа хәыҷқәагь еизаны,
Идырхәмаруан еисҽны.
Адых-дыхҳәа иԥо ицон,
Асаашьақәа ҟанаҵон.
Шаҟа инарҵеи ихаҭагьы,
Дамбар ауамызт иаргьы.
Қьбар идыруан ашьха ицаз,
Уа рыҽшеиҭаркуаз зынӡас.
Убарҭ иагьреицәамхарц Қыц,
Абри акәын имаз гәҭакыс.
Днаԥылауан ахьӡ ҳәаны,
Чахҵас иҩнан иаргь аҩны.
IV
Ицеит аԥхынра ҭакәкәа,
Рҽеиҭаркит абнақәа, ахәқәа.
Ҽнак быжьқәак иаҳан, абар,
Абарҵа дааҵаххит Қьбар.
Цқьа дыԥшызар – ибауеит,
Арахә ашьхантә илбаауеит.

236

Дыҩуа днеиуеит уи дышьҭхыс,
Ишьҭаԥало ишьҭоуп Қыц.
Днеин днагылеит зымҩа,
Раԥхьагь ииасит аҩа.
Амҵқәа рҵыхәа нарыхҟьа,
Урҭ рышьҭахь ицоит ахьа.
Ус, аԥсаса аауеит, ибоит,
Қьбаргьы хьаак дааимнадоит.
Аха игәҭакы – игәы ишҭакыц:
Аҩызцәа ирыццароуп Қыц.
Ус, ахьча дшааиуаз даагылт,
Илаԥш ақыжә иааннакылт.
Мап, изымдырӡеит уа Қыц,
Иазҳан, иагьчахын акыс.
Қьбар иқыжә ахы ианкны,
Зегь иҳәеит ахы инаркны.
Нас зыԥшрак ҳәа ҟаимҵаӡеит,
Аҩызцәа ирылеиҵеит, иагьцеит.
Ашәыршақәа ирҭаз кны,
Дцон, дымҩашьахуагь ибон:
Уи хьак дытҟәа дагон.
Ус, бжьык геит дыштәаз аҩны:
Аа, иахьааиуа Қыц хынҳәны.
1983

237

АГӘЫӶРАҚӘА
Ашара иаҵагылан,
Ҵис бназара ицоит.
Ак абар, иааҭгылан
Еиҩаӡо, аԥсы аӡоит.
Абар, инылалт абна,
Иагьшнеиуаз еимдо,
Иааҵашәеит ацгәы абла –
Ҵыс хәыҷык «уасҭо».
Уи ҭәа-башла, дацла
Аҩны ҟанаҵон.
Ацгәы, иамҵатәаз аҵла,
Аԥсы еиланаҵон.
Агәаԥшь иахьынаԥашала,
Ҵис хәнон агәы шны.
Ҳааҵәшәа аҵла иҿалаз,
Аҵысҭра иазыԥшны.
Аҵыс акгьы азгәамҭеит,
Уи аус иаҿын.
Ҵис иҟақәаз амбеи,
Иааҭгылан иԥшын.
Иуасҭоит аҵыс-хыхәа,
Еилыхны амахәҿа,
Аҩны агыдра шьҭыхуа,
Уа маҿа-маҿа.
Абна еиқәара аҽыҵак,
Аҩызагь ласӡоит.
Амаҭәахә аҿыҵак –
Иаанагоит, ицоит.

238

Ҵис хәыҷ аԥс иеилалаз,
Иҵнарҟьеит иахьтәаз.
Аха…
Ишәҳәа ахы иҭалаз,
Ишәҳәа агәы иҭашәаз?!
«Иныҟасҵоз закәызеи,
Исыхьт агаӡара,
Уажә ирылысхузеи,
Ирысҭап аӡара.
Рыкәтаӷь хәыҷқәа хырхып,
Ирыцымлои даргьы,
Избогь рыбла хыркып,
Убасҟан саап саргьы…»
Агәыӷрақәа ирыцҵо,
Ҵис кахәыцуа ицон.
Ҽа џьара ишәарыцон,
Ҽа џьоукы ирызцон.
– Ишәҳәа, изаҳахьада,
Цгәык абас ауа?!
– Иаҳмаҳац иахьада! –
Иџьаршьоит ауаа.
Ицон аҵхқәа, амшқәа,
Аӡыхь азцон амшын.
Ҵис аҿҳәара ахамшҭуа,
Аира иазыԥшын.
Ашара иаҵагылеит,
Уи аҿҳәара аҽны.
Аҵла ихәнан, иҭгылеит,
Акгьы абом иԥшны.

239

Аха сишь, закәызеи,
Аҽарԥсит ацгәы.
Аҵар ааит, ирҿакузеи?
Иааргеит аԥшқа рхәы.
Инаган ирҿарҟәшәоит,
Игоит абыжь-рацәа.
Еилаҵәоит, иҟәба-ҟәшәоит
Анацәа, аԥацәа.
Ҵис хәыҷ аԥс иеилалаз
Иҵнарҟьеит иахьтәаз.
Аха…
Ишәҳәа ахы иҭалаз,
Ишәҳәа агәы иҭашәаз?!
«Иныҟасҵоз закәызеи,
Исыхьт агаӡара.
Уажә ирылысхузеи,
Ирысҭап аӡара.
Аҵысԥшқақәа духан,
Ианаарықәло ахәы.
Сырҭаар убысҟан,
Сфеидахап мыцхәы…»
Агәыӷрақәа ирыцҵо,
Ҵис кахәыцуа ицон.
Ҽа џьара ишәарыцон,
Ҽа џьоукы ирызцон.
– Ишәҳәа, изаҳахьада,
Цгәык абас ауа?
– Иаҳмаҳац иахьада! –
Иџьаршьоит ауаа.

240

Ицон аҵхқәа, амшқәа,
Аӡыхь азцон амшын.
Ҵис аҿҳәара ахамшҭуа,
Аира иазыԥшын.
Ашара иаҵагылеит,
Уи аҿҳәара аҽны.
Аҵла ихәнан иҭгылеит,
Акгьы абом иԥшны.
Амыш цәгьоуп. Иеилахҵәан
Илеиуеит ақәа.
Ацгәы акәзар ибахҵәам,
Ицоит иахьыкәкәа.
Зегь аҭынчра рхыҵәоуп,
Амшцәгьаз ргәы каршә.
Аҵарақәагь ыцәоуп,
Ирыхшаз рыкәа иҭаршә.
Ацгәы аԥсахы еилало,
Маҷ-маҷ инаскьеит.
Алаԥш рылахало,
Шәақьыҭҟьара иҭҟьеит.
Аха агәыӷра – гәыӷран,
Уи – ус иагьынхеит.
Аҵарақәа нхыԥраан,
Рыҭра иаахахеит.
1966
АМААМЫН АХАҚӘИҬРА
Амаамын хәыҷықәра иҭысит,
Амаамын хәҷы ацәа иҭыҵит.

241

Ана иакуамызт,
ара иакуамызт,
Мла иакуамызт,
хьҭа иакуамызт.
Есымша агәы хыхәхәо иҭәымзи,
Хәмаргалагьы анапқәа ҭәымзи.
Ирбон рнапы иқәыргылан.
Иргон анапы аанкылан.
Адәныҟа ицозар,
аҩныҟа иаауазар,
Иаҿыҵшәаз ҟарҵон – иауазар…
Аха аҩызцәа изрыламгылеит,
Аҽынасҭхан зымҩа игылеит.
Иҭшәахеит иара аҭыӡ-ҭыԥгьы,
Аҿынанахеит агәы ҭыԥ-ҭыԥгьы.
Ахылаԥшҩы инеины иҿаҭәҳәеит;
Мап, иҳәеит –
имап иамҳәеит…
Амаамын хәҷы аҭра иҭыҵит,
Амаамын хәҷы ацәа иҭыҵит.
Ицоит амаамын ҭагә-ҭасуа,
Ицоит инеиҭаҵ-ааиҭаҵуа…
Нас изҳәада баша ибналеит,
Ахәҷы баҳчагь иара нҭалеит.
Иабеит уаҟа ссиршәа, лакәшәа,
Абар, уи алаԥшгьы ахьлақәшәа
Ауаргьала, инеины иантәалеит,
Игьаларцгьы аҽарманшәалеит.
Наныкьара, уи аԥхыӡ иалаз,
Иԥшахьырсуа аҳауа иалаз…
Аха, мап, иара иахымхәыцит,
Агәы шхьаауаз наҟ иаҟәыҵит.
Ахәмарга рацәақәа ахьгылаз,
Уа ишнеиуаз – иаарылагылаз,

242

Акьанџьа-маамын абахит,
Ахы шьышьуа,
Агәы шьышьыхуа,
Зны ишьҭаҵо.
зны ишьҭыхуа,
Иаҿаҭәҳәеит,
иаршәит,
иаргәаҟит,
Аха ани аԥсы азҭаҵондаз,
Ус иаҭаху азыҟаҵондаз?!
Ус, абарҵа иныҵаххызар,
Абар, ассиргьы уҭахызар!
Иахьынаԥшуа ахәыҷқәа ыцәоуп:
Рыблақәа хҩоуп, рнапқәа раҵәоуп.
Ашә инахеит,
ашә иаахеит,
Лада илахеит,
ҩада иҩахеит.
Аха башан –
иахымхәыцит,
Иахымхәыцит,
наҟ иаҟәыҵит.
Нас, уаҟа аԥенџьыр инасны,
Аԥшатлакә еиԥш иара ҩнасны,
Амаамын иамазма ԥшыха,
Инархалт ирҿыха-рҿыха.
Ампахьшьы аршәуа,
Нас ахчы аршәуа,
Шьҭа ицәодаз згәы каршәуа…
Ахәыҷқәа рҿыхарҿыхарҿыхо,
Ирылан,
Иабон
ишыҟашыҟо.

243

Ахәҷы цәамхьақәагьы ыҵҟьа,
Имыҳәҳәози гәыҭҟьа-ԥсыҭҟьа.
Ааӡаҩцәа уа иааҩнаххызар.
Абар, ассиргьы уҭахызар:
Ахы иҭарԥо уажәы ахыза,
Ахәыҷқәа Цәаблаҟы дрылоуп,
Дара ҳәҳәо рцәарҭа илагылоуп.
Ас ианакәша,
ас ианақәшәа,
Амаамынгьы иабан лакәшәа.
Ишахаз хәҷык ихылԥа,
Ицеит аԥенџьыр икылԥа…
Амаамын хәҷы аҭра иҭыҵит,
Амаамын хәҷы ацәа иҭыҵит.
Ицоит амыжда ҭагә-ҭасуа.
Ицоит инеиҭаҵ-ааиҭаҵуа…
Ус, ауаа-жәпа ирышьҭагыла,
Инҭалт автобус ааҭгыла.
Нас уиакәхеит зегь еилалеит,
Афырҭын еиԥш иара рхалеит.
Аӡәы ицрасит,
аӡәы ихасит,
Аӡәы ихази,
ҽаӡәи ихази
Ирымбаӡакәа ирыхнаԥаахит.
Хыхь ихалеит,
ҵаҟа илбаахит.
Иԥан абжьында иахьынҳалеит,
Аҽыргьало
Ихалоиҭалеит.
Хәҷыкгьы иӡыӡыкь дынкыхны,
Анапы ихьнашьуан дышьҭыхны.

244

Убри аҟарагь уи даргәаҟит,
Нас абыз ҭыхны инарбахит,
Амаамынқәа дреиԥшыншьала,
Дабоу здырхуада иҟазшьала;
Иблақәа ихагәҭахь ихалан,
Ҭаҳмадак дахьтәаз ихалан,
Зны даргылеит,
зны дартәахит,
Рыцҳа, убасгьы уи даргәаҟит:
Икаҵкәыр ихасны афатә ҭыхуа,
Џьара ишьҭаҵо,
џьара ишьҭыхуа,
Аӡәы иҿаҵо,
Аӡәы иҿыхуа,
Ирылагьежьуа амаамын рылан,
Автобус аҟны аҳра нкылан.
Арҭқәа зегь мацәысеимҟьаран,
Ус, амаамын, шәақьыҭҟьаран,
Иԥан аныҟәцаҩы изцахит,
Аха уи игәы изымԥсахит…
Уаҳа џьа днымгылаӡакәа,
Асветафорқәагь имбаӡакәа,
Деиханы дышцоз дышьҭхысны,
Амаамын ихәда ианахаҳа,
Акы ааилымшаӡогьы уаҳа,
Аԥсҟы аницәца, имҩахыҵны
Автобус ду ажра иҭаҳаит,
Еилаҳәҳәауа зегь еилаҳаит.
Урҭ рыцхыраара ахаҭыԥан,
Амаамынгьы цеит иҭыԥан…
Амаамын хәҷы аҭра иҭыҵит,
Амаамын хәҷы ацәа иҭыҵит.
Ицоит амыжда ҭагә-ҭасуа,
Ицоит инеиҭаҵ-ааиҭаҵуа…

245

Алша ԥнашәарц даҽа зныкгьы,
Ишцоз иабеит даҽа ҩныкгьы.
Аҩны дуқәа ирылахәымкәа,
Иҳаракымкәа, ма илаҟәымкәа.
Излаҭалоз еихатә гәашәын,
Иахыԥеит ишьҭууаа аҽаршәын.
Ашә ианадгыл: иаацых-цыхит,
Аха ԥшәмаҵас иаанартыхит.
Ихәноит амардуан иаҿала,
Ԥшьала-ԥшьала,
ԥшьала-ԥшьала.
Ус, азал иахьыныҩналаз,
Амаамын ашьыжь ибналаз,
Иабеит, аха ассир абахит,
Цқьа иабарц аԥарда инахеит:
Аҭӡы зегьы сахьа мацаран,
Иазымԥхьаӡоз хыԥхьаӡаран.
Абна тоура,
тоура,
тоура;
Аҵла хоура,
хоура,
хоура;
Уа амаамынқәа неихьынҳалан,
Еибаргьало аҳауа иалан…
Ладеи ҩадеи дара иртәымзи,
Насыԥ дулагь дара ҭәымзи.
Амаамын хәҷы агәы ԥшаахит,
Амаамын ҵәыуогьы иҳәҳәахит,
Амаамын гәырӷьогьы иҳәҳәахит.
Зегь-зегь шабоз илакәшәа,
Абар, уи алаԥш ахьлақәшәа
Ашәақь акәакь икҿагылаз,
Аа, ишьҭых иахьыннакылаз.
Амаамынбжьы уаҟа игазгьы,

246

Акы ишазҳәаз агәра згазгьы
Аԥшәма ԥҳәыс уахь дыццакызар,
Абар, ассиргьы уҭахызар!..
Абџьар лықәырххо иаанкылан,
Уи амыжда акәагь икҿагылан.
Абырсааҭкгьы лыԥсы лхаҳаит,
Агәараҳәагь уа длеиқәаҳаит…
Абарҭқәа зегь уаҟа избазгьы,
Лхаҵа шьҭахьҟа дцон убасгьы…
Уажәы-уажәы ицәыӡуа ихдырра,
Уи ҭелла иҟаиҵон адырра…
Амаамын урҭ хыс ишакызгьы,
Уа идәылԥеит абџьар шакызгьы.
Аха рҽеибыҭа иакәша игылан,
Иаргь гылан абџьар аанкылан,
Аха уи ахархәашьа здырхуадаз?!
Абџьар бџьарым ухы ианаумырхәа,
Ахақәиҭрагьы – ухы ианаумырхәа,
Ҽазны ас уаҳа иузҭахуадаз?!
Август 20-22, 2002 ш., Аҟәа.

247

Алакәқәа

АХЬЫҴӘЦАРА
Еснагь илашо зхы-зҿқәа,
Хҭыск шәасҳәоит, ахәыҷқәа.
О, иҟан убас аамҭакы,
Амҭакы, аха хьанҭакы.
Дыҟан убасгьы аҳәынҭқар,
Арҳәагьы иман ахәымткар.
Уаҵәы джәылозар аӷа,
Иара ԥхыӡ ибон уаха.
Аҽырҵысыхагь имҭа убра,
Наҟ дынҭеиҟәаҟәон иҭра.
Ашана иман – убри азы,
Ирқәацомызт аӡәы иԥсы.
Убри азыҳәа ихаҭагьы
Деибашьӡомызт зынӡагьы.
Ижәларгьы убас дыргәаԥхон.
Игәырӷьаҵәа қьафла инхон.
Уа аҿа гылон, иазҳауан,
Аҿиара дугьы аҳра ауан.
Аха уи шьыжьык дааԥшы,
Ибарҵа даақәгыл данԥшы
Лашарак харантә ибеит,
Ихеимҵеит, агәра имгеит.
Мразар иҳәеит уи зназы,
Аха мап, зынӡа ихазын.
Уахынла амамызт иара,
Ҽынлагьы амамызт иара…
Ари иахьа, ари уаҵәы,
Изакәыз изымдырт аӡәы.
Ичҳара ахӡаҿгьы инаӡеит,
Еилыркаарц адҵа ҟаиҵеит.
Аԥшыхәцәа ҽыжәлеит имԥшы,
Иныҟәеит бжьаха-бжьымшы,
Аӡы ирит, ахәы ихыҵит,
Џьа идгылеит, џьа имҩахыҵит,

251

Џьара иҭалеит, џьара ихалеит,
Ирулакгьы рҽадырхалеит,
Уа ахан хьыҵәцара лашон…
…Абас ихәлон, абас ишон,
Дхәыцуан аҳәынҭқар дтәаны,
Дхәыцуан ашәшьы иҿатәаны:
«Алакә уҭахызаргьы, абар!
Мшын-нырцәтәи аҳәынҭқар
Аабыкьаӡа уа аҳра зкыз,
Дызлеиӷьхазеи са сыҵкыс,
Абас ассир ҟаиҵартәы,
Илашарагьы ааӡаратәы?!»
Нас дҩагылеит, деилашит,
Уиакәхеит, уаҳагь дымԥшит.
Ар ҳәа имоу – ахәымткар,
Днараԥгылеит аҳәынҭқар.
Бжьаха-бжьымшы иахьцатәыз,
Аҳәынҭқар ду гәаӷла иҭәыз
Хымыш рылагьы днаӡеит,
Дахьнеизгьы дымтәаӡеит.
Уа қәыларан, еибашьран,
Еибарԥсран, ишьакаршран.
Уа агаранҵа инаиркны,
Иныҟәырго знапы ианкны
Аҭакәажә лҟынӡа зегьы,
Иршаҭомызт зынӡагьы.
Амца рылҟьон аҩынқәа,
Абнақәа, агәаҩақәа, ахәқәа.
Абас уа бжьаха-бжьымшы,
Еибашьуан ашьа каршы.
Ир инҵәазгьы усс имкӡеит,
Ахьыҵәцараҟны днаӡеит
Уи аабатәи амш аҽны.
Еснагь иибауаз дааԥшны,
Иаԥхьа игылан уажә ахан,
Иаргьы дгылан дҳәалахан.

252

Тәамҩахә изымҭоз аҩны,
Дҟазҵаз абас цәгьауҩны
Иҭахын ацҟьашәҟьа игарц,
Уаҳа ишыҟамгьы игарц,
Уажә иҿаԥхьа ахан лашон,
Аҵх-лашә ахала иаршон.
Еилаарцыруан, еилыџьџьон,
Жәгараа реиԥш икәалкәаџьон,
Ақәцәаҿы аша-еҵәа аркын,
Ашьапы инаркны ихьӡыркын…
Уи знык избаз иԥсынҵры
Хымԥада иароууан акры…
Дгылан иаргьы дшанханы
Инхаз иеибашьцәа рханы,
Ишицыҵҟьара днақәацар,
Иалакьысуадаз мамзар…
Уаҳагь злымшаз аҳәынҭқар,
Ишьҭахьҟа дгьежьит, абар!
Иргьы рхыԥхьаӡара иазҵоит,
Алаҳәақәа аԥсцәа ирызцоит.
Бжьаха-бжьымшныҟәа ахьыбжьаз,
Жәохәымш дықәхон уажә абас.
Ишылашацгьы ахан лашоит,
Зегьы рзы алашара ашоит.
1989
УАЛЫМШӘАҨ ҬРЫСИ
УАЛҬАМЫЖЬ ЕДРЫСИ
Ҭрыс дыҭрысны бнала дцон,
Уа амаӡамҩагь кәараҵон.
Убас иуалҳәацәа рацәан,
Убриазын уажә имҩа ԥҵәан.
Ихы дааҩахазар уа Ҭрыс,
Иаԥхьаҵәҟьа дгылан Едрыс.

253

Уалымшәаҩ уа длеиқәыԥсит,
Аха уалҭамыжь дымҵысит.
– Стәы сҭахуп! – иҳәеит Едрыс.
– Иусҭоит! – иҳәеит уа Ҭрыс.
– Ианбасуҭои? – дааигәахеит.
Уалымшәаҩгьы дҳәалахеит,
Аха маҷ-маҷ иԥсы иган,
Ҿааиҭит, ибжьы наирган:
– Абас сыздәықәлаз сыццакы,
Са сырхыҵроуп бжь-шьхакы.
Џьа сымтәа, џьара сымԥшы,
Сызныҟәар бжьаха-бжьымшы,
Сгәы иаанагоит – уа снаӡап!
Снаӡар – сгәыхәтәгьы сахьӡап!
Сыӡбахәгьы аазмаҳац џьара,
Аӡә дыҟоуп рҳәеит убра.
Уи ҵабыргызар – дызбап,
Суаҩыцқьара агәра исыргап.
Игәы ҟасҵап, ихы ҟасҵап,
Ихахәы сцап, ихаҵкы сцап.
Знык дысзаагар снапаҿы,
Имсхып аԥара еиқәырҽы,
Аха имазар, иара нҵәа?..
Едрыс ҿааҭит дгәырӷьаҵәа:
– Убра стәы суҭоума, Ҭрыс?
– Маҷк иучҳароуп, Едрыс!
Аԥара сыман уантә сызцар,
Исҭахуп џьаргьы снаӡар.
Дыҟоуп, рҳәеит, ҭакәажәык,
Ҿаҳа-дагәак, бжа-лашәык.
Сгәашаха, сааԥсаргьы акыр,
Аҩны дызбан мап лымкыр,
Уи илымоуп, рҳәеит, ақәны,
Лкалҭгьы сагәӡыр слаҟәны
Ак шилымҭогь џьара аӡәы,
Сышԥаалышьҭри напҭацәы?!

254

Жәлакыҳәагьы убас иаазгап,
Зыбла наахо ссирс ирбап!
Нас аус ахь снеип сласы.
Аӡынгьы иузымҭо асы
Сгәыла сиҳәан-сичаны,
Ҳаибамкыхыр ҷан-ҷаны,
Исиҭар идгьыл ауаара,
Убас иҭызгап сара аура
Дмаалықьхап аџьныш ибар,
Амала аарҩарак ҟамлар!..
Нас шьыжьык сыбжьы рганы,
Ирур, сгәылацәа ааизаны,
Инадсыртәалап сара ақәны,
Идырмазеирц уа икәыкәны.
Ҽа шьыжьык сыбжьы раҳашт,
Ақәны исзалырхырц аҳаш.
Уа апап уисуазаргьы – уис,
Абзиа ааурцоуп ҳа ҳазиз.
Аҳаш рышҳангьы иҟарҵап,
Са сыгәҭакгьы абра инаӡап.
Инаган исҭоит аҭуџьар,
Амала еснагь еиԥш симжьар,
Уаҵәы-уаҵәашьҭахь ҳәа смырԥшы.
Аԥара ансиҭагьы еиқәырҽы,
Суалҳәацәагь рразҟы иакып,
Крынхар – утәгьы ноусыркып! –
Абас далгеит Ҭрыс дызҿыз.
Едрыс уи иажәа иазыԥшыз
Асҟатәи хҭыс заҳаны,
Игылаз оумаӡа ичҳаны
Дыччеит убасгьы инароу…
– Узымыччозеи утәы ануоу! –
Абас иаҭеикын уа Ҭрыс,
Ддәықәлеит дышзахәо дыҭрыс.
1989

255

АҞӘЫӶАРА
Акыр ҵуеит, ажәытәан зны,
Ҳәынқар дук игәы разны,
Дгьыл бжьахакаҿ аҳра иуан.
Ижәлар қьафла инхон, инҵуан.
Дахьуаҩ гәыҭбааз бзиа дба,
Далан урҭ зегь рҭоуба.
Ус ишыҟаз, ҽнак шьыбжьон,
Уи ашәшьыраҿ иԥсы ишьон,
Иԥҳәыс дидтәалан хазы,
Илымпыҵарӷәӷәо лкасы,
Уаҟа ацәажәара даҿын.
Илымҳа кыдҵан иа дыԥшын.
«Мшын нырцә иҟоу гәаҭ унеи,
Ҳаргьы ҳақәуп адунеи?!
Ублахаҵ гьежьып иубар,
Абааш изгылоу аҳәынҭқар!
Ақаруашеиԥш инауҿаԥхоит,
Избаз ахәаԥшра игәаԥхоит.
Ауаа рыбаҩ иалхны иҟаҵоуп,
Изыҟаҵоугь – наӡаӡа азоуп.
Абар, унаԥшы иубауеит,
Алашара уахьтә иаауеит.
Иузгылам абанс акгьы,
Уҳәынҭқаруп нас уаргьы?!
Ишырҭаху инхозар жәлара,
Мчыс иумоузеи уара?!»
Аҳәынҭқар игәы еилашит,
Азныказ ҿыцха дыԥшит.
Ашьа-ҟәаҟәа игәаҵа иҭәит,
Нас ихысит, идыдит.
Аҩар дәықәлеит икьасан,
Уаҟа ицәыргауа икьаса
Изныкымкәа ҿыц ирҳәын,

256

Кырынтә дахеит аҭаҭын.
Даҽа зныкгьы иԥҳәыс длызҵааит,
Маҷ-маҷгьы лҳәатәы дазааит.
Қьафла ишыҟаз жәлар, хәцәахьы
Аҳаза рықәиҵеит, ахьы.
Днаҵасын икит рыԥсы:
– Ишәымшәар ҟалом лассы!
– Уи ирыдуҵаз уамак акәӡам,
Ишаҭаху, мап, ус акәӡам!
Ирзымуша, ирзыҟамҵаша,
Уара узҿқәоу зегь рыҵкыс! –
Абас наиалҳәеит иԥҳәыс.
Иоуразоуроу уи дгачамкит,
Игәы ҭыҵит, аҭра иамкит,
Иааҳәынгьы ихаԥеит ицәа:
– Ирыдысҵои, бара нҵәа?
Иԥҳәыс зымҩа аԥшра даҟәыҵын:
– Асҟак уи азын умхәыцын,
Уи зегь реиҳа имариаӡоуп,
Амҩа уқәызҵогьы са соуп!
– Шьҭа смыргәаҟкәа балга исаҳә!
– Абни икажьу умбои ахаҳә,
Ирыдҵа ажәлар иржәратәы,
Ианырзымжә иушьратәы!
Убриалагь ӡәырҩ нурҵәоит,
Рыбаҩ иалхны абааш ҟоуҵоит,
Нас уи акәхеит,
Дақәшаҳаҭхеит.
Жәлар иреиӷьыз еизганы,
Ирыдиҵеит: – Абри ганы,
Ахәара-хәараҳәа ижәны,
Исзаажәгоит уаҵә уажәааны!
Ишәықәуп мап анакәха аԥсра,
Абри шәасҳәауеит сара!..
Ас еиԥш алакә иақәшәахьада,

257

Ирмаҳаҵәҟьац ас иахьада.
Инакәдыршан нас ашаха.
– Аҳаҳаи, амарџьа, шәаха! –
Алахҭым аҵырҟьа иргоит.
Ахәыцра жәпа рыс иагоит.
Иқәуп амҩа урҭ уазыруа.
Ирыздыруам ишазыруа.
Анс ихәыцит, арс ихәыцит,
Арахь рныҟәара иаҟәымҵит,
Ицоит, ицоит итәаӡом,
Аха ирыхәо ҳәа рбаӡом.
Ишнеиуаз ҷкәынак даарԥылеит:
– Уа мшыбзиақәа! – дааҭгылеит,
Аҭак рымҳәеит, ахаҳә ргоит?
– Ижәуазеи, сатәашәымбои?
– С-баба, ҳаҟам аӡә даабо,
Иахьа ԥсрамҩоуп ҳзықәныҟәо!
Раԥхьа инеиуаз ахахәышла,
Днаиацәажәеит уи жәа-ҟәышла,
Иеиҳәеит ирыдыз адҵа:
– Абасоуп, с-баба, шьҭа уца!
Аҷкәын иџьшьаны дааччеит.
Уи зегь мбатәыс иршьеит.
– Умтәаӡар алакә уаниап,
Зныкыр уаб, уи иаб, уи иаб…
Ахаҳә ҭаҵаны ижәхьоу,
Ари аҩыза шәаҳахьоу!!
Шәахьцо баша џьа жәбауеит,
Иржәуа, раԥхьа илкажь иршьуеит.
Ари еиԥш адҵа ҟаҵаны,
Ас шәаазышьҭыз шәеицҵаны,
Шәеидгылан иаахҵәаны
Иашәҳәа: – Иҳаҭ ахы хҵәаны!
Уара иуаҭәоуп, уеиҳабуп,
Наџьнатә ҳара ҳҿы ус иаԥуп!

258

Абас анреиҳәа аҷкәын хәҷы:
Рхы-рҿы ықәлашо хәыҷ-хәыҷы,
Уи жәлары зегь лакәыс иршьеит,
Зынзаҵәык абраҟа иччеит.
Нас уи дгәыдкыла, дхыдкыла
Ҩаԥхьа ашьшьыҳәа инеишьҭагыла,
Рымҩа иқәла аҳҭныҟа ицоит.
Абар, ахәлара ааигәаӡоит.
Ирзынамыгӡеит ҳәа рыдҵа,
Уаҟа даҵаччо иԥаҵа,
Аҳәынҭқар ианиба ишаауаз,
Иаҳәа-ҵар ашьа иазшуаз,
Инапы инықәшьуа ирмазеит,
Рыхқәа хисаарц рышҟа днеит.
Аха иҩышьҭыхуа инапы,
Ус ҿааиҭит реиҳабы:
– Аҳәынҭқар ду зылша ӷәӷәоу,
Уаҩ дыззымиааиуа уа уоуп.
Ҳаҟоуп ҳарҭ унапаҿы,
Ҳахьыуҭахугьы акаҿы
Ҳа ҳхы ҳаигӡом, ҳагьхәарҭоуп,
Уалс иҳадуп, иагьҳахәҭоуп.
Хьы-шәахәала ҳа ҳзааӡоз,
Агха ҳауит шьыжь ҳанцоз,
Ҳаҭоумҵан, дад, уи азы,
Ианаҳгәалашәа лассы
Ҳамҩа ныжьны ҳа ҳаузааит,
Ҳа ҳагха ҳарҽеирц, ааи!
Ишудыруеиԥш ҳа ҳҿы иаԥуп,
Уа уҳәынҭқаруп, уеиҳабуп,
Унапала абри ҳазшьы,
Нас иагьаажәуеит.
– Еиқәышьшьы
Ажәлар гыла иӡырыҩуан,
Ахаҳә ахьышьҭаз ахь иԥшуан.

259

Аӡәы ишреиҳәаз ас, абар,
Уаҟа идырит аҳәынҭқар.
– Шәысԥырҵ жәа мҳәакәа лассы,
Уаҵә ианаашо шарԥазы,
Абри шәазҳәаз дысшәырба,
Дышәсыркып ихажә хырԥа! –
Даақәгьежьт игәы дахаԥжәо,
Маҷ-маҷ ауаагь еилышәшәо
Ашҭа инҭыҵит ицарцы.
Игәы иҵачуа уаҟа иԥсы,
Дыԥшуп, дыԥшуп аҳәынҭқар.
Адырҩаҽны, ус, абар,
Ауаа ахьааиз иццакы:
– Аҳәынҭқар ду, ухаҵкы,
Ишубо иахьа шьыбжьааит,
Абыржәы убрахьынтәи ҳааит.
Аҳәынҭқар дуԥхьоит, кыр зылшо,
Уа уҟалароуп шьыжь аншо!
Иаха иаҳҳәеит, иахьагьы…
Аха дацаапкны иаҳагьы
Ажәак иҳәеит «Сеилахоуп!»
– Ишәымҳәан уаҳа, иазхоуп!
Уаҵә ианаашо шьыжьы,
Абра даажәгоит! – уи ибжьы
Аӷьараҳәа ауада иҩныҩт,
Ақьаҳиацәа еибарсын иҩт.
Аха абар, аҩымш рыҽны,
Аҷкәын изнеиз даарзыԥшны
Абас реиҳәеит ажәаны:
– Аҳәынҭқар са сицәшәаны
Сыҟазар жәбоит сҽыԥхьак,
Аха сеилахоуп иахьак.
Сара мчыла схы шәсыргом,
Сышәшьыр – уа феида шәызгом.
Аҳәынҭқар ду, кыр зылшо,

260

Са сизнеиуеит уаҵә аншо!
Ианимуӡа ихынҳәны ицеит.
Иажәа илымҳаҿ инарыгӡеит,
Аҳәынҭқар ду зегь зыцәшәо.
Нас уигьы иԥсахы ԥыжәжәо
Зымҩа днатәеит дынкахәыц:
– Зҿы исоуда ҳәа сара аус?!
Адырҩаҽны аа, шарԥазы,
– Уа шьыжьбзиа! – ҳәа лассы
Аҳәынҭқар дахьтәаз иҽырчы,
Ашә дынхыҵит уа ахәыҷ.
Аха аҳәынҭқар игәы шуп.
– Иахьа хымшуп сузыԥшуп!
Уҟаӡамкәа уара кьынҿаак,
Сара сыуаажәлар наг-ааг
Аџьа дсырбеит уара узы,
Иҭарҟьышәуа аарла уԥсы,
Аҳәынҭқар уара дыузыԥшны,
Уи аҵкьыс аус уаҿны,
Иумаз иарбан еилахарас,
Ма умааӡоу баша агәаԥхараз?!
Уабаҟаз раԥхьатәи аҽны?
Ихы дҩахан дааиҿаԥшны
Аҷкәын хәыҷ аҭак ҟаиҵон:
– Усҟан аԥсцәа сыԥхьаӡон!
Уи лакәшьа аҳәынҭқар дыччеит,
Игылақәазгьы ссирс иршьеит.
Ҽак шиҭахызгьы иҳәарцы:
– Уи бзиоуп аха иацы?
Аҷкәын хәҷы аҭак ҟаиҵон:
– Иацы абзацәа сыԥхьаӡон!
– Иреиҳада нас умҳәои? –
Дыччоит аҳәынҭқар, деимҳәоит.
– Уԥҳәыс лҳәатәы хаҵаны,
Урышьҭалаанӡа иушьрацы

261

Еиҟаран, аха жәацы,
Уара уыла аԥсцәа еиҳахеит! –
Иажәа хрыкәшо абасгьы иҳәеит.
Изаҳахьадаз ас ажәа,
Ажәлар ирбеит уамашәа,
Зны дыччеит уи, аҽазны
Длаишьҭырц ихы хсаны,
Ашырҳәа дахьтәаз дҩагылеит,
Аха нас уа иҽааникылеит.
Кыргьы дхәыцит, деиҭахәыцит,
Иҳәынҭқаррагь наҟ даҟәыҵит.
Фаха-фымшгьы ачара уны,
Жәлар рҿаԥхьа ҭоуба уны,
Ҳәынҭқарс аҷкәын хәыҷ дҟаиҵеит,
Иҳәынҭқаррагь ԥхьаҟа ицеит!
1958
АҚЬИАРА
Иҟан, рҳәеит, хаҵеи ԥҳәыси,
Рҭыԥ инықәҵо руси рҳәыси.
Малс ирымаз рыжә-заҵә акәын,
Убри азынгьы пату рзақәын.
Уаҳа иахьрымамыз ҽакы
Рԥацха кылыхха аҿакы
Иара нага убра иҩнакын,
Ԥсҭазаран, насыԥны иркын.
Амши аҵхи убас иеивасуан,
Арҩаш ыԥан абахә иасуан.
Иааит ус ааԥын гәазырҳага,
Иқәнаҵеит уи ашьха, ага…
Амрагь гәырӷьахәӡа икаԥхоит,
Анхацәа еицхыраауа инхоит.
Шьыжьӡа дгылан зны Ҭоуҟар,

262

Абас ихьӡын ҳара ҳӷар,
Дыцҳафыруа иус иныҳәан,
Уи агәыла қьиагь диҳәан,
Имхны иааигеит ацәаӷәага.
Ашьха ианхыҵуаз амрахәага,
Ицәмаҭәа ацәқәа ирыцраҳәа,
Ларҵас иаарха ацәаҳәа,
Аҳаҳаираҳәагь дцәаӷәон.
Хазы ашоурагь аҽарӷәӷәон.
Ашьыбжьон рыԥсы дирган,
Ҩаԥхьа аҳәысҭа дҭалт, абан.
Анышә аарҳәуа, инеивҵаҵо,
Ааԥсарак ҳәагь ҟамҵаӡо
Уи ацәаӷәара дшаҿыз,
Шьыбжьышьҭахь ашоура анхҽыз,
Уа акраниушазгьы иаҳа,
– Шәхы шәақәиҭуп, сыцәқәа, аҳа! –
Ибжьы ныҵак абас ҳәаны,
Игылаз ицәқәа ҵаҳәаны,
Уа рҵаҳәагақәа ԥиртлеит,
Нас ашьшьыҳәа аҩныҟа дцеит.
Иԥҳәыс илҭахын изыхҟьаз,
Аха ажәа-заҵәык иҿҟьаз:
– Бысҭыҳә! – уаҟа дааиқәнагәеит,
Амра нӡаалеит, аҵх еигәеит.
Акрыруит, крырфеит, еилган,
Ҭоуҟар амца инаҭа иган,
Арымӡ дықәиан, дыҽҳәаԥшуан,
Игәаҿы ахәыцрақәа еилашуан.
Аха изымычҳакәан, нас
Даазгәырӷьашәа: – Афы бҿамст,
Баасыдтәалар ҟамлаӡои,
Бара, исҳәо бмаҳаӡои?!
Ҳара дҳазымҭаз ахша,
Иаламҵакәа ҳразҟы аԥша,

263

Амал ҳаиҭарц иҳәахьазаап,
Иахьа избазгьы – ҳәахьазаап:
– Аԥхыӡ уалоу, лабҿабоу?! –
Лара даацәажәеит гәоу-гәоу.
Аха анс акы иҳәо анлаҳа,
Ухаҵазар, даанкыл, аҳа!
Даныхҭалкӡа нас иԥҳәыс:
– Иахьа ацәаӷәара сшаҿыз,
Ахҩа нахҟьеит аҳаԥшьа
Сыцәаӷәарсҭаҿ, уи џьашьа
Са саахьаҳәын сназыԥшит,
Абла гәакьақәа исҿаԥшит…
Закәу бдырзар, иҳәеи нас?!
– Амаҭ! – лҳәеит уи дазцас.
– Амаҭыҵәҟьа, еҳ, ба боуп,
Сара избаз лабҿабоуп…
– Аҵх неит агәахьы,
Нас иҳәа абааԥс, игәаӷьы!
– Ицырцыруан уаҟа ахьы! –
Ихыст аҵықьҳәа адәахьы
Ашьхақәа рахь идыдит,
Рхагь ҿаҩагь атәнатәит.
Ихагахеит уаҟа аԥша,
Ақәагьы леит ахаҽа…
Усҟан рыҩны ааҵра аханы,
Бџьарла, шахала ихианы,
Знык ианыцәа хаҵеи ԥҳәыси,
Иҭганы иргарц рыжәи рҳәыси
Агәаҭеира аӷьычцәа аҿын,
Уажәы-уашьҭан ҳәа ирзыԥшын.
Аха, абар, алакә раҳаит.
Рыҭра иамкуа рыгәқәа рҳаит…
Рлымҳа кыдҵа ҩаԥхьа уа,
Иаагылеит урҭ ӡырҩуа.
– Уанаџьалбеит, аума убеит,
Аха ҳаӷоу угәра игеит.

264

Аҳәысҭа агәҭа ахьы баны,
Угәы рҭынч аҩны утәаны
Жәгәаҵәоума, уара, иуӷроу,
Ма уаҩы имбаӡо уӷроу?!
Иахьыубаз аҭыԥ еилагоит,
Угыл, уаала, иаанамгои?!
– бара башаӡа бгәы ҭрысит,
Иахьызбаз аҵәы ахасырсит. –
Дықәиа дцәажәон, иԥсы ишьон:
– Ҳқәылацәоушәа уаха ҵхыбжьон,
Аҳаԥшьа ҳахо изаагауа,
Иарбан, иззы бымҳәауа?!
Ба бацәымшәан, ирҭынч бгәы,
Аӡәгьы изгаӡом ҳҿаҵахәы…
Хаҵеи ԥҳәыси уаҳа еиҿамԥеит,
Ахәыцра ҵаула рҽарҭеит.
Ахьы анаарга ԥхьаҟа ишцаша,
Ачара еиҵҳәа шыҟарҵаша.
Иагьшдырҳаша ауеи-дыри,
Ишеиқәырҵаша рҽи-ркәадыри.
Ргәылацәа зегь ишрыцхрааша,
Уаха цаны уаҵәы анааша…
Усҟан урҭ рҳаԥшьа абаҟоу,
Изго аӷьычцәа рымҩа абахоу?!
Ашьха-ҿаҩа уи рыҿгоуп.
Ҟәаԥа-ҿаԥоуп, ахра бгоуп.
Рызқәа иқәуп аҳаԥшьа,
Иаарыкәыршан уа икарҷҷа
Аҵыр-ҵыр ҳәа ианымацәысуа,
Аарлагь ирбоит иахьаҿысуа.
Гәаҩеи тышеи ирыҭганы,
Аџьамыӷәа-цәгьа рыхганы
Ахьы рыма аҩны ианааи,
Аиашаз, игәырӷьеит, ааи!
Анс-арс уаҳагь имбжьажьа,
Инахагылан уа аҳаԥшьа,

265

Ахҩа иҩахан иаахдыршәеит:
Ишанхеит, иҭрысит, ишәеит.
Ахьҩежь цынхәрас иуарцеи,
Амааҭ ҟаԥшьқәа самсалеит.
Урҭ рыҿқәа раҳан иркуп,
Рыбызқәа ашҳам рҿакуп.
Иџьаршьазаргь изықәшәаз,
Ргәы рыԥсахит аԥхьа ишәаз,
Иаразнакгьы ахҩа ахаҵа,
Ԥыхьа ишыҟазгьы иҟаҵа,
Инеидтәалеит, имбжьажьеит:
– Урҭ мааналаҵәҟьа ҳаржьеит.
Иҟоу удыруоу, џьым, сашьа,
Ҩаԥхьа иаашьҭыхны аҳаԥшьа,
Рыҩны инаган иҩнаҳажьп,
Иагьақәҳаршәап рықәнагажә! –
Руаӡәы ианиҳәа ас дазцас,
Дақәшаҳаҭхеит егьыгь нас.
Иахьааргазгьы ирыма ицоит,
Хәҷы-хәыҷлагь аҵх ҵәцоит.
Амза хыхьынтә икаҷҷоит,
Аеҵәақәагь кәалкәаџьоит.
Акгьы агымкәа ус ашара,
Ишыԥҵәара рыбӷа-шшара,
Уаҳагьы рыламкәа иааԥсаны,
Рымч-рызшара каԥсаны
Инадгылт Ҭоуҟар иҩнашә,
Иагьааимырԥан: – Аҳы, иҩнажь!
Инеицхыраан, аҳаԥшьа
(Урҭ гәаныла уаҟа ичча!)
Иныҩнажьны, есс ицеит.
Аԥшәма дҿыхеит, митәгьы ибеит.
Иҩны иҩнажьын шьамхахьы,
Икәеицеиуа уаҟа ахьы.
– Оо-ҳо-ҳо, быԥхашьеит! –

266

Иԥҳәыс дналҿаԥшын дааччеит. –
– Ақьиа ихәы аӡәгьы изгаӡом,
Дҿаҵахәдангьы дҟалаӡом…
Ауаа еизыргеит, шәаҳәаран,
Ишьҭхысаангьы кәашаран.
Хәаха-хәымш гәырӷьа-ччаран,
Хәаха-хәымш уаҟа чаран.
Саргьы сыҟан ҭамадас,
Абригь уа исаҳаит абас.
1958
ШЬХАЛАКӘ ИЗЫҲӘАН АЛАКӘ
Бнахьчак дыҟан, бнахьчак дыҟан,
Абназын дынцәахәын, дныхан.
Хьӡысгьы иман уи Шьхалакә,
Шьхалакә далашан алакә…
Шьхалакә зны ус ҟаиҵеит,
Шьхалакә зны иус ҟаиҵеит:
Ақды шәпақәа неидырӷәӷәала,
Ақды жәпақәа неидырӷәӷәала,
Инеидҿаҳәала мышәӡахәала,
Мышәӡахәала инеидырӷәӷәала,
Инеидырӷәӷәала – ӷәӷәала-ӷәӷәала,
Атыҩ ҟаиҵан аӡы ихиҵеит.
Уиакәхеит, акы ахимырҵит;
Ибна бираҟгьы ахаирсит…
Аӡы ихиҵеит –
Ихьӡ ахиҵеит.
Хьӡысгьы иеиҭеит уи: «Шьхалакә».
Шьхалакә далашан алакә…
Ацәқәырԥақәа ирақәԥо ӷәӷәала,
Атыҩ цоит аӡы ихыхәхәала.
Иахьыкҿасуа анакә-аракә,
Ирманшәало игоит Шьхалакә.

267

Иҭбаа-ҭыцәуп,
иманшәалоуп,
Иџьоушьаша,
уи иантәалоуп:
ацгәи Аҳәынаԥи,
Абгахәыҷи Арбаӷьи,
Ақәыџьмеи Асыси,
Абгалаџи Ажьеи.
Ацәқәырԥақәа ирақәԥо ӷәӷәала,
Атыҩ цоит аӡы ехыхәхәала.
Ана икҿасуеит,
ара икҿасуеит,
Ана иҭасуеит,
ара иҭасуеит,
Ана иԥоит,
ара иҭыԥоит,
Ана иҭалоит,
ара ихалоит,
Анаҟа-араҟа икаҳа-бӷалоит.
Ацәқәырԥақәа ирақәԥо ӷәӷәала,
Атыҩ цоит аӡы ихыхәхәала.
Иахьыкҿасуа анакә-аракә,
Ирманшәало игоит Шьхалакә.
Ацгәы мыжда ачҳа хыҵуеит,
Аҳәынаԥ шәаны аԥсы ахыҵуеит.
Бгахәыҷы мыжда ажәӡы леиуеит,
Арбаӷь шәаны уа игәаҭеиуеит.
Қәыџьма мыжда ахаԥыцқәа ахуеит,
Асыс рыцҳа шәаны игәаҟуеит.
Абгалаџ мыжда ацәа иҭасуеит,
Ажьа рыцҳа шәаны еиҵасуеит.
Ацәқәырԥақәа ирақәԥо ӷәӷәала,
Атыҩ цоит аӡы ихыхәхәала.
Иахьыкҿасуа анакә-аракә,
Ирманшәало игоит Шьхалакә.

268

«Аха, џьым, иагьа ус акәзаргь,
Аха, џьым, ҳа ҳзыниаз лакәзаргь…» –
Рыԥсы мыждақәа аақым-қымит,
Ирзымычҳакәан иааҟым-ҟымит…
Ацгәы Аҳәынаԥ ашҟа иҭрысит,
Абгахәыҷы Акәты ашҟа иҭрысит,
Ақәыџьма Асыс ашҟа иҭрысит.
Абгалаџ Ажьа ашҟа иҭрысит,
Аха убасҟан исит ԥшак ҳәа,
Аҿаанахеит убас хҿак ҳәа:
Аҿақ,
аҿақ,
аҿақ,
аҿақ –
Ҭынч изнеиуамызт шьаҿак.
Ацәқәырԥақәа убас игылеит,
Еикәамгылеит,
Еиламгылеит,
Хаха игылеит,
хаха ижәылеит –
Убас бжьык ҳәа гон иҭыҩ,
Аҭәыц иаҩызахеит атыҩ.
Уи иантәалаз рыԥсы рӡеит,
Рыԥсы шҭаз ҽырԥсы ҟарҵеит.
Ацәқәырԥақәа ирақәԥо ӷәӷәала,
Атыҩ цоит аӡы ихыхәхәала.
Иахьыкҿасуа анакә-аракә,
Ирманшәало игоит Шьхалакә.
Урҭ зегьы-зегь рыгәқәа рыхьит,
Хәҷы-хәыҷла аԥшагьы еихсыӷьит.
Аԥша еихсыӷьит – рыԥсы ҭалеит,
Ҩаԥхьа рылаԥшқәа неишьҭалеит.
Ацгәы Аҳәынаԥ ашҟа иԥшыхит,
Абагахәыҷы Акәты ашҟа иԥшыхит,

269

Ақәыџьма Асыс ашҟа иԥшыхит,
Абгалаџ ажьа ашҟа иԥшыхит…
Иахьаго амла еиқәынҵәа:
«Уҟоума, – рҳәоит, – уара нҵәа?»
Убасҟан ашьхарахь ихысит,
Иақәырццакны аӡгьы хыҵит,
Ахатә закәангьы аԥнаҵахит,
Иабоз зегьы наԥнацахит,
Џьара ижәылеит,
џьара икшахит,
Џьоук арбгеит,
џьоук архәашахит.
Атыҩгьы уи ахы иҭарԥа,
Убас ишьҭнахит ацәқәырԥа.
Акы агымхеит иаанарҳәырц,
Агантә ашьхаҟа аҿы арҳәырц.
Ацәқәырԥақәа ирақәԥо ӷәӷәала,
Атыҩ цоит аӡы ихыхәхәала.
Иахьыкҿасуа анакә-аракә,
Ирманшәало игоит Шьхалакә.
Рыԥсы ааивырган – ус имԥшит:
Инеизыԥшит,
инеиҿаԥшит.
Ацгәы Аҳәынаԥ ашҟа иԥшын –
Иара тәан иааигәаӡаны.
Абгахәыҷы Акәты ашҟа иԥшын
– Иара тәан иааигәаӡаны.
Ақәыџьма Асыс ашҟа иԥшын –
Иара тәан иааигәаӡаны.
Абгалаџ ажьа ашаҟа иԥшын –
Иара тәан иааигәаӡаны.
«Уҟоума, рыцҳа, уаргьы?»
Абас рҳәахуан уажә зегьы.
Ацәқәырԥақәа ирақәԥо ӷәӷәала,

270

Атыҩ цоит аӡы ихыхәхәала.
Иахьыкҿасуа анакә-аракә,
Ирманшәало игоит Шьхалакә.
Мап, изҳәада иҭаҳан ицәоит,
Амла мыжда дара еиқәыцәоит.
Арахь рыфатә афҩы хааӡа,
Убасгьы игоит, ихаҵа!..
Ацгәы мыжда ахы шьҭнахит,
Иԥаны Аҳәынаԥ акырц.
Абгахәыҷы алымҳа еиҵанахит,
Иԥаны Асыс уа иакырц…
Аха убасҟан,
аха убасҟан,
Хыхь Анцәа ду иабџьар даҵхан,
Ахысыбжь аиқәара иҭысит,
Ажәҩан еиқәара дыз-дызит.
Амацәыс ҩаԥхьа инаҿысит,
Нас ақәаршаҩы жәпа аҿыҵит.
Ҩаԥхьа ихысит,
ҩаԥхьа ихысит,
Адгьыл дуӡӡа еиҵахыџ-хыџит,
Ажәҩан дуӡӡа еилахыџ-хыџит,
Уаҟа аԥҳал ахы лахазшәа,
Ажәҩан адгьыл ду иаӷазшәа,
Ешьара-еҳәшьара аахашҭуан,
Убас қәаршҩык ланашьҭуан.
Ус, хәҷы-хәыҷла ақәа нкыло,
Абар, амчрагьы ахьыннакыло
Акырцх, аха зынӡа аԥхныга
Ага иҭыга,
ашьха ихәныга,
Ашьха ихыга,
ага инага,
Ага инага,

271

зынӡа ирхага –
Еихыԥа-еиҵыԥо,
еихыԥа-еиҵыԥо,
Џьара ишьҭыԥон,
џьара иԥсыфон.
Анапы зыхьӡаз аҟәыбон…
Ус, маҷ-маҷ акырцх нкыло,
Абар, амчрагьы ахьыннакыло
Асырҳәы, аха асы еилахҵәа,
Мап, иауамызт бахҵәа-бахҵәа.
Ага иҭыҵит, ашьха ихыҵит,
Агәы рхаҵо ҩаԥхьа ихысит,
Имацәысит,
еиҭахысит,
Дгьыли жәҩани еиҵахыџ-хыџит;
Аҩсҭаа имчрақәа хымҽи,
Аԥсцәаҳа имчрақәа хымҽи,
Адгьыл ҽа ԥсык азҭаҵа,
Асырҳәы ауан ихьанҭаӡа.
Аҳәынаԥ Ацгәы акәа иҭаршәын,
Аҩбагь наҟ-ааҟ еибарԥхон.
Акәты Абгахәыҷы акәа иҭаршәын
Аҩбагь наҟ-ааҟ еибарԥхон.
Асыс Ақәыџьма акәа иҭаршәын.
Аҩбагь наҟ-ааҟ еибарԥхон.
Ажьа Абгалаџ акәа иҭаршәын,
Аҩбагь наҟ-ааҟ еибарԥхон.
Ацәқәырԥақәа ирақәԥо ӷәӷәала,
Атыҩ цон аӡы ихыхәхәала.
Иахьыкҿасуа анакә-аракә,
Ирманшәало игон Шьхалакә.
Аԥҭа ӡлачқәа жәҩан ихыҵуан,
Амра лашагь ашьха ихыҵуан…
Маи 8–10, 2002 ш., Аҟәа.

272

Ажәабжьқәа

273

274

АҲӘЫҲӘ
Мҽышан. Аҳәылыҳәа асоура иаҿын. Ашәаԥы­­­­­џьаԥ
ашәыб иар­хәан, иҟәашккараӡа игылан. Аҩны ааҵ­­ра рҽна­
ваԥ­­­со, аҵа­рақәа афатә рыԥшаауан.
Ауаџьаҟ аҿы агәгәаҳәа еиқәыз амца дныҽ­ҳәы­ҵын,
иҽааи­биҭеит саб. Дук мырҵыкәа ҳҽеиқәа дна­қә­тәан, аш­
ҭа дынҭыҵит. Уи данца, аҩны еилзыр­гоз сан сҽыл­мыр­баӡа­­
кәа, акәасқьа сныҩналт. Ашь­шьы­ҳәа сыԥсы ӡаны, акәакь
икҿагылаз саб ишәа­қьи ауаџьаҟ ахы иқәыԥсаз апат­­ро­
нақәеи сыманы сындәылҵит. Аӡәыр сибамашь ҳәа снаԥ­
шы-ааԥшит. Аха уаҩ дыҟамызт. Ашәақь сыхәда инхысшьын,
аш­­ҭа сынҭыҵт.
Асы шауц иауан. Аҩада зхы хаз сшәақь агәыцә асы
ҭаԥсоит сҳәан, ахы ларханы сызқәа икыдыс­ҵарц салагеит,
аха иамуит, аԥынҵа ҵаҟа асы илакшон. Саагыланы сӡырҩит.
– Баҭал! – ҿылҭуан сан. Сара аҭак ҟасымҵеит.
– Дабацеи, бара, Баҭал?
– Исыздырӡом, шәҟәык сҭахуп ҳәа даҿын, иҩыз­цәа
рахь дцазар акәхап! – налаҭалкит саҳәшьа. Саагәырӷьеит.
Сыццакны абна снылалеит. Сшәақь апат­рона нҭасыршәит.
Ардәынақәа ашәшь иала­­тәан. Сахьхәыҷыз сатәарымбозар
акәхарын, сыр­зааи­гәахаанӡа иԥырӡомызт, аха ахысхагьы
садра­ӡомызт.
Снеины ашәшь зыҟәныз ҵлакы снамҵатәеит. Ар­дәы­
на­қәа уажәраанӡа ақәтәарҭа рибамҭо, оуман иҟарҵоз, уа­
жәы иҟьалангьы акы сышҟа иқәломызт. Аха урҭ ара имаар
иабацои сҳәан, сыԥсы ӡаны стәан. Асы сықәнауит, ауа­ҩы
даасыдгылаанӡа сиз­­гәамҭаратәы. Ардәынақәа рҿықә­­
ҿықә­бжьы ааҩ­уа иалагеит. Ус рдәынак саԥхьа иаақә­
тәеит. «Излааигәоу ала ашԥы сеихсыр ицҟьа изгоит, уаҩ
иифа­­­ша акгьы алҵуам!» – сгәы иааснаҭеит. Ахы ама­цара
ахысхып сҳәан, аԥынҵа аҩежьра инарбаны, агәыз ааҭ­
сыргеит. Ашырҳәа сагьааҵҟьеит иаа­шьҭысԥаарц, аха уаҳа
умԥсуанда, акгьы ыҟам. Ахы иаршәзар сҳәан, снаскьаны
сеимдеит, снаԥшит, сааԥшит, сӡырҩит, аха џьаргьы ахабар

275

анысымба, сааин сҭыԥ аҿы сеиҭанатәеит, иааигәаны иа­
хьықәтәаз азы еиҳараӡак аара иара инадҵо.
Стәоуп. Асы ауеит. Ана, ара аҿаҩ-саҩ аарылгоит амахә­
қәа, инахараны уарла-шәарла «ахәаҩ-саҩ» ааҭ­дыргоит
ашәа­рыцацәа.
«Ааи, ишԥасыцәцеи», – сгәы иааснаҭеит сара. Ԥсаатәк­
гьы џьара иҟьалан иубашам. Амала, сықә­ра исзаламҵо,
ҷын­ҷак уажәы-уажәы амитә рҿио, ицәырҟьа-цәырасуа
ашәшь иалоуп. Стәоуп. Ахьҭа сакуа салагеит. Сгылар ар­
дәы­­­­­нақәа сыршәоит. Сшьа­цәкьарақәа сеимаа аԥынҵа
иҭа­­­­­­­­­­сыр­­­­гьежьуеит, исыршырц. Снацәкьарақәа срыҭәҳәоит.
Снаԥ­шы-ааԥшит. Ицеит ардәынақәа зегьы хыҵны. Сан­
бан­ӡатәоу ас, сҩагылан амҩа снанылт, сеиҵакы-еиҵакуа.
Мшәан, ҳгәыла Ардашьыл ҩажәа-ҩажәихәба дреиҵаӡам
ҽнак, излеишь­уазеи. Уи ддууп. Иауазеи нас ддузар, араҟа
иаҭаху ахыс­роуп. Аха сара ахысраҟны аӡәгьы сиеицәаӡам,
ацәҟьара ахы иҭасыршәуан саб санирхыслоз.
Абас схәыцуа, сыццакны снеиуан. Ахьҭа схыԥ­сааит.
Исыӡбеит Ҷаҷалҟа сцарц. Аҷкәынцәа ир­ҳәо­­­­­ны исаҳахьан,
уаҟа аҵлақәа хыбны аҳәыҳә рықә­жьуп, рышьрагьы зынӡа
имариоуп ҳәам. Жәа-патронак ахьсымоу хәҳәыҳәк сшьыргьы, еиӷьу уба­­хьоу! Иагьа исеигәырӷьаны исԥылап аҩны.
Саб уаҵәы ахи ахәшәи аахәаны иансзааиго избо џьыс­шьоит…
Ашьыбжьышьҭахь Ҷаҷал абна сылан сыхрааӡ­раа­уа.
Ҳәыҳә зхылаҳәоу акгьы ыҟаӡамызт. Ҩыџьа за­ҵәык ашәа­
рацацәа збеит. Урҭгьы Ҭоумышьҟа ицон, асы илбаанацаз
абнаҳәақәа ҳшьуеит ҳәа. Шьамхахьы асы сахьахоз, стәар
сзымгыло аҟын­­ӡа сааԥсеит. Сдәықәлеит аҩныҟа. Асы ԥуа,
аҭаҩаҿарақәа снарҭа­ҳауа амҩа сықәын. Абар ассир! Саԥ­
хьа ашәҵла хыбны аҳәыҳә алатәоуп.
«Умԥсын, Баҭал!» – саацәажәеит сгәы хыҭхыҭуа. Аҳәы­
ҳә­­қәа среиҩаӡо снаскьан, сшәакь аҵла ашьапы инавс­­­
рыҳәҳәан, руакы инақәыскит. Издыруада зныкҟьара ҩба
сызшьуазар ҳәа сыӡбеит, аха исызмырманшәалт. Нас
сшәақь зықәкыз усгьы сара истәуп ҟасҵан, смыццакыкәа
снаҵ­хеит, аха ачхьаԥ ааҿгеит.

276

Аҳәыхәқәагьы нықәбӷьыжәаа ицеит. Акыр сыԥ­­шит,
спат­рона ԥсахны, аха ианбанӡа? Амҩа снықә­леит, аԥхӡы
хьшәашәа сықәнаҭәон. Снатәаны сыԥсы ааиҭаскып сҳәоны:
– Ҟоҳ, уабаҟаз, Баҭал? – иҳәан ҽыла даасывалеит Адамыр. Адамыри сареи ҳаигәылацәан, класск аҿы аҵара
еицаҳҵон.
Уи иасҳәеит сшышәарыцоз…
– Уара, уаб ишәақь ӡаны иааугама?
Сыԥсахы ҩеибакит, аха ҿысымҭит.
– Уҵатәқәа уҵахьазар акәхап! – ҿааиҭит ҩаԥхьа, аҵәы
сылихырц иҭахны.
– Сара сҵатәқәа иансырҭо аҽныҵәҟьа исҵоит, џьоукыџьоук шәеиԥш «хԥақәа» соулаӡом, уи уаар заманала иудыруеит, баша уҽхырцәажәоит акәым­зар, – иҵагьы сҽсыр­
џьаџьар сҭаххеит, аха дсыр­гәаар ҳәагьы сшәеит. Ҽыла
сши­гоз аҟара агәҩара сыман.
Ҳара ус егьыҟаҳҵеит.
Аҷапырхәа зҿаз иҽвакы снақәиртәан, ҳҿааҳхеит. Сха­
ԥыцқәа еихамгыло сыҟан. Амҩаду аҿы ҳааизар, асы цҟьаны
аграпара алҳәа иргахьан. «Чоу» иҳәан днаҵҟьеит Адамыр. Уи даныҩ, сара сзықәтәаз аҽгьы ҭрысны идәықәлеит.
Аԥырцәқәа сыҽрыларԥсны искын, зны зынлагьы снапы
нагӡаны ахахәда ааиԥ­хьыс­шьшьаауан, исыргәыбзыӷуан.
Сҩыза уаҳа даа­­­­­ным­гылаӡакәа, акыр дсыцәцеит. Сара
сҽгьы аԥыр­­цә­қәа ақәԥсаны, ишзахәоз иҩит, анаатә хьшәа­­­
шәа анысҿанаҳәа, сылаӷырӡ ҭыкьаса идәықә­леит. Ҳаҩны
савнаго иалагеит. Аԥырцәқәа сыҽрыларԥсны искын, аха
ианаанымгылаӡа, ишсылшоз аҷапырҳәа санаха, иԥҵәеит.
Саргьы саху­уаан, сцаны абақ аашьҭсыргеит.
– Афырхаҵа, абаз шьҭухит, абаз! – Адамыр дыччо
нахьхьынтә ҿиҭуан. Асы сшылаҳазгьы сеиҵаӷәӷәа сҩагылт,
сҩыза дахьсхыччаз азгьы сыԥсахы ԥы­жәжәо.
«Исҳәозеи аҩны сахьнеиуа? Сшәақь сҵәахып, идсырбарым. Аха иабаҟоу сеилысны сыҟоуп, насгьы ихәларц егьагым. Сҩызцәа хәажажаӡа рыҩны итәоуп. Рҭаацәа ирыцх­
раауеит. Сара сшәарыцаҩ­хеит иахьа!» – схәыцуан гәаныла.

277

Схы сҩахазар, ҳгәашә анҭыҵ игылаз ахьацаҿ аҳәыҳә
ашәшь ишалатәаз збеит. Ашырҳәа сҿы­насхеит. Снеит аҵла
ашьап аҿы. Аҳәыҳә сгәа­на­­­­­ҭа­ӡомызт. Ишзахәоз акрыфара иаҿын, рыц­ҳа! Из­дыруада уи иахьа мацара иахнагахьоу? Ша­­­ҟаҩ еиҩаӡахьада, шаҟаҩ ашьклахысхьада?
Уа­­­­­жәы ахәыл­быҽха, ҿыц асоура ианала­га игәыҭ­ҟьа-ԥсыҭ­­
ҟьаха, ашәшь аҽаларӡны акра­фон. Иԥшӡа­кәа­кәараӡа
иҟаз агәышҵа еилыбзаа­ра инасыр­беит. Аха ахьҭа сакуан
аҟынтә, ашәақь сыцә­ҵысуеит сҳәан, сышьҭахь игылаз ам­
жәа хачақьа хәыҷ снам­ҵатәеит. Ашьшьыҳәа сшәақь амахә
инықәс­кын, иаасгәыҵаскит. Аҳәыҳә агәышҵа инасырбан,
сна­цәа насырҵысит…
…Уи нахыс уаҳа акгьы сгәалашәом. Амала аҵыхәтәан
сызлазхәыцыз ала, абас иҟалеит: аҽы санканажь сшәақь
адгьыл иҵакшан, анышә сыцә­ҭалазаап. Санхыс, ӷәӷәала
иҵыгь­ны исысит. Ашәақь агәыцә ԥжәеит. Скаҳаит схы сзым­
дыруа.
Ацәажәабжь санаанарԥш, сиарҭаҿ сшышьҭаз збеит.
Иеи­ҿыхон сани саби.
– Дышԥабымбеи ашәақь иманы данцоз?
– Ашьыжь дкәаԥӡа дтәаны ашәҟәқәа дрыԥхьон. Зныкыр
ашәақь икуа дызбахьазма, гәҩарас дҟа­сымҵеит.
– Алакә ҳзимуаз, ҷкәына ҟадыџь! – сани саби ршьара
изықәломызт, агәыҭҟьа иаганы иҟан.
Ԥыҭрак ашьҭахь, сан дааин скаруаҭ днықәтәаны, даас­
ҿаԥшит. Сара изуз шхәарҭамыз еилыскаан, сы­ла­ӷырӡ хаддыла ҿаасҭит:
– Сан, даҽазны иҟасҵом!..
Схы аалшьышьын, сылахь днагәӡит. Ус сылаԥш нақә­
шәеит саԥхьа астол иқәыз аҳәыҳә. Иқәын уи агәы кыл­
жәаны, ашьа иаганы. Алақәа цахьан.
«Сабоуԥырхагаз, иузызузеи цәгьарас?! Сзушьы­зеи, избан, иззы?» – ашьа аҿашәы иӷәаҵәы-ӷьаҵәуа, абжьы гоз­
шәа сгәы иснаҭон, аҳәыҳә саԥхьа иа­хьықәыз.
1959

278

АШЬЫНКА
Шьыбжьонын. Аҭакар кацеиуан. Ацәқәырԥақәа еиҩых­уа,
ацԥхьқәа харддыло аӡыжь ҵамҵамра иҭан ахәыҷқәа. Аӡәы
аӡыжь аҵахь дцаны, аԥашәқәарҿ ахаҳәшьанҵа иҵәахуан,
нас ԥыҭҩык рыҽналарԥсон аԥхьа иԥшааны иааз­го ҳәа.
Џьоу­кы, реиҳа ицо ҳәа, ҳӡаарҟәрыла ҟарҵон, ҽа џьоукых
аԥслымӡраҿ «Ахаҳә ҵәах» иасуан. Иеихәмаруан.
Ашоура аӷьыра зегьы аӡыжьаҿ изхызгаз, рыцқәа еихамгыло арыхьҭшьра иаҿын.
– Хьырбеи, Роф! Шәаала. Амра хыҵуеит. Усура ицатәуп!
– иб­жьы наиргеит Џьота. Ахәыҷқәа арашәараҿ рҭаацәа
ирыцх­раауан аҽны. Роф иҩыза иажәа ҩбеимтәит. Хьырбеи уи иирҳауамызт. Уажә-уажә аԥашә дазцон, нас аӡыкәт
еиԥш уахьымгәыӷ­ӡоз џьара дналҵәраауан. Зны аӡәы аӡы
иҿеиҭәон аԥсеивгаха имҭо, ҽазны ихәцәы кны дналаижьуан.
– Иазхоуп, Хьырбеи! – рыбжьы неицдыргеит Рофи
Џьо­теи. Хьырбеи аӡы дааҭыҵит уамаӡак игәамԥ­хазаргьы.
Ахәыҷқәа рҽааилаҳәан рҿынархеит. Аҭа­кар ҭырҭыруа
аԥлақь еиԥш изныццеилоз аҟәара иқәлан инеиуан, рлым­
ҳаҿ ахаҳәқәа еинҟьҟьо, аӡы иҭалаз ҭаҳхуеит ҳәа.
– Ҳӡыфеит иахьак. Амлагь ҳанҵәеит! – ҿааиҭит Хьырбеи.
– Рацәа сгәы иҭуҳәааит! – иааицирӷзит Рофгьы.
– Уи акәхап лассы узҭыҵыз! – Хьырбеи инеи­ҿаирхьит
Џьота.
Ишнеиуаз инаҵагылеит Ҷӷьыц Ранба инхара. Уи ҵаҟа
аӡиас Дӷамшь аҵсуан, иара аҽыҩҳаракны ишьҭан. Аха анхара зумҳәара иҟоузеи! Ҷӷьыц дха­ҵа еибан. Ихала иҩны
дахын. Ԥсҭазаарас имаз баҳ­чан, уҭран. Уи иаԥхьа ақыҭаҿ
аӡәы ашәыр агьама ибомызт. Уажәы иуҭраҿ акырпыжәи
ашьынкеи рыфҩы лаҳа-лаҳауа иҟаланы ихын. Уи рдыруан
ахәыҷқәагьы. Ауҭра ааигәара ианааи:
– Шәааи шәхацәазар! – иҳәан инапы нархханы иҩызцәа
нхьаирԥшит Хьырбеи.
– Уеилагама? – дааԥхьирҟәҟәааит Џьота.

279

– Дыҟазар ҳаишьуеит! – аԥхьатәи ишҟа иадцәыло
ҿааиҭит Рофгьы.
– Дыҟамкәа ҟаларым, аха иахьантәарак ира­шәоз ауаҩ
ааԥсажә, уажә шьыбжьон дыцәам шәҳәах­уама?! Шәаала! –
инарыдиҵеит Хьырбеи.
– Мап, аҩызцәа, сара сызцом! – дахьгылаз дна­тәеит Џьо­та.
– Ҟаҳ, џьым, аҽны шьыбжьон ашьынка ҳаз­ӷьычуам, –
иҳәан диацәҳауа далагеит Рофгьы.
– Ҽынлоуп, нас, ашьынка уахынла иаурӡахуа! Ашьынка
шәыруп. Уажәы ианумфа, есс, ҳаԥхьаҟа ил­ҭакәкәа ицеит.
– Уа уиашоуп! – илақәа аацырцырит Роф, Хьырбеи
ииҳәаз игәы иахәаны.
– Нас ус акәзар, аԥшәма ҳнеины иаҳҳәап. Ҳамшәоҳмырҳауа ихыхны иҳамфари! – дҩагылеит Џьотагьы.
– Уара, анс инеилакь зегьы ирҿеиҵондаз, ани уажәшьҭа
иагьарааны далгахьазаарын. Аанда ҳан­кылкәырны ашь­
шьы­­ҳәа иаахаҳхуеит. Ҷӷьыц ҳази­ҳәари. Шәаала! – иҿы­­
неи­хеит Хьырбеи иҩызцәа ргәы нархаҵаны. Рофгьы уи
днаишь­ҭалеит. Џьота рышьҭахьшәа днеиуан деиҵаӷәӷәа.
– Ҳаит абааԥсы, ухаҵаӡами?! – даахьаҳәит Хьы­р­беи
Џьота ишҟа. Иааицирӷызит Рофгьы, Џьота игәамԥхазаргьы,
ҿимҭит. Аӡы инырын, абна аанда инавалеит.
«Ҷӷьыц иҩыҵа» ҳәа иахьашьҭоу ари аԥшаҳәа, мыцхә
иԥшӡаран. Ашла абна пату ақәиҵон. «Абна гәабзиара
хьча­гоуп» иҳәон уи. Башамашак азы махәҭакгьы ԥуҟар
иу­ӡомызт. Рцәа иҭаҟаца, ажәҩан хыла иҵрыԥссошәа игылан ахьаца ҟьантаз дуқәа. Урҭ ирыҵаҽырбон: алҿарақәа,
арашқәа, алакациа… Ана-ара иубон иеихаҳаз аҳаша-ҵәа­
ша. Урҭ гылан рҽеилышьны, еихашьшьы, ҭаацәаракны зегьы рнапы еикәырша. Абри азоуп араҟа изыԥшӡоу. Абриоуп Ҷӷьыц дзышьҭоугьы.
– Мап, џьым, сара сызцом, – ҿааиҭит Џьота иааи­цәымӷ­
ханы.
– Уара ушәаргәындоума зынӡа?! – даақәгьежьааит
Хьырбеи, игәы иныҵаххны.

280

– Акәзааит. Сара сшәаргәындаз, аха иҟаҳҵо бзиоума,
шәазхәыци! Аӡәы иуҭра ҳанҭалан ашьынка ааӡоит, аха
ишԥа иаҳҳәо ҳаибар? Ҳаламыс?!
– Ехх, уламысгьы уаргьы! – дааицрашәеит Хьырбеи.
– Ҩба ззымдыруа абри иҩыза агәыҭԥшшаҵәҟьа џьа­
ра дубашам! – даҿын Рофгьы Хьырбеи иажәақәа шьақә­
рыӷәӷәо. – Акрызлаз – акрифеит, акгьы зламыз – аа! – иҳәан
инацәа ду Џьота иқьышә инықәикит.
– Уара усгьы уԥсыхьшәашәоуп! Абра угылаз. Аанда
ихыган иуҳарклоит. Аԥсы, аԥсы! Даҽазны џьара уанааго
усҟан!.. – иҵегь иҳәарц шиҭахыз, Роф ди­ман иҿынеихеит.
Хьырбеи Џьота дшымцаҵәҟьоз аниба, Рофгьы ишьаҿақәа
реихгара ааицәуадаҩхеит. Дааб­жьажьеит. Хьырбеи аҩныҵ­
ҟа дҭалахьан.
–Уааи Роф, уааи, узгылоузеи?! –ҿааиҭит уи иҽаархаҵаны.
– Мап! Ижәдыруазааит сыҳәҳәаны шәшыдсыркуа!
– Иԥшаа? Ҳауԥсахуану? – рыблақәа ҩҭырцеит доусы
иахьгылаз; али-ԥси рыбжьара Џьота дныл­баардарашәа.
Убри аамҭаз абард даавшәан даарыбжьагылеит аӡәы. Уи
дҟәашккараӡа дышлахьан. Аразра ибла ихыҳәҳәыла ицон.
Икын, илабашьа аамышьҭахьтәи, еснагьтәи иҩыза иашаиеигәышә.
– Ҳаи, афырхацәа, шәшысҭахыҵәҟьаз! – аҭынчра ааи­
леи­геит уи. Ахәыҷқәа урысыр шьакәарак ры­лымҵуа, ишанханы игылан.
– Арахә насықәлан, саанда рыбганы амхы иҭа­леит.
Ирырҳаны сааит абыржәы. Абра ахақәа ҿаны исымоуп,
исыцыжәгароуп сбабараа. Мамзар аҭаҳмадажә сцо саауа
сшыбжьоу еиҭасыцәҭа­лах­­уеит, – дааԥышәырччеит уи, ибла
хаақәа нҭыр­лашааны. Ахәыҷқәагьы рыԥсы аарылалеит.
Ашла урҭ рыхәда инапоуқәа нхишьын, иман иҿынеихеит.
– Рацәа ҳаимлагәа ашьацҳәа ҳакит, иныҟаҳ­ҵазеи?! –
Хьырбеи игәы ҭагыломызт.
– Ҳаԥсит ҳшыбзаз, Хьырбеи иҳәатәы ҳанацны­ҟәа уаҳа
ҳашԥаҟалоз! – ахәыцрақәа деимдырххон Рофгьы.

281

– Сара исымҳәаз! Сара издыруан ус шҳахьуаз! –
игәеисыбжь игәышԥы иалыҩны иаҳауан дахьа­ҵагылаз. Иааит аҩны ахақәа рыманы. Аха ахәыҷқәа аанда ахьыԥ­жәаз
ҳәа акгьы рымбаӡеит. Ашлагьы ишиҳәаз еиԥш дыццак­
ӡомызт. Ашҭаҿ аҳа амҵан ашәшьыраҿ инаиртәеит.
– Шәыԥсы ааиҭашәк, ашоура цәгьоуп! – иҳәан аҩ­ны­ҟа
иҿынеихеит. Ахәыҷқәа еидара хьанҭак рыхәда иаақәыр­
хызшәа, иааиҿаԥшит. Итәан ируа ирҳәо рзымдыруа.
«Ҳҩаҵҟьан ҳцап! – игәы иааинаҭеит Хьырбеи, аха
иҩыз­цәа рышҟа изымҳәеит; – ҳахьԥсыз ҳаԥсит!» – иҽани­
раалеит нас. Итәан еиқәыԥшьыхаа, ацгәы дуқәа реиԥш
инеиҿаԥшы ааиҿаԥшуа. Дук мырҵыкәа ахҵысҭа даахыҵит
ашла. Уи наҟ-ааҟ иҩыҵракын иҩежьҟанҭалеиуа ишәхьаз
ашьынкақәа ҩба. Урҭ ишырҳәо еиԥш, уԥан узырхымԥартә
идуқәан.
– Илкажьны иаҳшьыроуп! – иҳәеит уи дахыхә­маруа.
Ашьшьыҳәа инышьҭеиҵеит. Иаҳәызба ааҭи­хын, ахи аҵы­
хәеи ныхсаны, ацәаҳәақәа днарықә­лан иааиҩирссеит. Нас
ажәабжьк аацәыригеит. Аԥ­­ша хаакәакәараӡа исуан. Уажәыуажә изҵатәаз аҳа арҭқәа алшәшәаны икаԥсон. Азнык азы
еиҳагьы ихәцы-хәаԥшьха итәаз ахәыҷқәа, ԥыҭрак ашьҭахь,
апырпыл џьыка ахьшьны, ашьынка сақәа еихырссо афара иаҿын; иқашәқашәоз ашьац илатәаны. Ашла иажәабжь
даҿын:
– …Усҟан сара схәыҷын, Тамшь лбаа акамбашьқәа
ҳахьчон. Ҽнак шьыбжьон ҳкамбашьқәа аӡы ин­ҭа­ҳартәан
шьынкаӡара ҳцеит. Ааигәа аӡбжьараҿ дынхон зықәрахь
инеихьаз Жәанбак. Аџьаргәал аанда ҳанхибаҳәан, ишьын­
каҭра ҳанҭалт. Сҩызцәа Ламкаци Кәадаци са саҵкыс кыр
еиҳақәан. Ламкац ҳаԥхьа днеиуан, ҳәзбала ашьынкақәа
ишәхьоуи имшәыци гаҭо. Кәадаци сареи иаҳирбоз хыхуа
ҳишьҭан. Ҩба-ҩба ҳрыҵаланы ҳандәықәлоит ҳҳәоны:
«Шәаагыл, шәзымцеит!» – ҳәа ҳашьҭахьҵәҟьа иҿацаӡа
бжьык аагеит. Аԥшәма амхырҭа далаланы дааиуазаарын.
Ҳлаҵибарҟьеит ҳшьынкақәа аакаԥ­­саны. Сҩызцәа раҟара
сара сзыҩуазма? Урҭ цеит, сара сааникылт. Уи иԥсахы

282

ԥыжәжәон, џьа­зыд­бала ииааӡаз ауҭраҿ, ашьынкақәа кылы­­
жәжәа иахьышьҭаз.
– «Иҟарҵаз убоо, ҳы, иныҟарҵазеи?!» – ҳәа дналс-аал­
суа игәеиҭон. Сара сгәы ҭыҵны ицон. Нас уи Ажәанба дааи­
ны даасхагылеит. Дсыхәаԥшуан. Схы ахьызгара соуамызт.
Срыцҳаишьазар акәхап, ҿааҭит:
Уара иахьада усымбац. Анҭ ракәхап уаазгаз. Уаҳа уры­
цымныҟәан. Убжьырхуеит. Усҭ, уца иуманы! – иҳәан, ашьын­
кақәа сыҭан сноуишьҭит.
Ашла иажәабжь даналга зымҩа днахәыцын ина­­циҵеит:
– Усҟан аамҭа ҽакын. Ахәыҷқәа хыдан. Ибжьысны иаван. Иахьа ус иҟам, акрыруеит, аҵа­­ра рҵоит. Ацәгьа зуа
дахьдырхәуеит. Иахьатәи ахәыҷ­қәа аԥсҭазара иагәҭылсоуп,
уи агәеисра иалахәуп…
Аԥшәма иажәабжь далгахьан, аха уи зхәыцра мҵанарсыз
ахәыҷқәа иштәац итәаны изыӡырҩуан.
Ԥыҭрак ашьҭахь аԥшәма исасцәа наскьеигон.
– Ашәыр ԥхашьара амаӡам – бабараа. Шәаала иа­
нышә­ҭаху. Ишәфала. Шәԥхамшьалан. Абарҭгьы аҩныҟа
ижәга! – иҳәан, рыцԥхьаӡа ашьынкақәа нары­ҭаны, аҩныҟа
дныҩналеит, иҿыцәааз иҭа­ҭын­жәга амца аиркырц. Уи
зын­­ӡаск­гьы игәа­леи­мыршәаӡеит ахәыҷқәа нахьхьи абна
аандаҿ ирымаз аӷьычра аҭыӡшәа. Усҟан иара аҵла ашьа­
паҿы дтәан иԥсы еиҭеикырц, аҭаҭын дахо, дзырааԥсаз иха
нкыдыргыланы.
Ашла уажә данаадәылҵ, ахәыҷқәа кыр инаскьахьан.
Иаԥхьа, аҳамҵаҿ, ишьҭан ижәга ҳәа урҭ ириҭаз ашьынкақәа.
– Имгаӡакәа ицеит – ҿааиҭит уи. Ашла-Ҷӷьыц Ранба
иакәын.
1958
АИҨЫЗЦӘА
Хьымцеи Қарбеи еигәылацәан. Бзиа еибабон. Класск
аҿгьы еидтәалан. Хьымца аҵара бзианы иҵон. Қарбеи

283

дхьыс­ҳан. Еиҳараӡакгьы аҳасабра азы. Арахь ихҭакны
ажәеинраалақәа иҩуан. Хьым­ца ашкол ахьтә данааилак,
краафан, иԥсы ааи­ҭакны, иҵатәқәа днарыдтәалон. Ибзиан, ихы дақә­гәыӷуа ианиҵалак, дындәылҵны дыхәмаруан.
Дры­цх­раауан иҭаацәа. Иныбжьаршәны Қарбеи иҟын­ӡа
дым­неикәагьы иуамызт. Еицыхәмаруан. Ад­ҵақәа ицҟаиҵон.
Аха аҳасабра аан Қарбеи иас иҟаиҵалакгьы, акы ныбжьагалан, ҽакахьы иахигон.
– Хьымца суҭахызар исыдумцалан, шаҟа бзиа избо умдыруеи?! – диҳәон, Хьымца ианимуӡалак. Нас ашьшьыҳәа
днеины иаацәыригон уи ихьӡ­ниҩылаз ажәеинраала. Ди­
заԥхьон.
Уахык аҭаацәа зегь еикәшаны ианаатәа, Қарбеи иаб Да­
ҭа иаацәыригеит иахьа ироуз ажурнал «Ам­цабз» аномер
ҿыц. Ахәыҷы иаб днаидыххылан деигәыргьаҵәа иааимихит.
Асахьақәа ибла изыр­ҟәымго, ашьшьыҳәа иааихирԥхьеит.
Дышнеиуаз, дааҭгылан ажәеинраалак аԥхьара дналагеит, ибжьы ҩыҭганы. Хьымца илымҳақәа кыдҵаны, иҩыза
дизыӡырҩуан. Иӡырҩуан зегьы.
Аԥхьара даналга, Даҭа ихәыҷы ажурнал ааимихын, ихы
нарықәикит:
– Даба, Хьымцеи Қарбеи, абри аҳасабтә шәаԥхьа из­
ҳасабуа? Ибзиан шәӡырҩла! – дымццакыкәа, дна­қәы­ӷәӷәанақәыӷәӷәо аԥхьара дналагеит:
– Дыгә ҳәа ҭаҳмадак хҩык аԥацәа иман: Саб­даҭи,
Қәабдаҭи, Лабдаҭи ҳәа. Аишьцәа ирҭаххеит раб иҿыҵны
хаз-хазы инхарц. Дыгә иҷкәынцәа даарыԥхьан, жәибжь ҽы
ирзаныз ишаны ириҭарц иӡбеит. Иҷкәын еиҳабы Сабдаҭ
аҽқәа рыбжак усҭеит ҳәа иеиҳәеит. Қәабдаҭ – хыџьара
ишаны хәҭак, Лабдаҭгьы – жәџьара ишаны хәҭак усҭеит, –
ҳәа. Абас нареиҳәан, аҽқәа ахьықәыз надырбаны дцеит.
Аишьцәа раб ишреиҳәаз аеқәа ршара иалагеит, аха
ҽык ахашәалеит. Ус ишеимаркуаз ргәыла Мзауҷ ҽыхәа дук
ԥаџьԥаџьуа дақәтәаны дшааиуаз даарыхҭыгәлеит. Мзауҷ
аишьцәа реимак анеиликаа, дыҩҽыжәԥан, иҽы аауижьын,
раб ишреиҳәаз рыҽқәа рызшаны, иҽы дҩақәтәаны дцеит.

284

Аҳы, ижәдыруазар, Мзауҷ аишьцәа рыҽқәа шырзишаз?
Қарбеи деиҵаӷәӷәа дтәан. Хьымца дӡырҩуан, их­шыҩ
азышьҭны. Даҭа дызҿыз аԥхьара данаалга ахәыҷқәа днар­
ҿаԥшит. Нас ҩаԥхьа зҵаарала ихы нарықәикит:
– Изҳәода аҭак?
Қарбеи дҟаԥшьӡа деибакны, қәацара имаӡамкәа дыш­
тәац дтәан, зымҩа дыԥшуа. Аҽҳәа иҽҳәаԥшуаз Хьымца
ихы дааҩахан, ашьшьыҳәа дналагеит:
– Аишьцәа жәибжь-ҽы еимамкыкәа ишырзымшоз
ани­­ба, ирыхҭыгәлаз Мзауҷ иҽы дынҽыжәԥан аҽқәа ина­
ры­леиҵеит. Иагьыҟалеит жәаа-ҽы. Дыгә иҷкәын аиҳабы
– Сабдаҭ рыбжа игараны дызлаҟаз ала, жә-ҽык иаӡеит.
Агәабжьанытә Қәабдаҭ хыџьара ишаны хәҭак злаиқәнагоз
ала ф-ҽык иоуит. Аиҵбы Лабдаҭ жәаа-ҽы жәџьара ианиша
7-ҽык изынхеит.
Мзауҷгьы иҽы днақәтәаны имҩахь дцеит.
– Афырхаҵа Хьымца, уԥсынҵры иазҳааит! – игәы иа­
хәаны ҿааиҭит Даҭа.
Қарбеи ихы ларҟәны дтәан. Ԥыҭрак ашьҭахь:
– Шәыҵх аабзиахааит! – иҳәан Хьымца дҩа­гыланы
аҩныҟа иҿынеихеит. Аха абжьааԥны еиԥш Қарбеи, уи
днас­кьаимгаӡеит уаха.
«Ҳанбанӡахәои Қарбеии сареи абас? – дхәыцуан
Хьымца дахьцоз. Сара исҳасабуеит – иара ихи­ҩылаауеит.
Зегьы ржьара ҳаҿуп. Ҽнак стетрад ахьисымҭаз ҩымш
дсацәажәаӡомызт. Сидтәалан исырбап, сицхраап ҳәа саналагалакь акы ныбжьагалан иаахигоит. Нас саргьы агәаҳәара
сцәыӡуеит. Мап, ас мацара ԥхьаҟа ҳазцом иаргьы саргьы!»
Адырҩаҽны аҵаҩцәа аҳасабра азы аҩра рыман.
Инҵәон актәи аԥшьбарак. Еснагь еиԥш иахьагьы Қарбеи
иҩыза диқәгәыӷуан. Аха Хьымца иибахьаз иакәӡамкәа
даақәгылеит. Ихазы мацара аҳасабра даҿын. Ари збаз
Қар­беи акыр иааицәымыӷхеит.
– Хьымца, абааԥсы иахьак исыҵоумкын.
– Мап, ухала иҳасаб.
– Иахьак абааԥсы, иахьак! – ҩаԥхьа дааӷьа­ҵәы­ӷьаҵәит уи.

285

– Уара уиахьак нымҵәаӡеит!
– Изакәытә цәажәароузеи уа шәызҿу?! – ибжьы ҩҭи­
цеит арҵаҩгьы.
– Уаагыли уара арԥыс бзиа! – аурокқәа рышьҭахь
Хьымца амҩан дааихьӡеит Қарбеи, ҩыџьа ахәыҷқәа ицны.
– Иуҭахузеи!
– Иахьакәызма уара, аҳасабшьа ансурҵоз, амбжьах!
– Ас соуҳәартә иузызузеи цәгьарас!
– Уара ани аҳасабра бзиан иахьудыруа оумак уакәу
џьушьозар?! Уҳасабра рыцҳа фымш рыла исҵоит салагар,
аха ухаҵоуп унатәаны сара сеицш ажәеинраалак узаԥ­
ҵауазар...
– Уаалаган иуҵарц ауп саргьы ус зыҟасҵаз...
– Аа, усҭ! – иҳәан инымҩаниҵаз иҭаҷкәым Хьымца
аҿақ ааиҿыҵнаргеит. Аха уи иҽаҵаимырхеит иаргьы.
– Ааит, уара ала аԥынҵа икылҟьаз! – дацаапкны днаи­
жә­леит...
...Ашкол аҿы аҭаацәа реизара мҩаԥысуан. Араҟа иала­
цәажәон аҵаҩцәа рхымҩаԥгашьа, рҵашьа, реиҩызара...
Ашкол адиректор днакәша-аакәшо иажәа ахы икызаргьы, дышнеиуаз иззааҭгылатәыз аҵаҩцәа дрылацәажәо
иҿынеихеит:
– Қарбеи Нарҭба дҵаҩы цәгьам, – дналагеит уи Даҭа
ихы наизырханы, – аха ҳаазқәылаз абжьысрахь ихы ирхеит. Ажәеинраалақәа ахьиҩуаз пату иқәаҳҵо, иҩымҭақәа
аҭӡы газеҭқәа ирнаҳҵо ҳналаган, ихы иамхабзиацәахазар
акәхап, даҳ­цәыбжьысит. Аҵара даҟәыҵит. Аԥшьбарак аҿгьы
ахә­шьара бааԥсқәа изықәгылоуп. Изыхҟьазеи? Дым­­­
ҩахҟьеит ахәыҷы. Ҩызцәас ишьҭихызгьы аҵа­раҿ ихьысҳау
Маци Хәытеи роуп...
Қарбеи иаб аԥсра еиӷьашьо, ииҳәара иҿамшәо дтәан.
Аԥхӡы аҵәҵәаҳәа иқәнаҭәо, ҿыцха дыԥшуан Қарбеигьы.
Аизара ашьҭахь, ахәылԥаз иалагеит. Имҩаԥасуан еи­
уеиԥшым ахәмаррақәа. Урҭ зегьы аҵаҩцәа рымчала акәын
ишеиҿкааз. Ахәаԥшцәа рызхара ирызбомызт. Ргәы азҳаны,

286

мҵәыжәҩада иԥыруан рхәыҷқәа иахьрыхәаԥшуаз. Зегьы
дрылумбаарц залшомызт Хьымца.
«–Изакә ҟыбаҩузеи илоу! Шаҟа ибзиангьы ихцәажәазеи
уаха!» – рҳәон зегьы.
...Аҵх агәы ааҩнашахьан. Аха дзыцәомызт Қар­беи.
Дна­ҳәын иамуит, дааҳәын – усгьы иам­уит. Ахы­за ихы иа­
кәиршан – еиҳагьы еицәахеит. Ахәыцра­қәа ҭаха ирҭо­мызт.
Ашьхыҵә реиԥш ихы иҭапапон.
«Иныҟасҵазеи?! Хьымца сара сзын абзиара иҭа­хын...
Сара? Дысзеилымкааит... дысзеилымкааит!» – днаҳәыааҳәуан, днаҳәы-ааҳәуан уи, аха иауамызт, дзыцәомызт.
Аҵх агәы инахысхьан...
Ашьжьымҭан, Қарбеи иаха излаиӡбаз ала, дыц­цакны
агәашә дынҭыҵит. Дцон уи Хьымца иш­ҟа. Дцон аарақәа зегьы иара ихы иадиҵарц. Ди­­­­ҳәарц, даҭеимҵарц... Мап, уи урҭ
акгьы дацәыԥ­ха­­шьаӡомызт уажәы. Акы заҵәык дзыцәшәоз
Хьымца дцәырымҵыкәа дицәыбналар ҳәа акәын.
Қарбеи агәашә даннылагыла, Хьымца абаҩыр­ҵәыра
даҿын. Рылаԥшқәа ааиқәшәеит. Аҩыџьагь азныказ иагьаашанхеит. Аха нас Хьымца игәы ааиԥ­сахын, иҩыза ишҟа
дԥышәырччо иҿааихеит...
1958
АГӘБЫЛРА
Амш бзиан. Амра хааӡа иԥхон. Ашәыр ҵлақәа арҵәыра
рыҭо, ршьапқәа ибаҳауан Фраҷ. Хынҩа­жәижәаба шықәса
дреи­ҳауп уи, аха усда ҽнакгьы дузыртәом.
«Аџьа аҿоуп, дад, сара анҵыра ахьызбаз!» – да­хыҽхәо
иҳәалоит иара. Ус, иҽааиҵихын дааӡырҩит. Илымҳагьы
иҩҭасит имоҭа хәыҷы Кәҷыри иҩыза Кадыри акы шеимарк­
уаз. Урҭ ашкол ахьтә иаауан. Дук мырҵыкәа ахҵысҭа ин­
хибаҳәан, иааидгылеит.
– Бабаду, иарбан зегь реиҳа агәыбылра зцу? – иԥсы
игәы икылахо иааҭирҟьеит Кәҷыр.

287

– Амҩан аимак ҳауит, ҳауа ииашада? – инбжьир­ҟьеит
иаразнак Кадыргьы.
– Ишәыхьзеи сбабараа, ишәхашҭитеи раԥхьа зегь иры­
ц­­кыз?
Ахәыҷқәа неихәаԥш-ааихәаԥшит.
– Раԥхьа ишәҳәашаз: Бзиа ууит, бабаду! – акәын, нас
ишә­ҳәарц ишәҭахыз!
Кәҷыри Кадыри ԥхашьаны, ҿыцха ишьҭаԥшуа игылан.
Фраҷ ахәыҷқәа иман амрахәага дныцәтәалт.
– Уажәшьҭа ишәҳәала, сышәзыӡырҩуеит.
– Амҩан ҳаицәажәо ҳшааиуаз, иаҳзеимакы­ра­хеит; зегь
реиҳа ауаҩы игәыбылра зцу! – ихы дҩаханы ҿааиҭит Кадыр.
– Нас шәара шәгәы ишԥаанагои? – дҵааит уи.
– Ауаҩ бзиа иибо ауми игәбылрагьы зцу?! – аҭак ныҟаи­
ҵеит агәра гаҵәҟьаны Кәҷыр.
– Уара иахуҳәаауазеи, Кадыр? – Фраҷ Кадыр ихы наи­
қәикит.
– Ауаҩ игәбылра зцу дзааӡаз иԥсадгьыл ауп! – иаҭеикит уи.
– Аҳы, ибзиоуп. Иарбану шәара зегь реиҳа бзиа ижәбо?
Ахәыҷқәа неиҿаԥш-ааиҿаԥшит.
– Сара зегь реиҳа бзиа избоит Аԥсны! – иҳәеит Кадыр.
– Уара, Кәҷыр?
– Сара сыҽҵыс реиӷьасшьоит зегьы!
– Ибзиоуп. Избан урҭ ус бзиа изыжәбо? – деи­ҭарыз­
ҵааит Фраҷ.
– Саб Аԥсны мыцхә бзиа ибоит, еснагьгьы иҳәалоит
Аԥсноуп сара сгәбылра зцу ҳәа, насгьы Аԥсны ҳ-Аԥсадгьыл
акәакьқәа зегьы ирцкуп, из­лоумырҽхәаша акы иалаҟам,
бзиа изызбогьы иара убриоуп! – иажәа аахиркәшеит Кадыр.
– Бабаду, сара зегь реиҳа сыҽҵыс еиӷьасшьоит; уи зе­­гьы
иреиӷьуп: аԥырцәқәа ԥаны иақәԥсаны, аҵыхәа иашьаҳауа,
иӡыӡымкуа, имԥашашакәа ины­ҟәаӡом! – иҳәеит, ажәаҳәа­
ра назыдгылаз, Кәҷыр, Фраҷ далаиргаанӡа.
– Ибзиоуп! – иҳәахт ашла ҩапхьа дааҭгыло, – сара
ишәасҳәоит жәабжьк, цқьа шәазхәыцла, нас еилышәкаап
агәбылра зцу, бзиа ижәбогьы ззыжәбо.

288

Фраҷ иҭаҭынжәга неиҵеиҵан, иеихымца аацәы­­­­ригеит.
Иаархианы ианааихьишь, аҽыԥҳәа акәиц злашәаз ацәымса,
араҳәыц еиԥш алҩа на­хыл­ҵит, нас иҭаҭынжәга инахеиҵан,
инацәхыԥ на­харӷәӷәаны апақ-апақ аахиргеит. Ахәыҷқәа
рхы рнапы аҵаргәаны наҟ-ааҟ имҵатәаны изыӡырҩуан.
– Дыҟан анкьа Жәыҟәа ҳәа аӡәы. Уи аусуразы иԥсы
цәгьан. Акрымукәа дузыртәомызт. Ас иҟаз ауа­ҩы, ҳәарас
иаҭахузеи иагьиԥшнын. Дуаҩ беиан. Жәыҟәа диман Мыза
ҳәа ԥак. Иагьарааны дубар­гьы, дҽыжәын. Аҩны данааи­
уазгьы ацәарҭаӷәы днықәҳауан. Шәшьырала ихигон. Мыза
ишабалак аԥа­ра нихуан. Аџьа пату изақәмызт. Аҵыхәтәан
аб игәы кыдгылаӡеит. Ҽнак, Мыза дааиԥхьан, ус иеи­ҳәеит:
«Сара сажәуа салагеит. Уара мшаҽны уназлагаз агьалдызра уаҿуп. Аусура уаҭәоушьом. Ака­пеи са сҟынтә ишумоуа
удыруазааит, уџьабаала иурҳаз аԥара ааумгакәа!..
Ахы иқәшәар еиӷьишьеит Мыза. Аха Жәыҟәа ииҳәаз
ҳәан. Уи идыруан иԥагьы. Адырҩаҽны иҽааи­биҭан дцеит.
Ахымш рзы дааит Мыза, дгәыр­ӷьаҵәа. «Абар, саб, аԥара!» –
инеиҵихит иаб ишҟа ам­ца дахьыҽҳәатәаз. Жәыҟәа аԥара
ааимхны ам­ца инақәиршәит. Мыза ҿымҭӡакәа дгылан. Уи
аҩы­з­цәеи ақәлацәеи рацәаҩны иман. Жәыҟәа абыр­сааҭк
идырит џьа мбаӡакәа ари аԥара аӡәы имх­ны ишааигаз.
«Уара иутәым ари, уца аџьа баны иаага!» – инаидиҵеит
ҩацхьа.
«Лассы саацәеит. Уиоуп излеидырыз саб», – дхәыц­уан
дахьцоз Мыза. Мчыбжьык анаанҵәоз аҽ­ны дхынҳәит уи.
Ԥыхьа ишиуз еиԥш, аԥара иџьыба иааҭыхны, иаб инеииркит. Аб ҩаԥхьа иршәны амца инақәиршәит. Ҿимҭӡеит Мызагьы.
«Сԥа, уца ухатә џьала иаарыхны иаага!» – ибжьы неир­
ӷәӷәеит Жәыҟәа.
«Излеидырзеи сҩызцәа ирымхны ишаазгаз?!» – иџьеи­
шьон амҩа дахьықәыз Мыза. Ахынтә раан, ԥсыхәа шамамыз збаз Мыза, жәохәымш аџьа баны, инап амса ыҵаланы,
аԥара рҳаны аҩны дааит. Ишиуц еиԥш ацара иаб инеииҭеит.
Абгьы ишиуц амца ашҟа инаирххеит.

289

«Аа-а!» – иҳәан, дныҩныҵәааит Мыза.
«О, о, иубама, аџьа шаҟа агәбылра амоу?!» – ҿааиҭит
Жәы­ҟәа, иҷкәын уажә имахәҿала ирҳаны аԥара шааигаз
агәра гаҵәҟьаны.
Мыза ихы ларҟәны дгылан...
Фраҷ иажәабжь даналга, иҭаҭынжәга ҩаԥхьа аиҵа­ҵара
дналагеит.
– Нас ижәбама, иаҳа агәбылра зцыз? – ҿааиҭит уи
ахәыҷ­қәа рышҟа.
– Ааи, ауаҩ игәбылра зцу иџьоуп! – еицырҳәеит Қәҷыр­
гьы Кадыргьы.
– Аԥшӡара – уи ус бзиоуп. Аха аԥшӡара мацараз акәӡам
ауаа бзиа ирбо ззырбо. Аҩнуҵҟа иаӷроу азоуп. Уиоуп ихадоугьы. – Уара уҽҵыс бзиа изубо; ихәыҷаахыс аџьа адбаланы иахьуааӡаз азоуп.
– Уара, Кадыр, уаб Аԥсны зегьы иреиӷьеишьозар; Аԥсны
азы дықәԥахьеит, ашьа кеиҭәахьеит. Уаргьы уи аҭоурых
ануҵалак, аџьа аназубалак ауп ашьха ӡыхь еицш ицқьоу
абзиабара улаҽны уаныҟало. Ауа­ҩы дуаҩызтәыз аџьоуп!
Аџьоуп агәбылрагьы зцу! – иҳәеит ашла, дҩа­гыланы иусахь иҿынахо.
– Абри абаҳча аџьа ахьадибало азы акәзар ҟалап бабадугьы агәбылра зимоу, патугьы мыцхәы изақәиҵо?! –
ҿааиҭит Кәҷыр иҩыза ишҟа.
– Хымԥада иароуп! – иаҭеикит Кадыргьы.
1959
ААӠАРА
Аԥсабара убла хнакуа иԥшӡаран Баҭыр да­хьын­­хоз.
Арантәи, Амшын еиқәа агәы казказра ухыԥшылон, ибзианы иубарҭан, еснагь аԥҭақәа зҿаҳәуа Ерцахә ашлагьы.
Аҳауа цқьан иааџьоушьаратәы. Ахәылԥаз, ам­ӡыр­
хаҿы Баҭыр ара ду амҵан дыхәмаруа дыш­тәаз, иаб Мџьыҭ
агәашә дааҭалеит.

290

– Асыс! – дгәырӷьеит Баҭыр.
– Абри асыс уара узын иаазгеит, дад, – ҿааиҭит Мџьыҭ, –
напы адкыланы иааӡа!
Баҭыр иџьеишьеит, илакәишьеит дшымгәыӷӡоз асыс ан­
иоу. Иаԥхьа иахьгылаз инапы акәыршан иааигәыдиҳәҳәалт.
– Нына, нына, уабаҟаз уара «мчача» уажәраанӡа? –
дахә­маруа, алымҳагьы жәақәак нҭеиҳәан, алахь днагәӡит.
Ахәыҷи асыси реишьцылара мариамхеит; зны ишьҭыхны
ижәҩа иқәиртәарц иақәикит, аха инап­ҟьа-шьапҟьо, им­
ҟәыҵԥаны ицо ианалага, инаиргылт. Иаазқәыршәшәеит. Ба­
ҭыр ԥыҭрак дааԥеиԥшит. Нас изыгәыӷьуа изымгәаӷьуа, ашь­
шьыҳәа инацәкьыс ақьышә инықәикит, иацәцәошәа аниба,
амла иакуазар ҟалап иҳәан, ашырҳәа аҩныҟа иҿынеихеит.
– Фырт! – аргеит асыс, Баҭыр инапы иқәыԥсаны иааигаз
ашыла инафҩшәа аун, аха агьама анаба иамхабзиахазар
акәхап, иагәарԥханы ахәырд-хәырд­ҳәа афара иалагеит.
Баҭыр асарақәа иԥсы рыҿҳәаран. Уажәы ари аҩы­за
аҭсыс аниоу, иҟаиҵарыз издыруамызт, ина­пы иаиршьцыларц, иварԥало иманы ашҭа дынҭалт. Иҵабыргны, иара
асысгьы бзиа иумбашаз акәмызт: ахәы еиқәаҵәасамсалха,
ирҳәы-рҳәны иа­қәын, атәы­­­ҩа хәыҷқәа быгә-быгәӡа илнагахьан, иара шхәы­­­­ҷыз ала иааҭәоумшьартә иӡса-ӡсон акьа­
ԥа­гьы...
– Аҳыҳ, уажәшьҭа акрыфарагьы иҭахым! – лҳәеит Баҭыр
иан, ахәыҷы исыс деигәырӷьаҵәа има­ны аҩны данааҩнала.
Аҵх ықәҳа ицон. Илацәа еиқәиԥсон Баҭыр, аха игәы
дарҭынчуамызт. Издыруамызт исыс ааӡара нап шаиркышаз. Дазхәыцуан. Ибла ихгылан уи атрым­ҳәа иԥо. Абар
иазҳахит. Еивагыла инеиуеит Баҭыри иареи. Абар иҩызцәа
хәыҷқәа зегьы еизаны иахьыҟоу. Иџьаршьоит Баҭыр исыс
шиааӡаз. Имаҿа ааныркылоит, идырныҳәалоит.
– Игәцаракны исааӡароуп! – ҿааиҭит аҵыхәтәан Баҭыр,
ибжьы ныҭганы. – Ахьӡгьы асҭароуп! – на­циҵеит уи.
– Изакәызеи уара, уцәырԥхыӡуама? – наиқә­ҿылҭит
иан. Ҿимҭӡеит. Лассы ишаны, асыси иареи реи­бабара дах­

291

гәаҟуан. «Макьана исыцәшәоит. Ҽнак акәхап, нас иссыршьцылап, ахьӡ анысҳәо иҩны сышҟа иааиуа иҟасҵап...»
– Абас аттаҳәа хҭацәыха имҭаӡо ахәыцрақәа дышрылаз
ацәа дынҭанагалт.
Шьжьымҭанын.
– Усыс акраҿоуҵахьоума иахьа? – дҵааит Мџьыҭ.
– Ахш асыржәит! – иҳәеит Баҭыр.
– Ахшгьы бзиоуп, аха ахәашагьы аҿаҵала, уи мыцхәы
ибзианы иааӡоит.
– Ачаӷьа реиӷьуп, зегьы, нан ачаӷьа! – инацылҵеит иангьы.
Баҭыр иҭаацәа иарҳәоз иаҳауан, аха усҟанҵәҟьа ихы
зызцоз исыс хьӡыс иаиҭашаз акәын. Ашьыжь дангыла, иара
ишҟа излахьеирԥшышаз изымдырт. Днеины гәаблаала
ахрыӷ ааганы иамҵеикит, аха иара зымҩа иԥшуан.
– Аа, ачаӷьа, аа! – ибжьы наиргеит. Асыс ахьыԥ­шыц
иԥшуа игылан.
– Ачаӷьа, ачаӷьа! – иаахьаԥшит уажәы.
– Ҳыҳ, ачаӷьа адырит. Абар ассир! Иҟаларызеи Чаӷьа
ахьӡысҵар? Иабаргәызеи! Изаманоуп.
– Чаӷьа! – ҿааиҭит еиҭах. Иаахьаԥшит асысгьы. Уиакә­
хеит, уи нахыс Чаӷьа ҳәа даԥхьо дналагеит.
Чаӷьа лассы-лассы акраҿеиҵон, аӡы аиржәуан. Имазеины иман иара азы ахш, ахрыӷ, арса... Шьыжьи хәылбыҽхеи
аԥш аиҭон. Иафон иаргьы ацыра аанмыжькәа. Ачаӷьа аналс,
алақәа ҭыҵны ицома уҳәартәы ақьаф ҭалеит.
Еицыхәмарлон Батыр исыси иареи. Ацәарҭаӷәы иқә­
ԥаланы, ашьҭахьтәи ашьапқәа ирықәгыла иԥа­ны, аҿаанахон
Чаӷьа. Баҭыргьы напыла ахы днагәҭасуа, далахәмаруан.
Зны Баҭыр шьҭахьла дцон, зны – Ча­ӷьа. Еибаркарон.
Ҽнак абас еидшылан ашҭаҿ ахәмарра ишаҿыз, Мџьыҭ
даарыхҭыгәлеит.
– Шаҟантә иуасҳәахьоузеи уара, абри уаҟәыҵ ҳәа! –
дааиқәымчит Мџьыҭ.
– Ҳахәмаруеит, мшәан!..
– Ухәмаруа сыздыруам аха, хәмархабаҟә ҟау­ҵара уҟоуп.

292

Умбои ани ҳгәыла Бата ихьыз,– ашьац­­­ра днылатәеит Мџьыҭ,
иажәабжь нагӡауа. – Зны ҭыӷьк иааӡеит, уара уеиԥш акшара
арҵаны. Арахә дышрыцыз ацәа дакын, асаҟәа днықәтәеит
дхырсысуа. Ари збаз аҭыӷь: «Ҳоҳ, дсахәмаруеит убоо!» –
аҳәан, шьҭахьла инаскьаны, аҽеибыҭаны аҿаанахеит. Ба­
та дхырҟәысуа дахьтәаз ихгьы аҟәақ аахнаргеит, аҟәада
леиҿашәит. Иахьанӡагьы уи иҿаасҭаны инхалт... – Иажәа
далымгацкәа, иара Батагьы аҷа­раҳәа агәашә аартны ашҭа
дааҭалт. Аиашазы, уи ашәахсҭа иҿаз ахәаԥшра гәаӷьуацәан.
Баҭыр уи данынеиҿаԥш, ицәа дааҭаӡыӡеит. Аха ԥыҭрак
ашь­ҭахь ихашҭит арҭқәа зегьы. Мыцхәы бзиа ибон Чаӷьа ас
ахьыҟанаҵоз; инапы анаирбалак, иҩны иахьизыҭрысуаз.
Дахьтәаз дгәаҭан инаидгылон иара. Дахьцалакгьы ишьҭало
иалагеит. Еишьцылеит.
Ааӡара бзиа змаз асыс шықәсык аҩныҵҟала, атәыҩақәа
ыршан, акьаԥа ду адҳало, иҭааҭыӷьан, иџаџаӡа иазҳаит.
Уажәшьҭа Баҭыргьы маҷк дацә­шәон. Ақьаф ҭамзи, икшон.
Ахәыҷы иани иаби зны-зынла уи иацәдыршәалон, аха
иара усс дамамызт, дхәыҷннашьон.
Баҭыр сынтәоуп ҿыц ашкол данҭалаз. Иззымдыруада уи
шаҟа агәырӷьара ацу, игәазырҳагоу.
Амшқәа цон.
– Нан, сара усура сцоит, – лҳәеит шьыжьымҭанк Баҭ­ыр
иан, – ашкол уҽагумырхан, ауаса уцымцааит, уҽацәыхь­
чала!..
– Бысцәымшәан! – налышьҭеиҳәеит иара.
Баҭыр шьыбжьон акәын акласс данҭалоз. Иҵатә­қәа
аашь­ҭихын дындәылҵит. Ара амҵа ашәшьыраҿ днатәан
ашә­ҟәыԥхьара далагеит. Ус илаԥш иаа­ҵа­шәеит иԥашашо
Чаӷьа ахәмарра аҭахны, аҳәарақәа иахьрылаз.
«Ашәҟәыԥхьара сшаҿу исызгәамҭаӡакәа иааир исыс­
уеит», – игәахәын, ашырҳәа дааҵҟьан, инаҩ­с­шәа игылаз
астол днықәтәеит.
Уажәшьҭа дзыцәшәозеи? Ашәҟәыԥхьара даҿын игәы
каршәны. Астол ҳаракын, аҭыӷь зыҩаӡомызт.

293

Ахәыҷы иҵатәқәа иҵон. Чаӷьа аҳәра иаҿын. Амрагьы
аҭакар карцеиуа, ажәҩан агәы иазҩеиуан. Ба­ҭыр иҵатәқәа
ахьиҵоз астол аҿы ишьапқәа лбаа­­р­ҳәҳәан рыркәаталеира
даҿын. Убри аамҭазы, ашоура ианакы акәхап, аҳәарақәагьы
Чаӷьагьы ашәшьыра иааҵалеит. Ус, абырсааҭк алаԥш
иааҵа­­шәеит Баҭыр ишьапқәа ахьыкәаталеиуаз. Иааҭ­ры­­
сын, ашьҭахьҟа инаскьаны, акшаразы ишнаҵ­ҟьара аҽааи­­
б­наҭеит. Иԥаны аҿаанахеит иара ишҟа. Иааиуан уи ала­
қәа ҭыҵәрааны ицома уҳәаратәы, ашԥы ргыланы, ахы
шьҭацаланы. Абар, уажәымзар – уажәы исуеит, иԥыххаа
ицранаҵоит ишьапқәа. Аха Баҭыр илаԥш нақәшәан, ашыр­
ҳәа дҩарыхеит.
Чаӷьа ахы азнымкылакәа, астол илаҵҟьеит, ашьац
цәыҳәҳәаны. Баҭыр игәарԥханы даач­чеит. Иааиҵагьежьааиҵагьежьит уи. Аха маҷк ианынаскьа, ишьапқәа ҩаԥхьа
иналбаарҳәҳәаны, иааир­кәаталеит. Чаӷьа дырҩегьх иԥан
аҿаанахеит, еиҳагьы агәы еибакны. Баҭыр ишьапқәа
дҩарыханы астол иқәиҵон. Ус ҟаиҵеит даҽазныкгьы,
ҩынтә, хынтә... Ари збаз Чаӷьа агәы ԥжәо, ихагахама уҳәо,
иҟанаҵара азымдыруа, иԥашашо астол иадгьежьылон.
Аҵыс ԥрыр алаԥш иҵашәон. Баҭыр даақәацаны ҳәа ауамызт.
Абар ассир! Ашкол ахь ицара аамҭа ааины иааид­гылеит.
Дылбаар Чаӷьа исуеит. Мшәан, изакәызеи иаирҵаз!
– Чаӷьа, Чаӷьа! – ибжьы нақәиргеит иаархааны. Аха
башан зегьы. Ишыкшара игылан уи. Баҭыр, убасҟан Бата
илаԥш дааҵашәеит, иӡамҩа зегьы шәахсҭа мацараха. Игәы
нҭыԥсаан, ихәижьы қақаӡа иҩеилагылт. Илахьгьы инапы
аахьишьит.
Абан иҩызцәа ахәыҷқәа иҿаԥхьа ахәада иқәла­
ны ашкол ахь иахьнеиуа. Ибла ҭраа дырзыԥшуеит. Сишь,
аҵәҵәабжьгьы геит! Шаҟа иҭахузеи уажәы иҩызцәа дрылазаарц. Ҽнак мацара арҵаҩы шаҟа ралҳәозеи. Иҵатәқәа
аҷҷаҳәа ишԥеиҳәарыз уи иахьа, аха иабаҟоу!..
«Изакәызеи Чаӷьа иасырҵаз?» – игәы инҭиҳәааит еиҭа.

294

Чаӷьа гәаҭеиуа астол иавагьежьуан. Баҭыр уа дықәгылан
дхарахаԥшуа, ишәҟәқәа игәыдырӷәӷәа­ла икны.
1959
АСАСЦӘА
Кьасоу ашьжьымҭан данааԥш, дгәырӷьеит уаҩы ишимбац. Иҿаҳәатәы ҟалеит. Аԥсабара зегьы ҟәаш­какараӡа сыла
иҭаӡын. Асоурагьы ишаҿыц иаҿын. Ианду дышрыцҳалшьоз
имдыруази, иахьа ашкол ахь ацара зынӡагьы иҽазимкӡеит.
Иара ларгьы акыр диабашьит, аха џьеи иурын.
– Сеимаақәа асы рҭаԥсоит, снеиаанӡагьы слаҳә­уеит! –
иҽрыцҳаитәуан уи.
Аҵарақәа асы иалууаа иааины ааҵра рҽа­ва­рыԥсон.
Ахь­ҭа иамкуази, афатәгьы иаргәаҟуан.
Кьасоу, раԥхьаӡа иҳаны имаз ацәҟьақәа, дцаны игәеи­
ҭеит. Аха башан. Урҭ зегьы асы иаҵәаххьан. Уи уажәы рҩны
ааигәара ишьҭаз ауац цҟьаны, ачалт аргылара даҿын.
– Кьасоу! – инаиқәҿылҭит ианду. Асы дшылаз­гьы анылба, дагьынаиҵаҳәҳәеит:
– Уара, ахьҭа сакуеит ҳәа ашкол ахь умцаӡеит, уажәы
асы улоума?
– Мшәан, схаҟәӡа аҩны сызлатәарызеи, аҵара­қәа скуеит...
– Ушәҟәқәа урыԥхьала, абра амца уҽҳәатәаны! Аҩныҟа
уҩнал, аҩныҟа!
– Мшәан, аҵарақәа скуеит, нанду, ашәҟәқәа уа­­­ха­гьы
сырмыԥхьои?! – дааҩналеит уи асы иқәыр­шәшәо, ачалт
наргыланы.
– Ирыцҳами, нан, аҵарақәа! Ахьҭа иакуеит, амла иар­
гәаҟуеит, уара...
Ауац ахьицҟьаз ачалт иакәаӷӷа итәан урҭ уажәы.
Иҩеижьӡа иаҵаԥсаз ашыла, рыбла хнакуан. Аха уи аҵалара
рзым­гәаӷьыкәа, макьана иара ус ауац илхон.
Аҵарақәа уаҩы ишиԥырхагам, уимоу заҟа ахәар­ҭа­
ра рылоу, рышьрагьы заҟа игәнаҳа дуу уҳәа далаланы

295

ацәа­­жәара даҿын анду. Аха Кьасоу урҭқәа иаҳаӡомызт.
Иблақәагьы ааихмырсыӷьӡакәа иргылаз ачалт дазыԥшуан.
«Уажәымзар-уажәы, уа­жәымзар-уажәы!..» – игәы инаҭон уи
дыԥшыхәуа дахьтәаз. Аха макьана акгьы иазыгәаӷьуамызт.
Ус, ахәда ҟаԥшьӡа, аҽырчны, ахьҭа иамкыкәа иҟам, ачалт
ахы иаақәԥалеит аҳәынҵәраԥшь.
– Нан...
– Аа-а, нанду, ҿыбымҭын, аҳәынҵәраԥшь скуеит, аҳәын­
ҵәраԥшь! – инхәыҵеиҳәеит Кьасоу ианду лажәа аҳәаха
дахьымыгӡақәа, иналыҿԥааны.
Ашашәа зыркыз алабаҵагыла инадтәалан, иаа­наԥшыааԥшны, абырсааҭк ачалт инаҵаԥалеит аҳәынҵәраԥшьгьы.
Кьасоу ишашәахьы днаҭрысит...
– Аа-а, уи умкын, нан дукәыхшоуп, уи Риуоуп, иумкын!
– Закә Риуоузеи, аҳәынҵәраԥшь аҵоуп, нанду, аҳәын­
ҵәраԥшь!
– Аҳәынҵәраԥшь ауп Ариуоу захьӡугьы. Уи ркӡом, уанду
уара дукәыхшоуп, уи ркӡом!
– Ишԥарымкуеи, мшәан, ҵысми?
– Ҵысуп, аха иркӡом, нан, иркӡом!
Андуи амаҭеи шеиҿыхоз, аҳәынҵәраԥшь азхара афан,
есс, ачалт илаҵԥраан игәырӷьаҵәа ицеит.
– Ааҟ, уажәшьҭа... – иԥсаҳы ааилалеит Кьасоу.
– Ара уаатәеи, сара иуасҳәап уи аҵыс иҟа­на­ҵахьоу,
иагьзырымшьуа, иара ахәда зы­ҟаԥшьугьы! – дыргәыбзыӷуа
инаиабжьалгеит анду.
– Иҳәагәышьа, усгьы исыбмыркит б-Риуоу! – Кьасоу
агәаара даманакуа, днеины аҽҳәа дныҽ­ҳәа­тәеит.
– Зны, Аҳәынҵәраԥшь асасцәа аҭааит, – днала­геит анду
лажәабжь, – урҭ дгьыл харакахьтә иаа­уан, иааԥса икарахагьы иҟан, амлагьы иамкуа ҟа­ларымызт. Аха, цас иауазшәа,
аҳәы­нҵәраԥшь аиԥ­ҟьамҭа иақәшәеит. Уахҭаԥса ашыла
амам­заарын. Агәаблаа аашьҭԥааны, иццакӡаны агәылара
ицеит.

296

– Иԥсра убааит, иацижьҭеи хьурӡы кназҳахьоу?! –
ҿаанаҭит Ашшаӷьыч. – Хымшуп Чагә ица сад­ӷы­ры­лоижьҭеи,
аха акгьы сзацәымӷьычит...»
Аԥшыха змадаз, абырсааҭк иааиқәҟьашеит Аҳәы­­­­нҵә­
раԥшь.
«Ариабжьарак аӡлагара сшеиҩаӡо сеиҩаӡоит, аха сылҵ­
шәадахеит, иузызурызеи?» – иаанапырҟәыҷы шьапырҟәы­
ҷит Алаҳәарҵысгьы.
Ишьҭууааны идәықәлеит Аҳәынҵәраԥшь егьырҭ агәы­
лацәа рышҟа.
«Ҳаи, сыԥсындаз, сеиԥҟьамҭазыҵәҟьа ушԥасҭааи, ма
усҟа аказы усзаахьазу?!» – иԥхашьа-ԥхаҵо иаацәажәеит
Ашьхарҵысгьы.
Иҟанаҵахуаз, ҩаԥхьа иҭрысит Аҳәынҵәраԥшь... Из­дыр­
уада шаҟаџьарагьы инеиз, шаҟаамҭа ҵыз­гьы?!
Аҵыхәтәан, аԥхӡы наԥхьаҳәо, агәаблаа азна ашы­­ла
ахы иқәыргыланы аҩны ашҭа ианааҭала, асас­­цәа дахьқәа
абаҟахыз, иныҵаҳа ицахьан.
Изымтәеит Аҳәынҵәраԥшь, иагьзымгылеит.
«Сара сысасдкылара, сыламыс хәыҷы акәгәышьан бзиарас исымаӡаз, сагьызлардыруаз, иныҟасҵазеи, инасыхьызеи?! – аӷьаҵәыӷьаҵәра иаҿын уи аҽа­зеиқәымкуа. Аҩны
иамкит, аԥсы амхарацәахеит. – Ных, ных! Уажәшьҭатәи
сыԥсҭазара башоуп, акгьы иаԥсам!» – ашьапы ааиҵыхны
ашьапхыц ашырҳәа аҳәда инаҿнархеит Аҳәынҵәраԥшь.
Аҽырҳәа ашьагьы нагәыҵашит...
Ирҳәоит убриазоуп ҳәа Аҳәынҵәраԥшь агәышҵа ҟаԥ­
шь­ӡа изыҟоу. Иара ашыла ахьабазгьы иагьзавымсуа...
Анду лажәабжь даналга, Кьасоу акыраамҭа аҽҳәа дыҽ­
ҳәаԥшуа дтәан. Ихы иҭагьежьуа иҭан уажә иа­ҳаз ари ажәа­
б­жьгьы.
Нахьхьи аҳәақәа, ачалт асы илажьны, аҳаҳаи­раҳәа
ашы­лафара иаҿын.
1959

297

АҚӘА КЫДХАҼОН
Хьыри Шьарбеи ԥсык еицырхан. Иагьеигәыла­цәан.
Шьарбеи мҿаагара данцоз Хьыргьы дцар акәын. Уи моу,
руаӡә аӡлагарахь дандәықәла, шыла мазарак имазаргьы,
егьыгь дымцар иуамызт. Убас рыхьит уахагьы. Хьыр, иан
Хьыџьгәа лшылаҭра хы­хәхәо ишыҟазгьы, аӡлагарахь дымцар имуит. Избанзар лагара дцон Шьарбеи. Мыцхә бзиа
ирбон урҭ еицызар. Аамҭа ахьцаз рымбаӡакәа, русқәа иры­
л­ганы, игәырӷьаҵәа иаауан.
– Сбабараа, шәџьықәреиқәа аныжәлагалак, шәаа­­­­ным­
ҿаскәа шәаа! – иҳәеит Шьарбеи иаб Разан, ахәыҷқәа
аӡлагарахь иандәықәлоз.
– Хымԥада ҳаауеит! – рҳәеит даргьы.
– Уара ахәыҷқәа урцәымшәаӡои, рымацара аӡ­лагарахь
иахьдәықәуҵо? – илгәамԥхаӡо ҿаалҭит Ҵиса, лхаҵа лхы
наиқәкны.
– Акгьы рыхьуам, бымшәан! – иҳәеит Разан.
– Амшгьы хәарчаруеит, аӡы леира иҟоуп! – на­цылҵахт
ҩаԥхьа.
– Акгьы ҟалом абааԥсы, акгьы! – ибжьы на­лықәиргеит
уи, – аӡлагара сҟәикуа даналагагьы иан ҭаха сылҭом уара!
– иааџьшьашәа инхәыҵеиҳәеит аҵыхәтәан. Акәыл-кәыҷы
ҳәа еицәажәо, ахәыҷқәа рааҵәақәа рыманы, аӡлагараҿ ианааи, ауаа рацәан. Алу дугьы ишзахәоз ишьҭыԥрааны алагара иаҿын. Ааилабыџымҭаз Шьарбеи Хьыри рылагатәқәа
рыда егьырҭ зегьы ирылгеит. Хьыр иџьықәреи ахәыла
иахеиԥсарц иааирмазеиуаны, аԥҳәысбырг Ҳауида ашә
даахыҵит.
– Нан, абри сшәырлагару? – лсакәлеи хәҷы на­рым­
ҵалкит.
– Уажәыҵәҟьа ҳалгоит, нас иблагап! – ҿааиҭит Шьарбеи, иҩыза иамраӡакәа.
– Ари зегьы шәлагаанӡа, нанхеит! – даа­кәа­нызанит Ҳа­
уида.

298

– Дахаҳҵап, Шьарбеи, нас ҳара ҭынч иҳамлагои? –
даа­хьаҳәит Хьыр, аҭакәажә лсакәлеи лымхуа. Шьарбеи
игәамԥхазаргьы, иҩыза ииҳәаз дзацрамлеит.
Амш леихашәы ихәлеит. Аԥҭақәагьы леимаҳан ажәҩан
неихаҟәзит. Ахәыҷқәа афархь иааргаз ала амца ҳәа аҭакар
еиқәырҵеит. Аҵх рцәажәо алу ду акәакь икҿашьқьыруан.
Ҳауида днаскьаганы ианхынҳәы, Шьарбеи Хьыри рыӡ­
лагара бзианы иааиқәыршәаны, ажәабжьҳәара иалагеит.
Шьарбеи далацәажәон абри аӡлагараҿ ӡызлан тәарҭас
ишлымаз ҳәа иаҳахьаз ажәабжьк. Хьыр ҿым­ҭ­ӡо дтәаны
дӡыр­ҩуан, уажәы-уажә амца дҩаҵ­хо.
Аҿаанахеит ақәаршҩы. Аԥҳал ахы лахазшәа икыдхаҽа
ицон. Аҵырҵырҳәа ианаамацәыслак, ина­қәырццакны
аҵықьҳәа ихысуан, амца лкарҷҷаны.
Алу иаҳа-иаҳа иарласуан. Убасҟан ауп ахәыҷқәа аӡы
шлеиз анырдыр.
– Аҭәырӷә ҳҩаханы аӡы ауҳажьыроуп! – иҳәеит Хьыр.
– Уара, алу ласны игьыжьуазар, иаҳагьы ибзиами?! – иамеикит Шьарбеи.
– Аӡы мыцхәуп, аӡкыра ԥнажәоит, уаала! – иҳәан уаҳа
дымԥшыкәа ашырҳәа дҩагылан, иҿынеихеит Хьыр. Шьарбеигьы днаишьҭалеит.
Аиаҳәеи аӡкыреи ирзымкыз аӡы хыҽҽаны ацара иаҿын.
Амацәыс алашара рыцырхырааны, аҳәыҷ­қәа аҭәырӷәы
иҩаханы аганахь аӡы ноурыжьит. Иаргьы оҳ, гәышьа аҳәаз­
шәа аӡышьҭрала аҽеиҵыхны аҿынанахеит.
Аҵых такәы инаскьахьан. Ахәыҷқәа, рылагатәқәа ианрылга, рааҵәақәа аармазеины иаагылеит.
– Уажәшьҭа цароуп! – ҿааиҭит Хьыр.
– Уеилагама уара? – ацара ихы азымцаӡо, иҽеиԥ­хьыр­
ҟә­­­ҟәааны, амца дныҽҳәатәеит Шьарбеи.
– Ыы, уара ара иҳаршома уаха? – ҩаԥхьа ҿааиҭит Хьыр,
иааизымбатәбараханы.
– Иаҳмыршакәа нас абри аҩыза аҵх азы амҩа сықәлан,
сеилагаз џьушьома?! – иааиҿаирхьит иҩыза.

299

– Уара, абар, афархь ахьынҵәо, ахьҭагь ҳагоитеи?!
– Хьаас иумкын!
– Шьарбеи, аҩны иаҳзыԥшуп. Иҟалап Разан дшәаны
дҳашьҭалазаргьы?!
– Нас, иҳәеи да ҳазлацо? – ашырҳәа дҩаҵҟьеит Шьарбеи дахьтәаз.
– Ацҳала ҳамцои!
– Ҟоҳ, иумуӡахит! Абраантәи верск сузцоит уажәы, ацҳа
азыҳәан?!
– Нас ацҳахь ҳамцозар, аӡы ҳазмыруазар иш­ԥаауеи,
ҳҭаацәа ҳзыԥшупеи?! – дааибакит Хьыр.
– Уааҵәа уман уаха ацҳа ушықәсуа, ус уара умсааит!
– Ҳааҵәақәа дәықәаагалаӡаргьы ибааӡоит. Урҭ ара
иҟаз, ҳара ҳцап.
– Мап, сызцом! – дахьгылаз аҟәҿыҳәа длатәеит Шьарбеи.
– Аҩны ҳаауеит ҳәа раҳҳәеит, иаҳҳәаз – ҳәа­зароуп,
Шьар­беи!
– Сара исҳәаз – ҳәоуп! – икьаҿ иқәҵо иааҵәа наих­чын­
ҵаны днаиеит уи.
Иҩыза ишимуӡоз аниба, иԥсахы ԥжәжәо, апырпыл еиԥш
дҟаԥшьӡа дааицрашәеит Хьыр.
– Уара иуҳәаз – ҳәазар, сара исҳәазгьы – ҳәоуп! – иҳәан
ашә нкыдиҵан, алашьцара днагәылалеит аҵыхәтәан.
–Амҩа иреиӷьу узеиӷьысшьоит, аҩыза! – иҽырхықәымҵа
инаишьҭеиҳәеит Шьарбеи.
Ақәа кыдхаҽа ицон. Цас иауазшәа, уажәраанӡа изҿыз
амацәысрагь иаҟәыҵит. Уаԥхьа игыло дум­бо еимаҳаӡаны
илашьцан. Аҵых-лашә ԥуа, гәынхә­ҵысҭала уажәы-уажәы
амҩа ԥшаауа, аӡԥшаҳәа давалан днеиуан Хьыр. Аиашаами иаҳҳәара – маҷкгьы дшәон. Уажәы-уажә ибла даахгылон уахантәарак Шьарбеи зыӡбахә имаз аӡызлан. Абар, уи
иаԥхьа дахьгылоу, дыхцәы мацараха.
«Ииашаҵәҟьаны дыҟазаргьы!» – игәы инаҭон уи, – даа­
сыдгылаанӡа аҵыхлашә дыснарбом, ақәа усгьы лышьҭыбжь
снарҳауам! Аха, мап, башоуп! – днеиуан игәы еиқәҳәаланы,
иҽырхаҵаны. Днеиуан анаара дықәҵәыруа, шьапыла ам­

300

ҩахәасҭа ԥшаауа. Иҵәырҵәыруа акы днаӷраԥалеит. Ишьа­
пы иа­кәшазшәагьы ибеит. Издыруада маҭызаргьы! Иаԥхьа
ахәыҵлашьцараҿ ҩкәаԥк цыр-цырит. Бгома мца­хәыцәа?!
Мап, дцоит ԥхьаҟа. Шьарбеи дзықәиршәаз агәыԥ­жәара
дархаҵоит. Даман ицоит ӡытҟәеи, ҵых лашәи, қәар­шаҩи
дыргәылганы.
Абар ацҳагьы! Илеиуан аӡиас Дӷамшь ацә­қәыр­­ԥақәа
еигәыдҵо. Илеиуан хаҳәи-мҿыхәи еи­зы­ҳәҳәа, аки-аки еи­
ҿажьуа, ирбылгьо. Ацҳа агә­­ҭа аҭахәалара убаӡомызт – аӡы
ахыҵәахьан. Иа­хыҽ­ҽаны ицон иаргьы. Днықәлеит Хьыр
акакала, ишьа­ҿақәа ԥхьаӡо, инапқәа еиҭныԥсахлан амаа­
кыра куа. Аҵыхлашә иалԥшуеит еибах-еибафо, иҭҳашуа,
ибылгьо илеиуа Дӷамшь ацәқәырԥақәа. Днеиуеит Хьыр
иҽырхаҵаны. Ацҳа иахыҽҽо аӡы ишьапы ӡааргыланы,
шьацә­кьарала апалқәа иԥшаауеит. Аха абар, аӡымшын
иаа­нагоз ақды хыла ианҩаҵас, адаҷ-цҳа аадырдырын
ишьапы нықәҟьеит. Рсаса­қәа раҳаны, ацәқәырԥақәа ԥшуп
уажәымзар-уажәы днарыхәларгәарц рҭахушәа. Аха амаакыра иам­­­ҟьан илеиуаз Хьыр ҵаҟатәи адаҷ имԥыхьашәеит.
Икит уи инацәкьарақәа аларԥсны. Цас иауазшәа уигьы
ацқәа алыҳәҳәон. Ихәамц азы иӡаауп ацәқәырԥақәа
аҵасуа. Имч ишәоит, аха аҩада дзеихом. Абар, абар, акгьы игӡам дааԥсахьеит. Уажәы-уажәы аӡы иҿаҵәоит, дзаиааиуам. Анаџьалбеит изыԥсоузеи мчы хәыҷӡак. Ус илаԥш
нақәшәеит ацәқәырԥақәа ҩаԥхьа қыд дук ԥхаҵа ишаарцоз.
Иааиуеит уи изиаша. Абар илаисит, нас хыхь ажәҩан – ҵаҟа
аӡы. Дылбжьахәаша аҵыхлашәи ацәқәырԥа млашьқәеи
рыкәа дынҭадыршәуеит.
– Аа, Шьарбеи! – дыҳәҳәеит ақды ззааигәаӡахаз
ахәыҷы. Убри аамҭазы уи напы ӷәӷәақәак дааныркылеит.
Иҟалап Шьарбеи иҟаиҵаз дахьхәны, иҩыза дишьҭалан даазаргьы.
Мап! Хьыр аԥсҭазара лашахь дзырхынҳәыз амш­цәгьа
замхацәгьаханы аӡлагарахь иаауаз Шьарбеи иаб Разан
инапқәа ракәын урҭ.
1959

301

АҲАМҬА
Аԥҭақәа неилыҩры-ааилыҩрит. Амшгьы каххаа иааил­
геит. Игәыҟаҵагоу амрахәага аҿанаанаха, ахәыҷқәа еибар­
ҩуа ашҭа инҭалт. Џьоук рҽеҩшаны иеихәмаруан, ампыл иасуан, џьоукых ашәҟәқәа ирыԥхьон.
Ахәыҷқәа рурокқәа ирылгахьан, аха макьана шәым­цан
ҳәа рарҳәан, иԥшын. Абар аҵәҵәа абжьгьы. Ашә­ҟәы иаԥ­
хьозгьы, ажәабжь еибызҳәозгьы, еидшыланы ихә­маруаз­
гьы, уажәы ашә икылеибархауа, азал ду аҩналара иаҿын.
Азал ашыкь бжьы ҩныҩуан. Иеиқәтәомызт. Ус иааҩ­
налеит арҵаҩцәагьы. Иааҭынчрахеит. Астол днахагылеит
ашкол адиректор. Уи зарԥысымҭа иҭагылаз наӡа-ааӡак,
аԥшькы, гәыкык иакәын. Иб­лақәа хааӡа аҵаҩцәа даа­ры­
лаԥшит.
«Иҳаиҳәарызеишь? Изакәызеи ҳзеизыргаз?» – рыԥсы
ӡаны, ргәы хыҭ-хыҭуа иԥшын зегьы. Адирек­тор ҩаԥхьа лаԥ­
шыла иааимидан, ибжьы нҭганы ҿааиҭит:
– Ахьыбҿар!..
II
Ҵхыбжьонын. Аӡлагара ахьҭагылаз аҭыԥ мыцхәы
иԥхьакырҭан. Уи ахра бгарақәа ирыхьчон. Неига мҩас
иамаӡаз аладахьтәи аӡыршьҭреи аҩадатәи амаӡа мҩа­
хәасҭеи ракәын. Аӡлагараҿы иеизалон кьаразаа, реиҳа аус
хьанҭақәа ианрылацәажәоз. Ари абжьарак урҭ ара иҟаӡан.
Рыҽқәа шнаҵҟьара ихианы игылан. Руапа хәлда­қәа ирҭа­
шьшьы, раԥс­уа маҭәа иҭаҟаца, акы еимҵакуа алацәа­
жәа­ра иа­ҿын. Аҵх лашьца жәпаӡа аԥсабара иахажьын.
Ишьшьылаҳауа, имццакӡо ицон уи.
– Ӷәӷәалаҵәҟьа агәаҽанызаара ҳҭахуп! – иажәа аахир­
кәшеит, зыбла еиқәарақәа ҳаҵ-ҳаҵо ацәажәара иа­ҿыз
Ҷнагә. Уи иаақәырццакны аӷәи­ҵибжь геит.

302

– Сишь! – ҿааиҭит адәахьы игылаз аӡәы. Иаа­ӡырҩит
рлымҳақәа кыдҵаны. Азнык азы акгьы рмаҳаит. Ус, игахт
ҩаԥ­хьа бжьык.
– Ҳашҟа аӡә даауеит!..
Алашьцара далууаа дааиуан ахәыҷы.
– Абрагь!.. Уабаҟаз ҵхыбжьон? – дџьаршьеит зегьы.
Абрагь уахьихәаԥшуаз мчымхарак дшақәшәаз мҩашьо
дыҟан. Џыр дааигәыдхахалан, иԥси-иԥси еихәлахо, игәы
ҭам­гыло, ҿааиҭит уи:
– Баба дыршьит... Ҳаҩны рблит!.. – уаҳа акгьы изым­
ҳәаӡеит. Дгылан уи аӡага-баа даганы, иԥштәы ихыгга, ды­
цә­кәыкәы...
Рыхқәа неиларкит зегьы.
Аҵх цон ишцац. Ашьхақәа гылан иӡырҩуа. Ҭынчран.
Рыгә­қәа еибафон кьаразаа.
– Ишшәасҳәаз! – днарылабжьеит Ҷнагә.
Рыҽқәа иаарыхан, инҽыжәлеит зегьы. Ахәыҷы Џыр
днеиҽхьынтәалеит. Ицон агәаҩарақәа ирыҭҟьа.
III
Абрагь иаб дырҵаҩын. Ақыҭаҿ анхацәа рхәыҷ­қәа
аҵара дирҵон. Дара анхацәагьы аҩреи аԥ­хьа­реи дирҵарц,
кыр џьабаа ибахьан. Ашкол дҭан иара Абрагь ихаҭагьы.
Уи зегь реиҳагьы акалам инапы иацныҟәо даныҟала, ихы
азцо далагеит асахьаҭыхра. Иара дышхәыҷыз иан дыԥсит.
Данеиҭымха, игәшәамшәа ахьиҳәоз азы, мыцхәы бзиа дибон иаб иашьа Џыр.
– Ишсоуҳәара, уандухалак узакәхарацы уҭаху­зеи? –
уа­­хык ахәыҷы дизҵааит Џыр.
– Сара сабрагьхоит, аҭуџьарцәеи аҭауадцәеи нсыр­
ҵәоит!.. – иаҭеикит уи. Џыргьы игәарԥханы дыччеит:
– Уара, Абрагь, ҳара абна ҳахьылоу ҳабрагьцәоу џьу­
шьома... Ҳара ахақәиҭраз иқәԥо уаауп. Умбои Урыс­тәы­
лагьы, Ленин дуӡӡа ҳара ҳҩызцәа дна­раԥызан, аҳәынҭқар
дахиҳәеит.

303

Ахәыҷы иаҳаз ааџьеишьеит:
– Ишԥа? Дызусҭада Ленин? – Абрагь Џыр диз­ҵааит.
– Ленин... Ленин аиаша иашьҭоу уаҩуп. Уи ажә­лар рха­
қәиҭра дазықәԥоит. Иҭахуп ахәыҷқәагьы аҵара шәҵарц,
аԥсҭазара бзиа шәоурц.
«Аҳәынҭқаргьы дахызҳәаз, абри аҟарагьы ҟаз­ҵарц згәы
иҭоу ауаҩ дзеиԥшхарызеи, иагьа ддууп уи! – дхәыцуан
Абрагь. – Ахәыҷқәа аҵара рҵар иҭахуп... Ҳаи, зынзаҵәык
дызбандаз шьыри...»
– Уара дубахьоу Ленин?
– Мап, сара дсымбац. Аха убри иоуп ауаа зегьы ахы
рызҭо, ируша-ирҳәаша рабжьызго.
– Ҳаи, шьыри, знызаҵәык дызбазшәа сыҟандаз!..
Абрагь дтәан зыӡбахә рымаз ауаҩ ду дизхәыцуа.
Иара убри ауха инаркны, ахәыҷы «Абрагь» ҳәа диахә­
марлон Џыр.
Абрагь дџаџаӡа изҳауан. Ашәара захьӡыз из­дырӡомызт.
Кьаразаа Џыр ицны уахынла рыҩны иаауа ианалага,
дрышьцылеит. Даргьы рԥсы дырзалымхуа бзиа дырбон.
Рышҟагьы изныкымкәа дыргахьан. Игәра ганы, ааигәасигәа гатәык-аагатәык ахьирҭалоз азы, иаргьы арԥыс наӡак
иеиԥш ихы ибон. Игәырӷьара ҳәаак амамызт. Аха абар,
арыцҳара ахьыҟалаз. Кьаразаа тәарҭас-гылартас рыҩны
ахьрымаз иахырҟьаны, ирықәлеит ажәлар раӷацәа
аменшевикцәа. Иакәшеит рыҩны. Аб ишыцәгьарахоз аниба, иԥа дцарц идиҵеит, аха иара имуит. – Уца, уца, – ҳәа
дшиҿыз, аҵх лашьца иалҵәраа зҿаазхаз ахы иқәшәеит аб.
Абрагь ииура изымдыруа, дшаҟь-шаҟьо, уи дааихахеит.
– Уца... кьаразаа... – абри ауп аҵыхәтәаны ажәас ииҳәаз аб.
Ахәыҷы ԥыҭк данааскьа игәеиҭеит, аҵх ырлашо, рҿаԥха
амца шалҟьоз.
IV
Амшқәа цон. Абрагь кьаразаа рыҟны дыҟан. Аду
иаҵкыс ахәыҷы дызмароу аусқәа ҟалоит аԥс­ҭа­зараҿы;

304

еиҳараӡакгьы аԥсреи абзареи еиҿагыланы ианеиқәԥо
аамҭазы.
Февраль ԥша аҽыраапкны, оуман иҟанаҵоз. Иеи­бахеи­бафо илеиуан Хыԥсы. Наҟ-ааҟтәи аԥаҩ дуқәа ахымца
рыбжьҟьон.
Аибашьра иаҿын. Иеиҿахысуан аамҭа еиқәаҵәа иалаҭ­
хаџьуаз ауааи, аԥсҭазара ҿыц иазықәԥоз кьаразааи. Аԥсреи
абзареи еиқәԥон. Абрагь кьаразаа дрылан дҵәиҵәиуа: ара
дшыҟоу ана дубон, ашәақь лҩа далаӡан.
– Абрагь!.. – ибжьы геит апулемиот зырхысуаз. Ахәыҷы
дҳәазаны днеит уи иҿы.
– Спатронақәа нҵәоит, уеиха!..
Абрагь иҿынеихеит, насҭхашәа аиҩхаа ҭыр­цәажәо ахы­
с­ра иаҿыз Џырраа рышҟа. Днеиуан алҩа иҽалакны, дыш­
захәоз деиханы. Аҿыв-сывҳәа аҳымҩасқәа ивҟьа ицон.
Ииу­лакь днаӡеит днеи­ран дахьыҟаз. Апатронақәа зҭаз
арҭмаҟ изқәа инкыдиҵеит.
– Умшәан с-Абрагь фырхаҵа! – ахәыҷ игәы ааирӷәӷәеит
Џыр. Абрагь иҿынеихеит дҳәазаны. Абар иаԥхьа аҟьашра
хәҷы днахыҳәҳәар, дцеит. Днеиуан адгьыл иҽеиуатәны,
иԥсы ӡаны. Инап хәыҷқәа анышә иалаирԥоз дрыма ицон.
Аха дааҵашәеит аӷа илаԥш. Зҿааирхаз апулемиот хқәагьы,
иаҵхьаҵәҟьа аттаҳәа анышә илыҵапыҟҟеит. Иҽирԥсит
Абрагь зынӡа. Аха ҩаԥхьа рҿаархеит раԥхьатәи аҵкыс
еицәаны. Ацәҳәыра дықәхеит. Аӷа цәҟьарас дҟаи­ҵеит.
Ихы дҩахан имуӡеит. Игәгьы ааиҭасит... Аха убасҟан аума
амҽхакуа абжьы геит Џыр ипулемиот. Абрагь инаԥшымҭа
иақәшәан, илаԥш нахьысит нырцә ихысуаз аӷа ишьапқәа
шыҩхаҵҵалаз. Акыркырҳәа дагьааччеит. Нас иԥсы еивганы, ԥхьаҟа иҿынеихеит.
Ахәларахь ианеиха, абџьар мца еихсыӷьит. Ԥыҭ­рак
ашьҭахь иааҭынчрахеит. Иууаӡа иаанхеит ақыҭа.
...Аухантәарак Абрагь ибла ихгылан аҽны иибаз ах­
ҭысқәа, еиҳараӡакгьы Џыр ихаирҵҵалаз ага ишьапқәа.
Адырҩаҽны иагьҭихит уи исахьа. Ииа­шаҵәҟьаны, уи ина­

305

хәаԥшлакь дамырхәцырц залшомызт: аӷа ипулемиот им­­
ҟәыҵжәаны, иҿы раҳа, дыхбыкьны длеиуа иҭыхын асахьа.
– Афырхаҵа с-Абрагь, афырхаҵа! – дааирҽхәеит Џыр,
ахәыҷ иҭыхымҭа даннахәаԥш. Ашьҭахь инаганы Ҷнагә иирбеит. Ҷнагә дааччан, акраамҭа дахәаԥшуа дгылан уи. Наҟ
ианқәоу збап ааигәахәын, атетрад бӷьыцқәа еихырԥхьо
иҿынеихеит. Ус даҟьак аҿы дааҭгылт: «Ленин... Шьыри,
знык дызбандаз...» – даԥ­хьеит Ҷнагә.
– Ленин! Уара дудыруама уи дызусҭоу?
– Дыздыруеит Ленин; уи ахәыҷкәа зегьы аҵара ҳҵарц
иҭахуп... – дгәырӷьаҵәа ҿааиҭит ахәыҷы.
– Умшәан, с-Абрагь, аиааира шаагалак, ашкол уҭаҳ­
ҵоит... Уа иуҵап асахьаҭыхшьагьы! – нациҵеит Ҷнагә. Нас
ашьшьыҳәа иҵырҟа џьыба дынҭалан, иааҭигеит шәҟә хәы­
ҷык. Днатәан акы нақәиҩит.
– Уара макьана ухәыҷуп, иузеилымкаар ҟалоит, аха
уандухалак уаԥхьап, иумаз абри сара исымҭан! – иҳәан,
Абрагь ишҟа инаирххеит иикыз ашәҟә хәҷы. Абрагь дгәыр­
ӷьа-гәырӷьо иааимихит. Ацәаҿы иа­нын Ленин ду ипат­реҭ.
Ахәыҷы уи зны иҩаҳаракны икны дахәаԥшуан, нас игәы
инадирӷәӷәалеит.
Иҵит мызкы. Кьаразаа Ар Ҟаԥшь рыцны, абираҟ рха­
ԥыруа, Аԥсны аҳҭны қалақь – Аҟәа иналалеит.
V
Адиректор дныҭгыла-ааҭгыло иажәа наигӡон. Ахәыҷ­­қәа
рхы азышьҭӡаны иӡырҩуан.
– Ахьыбҿар, иахьа ҳара иҳауит аҳамҭа дуӡӡа, – даҿын
уи иажәа алгара. – Ҳашкол иаиуит зеиԥш ыҟаӡам аҳамҭа!
– аҵаҩцәа адиректор зыӡбахә имаз гәҩарас дҟарҵан,
уажәы-уажәы рҩыза асахьа ҭыхҩы ишҟа инхьаԥшуан.
Адиректор игәы азҳауа, кадифа ҟацшьыла иҭа­ҳәҳәаны
астол иқәыз ҩышьҭыхны иаахиртлеит.
Ахәыҷқәа дрылаԥшуа иҭыхын Владимир Илиа-иԥа Ленин ипатреҭ!

306

– Абри аҳамҭа ҭызхыз Абрагь, – нациҵеит адиректор, –
шәара шәҩыза, Баҭа Гәмба иоуп!
Ахәыҷқәа зегьы Баҭа дџьашьауа, дахькҿатәаз акәакь
ашҟа адруҳәа иаанаԥшит.
Алаԥш рацәа ахьихәаԥшуаз дыԥхашьазар акә­хап,
Баҭагьы дҟаԥшьшьӡа деибакны, ихы ларҟәны дгылан.
1960
АҴӘҴӘА
Шьыбжьонын. Ашәшьыраҿы ашәҟәыԥҳьара са­ҿын. Акы
ааины иаасхагылеит. Схы сҩахазар, абар Тиа! (Сара сбат
Тиа ҳәа саԥхьоит).
– Уабаҟаз, Тиа? – ҿаасҭит сахьтәаз.
«Ахәмарра сҭахуп!» – аҳәозшәа иаасыд­цәқәас­леит иара.
– Уаагыл, сызҿу салгап! – сҳәеит, аха уаҳа умԥ­сит, ахы
сыхьшьуа ҭаха анснамҭаӡа сҩагылан, аихә­марра ҳалагеит.
Мыцхә бзиа избоит сара уи. Бзиа иумбогьы акәӡам.
Аблақәа ҭшаша, ақьышә хыџьгәыгәынӡа. Атәыҩа хәыҷқәа
ԥагәа-ԥагәаӡа иаалнагоит. Еиқәаҵәамлаҳӡа ахәы ақәуп.
Аӡынра цәгьан сынтәа. Тиагьы аазган амаҵурҭа­ҿы иҩ­
нан. Саатәаны иауӡомызт. Ахы сыдшьыло ахәмарра сгәа­
нарԥхон. Иҩаԥа-ааԥо аҿаанахон. Сар­гьы ахәда сҽына­
хасыжьлон сазгәдуны. Уи азы афатә есқьынгьы имазеин.
Аԥырча ԥшқарахқәа кәыкәны, аџьыкаӡырӡ аларпыҟҟаны
иасҭон. Уимоу, хәыҷы-хәыҷла арсагьы иасыршьцылеит.
Ааԥынра анааи, ҳгәыргьаҵәа адәы ҳнықәлеит иаргьы саргьы. Амаҵурҭа згәы ҩнаҿыӷьны иҟаз абат ашьамхы аҵԥраауа, ашҭа иҭан. Абраҟа еиҳа­гьы иӷәӷәахеит
ҳаиҩызара. Сахьцалак иқарамҽо исышь­ҭан. Ҳаивасны
ҳанеиԥхныҩлозгьы ыҟан... Уӷә хәҷыкгьы азыҟасҵан, знызынла ҳҳәыси иареи еивакны исырныҟәалон.
Тиеи сареи ԥыҭк ҳаихәмарын, аӡахьы ҳҿынаҳхеит. Уи
акәабара иасыршьцылахьан. Амҩа ианнықәла, ҳахьцоз

307

адырзаап, игәырӷьеит. Аӡаҿы ҳнеиаанӡа акырқәа ҳаиԥх­
ныҩлеит. Аԥшаҳәа ҳаныланы ҳаш­неиуаз, бжьык слымҳа
иаа­ҭасит. Сааҭгылан сӡырҩит. Акка-ккаҳәа иааҩуан аҵә­
ҵәа­бжьы. Схы-сгәы инҭа­ланы сааимнадеит. «Кыр-кырр
кыр-кырр» амшын уи сгәаҵаҿы.
Аӡаҿы ҳаннеи, Тиа аӡыжь аҽналанажьит. Саргьы сыццакны, ҳӡаарҟәрыла ҟаҵаны сналапҟеит. Санҩалҵәраа,
ахы аалыҳәҳәо аӡыжь иалагылан сбат. Сара хӡаарҟәрыла
ҟаҵаны амгәацәа сы­ҵыс­уан. Ахы ӡаасырҟәрылон, иқамызуа
иақәыз ахәы снапы алшьуа, акәабара саҿын. Иара уи агәы
иа­хәаны, ахаԥыцқәа хнарџьаџьон, ахы аҟьон. Абра­ҟагьы
акара-караҳәа аҵәҵәабжьы сгәы иаақәҩит. Хӡаарҟәрыла
ҟасҵан, ҩаԥхьа сааӡырҩит. Аӡы аҵаҿ­гьы уи абжьы гозшәа
саҳауан.
Тиеи сареи ҳаҽрыхьны аӡы ҳанҭыҵ, мыцхәы ҳласӡа
ҳҟалеит. Аԥшаҳәаҿы инаҵҟьаз, ҳшыҩуаз аҩ­ны ҳааит.
– Џьаџь, акамбашьқәа ухашҭӡеит иахьа? – ҿаал­ҭит сан.
– Сцоит, сца! Уажәыҵәҟьа срышьҭалоит!
Тиа аблақәа ҭырпыжы иаасыхәаԥшит. Схы анаа­сырҵысы,
аҿаанахеит. Абӷа снапы анақә­сыр­ӷәӷәа­лак аҩада иԥон.
Ашьапы сасыр, ишьҭыхны иакуан. Ҳаиҭаналагахт ахәмарра.
– Џьаџь, акамбашьқәа џьара амхы иҭамлааит, нан,
унарышьҭаԥш! – ҩацхьа дааӷьаҵәыӷьаҵәит сан.
Тиа ақьышә снагәӡын, сыццакны ашҭа сынҭыҵит. Снас­
кьацыԥхьаӡа иаҳа-иаҳа иааигәаны иааҩуан аҵәҵәабжьы.
Иаҳа-иаҳа сыццакуан саргьы. Қьаҭуан лқьаԥҭа схы ҩхас­
кылеит. Ақьаԥҭаҿы Жәыжә икамбашь аҳәра иаҿын.
«Акыр-кырр, акыр-кырр» ҳәа, ашьхаӡыхь еиԥш еихыкка,
илас­ӡа ицәажәон уи ахәда иахаз аҵәҵәа. Снеины, аҳәра
иаҿыз акамбашь снадгылт. Иаргьы аҳәра иаҟәыҵны иаа­
гылт, иӡырҩуа... Сара сыбла ҭраа снахәаԥшит, аха сыз­
хәаԥшуаз иара акәмызт, аҵәҵәа акәын. Ааи, абҩатә ҵәҵәа.
Амра ахьақәԥхоз икәеикәеиуа исҿаҷҷон. Еилыԥхон ахь­
ӡы ақәрҭәоушәа. Аԥшӡара икны иаго, акамбашь ахәда
иа­хан иара. Сгылан, сыблақәа сзаҟәымго. Акамбашь сша­

308

ԥырхагамыз ана­­ба, агәы каршәны аҳәра иалагеит. Мыцхә
ахы сгәа­нарԥхарц аҭахызшәа, ишалшоз ихәмарит аҵәҵәа­
бжьгьы... Ицәажәон аккаҳәа, ацәажәабжь аԥша­ҳәақәа
ирныҩуан, абнақәа ирхыҩуан, ахәқәа ирҿаҩуан. Сахьгылаз
ашьшьыҳәа снатәеит. Аиашаз, сыблақәа сзаҟәгаҵәҟьомызт.
«Ишԥа бзиоу, икәнтрышәӡа! с-Тиа азоуп изшоу! С-Тиа
азы! Ишԥаҟаларыз уи иахазар! С-Тиа амалагьы иԥшӡоуп,
аҵәҵәа ԥшӡа ахалар...» – иаасыӡбеит сара.
Адық, адық, адық – амшын сгәы. Саагылан, ашьшьыҳәа
снеины акамбашь снадгылт. Ахы аасшьышьит. Нас ахәда
сҽынахысшьын, аҵәҵәа аҵӷа счақы наҿсырхеит...
Аԥхын ахьшьцәа хәыҷқәа Аҳәысҭа ду ҳаиқә­шәа­лон.
Уажәы сышнеиуаз анырба, рҽырӡеит. Акыргьы снашәааашәеит, аха иахьыҟаз сзымԥшааит. Сааин ара-ӷаӷа снам­
ҵагылт. Акамбашьқәа ана-ара аҳәра иаҿын.
– Шәцәырҵ уара, шәцәырҵ! – сыбжьы насыргеит, аха
аӡәгьы дцәырҵуамызт. Иҟасҵара сзымдыруа сгылан. Ус
шәииу ҳәа аӡәы атрышә дасит. Саақәгьежьааит, аха исзеи­
лымкааит иахьгаз. Лаԥшыла сшеимдоз, атрышәбыжь гахт
ҩаԥхьа.
«Исхыччома, мшәан?» – иаагәнызгеит. Сыблақәа ҳаҵҳаҵо сшеимдоз, аҵла даавҟьеит Нарҭ. Аха иа­­ра дышгәыӷуаз
еиԥш сизмыршәеит. Сгәысҽанын.
Заа сахьымнеиз ӡәырҩы ргәы иааҵаххит.
– Укамбашь ҳара хьчаҩыс ҳамоума, џьым? – даац­х­лы­
мит Ламшьаҵәгьы.
– Арахь шәааи, арахь! – ибжьы ааиргеит аҽаӡәы, аха­
ҳәырԥара иҽазкуа.
– Уи шәаҟәыҵ, џьушьҭ, уи аҵкьыс аҵәыргыла ҳа­хыԥалап!
– инеиларԥсеит ахәыҷқәа.
Ацқәа змаз ҩҵәык наҳарсын, ишшәырӡа иҟаз быцак
нықәаҳҵеит. Аԥара, ҽадаԥала нап аҳаркит. Ламшьаҵә
уи аҿы дхьысҳан азы ҳаиҵаҟьара акәын дызҿӡаз. Оума
иҿыҵҳәацәон. Ҳҵәыргыла дамҵатәаны, ҳанааидыххылоз
иааҭирҟьон:

309

– Қәыч дааит, Қәыч! – мамзаргьы: – Шьаҳан уи­шьаҳаит,
Шьаҳан уишьаҳаит!
Цас иауазшәа, аҵәыргыла ҳанахыԥоз абыца аӡә дакьымсыр ауӡомызт. Изыцәкаҳаз даҽа хынтә аԥара дақәиҭын.
Данзахымԥалакь аисара далҵуан. Абыца ҳҩахацыԥхьаӡа
иԥоз маҷхон. Аҵыхәтәан Нарҭи сареи ҳааизынхеит. Уи
ҳашкол аҿы изнымкәа аҩреи аԥареи рзы аԥхьахәқәа игахьан. Уажәы иареи сареи ҳаизынхара саргәырӷьеит. Амч
ҿыцгьы сыланаҵеит. Ҳаидшыланы ҳаԥон. Абыца ҳашәара
иҳараҳкит. Аԥхьа дыԥеит Нарҭ.
– Шьаҳан уишьаҳаит! – еицыҳәҳәеит зегьы.
– Ҳаи, Шьаҳан иԥсы шәакааит! – иҳәан, деиҵаӷәӷәа
дҩагылт иара абыца шьҭыхуа. Дыԥеит даҽазнык, дыр­
ҩегьых... Аха иамуит. Уажә зегь сара исзыԥшын. Сгәы ҭа­
гыломызт.
Снаҵҟьеит. Ирымҳәаз аҟы ыҟам, аха аҵәыргыла са­
хыԥеит...
– Машәыршәа уахыԥеит! – иамаркит ӡәырҩы.
Сыцеит ҩаԥхьа, аха ишмашәырмыз агәра дсыргеит.
Ԥыҭрак ашьҭахь акамбашьқәа ҳаманы аӡахьы ҳцеит.
Аӡыжь аҿы зны «хаҳә-ҵәаҳ» ҳахәмаруан, зны реиҳа хӡаар­
ҟәрыла ҟаҵаны аӡаҵан изычҳауа ҳәа ҳаицлабуан. Уахьтә
ҳанхынҳәы ахаҳәырԥара ҳалагеит.
Иџьоушьаша, ахәмаррақәа зегь рҿы аҽны аиааира
сара истәын. Мыцхә сгәы алаҟаны сахьыҟаз азы акәхап. Уи
ссиршәа ирбон сҩызцәагьы. Ахәы­л­быҽха, ҳаиԥырҵымҭазы
маҷк «кьац» ҳаид­нар­халт. Аха аҵыхәтәаны, скамбашь Бача
саԥцаны сҿаасхеит. Сшааиуаз, ачықьра снылаххит. Иаалызгеит сыҵәҵәа...
«Уҟоума рыцҳа!» – сыхәда иныҵасыҳәҳәеит. Ака­раҳәа
абжьгьы аасыргеит. Сгәы ҩҭыԥсааит. Нас ашьшьыҳәа
сџьыба инҭасҵеит. Снацәкьарақәа алар­ԥсны сџьыбаҿы иахьыскыз, Тиа иахазшәа сгәы иабон. Акка-ккаҳәагьы абжьы
сгәы иқәыҩуан. Снеи­уан мҵәыжәҩада сԥыруа.

310

Иааилабыџхьан. Қьаҭуан лқьаԥҭа ҳаннықәла бжьык са­
ҳаит. Сааҭгылеит. Бача аҩныҟа ахы рханы инеиуан. Аҟьаԥ
ааҭгеит аӡмах.
«Мшәан, акамбашьқәа уахынлагьы аӡмах иҭа­тәоума?»
Иааџьасшьеит. Снеизар, абар ассир. Жәыжә икамбашь! Аӡ­
мах аҿы абат аризаап. Аԥа иахагылоуп. Абат аихара иаҿуп,
аха изгылом. Аарла аӡмах ахы ӡааҳәҳәоит. Иахьеихо
уажәы-уажәы илӡааҟәрылоит. Ихәаҽуеит.
Ашырҳәа аӡмах сынҭалт. Исгәыдкылан сҩахан, аарлаҳәа
иааҭызгеит. Аҳәынҵәа ҩасгәыдшьых­лааит, аха гәхьаас изкыда. Абат рыцҳа, аԥсы анаиоу игыр-гыруа адәы инықәлеит.
Иахӡыӡаауа уи иашьҭан аингьы.
«Иеиқәсырхеит!» – сгәырӷьаҵәа сҿынасхеит.
«Иеиқәурхама?» – ҿаанаҭит сгәы.– Аҵх лашә иа­з­ныжьны
уцоит аԥшқа, иахьада адунеи зымбац! Иеиқәурхама? –
Сааҭгылт. Сыбла иаахгы­леит Тиа ахәыҷра. Уи аҩызоуми
аригьы. Снадгылан, иаашьҭысхит. Аккаҳәа иаацәажәеит
сџьыбаҿы аҵәҵәа. Сааиҵаӷәӷәеит. Ҿымҭӡо сгылан. Сгәы
ҭы­ԥа ицон. Абат ахьыскыз иааҳәыцымыцит. Сгәы ааиқәы­
сҳәалан сҿынасхеит.
Аԥшқа иахьада адунеи амбацызт, аха ихьанҭан, еи­
ҳаракгьы сара сзы. Уажәы-уажә инаргыло, исыманы сцон.
Акамбашьгьы аасышьклаҳауа исышьҭан. Амарда ҳҩа­ҿа­
леит, аха изулак ахәы сыҩхалт.
Жәыжә иҩны алашара ҩныҷҷон. Сара уи са­зааигәахон.
– О, бара! – ибжьы аагеит Жәыжә, – ажәгәараҿ акгьы
сымбеит, ацәашьы сзырхиеи, абас снықәлашт!
– Уаргьы цас иууазшәа, цәыкьа узымааит уаха!
– Моу, хәмарра сыҟаз џьыбшьома?..
– Аҵх лашәха... иузырбозеи шьҭа!
Алыгажәи аҭакәажәи аидашшылара иаҿын. Сара дара
сырзааигәахон. Агәашә аасыртын ашҭа ҳан­ҭалт. «Ҩаҟ»
аҳәеит акамбашь, агәарԥ аҿы ҳанааи.
– Диида, ҳзыргәырӷьада уаха? – абӷьааҳәа лҿаалхеит
Жәыжә иԥҳәыс.

311

– Ҳаи, уԥсынҵры духааит сбаба! – ҿааиҭит Жәыжәгьы,
абат сыманы сышнеиуаз аниба. Аԥшқа ашьшьыҳәа ала­
шараҿ инаган инасыргылеит. Сҽа­нааиҵысх, «акка» ааргеит
аҵәҵәа. Сныҵыкка сцеит. Жәыжә иԥҳәыси иареи абат иадгылан, акгьы рма­ҳаӡеит.
– Ҳашԥоуркьаҭеи уаха! Ари уара иутәуп снан, уара! –
даҟәыҵуамызт аҭакәажә.
– Зыԥсынҵры духаша, зыԥсынҵры духаша!.. – даҿын
Жәыжәгьы.
– Бара, ари сара аҭрахьы изгап, бара бцаны акам­башь
арса азаага! – иԥхәыс иналыдиҵеит аҵыхә­тәаны.
– Ҳашԥеиркьаҭеи, сикәыхшааит! – лымшын дахьцоз.
Саргьы ашьшьыҳәа агәашә сынҭыҵит. Жәыжә ибати икамбашьи дахьрацәажәоз ибжьы лахҿыхӡа игон. Сара иаҳаиаҳа алашьцара сагәылалан снеиуан.
– Ҳаи, ари абат ҳзаанагеит, аха аҵәҵәа арӡзаап ббама! – слымҳа иааҭасит агәалсра зҵаз Жәыжә ибжьы. Сгәы
иналҟьазшәагьы збеит. Сныҟәашәа иааг­хеит. Саабжьажьеит.
«Иҟауҵаз зегьы аӡы иоуҭеит, иҟоуҵаз зегьы аӡы иоу­
ҭеит!..» – иаасахәыҭ-хәыҭит сгәы.
Ашьшьыҳәа саахынҳәит. Ашҭа сааҭалан аборахь снаскьоны, Жәыжә даасԥылеит.
– Уабаҟаз, дад?!
Сџьыба, сынҭалан, аҵәҵәа ааҭызгеит:
– Абар, аҵәҵәа!..
– Аҵәҵәа уҳәоу? Аа, ибзиами, дад, ибзиоуп, иҭабуп... –
Иҟалақәаз зегьы еилимкаакәа дыҟам, уаҳа имҳәаӡеит...
Сара снагьажьын, ашьшьыҳәа аҩныҟа сҿы­нас­хеит. Сцон
ахәы сықәланы.
Ахрақәа ирывҵалашо амза агылара иаҿын.
1962
АИҚӘԤАРА
Аҭынчра еилахәеит. Игәыҭшьаагаха игеит ҳар­баӷь
Џарџар абжьы. Иааилаҩҩит амӡырха иқәыз акәытқәа.

312

Дамшә ыууаӡа иԥан, амхырҭа илалапҟеит. Фатмеи сареи
ҳаашанхеит. Нас, ҳаҩит ҳаргьы. Ҩаԥ­хьа иҳәҳәеит Џарџар...
...Ааԥынран.
Аԥсабара аҽаҩычон. Ахаафҩы гәыҟаҵагаха аҳа­уа иалан. Аԥхарра иеигәырӷьан иҷырҷыруан аԥсаа. Ана-ара
ауаҟьан-чаҟьан быжьқәа гон. Угәы хырх­уан зегьы.
Аведрақәа аашьҭысхын, аҳәарақәа аӡы дсыр­жәырц
ашҭа сынҭыҵит.
– Салгьы суццоит, Татеи! – лшьапы хырҟьаҟьа, дбажә­
гәаламуа днасышьҭалеит саҳәшьа хәыҷгьы.
– Ара быхәмарла, Фатма, сара уажәыҵәҟьа саа­уеит! –
саақәгьежьит лара лышҟа.
– Салгьы сцоит, иахәаа! – даасхьынҳалеит. Свед­рақәа
руак аасыцылкын, еимак-еиҿакны ҳҿы­наҳхеит. Ҳцоит ахкаарахь ҳхы рханы. Фатма аҷыр­ҷырра даҿуп.
– Заҟа бзиа избои уала, Татеи?!
– Иарбан, Фатма?!
– Абалҭ! – акакаҷқәа лнапы нарықәылкит. Сведра
ааушьҭны днарылас-нарыласын, цырақәакгьы ааидылкылт.
Нас ашьшьыҳәа лԥынҵа инадылкы­леит.
– Аах, исԥабзиоу!
– Баала, Фатма, баала!
Ҳнеиуеит абна аанда ҳаваланы. Аӡахьы ҳцоит. Фатма
аҷырҷырра даҿуп. Ус аҭынчра иаалҩит бжьык: ҵиу, ҵиу,
ҵиу... Ҳааҭгылеит. Абжьы есааира иааигәахон. Абар иахьааиуа ахьшь. Иманшәалоу қәтәарҭак иашьҭамкәа иҟам.
Ашьапхыцқәа злар­ԥаны, зхы хьыхәхәа иагәыҵакыз акә­
ҷышь аҳәа­цәара иаҿын.
– Лыԥҳа! – дааӷьаҵәыӷьаҵәит Фатма. Саргьы иаас­
цәы­мыӷхеит. Сведрақәа насыргылан, слышь­ҭасны иаа­
сым­ԥыхьашәаз лаба хпыҿк аашьҭысхит. Ахьшь иарбаны
сышьҭахьҟа снапы ааиҵысхуаны... аҵықьҳәа ахысбыжь
геит. Ахьшьгьы кәкәаӡа илҭа­леит. Фатмеи сареи иџьшьаны
ҳааиҿаԥшит. Абна аанда даавшәеит ашәарыцаҩ. Алақәагьы
еибарсит аԥсаатә ахь. Аха днарықәыцәҟьан иааникылеит.

313

Ахьшь аԥаҭԥаҭра иаҿын. Ианаашьҭих ахы ахагылаӡамызт.
Дааԥышәырччеит. Инаршә ахь­хиаз дамеигәырӷьакәа ды­
ҟам. Аԥсгара зауз акәҷышь абард ашҟа еихеит ишәа­
ҟьарц. Ҳнеины абард ҳаакә­шеит. Иаалигеит дныласны. Да­
хәаԥшуан, илар­­ха-ҩархо икны. Нас Фатмагьы саргьы ибла
ҳаа­­ҵижьит.
– Абри бара ибысҭоит, с-Тата хәыҷы, иааӡа! – акәҷышь
Фатма лышҟа инаирххеит уи. Лыблақәа лхаччо иааимылхит ларгьы.
– Аригьы уара иумаз! – саргьы ахьшь аасиркит. Ҳныжьны
ицаз алақәа рҵарбжьы анга, ашәарыцаҩ днаҳавҟьеит. Сара
сыхьшь сахәаԥшуан. Фатма лыкә­ҷышь лгәыҵарӷәӷәа дгылан. Лгәырӷьарагь ҳәаак амамызт.
– Изҷуеи уала, Татеи? – иаарыцҳашьаны дсыз­ҵааит
Фатма.
– Исырбеи, да! – ишылҭахымыз иаалымсхит. Ахәы
санлалаҭәҳәа, игәасҭеит уи ахьшь ашьап­хыц­қәа наҟ-ааҟ
иахьаланарҟацаз. Ахәра ашьа аҿы­ҵыхьхьа ицон. Ҳаи,
рыцҳа! Ус ашьап сылаԥш нақә­­­шәеит. Ашшараҵәҟьа ԥҵәан.
Иаасцәымыӷхеит.
– Ари ббо, Фатма, абриоуп изырҵәуа! – аԥҵәара снацәа
нақәыскит.
– Иахәа, лыцҳаа! – лылабжышқәа аахаддыларц акгьаарыгымхеит.
Сара саб аԥҵәарақәа дрызҟазоуп. Изныкымкәа изба­
хьан урҭ анҿеиҳәоз. Сналаган аткьац хәыҷ­қәа ҟасҵеит.
Фатма даасыцырхыраан, ахәра ҿаҳа­ӡәӡәааит, нас аԥҵәара
еиқәыршәаны, аткьацқәа надҵаны бинтла ашьшьыҳәа
иҿаҳ­ҳәеит. Акалаҭ иҵаҳкып сҳәан, ихәаҽуеит лҳәеит Фатма. Илыман аҿаԥара дыҩналт. Аӡы, ацш, абысҭа рпыҵны
иаҭо дҳәарԥсаруа уахь дыҩнаӡан. Аха акәҷышь акгьы иалакьысуамызт. Ацәа иҭашьшьы, азшьапык агәыҵакны, алахь
еиқәҵа игылан. Фатма уи дзаԥырҵуамызт.
Сара сыхьшь амҵәыжәҩақәа еиҵыхны аҷ­ҟьа­ра­пат ина­
хасырԥан, ашыш иаласыргылеит. Ацәаҳа заманаҵә­ҟьагьы
алҵит.

314

Ахәылбыҽха аҭаацәа аусурахьтә ихынҳәит. Урҭ агәашә
иҭалаанӡа дыҭҟьеит Фатма:
– Дадаа! – (усоуп ҳара ҳан ишлаҳҳәо) – иахьа Татеии
салеи акәҷышь... – лыԥсы лгәы икылахо дҷарҷалеиуан уи.
Еиманы аҩны ишааҩналаз еиԥш, Фатма аҿаԥара дныҩ­
напҟеит. Али-ԥси рыбжьара дагьаадәылҟьеит:
– Аа, Дада, аа, Баба, ижәбома али! – акәҷышь рышҟа
иналырххеит.
– Ҳоҳ, ари ашьапы ҿазҳәада, с-Баба?!
– Татеи! – лнапы насықәылкит Фатма. Уи сара акы аҳәа­
ха сылҭомызт, зегьы-зегь рҳәара даҿын, даҿын...
– Иаабапи, нас ашьапы шҿашәҳәаз?! – ҳагәра мго
ҿааи­ҭит саб. Ианааԥиртла иџьеишьеит. Еиқәыр­шәаны,
ишәар­ҭамкәа иҿаҳәан. Афырхаҵа, уара уҟа­захозаап! –
сааир­ҽхәеит. Сгәы иахәеит саргьы.
Адырҩаҽны шаанӡа сгылеит. Амаҵурҭаҿ санааи, Фатма
акәҷышь лыман дыҩнан. Ассир, данбагылеи уҳәарауазеи!
– Татеи, али убо иҟанаҵо?! – сынхьалырԥшит.
Акәҷышь акрыфара иаҿын. Илахҿыхӡагьы иҟан.
Амала, азшьапык шьҭыхны иакын уажәгьы. Фатма уи иазылура лыздыруамызт. Дгәырӷьон. Сгәырӷьон саргьы.
Амшқәа цон. Ибзиахеит ҳкәҷышь. Иагьаԥшәы­ма­хеит.
Џарџар ахьӡылҵеит уи Фатма.
Шьжьымҭанк, Дада ачуан иааҭылгаз ахәашақәеи ач­хәа­
ри аҩаршьҭра инҭалԥсеит. Џарџар уи инахагылеит иа­хы­
баауа. Абарҵа иааҵалаз Дамшә ари анаба, уахь инаҭ­­рысит.
Аха иара шьаҿакгьы имеиҭаҵит. Ахәда ахәы еи­лар­гыланы,
ишнаҵҟьара иаагылт. Ала уи усс имкыкәа инышьҭасит. Уи
акәхеит.
Иууаӡа иԥаны ала иаҿаԥалеит. Алагьы ақәҷышь иа­
зыҭрысит, аха имшәеит. Дамшәгьы гәааны ижәы­лон, уа­
жәымзар-уажәы илбаанадарашәа. Аха акгьы алымшеит.
Игьежьит имитаҟә-митаҟәуа. Акәҷышь, ԥашашо игылан.
Убри инаркны Дамшәи иареи ӷыӷибагеит. Акы анеимарымкуаз мышк цомызт. Еисуан, еисуан.

315

Фатма егьарааны дубаргьы, Џарџар аӡбахә акәын ил­
ҳәаӡоз, ҷыдала акраҿалҵон. Хазы иҭалк­уан. Адәы да­нықә­­
лалак иҩны иналышьҭалон иаргьы. Акәытқәа иры­лаҳә­
ӡомызт.
Џарџар рбаӷь наӡахеит. Еишьхныккала иазҳаит. Ҳкәыт­
қәа зегьы ирылыҳәҳәон. Зны-зынла инарылалон уи баӷьабаӷьа ашьапқәа ргыло, абнакәты ахәда еиԥш еилыбзаауаз
ахәда ҷарыхә ҭхәаны. Аҽырхықәымҵа инышьҭас-аашьҭасуа.
Аҳабла зегь ирхыҩуан уи абжьы. Тәым рбаӷьк анаба,
ахамышҭхә иҭанаргылон.
...Иҳәҳәеит Џарџар.
Ҳаццакны амхы ҳналаххит. Дамшә акы арҟатара иаҿын.
Сназааигәахеит. Ассир уҭахызар! Абар Аб­гахәыҷы. Ала уи
жәжәо иахан:
– Татеи! – арҵәаа ааҭлыргеит Фатма. Санаахьаԥш сы­
лаԥш нақәшәеит ҳарбаӷь. Ҳнахагылеит. Ачыҟә зегь ԥжәаны
иаважьын. Ашьа агәыҵкьаса ицон. Иԥаҭԥаҭыр цәгьа иабомызт, аха амч алӡаахьан.
– Иухьзеи, Џарџар рыцҳа?! Узыниазеи?!
...Ашьыбжьон инкылкәыр-аакылкәыруа амхырҭа ина­
ла­леит Абгахәыҷы. Игәаҭан иахьамаз аҭыԥаҿы иагьы­на­­
тәеит. Ус ачықьра иаавшәеит Џарџар. Аб­гахәыҷы аб­ла­­қәа
ааха­­­ччеит... Иаҳа-иаҳа иааи­гәа­­­­хоит арбаӷь. Еи­ҵас иԥеит
Абгахәыҷы. Аха али-­­ԥси ирылагӡаны, Џарџар аҩа­­да ишь­
ҭыԥеит. Иам­­­бацызт асҵәҟьа. Аҽырхаҵан иаагылт. Абга­хәы­­­­­­
ҷы ҩагәыд­леит. Убасҟан иманшәаланы икшеит Џар­џар. Икшеит Дамшәи иареи анеисуаз ишыкшалоз еиԥш! Абгахәыҷы
азблак ашьа ҩыхшәылеит. Игәааӡеит. Иԥан иамҵасит. Аха
уи анамҵасуаз арбаӷь ҩада ишьҭыԥон, иагьыкшон ашьауардын амҵәыжәҩақәа ирҩызаз амҵәыжәҩа цҳафырқәа
рыла. Икшон аҳәызба-ҵар иаҩызаз ашьапхыцқәа рыла, ац
ала. Абгахәыҷы ацаапкуан. Еижәылон. Абгахәыҷы мҵас­­
цыԥхьаӡа арбаӷь еиҭаԥон. Аҩны иазааигәахон есааи­
ра. Аха Абгахәыҷы алашыҩкхьан уи абаратәы иҟамызт.
Аблақәа ашьа рхылахьан. Аҵыхәтәантәи амч зегь еизганы

316

икшеит Џарџар. Аха егьи еиҭаԥеит. Арбаӷь ацәыҵаххымҭа
иақәыршәаны иԥеит Абга­хәыҷы, иагьамҵасит...
– Џарџар рыцҳа! – ахы аашьҭысхит сара. Нас ҩаԥхьа
ашьшьыҳәа инышьҭасҵеит. Аԥсеизгара иаҿын.
– Аҳәызба! – снаҭрысит аҩныҟа.
– Мамоу, иахәаа! – дааӷьаҵәыӷьаҵәит Фатма.
Ҳнаҩс абгахәыҷы аԥсра иаҿын. Зегь акоуп ахаҿы аҩс­
ҭаара арӡуамызт. Аҵыхәтәантәи амч еизнагон. Ашьап­
хыцқәа анышә иаланарԥон... Хәыҷы-хәыҷла икәыруан. Иа­
гьыԥсит уи абнахь ахы рханы.
Џарџар ахы ҩышьҭнахын, Абгахәыҷы иназыԥшит.
Ҩацхьа иазыҵҟьарц еихеит, аха... Нас аблақәа ҭраа
иаа­лыхәаԥшит Фатма. Ашьшьыҳәа ахы нықә­наҵеит. Ам­
ҵәыжә­­ҩақәа аадаԥ-даԥын, ашьапқәа аар­ххеит. Иааи­ҵа­
қыџьқыџьит...
Дамшә агыгцәа еиларгыланы, Абгахәыҷы иахагылан.
Џарџар сазыԥшуан саргьы.
Фатма лылабжышқәа лҿаҳәҳәы илеиуан.
1963
АИҬАИРА
Аҽы жәлала иҩуеит.
Ԥақәашь. Ааԥынроуп. Аԥсабара шәҭы-хкыла иҩы­­чоуп.
Ахаа-фҩы ирхылҵуа лаҳа-лаҳауа ажәҩан иа­лоуп!
Шьыжьуп. Амра ашәахәақәа ашьха иавҵеи­ба­ҳәоит. Рҽа­
хьырыгӡоит аԥсабара. Иаргьы агәышҵа ҟьаҟьаӡа иаартуп.
Ашәахәақәа ирызгәышьуеит. Иҿыхеит зегьы. Игәыр­
ӷьоит аԥсаа. Игәырӷьоит анхацәа. Ана-ара ауа­ҟьан-чаҟьан
быжьқәа гоит. Анхара иаамҭоуп. Аԥсҭазара еилашуеит, ицә­
қәырԥоит.
Иқәсны икәаруеит Араԥ. Ицоит ишьҭхысаа. Ицоит ахы
ыр­мақаруа. Араԥ – Володиа иҽоуп. Иара иоуп иақәтәоугьы.

317

Ма дышԥанаалои?! Абӷа далиааит уҳәап. Ишьхәа аирба­
ӡом. Иаҭахӡам аҟамчгьы. Игәы ҭыԥраауеит уи. Ааԥынтәи
аԥ­сабара. Амра ашәахәақәа. Ашьыжьтәи аҳауа ҿаца... Арҭ
зегьы ауаҩы дхырхуеит. Дыртҟәеит Володиагьы.
Дцоит. Имҩа аԥхьа даацәырҵит аӡәы. Уаҩы наӡа-ааӡак.
Дааиуеит аккара дыҵашьшь. Володиа дидырит. Арҵа­ҩы –
Иона Аҳашба. Абиԥара кәыԥш рааӡаҩ. Зегьы бзиа дыр­­­боит уи.
– Уа шьыжьбзиа арԥыс!
– Бзиара жәбааит!
Иона иблақәа инапы аархишьылеит. Иибаз агә­­ра изгом.
Аҽыуаҩ данҽыжәҵыз ҳәа имбаӡеит. Дҽыжә­ҵны ауп аҭак
шыҟаиҵаз, али-ԥси рыбжьара.
– Узԥада дад уара?
– Ԥачлиа Дигәа.
– Уԥсынҵры духааит!
Арҵаҩы дхәыцуа дцоит. Иџьеишьоит. Игәгьы аздууп.
Дааҭгылеит ҩаԥхьа. Аҽыуаҩ днаишьҭаԥшит. Дагьаа­ԥы­
шәырччеит:
«Акы злыҵуа дҩашьаӡом!»
ЗЕГЬЫ
Маи акы. Ныҳәоуп. Гәырӷьароуп зегьынџьара. Гәыр­­
ӷьа­­роуп Ԥақәашьгьы. Аусҳәарҭахь ицоит. Ахәы­ҷ­­қәа.
Аҿар. Абыргцәа. Амҩа иқәуп. Иццакуеит. Иту­­тууа еи­
зеит ажәлар. Арԥар рыҽшаны аимҵакьача иасуеит. Аӷлам
иа­ҩы­­зоу арԥар!.. Урҭ еидшылоит. Ампыл аашьҭызԥааз
инаи­қәибаҳәоит. Иаҿуп... Аш­ҭа аҵыхәан аркәашага ааҭ­
дырҟьеит. Уиакәхеит. Иааи­зыҩҩит. Еивагьыжьуа иаақә­леит
арԥызбеи аԥ­­­ҳәызбеи. Аинҟьара иарӷәӷәоит. Акәашацәа уи
рыкәашашьоуп усгьы. Ишьҭхысаауеит. Аҳәса хәыҷ­қәа еимданы, арԥыс ддырааԥсарц иаҿуп. Аха иаргьы ус ак иаҵахо
иакәӡам. Дышьҭакьысӡом. Адырдхеиԥш дгьежьуеит...
Аҽырҩраз аҽқәа иаарыхеит. Ашлақәа рҿара ргәа­ла­
шәоит. Ргәы хыҭхыҭуеит аҿар. Икала-калаӡа аҽыҩқәа
ҳнар­хьыԥшындаз ҳәа игәаҟуеит. Иԥшуп зегьы.

318

Инаҵҟьеит. Нахьхьи иахьаакылшәо, ауаа ԥшуп. Ахәыҷ­
қәа аӡлагара ахыб иқәлеит. Аҵлақәа рхыбит.
– Володиа аӡәы ииҭом иахьа!
– Шьапԥынҵала акәашараҿ зегьы даҳиааит, аха...
– Араҟа аӷламқәа ыҟоуп...
– Уи иааӡамҭа дақәтәоуп!
Зегьы акака рҳәоит. Ажәлар рычҳара хыҵуеит. Џьарак
изгылом.
Аҭшәарра иаабыжьҟьеит аҽқәа.
– Араԥ, Араԥ! – арҵәаа ааҭиргеит Володиа.
Аҭҳарцәҳәа иҿыхазшәа, иахьӡаз аҽы иназыԥшит иаргьы. Ҽык инахьымԥшыцыз Араԥ, ҩаԥхьа иҩаԥ­ҟьеит. Володиа иааикәыршан зегь рыблақәа ччон. Игәырӷьон. Иаргьы...
– Дад, дызԥада зуҳәа ари аԥхьахә згаз?
– Ԥачлиа Дигәа.
– Уажәраанӡа аимҵакьачаҿ ампыл згазу?
– Аиеи, акәашараҿ х-ҩык аҳәсахәыҷқәа зырааԥ­саз...
АМҨА-БЖА
Аамҭа ццакуеит. Амҵәыжәҩақәа амоуп. Володиа дар­
ԥысхеит. Ихәы ааинышәшәылоит. Дҟатҟатоит. Акьалантар!
Иаацәылашон. Дыццакы-ццакуа аӡы днырҟьеит. Имҩа
Очамчыраҟа игоуп. Днеиуеит... Иԥыруеит ихәыц­рақәа.
Ама­цәаз еиԥш адунеи иакәшоит. Иар­­бан урҭ иргәҭылакым.
Аҵара, аусура, анхара. Ақәлацәа рырҳара. Изхара изымбац
аԥсабара ахаҿ аԥсахра. Зегьы-зегь ауаҩытәыҩса иразҟазы.
Уаҵәтәи амш азы.
Ақалақь дналалеит. Изакәызеи?! Иахьа зегь ҽакалашәа
ибоит. Иидыруаз аӡә диԥылан, дгәеим­ҭаӡеит. Аԥсшәа зеи­
ҳәаз, ирымҭаӡеит аҭак. Ана ԥҳәыз­бак деиҵақьыз-қьызуеит.
Иааицәымӷхеит. Ус илаԥш ауаарацәа инарықә­шәеит. Иҿы­
неихеит дыццакны. Урҭ рыҽҳәыԥны игылан. Игылан еи­
ҵаӷәӷәа. Днарылагылеит.
Арадио иҭыҩуан Левитан ибжьы:
– Шәӡырҩы! Шәӡырҩы!

319

Иахьа, ашамҭазы, асааҭ ԥшьба рзы, изаҟаразаа­лак дыр­
раҭарак ҟамҵаӡакәа, абрагь ҳасабла, афашист Германиа
ҳ-Аԥсадгьыл иақәлеит!
Иааилагылеит Володиа ихәы-ижьы... Афы исыз­шәа, ихы
инаркны ишьап аҟынӡа акы дааимнадеит. Игәи илаӷырӡи
ааилаҵәеит.
Володиа имҩа ааҿахҵәеит.
АҼЫ ГЫЛАН ИКЬЫРКЬЫРУАН
Аусҳәарҭа ашҭа ҭәуп. Иқызықызуеит ажәлар. Аха уажә­
раанӡеиԥш ашәа рҳәом. Рҽеиҩшан ампыл иасуам арԥар.
Аҽқәа дырҩуам.
Аԥсадгьыл ашәарҭа иҭагылоуп. Аҵеицәа ирыԥ­хьоит. Ана
аб иԥа диабжьоит. Наскьа ан лыҷ­кәын дылгәдыҳәҳәала
дгылоуп. Бзиа иеибабо џьоукгьы зеиԥырҵуам. Рҳәатәы ра­
цәахеит. Изхьымӡац зегьы рҳәарц иалагазар акәхап.
Аӡӷабцәа ҵәыуеит. Рылабжышқәа рҵәахуеит ана­­цәа.
Абацәа оумажә рыларыгӡоит. Аизара иа­ҿуп. Рарҭмаҟқәа
ирыҵоуп аҵеицәа, зызхара аԥсҭазара иамеигәырӷьац, зызхара аус зымуц. Зызхара абзиабара зымбац. Зызхара...
Амҩа рыхоит. Иԥшуп. Араԥ ахәда еиқәырҳәа, аш­ҭа
цәыҳәҳәа, аҿар даарылагылеит Володиа. Иаа­наскьа-аас­
кьеит. Иаагылт гәаран уны. Володиа дынбжьалеит. Им­
кәа­шакәа шьаҿак ҟанаҵом иҽы. Иҽырба-ҽырԥоит. Аҽыр­
хә­марҩы усгьы абӷа далиаазшәа даласоуп. Зқьыбла
изы­ԥш­уеит. Даалеи-ҩеин амҩа ибеит. Дыҵҟьеит нас. Иҽыр­
хә­марра мацәысеимҟьарахеит. Рызхара дырбаанӡа акә­
хеит. Зегьынџьарантә игон:
– Прауа! Уԥсынҵры духааит! Мҩамш уқәлааит!
Володиа аԥсшәа реиҳәеит зегьы...
Аалӡга ирны инеиуеит аҿар. Еихьымӡа-еиԥымӡо ирышь­
ҭоуп анацәа, абацәа, ахәыҷқәа...
Араԥ ашҭаҽ иҿаҳәоуп. Иӡыӡымкуеит. Ҭынч изгылом. Адгьыл ажуеит. Акьыркьырра иаҿуп, иаҿуп...

320

«АБЗ»
– Ԥачлиа акомандир дуԥхьоит!
– Сӡырҩуеит!
Дааиқәҟьашан иҿынеихеит. Азин ылхны, акабинет
дныҩнаххит. Казаков хсаалак ларха-ҩархо икын.
– Шәара иҟашәҵаз адҵала... – аҿҿаҳәа иааи­қәиԥ­
хьаӡеит. Иҽеидыԥсаланы дгылоуп. Акомандир ахсаа­ла
нықәиҵеит. Длеиҩеиуеит ишьҭахь инапқәа ҟаҵа­ны. Игәы
ҭынчым. Иблақәа ашьа рхыҵәалоит. Луанытә даақәыԥ­
сычҳан, Ԥачлиа днаидгылеит иб­лақәа дырхыԥшыло. Игылоуп. Еиҿаԥшуеит наҟ-ааҟ.
– Ҳусқәа шәарҭоуп аҩыза Ԥачлиа.
– Сахьышәҭаху сыхиоуп!
– «Абз» ҳҭахуп!
– Сара сиццоит! Даарыдыххылеит иҩналан игылаз
Смирнов. Володиа дааԥышәырччеит.
– Еиҭасҳәоит, хыла аус утәуп!
– Ҳӡырҩуеит!
Ахсаала иакәаӷӷа иаагылт. Акомандир ҽышәала акы
даҿын. Ана-ара икалам нақәикуан. Ак рабжьигон. Дара уи
иазхәыцуан...
– Ишшәасҳәаз. Хыла аус утәуп! – ҩаԥхьа днарылаб­
жьеит Казаков.
– Адҵа нагӡахоит!
Иаатит ашә. Алашьцара инагәлалеит Ԥачлиеи Смирнови.
Иҵуазеи Володиа аибашьра аҭакар днала­гы­леижьҭеи?
Рацәакгьы ҵӡом. Арахь Адгьыл ду абжа да­хысхьеит. Адгьыл
ду! Зшьа иуа. Иԥсы зыдкылан иихь­чо. Ибеит аԥсреи абзареи ахьеиқәԥоз. Аԥс­цәа­­­­ҳа иблагь изнымкәа дҭаԥшит. Аха
игәы мҭрысит. Деиҭаиит уи. Абыржәоуп аԥсҭазара ахә анишьо. Ибзиабара еиҳагьы ицқьахеит, иӷәӷәахеит. Иԥшьахеит
Аԥсадгьыл ашҟа абзиабара имоу. Иуаажәлар рыш­ҟа...
...Ҷық-ҷақ! Ҷық-ҷак! Ҷық-ҷак! – асааҭ агәы ҭа­гы­­лом.
Аша­рахь еигәоит. Дгәаҭеиуеит Казаков. Длеи­ҩеиуеит.

321

Дтәоит. Дгылоит. Ауада дакуам. Абылра иалахаз аӡә иеиԥш,
дшаҟь-шаҟьоит. Аҭаҭын ши­ҿы­ҵакыц иҿыҵакуп. Иԥсахуеит
уажәы-уажә. Ацыб­лаахақәа, еиқәчаҟәоит. Алҩа ҩначуп.
Аҷытбжь иаҩ­шәом уи. Илымҳақәа кыдуп.
– Ҳаҩналар ҟалома? Ихы-иҿы ҭакәаха, иԥштәы ихыгга,
аџьамыӷәацәгьа шырхыргаз мҩашьо, ашә даалагылеит Володиа.
– Володиа?
– Адҵа нагӡоуп, аҩыза акомандир! Казаков Ԥач­лиа
дааигәыдиҳәҳәалеит.
АИҬАИРА
Адгьыл еиҵахыџ-хыџуеит. Уажәы-уажәы ацәа иҭа­­­­ӡы­
ӡоит. Уажәы-уажәы иԥжәоит... Ԥачлиа иаԥхьа­ҵә­­­ҟьа илхәы­
ҵаҟацеит абзарбзанхы. Анышә ҩы­ҵа­­­цә­­қырԥеит. Ихәыц­
рақәагьы неихибаҳәан наҟ ицеит. Аҭ­ҳарцә­ҳәа даақә­тәеит.
Ҿывв! Ҿывв! Ҿывв! Иҵәаа-ҵәаауеит ахқәа. Иааи­кәыршан
анышә иала­ҟацоит. Цәҟьарас дышьҭырхит. Ишь­ҭахька амца
еи­жәырҵоит. Ачаала зкыу аԥсцәаҳа иеиԥш, ахымца иар­
хуеит...
Абаахыӷәӷәарҭа иаҿыҵыҳәҳәо ахымца.
– Ишәаҳатәуп.
Иҿынеихеит Володиа. Дцоит мгәацәха дҳәазо. Ихьаа
ӷәӷәоуп. Иқьышәқәа ҵысҵысуеит. Ибла ахьҭоу убом. Ашьа
ихьшуп. Иааикәыршан амацәыс каҷҷоит. Днеиуеит ахы
иҽацәыхьчо. Изыбжак хьанҭыџьхеит, иаҳа-иаҳа идысуеит. Днеиуеит ицқәа еихарӷәӷәа. Уажәы-уажә иқьышә
дацҳауеит. Дҳәазоит ԥхьаҟа!
Абар! Абар дазааигәахеит. Абар... Ҿааихак амам ахымца. Шьаҿак ауп аԥсҭазареи аԥсреи ирыбжьоу. Шьаҿак...
Аб­раҟа инҵәоит иԥсҭазара. Изхара изымбац. Зымаҵ
имуц. «Ауаҩытәыҩса изы зегь ирыцку – аԥсҭазароуп!».
Иааигәалашәеит Островски иажәақәа. Аԥс-ҭа-за-ра! Аб­
ри азоуп ишьҭахь хацәынмырха изықәԥо. Ижәылоит. Аԥ­
садгьыл аҵеи­цәа. Иабацои? Иҟам амҩа, кыуп!

322

«Аха уи иԥсҭазара убас еиԥш имҩаԥгатәуп...». Ихы
иҭагьежьуеит ашәҟәыҩҩ иажәақәа. «Убасеиԥш... Уба­
сеиԥш...». Шьаҿак... Абри ашьаҿоуп аԥсреи абзареи ҳәаас
иры­моугьы. Иҩызцәа днарзыԥшит. Иархуеит.
Иҟаиҵеит ашьаҿа...
Рҿынархеит!
Уи ашьаҿа ӷәӷәан. Володиа наӡаӡа иԥсы ҭаны дҟа­наҵеит.
1964
АИЦЛАБРА
Сара исзымуа ҳәа ус ыҟаӡамызт. Амала абри ара­шәара
ҟадыџь аазбаны сынхомызт.
Шьыжьымҭанк сҽага аашьҭысхын, лбааҟа ра­шәа­ра
сцеит. Саннеи, ҳгәыла-хәыҷ Ҟараман, аҳа­ҳаираҳәа рымхы
дҭагьыжьуа дҭан. Урҭи ҳареи ҳад­гьылқәа еиван. Ҟараман
уаҩы наӡак иаҟара аҽага иҟьон. Шаанӡа дымнеикәа дыҟам,
акыргьы ирашәахьан.
– Уаа бзиа ууит, Ҟараман! – снаидгылеит.
– Бзиа збаша, еицаауит! – дааҭгылашәа иуит аха игәы
инамырукәа ҩаԥхьа аҽага нымҩаниҵеит.
– Уара Ҟараман?
– Изакәызеи?
– Уааи ҳаицырашәап!
– Мап!
Џьеи сиваиргыларын. Арашәараз сыбӷа шыԥҵәаз имдыруаз. Уаҳа ақәҿымҭыкәа сцеит ҳамхахьы.
Амра иасааира аҽышьҭнахуан. Иасааира икацеиуан
аҭакаргьы. Сара схы сықәыжь арашәара саҿын. Маҷкгьы
сгәы шны сыҟамзи! Аха лассы сааԥ­со салагеит. Аҽага сҟьа­
цыԥхьаӡа смахәарқәа дысуан. Сыблахаҵ гьыжьуан. Уа­
жәымзар-уажәы сгәы амыҩрны иласыӷраҳарашәа збон.
Иара сҽа­га мыжда аҿахьыласырхозгьы, иаламлаӡакәа,
иа­н­­­ԥаны зымҩа ицон. Схы иҭашыз аҭакар сыԥсы ар­маҷ­

323

уа, ԥскәарак сыламкәа сҟанаҵеит. Сааҭгылан исрашәаз
сахәаԥшызар, абар ассир! Жәкы атәарҭагь ыҟам, арахь
саԥхьа аҽеиҵҳәа ишьҭоуп; арашәара зыхәцәы акыз амхы
еиужь ду.
Ашьшьыҳәа сҿынасхан Ҟараман дахьырашәоз снеит.
– Иҟоузеи?–иҳәеит уи арашәара даҟәымҵӡакәа.
– Уара, аӡәы ихала арашәара уадаҩуп, агә­ҿыӷь­гьы дагоит, иирашәогьы мараӡам! – сҳәеит сара.
– Аԥхӡы улухыроуп агәҿыӷь анузгәамҭо, иура­шәогьы
марахоит...
Ҿысымҭӡеит. Аиашаз уи арашәара дахьаҿыз аԥхӡы
ихьыҵәҵәа дцон. Бзиа ибаны уихәаԥшыртә аҽага иҟьон.
Акыргьы ирашәахьан.
– Нас иуҭахузеи уажәы? – ихы насықәикит ҩаԥ­хьа.
– Ҳаидгылар ҳамчгьы ӷәӷәахон, ажәабжькгьы еиба­
ҳамҳәарыз, ҳусгьы армарон...
– Мап, угәы иалымсын Чаҳә! Уара ушьшьылаҳауа ауп
аҽага шуҟьо, сара...
Уаҳа акгьы мҳәаӡакәа, ахәацаҳәа саагьыжьит.
Амра иасааира аҽышьҭнахуан. Иасааира икацеиуан
аҭакар. Сара уи схахьгьы иаазымгеит. Сҽага ахәы ркьаҿны
иааскын, сгәы еибакны аҟьара салагеит. Уажәраанӡеиԥш
анышәгьы ианԥаӡомызт. Рацәак исылымҵӡоз аԥхӡгьы
аҿаанахеит. Снапқәа аӡаӷьа рыҵагылон. Аха сара урҭ ак усс
искымызт. Сгәаан сыҟамзи! Ииашаҵәҟьазаарын саб ииҳәо­
ны исаҳахьаз: «Ауаҩы дымгәаакәа иҭаацәа изныҟәгом!» –
ҳәа. Уажәоуп уи саназхәыцыз.
Сырашәашьа гәаимҭакәа дыҟам Ҟарамангьы. Иаҳаиаҳа иҽага мҩанҵо, дгьыжьуа дҭан. Уи си­ҵа­хар сҭахымызт
саргьы. Уимоу сгәеисыбжь иа­лыҩны исаҳауан: «Иԥсыда
инхада рҳәароуп иахьа абра! Иԥсыда инхада!..»
Шьыбжьааит. Аԥсшьара иаамҭан. Аха сара Ҟара­ман
иаԥхьа сҭыҵыр сҭахымызт. Ус игәы иаанагозар акәхарын
иаргьы. Ҳаицлабны арашәара ҳаҿын...
Амра шьыбжьагәҳәҵә инықәгылеит. Санынаԥш, Ҟараман
арамҵа икнаҳаз ихәахьы иҿынеихеит.

324

«Иусырбап сара арашәашьа зеиԥшроу. Иахьак крым­
факәа исзымчҳауа сыҟоума?! Зынӡаскгьы сҭыҵ­­­ӡом, зын­
ӡаск­гьы!..»
Ҟарамангьы сышҭымҵыз аниба, али-ԥси рыбжьара какал аакны, ҩаԥхьа дгьыжьуа амхы дынҭалт.
Амра шьыбжьаанӡа аџьмацыркь иақәтәоуп, шьыб­­жьы­
шьҭахь – аҽкәар рҳәоит ҳабацәа. Убас акә­­заргь ҟалап.
Шьыбжьагә ианынхыҳәҳәа, иаҳа ицца­кызшәагьы збеит.
Аԥша хьшәашәа аннаҵала, ашоурагь аахҽит.
Ҟарамани сареи амца аркӡаны арашәара ҳаҿын. Сааҭ­
гылан исрашәаз санахәаԥш, сгәы ҩҭгәырӷьааит. Ариа­ҟа­
раҵәҟьа срашәахьеит ҳәа сыҟамызт. Иаразнак абаҩ ҷыда
сылалазшәа, ҩаԥхьа сҽага аҟьара сналагеит.
Иааилабыџит. Аха сара арашәара саҟәыҵуамызт. Ус,
иҽага ихәда иқәкны даасыдгылеит Ҟараман:
– Иазхоуп Чаҳә, иазха! Уаала аҩныҟа! Уаҵәы шаанӡа
санаауа сыбжьы уқәсыргоит, ҳаицаап, ҳа­гьеицырашәап!..
Сара исызгәамҭаӡакәа сааԥышәырччеит...
1964
АҲӘААХЬЧАЦӘА
Аҽны амра каххаа иԥхон. Уимоу аҭакаргьы есааира иканарццеиуан. Аеҵәара зхашьшьыз ақалақь иалалан инеиуан ахәыҷқәа. Инеиуан ашәҟәыԥхьарҭа ашҟа рхы рханы.
– Иахьак ашоура аҽарӷәӷәаӡеит! – ҿааиҭит Нарҭ.
– Аԥхын захьӡугьы убри азоуп! – аҵәы налеиҵеит Ҷына.
– Шәаала уара мшынҭалара! – нарабжьигеит уажә­
раанӡа ҿымҭӡо ирзыӡырҩуаз Ахра.
– Шәааи-сааи!
– Шәаала!
Амҩаду иаахаҵәин, ахәыҷқәа амшын ахь рхы рханы
рҿынархеит.
– Сара амшын аҭалара акәӡам исҭаху?! – даабжьажьеит
Аҭма.

325

– Издыруада аԥлоуфара угәаԥхазар?!. – Иаа­иахә­марит
иҩызцәа.
– Сара исҭаху абни аӷба ақәтәара ауп!
– Афырхаҵа, ар рыӷба уақәтәарц уҭахуп.
– Изысҭахымхарызеи?!
– Уи изалымшо усуп!
– Сара дыздыруеит уи ҳҭазыжьло, шәаала арахь! –
дгәырӷьаҵәа инарыдиҵеит Нарҭ.
– Рыблақәа рхаччо, ршьамхқәа рыҵԥраауа инаҭ­рысит
ахәыҷқәа.
Аӷба ззыԥшыз аделегациа анааи, уи акаԥдан, ахәыҷқәа
днараԥызан, иман дынҭалт. Иаргьы акаԥ­дани ахәыҷқәеи
рнеира иазыԥшызшәа иаагазҽа­зын, ацәқәырԥақәа ргәы
еиҩыхуа аҿынанахеит. Акаԥ­­дан асасцәа рхы азышьҭӡаны,
ак раҳәара да­ҿын. Ахәыҷ­қәагьы азныказ уи изыӡрыҩуан,
аха нас аӷ­ба инҭалеит ирымбаӡацыз аџьшьахәқәа акакала
игәа­ҭо.
– Абас оуп сара исыцлаз! – алафҳәара даҿын Нарҭ.
– Уажәшьҭа ҳагьурцәажәашам!
– Иахьала иуҳәаратәы уҟоуп, изумҳәозеи!
– Ани дыжәбоо, уара ани! – инацәа мырххакәа иҩызцәа
наирԥшит Ахра.
– Изакәи нас, апатреҭ ҭызхуа думбаӡаци?!
– Ыы, уара ари закә ӷбоу узымдырӡои?!
Азныказ иааҭынчрахеит.
– Ибзиоуп, аха иҩызцәа дызрыламзеи? – иҳәеит руаӡәы.
– Уахь ԥшырҭас иҟамҵакәа, аӷба ҳахәаԥшуашәа, ҳабла
ихҳажьрым! – иҩызцәа инарабжьеигеит Ҷы­на.
– Иҟалап анҭ дзыцҭалаз иара иҩызцәа ракә­мз­ аргьы?!
– Сара избон урҭ руаӡәи иареи цәажәарала ихҭеибакны
ишыҟаз аӷба ианҭалоз!
– Шәааи иҟаиҵо аабалап!
Ахәыҷқәа уи дрымбаӡозшәа амшын агәахьы рнапқәа
рхахо акы иаҿын. Ари ауаҩ, аимҟьара ихы иархәаны аус
иуан...

326

– Иеилкаауп зегьы! – изымчҳаит Ахра.
– Иазхоуп шьҭа! – иҩызцәа раԥхьа днагыланы иҿы­
неихеит Нарҭ.
– Аҩыза акаԥдан! – зҽеидыԥсалан игылаз ахәы­ҷ­­қәа
дырзыӡырҩуан акаԥдан, икаиутаҿы.
Али-ԥси рыбжьара акәхеит. Уажәы аӷба акаԥдан икаи­
утаҿы дтәан ани «апатреҭыхҩы». Уи иҭихқәаз дахь­ры­
хәаԥшуаз, ибла акакаҷ ыҵашәо, днеиҩеи­уан акаԥдан. Иб­
ла ашьа хыҵәалон «апатреҭыхҩы». Ахәыҷқәа рыблақәа
ҭыџьџьон.
– Армарахь аԥсҟы! – адҵа ҟаиҵеит, аҵыхәтәан аӷба
акаԥдан.
– Исаҳауеит, армарахь аԥсҟы!
Шьыбжьонын. Аиаҵәара зхашьшьыз аҩн ду аш­ҭа ин­
ҭеибаҳәеит жәпаҩык ахәыҷқәа. Ауадақәа руакы ианнад­
гыла рхылԥақәа аархырхын инеиҿаԥшы-ааиҿаԥшит. Уи
иаанагоз раԥхьа ашә иасны иҩ­налода ҳәа акәын. Урҭ аҩ­
налара ишацәыԥхашьоз лдырызшәа ашә аартны даалагылеит, апионерцәа Рыҩны аиҳабы Аида Кьагәа-иԥҳа.
– Бзиала шәаабеит!
Ахәыҷқәа аҭак ныҟаҵаны, иԥхашьа-ԥхаҵо иныҩ­налт.
Зыжәҩахырқәа еилыбзаауа астол иахатәаз афицаргьы
дҩархаҵгылан, аԥсшәа нареиҳәеит.
– Аида Кьагәа-иԥҳа, ҳара ҳааит, – дналагеит реиҳа агәа­
ӷьра змаз аҷкәын аԥшь Нарҭ, – ҳара иаҳҭахуп ишәаҳҳәарц...
Иаҳҭахуп иеиҿаҳкаарц аҳәаахьчаҩ иҩыза қәыԥш ҳәа...
– Афырхацәа ахьыбҿар, афырхацәа! – ишьамхы
иҵԥраауа дҩаҵҟьеит, астол ахаҿы итәаз афицар Михаил
Константин-иԥа. – Сара сааины сызтәоугьы убри азоуп.
Убри азҵаатәы акәын уажәраанӡа Аида Кьагәа-иԥҳагьы
саргьы ҳазлацәажәоз. Шәара ишәаҳазар акәхап шәҩызцәа
хәыҷкәа иҟарҵаз афырхаҵара атәы?!
– Иаҳмаҳакәа, абар даргьы ахьгылоу! – иааи­ларԥсеит
аӡәырҩы, рыгәҭа игылаз рҩызцәа дырбо. Иԥхашьаны
рыхқәа ааладырҟәит иацтәи афыр­хацәа хәыҷқәа Нарҭ
Ануа, Ахра Ашәхәаҵаа, Аҭма Бзаркал, Ҷына Агәба.

327

– Афырхацәа шәара! – ҩаԥхьа аԥсшәа нара­ҳәаны
рыжәҩахыр хәыҷқәа днарыснарысит афицар.
Аида Кьагәа-иԥҳагьы лгәырӷьара ҳәаак амамызт.
Абри аҽны гәыԥҩык ашкол хәыҷқәа рыбзоурала апионер Ҩны аҟны еиҿыркааит аҳәаахьчацәа қәыԥшцәа рыштаб.
Аида Қьагәа-иԥҳа урҭ ирзаалгара лыздыруамызт. Дкәал­
кәало дышрышьҭаз дрышьҭаӡан. Ахәыҷқәа рзы иагьалырхит ауада заманаӡа. Уажә аус злаз уи архиара акәын. Нарҭ,
иҩызцәа днарылагылан ус иҳәеит:
– Сара схы иадысҵоит аҳәаахьчацәа русура атәы зҳәо
ашәҟәқәа!
– Сара иаазгоит Аԥсны ахсаала! – уи инаициҳәеит Ахра.
– Сара иаазгоит... – Иҩызцәа дрыҵамхеит Ҷы­нагьы.
Мчыбжьык аҩнуҵҟала, аҳәаахьчацәа қәыԥшқәа руада
уныҩналар, адәылҵра угәамԥхо иааҟарҵеит.
Ҽнак, ахәыҷқәа иҟарҵахьоу ибарц ашә даалагылеит
Михаил Константин-иԥа.
– Аусқәа шԥацои аҩызцәа?
– Ҳахиоуп зегь рыла! – иҳәеит комиссарс иалырхыз
Нарҭ Ануа.
– Мап, шәыхиаӡам, аҩызҵәа, макьана зынӡагьы шәы­х­
иаӡам! – дныҩнаԥшы-ааҩнаԥшит афицар. Ахәыҷ­­қәа иҟар­
ҵара рзымдыруа игылан.
Адырҩаҽны урҭ рыштаб аҟны ианааи, ашә ҟьа­ҟьаӡа
иаа­ртын. Иџьаршьеит. Иныҩнаххызар, абар аҳәаахьчацәа.
– Иҟалап абыржәшьҭа шәеиқәшәазар! – иҳәеит Михаил Константин-иԥа.
– Ари шәара шәтелефон ауп!
– Ари шәара шәмаланыҟәа!
– Ари шәара шәпатреҭҭыхга!
– Ари шәара шәрадиоузел!
Иддырбон урҭ зегьы. Ахәыҷқәа ари аҩыза ԥхыӡ ирбаргьы ихарҵомызт. Ҳабацәа рҳәашьа, аӡы шы­цәаз ирбеит.
Ргәырӷьара рхы-рҿы иқәлашаауан зегьы.
– Уажәшьҭа аус аауроуп! – иҳәеит афицар.

328

– Хымԥада иаауеит! – рҳәеит урҭ еицҿакны. Иала­геит.
Раԥхьаӡа идыртәын арадиотехника, иҵатәын апат­реҭ­
ҭыхшьа, зегьы ибзиаӡаны иныҟәырцозар акәын амала­
ныҟәа. Еилашуан аҳәаахьчацәа қәыԥ­ш­цәа рыштаб аусура.
Уи уажәы еиднакылон ҩа­жәа­ҩык инареиҳаны.
Аҳәаахьчаҵәа қыԥшцәа руада уныҩналар иум­­барц
залшомызт рҽахьазыҟарҵоз: амшын, аҳаир­план, ацҳақәа,
аҳәаа, уҳәа рмакьетқәа. Аглобус ду аҿы улаԥш иааҵашәон
ана-ара абираҟ ҟаԥшь хәыҷқәа ахьаларсыз. Урҭ рхарсын
Прага, Белград, Варшава... Уаҟатәи аҳәаахьчацәеи дареи
ашәҟәқәа рыбжьысуан, рԥышәа еимырдон. Иеиҿкаан иа­ра
убас, иасҽынтәи русура шымҩаԥысыз атәы зҳәо амшын­
ҵагьы. Аштаб аҟны иазгәаҭоу аамҭа азынӡа иҟарулуан
ахәыҷқәа. Иарбанзаалак џьара шәарҭак ааҟаларгьы, абыр­
сааҭк иеигәныҩуан зегьы.
Ҽнак аштаб аҿы иаалырҟьан аизара ҟалеит. Уи акомиссар Нарҭ Ануа иҳәеит аӡәгьы ишигәамԥхоз, Аҭма Бзаркал
ихымҩаԥгашьа.
– Мшәан, Аҭма иакәӡами жәацы ақалақь аҿы аҩы
иашьны аисра згәы иҭаз заа рҭыԥ иқәызҵаз?! – дҩаҵҟьеит
Ахра дахьтәаз.
– Аформақәа еиԥшны иааӡахразы ажәа алазгалаз, иеи­
ҿызкааз, иагьыҟазҵаз Аҭма Бзаркал иакәӡами?! – изымч­
ҳаит Ҷына.
– Ииашоуп, аҩызцәа! Аха ҳара иҳхаҳмыршҭыроуп ҳаш­
ҵаҩцәоу. Раԥхьа иҳаргылогьы иара ауп. Ҳҵара! Шәахәаԥ­
ши ҳжурнал! – Нарҭ ажурнал ҩышьҭыхны ахә­шьара
бааԥсқәа ахьаныз зегьы идирбеит. Уи акәхеит. Иқәрԥсеит
Аҭма. Дыԥс­ны дтәан иаргьы. Аҵыхәтәан дҩагылан зегьы
ишраҳауаз ажәа иҭиит урҭ шириашоз.
Ус иагьыҟаиҵеит.
Шьыбжьышьҭахьын. Амра заҵааира аҟар хҽуа амшын
ешьыл ду иазааигәахон. Инеиҩеиуа, игә­ҟаҵагаха ақалақь
иалан агаԥша шьқьыруа. Хаҵеи-ԥҳәыси ныҭгыла-ааҭгыло,

329

аԥсабара аԥшӡарақәа еибарбо, амҩа ианыланы инеиуан.
Ус ахаҵа иԥҳәыс лыжәҩа аауишьҭын, иаппарат аармазеины, аҭыхра дналагеит. Уи аиаҵәара ду, ашьхақәа уҳәа
иҭихырц ацҳа иаппарат нақәкны иааиқәикшеит. Уи акәхеит.
Иаразнак ашкол хәыҷқәа даарыгәҭыларкит. Ипат­реҭҭыхга
ааимырхын аплионкақәа алашара нарбаны иԥхасҭартәит.
Иԥхасҭартәит, аплионка ҿыцқәа иҭаны.
– Ҳаҭамзааит! Аха ацҳа аҭыхра ҟалом! – рҳәеит урҭ
еиц­ҿакны.
Аԥсшьаҩы дааԥхашьан, ихы ааибыӷ-быӷит.
...Амҩаду ашшапара ианыршәлан инеиуеит ама­ланы­
ҟәа. Ишьҭхысааӡаны ицоит. Ицоит ақалақь иасааира иааныжьуа.
Минуҭқәак раԥхьа аҳәаа дахысит ацәгьауҩы. Иаразнакгьы игәарҭеит уи. Игәарҭеит ишьҭақәа рыла. Еигәныҩит
зегьы. Аҳәаахьчацәа қәыԥшцәа, хәыц-хәыц еимдо, рҿы­
нархеит.
Усҟан ацәгьауҩы автобус аангыларҭақәа руак аҿы дыԥ­
шын. Араҟа иааҭгыло актәии ахԥатәии ав­тобусқәа роуп.
Аҩбагьы ааины ицахьеит, аха иара акгьы дҭамлаӡеит. Уи
уажәы-уажә исааҭ дахәаԥш­­уеит. Автобусқәа анааҭгылалак
дыззыԥшыз мааизшәа, зымҩа дыԥшуеит. Иҟалап, аӡәы
дизыԥшызар! Уи иҟазшьақәа гәеиҭахьеит аҳәаахьчаҩ Аҭ­ма.
Абар егьигӡам... Ус иааидыххылеит амаланыҟәа... Иԥшыз
ахаҵа ахәыҷқәа рҟазшьа иамхацәгьахан раԥхьатәи автобус дҭалеит. Иҭалеит даргьы.
Минуҭқәак рышьҭахь адырра ҟаҵан, аҳәаа еи­лагаҩ
дышкыз ала.
Ихәлеит. Аштаб аҟны еизеит зегьы. Рыблақәа ҭырхаха
ацәгьауҩы ихәаԥшуеит урҭ. Ргәы ҭагы­ломызт. Ииҳәарызешь
ҳәа зегьы Михаил Конс­тан­тин-иԥа изыԥшуан. Дҩагылеит
иаргьы.
– Афырхацәа шәара! Сааҭыбжак аҩнуҵҟала «аӷа»
дшәырҭаслымит. Шәарҭ шәаԥхьаҟа аԥеиԥш ду шәзыԥшуп!

330

Убри аамҭаз «аӷа» дҩагылан асабрада иҿаз ааиҿихит.
Инеиҿаԥшы-ааиҿаԥшит зегьы. Убасҟан ауп урҭ ианырдыр
имҩаԥыргоз аҽазыҟаҵара ша­кәыз.
Михаил Константин-иԥа аҳәаахьчацәа қәыԥшцәа дры­
лаԥшуа аԥышәырччара даҿын.
1964
МЫШӘҚЬАР
Ааԥынран. Аԥсабара зқьы-хкыла аҽеиланаҳәон. Игәы­
ҟаҵагаха игон аԥсаа рыбжьы. Сласӡа, сгәа­лаҟара бзианы,
ашкол ахь сцон. Ахәыҷы иҵатәқәа зегь анидыруа, еиӷьу
иарбан иҟоу! Шәқьариаа снараҩсны сышнеиуаз, бжьык
слымҳа иааҭасит. Сааҭгылан сӡырҩит. Сҿынасхеит ҩаԥхьа.
Маҷк снаскьахьаны еиҭагеит уи абжьы. Снаҭрысит иахьгаз
ашҟа. Ажра ахықәан, аҭырасра ааимсырттааит. Абар, ассир!
Аласба! Иаазгазеи рыцҳа! Сгәырӷьаҵәа иаашьҭысхит. Снапы иаантәалеит иаргьы пырқьаӡа, иԥшаауа, амшә ԥшра
аҭаны. Ианноусышьҭ, икьым­ҿыҿ-кьымҿыҿуа аҿынанахеит.
Амшә ахаҭа! Иаас­гәалашәеит, шықәсык саб ашьхантә исзааигаз ам­шә­ҳәыс.
– Мышәқьар! – ахьӡгьы насҭеит. Сгәырӷьаҵәа исыман
ашкол аҿы сааит. Уи шызбаз, иахьызбаз, уҳәа сҩызцәа
ианрасҳәа, акыр иааџьаршьеит. Акырҭа рибаҭомызт. Аӡәы
ишьҭыр – аӡәы икуан. Мышәқьарҵәҟьоуп! – рҳәон урҭ.
Еи­мырҟьо ирыман. Ус аҵәҵәа ҟалеит. Аласба, схылԥа ин­
ҭасыртәан, спарта иҵасыртәеит. Аха иауа иҟахызма. Амла
иакуазар акәхарын, ҳаиқәышьшьы ҳаштәаз аҵәуабжь геит.
Иааҳәыцымыцит зегьы.
– Ари закәызеи? – дҩаҵҟьеит арҵаҩы.
– Алма ипарта аласба ыҵартәаны имоуп! – ҿааиҭит
Дыргә дахьтәаз.
– Алма угыли! – инасыдылҵеит арҵаҩы. Зегь сара
исыхәаԥшуан. Саагьшәеит. Убри аамҭазы, абжьы хҵаны

331

еиҳагьы аҵәыуара иалагеит Мышәқьар. Иааибарччеит
аҵаҩцәа.
– Иуман удәылҵ! – днасықәҳәҳәеит арҵаҩы. Сеиҵакыеиҵакуа, иаашьҭыхны сҿынасхеит. Сҩыз­цәа аӡәгьы ибжьы
гаӡомызт. Дыргә аччара даҿын.
Аҩны санааи, Асма сласба деигәырӷьеит. Саҳәшьа хәыҷы
уи иазылура лыздыруамызт. Сара снеины аиҵарҟәаҟәа
ас­ҭеит, аха иааҳәынгьы иахәамԥшит. Ахш анасҭа инаблакьа-ааблакьеит. – Иф Мышәқьар, иф! – ҳнамҵатәеит Асмагьы саргьы. Афара инала­геит иаргьы. Ҳара ҳаблақәа ҭраа
ҳахәаԥуан. Уи ҳшалахәмаруаз иҳазгәамҭаӡакәа ихәлеит.
Еҳ, шаҟа исҭахузеи абыржәы иҟьаҟьаӡа иаашозар! Аҵх
ма акыр цахьандаз! Иҭахәхәа ицәоуп сани саҳәшьа хәыҷи.
Сара уаха шәыҵхык еихаларгьы сызмыцәар ҟалап. Сишь,
аҵәуабжь гоит! Сӡыҩӡа сиарҭа саақәтәеит. Аа, иҵәуеит!
Сҩагыланы амаҵурҭахь сҿынасхеит. Сныҩналан аҵәыџьмца ааихьысшьит. Исымбаӡеит. Амаҭәақәа шьҭаҵаны
акәакь аҿы аҭыԥ иазыҟасҵаз ҭацәын. Сласны акәа­ҷаб
асыр­­­кит. Саанаԥш-ааԥшит. Иназгах уара идыр, аҳамам
иҭаиан. Ирыцҳашьан абырсааҭк иаашьҭысхит. Ахы сшьышьит, исыргәыбзыӷит. Нас аҭыԥ аҿы инасыртәеит. Ахьҭа иакыр ҳәа сшәан хыхьгьы акы нақәсҵеит. Уимоу, уаҳа аҳамам
ахь имцаразы ҳҟәардә хәҷы нада-аада инасыргылеит.
Сиар­ҭаҿ снеины саниагьы, акырынтә схы ҩыҵырззаны
сӡырҩуан, аха абжьы ҳәа гомызт. Ицәеит хымԥада! Иҟалап
уи аԥхьан ахьҭа иакны игылазаргьы. Макьана уахынла
ихьшәашәарами!
– Ашькыл икылх, нан! – лҳәеит сан.
– Избан? – сҵааит сара.
– Аҽышькыл икылухыр – мыцхәы иџьбарахоит. Ацәгьамыцәгьа ирцәыхьчахоит.
– Иагьаапкӡом, ус аума?
– Мап, иаапкӡом!
Сгәырӷьаҵәа сааҟалеит. Ус анакәха, ала ҩежәа-ҩежәи
хәба шықәса ицоит. Иҟарымҵо акы ыҟам абарҭ ҳабацәа.
Аӡәы аиха дыҵрыжьлап, аӡәы арада дкылырхлап...

332

Адырҩаҽны шаанӡа сгылеит. Мышәқьар аҿы сааизар,
аҽырқьақьан, иҭахәхәа ицәоуп. Амала, ԥхыӡ­ла акәхап, аҟитмитра иаҿын. Лшьапы хырҟьаҟьа дааҩ­налеит Асмагьы.
– Баламкьысын, ицәоуп! – сҳәеит сара.
– Рыцҳа, иааԥсаны иҟами! – днаскьаны даагылеит да­
хәаԥшуа.
– Асма, сара саанӡа бара бахылаԥшуеит.
– Ибзиоуп.
Сҿы аасыӡәӡәан, какал скит. Сцамҭазы ҩаԥхьа снеины снахагылеит. Иара агәы каршәны ицәан. Исзымчҳазт
иаашьҭыхны иаасгәыдыскылеит. Ацәа иалҵны иаасҿаԥшит
иаргьы.
– Саргьы исыркы иахәа, саргьы! – дааӷьаҵәы-ӷьаҵәит
Асма.
– Нан, анапы иашәыргоит, ирыцҳами, иччиахоит – даа­
ҩналеит сан.
Сара снеин иахатәи ахәы наганы иасҭеит, аха иамфаӡеит.
– Аҿыц ауп иаҭаху, Асма, ахш-аӡа аҭ, сара сцеит!
– Ибзиоуп, Алма!
– Ибымклан иччиахоит.
– Момоу, искӡом!
Ираӡныԥсараха, еилаарцыруа, аԥсабара сагәыл­ҳәҳәа,
ашкол ахь сцон. Аха зегь акоуп сыбла их­гы­лаз Мышәқьар
акәын. Акласс сныҩналазар, сҩы­зцәа
­­
еизаны аҭӡыгазеҭ
иадгылоуп. Урҭ џьоук еи­барччо нацәала сахьак еибадырбон. Џьоукгьы ргәы иалсны аԥхьара иаҿын. Сыццакны
сылаԥш нахызгеит саргьы. Агәҭаҵәҟьа ианын Мышәқьари
сареи ҳсахьа ҭыхны. Уи аҵаҟа ианын астатиа «Аурок
еилазхәаз аласба». Аԥырқьҳәа амцабз ҩасыхҟьеит. Аха
ҿымҭӡакәа, ашьшьыҳәа снеины, сҭыԥ аҿы снатәеит.
Мчыбжьык аҟара ааҵхьаны, ҽнак ашкол ахьтә Дыргәгьы
дсыцааит. Ихы ирқьиарц акәхап!
– Иаабароуп абриаҟара иурҽхәо у-Мышә! – иҳәеит, уи
аҵәы налаҵаны.
– Мышә акәым, Мышәқьар! – даасыриашеит са­ра.

333

– Зегь акоуп Мышәгьы Мышәқьаргьы... – ииҳәац иҳәон
иара.
Ашҭа ҳанааҭала, Асма дааҳԥылеит, уи акыршафоз, ишыхә­
маруаз атәы ҳаҳәо. Ҳааизар, Мышәқьар аҽеиҵыхны ицәоуп.
– Изакә ласбоузеи уара ари уахгьы-ҽынгьы ицәазар?!
– Ихәыҷыми, ицәоуп, иазҳауеит.
– Мышә, Мышә! – иҳәан дҩацәхасит Дыргә.
– Иҟоуҵозеи уара?
– Ҳа-ҳа-ҳа! – дааччеит.
Мышәқьар ықәтәаны иҳахәаԥшуан.
– Мышә, Мышә! – аԥынҵа ишьапы нақәикит ҩаԥхьа.
Агәы ҵкапуа, ацқәа аахнарџьаџьеит сласба. Аласбаԥшқагьы
ауаҩ деилнахуазаап. Ала ауаҩ ишьа алоуп ҳәа баша иаур­
ҳәахуа.
– Мышә, Мышә, ҳәа аҽхәара уанаҟәымҵӡа, мчыбжьык ала идоумбеихаз џьысшьан! – ишәыра аашьҭыхны
дындәылҵит Дыргә. Асма уи иҟазшьақәа лгәамԥхазт дхәы­
ҵыԥшны дизыԥшуан.
Амшқәа цон. Иҭыгга иазҳауан Мышәқьаргьы. Иазҳауан
иаланы, еилаџыџӡа... Ахьӡ ануҳәалак иа­хьыҟазаалакгьы
уаԥхьа иаакаԥон. Аҩны хәҷы иазыҟасҵаз мыцхә бзиа иабон. Бзиа иумбашазгьы акәмызт. Ишьалашьыныз лампала
икәсыршеит, ихызӷәит, ԥсатә ҟауарла исхыбит. Аԥхьа асаркьа ҭаҩны, аԥенџьыр хәҷы азыҟасҵеит, иааиуа дабаларц.
Аҭәа наганы ианаҵасҵа, итатаӡа иҟалеит. Шамаха – уи уа
иҭамтәакәа ауӡомызт. Мышәқьар уажәшьҭа уахынлагьы
аҷыӷә-ҷыӷәҳәа ашра аҽазнакуан. Уимоу, тәымуаҩык ашҭа
даа­ҭаларгьы, оуман иҟанаҵоз. Икылԥан ицарц аԥенџьыр
хәҷы хыла иасуан. Аха асаркьа џьеи иашьҭрын. Сара исҭа­
хы­мызт сла уи аҿы мацара иаанхарц. Исҭахын зегь алазарц.
– Асма?
– Ара сыҟоуп!
– Бааи аранӡа!
– Изакәи Алма, иахьи ари?
– Акгьы амыхьӡеит. Абри схылԥа ахы инҭарԥаны ибк­
уеит. Алақәа анхыбт башоуп. Ибмышьҭааит!

334

– Момоу, исышьҭӡом!
Мышәқьар абаҩ наган инасырбеит, ибзиан иасырфҩит,
нас ахы-аҿы ааҭаҳәҳәаны, Асма инал­­сыркын, абаҩ шьҭшьуа
сҿынасхеит. Изгон уи ыр­кәараҵо. Аҵыхәтәан инаган аҵәа
ашьапаҿы ис­ҵәахит.
– Аҳы, иоушьҭ Асма!
Мышәқьар иазааз азымдыруа игылан. Нас ахы ааҟьан,
инасҿаԥшит. Сара ԥш, ԥш, ԥш! – сҳәан, сна­пы шьҭшьуа
аԥ­хьан сызлацаз ала сҿынасхеит. Исышьҭалеит иаргьы. Иаасыхьӡан, снапы иафҩит. Иҵыхәаршәшәеит. Нас
абаҩ зласҵәахыз ала ишь­ҭафыҩуа аҿынанахеит. Ицон
уи кәараҵо, иф­ҩышәо, ашьҭа ихыршәланы. Инацәыхҟьааацәых­ҟьаргьы, ҩаԥхьа иаԥшаауан. Аҵыхәтәан иага џьабаа
абазаргьы, абаҩ ԥшааны иаанагеит. Сара сгәырӷьара ҳәаак
ама­мызт. Акыркырҳәа дыччо, лнапқәа еинылҟьон Асмагьы.
Абас ашәарыцаразы, Мышәқьари сареи еихаа­геит раԥ­
хьатәи ашьаҿа. Уи иасырҵеит убас да­ҽак­гьы: алаба нарбаны иансыршәлак, иууаӡа инашь­ҭалон. Иаанагон иага ихараны исышьҭыргьы. Аш­кол ахь санцалак, саанӡа ҳәа иԥшын.
Ауаҩы ицәа­ла­шәара аман. Агәашә ахь аҿанынанахалак,
аҩын­гьы ирдыруан сара сшаауаз. Еицны иаасԥылон Асмагьы иаргьы. Мышәқьари сареи иаҳа-иаҳа ҳаи­ҩызара
ӷәӷәахон. Лыԥсы илзалхуамызт Асмагьы. Лыкьанџьақәа
кажьны иахьа хәлаанӡа иаргьы ларгьы еицын.
Амала, Мышәқьар аазбаны изызхымго Дыргә иоуп. Уи
иасышьыбжьышьҭахь ашкол ахьтә данаауа имԥыхьашәо
агәыдиҵоит. Иргәаауеит. Дыргә идыруеит ҳара ҳмасаргәара
иахыԥаны, ма џьара икылсны ишызиламкьысуа. Уи, иареи
сареи класск аҿы ҳшеицтәоу еиԥш ҳагьеигәылацәоуп. Аха
са дсыцныҟәаӡом. Сара ашкол ахьтә сааины, какал аакны,
Мышәқьар салахәмарырц санаадәылҵуа ауп, иара аума
имшха ҳгәарабжьара данаабжьало. Алагьы дадыруеит.
Аҿынанахоит агыгцәа ргыланы.
Абар иахьагьы. Мышәқьари сареи ампыл ҳасуан. Сара
иансыршәлак иара цаны иаанагон. Иаршәуан иаргьы. Ус

335

агәарабжьара даабжьалеит Дыргә. Аҟьаԥ ҳәа ҳаандагь
лапҟьак нагәыдиҵеит. Иԥаԥашькны аҿынанахеит ала. Иара
азы ишыҟаиҵоз амдыри!
– Ау, ау, ау! – иҳәон уи, ицқәа хырџьаџьан Мышәқьар
иарбо. Ахаҳәқәа агәыдиҵон, иара урҭ шьҭыхны еиҭаканажь­
уан. Алабақәа иагәыдиҵоз ԥыххааса иагон. Иныҟанаҵозеи
уҳәарауазеи! Ша­ҟантә ҳаибаргәаахьоузеи абри аҵыхәала
иареи сареи! Шаҟантә иҟоумҵан, нан, ҳәа иалҳәахьоузеи
сан. Аха уи иара итәы даҿуп.
– Уаҟәыҵ уара, уаҟәыҵ! – исзымчҳаҵәҟьеит уа­жәы.
Зынӡа аҽашьуеит ламыжда! Уаҳа ирыцҳаим­шьаӡои мшәан?!
– Мышәқьар, Мышәқьар! – саԥхьеит, аха уаҳа умԥсит.
– Ари зааӡазгьы иаргьы... – деибакны им­ԥы­хьа­
шәоз иршәуан, иҿашәоз ҳәо. Сыԥсы ҩеины сҟыр­ҟы акит.
Ашырҳәа сынкылсын, агәашә алыкә аал­сыршәеит. Аартыха сымҭакәа иеиҵас иууаӡа инҭ­­ҟьеит ала. Арҵәааҳәа
дыҳәҳәеит Дыргәгьы, иикыз кажьны. Иҟаларын убасҟан
Мышә­қьар ахьӡ ҳәа­ны сақәмҳәҳәар, афрангь еиԥш дааи­
ҩ­ҵәа дышь­ҭанаҵаргьы. Акгьы ҟамлаӡазшәа, аара ахы иад­
ҵо иаахынҳәит ала. Ари збаз Дыргә иԥсы ааивиган, сышҟа
иҿааихеит.
– Ала саҿоуҵон акәу, уара?..
– Уаҿаҵатәын, аха урыцҳасшьеит акәымзар! – сеибакны снеиԥылеит.
Дыргә са сыҵкыс акыр деиҳабын, класск аҿы ҳаицтәан
умҳәозар. Уи изныкымкәа дахахахьан. Ақәԥараҿгьы ҟьа­
рак сааигомызт. Уажә дшысиааиуазгьы здыруан аха...
снеиуан исыхьлакгьы ҳәа. Сылақәа ҭыҵны ицон. Мшәан,
аҽуаҩ иҽы уасыр иара уисыз аҟара ихы иақәимҵои! Ала?
Сара сакәӡами уи зегь ззиуа? Иахьа мацара аума уи? Аха
ҳааидгылаанӡа аҿаҩ аасҿыҵгеит. Сазыманшәалаханы аҭак
ҟасҵеит саргьы. Уиакәхеит. Даасыҵаххын саашьҭиԥааит.
Акыргьы сихьынԥашало сыҽиласырԥсит, аха иам­уит. Ам­
ҩаду аӷьаҩ аансыргеит. Убри аамҭазы иаа­сымԥыхьашәаз
иарма напы сыҽналарԥсны, ишсым­чыз исырҵәиит. Дыргә

336

ҳавараҿыҵәҟьа ика­жьыз ахаҳә ихақәцәанынӡа иҩаганы,
сыԥсырҭа иарбаны аҿааирхеит...
– Аа, сишьит! – сыҳәҳәеит ишсылшоз.
Убасҟан афырҭын еиԥш акы лаҳхасит.
Сыԥсы ансоугәышьа иаразнак сҩеихеит. Мышә­қьар
Дыргә дырҟато ихан.
– Аҩныҟа Мышәқьар, аҩныҟа! – сыбжьы нақә­сыргеит
сара ишысҭахымыз. Иаргьы ааихыҵын аҿы­на­нахеит. Деи­
хьыжә-еикәыжә дҩагылеит Дыргәгьы.
Амшқәа цон. Ҽнак, ашкол ахьтә сааизар, агәашә аҿы
Асма дысзыԥшуп. Дтәоуп лылахь еиқәышьшьы.
– Мышәқьар абаҟоу Асма? – иааџьашьаны сҵааит сара.
– Мышәқьар агәы бааԥсхеит! – аҵәуара дама­нак­уа
ҿаалҭит.
– Ишԥаа?
– Иахьа шьыжьаахыс аҿаҵа амфац! Иаас­цәымыӷхеит.
Сҿынасхеит иаарӷәӷәаны.
Ахәы шалҭаз, ишамфаз, ишлыргәыбзыӷыз саҳәо, аҷҷаҳәа
дцәажәон Асмагьы дахьсышьҭаз.
– Мышәқьар, Мышәқьар! – снахагылеит сгәы аҭра
иҭамгыло. Мчыла иҩыҵыззан иааҵыхәаршәшәашәа ауит.
Аҿы ааихнахуаны, акгьы азымҳәакәа, еихо аимҳәара ина­­
лагеит. Нас ашьшьыҳәа иааины ахы аасыхьнашьит. Иф­­­
ҩышәауа, аблақәа ҭраа Асмагь саргьы ҳаимдо иҳа­хәаԥш­
уан. Нас Асма ахы лыдшьыла-лыдшьыло, ишыгәыб­зыӷуаз
иазымчҳакәа аҵәуара иналагеит. Иҟалҵара дақә­шәомызт
Ас­ма. Сызлагара сыздыруамызт иара саргьы. Снеи­­
ны сшәы­­ра ныкнасҳан, ахәы аазсырхиеит. Инам­ҵа­­­сыр­
гылт ир­гәыбзыӷуа. Иамфаӡеит. Алаба на­р­­­­­ба­­ны исыр­шәын,
иашь­­­ҭамлаӡеит. Ампыл асырбан иаз­хьамԥшит. Иџьа­шьо
снамҵатәеит.
– Иухьзеи, Мышәқьар рыцҳа? – иара агәы ԥшаа­уа исы­
хәаԥшуа аҵәуара иаҿын.
– Уааины акрыф нан, уааины! – лыбжьы аагеит сан. Аха
сара ак сгәы иаго сыҟамызт. Мышәқьар ааҟәымҵӡакәа,

337

аҵәуара ишаҿыҵ иаҿын. Издыруада џьара ҵәык алалазар?
Икны еимыздеит хәыц-хәыц. Акгьы адсымбалт. Издыруа­да
иаапкызар? Мшәан, ба­ша аҽышькыл икылаҳхыма? Насгьы
алаапк ас иау­тәахуа? Ишаҟьо игәармлои! Сан иласҳәеит
зегьы.
– Сыздыруам, нан, иахьантәарак абас иҵәы­уеит. Уа­ра
уахьамбоз акәыз џьысшьон?! – лгәы иа­лырсны даа­цәа­
жәеит сангьы. Ахәы снахан еиҭа­нам­ҵасыргылеит. Џьеи иалакьысрын.
Ҳӷьаҵәы-гьаҵәуа уи ҳшахагылаз илеихашәа ихә­­­леит.
Ана-ара алашбыжьқәа гон. Хара аџьрахьтә лак аҵарбжь
ааҩуан. Зегьы ирылхәдааз Мышәқьар заҵәык акәын. Уи
ахы иамыхәо, еиҵыхәхәа иҳам­ҵан. Аҵых акыр инеигәаанӡа
дтәан Асмагьы. Ашь­ҭахь мчыла дышьҭаҳҵеит. Уи лышьҭахь
заҟа аамҭа стәази сара. Ҽынла ашәшьыраҿ зҽеиҵҳәа
ицәоз ала, уажәы аҵх агәазгьы лацәааихьшьык ҟамҵаӡо
агәаҭеира иаҿын. Сара ацәа сиааины ахырсысра салагеит.
Ацәылашамҭаз сгылан снеизар, Асма Мышәқьар шьышьуа
дадтәалоуп. Данбагылеи уҳәа­рауази!
– Ишԥаҟоу, Асма?
– Еиҳагьы еицәоуп.
Ашьыбжьышьҭахь ашкол ахьтә санаауаз сҩызцәа,
Дыргә ида, зегь сыцааит. Урҭ даара ргәы иалсит ирасҳәаз.
Мышәқьар зныкымкәа ашкол ахь изымгахьази. Зегь бзиа
ирбон. Иаадырҟаҵақәоз! Иахьа, Асма иацеиԥш агәашә
аҿы дысԥымлаӡеит. Иара дамҵатәан длаӷырӡырқәақәо. Уи
иамҵагылаз аӡы, ахыз, абысҭа уҳәа акгьы кьыс амаӡамызт.
Иакәаӷӷа иаагылеит зегьы. Иахәаԥшуан гәала дус иҟа­
ҵаны. Мышәқьар ахьӡ уҳәар шьҭа изгыломызт. Амала, аб­
лақәа ҭырхаха инаҳаҵаԥшны аҵәыуара иалагон.
– Издыруада абри аларқача ахьзар?! – аҭынчра ааи­
леигеит аӡәы.
– Аларқача сыздыруам, аха алышькьынтр ахьзар ҟалап!
– дааиԥыҩлеит ҽаӡәгьы.
– Сара излазбо ала, ала аӡәы агәыр аиҭеит! – иҳәеит
Ҟансоу.

338

– Ус акы ыҟазар Асма илымбоз, урҭ есымша еицупеи! –
схы нарыласырхәт саргьы.
Зегьы ҳаблақәа уи иналызҳархеит.
– Бара акгьы бымбаӡеи, Асма?
Уи ала дахьамҵатәаз дхәыц-хәыцуа ашьшьыҳәа дҩеи­
хеит:
– Момоу, акгьы... аха...
Илҳәарызеишь ҳәа ҳлыҳәаԥшуан зегьы. Нас блала
ҳаим­до дакуа-дашьҭуа, лыԥсы еивыго дналагеит:
– Сара абарҵа аԥссара саҿын. Ҳгәарабжьара даа­
бжьалеит Дыргә. Акыр ҵуан уи даламкьысцижьҭеи! Уа­
жәы ҩаԥхьа ахаҳәқәа агәыдҵо иҿааихеит. Оуман иаргьы иҟанаҵоз. Саргьы сыбжьы сыргеит, аха изаҳауадаз!
Аан­да иаваланы ахықә аҟынӡагьы иццеит. Акы ыршәны
инеиҭазшәагьы збеит. Ашрагьы иаҟәыҵит. Аха сара уи хыс
иҟасымҵаӡеит. Издыруа­да...
– Еилкаауп зегьы! – уаҳа лимырҳәеит Ҟансоу.
– Хымԥада агәыр аиҭеит! – иааиларԥсеит егьыр­ҭ­гьы.
– Аҩызцәа, – ҳаахьаирԥшит Ҟансоу, – Дыргә из­ҵаатәы
адирекциа аҿаԥхьа иқәҳаргылоит. Аҵара имҵозар, иҩыз­
цәа дҳаламҳәуазар, арахь цәгьамзар бзиа ҟаимҵозар...
– Дабаҟоу иахьа? – инациҵеит Лымшьа иакәу аӡәы. –
Ацәгьара шиуз идыруан азы дмааӡеит.
– Уаҵәы изҵаара ықәыргыланы хымԥада ҳала­цәа­
жәоит! – абжьқәа неиларԥсан, рҿынархеит ашьшьыҳәа.
– Ибзиоуп, аха ари хәшәы амаӡами? – иаа­хьа­сырԥшит
сара, сеиҵаӷәӷәа сахьгылаз. Урҭ ԥыҭ­рак ҿымҭӡо ус игылан,
нас ҩаԥхьа ашьшьыҳәа рҿы­нархеит.
Хаха-хымш нҭакәкәа ицеит. Асмеи сареи иҟа­ҳамҵаз
ҳәа акгьы ыҟам, аха зегь башан.
«Шәсыцхраа сыԥсуеит! Уаҳа акгьы шәылымшаӡои
абааԥсы! Уаҳагьы ҳаихәмарраны ҳаҟаӡами?..» – абарҭ
ра­кәын алашара зцәыӡхьаз уи аблақәа ирхызбаалоз. Аха
ҳара иҳалуршоз!
Агәарабжьара даабжьалеит Дыргә. Уи иахьа из­­ҵаатәы
иалацәажәараны иҟан, иҟарҵазеишь? Ҳгәашә данаазиа-

339

шаха, лабак нымҩаниҵан, инад­ԥиххаалеит. Ус ҟаиҵалон уи
гәала дук анимаз.
Мышәқьар гәынхәҵысҭала иадырзаап иҟақәаз. Иҩеи­
хеит. Абла ҭаақәа аахнатит. Ишырц акәхап, аҿгьы ааихнахит, аха иалымшазт инхьашьшьит. Аҵыхәтәан, мчыла
алацәақәа инарҩахан, блала ҳааимнадеит, ахгьы нықә­
наҵеит. Аҽааиҵнахит.
Асмагьы саргьы ҳгылан ҳалабжышқәа ҳҿаҳәҳәы.
1965
АԤШААРА
Асы кыдҳан аура иаҿуп. Уарла-шәарла аҿаҩ-маҩ­быжь­
қәа гоит: аҵлақәа реидара рцәыхьанҭахазаап. Аҵх агәы
инықәлахьеит. Аха Сериожа дмыцәац ма­кьана. Шаҟантә
днаҳәы-ааҳәхьоузеи уи! Ихы-игәы иҭыҵәом уаха аҭаацәа
анааилатәоз иаб иреи­­ҳәаз ажәабжь. Сериожа иаби Ленин
иҳақьым Розанови ибзиаӡаны еибадыруеит. Шамахамзар
ианеиқәмшәогьы ыҟам.
– Ленин хәшәык иҭахызаап! – иҳәеит аҵыхәтәан Сер­
иожа иаб, аҭаацәа даарылаԥшны.
– Изакә хәшәузеишь? – игәы иааҵаххит Сериожа.
– Исыздыруам, календула ҳәа иашьҭоуп рҳәеит.
– Календула, календула! – ахьӡ ихашҭыр ҳәа дшәаны
аиҭаҳәара даҿын Сериожа.
Аиҭаҳәара даҿуп уажәгьы. Иҟаиҵаша даз­хәыц­уеит.
Аҵыхәтәан ахыза ихы инакәиршан, мчыла ила­цәақәа неи­
қәыԥсаны, ҿыцха днаиеит.
Адырҩаҽны мҽышан. Иҭаҳәахаа ицәан аҭаацәа зе­гьы.
Ашкол дагхар ҳәа ишәаны, иасышьыжь ацәа иалырхуаз
Сериожа, иахьа шаанӡа ицәарҭа даақә­тәеит. Уи збаз иан
иџьашьаны ҿаалҭит:
– Иухьзеи, нан?
– Акымзаракгьы.
– Ушьҭал нас, уцә макьана, иахьа мҽышоуп!

340

Сериожа ашьшьыҳәа дҩагыланы иҽааилеиҳәеит.
Дшьапҵыркьакьо иашьа хәыҷы Игор иҟны дынкылсын,
дааирҵысит.
– Усҟәаҵ уара, усҟәаҵ! – даацәырбыжәит Игор.
– Ашьшьыҳәа Игор, уааԥши акы уасҳәоит. Ателефон
абжьы гозар, иаснагь еиԥш, раԥхьаӡа уара ишьҭыхла. Ҳау­
засраны ҳаҟоуп!
– Дарбан иасуа?
– Иура, Толиа, сара.
– Ҟоҳ, шәысзамыскәа... Акы уасҳәоит иҳәахт... Ателефон, уара иумҳәаргьы, сара саԥхьа аӡәгьы изышьҭыхӡом!
Сериожа ашә аартны дындәылҵит. Цәаҳәа зылдам
ақьаад бӷьыц еиԥш, ипашәӡа ишьҭаз асы ԥуа днеиуан уи.
Мыцхә игәы иахәон аԥсабара аҳам­ҭа ду, раԥхьаӡа иара
ишьҭа ахьаниҵоз. Дцон длах­ҿых­ӡа, дласӡа. Дышнеиуаз
иҩыза Иура Дробин иҩ­­ны дымҩахыҵит. Иура дахьышьҭаз
ахышә днадгы­лан, днас-насит. Ахышә ихы аакылҳәҳәеит
Иура, илымҳақәа хахаӡа.
– Уаазгазеи уара, шаанӡа?
– Иура, ирласны уҽеилаҳәа, усҭахуп!
Аиҩызцәа али-ԥси рыбжьара агәашә инҭы­ҵит. Инеиуан
еилҟьа-еилӷәыцәӡа, иҟарҵаша иала­­цәажәо. Раԥхьа амҩа
ааихызҵәаз ҷкәына шаҭ­ла­­ҟьак, аԥырҳәа зҿааирхаз асрагәа,
Сериожа илеи­­гәдԥыххаалеит. Аха, акгьы ҟамлаӡазшәа, ишцац ицон ахәыҷқәа. Ус Орловаа ргәашә инадгылан рҩыза
Толиа инаиқәҿырҭит.
– Ҳаи! – ашә иааимҟьаз даалаххит Толиа, амца иҿы­
қәыҳәҳәы. Уи дгылахьазаарын.
– Иҟоу удыруоу Толиа? Сара уажәраанӡа Иу­ра иасҳәон,
– дналагеит Сериожа, – ус хьанҭак ҳадгылеит, ахәшә ҳаԥ­
шаароуп, календула ҳәа изы­шь­ҭоу ахәшә.
– Ичмазаҩыда, изҭахыда? – иаразнак дҵааит Толиа.
– Ленин! Ленин иҭахуп ахәшә.
– Ишԥа? – иџьшьаны дшырҿаԥшуаз инациҵеит; – Нас,
уи уаха...

341

– Аиоура цәгьоуп. Иҟамлои џьара ԥҭека кҿахак аҟны
иҟазар?
– Уӡырҩла, – дналагеит Сериожа, – Иуреи сареи акыр
еимҵаҳкит. Акоуп ԥсыхәас иамаӡоугьы. Ҳахҩыкгьы ҳцоит
ҳаҽшаны. Ҳцоит аԥҭекақәа зегьы еимдо, еиҳараӡакгьы
– аԥ­ҭека кҿахақәа. Уи џьа­ра иҟамларц залшом. Анышә
иҵаҳхуазаргьы иҳаԥ­шаароуп уи ахәшә.
– Ибзиоуп, аха ҳазлеибадыруазеи? Сара исаз­ҳәода
уара иҟауҵаз, ма Иура иԥшаазар злаадыруазеи? – дҵааит
Толиа.
– Абар, ҳтелефон аномер! – ақьаад бӷьыцқәа акака
надиркит Сериожа. – Уаҟа Игор даҳзыԥшуп... Телефонк
маншәалан иахьаажәбаз, шәасны иашә­ҳәоит иҟашәҵаз.
Саргьы убас ҟасҵоит. Убриала ҳагьеибадыруеит.
– Ибзианы иӡбоуп! – ихы-иҿы ааихалашеит Толиа.
Иааибаргәырӷьеит егьырҭгьы.
– Аҳы, зыԥшра аҭахым! – инарыдиҵеит Сериожа. – Уара
абжьбатәи автобус ала уцоит! – Иура ихы наиқәикит уи. –
Уара Толиа, – ахԥатәи ала. Сара – ажәибжьтәи ала.
Рнапқәа ааимыхны инеиԥырҵит ахәыҷқәа.
Аԥҭекаҿ ауаа рацәаҩын.
«Ҟаҳ анаџьалбеит, абарҭ зегь ахәшә рҭахума!» – иаа­
џьеишьеит Сериожа. Нас ашьшьыҳәа днеины аҵыхә­тәан­
тәи ишьҭахь днагылеит. Агәымжьаҵә жакьа зҿаз аҭаҳмада
дмыццакыкәа, ахәшәқәа рхы ишадырхәаша раҳәаны инадиркуан. Даҽаџьоукгьы ирҭаху шыҟам анреиҳәалак, ашь­
шьыҳәа инаидҵны рҿынархон. Сериожа игәы ҭа­гы­ломызт,
издыруа­мызт иаҳауаз, арахь аҭаҳмада дчарч-марчуа, ды­ц­
цакӡомызт.
– Иааги урецепт! – аҭаҳмада ихы ахәыҷы инаиқәикит.
– Сара рецепт сымаӡам! Сара саргәаҟуеит ахәшә календула! – иԥси-иԥси еихьымӡо ҿааиҭит Се­риожа.
– Иҳамаӡам, аҷкәын. Уи даара зиоура уадаҩу хәшәуп!
Иуоуӡом!
– Ибзиоуп, аха...

342

– Иазхоуп, џьым, иазхоуп! – Сериожа ишьҭахь игылаз
аӷьра ианалага, ашьшьыҳәа дындәылҵит.
Ибашахеит Иура еихигаз раԥхьатәи ашьаҿагьы.
– Џьара ма иахьсоура мҩакы сықәышәҵондаз! – иҳәеит
уи, аԥҭека аиҳабы диашьапкуа.
Аха акгьы дшимыхәоз аниеиҳәа, аҭел сасыр ҟалоума
иҳәан, атрубка аакнихит.
– Толиа уакәу, Иура уакәу?.. – игон Игор ибжьы.
– Иура соуп, Игор, Иура.
– Сериожа дасуан уажәраанӡа.
– Ииҳәазеи?
– Макьана башоуп, иҳәеит.
Иура ашьшьыҳәа атрубка ныкнеиҳаит.
Толиа уажәы дахьнеиз акыр иԥҭека кҿахан. Уаан­­ӡа
дахь­неиқәахьаз еиԥш ауаагьы рацәамызт. Ахәшә­қәа еи­
лыхуа ирылаз аԥҳәыс-бырг ихы на­лы­қәикит:
– Сара хәшәык сашьҭоуп, аха...
– Аха закәызеи! – лыбласаркьақәа дырхәыҵԥш­уа лҿаа­
лхеит аԥҳәыс-бырг, дызҿыз дааҟәыҵны.
– Аиоура цәгьоуп, арахь исмоур ԥсыхәа сымам, цәгьаӡа
саргәаҟуеит.
– Иҳәеи да, иарбан хәшәу?
– Календула!
– Иҳамаӡам, сыҷкәын! Ааскьагьы иҳаднамгалацт.
Толиа ихы имагәыхьха ашьшьыҳәа днагьежьит.
– Аҷкәын, – лыбжьы наиқәлыргеит аԥҳәыс-бырг – џьа­
ра­кыр иҟалозар абра иҟалоит, – қьаадбӷьыцк акы ан­ҵаны
инеилыркит. – Амала шьапыла акыр аныҟәара уқәшәоит.
– Акымзаракгьы, сцоит! – ихы-иҿы ааихаччеит Толиа.
– Абри аԥҭека ауаа иаҭаауа маҷӡоуп, ҳара ҳҿы уаҩ
имоуа ахәшәқәагьы шамаха уа иҟалоит.
Толиа дахьцоз зныз ашәҟәы бӷьыц дахәаԥшуа, аграпара
даныланы днеиуан, дыццакы-ццакуа. Ам­ҩан игәалашәеит
Игор ишҟа аҭел ишастәыз.
– Иура уакәу, Толиа уакәу? – Иаразнак игеит Игор ибжьы.

343

– Толиа соуп. Ирҳәозеи егьырҭ?
– Макьана башоуп, рҳәеит.
– Башоуп сара сыԥшаарагьы...
– Уара абри ишәҳәо закәи иахәа, исашәҳәара­уеи! –
Игор дшыӷьаҵәыӷьаҵәуаз Толиа атрубка ны­к­­­­неиҳаит.
Убри аамҭаз Иура уаҳа иламкәа дааԥсаха, ԥҭе­ка хәыҵ­
ҟаҵа хәҷык дныҩналт. Ӡӷаб ҵәрышкәак ашьушьақәа аӡы
рҭыршара даҿын.
– Сара хәшәык саргәаҟуеит.
– Иарбан хәшәу?
– Бара боума ахәшәқәа зҭиуа?
– Сара соуп, аиеи. Иҳәеи иуҭаху!
– Сара саргәаҟуеит календула.
– Календула! Иҳамазар ҟалап. Амала уааԥ­шы­роуп!
– Избан сзааԥшуа? – дгәырӷьаҵәа дҵааит Иура.
– Аԥҭека аиҳабы хәшәаагара дцеит, даанӡа уԥ­шыроуп.
– Бара исыбымҭои!
– Сара иусҭо иалздыраауазеи? – дыччо ҿаалҭит аӡӷаб
ҵәрышкәа.
– Нас, иалбдыраауазеи, мшәан, уи ахәшә ыҟоу иҟаму?
– Ҳара иҳамам хәшәы ыҟаӡам.
– Иура иҟаиҵара изымдыруа даашаҵәышаҵәит.
– Иҟалома аҭел сасыр?
– Иҟалоит!
Иура ателефон, атрубка аакнихит.
– Толиа уоума? – иҭахәаҽӡа харантәи игон Игор хәҷы
ибжьы.
– Иура соуп. Ирҳәозеи егьырҭ?
– Ирҳәои, макьана башоуп рҳәоит. Уара?
– Саргьы убри ауп исҳәо!
– Уара изакәызеи абри ишәҳәо, исашәҳәарауеи иахәа...
– игон Игор ибжьы.
Дааԥса-дқьыԥаха, аарла ииԥшааз ԥҭека хәҷык ахышә
днадгылеит Сериожа. Аҩра иаҿыз аԥҳәызба лхы даахан
днеиҿаԥшит, сузыӡырҩуеит арԥыс ҳәа аанарго.

344

– Календула, календула саргәаҟуеит! – иҳәеит ахәыҷгьы.
– Исырбеи урецепт!
– Арецепт сымаӡам... – лаҭеикит аарла. Лара маҷк
даакәанызанит, аха ашьшьыҳәа дҩагыланы лҿыналхеит.
Сериожа ибла иабоз агәра изымго, иџь­шьаны дылзыԥшуан.
Ииашаҵәҟьаны ахәшә сы­л­ҭарц аума абри дызцаз?
– Узжьеит арԥыс. Иҳаман, аха инҵәахьазаап.
Сериожа дышьҭыхны дызкыз амҵәыжәҩақәа хьанҭыџьхьанҭыџьӡа илаиваҳаит. Ихгьы иқәжьны даахынҳәит.
– Арԥыс! – даахьалырԥшит лара, – уаргәаҟӡома зынӡа?
Мышқәак уаазымԥшри?
– Даараӡа, даара саргәаҟуеит.
– Уаанҿаси, нас?! – дааиқәҟьашеит аԥҳәызба.
– Нина Сергеи-иԥҳа дабанхои, абни лассы-лассы иаҳ­
ҭаауа аҭаҳмада?
Акоммунарцәа рулица ахьаанҵәо ҩны ҳаракык аҟны
дынхоит.
– Иуаҳауоу арԥыс!
– Исаҳауеит! – дындәылҟьеит Сериожа. «Исыԥ­шаауеит,
– дхәыцуа дцон уи, – Игор адырра исҭап. Иурагьы Толиагьы ишзахәо арахь исзааишьҭырц. Иҳаԥшаауеит!» – аҭел
дасырц ашырҳәа днеиқә­ҟьашеит.
Ашьыбжьышьҭахь еимаҩны асоура иалагеит. Аха зыч­
ҳара уадаҩыз, уи иаҵаз аԥшаҵәыҵәы акәын. Иахьынаусыз
инаудшәыла ицон. Шьыжьаахыс аимдара иаҿыз ахәыҷқәа
уажәшьҭа рааԥсара рылсуа иалагеит. Ахьҭеи амлеи рзеилалт, аха ргәы карыжь­уамызт. Уажәшьҭа уи шырԥшаауаз
агәра гаҵәҟьаны аимдара иаҿын.
– Бзиала уаабеит! Утәа арԥыс! – иҭааз ахәыҷы дџьашьо
аҟәардә наимҵаихалеит аԥшәма. Аҭаҳ­мада амандарина
афара даҿын. – Уара избо даара иааԥсоу, акы иаргәаҟуа
аӡә уакәымкәа уҟам?
– Сара шьыжьаахыс аимдара саҿуп! – Сериожа аԥшәма
гәыразк шиакәыз аниба, издыруада абра ҳразҟы иакызар
иҳәан, ихҭыс зегьы иеиҳәеит.

345

– Ибзиоуп, аха иузышьҭада умҳәои?
– Саб иашьа дхәарҭамкәа дышьҭоуп.
– Амазааразы исымоуп уи ахәшә, аха сара уи ада
схәарҭаӡам.
Сериожа ибӷа аҿаҩҳәа иааԥҵәеит.
– Сара иуасҳәоит уи ахьуоуа. Амала маҷк ихароуп, иахьала уахәом.
– Сара схала сыҟаӡам! – дҩаҵҟьеит Сериожа аара ихы
иадҵо, – абри ахәшә ҳашьҭоуп сҩызцәагьы саргьы. Изаҳ­
тахугьы Ленин изыҳәан ауп. Ленин даргәаҟуеит уи ахәшә!..
– Ленин уҳәама? – дҩагылеит аҭаҳмада. – Ҳаит, умоу­­­­­
рахә мыӡааит. Уажәраанӡа ишԥасоумҳәеи аиа­ша!
Сериожа дгәырӷьацәан, илабжышқәа ҩхаддылт.
...Асырҳәы леиуеит.
– Иҟалозар, Илиа-иԥа даабар ҳҭахын! – иаа­ӷьа­ҵәы­
ӷьаҵәит ахәыҷқәа, Горка ианнеи. Ленин има­ӡаныҟә­гаҩ Лидиа Александр-иԥҳа ахәыҷқәа бла­­ла еимдо дры­хәаԥш­уан.
Нас ашьшьыҳәа даагьежьны аҩныҟа дныҩна­леит.
Ахәыҷкәа ргәы ҭамгыло уи лааира иазыԥшын.
Инаԥшы-ааԥшуан. Шаҟа иҭыԥ ԥшӡароузеи Горка! Аџь­
ҵла дуқәа шьаҭажә-шьаҭажәӡа, рҽеилышьны иахьгылоу,
иқьуа ашәыб иаҵоуп. Дук мырҵыкәа, дԥышәырччо, ашә даалагылеит Лидиа Александр-иԥҳа:
– Шәаала!
Ахәыҷқәа гәырӷьаҵәа иналышьҭалеит.
Владимир Илиа-иԥа адиуан дкыдиаалашәа гран­кақәак
рыԥхьара даҿын. Иҩналаз асасцәа ибла нар­­хиган, ҿааиҭит:
– Ҳаит, ахьҭа шәамки! Амцахь инажәг!
– Мап, мап! Ҳара ахьҭа ҳакӡом! – даакәанызанит Иура.
Ҳара ахәшә шәҭахуп ҳәа ҳаҳан, иԥшааны ишә­заагеит!
– иикыз наирххеит Сериожа. Илиа-иԥа уи ааимхны дан­
нахәаԥш, ихы-иҿы ааихалашеит.
– Афырхацәа! Афырхацәа шәара! Даара иҭабуп! –
абырсааҭк имаӡаныҟәгаҩ ԥҳәыс даалыԥхьеит.

346

– Абыржәыҵәҟьа аусуҩԥҳәыс Анна Филипп-иԥҳа ил­
зыбҭиуеит ари ахәшә. Дбымдыруеи? Уи лысаби аԥсхых­
разы дықәуп!.. Сара – хар сымаӡам. Сгәы бзиоуп.
– Лидиа Александр-иԥҳа дааиқәҟьашеит.
– Нас, ишәазҳәада ахәшә шысҭахыз? Иабан­тә­аажәгеи?
Ишәҳәа шаҟа ахҭнышәҵаз? – Владимир Илиа-иԥа ахәыҷ­
қәа ааидихалт.
Рыблақәа ҭырхаха изыԥшуан даргьы.
1965
АЦӘАРҬАНХАЛА
Сара акәашара сыԥсы аҿҳәаран. Иагарааны субаргьы
сшьацәхыртәуа ашҭа сҭан. Аӷырӷын еиԥш сгьыжьуа адәы
сықәын. Саб иоуп уи агәыблра сзыркыз. Ирҳәоит уи знык
сымшәо аныҟәара саналага инаркны, акәашара сирҵон
ҳәа. Ирҳәоит акәым иара саргьы ибзиаӡаны исгәалашәоит.
– Уааины абри аҵла уацкәашала, – инасыдиҵон уи,
ҳамӡырха иҭагылаз ара-ҵлахь инапы нархханы. Аҵла ахьгылац игылан. Сара сықәгьыжьааны савакәашон.
Ашәшьы анхыз акәын саб аҵла санациркәашоз. Амра
анԥхоз аҟаза ду дсыман рҵаҩыс. Уи сыгага акәын. Акәашаҩ,
бзиагьы ус сизмыркәашар ҟа­ларын. Иааҟасҵоз зегьы ҟа­
намҵози сыгага!
– Убас, убас, убас! – иҳәон саб. Нас иаргьы дҩагыланы
сыгхақәа сирбон.
– «Ацгәы аԥа аҳәынаԥ акуеит!» – рҳәон ҳгәы­лацәа,
сшыкәашоз анырбалак.
– Иаб итәы иламлакәа!.. – инацырҵон џьоукгьы.
Ҳқыҭаҿ аизара мҩаԥысуаны, ма ныҳәак ыҟаны саб
дыд­мыркәашакәа ҟалозма! Уи ицназгозгьы иаҳәшьа за­
ҵәык лакәын.
Сара ашкол ахь раԥхьатәи сшьаҿа анеихызгозгьы, кәа­
шаҩык иаҳасаб ала ақыҭаҿы сеицырдыруа сҟалахьан.

347

Аҿар злаз ашәаҳәареи акәашареи снаган сагьналарҵеит.
Уа са исаҟараз уаҩ дубаӡомызт. Аицлабрақәа раан еснагь
аԥхьахәқәа ҳаман ҳаауан.
– Уԥсынҵры духааит! – рҳәон сызбоз зегьы.
Уи сгәы шьҭнахуан, мҵәыжәҩада сарԥыруан сара.
Иагьысҭахын абжьаратә школ сшалгалак, убри амҩа саныларц. Ԥсҭазарас ишьҭысхырц. Усҟан аҩс­ҭаа дысхыччозаарын...
Мҽышан. Ҳаихаԥсыхәқәа аашьҭыхны ҳҿынаҳ­хеит саби
сареи. Абнахь ҳцон. Ирҳәалоит еиԥш, саб инапы ахьы аԥс­
сон. Уи иҟаиҵоз ауардынқәа алаԥшцәгьа ибла рцәихь­чон.
– Жәаҩа ԥашә злыҵуа хьак гәаҭаны исымоуп, аха... –
аӡбахә шиҳәара издыруамызт саб ҳахьцоз, – амала маҷк
аԥҟара цәгьахашт. Наара бааԥск иа­ҿагылоуп...
Амахә дуқәа ирыҵазза, ишьаҭажәӡа игылан ахьаҵла.
Уи убас еиԥш амаӷ ахаԥан – уалԥшны ажәҩан убомызт.
Саб амаӷ рхуа аҵла ашьапахьы иҿынеихеит. Саргьы еихала сымч зықәхоз ԥыҟҟо сҭыԥ ҟасҵон. Дук мырҵыкәа
ашьапы ааҳаркеикеит. Маҷк ҳаԥсы ааиҭаҳкыргьы цәгьа
избомызт, аха... Саб џьеи дтәарын. Аиха аашьҭыхны аԥ­
ҟара дналагеит. Дааԥсошәа анызба, снеины аиха ааимыздеит. Сҽырхаҵаӡаны, саб иҟьашьала имҩанысҵон. Аха
сеихаҭыԥқәа хьырвырны акәын ишанылоз. Аҵәаҟьақәа
аҵла иаҿууаауазгьы, иахьакәӡам ибла­ҟьаны ицон. Ахьаҵла
уссгьы иакымызт сара сеиха. Ишгылац аҽышьҭарбаӷьа
игылан.
– Ных, ных, исыҭи арахь! – саб аиха аасымихит. – Уара
иахьакәым иԥуҟоит, абрахь икаҳартә иҵызҩаароуп.
Уи ииаҵәажьышәқәа ылҵны аиха иҟьон. Ахьаҵ­лагьы
ацәа инҭаӡыӡо, баҩ-баҩы еиҿышәшәо иалагеит.
– Аҩада уиасны угыл! Ари алада ицоит! – иҳәеит саб.
– Аа, уыҩ! – ибжьы геит аҵыхәтәан. Санаахьаԥш ахы
сықәкны иааиуан аҵла. Алада уи амаӷқәа ир­мышьҭызаап.
Снаҭрысит. Аха иҟалаша хырԥашьа амам­зар акәхап. Сшьапы лықәҟьан амарда сна­ҿаҳаит.

348

– Аа! – сҳәеит сара аарла.
– Аа! – дыҳәҳәеит сабгьы. – Зылақәа ҭызхыз сара,
ахәыҷы дысфеит, зылақәа ҭызхыз! – ажәжәаҳәа дааи­уан.
– Шәсыцхраа! Ауаҩы дысшьит, шәсыцхраа-а-аа! –
агәаҩақәа ирҭыҩуан саб ибжьы.
Сара уаҳа акгьы сгәалашәом...
Иасышьжьымҭан сгәырӷьаҵәа сызҭалоз ҳашкол ашҭа,
сыблақәа ҭаа сшахәаԥшуаз, снавган Аҟәаҟа сыргеит.
Хымыз сзымҵысуа, сгәы ҩарханы сыбӷа агиԥс иҭан. Сы­
ԥ­­сы сҿанаҵон. Дышсыдтәалаз дсыдтәалаӡан сан. Дкәаҩ­­ӡа,
уаха шаанӡа дыгәжәажәо дысхатәан. Амала сангьы сар­
гьы гәыӷырҭа дус иҳамаз ахақьым заҵәык иакәын. Ииҳәа­
рызеишь анаџьалбеит ҳәа, ҳаблақәа ҭаа ҳаизыԥшуан да­
нааҩналалак.
– Афырхаҵа, иахьа еиҳа уеиӷьуп! Ушфырхаҵоу ухьӡ мацарагьы иаҳәоит; Ахра! – сгәы ааҟаиҵон уи, еиӷьхараҳәа
акгьы шсымамызгьы.
Шьжьымҭанк сааԥшызар, сан дқәықәма-шәықә­ма­ха
дысхатәоуп. Анаџьалбеит дзалҵуам, дыԥс­уеит ҳәа ларҳәа­
ма?! – сгәаҵа нҭнашьааит акы. Ис­зымчҳазт схы налықәскит:
– Иҟалазеи, сан?
Ахәыцра дызлаз даалҵын, лқьышәқәа ҵысҵысуа даас­
ҿаԥшит:
– Аибашьра, нан!
Абри аҽны инаркны аԥсҭазара акырӡа аҽаԥсахит. Ахә­
шәтәырҭаҿы еилыхарахеит. Ачымазцәа лассы-лассы иаа­
р­гон. Ишьҭазгьы, уаанӡеиԥш акәымкәа, заа иҭыҵ­ны ицо
иалагеит. Иасҽны аӡәаӡәа, ҩыџьа-ҩыџьа ҳзышь­цылаз
аҳақьымцәа ааины ҳгәы рӷәӷәа­ны ицон. Ицон мраҭа­шәа­
рахь рхы рханы.
Ҽнак ахалаҭа ижәҩа иҭарԥаны дааҩналеит саб. Уи данаауаз есымша ак сзааимгакәа иуӡомызт. Иа­хьа – инапқәа
ҭацәын. Ԥыхьеиԥш акәымкәа маҷкгьы дыццакуан. Сгәы
рыӷәӷәаны, сыблақәа ааимданы дындәылҵит. Убасҟан
сара игәасҭеит сан лӡамҩақәа инархьыжжыз алабжыш.

349

Аха сара зынӡагьы схахьы имааиӡеит саб уаҳа дызбараны
сшыҟамыз.
– Аус злоу бара боуп, ди! – сан ихы налықәикит сҳақьым
санҭрыжьуаз аҽны, – игәы дашәмыргароуп, ахылаԥшра
бзиа иҭахуп.
– Уара, Ахра, – даахьаҳәит сара сышҟа, – уҟаз ахреиԥш
уӷәӷәаӡа. Сара агәра ганы сыҟоуп хымԥада ушыбзиахо!
Нас сан лыжәҩа инапы наҵхны иҿы­неихеит маӡажәак
шлеиҳәоз мҩашьо.
Ахәшәтәырҭа санҭыргозгьы маҷк иаасцәымыӷ­хеит саб
дахьымнеиз. Аха исурҳәоз! Аҩны санааргагьы дсымбаӡеит.
Сгәы нҭыԥсаа-нҭыԥсааит:
– Сан, саб дабаҟоу?!
– Аибашьра, нан!.. – иаразнак зымҩа лҿы налыр­ҳәит уи,
лылаӷырӡқәа збар ҳәа дшәазар акә­хап.
– Акгьы зқәым абри сара сҩызаҵәҟьа џьаракыр ды­
ҟоушь, анаџьалбеит? Иҟалоз ма саб ибла сын­ҭаԥшуазар...
Сгәы иаҳа иӷәӷәамхоз?!.
Сшааргаз заҳаз ҳгәылацәеи ҳҭынхацәеи уҳәа акатаҳәа
аара иаҿын.
– Анцәа иџьшьоуп, Анцәа иџьшьоуп! – рҳәон урҭ
сԥырԥыруа раԥхьа сгылоу џьушьап. Ицон, иаа­уан, ицониаауан. Аха иарбанзаалакгьы, алагарҭа шамоу еиԥш, ал­
гарҭагьы амами! Инҵәеит сгәы аасхазыршҭуаз урҭ ацарааарақәагьы. Раԥхьаҵәҟьа аҵх агәы инықәлаанӡа итәан
аҷ­кәынцәа. Уажәы? Урҭ зегь аибашьра иргеит. Ақыҭа иасааира иҭацә­уан. Аха сара сан акы лхы аҵалырхарц даҿымызт.
Ашара даҵагылон. Зхы лкыз аусгьы ахәлара акәын илымызхуаз. Агәырҩа еиқәаҵәа лгәаҿы иҵәахны, акыркырҳәа
сара дысҿаччон. Сгәы ҟалҵон схьаа схалыршҭырц. Аха
иухоуршҭуа ахьаа аусымахыз? Амаҭ бӷаԥҵәа еиԥш ацәарҭа
сылан. Исыздыруамызт иҟәыбаса аҵла иаҵырхыз сыбӷа
сыхәо иа­ныҟалоз. Снапқәа ракәгәышьан сымаҵ зуаны
исымаӡазгьы. Маҟҿаҳәара лахыс, аҟыҵәыҳәа аҳәыз­ба
ласылуҳәаргьы акы аздыруамызт. Уахынла ауаа ҭаҳәахаа

350

ианыцәоу, рыԥсы аныршьо аамҭазы, сара сгәаҭеиуа аиарҭа
саӷран. Ахәыцрақәа ҳәа мбатәыс иҟоу зегьы схы иҭапапон.
Шьыбжьонк ашьапышьҭыбжьқәа саадырԥшит. Снаԥ­
шызар, сан џьоукы драԥгылан иаалгоит. Ад­гәыри Дыргәни
иаразнак издырит, аха урҭ зцыз лоуп исзымдырыз.
– Ари ҳашкол адиректор ҿыц лоуп, нан! – дааслырдырит сан.
– Вера Иван-иԥҳа! – даахырхәеит ларгьы. Инеи­бар­
тәақәеит. Арҵаҩы счымазарақәа рзы аз­ҵаарақәа ҟалҵон
– сара аҭак лысҭон. Сан дҩагылан амаҵурҭахь днеит, ҳасас
ҿамырҵысы длышьҭыр лҭахымхазар акәхап.
– Дыҟан баандаҩык, – дналагеит аҵыхәтәан Вера Иваниԥҳа, – уи Петро-Павловсктәи абаа дҭа­­кын. Дахьҭакызгьы
ҩ-метрак ракәӡан хы­шәа­­ра-ҵышәарас иамаз. Лашарас иибозгьы ацаԥ­ха­ҭыԥ амацара акәын. Абаандаҩы деиқәԥах
ашьамҭ­лаҳәқәа ишьан. Уи зхы иақәиҭу аӡә иеиԥш, аус
иуан дахьҭакыз: иасышьжьымҭан ибаҩ ирҵәуан, ашәақәа
аԥиҵон, иҳәон. Абас мацара уи абахҭаҿ иагьихигеит
ҩынҩежәи хәба шықәса. Уа дышҭакыз аамҭа ҿыцгьы ихь­
ӡеит. Иахьагьы дыҟоуп уи ареволиуционер ду – Морозов...
Ахәыҷқәа рылақәа ҭаа Вера Иван-иԥҳа ил­ҿаԥшуан.
Иласӡа сыԥсы ааивызгеит иара саргьы.
– Ауаҩы дызуаҩу – зегьы дыриааирц ауп, – лхы насы­
қәылкит сара, – уара уӡбахә сара иацоуп ахәыҷқәа иан­
сарҳәаз. Уара, Ахра, ашкол ахь ухын­ҳәуеит.
– Ишԥашәҳәеи?!
– Ааи, ааи, аҵара уалагоит. Иасымшатәи аҵатәқәа
ишәоуа Адгәыри Дыргәни ааны иуарҳәоит, ишуҵаз гәар­
ҭоит, даалоит шәырҵаҩгьы. Саауеит иара саргьы. – Иҟалап
уара уахынла ахәыцра еиқәаҵәақәа удмырцәозар,– дна­ла­
геит уи ҩаԥхьа, – уриааироуп, хымԥада уриааироуп. Ҽын­ла
ла­цәааихьшьык ҟоумҵан. Шьыжьыла ухы инаркны ушьап
аҟынӡа амассаж ҟаҵала. Ашара уаҵагыланы уҿыхала. Аусгьы ула. Уҩла, уаԥхьала, асахьа ҭыхла, уҳасабла, уаамҭа еизша...

351

Абри аҽны инаркны сыԥсҭазара даҽа мҩакы ианылеит.
Ҽнак асахьаҭыхра сшаҿыз, жәпаҩык ҳгәашә иаа­ла­
гылеит. Сангьы деишәара-еиҵараха днарԥылеит урҭ. Иҟа­
лаз лцәа иалашәазар акәхап.
– Ауаҩы дызқәымшәо акгьы ыҟам, Хьыкәр, – сгәы
иқәҩуан ашла Сликәа ибжьы, – ахаҵа дзиуа фырхаҵала
дҭахарц азоуп...
Абас, ааԥынтәи амшқәа руак азы, уцәа унҭыр­ӡыӡаауа,
арҵәа-аарҵәааҳәа аҳәҳәабжь геит ҳара ҳаҩнаҭа...
Сылабжышқәа аахаҟәҟәалон сара саб данаас­гәала­
шәалак. Сан рыцҳа? Уи зынӡа агәырҩа дафан, лыԥсы ахыц
иакын. Саб итәы зџьабарызу, сан лтәы сҳәарызу, схы саз­
хәыцрызу?!
Исурҟаҵози ацәарта илахаз ауаҩы?!
Вера Иван-иԥҳа ашәҟәы аҿы изҵылшьыз ацәа­ҳәақәа
рганаҿ ус анылҵеит: «Абарҭ ҿырҳәала иҵа, насгьы реиҳа
ухы угәы анақәмаҷхо аамҭазы, дара урызхәыцны еи­ҭа­
ҳәала».
Ашәҟәқәа санрыԥхьалак, аарҩара бааԥс иқә­накыз
аџьықәреи ақәа анаслак аҽшаанартуа еиԥш, агәырҩа иар­
ҳәаԥыз сгәы хәҷы-хәҷла иԥсасиуа иалагон. Ашьшьыҳәа
иаацәырызгон ссахьаҭыхгақәа.
Уажәы сара иасышьжьымҭан сыбаҩ сырҵәуан, амассаж ҟасҵон. Сҵатәқәа сҵон, аҳасабтә сҳасаб­­­уан, ашәҟәқәа
срыԥхьон, асахьа ҭысхуан. Сусутәқәагьы акыр ирацәан.
Ирацәан акәым аамҭагь сызхаӡомызт.
Ҽнак агәашә иааҭеибаҳәеит ашкол хәыҷқәа ашәҭ
шьыҵәрақәа ргәыдкыланы. Урҭ дрыцын ад­ружина аиҳабы
Хьыма Қәтарԥҳагьы. Ахәыҷқәа аҩны иааҩнеибаҳәан,
аԥс­шәа насаҳәаны, ашәҭкәа рыфҩы лаҳа-лаҳауа саԥхьа
инықәырҵеит. Зегь агәырӷьа рыбла ихыҳәҳәыла ицон. Урҭ
рыбжьы заҳаз сангьы лҽага нарсны дааҩналеит.
– Иахьа ҳара агәырӷьара ду ҳаман, – дналагеит Хьыма,
– иахьа ҳадружина иахаҳҵеит Ҳаԥсадгьыл ахақәиҭразы
фырхаҵала иҭахаз Асҭана Бганба ихьӡ.

352

– Ҳара хыдҵас иаагеит Асҭана иҩызцәа рзы дыш­
ҿырԥшыгаз еиԥш, ҳҿырԥшыгахарц ҳҵараҿы, ҳусу­раҿы,
ҳаиҩызараҿы...
Сан лхы ларҟәны дгылан. Сара агәырӷьа – лаб­жышқәа,
уажәы-уажәы сқьышә сацҳаны наҟ иҵаа­сыр­ҟәрылон.
Иааиуаз амҽышаҽны жәохә-ҩык аҷкәынцәеи аӡ­ӷаб­
цәеи ашьжьымҭан ҳашҭа иааҭалеит. Иааит рҽагақәа кны.
Урҭ раԥхьа дгылан Вера Иван-иԥ­ҳа. Сан лгәырӷьара ҳәаак
амамызт, аџьалакьат зҵа­лахьаз ҳамхы ҳзыдрашәарц
сҩызцәа ахьааз. Мап, мап, уи акәмызт сан дзыргәырӷьоз,
аҽакын. Сан дзыргәырӷьоз сара аганахь сынмыжькәа урҭ
агәцаракра бзиа иҟарҵоз акәын.
Уажәы рҽагақәа еилышьуа аџьџьаҳәа ҳамхы иҭан
аҵаҩ­­цәа. Уажәы-уажә рҽага хьеҩбыжьқәа гон. Сан дықә­
гье­жьааны амаҵурҭаҿ рхәы ҟалҵон. Саргьы ари абжьарак
аус здызулоз асахьа иахьа салгар сҭахын.
Ашьыбжьышьҭахь, амра ҵлакашәара ишыҟаз сҩызцәа
рыбжьы геит. Иаразнак издырит ҳамхы рашәаны ишалгаз.
Ахәыҷқәа амхы ианҭыҵ, рҿи-рнапи ӡәӡәаны, Вера Иваниԥҳагьы дрыманы, игәырӷьаҵәа ауада иааҩнеибаҳәеит.
Аҵыхәтәан, Ве­ра Иван-иԥҳа сани сареи ҳахьӡала, иҭабуп
ҳәа ралҳәеит ахәыҷқәа.
– Ҳара уи аҿы мацара дынҳажьуам, иҵагь ҳалҳаршоит –
абри акәын урҭ рхырҿқәа ирҳәоз, арҵаҩ иахьылзыӡрыҩуаз.
Аҵыхәтәан агәабзиара сзеиӷьашьаны, индәылҵырц рҿы­
нархеит.
– Вера Иван-иԥҳа! – сыбжьы насыргеит. Иаа­қә­­­гье­
жьааит зегьы. Сара сшалагара сыздыруамызт, аха зегь акоуп иҳәатәын.
– Сара абраҟа иҟасҵеит ҳамҭа хәҷык. Ҳадружина
азы... Уи зыхьӡ аху ипатреҭ!.. – Уаҳа сзымҳәакәа асахьа
злаҭаҳәҳәаз аахсыршәеит. Вера Иван-иԥҳа дыԥрыр моу
лымамкәа дгылан. Ахәыҷқәа рхырҿқәа рхалашон. Сан
лыла ҭаа апатреҭи сареи даҳзыԥшуан. Адық, адық, адық –
амшын сгәы.

353

– Сара издыруан уара абас ушыҟалоз, сара издыруан! –
илзымычҳаит Вера Иван-иԥҳа.
Убри аамҭазы, иҟалап сгәырӷьацәан акәзар, шықәсык
аа-хыс ахаҳә еиԥш аиарҭа илаз сызыбжак аԥсы ааҭалазшәа
збеит. Сшьацәкьыс дугьы аасырҵысит.
– Сан! – сыҳәҳәеит сара. Иџьшьаны иаасзыԥшит зегьы. Урҭ иагьгәарҭеит ахыза зқәыхыз сшьапы аԥсы аҭалара
ишаҿыз. Ахәыҷқәа гәырӷьацәаны ирура рыздыруамызт.
Лылабжышқәа лҿаҳәҳәы ҿаалҭит Вера Иван-иԥҳа:
– Сара издыруан уара абас ушыҟалоз, сара издыруан!..
Сан лкасы аҿацәқәа рыла лылаӷырӡқәа лрыцқьон. Саб,
ашәҭышқәа реиԥш ахәыҷқәа дахьрыгәҭылакыз, иблақәа
ҭаа сшьапы ахьҵысуаз дазыԥшуан.
1965
АИЛИБАКААРА
Амш ахәларахь еихеит. Сгәеисра иацло иалагеит саргьы.
Уажәы-уажә агәашә ахь сыԥшуан. Сӡырҩуан слымҳақәа
кыдҵаны. Аҳәа иашьҭоу аҳәаӷәыр бжьы иаҳауеит ҳәа, лассы-лассы амашьына абжьы сгәы иқәыҩҩуан. Аха сҩагылан
санӡырҩлак – акымзаракгьы ыҟаӡамызт. Башан зегьы.
Изакәызеи аибашьра мыжда иныҟанаҵаз? Ани ахша­реи
еихыкәкәааны. Дара аҩны иҟоугьы рызхара изеиба­бом.
Игәаҟ-гәаҟуа акака ирышьҭоуп. Еиқәҟьашоит. Еиқә­гәамҵ­
уеит. Ирурызеи, аԥсҭазара хьанҭоуп. Ҳгәылацәа хәыҷқәа
шаҟаҩ абыда инха­да?! Иԥситгьы ыҟам, ибзоупгьы! Сара
саб даарган Аҟәа дышьҭоуп. Дахьырхәыз иабыкәу, дахьааргазгьы иабыкәу?! Разҟуп зегьы! Дааргеит ҳәа ан­ҳаҳа,
ҳаибарсны ҳцеит. Уара уажә уҟаз лҳәеит сан, аха изуазма?!
Саб рыцҳа иԥштәы ихыгга, шьа-кәарак илаӡамкәа снеихагылеит. Иблақәа аахитын, даасҿаԥшит.
– Удухазаап усымбаӡакәа! – аарла иқьышәқәа ааҵыс­
ҵысит уи. Сара сҟаԥшьшьӡа сеибакны, сылабжышқәа сҿа­

354

ҳә­ҳәы сгылан. Сабгьы игәы ԥшаа­уа даламгакәа дыҟам, иаразнак сдәылыргеит. Уб­ри инаркны, сан иас-ҩымш амҩа
дықәуп. Лара уахь данцо, сара соуп аҩны иахыу. Сыџьмақәа
ҳгәыла Мы­та исзибоит. Анаџьалбеит, сгәы каршәны Мытеи сареи ҳаихәмаруа аџьмақәа ҳанрыцло ҳәа аамҭак
ҟаларушь!?
Иахьагьы Аҟәа дыҟоуп сан. Уи аҵх ишалоу дгыланы
ауп дышдәықәло. Адәыӷба аанҿасырҭа аҟынӡа шьапыла дцоит. Ибжьаӡоузеи ма?! Амашьына усгьы иҟам. Уар­
ла-шәарла акы аабжьалалоит иҟәас-ҿасуа. Уигьы ахацә­
қәанынӡа иҭәуп. Ианаангылои ианаанымгылои еиҟароуп.
Иааилабыџуеит. Иаасылжжуа салагеит. Мыта сыџьмақәа
гәареиҵан дцеит. Уигьы иани иареи роуп аҩны иахыу. Сара
саха имоума? Ауаҩызаҵә! Сшәара аласхызгарц ақыдқәа
еиҿажьны, аҭакар еиқәысҵеит. Аха зегь акоуп ашә аартны ауасхыр сықәгыланы сыԥшуеит, асмит схы адҵаны.
Дыҟам сан. Саб деиҭашәоу здырхуада?! Анаџьалбеит, иԥ­
сы еиқәхандаз! Ҳаџьмақәа ак ҟааит. Уахь слымҳа нкы­дыс­
ҵеит. Абжьы ҭахәаҽӡа игеит ҩаԥхьа. Сыццакны сҿынасхеит.
Снеизар Шькәакә рылагьыжьуа ирылоуп. Сара абри, аҩы­за
леишәа ҷыда змоу џьма-мыжда сымбац. Иасыуаха иҿа­ҳ­
ҳәалон, аха уаха исхашҭзаап. Атәыҩа ианкны мчы­лаҵәҟьа
аҭыԥаҿ иназган, ашаха аахасҵоны, ҳгәашә хәҷы абжьы
геит. Сыццакны аџьмаҭра ашә саалаххит. Ашҭа иҭа­лан
иааи­уан ҩыџьа. Сан иаразнак дыздырит, аха егьи... Смагамаго снарԥылеит.
– Иҟоузеи Даур, умшәакәа уҟоума? – ҿаалҭит сан.
– Сыҟоуп!.. – сҳәеит сара, сыла ҭаа илыцыз си­ҳәаԥшуа.
– Аԥсшәа иаҳәа, нан! – инасыдылҵеит сан.
– Дызусҭада ари?! – даатәамбаӡакәа сҵааит сара.
– Ари Игор иоуп!
Ҳаиманы аҩны ҳныҩналеит. Амаҵурҭа зегьы ҩныр­
лашаауа абылра иаҿын сымҿқәа.
– Уааины утәа, нан! – Игор аҟәардә наилырбеит сан.
Днеи­ны днатәеит иаргьы. Амца дшашьцыла­мыз мҩа­шьо,

355

абла дызхымԥшыло, инап илахь иаԥыракны, ихы ыр­наа­
шәа дтәан уи. Дтәан маҿа-маҿа имаҭәа хәыҷқәа ишәха­
кәыкәны, арҟәыдра иаргәаҟуаз ихаҳә икәа иҭаланы. Еимаа зымбаӡацыз ишьапқәа еиҟәыдды, ишьацәхыԥқәа
хиааны. Ихы-иҿы азыбжак алымт цқьа иунарбомызт. Аха
сара ибзианы иеилыскааит иԥынҵа арҭәашьа. Уи иага
гәам аҿажьзаргьы аԥшра амырӡыр аҭахын. Иеиқәырхәа,
иаазҿахҵәашәа. Акәыҿба умбахьеи! Игор сыздыруам, аха
кәыҿбоуп ари, кәыҿба!
Уи амца иншыцыԥхьаӡа иаҳа-иаҳа иҽынаисҭхон. Иаҳаиаҳагьы акы дӡа даманы ицон. Азныказы, иб­лақәа ирхылаз
алҩагьы усс имкыкәа, ахырсысра даҿын.
Сара унасылакьысыр сшыԥжәара, аҷын ахәа илак­­шо
нырцә стәан.
– Уаала Даур арахә еилҳаргап! – даасхагылеит сан.
– Џьаргьы сцаӡом! – сҳәеит сара иаахжәаны.
– Ахәыҷы уихылаԥшла нас, амца дақәымҳааит!
– Сихыламԥшыкәа, дақәҳааит иҭахызар!..
Сан акгьы мҳәаӡакәа, аныга лыман дындәылҵит. Уи
иаразнак илдырит ахәыҷы длыман данааи инаркны, сара
сыҽшысыԥсахыз. Убри акәхап уиаҟа­ра­қәагьы зсалымҳәаз.
Кәыҿба аҩны дыҟоушәаҵәҟьа иҽирҭамамит. Иҽааи­­
ҵыхны, асқам днықәиан дыцәеит. Амала, уа­жәы-уажә
дааҳәацымыцуан. Уажәы-уажә ажәырқь-жәырқь ҳәа ицәа
дахон, акәкәыҳәа ихы дал­хон.
Сан арахә еиллыргеит. Лыхш аҭыԥ иқәылҵеит. Абыс­ҭагь
хаббала иуны инкналҳаит.
– Маҷӡак унаскьарауазеи, нан! – ҿаалтит уи абысҭа
ахәара даналага.
– Сара сзынаскьабцо ани нырцә аҽҳәа зегь зы­м­ҽ­­
хазкыз днаскьабцарауазеи?! – сҳәеит сара сеиц­рашәаны.
– Нан, ани дшыҟоу умбои, – дналагеит сан сыгә­шәа кны,
– иан дыҟам, иаб...
– Саргьы саб дыҟаӡам... – сналԥыҩлеит сара.
– Унан, уҽумшьааит, иуҳәо закәызеи?! Уаб ды­ҟамкәа,
анцәа иҳәозар, ихәрақәа аӷьара иаҿупе!..

356

– Дыҟоуп ҳәа аҩны дауҟаху?!
– Дахьыҟоу аума, иара деибганы дыҟазааит!..
– Аиеи, деибганы...
– Аамҭа закәу умбои? Иумбои Игор дахьаанагаз. Иани
иаби ахьагаз издырӡом. Иара иакәзар инапы нарымҵакуа
ақалақь далан. Дрыцҳами! Аҩныҟа даазгеит. Ешьара узимуеи!
– Ҟоҳ, ҟоҳ! Ешьара сзимукәа?!
– Избан, нан?.. – сан дааҟәымҵӡакәа сыргәыб­зыӷ­ра
даҿын. Аха сара сшыҟац сыҟан. Абысҭа ан­к­­нылх, ҳхьыруа
чуан азнаҵәҟьа аӡы кналҳаит краҳ­­фарц аишәа ҳа­наха­
тәагьы, сара Кәыҿба си­дым­­тәалакәа, нак снаскьаны стәеит.
«Нына, нына, акрышԥеифо мцаҳәыцәа. Абысҭеи аҟәыди
реихьшьышьаҵәҟьа издыруам!» – гәаныла аччара саҿын
сара.
– Дзакәызеи бара иҳазкылыбгаз, акрыфашьаҵә­ҟьа
изымдырӡо? – сан сналҿаԥшит аҵыхәтәан.
– Усҭыҳә сымҳәеи, уара!
– Абас ифала, нан, абас! – Кәыҿба абысҭа аҟәыд иша­
ҵыршьуа илырбон сан. Иаргьы инап ашҵа иҿа­ҵа ыҵыр­
кәымпылаан ираҵәо, зны сан ишахьылшьуаз да­хәаԥш­уан,
зны сара.
Крыфара ҳантәоз, сан Кәыҿба инапы мчыла илы­р­ӡә­
ӡәеит. Иара убас ҟаиҵеит акранаҳфагьы. Уаххьа анаҳфа
лҽааилырганы, сан амца аалырӷәӷәеит. Кәыҿба нырцә
дахьтәаз ахәхәаҳәа аҿарҳасра да­ҿын. Дшыцәаз диит ҳәа
сыҟоуп. Саргьы ацәа бзиа избоит, аха ари иҩызаҵәҟьа синымиац.
Сан аӡәӡәага иаҳәа аалган, аҽҳәа иныҽҳәар­гы­ланы аӡы
нанылҭәалеит. Кәыҿба азнаказгьы иааигәамԥхеит, аха сан
дыргәыбзыӷны дааилылхит.
– Уааины аӡы сзаашьҭлеи, Даур! – инасыдыл­ҵеит сара.
– Аӡы бзынасышьҭ акәым...
– Уааи сымҳәеи!
– Мамоу, снеиӡом!

357

– Ҳаит, узакә хәҷузеи?! – уи лмахәар еилҳәаны, аҳа­
ҳаира ҳәа ахәыҷы икәабара даҿын. Иаргьы уажәшьҭа аламала аиаҳәа дышҭылмыжьуаз гәеи­ҭазар акәхап, аӷәырҿӷәырҿҳәа аҽырҟәыҷра далагеит.
Ҩынтә-хынтә асапын ихьшьуа, дасны икәабара даҿын
сан.
– Уфф! – иҳәон иара, аӡырҟәанда игәы иахәозу, асапын
ицәа иҭалозу сыздыруам аха... Ус шьыршьафла дырбаны,
аҟәардә даақәлыргылеит Кәыҿба.
«Ихаҳәы мыжда ауп акәымзар, дыцәгьамзаргь ҟалап!»
– сгәы иааснаҭеит сахьтәаз.
Сан дыҟәба-ҟәшәо уи ак иаҳәо ихы лҳәон. Нас дааиқә­
ҟьашан, ишәылҵарц иаалгаз имаҭәақәа ааи­ҵылхит. Сны­
ҵакка сцеит иаразнак. Абар жәаха сан лаҳәшьа исылҭаз
ахарԥ... Сеигӡаны исышьасымҵоз снармеиқәа... Аԥырқьҳәа
амца ҩасыхҟьеит.
– Ҳҳәа пыр, уара аҿыцқәа узаасхәоит Даур! – лхы на­сы­
қәылкит сан, сгәы ишныҵаххыз лцәа иналашәаны. Шәҩы­
џьагь еиԥшны ишәзаасхәоит! – нацылҵахит уи ҩаԥхьа.
Сара аҵәыуара саманак-аманакуа, ашырҳәа сҩа­­гылан,
шьҭалара сцеит.
Адырҩаҽны Кәыҿба дымгылаӡацызт сара аџь­мақәа
ангәарсхуаз. Амала адырхаҽны зегь ҳаԥхьа­гьы дгылеит.
– Нан, Игор ара игәы ҿыӷьуеит, ахәыҷқәа рахь дга!
– инасыдылҵеит сан. Азнаказгьы иаасгәамԥхаӡеит, аха
исылуршозеи сара сцон – иара дӡырга-ӡырго, хара-хара
дсышьҭан.
Сҩызцәа Мытеи, Алдани, сареи Ахьацараҿ ҳаи­қә­шәалон
есымша. Нас ҳаџьмақәа неилаҵаны игәа­­­­раҳхуан Тура ихәы
шыҟаз, Накьоуҟа... Дара аиа­­­ҵәара илеибаҳәа иҳәуан – ҳара
ҳаидшыланы ҳаҳәмаруан.
– Ари иац зыӡбахә шәасҳәоз иоуп, Кәыҿба!
– Сара Игор сыхьӡуп!
– Сара Мыта!
– Алдан!

358

Аибадырра иаҿын урҭ.
Сҩызцәа ахәыҷ ҿыц иҳаланагалаз рызхара дыр­­­зымбо
ихәаԥшуан. Иаргьы дкәаба-дшьышьы, иха­­хәы ҵырффаны
данеилаҳҳәа, иблақәа ҭыԥхо дҟа­леит.
– Ҳееит! – ҳҳәан ҳаџьмақәа ҳаман акыӡӷы ҳҩаҿалт.
Амшқәа цон. Кәыҿба иаҳа-иаҳа аҩны дашьцылон.
Иа­­­ҳа-иаҳагьы, иаргьы саргьы ҳӷыӷеибагон. Сан мыцхә
дихы­лаԥшуан уи. Деиҭымуп, дрыцҳауп ҳәа. Сара изызуз
џьушьап. Иасышьжьымҭан исыл­ҭоз ахш ахмыҳәҳәарагьы,
уажәы ҳҩыџьагь еиҩ­шаны иҳалҭо далагеит. Амаҭәа зҭиуаз
аҳәсақәа ак рыман ҳгәарабжьара иаабжьаларгьы, сара
акы ансзаалхәоз иаргьы изаалхәар акәын. Аӡла­гарахь
ҳанылышьҭуазгьы, ҳалагатә еиҟараны ҳна­рыҵалҵон. Ла­
ра усура дцон. Ҳарҭ руаӡәы аҩны ҳаагылар амуаз, аха
илуӡомызт. Ҳаицызар акәын. Кәыҿба аҩны даагыларгьы
дицәшәон, дицәшәон аџьмақәа гәарихыргьы. Абас изылура лыздыруамызт сан. Сара? Сара сылԥаԥсаны, иара сан
дылԥаҵәҟьоушәа дызбо салагеит. Иара убри акәхап ҳарҭ
лассы-лассы ҳаимак-еиҿак зыхҟьозгьы. Иара мап, усҵәҟьа
дыҟамызт, сара усшәа избон акәымзар. Сара сакәын
даақәзмыргылоз. Аӡы ааҳагхар: – Аӡа­хьы уцеи Кәыҿба!
– инаидысҵон. Ҳамҿы аанҵәар: – Афархь шаагатәу узым­
дыр­ӡои уара, са исымҳәакәа! – схы наиқәыскуан.
– Аџьмақәа уманы уцала, сара сухьӡоит! – абас адҵақәа
исҭон уи есымша. Аха иара аказы ихьаҵуаз иакәмызт. Ам­
ца даҩызан. Аусура иацәымаашьоз сара убри иҩызаҵә­ҟьа
дсымбац. Ари збаз сара, зынӡа сшьапы аасыҵысхит.
– Қәыҿба аџьмақәа иахьакәым ицеит?!
– Гыды ыҟаӡам ҳәа сыҟоуп, Кәыҿба?!
– Абри абард раатәуп, Кәыҿба! – ҭаха исҭомызт уи аџь­
мақәа ҳахьрыцызгьы. Ҳара ҳаидшылан ахә­марра ҳа­ҿын
усгьы.
– Уажәыҵәҟьа! – абриак акәын иара ииҳәоз.
Аамҭа цон. Кәыҿбагьы иаҳа-иаҳа игәы ихашҭуан.
Иаҳа-иаҳагьы даԥшәымахон. Ашара иаҵагылоз сан
длы­ц­­­гылон иаргьы. Аҩны иаҭахыз ихала идыруан. Иҟа­ҵа­

359

тәыз уаҵәахьы ҳәа акы ахигомызт. Аҽныҵәҟьа нап дирк­­­уан.
Ашьа­рақәа рхәы риҭон. Акәытқәа ҭижьуан. Аҳәыс ахкаарахь
игон. Аӡарақәа абӷьы каҿаны ирзааигон. Зегьы-зегь бзиа
ибон уи. Даргьы дырдыруан. Дшаарбалак еибарыҩуа ишь­
ҭан. Кәыҿба ҷыдала бзиа дылбо далагеит сан. Бзиа дылбон
дҳаҵ-ҳаҵо илҳәарызеишь, лгәы иаҳәара иҟасҵарызеи ҳәа
дахьыҟаз азы. Сара уи еиҳагьы саргәаауан. Цәымӷысгьы
дыснаҭон. Еиҳараӡакгьы исзымчҳауаз шьыжьтәи агылара
акәын. Сара ацәа­ра маҷк бзиа избон, еиҳараӡакгьы шьыжьы. Арахь, Кәыҿба шаанӡа дангылалак, саргьы сылмыргылар луӡомызт сан. Кәыҿба игәы хьшәашәар ҳәа дшәо­зар
акәхарын...
Ҽнак аџьмақәа ҳашрыцыз еимахәлан ақәоура иала­геит.
Аҵлақәагьы ҳнарыҵагыла-аарыҵагылеит, аха ҳаилысӡо
ҳаналага, ҳаҩныҟақәа ҳаихеит, ҳа­раҳә ҳаман. Цас иа­уаз­
шәа; аҩны ҳааӡарц акгьы ҳагымкәа, еилахынҳәуаз аԥҭақәа
ԥшак ҩарыҵасын, иаахнаҳәеит. Амрагь ԥхашьа-ԥхаҵо иаа­
цәырҵит, шәаҳәа-мпахьшьыла аԥсабара ахаҿы рбо. Иааилаарцырит зегьы. Ари збаз аџьмақәа ҳәраха ирысит.
Сара исҭаххеит урҭ абард рзысраарц, аха сеигәышә Алдан
исҭахит аҽны. Исҭеит, уаҿагылан ашьха уцартә иҟан азы,
иаб иирхрацы.
– Кәыҿба?
– Изакәи Даур?
– Елызбаррааҿы уцаны, аигәышә рымхны иаҳ­заага!
– Ибзиоуп! – абжьааԥнеиԥш сажәа ҩбаимтәит уи,
изу­ҭахузеи ҳәагьы дымҵааит. Урҭ ҳара ҳҩа­дахьшәа
Асараҿы акәын иахьынхоз. Елызбар – иааихылҵыз иӡ­
ӷаб­цәа аҩыџьеи иҷкәыни ааи­хыҟәшәаны арра ирган, иԥ­
ҳәыс аҭакәажәи иареи ууалаҳҳәа рнапқәа ргәыҵаԥсаны
итәан. Оумашәа иҟазшьа бзиан аԥшәма. Мыцхә бзиа ибон
ахәыҷқәа. Уажә снеиргьы аигәышәгьы сиҭон, расақәакгьы
сџьыба иҭеимԥсакәа иуӡомызт. Аха рла мыжда сацәшәон.
Бааԥсыкгьы акәын аиашаз. Кәыҿба иҩеизыҭрысыргьы
дышԥафари?! Маҷк даршәар еиҳагьы изеиӷьуп. Ахаан
ашыӡ ихьӡом, ҟасҵеит.

360

Алашбыжьгьы геит – Кәыҿбагьы дыҳәҳәеит. Ды­ҳәҳәеит
Елызбаргьы:
– Алышькьынтыр ахәы! Алышькьынтыр!
– Момоу мариала еилгеит! – сааԥышәырччеит сара.
Лассгьы дмааӡеит Кәыҿба. Дахьнеиуа усгьы уа дакуеит. Ҿысҭырц сааикәанаԥха-ааикәанаԥхон сахьгылаз. Аха
ала мыжда аар ҳәа сшәон. Ус икалҭ еимгәамӡо, аигәышә
иҩыҵрышьны даакылсит Кәыҿ­­ба.
– Уабаҟаз уара уажәраанӡа?
– Сырмышьҭит. Ала самфахьаз!
– Ари закәызеи?
– Аа, усҭ!
Икалҭ илан: аҳа, аҵәа, араса... Иааимсхын афара сналагеит.
– Алацәгьа рымазаарын!
– Даба, абни абард рааи!
Зыцҳара даҿыз аҵәа зымҩа инышьҭеиҵан, иҿы­неихеит.
– Изакәы уаа бзиақәоузеи? – иҳәон уи уажәы-уажә.
Аҟыгәбжьы аниаҳа акәхап, дааит Елызбаргьы. Акы­р­
аам­ҭа дҳацәажәон. Даара игәцаракны акәын Кәыҿба ихыиҵы­­хәа дшазҵаауаз.
– Аҳаша-ҵәашақәа ԥышәымҟалан! Аҳаша-ҵәа­шақәа!
Урҭ уаҩы иҭаххоит. Аџьма ԥсцәеирымгақәа амла рхы ршьыр
ҳәа шәшәоума?! – днаҳабжьаны дцеит уи аҵыхәтәан.
Абри аҽны инаркны Кәыҿба уахь лассы-лассы неирҭас
ишьҭихит. Аџьмақәа ҳаман ҳанаарывалалак, уажә иаазго
убалап ҳәа дцон уи. Иара алагьы уаҳа дакуамызтеи! Исыз­­
дыруам сара урҭ аҭаацәа Кәыҿба идирбаз?! Насгьы иҟаи­
ҵозеи абри абырсҟаамҭа?! Даннеилак лассы даа­ӡо­меи?!
Ҽнак исзымчҳаҵәҟьеит. Ашьшьыҳәа аанда сава­­ла­ны
сҿынасхеит. Снеиуеит акакала, сшьапԥын­ҵа­қәа срықә­гы­
лан. Ламыжда сгәанаҭар сафеит ауп, уаҳа акгьы. Сааҭгылеит.
Аҳы, абрантәи ибзиан избоит зегьы. Изакәызеи сыла иабо?!
Ара-амҵа ашәшьыраҿ итәоуп еикәшаны. Ха­ҵеи ԥҳәыси
рнаҩсангьы иҟоуп исзымдыруа ҩы­џьа. Кәыҿба урт рыгәҭа

361

дгыланы, џьашьаҳәқәак рыҟаҵара даҿуп. Излеилыскааз
ала анемец фицар аҩы дашьны, ҩнык аҟны дышнеиз атәы
акәын идирбоз. Аиашаз иҟаиҵон уи ырччархәны. Итәазгьы
рыӷрақәа рнапы ҭакны, аччара иаҿын. Иара иаҳа-иаҳа дацаапкуан. Афицер адыргьла дышҭалаз, акәтаҭь шаҟәақәа
ши­гәыдырҵаз, итапанча дшахаз... уҳәа аҵәы иахаҵаны аҟа­
ҵа­ра даҿын Кәыҿба: «Шнеель, шнеель!» – ҳәа акгьы на­ла­­ҵо.
Сара иаасгәалашәеит ҵыԥх, Артемраа рыҩны ашьаршьаф кыдыршәшәаны, иаҳдырбоз акино­сахьа. Аат, анаа­
џьын, иҟарҵооз анемеццәа?! Иш­ԥанибарҵәоз ауаа?!
Шәырла деимала-еиҿалаха даакылсит Кәыҿба.
– Изакәызеи уара иааугаз?
– Ари дара исырҭеит ишәфа ҳәа.
– Абри азоума иахьантәарак убыҭәҳәыруа ауаа зурччоз?
Икаиҵоз зегьы шызбоз идырын, даасҿаԥшит уи:
– Мап, урҭ рыцҳауп, ргәы рхаршҭлатәуп.
– Нас уара уоума изрыцҳау?! – икалҭ сныласны илаз
зегьы ырбӷьыжәааны илкасыԥсеит. Акьыжыҳәа илеимеи­
ҭәеит иаргьы.
Исгәалашәом аиашазы уи шаҟа залымдара изызухьаз?!
Зны аӡлагарахьтә ааҵәақәа ҳаманы ҳшаауаз, сеидара
иара итәы инақәысҵеит, унеила уажәыҵәҟьа сухьӡоит ҳәа.
Дцон иара уаҳа иламкәа дцәыҵахх-цәыҵаххуа, ибӷа шых­
ҵәара. Агәашә данааҭалоз ауп санихьӡазгьы.
Даҽазынгьы ӡаагараҳәа ҳахьцоз аԥҳал сцәыԥ­ҽын, иара
иқәысҵеит.
Даҽазныхгьы...
Ных, ных, иазхоуп!
Уахык, сан уаҵәы Аҟәаҟа шәызгоит ҳәа ҳалҳәеит.
Сара сгәырӷьара ҳәаак амамызт. Дгәырӷьон Кәыҿ­багьы.
Сара сахьынаҵысуа уи усгьы дсыцзар акәын.
Аҵх ишалаз ҳгылеит. Сара аҽеилаҳәара саҿын, сани
Кәыҿ­беи ашьарақәа ркырц аҳәаҭрахьы ианцоз. Лассы
сҽааи­лаҳәаны снарышьҭалеит саргьы. Ашьарақәа ҳаарыла­
кьысны ҳҳәан ду Машка иауамызт. Ҳаи, илыҟанаҵози уҳәа­

362

рауази! Ашьҭахь сан иас иҟалҵалакгьы лабала ип­ҟаны
акәакь икҿалцалеит. Кәыҿба аҳәаҭра дҭаланы абгахәы­
ҷеицш акакала уи аԥацәа ацәиӡон. Аҽашьуаз џьаҳшьон уи,
аԥацәа зегь аҵыхәтәаны еибарҿыҿуа иҳаман ҳандәықәла.
Ҳахҩыкгьы ашьарақәа аашаны ааҵәақәа инар­ҭа­ҳартәан,
ҳнарыҵаланы ҳҿынаҳхеит. Ҳашнеиуаз Ҟарымсада ина­
лықә­ҿылҭит сан:
– Бгәы рҭынчны бца, бгәы! – инаҳашьҭалҳәеит уи. Ашьа­
рақәа аҿыҿра ишаҿыц иаҿын. Акы аҟәыҵыр акы ала­­­гон.
Изырҿыҿуазеи инҵәаша! Зыхәда иқәтәоу сара соуп – дара
ҿыҿуеит. Исылсуа сала­геит. Сан леидара ӷәӷәа­­ӡоуп, аха аҟыт
лыхәллыршәом. Сааԥсеит ҳәа акы иҳәа­шам Кәыҿбагьы.
Ҳаи, Кәыҿ­баӡамкәа! Уи иакәымзар уажәы ҳааԥсеит иахәа,
ҳнатәап ҳәа сан иласымҳәози! Иҳәаҭҳәаҭуа ашьа­рақәа
сыбӷа иахькыдыз, ицәаакӡа ак сцәа иадланы аҿыланахеит.
– Есс, аҳәаԥсра иагаша, аҳәаԥсра!
– Иҟалазеи, нан?!
– Иҟалазеи бымбои... – сҭаҷкәым раҵәан сышь­ҭахьала
руак аҟәақ аахырганы, сааҵәа агәаԥҳәа амҩа илансыжьлеит. Арҵәаа, арҵәааҳәа рыбжьқәа хҵаны иҳәҳәеит
ашьарақәа.
– Ԥссы, ԥссы, ԥссы! Изакәызеи ҵхыбжьон ҳҳәаҭ­ра
иҭалаз, ихәҵәаша! – харԥ заҵәы ашә даалаххит ԥҳәыск.
Нас лнацәа налҿыҵакны атрышә дасит, дҟьеит. Аақ-саақ
дырган иааҵҟьеит алақәагьы.
Исыздыруам убасҟан сышьарақәа аркьыкьра иаҟәым­
ҵыр иҳаԥсыхәаз. Ҳаибарсны ԥхьаҟа ҳҿы­наҳ­хеит...
Ҩынтәуп сара Аҟәа збоижьҭеи. Раԥхьатәи саареи уажә­
тәии мызкгьы цқьа ирыбжьымсыц. Аха зегь акоуп; уажә
даҽакала ауп ишызбаз. Аџьырмыкьаҿ ҳашьарақәа ҭины,
ҳаибганы ҳрылҵуеит ҳәа сы­ҟамызт. Убас ауаа рацәан. Ҳаа­
ҵәақәа рыхқәа ԥҳарт­­лаанӡа, аахәацәа ааҳакәшан иаа­гылт.
Ҳа­ра ҳтәқәа ираҟарақәаз ашьарақәа зыԥсаз еилаҳ­каанӡа
еимцклыҵәҵәа иргеит зегьы. Ҳааҵәақәа еиҩырҿаны
Кәыҿба инаҩыҵреикит. Сан, саб изын акы аалхәақәан,

363

даабарц ҳҿынаҳхеит. Уа ҳахь­неиз аԥҳәыс-палтыҟса, сааҭк
ашьҭахь шәаа, уажәы аҳақьымцәа рылоуп ҳәа ҳалҳәеит.
Ҳаи, шаҟа исҭахызи саб ибла анҭаԥшра!
– Шәаала акы ҳнацҳап! – лҳәан сан днаҳаԥызеит ага­
ҿахь лхы рханы. Ҳаргьы ҳналышьҭалеит. Ҳам­­­ҩаныфақәа
усгьы сан ларҭмаҟ иҭан. Ҳцоит. Сажә­цәеимаа мыждақәа,
анҵыра роуеит ҳәа исаӡамкәа сан исзылӡахыз ҩан, сшьап­
қәа раҵәаны иркуп. Уажәы-уажә ауаа снарыдҳала-аарыд­
ҳалоит. Иҟа­ӡоузеи даргьы. Иабантәаанагеи уҳәа­рауазеи!
Иаҳԥылоит: аҭаҳмадцәа, ахәыҷқәа еихьыжә-еи­­кәыжә,
ашьапхҵәа, анапхҵәа, аҳәаҩцәа... Шаҟа ира­цәоузеи амшын-уаа, акаԥданцәа. Ҳаи, шьыри зеиԥш формоузеи иршәу!
Агаҿаҿ ҳнаӡарц акгьы ҳагымкәа, гәыҭшьаага бжьык геит.
Уаагьы, қалақьгьы, дгьылгьы жәҩангьы зегьы ааилаӡыӡартә.
Амҩа ианыз ажәлар зегьы еибарсны идәықәлеит. Еижәы­
ланы ҽыԥхьакра ицон: аҩнқәа ирыҩналон, абаҳча рҽы­
ҵарԥ­сон, аҭыӡқәа ирыдшәаҟьалон...
– Абрахь шәыҩ, абрахь! – сани сареи дна­ҳа­ԥыҟьеит
Кәыҿба. Ҳаргьы ҳаихьыс-еиԥысуа ҳнаи­шь­ҭалеит. Ахәы­
ҵара ихәыҵагылаз џьоукы ҳна­рылагылеит ҳашнеиуаз.
Абжьыцәгьа иаҳа-иаҳа иааигәахон, иузычҳауамызт.
– Изакәи уара ари? – сыла ҭаа Кәыҿба снеи­ҿаԥшит сара.
– Ҳаирплануп. Аӷа иҳаирплан... – иажәа даа­лымгацкәа
схаан исмаҳацыз бжьы-бааԥсӡак геит. Игеит – адгьылгьы
аахыџ-хыџит. Игеит даҽа зныкгьы, ҩынтә...
Аҭакәажәцәа рылахь-рыџьымшьқәа ӡатәуа Ан­цәа иҳәон.
Ахәыҷқәа, ахьшь назхасыз ақәҷарақәа реиԥш, игәыҭҟьаԥсыҭҟьаха акәын ишыԥшыз.
Хәыҷы-хәыҷла ажәҩан илаҵаӡ ицеит уи аб­жьыцәгьа.
Ажәларгьы ашьшьыҳәа инеи­лыҵ-ааи­лыҵқәан рҿынархеит.
Агаҿахьтә иааузымч­ҳаратә агәиҵи-быжьқәа ааҩуан. Уахь
ицон зегьы еибарсны. Ҳаҭрысны ҳҿынаҳхеит ҳаргьы. Сан
дшәаны Кәыҿбагьы саргьы наҟ-ааҟ ҳнапқәа лкын.
Амшын ҳахьынхықәгылаз амитә аабеит. Иӡхы­ҵырц
рацәак згымыз аӷба алҩа ахылббы абылра иаҿын. Ахәыҷ­

364

қәа рӷәиҵибжьы гон. Асынтәи анышьқәа рыла урҭ раага­ра
иаҿын амшынуаа. Аха узыхәозеи! Ахәыҷқәа ры­ҵәаабжь
шгоз аӷба маҷ-маҷ игазҽазуа, игазҽазуа ин­ҵаа­ҟә­­ры­леит.
Амшын алҩа еилаҳанто ихын. Иҭахаз асабицәа ргәы­ҵак­
ны иааргон ацәқәырԥақәа. Иӡхыҵуан анышьқәа, рых­қәа
хьыхәхәа асабицәа рыла иҭәны. Ажәлар рыхәда ры­кәаҽ
игылан. Сан лылабжышқәа лҿаҳәҳәы ицон. Сара сеи­ҵа­
қьыз-қьызуа аҵәыуара саҿын.
– Умҵәуан Даур! – сыхәда инапы нықәкны иҿынеихеит
Кәыҿба. Сара уи ус ансзиу еиҳагьы сҽысзеиқәымкуа
аҵәыуара салагеит. Аибашьра аҭыӡшәак аацәыригар исыр­
ҳәаӡомызт аҩны. Сихыччон. Изаазгоз уи! Абри аҩыза
ахлымӡаах, измаз зегьы зцәагаз. Абри аҩыза ахлымӡаах
еибганы, имԥсыкәа аарла иалҵыз ауаҩы. Сара исҭахын
абыр­жәы, ажәлар зегьы ишырбоз, абри ауаҩ иҿаԥхьа
сшьам­хы асырсырц. Саҭеимҵарц, сиҳәарц иааҟасҵахьоу
зегь рзы.
– Игор! – сҳәеит сара иаԥхьа снагыланы, аха исыхә­
лаҵәоз сылабжыш акгьы снарҳәомызт. Уи идырит зегьы.
Сыхәда инапы нхишьын, дгәырӷьаҵәа симаны иҿынеихеит.
1965
АԤСАХРА
Сара хышықәса ашыӡ сыхьуан. Иасԥхынра сыц­хаҳә
еи­хамгыло, сқәарқәашьеиуа, аҟәараҳәа сшеи­ҵасуаз иаасхызгон. Сызхәышәтәгәышьодаз! Саб, имҟәлеиқәаҵәаха
ҳаԥсадгьыл аибашьра анлалаҳа, ақәԥацәа днарылагылеит, иабџьар кны. Сан усгьы дысгәалашәом. Аҩны иҩназ,
ахьаацәгьа зыбӷа ареиџьыз, санду аҭакәажәи сареи ҳакәын.
Иаҳа-иаҳа ақыҭа ҭацәуан. Иаҳа-иаҳагьы иааигәахон аибашьра. Аӷа иԥсы қьалықьашо ҳашьхақәа ирықәын. Аха
зшьап инанагоз ашьхаруаа зегь гыланы иқәԥон. Ҳцәа
ҳҭарӡыӡо иналаршә-ааларшәны иааҩуан ахы­с­­­быжьқәагьы.

365

Сара аарла ашыӡ аасхызгазшәа санааҟала, аш­­кол ахь
аныҟәара салагеит. Сымцар санду џьеи илурын. Сцон сгыргыруа, сцәышҟҟараӡа, ԥсы схаӡамкәа. Сҩызцәа рҽеиҩшан
аимҵакьача ианасуаз, срылалар иуӡомызт Бақьыз.
– Иузаауазеи уҳалаҵан, ҳуҭәҳәаанӡа укаҳа­уеитеи!
– лассы-лассы исаҽԥниҳәон уи. Сара сгәы ԥшааны, сы­
лаб­жышқәа сҿаҳәҳәы санаахынҳәлак, сҵәуашьа ҟаҵо
ахәыҷқәа зегь ирччон. Иччон, зегьыҵәҟьа иргәамԥхозаргьы.
Ба­қьызи сареи ҳаи­гәылацәан. Аха аҳәыҷкәа ишырҟазшьоу
еиԥш, ҳаи­лаҵәан ҳаихәмаруа ҳаубаӡомызт. Сара исҭах­
гәы­шьан, аха... Иара адуқәа рҿы акәын иаҳа ҽыхьшьырҭас
иахьимаз. Сара – ахәыҷ чымазаҩ, аиа­ҭым сҿы ихы ааи­го
дыҟахызма! Иан дыҟан, иаб. Иаб Ҭемыр ақыҭан ар дәы­
қәиҵон. Рыла ҭаа ихәаԥшуан зегьы. Патугьы иқәын. Уи
игәы ахьимаз акәхарын: Бақьызгьы сара сызиаҭәаимшьоз.
Уи усс искызма, сааибаны иуӡомызт акәымзар. Сҵәылхуа
дысхыччон. Сыԥсахы сҿеиҵон.
Жәаха ҽнак «Ҵатәа-кажь» ҳәа акы ихәмаруан. Хынтә
дсыҵатәан скаижьит. Сара сымч ахьыҟамыз азы сгәы
ԥшааны, аҵәыуара салагеит.
– Агәыԥхҭ, агәыԥхҭ, агәыԥхҭ! – аччара даҿын иара. Иччон егьырҭгьы. Сара...
Ашьыбжьышьҭахь ашкол ахьтә сшаауаз, даа­сыхьӡеит
Бақьыз.
– Изакәи уара, абри уара уаха ак уламӡаӡо?! Сара
суахәмарзар уаҳа иуҭахыз?!
– Ахәмаррақәа иакуп, ҩбоуп.
– Иарбан уара, абри уара, сара исзымдыруаны акы,
ҩба ҳәа иудыруа?! Абри акәзар?! – даасыдмыххылац
шысҳәоз, аҿаҩ аасыҿгеит. Саабырбырит саргьы. Сыԥсы
ҩҿырҳәыцааны, исзеивымго акы иакызшәа збеит. Сгәы
аасыԥсахын снаигәдхахалт. Аха Бақьыз са сыҵкыс акыр
деиҳан, дагьыӷәӷәан. Сааилышьны слаиҵеигәеит. Исыздыруам амҩасцәа ааҳақәымшәар исзиурыз.

366

Даҽазынгьы исымбаӡакәа Бақьыз сџьыба аҭаҭын ҭеиԥ­
сазаап. Аурок аҿы ҳаштәаз сыцәгьа иҳәеит, Мураҭ аҭа­ҭын
дшахоз збеит ҳәа.
– Мураҭ угыли! – инасыдлҵеит арҵаҩы. Сара сахьтәаз
сҳәацыҳәаԥшьха сеибакны сҩагылеит:
– Иара иоуп аҭаҭын иахо, шәрызҵаа ахәыҷқәагьы дырбахьеит, – сҳәеит сара.
– Уџьыбақәа сырбеи лассы! – даасыдгылеит ар­ҵаҩы.
– Азамана, аа, абар! – сыҩџьыбакгьы снапқәа нарҭа­
ҵаны, сгәырӷьаҵәа иаасырҳәит. Ассир уҭахы­зар! Аҭаҭынххы ҩҭыппит.
– Ари закәызеи?! – дсықәыҳәҳәеит арҵаҩы. Иџь­шьаны
са исыхәаԥшуан зегьы.
Сара исзааз сзымдыруа акьыжыҳәа илеи­мас­ҭәеит...
Убри инаркны, Бақьызи сареи иаҳа-иаҳа ҳӷы­ӷибагон.
Сыхҭакӡаны симан иаргьы. Аха исылшахуааз?! Зегь чҳауа
сааигәышьон.
Ҽнак абарҵаҿ ашәҟәыԥхьара сшаҿыз, санду лыбжьы
налыргеит:
– Мураҭ?!
– Изакәи, нанду?!
– Нан, аҩада ақәоура иаҿуп, аӡы леир ҳажәқәа ырнак­
уеит!
– Сцаны иаасцап, нанду!
– Ибзиоуп, нанду уара дукәхшоуп!
Агәашә сынҭҟьан Қьаҭуан шыҟоу схы рханы сҿынасхеит.
Амш ахәларахь иеихахьан. Дук мыр­ҵыкәа ақәаршҩы
аҿаанахеит. Иҵырҵыруа ажә­ҩан иаагәьшакьы-лакьит ама­
цәыс. Адгьыли ажәҩани еиҵахыџхыџуа, аҟәҟәаҳәа ахысра иаҿын. Иаҳа-иаҳа еимахәлон. Иаҳа-иаҳа аҽарӷәӷәон
ақәар­шҩы. Иаҳа-иаҳа сеилысуан саргьы. Маҷк иш­ԥаа­
хымкәари: сҳәан, сышнеиуаз Џьахана лқәацә аш­ҟа саам­
ҩахыҵит. Џьахана ԥҳәыс быргын. Лыма­цара аҩны дахын.
Напеилаԥсала иааиуаз аӡә лакә­гәы­шьан. Сышнеиуаз ашә
аркызшәа анызба, абарҵа сы­ҵамлакәа ааҵра саавагылеит.

367

Аӡыԥсы схьыкәкәа сгылан. Ус аҩныҵҟатәи цәажәабжьык
слымҳа иаа­ҭасит. Сӡырҩит, аха еилкааны акгьы ааҩуамызт.
Ақәа иснарҳауамызт. Нас аҭӡы сыҽ­наларԥсны слымҳа
нкыдсҵеит.
– Ҳара аплан ҟаҳҵахьеит. Шәгәы ишԥаанагои?! «Аҽада
алымҳа хырҵәон иара закәызеи ҳәа иҵаа­уан» рҳәоит,
иҟоу шәымбаӡои, уара?! Ари ззеилымкаауа агаӡа иоуп... –
далашыҩкӡаны ахәыҵаҳәара даҿын руаӡәы. Сара сҽырԥс­
ны сӡырҩуан. Цас иауазшәа ақәаршаҩгьы заҵааира иарӷә­
ӷәон.
– Аӷа дааины ҳашьхақәа «дырҭоуп». Абар, абар иахьа,
уаҵәы даахшәоит. Исашәҳәеи нас ҳахьцо?
– Уара иҳабжьоугозеи, Лыԥ?
– Ҳара аплан ҟаҳҵахьеит. Аӷа иԥылатәуп. Ишәа­ҳауама,
аӷа иԥылатәуп. Аҭа иԥылатәуп фырхаҵала!
– Нас иҟаҵатәузеи умҳәои?
– Иҟаҵатәузеи закәызеи?! Ҳҿи-ҳнапи еиқәыԥ­са­ны
ҳтәар, шәазхәыци ҳахькылнаго?! Иӡбоуп зе­гьы. Аус­ҳәар­
ҭақәа аабылуеит. Иаԥыргатәуп ақы­ҭақәа рҿы ишәар­ҭоу
ауаа.
Сара исаҳаз агәра сзымго сҽырԥсны сгылан. Сгы­лан
сгәысҽанны. Схәысжьы қақаӡа еилагылон.
– Абас еиԥш ҳаӡбеит... – деиҭаналагеит аԥхьатәи.
– Мап, салашәымгалан сара убри аус... – са сахьгылаз
иаразнак издырит Дамеи ибжьы.
– Ишԥаа?.. Ауаа ҳазхаӡом, иара ииҳәо шәа­ҳауеит...
– Уахык иеицыҟалароуп ахҭысқәа: Аџьра, Асара, Ачам­
ҳара... – ақыҭақәа реиқәыԥхьаӡара даҿын даҽаӡәы.
– Аҭла, – деиҭаналагахит уи, – уаҵәуха асааҭ ҩба рзы
ҳусҳәарҭа убылуеит. Уара, Дамеи, иара убри аамҭазы душь­
уеит Ҭемыр.
Сара уаҳа уахь сымӡырыҩӡеит. Иеилкаан зегьы.
– Ҭемыр дыршьуеит, – сцәа сааҭаӡыӡеит, – иубап Бақьыз
абыдара зеиԥшроу. Аха... – убри аамҭаз исызгәамҭаӡакәа
аҵықьҳәа сеимсеит. Сеилысны, сыцхаҳә еихамгыло сгыламзи!

368

– Сишь! – ҳәа аҩнуҵҟа бжьык аагеит, ахышәгьы аӡәы
иааимиԥааит. Сышзахәоз сыҩит саргьы. Сыҩит Бақьызраа
рышҟа схы рханы.
– Аа, думышьҭын аԥсахҩы! – бжьык аагеит сышьҭахьҟа.
Санаахьаԥш ҩыџьан сышьҭалан иааиуан. Амала аӡәк акыр
дхаран. Исышьҭагылан иааиуаз уаҩы шәпажәпак иакәын,
аха заҵааира иҽысхьиг­ӡон. Сыԥсы санақәыԥш иаҳаиаҳа исырццакуан саргьы. Зегь акоуп ауаҩышәпа есааира дыс­­зааигәахон. Сара скәараҵон. Дсышьҭан иаргьы
сахьцалак. Ус, дықәымҵәрыкәа дыҟам, аҳәынҵәара агәыз
аалир­геит. Ибжьгьы ҩҭицеит. Егьи иҵагь дхаран азы, маҷк
сгәы ааиқәысҳәалеит. Архәара снаваларцгьы егьсыгмызт.
Срыцәцон. Аха убри аамҭазы аҵықьҳәа ахысбыжь геит.
Иԥхаӡа смахәаргьы ашьа лахьшит. Убасҟан издырит акгьы шсызмырҽеиуаз. Иаҳа-иаҳа сныҟәашәа иагхон. Иаҳаиаҳагьы сымч маҷхон. Исықәлашьцо салагеит. Иаҳа-иаҳа
исзааигәахон исышьҭазгьы. Бақьызраа рҟынӡа уажәшьҭа
рацәак бжьамызт. Аха исышьҭаз сышзырцәымцоз анызба,
иаасырҵәин алра сҽасҭеит. Сшәаҟьеит ақәыџьмақәа иԥ­
хадырсыз ашьабсҭа еиԥш. Сыԥсы ӡаны снеины ажыц зхаԥаз
ажра сынҭаиеит. Алра иаалаххит исышьҭаз ҳашԥышуа.
– Ҳашԥоушьи, ҳашԥоушьи! – имшын аӡәы. – Ишԥыкәу
ушхысуаз?!
– Дҳацәцонеи, мшәан...
– Дуцәымцакәа, мамзар дукызар акәхап!
– Дабаушьҭуеи, иҟалап дыԥсызаргьы... – урҭ рыбжьқәа
есааира иааигәахон. Сара заҵааира ад­гьыл сҽеиуастәуан.
Ашьа сыхьшы ицон. Ахьаа ӷәӷәа­гьы аман сыхәра. Сыблақәа
алашара аар­цәыӡуама сҳәо аҟынӡа снеиуан зны-зынла. Аха
ашәара сызҭагылаз иснарчҳауан зегьы. Абар, абар ашьа­
пышьҭыбжьқәа ааигәахон. Снаҩс игылаз аҵла ду аз­иа­ша
ианааи рҽааныркылеит. Ихынҳәырцгьы акгьы аарыгымкәа,
даахьаҳәны сышҟа иҿааихеит руаӡәы. Сыҽ­сырԥсит. Адық,
адық! – сгәы ашьҭыбжь оума амшын. Иааи­уаз дааскьаӡеит.
Ҳааиҿаԥшит иаргьы саргьы. Иаразнак дыздырит уи. Дамеи
иа­кәын. Иаргьы сидырит. Ииҳәарызеишь ҳәа сшыԥ­шуаз,

369

иблақәа ааирҵысын сызлацашаз насир­беит... Нас ибжьы
ҩҭиган:
– Арахь аӡәымзар аӡәгьы дыҟам! – иҳәан днагьыжьит
уи аҵыхәтәан.
– Дабацеи, хәыҷы мӡышәа?! Данаҳамба уара ушысшьуа удыруазааит!
– Сишь нахьхьи ак ҵысит! – алада дыҭрысны дцон Дамеи. Дцон уи иҩызцәа ихьырԥшны. Сара ажра иҭаршәны
сышзахәоз сеихеит...
...Адырҩаҽны амш каххаа иааилган, амра шап-шапуа
иаахәыҵыԥхеит. Ахақьым иҟнытә сыхәра ҿаҳәаны саа­
дәылигеит Ҭемыр. Аусҳәарта агәашә ҳанҭалоны сылаԥш
нарықәшәеит армаҭәа зшәыз џьоукы, гәыԥҩык раԥцаны
ишааргоз. Ҳааҭгылеит. Иаразнакгьы дыздырит Дамеи. Уи
даасҿаԥшны даа­ԥышәырччеит. Сааԥышәырччеит саргьы.
Ама­шьы­на иҭартәаны иахьыргоз акыраамҭа ҳры­ҳәаԥшуа
ҳгылан Бақьызгьы саргьы. Амала уи дыԥхашьаны сара
дысҿаԥшӡомызт.
Ашьхарахь ишыдыдыц адыдра иаҿын.
1965
АШЬХАРАХЬ ИАУАН АСЫ
Ашьжьымҭан амш аблақәа ҭакәаҳа иааԥшит. Уимоу,
ӡлагара бзиак еиԥш ахыуҳәа ажәҩангьы алагара иаҿын.
Ҳабацәа уи аӡынра ӷәӷәа иазҳәоуп, рҳәоит. Ашьхақәа ир­
хыҵны зҿаазхаз аԥшаҵәыҵәгьы, игьы­жьуа аԥҭақәа ина­
рыҵалан, иршаҟьо иаманы аҿы­нанахеит. Зегьы акоуп урҭ
убриаҟара ижәпаны ажәҩан иаҵажьын, иааимҟьаныҳәа
ҟаломызт. Иара убри акәхап амра ашәаҳәақәа рысаҟалак
ҳәа џьара ак зумбозгьы. Иахьатәи амш мацара иаҳәон:
шәгәышәҽаныз аӡынра ӷәӷәахоит!
Сара, ашәваз садгыланы, сыԥшуан. Сыбла даа­ҵашәеит
ҳҿаԥхьа инхо аҭакәажә Ҳауида. Уи уажәы лԥацха даа­
дәылҵын, аԥшадааз аалысуа, аанда акылырҷҷара даҿын.

370

Илхылгахьоузеи рыцҳа Ҳауида.
Аены мҽышан. Аҩны иаанхазгьы Заури сареи ҳхала
ҳауп. Ҳҭаацәа шьыжьнаҵы џьара ицахьан.
– Иҟоу удыруоу, Заур?
– Иҳәеи, да!
– Ҳауида илзаагап уардынк азна амҿы!
– Ҳауида ба?
– Аиеи! Акамбашьқәа узыԥшаару?
– Урҭ Аҳәысҭа ду иахысӡом, уажәыҵәҟьа иԥ­шааны,
икылырҟьа ара иусырбап!
Сажәа ҩбамтәкәа, Заур дгәырӷьаҵәа, дыццакны агәашә
дынҭҟьеит.
Мшәан, уадаҩракгьы аланы ҳәа избом сара уи! Саб
иҟаҵамҭа хуардын еиқәышәшәа ананыра иҵагылоуп.
Ҳкам­башьқәа қаҭәа-қаҭәаӡа аԥшаҳәа иавоуп. Ҳцаны, сын­
тәа аԥхын саби сашьеи ирааны идырмазеиз амҿы аагоит.
Уардынк азна ааганы Ҳауида иналызкыдҳаргылар, иага
деигәырӷьап рыцҳа! Иага лнапы ыргьежьуа даҳԥылап!
Али-ԥси рыбжьара ҳгәашә камбашьқәак аади­цалеит
Заур. Ҳаит, Заур уҳәеит ҳәа! Ҳбораҿ иҭа­к­ны имазшәоуп урҭ
ԥшааны, раацара акгьы ша­химырҵыз.
Заур арахә рзы ишоу аӡә иоуп. Ҳҳабла иаланхо зегьы рырахәқәа идыруеит. Иџьоушьаша иара даргьы дырдыруеитеи! Зыҽқәа ззымкуа ауаа, рыҽқәа кны ириҭоит.
Дынҭыҵыр иааимԥыхьашәаз аҽы кны, ӷәра аҽамҵаӡакәа
изхара ирҩны, аҳы шьҭа уца ҳәа иноужьны, иҟаиҵаз игәы
алаҟаны, даахынҳәуеит. Ҳани ҳаби шаҟа иарҳәахьоузеи
убри азы! Аха иара итәы изкажьуам. Аӡәы акы ицәыӡны
днашьҭалар, аҩны дааины раԥхьа Заур дизҵаауеит. Иара
иакәу џьушьап арахә рхылаԥшҩы. Амҩа ианықәиҵалак,
игәырӷьаҵәа ицоит даргьы. Угәырӷьацәап! Ажәакала Заур
уи абаҩхатәра илоуп. Ус аҵараҿы дыҟазҭгьы...
– Арҭ, абра иманшәаланы исԥыхьашәеит! – ауардын
асаԥыџь аҵаргыланы, ахаҳаираҳәа ацәбатқәа ҵаиҳәон
Заур уажәы. Изуа цқьа сақәымшәо, сицх­раауашәа саҿын
саргьы.

371

Аҵыхәтәан, ацәхьа, аигәышә уҳәа зда ҳҳәар­ҭақәамыз
аашьҭыхны, акамбашьқәа ҳнарыҵаҟьан, ашҭа ҳанҭыҵит.
Наџьнатә мҿаагара ҳазлацац амҩаду ала акәым­­кәа,
уажәы иааихыҵәҵәаны, аҳәысҭақәа ры­­­­­ла ҳцон. Ауардынгьы уи знымԥшуаз ауакәхыз, иаа­­­­­ҟәымҵ­­ӡакәа аҭагәҭасра
иаҿын. Заур, ахарԥа ана­­ӡара дахьықәтәаз, уажәы-уажә
ифырмахьҵә акам­башьқәа рымгәацәа инажәиҵон. Даргьы
рых­қәа рықәыршәны ишзахәоз ицон, афырмахьҵә ам­ҩа
ахьыднарбоз.
Сара аԥсабара сызхара исызбомызт. Аӡынра шыцә­
гьахоз рбозар акәхарын аҵаргьы. Урҭ рҽеи­баркны уажәыуажәы, аԥшыжәла анырҟьо еиԥш, аҳәиҵәҳәа адәы рыҽ­
нықәрыԥсон. Аха сара уажәы сыҭҟәаны сызмаз зынӡа
да­­­ҽакын. Ашьхарахь иеи­магылан асоура иаҿын. Уи бзиа­
ӡаны иубарҭан арантәи.
«Шьыри ианбауеи ҳара ҳҿы абас асы! – схәыцуан сара.
– Уажәшьҭа Ашәбаархаҟа, апартизанцәа реиԥш, қәылара
илбаауазар акәхап амшәқәеи абна­­ҳәақәеи. Рацәа ахаҵара
иаамҭоуп!»
– Ари дызусҭада мцахәыцәа?! – иааицәымыӷхан дҵааит
Заур. Абырсааҭк снаԥшит саргьы иара дахьԥ­шуаз аган ахь.
Ҽуаҩык ихы ҳақәкны даауан. Уи инаԥш-ааԥшышьақәа
злаҟаз ала, акы дшашьҭаз ҩашьомызт.
– Абри акәымзи иуасҳәоз, Заур?! – сныҵыкка сцеит иаразнак.
– Атәыла бгаз џьушьо, уара ишутәыз ҳзым­дырӡакәа,
иҵаҳкит ҳҳәап!
– Са ишыстәыз шәзымдырзаргь, шәа ишышә­тәымыз
шԥашәзымдыри иҳәар?!
– Умшәан ишыдыдуа қәа ауам! – Заур, сгәы цар ҳәа
дшәаны, акгьы ыҟаӡамшәа ацәбатқәа ааим­да­­­ны, ифыр­
махьҵә нархиҟьеит. Урҭ рныҟәара шаҟа идырласуаз аҟара,
ауардынгьы аҭагәҭасра иацна­ҵон.
Аҽыуаҩ есааира дааскьон. Сара сгәы аҭҳара-аҭҳара
еис­уа, ауардын атәара сантәалан, аларгыла кны.

372

– Уа, аура шәықәуп! – дааҳадгылеит аҽыуаҩ.
– Бзиара жәбааит! – сшьамхқәа сырзышьҭымхуа сҩеи­
хеит сахьтәаз.
Аҽыуаҩ ибла ҳааҵижьын, илаԥш ҳкамбашьқәа инарызирхеит. Сара хагәха анышә иара абра илеиҩыжаан, самазар моу сымамкәа сааҟалеит.
– Афырхацәа, абнахь шәцоит акәу?!
– Аиеи, абнахь ҳцоит! – иҳәеит Заур даҿам­хаӡакәа.
– Баба, абра Қаҭи дахьынхоз сақәымшәеит! – ихы Заур
инаиқәикит уи аҵыхәтәан.
– «Ҳаит, Қаҭигьы уаргьы!» – сыԥсы аасылалан, ашь­
шьыҳәа снатәеит. Заур, инапқәа рххо уи уахь дызлацашаз
амҩа ирбара даҿын. Сара, амаҵуарқәа ирызгәамҭакәа
изхибаҳәан ицаз ажьа еиԥш, сгәы аҭыԥ иҭагыломызт.
– Ҳаит, шаҟа ҳиршәазеи, абна дылӡааитеи! – ҿааиҭит
Заургьы сара сахь даахьаԥшны, аҽыуаҩ даниԥырига, нас
ифырмахьҵә ҩаԥхьа акгьы зха­раӡамыз ацәбатқәа инар­
хиҟьеит. Ҳуардын шьҭассы, ашьҭа аҳәынҵәа иларҟаца, иш­
заҳәоз абнахь ицон.
Сара исгәалашәом саб ааигәа-сигәа амҿы ԥи­ҟоны. Уи
есԥхынра нанҳәазы иԥуҟо амҿы хаа-хаа, гьамала ибылуеит ҳәа иҽазыҟаиҵон. Насгьы иабыкәу иахьԥиҟо?! Х-хәык
рнаҩыс акәараҿ. Уа Хьымса лгәаҩа ҳәа иашьҭоуп.
Ҳнеиуеит агәаҩа ҳҭаланы. Сыбла дхымҵӡо дыхгылоуп
Ҳауида. Сара исгәалашәом, аха ирҳәоит уи аӷлам иаҩызаз
арԥарцәа лыман ҳәа. Аибашьра ианалага, ахҩыкгьы ԥсад­
гьылхьчара иандәықәла, агәашәаҿ рымҩа лныҳәеит ан.
Иахьагьы иара уб­ра дазԥшуп раара. Аибашьра мыжда,
уу-а­­­ллаҳ ҳәа шаҟаҩ рнапқәа ргәыҵаԥсан, еибакәеибаха
иар­тәада!
Ҳцоит абнара ҳаҵашьшь. Игылоуп ашәҟьантаз дуқәа
хоура-хоураӡа. Игылоуп рӡарақәа еиҩа­ҳа­ҳа, рцәа иҭаҟаца,
рымахәҭа ҭәӷәырԥсара ду­қәа ирыҵаҽырбо. Иҵуазеи
сара урҭ рыбла сын­ҭамԥшижьҭеи! Имҵыкәа, абар, хәымз
ирықәуп. Сын­­тәа, сара саб сганы, Аҟәа ашкол сҭеиҵеит.

373

Уа аҵара сҵоит. Уажә аԥсшьараз аҩныҟа сааит ум­ҳәозар.
Аҟәатәык иеиԥш схы сыԥхьаӡоит. Аҩын­­гьы убасҵәҟьоуп
ишсарҳәо. Изхысҳәаауа, ша­ҟа рҽырԥсахзеи исымбеижьҭеи
арҭ агәаҩақәа, ақәа­рақәа, абнақәа... Иара убасҵәҟьоуп иа­
ра уаргьы уҽшуԥсахыз иҳәеит сашьа Заур. Аха сара уи
сызхаҵом.
Ахылаӷьараҿ ҳаннеи, Заур дналбаан, ауардын аԥхьа
днагылеит, ифырмахьҵә сара инасыркны. Уи, сара дыш­
сеиҵбугьы, ари аус аҿы саҵкыс аԥышәа имоуп. Ҳлеиуеит
аҳылаӷьара ҳҭаланы. Ауар­­дын иԥнаҵәҵәо амҿҩақәа, аҟә­
ҟәаҳәа ачарҭ иаҵа­хысуеит. Ацәбатқәа, рыхәда иқәло ауӷә,
рыхқәа раҳан иныркылоит. Иҩыргьы цәгьа ирбом, избанзар, ахылагьара рыхоит. Аха Заур раԥхьа баша даугылаху!
Џьеи ишьҭып! Ҽыуаҩ дзакәымшо аҵлақәа иркыдгылаз
ҳамҿқәа, ҳнеины ҳнарыдгылеит.
– Ассеи ашәпеи еилаԥсаны иаагап, Заур?!
– Мап, Даур! – иамеикит уи, – асса нҵыра амаӡам. Ҳажә­­­
ҩа ааибыҭаны ашәпақәа ақәаҳҵап! Нас уа илызҳар­шьшьоит.
– Амҿы шәпақәа ақәаҳҵоит, аха ҳамҩа зеиԥшроу умдыруеи: ҳхалароуп, ҳалбаароуп...
– Ҳамҩа зеиԥшроугьы здыруеит, ҳкамбашьқәа зеиԥш­
роугьы.
– Ҳкамбашьқәа ҳрықәгәыӷцәарым, иҟатақәоуп!
– Иҟатақәазаргь ицәкамбашьқәоуп!
Ишаанагара иҟаз амҿышәпақәа рыла ҳуардын рҭәны
ҳаалгеит. Иақәаҳҵеит ироуны, аигәышәҵәҟьа авҵаҵарҭа
умоуа, аҷалап еиԥш еивҵаԥсаны.
Заур ацәхьа аларгыла иаахихын, акәараҿ ӡыхә­ҷык
нҭаҭәаны, аҟәыд андыршьышьуа еиԥш, мҳаҵәла аӡи аса­
пыни ааилаиршьышьит. Ашәах хаччыла иа­нааҟала, иман
ауардын днаҵалеит, алыра асапын ахьишьырц. Нас акам­
башьқәа рҵаҳәагақәа ааԥирт­лан, ҿыҵны инҵархханы
иҵеиҳәеит.
– Уара атәарҭа уҽанырӷәӷәалан, аларгыла бзиан икыз.
Амарџьа, ахышәҭырҭақәа ахьыҟоу заа сара иуасҳәоит. Угәы
уҽаныз! – ихы насықәикит уи ауардын ахәда асаԥыџь аҵх­уа.

374

– Аҳы, Бадӷа! – иҳәан, нас аладахь игылаз акамбашь
ифырмахьҵә лахиҟьеит.
Бадга акәу, Бадра акәу иахьӡу уара идыр! Ауар­дын
аҿҿа аахган, акамбашьқәа ааиҵанацалт. Аха ҩаԥхьа рым­
гәацәақәа ҵыршаауа зҿаазхаз афыр­махьҵә, абаҩҷыда ры­
ланаҵан, ҳуардын рыман амарда иҩаҿалт.
Ицон ишьҭхысааны. Ицон хыхь ҳқьышә нықәкны ҳаԥ­
сындаз рҳәарашәа. Ацәбатқәа ауардын аҿы ма­кьана
ԥышәа дук рымамзаргьы, ибзианы ирдыр­уан, аԥхьа ауӷә
ахы аԥызгаз, аԥхьацара еиҳа иашазымариахоз. Убри аҟ­
нытә урҭ ауӷә еимакны иахон. Ауардын ду еидара мацараха ирыман ицон. Аҵахара акгьы иаҭахымызт. Здаш
дуқәа злыпҟҟа анаара иаҿагылаз аџь ду ҳназааигәахеит.
Ара ахалара акыр иуадаҩын. Акы – иҩада бааԥсын, ҩба­
гьы – аҵ­лақәа рдацқәа иҵыҳәҳәақәо ацәбатқәа ршьа­
пы акуамызт. Заур акамбашьқәа ааникылан, маҷк рыԥсы
аадиргеит. Нас рааԥсара рхашҭаанӡа, ифыр­махьҵә ааим­
даны инарыхҟьаны, арҵәааҳәа днарыҵаҳәҳәан, аҩа­дара
иҩкыдиҵеит. Сара, ауар­дын ахышәҭразы рацәак иахь­
шәарҭамыз азы, ала­дахьтәи аганахь сҭагыланы, сыжә­ҩа
аҵыргәаны сагәҭасуан, ҳацәбатқәа реидара џьара хәыҷ­­ӡак
исзырласуазар ҳәа. Аха зегьакоуп саԥхьа игылаз акамбашь шьамхнышлеит. Ишьамхнышлеит, аха уеизгьы уи
азы аныҟәара ԥнамкит. Иахьакәӡам ахьмыӡӷ аагоит ҳәа
сара сшәаны сахьаҵаҳәҳәоз акәу, мамзар сашьа аҟәаҟәа
ахьықәиршаауаз акәу, изыбзоуроу сыздыруам, аха ицон
ашьамхқәа арсны, абз ҭыхны. Аҩадахьтәи акамбашь аида­
ра иаҳа иазымариан, иага умҳәан аӷьырак зқәыӷәӷәоз
ала­­­дахьтәи акәымзи. Иага џьабаа аабазаргьы, аҵыхә­тәан
аҩадара ҳҩаҿысны, ԥсеивгарҭа хәыҷӡак аҿы ҳқьышә ны­
қәаҳкит. Ҳааҭгылеит. Рацәак ҳшы­маа­цызгьы, сашьагьы саргьы ибзианы иаабахьан ҳацәбатқәа реидара акыр иш­ҳар­
хьамҭаз. Аха ҿымҭ­ӡакәа, урҭ рымч ҳақәгәыӷны, ус ҳаауан.
– Даҽа иааирак гатәуп, нас ҳцеит! – даасҿаԥшит Заур.
– Иара убриоуп аус злоугьы! – акыр сацәшәо, ҿаасҭит
саргьы.

375

Аиашаз узцәымшәашазгьы акы акәмызт ҳҿаԥ­хьатәи
амҩа бааԥс. Избанзар, акы иҩада бааԥсын, ҩбагьы уа­
ҿаланы ушҩеиуа, ирҵәины надаада уцар акәын, хԥагьы
маҷӡак ауардын шьҭахьҟа ианца, аанкылашьак амаӡамкәа,
ахыуҳәа ҵаҟа илбаауан. Насгьы сара еиҳа сзыцәшәоз уа
уажәы, иахатәи ақәа акәу здырхуада, маҷкгьы ихҵәырыран.
– Заур, маҷк реидара ҳарласып абарҭ, хдырԥ­хашьоит!
– Иаҭахым, рахашьа сгәаԥхоит, ибзианы ишыбжьоу
мҩашьо иҟоуп! – иҳәеит уи.
Маҷк ҳаԥсы анааиваага, ҳҵаҳәагақәа аагәаҭан, ҩаԥ­хьа
ҳҿыҩаҳхеит. Абриак ада ԥынгыла дук шҳа­мамыз рдыр­
уаз­шәа ицон акамбашьқәа. Иахон рҽырҟасаны, рҽырман­
шәаланы.
– Амна ҳанхаҵәиуа, егьирахь уиасны иукыроуп, ихы­
шәҭуеит! – ибжьы насықәиргеит Заур.
– Аҳаҳаи умшәан! – игәы аазсырхаҵеит сара ҩаԥхьа,
ҳаашьа сгәы иахәаны. Ҳҩеиуан хәҷы-хәҷла. Иаҳа-иаҳагьы
ани аҭыԥ бааԥс ҳазааигәахон. Ҳнеиуан, аха акамбашьқәа
уажәшьҭак акырӡа ирцәыхьанҭахо иалагеит.Ирцәыхьанҭахо
акәым иа­гьаарылыжжит. Аха зегьакоуп ицон дара. Ицон
аҩбагьы шьамхыла мацара, рыбзқәа ҭыхны, рԥы­н­ҵақәа
ирыҭҟьоз афақь еишьылқәа абӷьыжә шьҭыхуа. Заур ауардын ахы хьанҭахарц ауӷә дшахшьыз дахшьӡан. Ма шаҟа
иеиҟараны иаирхозеи акамбашьқәа. Абар, маҷӡак ауп,
ҳхаҵәиуеит. Акгьы ҳагӡам. Аха ҳаахаҵәиуаны, аҩадахь игылаз акамбашь, Заур аԥыжәара аницәага, егьи лықәҵәырын,
ауардын илаҵаҳаит. Уи хышәҭыр ҳәа ишәаны, уажә­раанӡа
аҩада ииасхьаз сара, атыҟҳәа алада сеи­ҭаԥеит. Аха амчра
зауз аидара, ауардын аман иаасгәыдлеит.
– А-а-а! – сыҳәҳәеит сара. Убри аамҭазы адгьыл даа­
ҵыҵызшәа, сызманы инеиуаз ауардын, хаҵак даадыххылан ижәҩа наҵаиргылт.
– Уиасны амҿы аҵажь! – Заур днаиқәыҳәҳәеит уи.
Ауар­дын анаанаҳкыла, ашырҳәа иаҳәызба ааҭ­кәыцәаан,
зыблақәа ааҳәхьаз акамбашь, аҵаҳәага инаҿирхеит.

376

– Ассир ҟашәҵон, ассирҵәҟьа! – ахықә дхықә­гылан уи,
дгачамкны атыша дҭаԥшуа. – Аҷык, аҷык ауп иаашәыгхаз!
– иҽизеиқәкуамызт ҳахҭыгәла. Заур­гьы саргьы ҳаԥштәқәа
ҳхыгга, ҳцәыш-цәышӡа ҳгы­лан.
Аҵаҳәага ааиԥшьны, уи ауаҩ акамбашь аацаны ин­
ҵеиҳәеит.
– Реидара шәырхьанҭеит, арахь рхы шәырласит! –
ҳааимданы дааҳҿаԥшит уи, ҳҿабыӷ-ҿабыӷӡа ҳахь­гылаз,
аара рыуа издиҵара дизымдыруа. Нас ҳуардын аҩадахьала
днадгылан, амҿышәпақәа дҩа­рыха-ҩарыхан, акыр ахы
ааирхьанҭеит.
– Уажәшьҭа шәиасны аҩадахьы ишәкы, ишәыцә­хым­
шәҭааит! – инаҳадиҵеит уи. Нас, ифырмахьҵә дмыр­кьыс­
ӡакәа, аҳы Лома иҳәан, акамбашьқәа ибжьы нарықәиргеит.
Ацә-батқәа ирдыруаз абжьы анраҳа, имҭхарҭхашьеикәа
рҽышьҭарбаӷьа рҿынархеит.
– Арҭ батқәоуп макьана, ирзышьҭымхуа аида­ра ры­
қә­ҵаны, рыбӷа ԥумҵәароуп! – иҳәон уи алым­ҩанык ҳа­
хьаауаз. Амала, зны-зынла ҳааимданы иааҳҿаԥшлоз ибла
ҵлашәқәа, ирхубаалон, аҩны ҳнеир шәҭаацәа рҿаԥхьа
ҳаибарҟаԥшьра ҳаҟоуп шәареи сареи ҳәа. Сара блала Заур
сиазҵаауан дызусҭада абри ҳәа, аха уи акгьы шизымдыр­
уаз мҩашьо, иблақәа ҟәызгаӡа исыхәаԥшуан. Ацә-батқәа
рҽырҟасан ирықәыз ахьанҭара ашьаҟьасҭаҿ усс имкӡакәа,
ауардын рыманы ицон.
Амҩаду ҳаныланы ҳшааиуаз, Ҳауида ҳанаа­лыз­иашаха,
ҳуардын ахы аахарҵәиин, агәашә аартны ашҭа ҳанҭалт.
– Дызусҭада, џьым-џьым, сзыркьаҭаз! – лҳәан, иџьашьо
лҿаалхеит ларгьы. Иҳацыз ауаҩ, арахь ҳамҩахыҵра изым­
батәбарахан, дшанханы дааҭ­гылан дыԥшуан. Нас дааин даа­ҳадгылан, ашьшьы­­ҳәа акамбашьқәа ааҵиртлеит.
Цқьа зхәы казымԥ­сацыз рыхәдақәа, ауӷә ахьақәыз инап
гәаҩа ду­­қәагьы ашыр-шыр ҳәа инархьишь-аархьишьит.
Ацә­­батқәа уажәы-уажә рхы идыршьылон. Иаргьы урҭ ус
зыҟарҵоз идыруазшәа, асысцәа зыхәда ихыз иполта-

377

кьаҿ аџьыба дынҭалан, ԥшлапҟьак-ԥшлапҟьак ааҭыганы,
рқьышә инықәикит.
– Абзиараз уаҩ дааилааит! – иҳәеит аҵыхәтәан уи
Ҳауидагьы ҳаргьы иаҳзеиԥшны, нас икамбашь­қәа ихы
нарықәикын:
– Аҳы, шәаала! – иҳәан, днараԥызеит. Ашаха рха­ҵаны
икызшәа икәаџымыџуа инаишьҭалеит даргьы.
Сашьеи сареи иаҳҳәаша ҳәа акгьы ҳҿамшәо, ҳгыланы
ҳаԥшуан.
1966
АҶАЛАҶА
I
Сара Акәа ашкол сҭоуп. Есԥхынра ашьха сцоит. Сыԥс­
шьара аамҭагьы қьафлаҵәҟьоуп ишысхызго. Аԥсабара бзиа
избоит. Сыԥсы иалхәхәа иалоуп. Иагәыҵаҳәҳәа иҵәахны
иамоу амаӡақәагьы ҭыс­ҵаауеит.
Уаҵәы ашьха ҳкыдлоит сабдуи сареи. Ҩы­шықә­соуп уи
сигоижьҭеи. Сгәырӷьарагь ҳәаак амам. Га­тәыла иумбо шаҟа
ссир ыҟоузеи уа!
Ҳамаҭәа-ҩыҭәа, ҳабџьар уҳәа зегь рыла ҳҽеи­қә­ҳар­
шәоит. Амҩаԥшра ада ус ҳамамкәа ҳанааҟа­­ла, ашь­шьы­ҳәа
сҩагылан саб иашьа ишәҟәқәа снарыла­леит. Сыгә­­ҿыӷьра
акала исхызгар ами! Уиаҟарагь сыҽ­рыла­мырхацәакәа,
иаа­сымԥыхьашәаз акы ааи­х­­­сырԥ­хьеит. Иаразнакгьы сыт­
ҟәа­ны саман аҿы­на­­­­нахеит:
– Иҟан лыгажәыки ҭакәажәыки. Урҭ ирыман цгәыки,
лаки, жәыки. Рԥацха хәыҷы аԥшадааз аасуа иҩнан.
Хыхь-ажәҩан, ҵаҟа-адгьыл, уаҳа акгьы рымамызт.
Аха зегь реиҳа ихьааргоз иахьҵеидаз акәын. Иа­­­н­
рылшоз, иӷәӷәаӡӡа ианыҟаз уиаҟара хыс ирымамызт, аха
рықәрахь инеиуа ианалага, уахгьы-ҽынгьы хәыцырҭас
ишь­ҭырхит. Иааидашшышо инеи­дтәалон.

378

Ус иззыԥшӡамыз жәҩангәашәԥхьара рбеит. Ишы­м­
гәыӷӡоз дроуит аԥа. Ражәымҭыҽха изыр­гәыр­ӷьаз аҵеи
Аҷалаҷа ихьӡырҵеит.
Аҷалаҷа, иани иаби лассы дрыхьӡарц иҭахызшәа,
мшызҳа изҳауан. Мышкы анихыҵ, мызкы ихыҵуашәа дҟа­
леит, мызкы анихыҵ – шықәсык ихыҵуашәа, шықәсык
анихыҵ – жәашықәса ихыҵуашәа...
Амшқәа цон. Алыгажәи аҭакәажәи заҵааира аҵыкәкәа­
ра иаҿын. Ражәымҭыҽха чымазара бааԥ­сык иаахҭанакын,
мыш-мыжда иҭаргыланы иаман.
Аҷалаҷа хьаа-цәгьас иман иани иаби зҭагылаз агәаҟра,
иагьиӡбеит иҟаиҵалакгьы урҭ рчымазара хызҽша ахәшә
иԥшаарц.
Ҽнак имҩаныфа аашьҭихын, амҩа днықәлеит. Дцон
иҟаӡам хәшәы ссирк иԥшаарц, иани иаби да­ҽазнык ир­
гәырӷьарц. Дцон ахәқәа дырхыҵуа, аӡ­­­­қәа дрыруа, аԥ­
шаҳәақәа дрываланы... Ус, зҽы­шь­ҭыбжь абнара арцәажәоз
аҽуаҩ дааидгылеит. Аҽуаҩ аҷкәын деилыхха даниба,
иҽаӷәра ааҿакуа ҿааиҭит:
– Арԥыс! Аҳы, иуҳәозар, абри сзықәтәоу закәу?
– Агәыжь! – иҳәеит уи даҿамхаӡакәа.
– Аҳы, изхылҵыз уҳәозар?
– Аҽи аҽадеи! – иҳәеит Аҷалаҷа ҩаԥхьа аихым­цеиԥш
деибакуа.
– Афырхаҵа! – аҽуаҩ уи ихи-иҵыҳәа ааиликаан, днеиҽ­
хьынҵаны иаҳ дизигеит.
– Саҳ ухаҵкы! Сара дузаазгеит амцабз иаҩызоу ама­
ҵуҩы! – иҳәан, аҳ днаимҵахырхәеит уи.
– Дыбзиахар – азамана, данбзиамха – ишәзыԥ­шу
жәдыруаз! – аҵыхәтәантәи иажәа аҩыџьагьы ирзеиԥшны
инар­гәыдиҵеит аҳ.
Аҳҭынра ахаангьы аутәы амҵәаны иҟаломызт. Иага
ҟауҵаргьы, амшын иалоуҭәаз аӡ цәыкәбар иаҩызан. Иналаӡ
ицон – акы ианыԥшуамызт. Аха аказы ихьаҵуаз иакәмызт
Аҷалаҷагьы. Уи уахгьы ҽынгьы изеиԥшын. Ҵхыбжьон зны

379

илацәа ааихьимшьуазар, ԥсшьарак иара изын иҟамызт.
Аҽуацҭгара дшаҿу – азы аагатәхон. Аӡы ааигаанӡа – амца
еиқәҵатәхон. Амца еиқәиҵаанӡа – аҳ илаба ирктәхон. Аҳ
илаба ииркаанӡа – аҳкәажә изҿылҭуан.
Аха зегь акоуп, аӷырӷын еиԥш, ишьхәа дықә­гьы­­жьны
зегьы дрыхьӡон. Аҳ игәы сақәшәар, из­дыр­уада цьара сангьы сабгьы лыԥхак роур ҳәа, Аҷалаҷа иеиҿамсра аиҿамсра
ациҵон, амцеиԥш уажәы-уажә дыххаӡа деибакуан. Аха зегь
акоуп аҳ игәы иақәшәо аҟаҵара уадаҩын. Игәы иақәшәаз
акәым аҟамч-ԥҵаҵа ма даимыргондаз. Абарҭқәа зегь чҳауа
дшааиуаз, шарԥазык ацәа дахьалахаз азы, Аҷалаҷа ицәа
ӡы аанамго ҟамчыла дыпҟаны, арҵәаа ҳәа длаиҵаҳәҳәан
иашҭа дынҭицеит.
Дмида-гәидаха амҩа дықәын аҷкәын. Ишәым­кәа,
ихамкәа. Иӷра ҭыӷьӷьа. Дцон уаҳа ԥскәарак иламкәа, ишьиишьи аарла инеихго. Зегьакоуп дцон ԥхьаҟа! Дцон ахәшә
дашьҭаланы. Дышнеиуаз уаҳа иламкәа имч анкаԥсаӡа
акәхап, ҵлакы ихы надҵа­­ны днатәеит. Ана-ара аҟамчԥҵаҵа иннаҵаз ашәыта­қәа хәхәа-хәхәаӡа инымҵӡо инын.
Игәгьы ныҿкаауа уажәы-уажә ахьаақәа ааизцәырнагон.
Аҷалаҷа неи­хыркәа змамкәа ичмазцәаны аҩны изыԥшу
ибырг­цәеи, аҳҭынраҿы дзыниази, игәӷырҭадоу им­ҩеи
анааидихәыцлалак, илабжышқәа иҿаҳәҳәы рҿаар­хон.
Игәы изеиқәҳәаломызт.
Аҷкәын дышҵәуаз збаз Аԥша, аамҩахыҵын дыр­гәыб­
зыӷуа ашьшьыҳәа ихахәбырфын наԥхьа­ҳәо инеихалт, дызлаз ихәыцрақәагьы даарылнахит.
– Улымҳа кыдҵан, ибзианы уӡырҩы! – аҳәеит аҵыхә­
тәан уи. Аҷкәын иԥсы ӡаны дшыӡырҩуаз, илы­м­­ҳа иааҭасит
арҵәа-арҵәаа ҳәа аҳәҳәабжь игоз.
– Иԥсыда џьым-џьым! – иааицәымыӷхеит уи.
– Аҳ иааиқәшәан дыԥсит! Аҳ! – аҳәеит Аԥша уыууа.
Аҷкәын игәырӷьара ҳәаак амамызт.
– Иҭабуп, идуӡӡаны иҭабуп, Аԥша! – днам­ҵа­хыр­хәан,
дласӡа иԥсы ааивиган, иҿынеихеит Аҷалаҷа.

380

Дцон уи дгәырӷьаҵәа ахәқәа дырхыҵуа, аӡқәа дрыруа,
аԥшаҳәақәа дрываланы. Аха хара дмышь­ҭыкәа ҩаԥхьа
иеиҭааихьӡеит ани Аԥша.
– Арԥыс, сара издыруеит уара узышьҭоу!
– Сара сзышьҭоуу?
– Ааи, ааи! Сара гәык-ԥсык ала суцхраарц сҭахуп,
иагьуасҳәоит уи ахәшә ахьыҟоу!
– Ахәшә?
– Ааи! Бжьышьхак рнаҩыс...
Убри аамҭазы сышәҟәыԥхьара ааиԥҟьеит, исыз­гәам­­
ҭаӡакәа даасхагылеит сабду.
– Уаала, баба, аҽқәа кны иаагап! – иҳәеит уи.
Сышәҟә аҿы насыркын, сгәырӷьаҵәа сҩаҵҟьеит саргьы.
Мшәан лассы ашьха ҳкыдымлои!
II
Арахә ҳаман ашьха ҳкыдлеит. Иҟоума мамзар аныҟәара
иацназго аҽакы. Шьаҿацыԥхьаӡа убла их­­гылоит аԥсабара
амаӡа ссирқәа. Шьаҿацыԥхьаӡа ушьҭамыркьысӡакәа узго
амҵәыжәҩақәа узцәыр­­ҵ­уеит.
Ашьха, ҵыԥхтәи ҳҭыԥ ҳнахылан, зегь рыла ҳҽеи­қәыр­
шәан ҳааҭышәынтәалеит. Иашоуп, ахьшьцәа уажәы-уажә
иеилахон, арахә рҿы ацхыраара рҭа­хын. Саргьы исылшоз
ала схы сеигӡомызт. Ҳаи ахьыр­­ҳәоз – раԥхьа снеиуан.
Иссируп шьхатәылатәи аҵх. Икаууа ауапеиԥш ашьхақәа
ирхарԥоуп. Ишашаӡа ахра иавҵыз ам­за, кәҷаразқьы агәы­
ҵаҳәҳәа агәы раҳаҭӡа ил­бааԥш­уеит. Иналаршә-ааларшәны
иааҩуеит, макьа­нагь цқьа имԥхьарылац акаԥкаԥқәа рыбжьы. Аҭы­­­­­­­­­ԥаҿ иеиҿажьу ақыдқәа, наҟ-ааҟ аҟәҟәаҳәа ианеи­­
ҿа­хыслак, ижжа-жжаӡа инарылеибаҳәо акәиц­­­қәа, аеҵәақәа
реиԥш аҵхлашьца иналашәкәа ицоит. Иҩыҵыззаз арахә
уажәы-уажәы аҟәақ-сақ ааилдыргоит. Ахьча-ла ашьапқәа
ахы рынҵаны, ԥхыӡ иабо здырхуада, иҟит-митуа ицәоуп.
Нырцә-аарцә аҽҳәа ҳаҽҳәатәоуп ахьшьцәа ҳаикәшаны.

381

Инеимда-ааимдан зегь алакә ссирқәа рҳәара иаҿуп. Ак
сывшәар ҳәа сшәаны, слымҳақәа кыдҵан сӡырҩуеит саргьы. Аха урҭ зегь реиҳа сара исгәаԥхаз аҭаҳмада Маҳҭы
илакә ауп. Абар иаргьы:
«Дыҟазаарын арԥыс бзиаӡак. Ишәасымҳәеи, уи убас
еиԥш дарԥыс бзиан Арԥыс ҳәа хьӡысгьы ихьӡырҵеит.
Арԥыс иани иаби неихыркәа рымамкәа иажә­хьан.
Ражәра адагьы чымазара бааԥсык иҵыҟҟааны иафон.
Арахь ирымамызт, ирыхӡымызт. Аҵкыс иеи­цәан ижәлар
зҭагылаз агәаҟрагьы: чмазарак нарылалан – иаргәаҟуан
зегьы.
Ҽнак иҽааибиҭан Арԥыс амҩа дықәлеит, амҩа дықәлеит
ижәлар рзы ахәшә иԥшааразы. Дцон ишәымкәа ихамкәа,
иламгәа ҭаҿаҳәа, дцон аӡқәа дрыруа, ахәқәа дырхыҵуа,
аԥшаҳәақәа дырныланы. Бжьаха-бжьымшы дныҟәахьаны
иԥсы ааиҭеикырц днатәан, илацәа ахьынҭааз, Аԥша
ааиҿахәыҭ-хәыҭны дарҿыхеит.
– Сара избоит бжьаха-бжьымшуп уара уныҟәои­жьтеи!
– аҳәеит Аԥша аацәажәан.
– Ааи бжьаха-бжьымшуп...
– Уахьцалак суцуп саргьы!
– Ииашану?
– Уӡырыҩла. Сара агәра згеит аламала уара аказы
ушхьамҵуа. Ужәлар рзы узышьҭоу ахәшәгьы умԥшаакәа
ушымхынҳәуа. Убри аҟнытә сара уара суцхраар сҭахуп.
– Уароу?
– Ааи! Ужәлари уареи! Ауаҩытәыҩса иԥсҭазара иеиҳау
акгьы ыҟаӡам, – ацәажәара иаҿын Аԥша. – Сара иуасҳәоит
ужәлар злоухәышәтәыша. Урҭ ахәшәқәа уара уҩны ааҵраҿ
иҟоуп. Урҭ рзы ариа­ҟара ныҟәарагь аҭахӡам.
– Ибзиоуп, аха иарбан хәшәқәоу дара? – изымч­ҳакәа
дҩаҵҟьеит Арԥыс дахьтәаз.
– Анана лнацәаҭыԥ зну аҳаскьын, ашьхардац, ахә­
рабӷьыц... Убас иҵегь урҭ дара рхы удырбоит! Иаачмазаҩ­

382

хазгьы урҭ реиҵырԥхьа аӡыгмацәаз азна наиуржәуеит –
ихьаагь даалнаргоит.
Убри акәхеит. Ацша ныҵаба ицеит.
Арԥыс дгылан, дызлаз ԥхыӡзу лабҿабазу изымдыруа.
Дцон уи иибаз иаҳаз рыгәра изымго. Дцон ахәқәа
дырхыҵуа, аӡқәа дрыруа, аԥшаҳәақәа дырнысуа... Ус
ауаа рацәа илаԥш иааҵашәеит. Иҟоу збап, иҳәан, уахь
иҿагьынеихеит.Данырзааигәаха, ибеит зегь рыхқәа рыкәаҽ,
еиқәпата рҟыт-ԥсыт ыҟамкәа ишеилагылаз. Иҟоузеи ҳәа
данҵаа, иарҳәеит қыҭак ирыԥсаз арԥыск иааигхан, абар
шьҭа хымшуп аԥсхыхра даҿуп. Иаб жәымҭацәгьагь адунеи
махәи-ҵыси еиқәимыртәеит, аха иамугәышьеит. Уажәыуашьҭан иԥсы ихыҵуеит ҳәа иеизаны иԥшын зегьы. Арԥыс,
ауаа рацәа днарылс-аарылсуа, ачымазаҩ иҟынӡа днеит. Уи
аԥсеизгарахь ихы ирхахьан, ихчгьы иҵырххьан.
– Аԥшәма дабаҟоу? – дҵааит Арԥыс ишьхәа даа­қә­
гьежь­ны. Аха ари ауаҩ еихьыжә-еикәыжә да­тәам­бакәа
аӡә­гьы илаҿимҭӡеит.
– Аԥшәма дабаҟоу? – иҳәеит уи ҩаԥхьа ибжьы аар­ӷә­
ӷәаны, зегьы ираҳартәы. Деиҵаӷәӷәа абыргцәа даарылҵит
аԥшәмагьы, иҟалаз изымдыруа.
– Азин суҭозар, уҷкәын сара дысхәышәтәуеит! – уи
днеи­ԥыххылеит Арԥысгьы. Аб ииҳәаша ҳәа ак иҿамшәо
дгылан, нас анцәиныс абри шанак дша­лаҟоу иҳәан, ҿааиҭит
зныкыр:
– Дад, сыҷкәын деиқәзырхаз кыр сымазар – иа­ра итәуп,
адунеи сыззықәугь иара изоуп. Ида дсы­­маӡам!
Арԥыс иҳазырҭрақәа днарҭалан, уаанӡа ирма­зеи­хьаз
ахәшә ааҭиган, аӡыгмацәаз азна ачымазаҩ иқьышә ины­
қәикит. Еҵҳәаа ацәарҭа илаз ачымазаҩ дааҳәацы-мыц­ны,
иблақәа аахитын, итәаз даа­ры­лаԥшит.
Абри аҽны инаркны Арԥыс ихьыӡ геит. Дыззымдыр­уаз
ҩыџьагь ыҟамызт. Шаҟаҩ рыԥсы даԥ­шәмахазеи! Иихәышә­
тәуаз – изырура рыздыруамызт. Мшәан, ауаҩы­тәыҩ­са иԥсы
еиҳау иарбан иҟоу! Иуаажәлар рыбӷа еиҵыхны анхара-

383

анҵыра иалагеит. Аҿиара амҩа ианылеит. Ргәырӷьара
ҳәаак амамызт зегьы.
Ага сцаны, лыхәҭала аӡы ааганы, гәырԥынҵала абысҭа
уны, иаакныхны крышәҿасҵаанӡа, анцәа шәимшьааит!»
Илакә даалган дааҳҿаԥшит Маҳҭы.
– Мшәан абрахь саамҭазы аҩны сзыԥхьаз алакә шаҟа
иазааигәоузеи! – схәыцуан сара.
Ақыдқәа иеиҿажьыз, уажәы-уажә аҟәҟәаҳәа инеи­
ларҵон.
III
Ҳашьхыҵит. Ҳхынҳәит ҳаԥсы шьаны, ҳӡахә-ӡахәӡа,
иҳаланы. Сааит саргьы сшьамхы сыҵԥраауа, акрура сгәы
аҳәо. Дгәырӷьаҵәа дысԥылеит санду. Слеигәырӷьон саргьы. Уи, лареи сареи мыцхә бзиа ҳаибабоит. Ашьха избаз
исаҳаз уҳәа акы аанмыжькәа зегь анласҳәа, ларгьы лгәы
аасымабзиахашәа иҟалан, лакә ссирк салҳәеит:
– Лакә, лакә рҭаца! Сқам-рԥа, жәаҩарԥа! Ҽык сақәтәан,
ҽык сывакны, ажьа алымҳа сынкылкәрит.
Иҟан тәыла ссирк, тәыла ԥшӡак. Аха уи иқәын­хоз ажә­
лар агәаҟра хьанҭаҵәҟьа иҭагылан. Аҿ­кы-бааԥс ирылалаз рыбӷа ааиҵырхын ауамызт, лаша­­рак днарбомызт.
Акрызычҳаз акры ибеит шырҳәо еиԥш, ишааиуаз урҭ дрылиааит, дагьрыз­гылеит аҵеи хьӡырҳәага. Уи Ахра ихьӡын.
Ахра убас еиԥш деиҿамсын, ачаала кны ижәлар зырхуаз
Аԥсцәаҳаҵәҟьа дызлаииааиша ахәшә иԥ­шааит. Ижәларгьы
арыӷьарахь игьажьын, амш­хәабзаза рзы­ҟалеит. Инхон,
инҵуан. Атәыла ссир иақә­на­гаҵә­ҟьаз ажәлар ссиргьы аи­
ҵа­гылара иаҿын.
Уахык Ахра ԥхыӡ бааԥск ибеит: деихьыжә-еи­кәыжә,
ишәымкәа-ихамкәа ддәықәны... Арахь ижә­­­лар икәшон
идҵәыуало...
– Аа, нан, иухьзеи, иухьзеи? – ҳәа зшьара иқә­ҟьан
иҩагылаз лыҷкәын днаидӷьаҵәы-ӷьаҵәылеит иан аҭакәажә.
Ахра уи илеиҳәеит иаха иибаз аԥхыӡ ҿаасҭа атәы.

384

– Нан, уан дукәыхшоуп! Уи зынӡа иԥхыӡ бзиоуп! –
лҳәеит ан дгәырӷьаҵәа. Ахра ииҳәара иҿамшәо дгылан.
Убри аамҭаз иҟамчы лажәҵан, ҽырххыла агәашә даалаххит аӡәы. Аҽуаҩ, ашҭагьы дҭамлакәа Ахра иеиҳәеит Аҳ
иԥҳа иаалыгхан, аԥсхыхраз дшықәыз. Ахрагь, уаҳа дымлакҩакӡакәа, али-ԥси рыбжьара иҽааибиҭан, аҩыџьагь леивасны рҿынархеит.
Аҳтынраҿы ажәлар қызы-қызуа иԥшын. Аиаша­зы Ахрагь акырӡа дшәон уажәы. Ишԥаҟаиҵои ачы­мазаҩ дызлымгара лыхьуазар?! Ишԥаҟаиҵои?! Адық-дықҳәа ирҳаны
ицоит игәгьы. Аха ашәаҿ даннеи, иҽааиԥсахын, ашырҳәа
дныҩналт, иблақәагь ааччеит. Дшыналҿаԥшыҵәҟьаз идырит уи илыхьуаз закәыз. Ииҳәарызеишь анаџьалбеит
ҳәа изыԥшын зегьы. Еиҳараӡакгьы иуалуашо згәы аҭра
иҭамгылоз аҳкәажә лакәын. Ахра ҿымҭӡакәа ашьшьыҳәа
даа­хьаҳәит.
– Аа, нан, нан! Адунеи иаауҳәо зегьы срықә­шахаҭуп,
лыԥсы сзеиқәырха! – лыблақәа арыц­ҳара рхыҳәҳәы даа­
ӷьаҵәы-ӷьаҵәит уажәы, лакҭацә­гьамзар зхаан блахаа из­
мырбацыз аҳкәажә. Ахра ашьшьыҳәа иџьыба дынҭалан,
ахәшәқәа ааҭигеит.
– Срыцҳауп, нан, адунеи иаауҳәо зегьы срықә­ша­ҳаҭуп!
– ҩаԥхьа дааимҵагьагьеит аҳ­кәажә. Ашоура акәа иҭар­
шәыз ачымазаҩ, ахәшә аныналҿакәа, лыблақәа аахылтын,
ихааӡа Ахра днеиҿаԥшит.
Ахра араҟа, рхәура данҭаз, усҟан дхәыҷын лара, аха уи
иԥсы ахьынӡаҭоу дихамшҭуа игәаҵа дҭан. Есы­уаха иԥхыӡ
далхәхәа далан. Лыԥсы иҿҳәаран лар­гьы.
– Шаҟа уҽуԥсахзеи, шаҟагьы уԥшӡахазеи! – рҳәон
Хьымза лыблақәа хааӡа, Ахра иахьиҳәаԥшуаз.
Уи акәхеит.
Аҳҭынраҿы аҵаул-чара руан. Ахра Хьымза дигон. Аҳ­
кәажә лҳәынҭқаррагь лымаҳә илҭон. Ачара, ари атәыла ссир
иаақәынхоз шамахагь аӡә дагмызт. Еилыхаран. Шәаҳәаран,
кәашаран.

385

Ус ачара ашыкьымҭаз, астол иҽизахамкуа, дышьҭ­ҟьаны
дцо ашоура акәа дҭанаршәит Ахра. Уаҳагь изымчҳакәа дагьынхьашьшьит.
Ажәлар еилаҩҩит, ихыбгалеит ачара. Хьымза ил­зааз
лзымдыруа, лылабжышқәа ҭыкьаса ицон. Агә­жәажәара иа­
ҿын, рҽырзеиқәкуамызт иангьы иаб­­гьы. Игәжәажәон зегьы.
Иара ашоура акәа дахьҭаршәыз, ибла даахгылеит Аԥс­
цәаҳа ичаала кны.
– Ахра! Сара сааит! – ҿааиҭит уи.
– Бзиала уаабеит! – иҳәеит Ахрагь даҿамхаӡакәа..
– Сара сааит узгарц. Инҵәеит, уаха акәын уара ҿҳәарас
иумаз!
– Избоит саргьы...
Аха убри аамтаз рмаӷрақәа ҵаркәакәа арԥарцәа ҩаԥ­
хьа иааихеибаҳәеит. Али-ԥси рыбжьара иагьааидыргалеит
хкырацәала ахәшә ссирқәа.
Ахрагь ашашәеиԥш ихьаа-цәгьа наихшәан, иҟа­лаз
хьым­ӡ­ӷшьаны ашырҳәа даақәтәеит.
Аԥсцәаҳа уи изымбатәбарахан гәырӡ-шашәаӡ дныҵаба
дцеит.
Ахра ихәшәқәа рхархәашьа, иара иҟазара ижә­ларгьы
идимырҵози!
Ргәырӷьара ҳәаак амамызт астол агәҭа иахатәаз Ахреи
Хьымзеи. Урҭ рынасыԥ иеигәырӷьон зегьы.
Убри инаркны абри атәыла ссир аҟны рыԥсҭазара на­
жә­­раргаанӡа аӡәгьы дыԥсӡом. Саргьы убри ачара саха­тәан.
Сызхара сфеит, сызхара зжәит.
Уа, жәаха-жәымшы гәырӷьа-ччаран,
Уа, жәаха-жәымшы қьафын, чаран...
Аҟәа санааигьы хҭацәыха сымҭаӡо сдыргәаҭеиуан арҭ
алакәқәа. Сдыргыломызт, сдыртәомызт. Аиашаз урт ирылоу
афырхацәа санрызхәыц, рыхьӡқәа хаз-хазы ишыҟазгьы,

386

аӡә ракәызшәа збеит. Ахҩыкгьы хьӡык рысҭеит: Аҷалаҷа.
Убас абра иагьанысҵеит. Шәазхәыци да! Ахҩыкгьы рыжә­
лар рзын акәмыз ахәшә зырԥшаауаз? Хымԥада! Иа­гьырԥ­
шааит!
1967
АЖӘҨАН ЛАГОН
Алшықәсанык аҩны иахӡоу сани, саҳәшьа хәҷы Асидеи сареи ҳауп. Сан лыԥсы ӡаны ашара данаҵагыло аам­
ҭазы, арҵәаа ҳәа дыҳәҳәаны дааԥш­уеит Асидагьы, нас
сара саарҿыхан, агара наган иаасыдлыргылоит; арҵысра
сшаҿу, сылацәа нҭаауеит – ашьыжь ацәа мыжда хаами,
еиҳараӡакгьы аԥхын. Мап, усырцәом лҳәошәа, арҵәаа
ааҭлыргоит ахәыҷы, нас мчыла саалҵны, лырҵысра сеи­
ҭаналагоит.
Саб еибашьра дыргеи уажәи рыбжьара, сани сареи
ҳаиқәҟьашо аҩнусқәеи ахәыҷи ҳарҿуп. Аус ҳәа ма иҟа­ӡоу­
зеи! Сара усс иааҟоу зегьы арашәара реицәасшьоит, иахьа
хәлаанӡа жыгала адгьыл аасырҳәуеит, ҵыркантла ахаҳәра
зжуеит, амала аб­ри арашәарак сахәом, сахәаҵәҟьом.
– Уара уажәшьҭа уарԥысми! – ҳәа сазлырхаҵоит сан.
Арԥысрас исылоу ҳәа акгьы ыҟам, аха иулшо­зеи: ҵактәы
змамыз иарбаӷь цәаӷәара игон рымҳәои!
Иахьак цәгьашәа ишоуроуп. Ҳашҭа агәҭан амжәа
самҵатәоуп сара, агара рҵысуа. Ихыхәхәала иааиуа агаԥ­
ша, хааӡа исуеит. Лкәыршақәа аасыртын, иласӡа лыԥ­сы
еивго, дҭаҳәҳәа дыцәоуп саҳәшьа хәыҷы. Аха зегь акоуп,
уи дшыцәоугьы сара лырҵысра саҿуп. Саалҟәаҵит – аҭ­
ҳарцә ҳәа дааԥшуеит. Лыбжьы џьеи исыргап, сан лҽага
нкаршәны ахәыҷы дҵәуеит ҳәа дмаауеи, нас сара ацара
сықәшәоит. Сан лҽага каршәны дагьааҵәҟьеит уажәы, аха
ҳус­қәа шыманшәалаз анылба, даҳԥырхагамхакәа, аԥ­ҳал
аашьҭыхны аӡахьы дцеит. Сара агара амаа иахаршәыз

387

смаҟала ирҵысуа сықәианы ажәҩан са­ҵаԥшуеит. Ус
сшыԥш­уаз, лаҳәак иаҟараны нахь­хьи ахәы иаахҟьеит
акы, абжьгьы иаҳа-иаҳа иааигәахо аҿаанахеит. Иаразнак
издырит уи шҳаирпланыз. Иааиуеит ҳаҩны ахы ақәкны,
аҽыларҟәӡаны, ҳаҩ­­ны акәым, Асидеи сареи ахы ҳақәкны,
иҳа­ма­риашаӡаны... Абжьы адгьыл арҵысуеит. Ашырҳәа
сҩаҵҟьан, агара шьҭырҳәазо сахан аҩныҟа сҿы­насхеит.
Ус аԥҳал зманы иааиуаз сангьы дыҳәҳәеит «шәымшәан,
шәымшәан» ҳәа, аха сара «шәеиха, шәеиха» лҳәозшәа
саҳан, агара шьҭакша-шьҭакшо исыман сышнеиуаз, сымч
аамырхакәа иаргьы саргьы аҩаршьҭраҿ ҳнеиқәаҳауеит.
Арҵәаа ааҭлыргоит дшәаны иааԥшыз Асидагьы. Исыздыруам убасҟан сан лыԥҳал ргыланы дааҳ­хьымӡар ҳшеил­
гашаз...
Ашьыбжьышьҭахь, макьана аҭакар шхымҽы­цыз­гьы сан
днасылабжьан, лҽага аашьҭыхны рашәара дцеит. Сара
Асида дырҵысуа ашәшьыра сыҵатәоуп. Лара лылацәақәа
неиқәыԥса-ааиқәыԥсоит, аха макьана ацәараҳәа лгәгьы
иҭаӡам. Дҟыжә-быжәуа ашәакгьы лҳәошәа даҿуп. Хара
ҳашьхақәа рахь, ина­ларшә-ааларшәны ахыс быжьқәа
ааҩуеит, уахь ари абжьарак аԥҭа ӡлачқәа ҭахаӡаны иҟоуп,
иҟоу уара идыр. Аха сара уи, уиаҟара схахьы иааиуам.
«Аԥсыршьага иан дикәыхшоуп» ҳәа ашәак Асида лыҟыжәбыжәра инацысҳәоит.
Ус аҷараҳәа ҳгәашә хәҷы аартны, ашҭа дааҭалеит Зина.
Зина ҳгәыла Шьыгәдыл диаҳәшьаԥҳауп. Аҟәа инхоит,
аха лаб еибашьра дырган, рхала аҩны иа­ныҩнаха, насгьы ақалақь акыр ианшәарҭаха, рҽуардын нҵаҳәаны, зда
ихәарҭамыз нақәҵаны, ақыҭахь иааит. Лан, егьарааны дубаргьы рҽызаҵә аӡы аржәуа, аҳаскьын бзиақәа ахьыҟоу
иқәҿаҳәо, ирқәарах-қәараҵо илыман дықәуп.
Зина уаанӡагьы, есԥхынра ԥсшьара ҳәа даалон. Уи сара
саҵкыс деиҳабуп, дагьҟәыӷоуп. Ишцәажәо, саб иҭыӡшәа
аӡәы иаацәыригар, ларгьы лгәы издуны иаалгәалалыршәон
зны аҽы данымҵанарсыз саб даалхьымӡар дԥыххаа дшагоз, иахьагьы ԥсыс илхоу иара шиакәу...

388

Жәаха ҽнак сара, Асида акәырҷыжь даныртәа­лан аӡыхь
аҿы сахьнеиз, дызбеит Зина.
– Ҷули, Ҷули, Ҷули! – лҳәан, Асида длахәмаруа даашь­
ҭылхит уи. Ахәҷгьы дымуаҩымӡакәа уи лыхә­да лнап-ԥахә
хәыҷқәа накәлыршеит.
– Ҷули, Ҷули, Ҷули! – илзаалгара лыздыруа­мызт Зина.
Асидагьы лнапқәа ахьалалырԥсыз иау­лышьҭуамызт.
Абар, уажәы наџьнатә ҳаҩны дааӡазшәа ашҭа да­хьаа­
ҭалаз. Ссирс иубаша, амҵ иазыҵҟьо ани ҳлагьы, иахьтәаз
имгылаӡеит, дхәҷыннамшьалакәа иҟам.
– Ҷули дыцәоума? – ашәшьыра дааҵалеит уи, лыблақәа
ҭаа ахәыҷы длыхәаԥшуа.
– Дыцәоуп! – сҳәеит сара, лхы иақәыз акасыш ала
лыблақәа хҩо. Аха Асида, Зина лышьҭыбжь шлаҳаз еиԥш,
лыбжьы хҵаны даакьаасын, саалраргамеит.
– Дыцәаӡам! – лҳәан дгәырӷьаҵәа дналхаххит уи.
Ахәыҷгьы лыблақәа шаҟь-шаҟьо, дгәырӷьаны лшьап хәыҷ­
қәа аффаҳәа реихьшьра даҿын, лан дылбаз аҟара лгәы
ааӡаны, иҟалҵара лзымдыруа.
– Ҷули, Ҷули, Ҷули! – даҟәыҵуамызт Зинагьы.
Ԥсеиҭакра иааиз сангьы, ҳасас ӡӷаби ахәыҷи иҟарҵоз
анылба, «аӡӡеи заманаҵәҟьа дҳауит» лҳәан, дҿаԥха-ҿаччо
даарыхлафит.
– Ҷули, Ҷули, Ҷули! – даҟәыҵуамызт Зина, Асида лыбжь
хәҷы ҭыганы акыр-кырҳәа дыччон, лангьы дылгәа­ла­шәо­
мызт.
Адырҩаҽны, ҩаԥхьа агара рҵысуа, ашәшьыраҿ стәаны,
ашәҟәыԥхьара саҿын. Ҳаи, изакәытә ҩымҭа ссирызи уи! Ус,
агәашә данҭалаз сымбаӡакәа, ашә­шьыра дааҵалеит Зина.
– Ҷули...
– Тсс! – аҿеихыхха лымҭо, сқьышә схысга нацәа надыс­
кылеит, дыцәоуп, дыбмырҿыхан ҳәа аанарго. Ларгьы,
уаҳа лыбжьы мыргакәа, дааскьаны, ахәыҷы дылҿаԥшуа
днатәеит. Аԥша хааӡа ашәшьыра иҵа­с­­уан, аеҵәақәа
дреиԥхыӡуа, дҭахәхәа дыцәан ахәы­ҷы. Аха зегь акоуп сара

389

уи дышсырҵысыц дсыр­ҵысуан, уаалҟәаҵыр абырсааҭк
дааԥшуеит.
– Иааг, сара дсырҵыслоит! – искыз амаҟа ашҟа лнапы
налырххеит Зина.
– Ашьшьыҳәа, еицеиԥшны дырҵысла амарџьа! – уи
налсыркын, иаҳа схы азышьҭны сышәҟәы саԥ­хьап, сҳәан,
снаскьаны ашьацра снылаианы, аԥ­хьа­ра сналагеит.
«Ахәыҷы Зина дылбалааит, сара сышәҟәы саԥ­хьалап!»
– сгәы иааснаҭеит сара, аха убри аамҭазы сан лыбжьы
аагеит:
– Баама, сбыкәыхшааит бара!
Зинагьы, уи лгәы иахәаны, лыбла хаақәа иаҳа­гьы ахәы­
ҷы иналылалырҟацеит.
– Дур, уаала абааԥсы уҽага шьҭыхны, ахәыҷы ари,
зхахәс сцаша, даҳзылбоит! – дааины сан даасхагы­
леит леирыӡ кны. Аҿаҩ ҳәа сыбӷа ашшапарагь ааԥҵәеит.
«Бахьцахы Анцәа бааимышьҭааит бара аӡӷаб мбжьахшәа
иҟоу!» – гәаныла сшәи-ԥшьиуа саб иҽага ҿҟьаҟьа ду
аашь­ҭыхны, сыԥсы зхьыхәхәоз сышәҟәы шысхьаауаз,
сан сна­лышьҭалеит. Хаԥсыра мыждала иақәыԥсаны ила­
ҳаҳә­­ҳәаз аџьықәреи ара­шәара акыр ицәгьан. Анышәгәал
дуқәа акыц иаҩызан, хынтә уамыскәа уҽага рылаломызт, арахь уи аауҟьацыԥхьаӡа раԥхьа ахаҳә инаахар
акәын. Аџьалакьати абаџьари зыхәцәы ҵкааны ирымаз аџьықәреи, арашәара иаргәаҟуан. Саб иҽага ҿҟьа­
ҟьа ду схы иакәыхшаны акәын ишысҟьоз, аха смахәар
дырдырқәа ирызнымкылакәа, анышә ҩара ианԥаны арахь
иаауан. Сара сгәааны ҩаԥ­хьа аҿынасырхон – иара уи усс
иамкыкәа иан­ԥа­ны иаауан. Амра кыдшәома уҳәо аҭакар
канар­ш­ӡон. Иџьоушьаша, ашәшьыраҿ сантәаз уи асҵә­­ҟьа
ицоуп ҳәа сыҟамызт. «Иа Анцәа бшьапқәа ԥи­ҵәҵәароуп,
Зина! Изакәызеи инасзыҟабҵаз!» – сгәаҵаҿ агәаӷ ашра
иаҿын. Иасышьыбжьышьҭахь, ахьшәашәара анҵыслак,
Асида лкәырҷыжь хәҷы даныртәаланы ҳгәыла Хәысараа
рҟынӡа ҳцон. Уи сара дызласеиԥшқәоу рацәоуп: иабгьы,

390

сара саб иеиԥш деибашьуеит, иаҳәшьа хәҷгьы дгароуп,
амала иашьеиҳаб дыҟоуп. Хәысеи сареи ҳкәырҷыжьқәа
ҳаҳәшьцәа хәҷқәа рныртәаланы, ҳҿаԥхьатәи адә­ҳәыԥш
ахь ҳаиццалоит, уа ахәыҷқәагьы ҳархә­марлоит ҳаргьы.
Уажәшьҭа? Абри аҽны инаркны Зина даазбаны сынхомызт, аха зегь акоуп, уахынла алоумҵозар, лара ҳара ҳҿы
дшыҟаз дыҟаӡан. Асидагь уи длышьцылан, лангьы усс длымамызт, сара усгьы сызгәалашәахуадаз!
Хәысагьы ҩымш раҟара санымнеи, ицәымыӷха­
зар акәхап, агәашәаҿы дааины ҿиҭуа далагеит, аха сара
сцынхәрас уи иаҳауаз Зина лыбжьы акәын, илҳәозгьы сара
сшеилахоу, арашәара сшаҿу акәын.
Абри аҽны инаркны, иас иаҵазгалалакгьы, гәҭа­­кыс исымаз Зина аҩны дмааиуа сзыҟаҵозар ҳәа акәын. Раԥхьаӡа
уи нап шасыркызгьы аицакра алоуп. Зина – Ҷули, Ҷули ҳәа
саҳәшьа хәыҷы длахәмаруа даналагалак, сара лҳәашьа
еицакуа Ҿули, Ҿули ҳәа дыхҭаскуан. Азныказ усс имкыкәа
ахәыҷы дышлырхәмарц длырхәмаруан Зина, аха нас
санаҟәымҵӡалак, илзымычҳакәа, дҟаԥшьшьӡа деибакны
лылабжышқәа хаҟәҟәало аиҵақьра да­лагон. Абри аҽны
инаркны сара Зина лыхьӡ сыԥ­сахын, Ҿули ҳәа слышьҭалеит.
Уи сҳәацыԥхьа­ӡа, лара дҟаԥшьшьӡа деибакны, аԥырқьҳәа
амцабз налыхҟьон.
Сара иаҳа-иаҳа исықәыӷәӷәоз аусура адагьы, сгәы са­
хаԥызжәоз, исцәыӡыз сыхәмарра акәын. Изыԥсоузеи, ана­
џьалбеит, Асида лкәырҷыжь дна­ныртәаланы ҳахә­марырҭа
адәҳәыԥш аҟынӡа зныза­ҵәык иадамхаргьы анықәԥшра!
Уи акәым, сани сареи ҳаивагыланы арашәара ҳшаҿу, Асида дгархны, деилаҳәаны Ҿули амхырҭаҿы дынкылсуан.
Сангьы ҳаԥсы ааиҭаҳкып ҳәа лҽага нарсны ахәыҷ лышҟа
лҿыналхон.
– Оф, гәышьа! – ҳәа саргьы сҽага насыршәуаны, сан
лҽага аанкылан драшәо лҿыналхон Ҿули.
Азныказы уи дсымбаӡазшәа ашәшьырахь сыҭ­рыс­уан
сара.

391

– Аат абааԥсы, Зина Аҟәантә дааны ҳамхы лрашәоит,
уара иухьзеи? – ҳәа сан ианылҳәалак, саахьагәгәан ара­
шәарахь сҿынасхахуан.
Иҟаларын убасҟан, сан дыҟамызҭгьы, уи аны­шәгәал
дарганы мацара амхырҭа далысцаргьы! Аха сан?! Аибашьрагьы аибашьроуп, аха арҭкәа зегьы срықәзыршәаз Ҿули
лакәын ҳәарада.
Шьыжьымҭанк, сан аӡлагарахь дцан, сара агара сад­
тәалан ирҵысуа. Ус, Ҿули лаара аамҭа ааигәахо ианалага,
снеины агәашә алыкә нылсыршәан, ивҵ­раан иҟасҵеит.
Сыԥшуан уи нахьхьи архәараҿы ах­ҵысҭа данбаахыҵуеи
ҳәа. Ашьжьымҭан шьыжь­хьа ыфаны ишааилгалак, лҿаал­
хон уи «лмаҵурахьы». Уи лаара аамҭа лдыруан Асидагьы,
деиқәԥах дахьгароу дҳәыҵәы-ҳәыҵәуа ашәахь аԥшра
хҭалкуан, лхы ныҵырззаны аӡәы дшизыԥшу мҩашьо.
Ус сшыԥшыз архәара даавшәеит Ҿули. Иаҳа-иа­ҳа ҳгәашә
дазааигәахон. Сара ашьшьыҳәа сҩа­гы­лан, ҳла Гәымшәа
ахьҿаҳәаз иааԥсыртлан, агәа­­шәахь инарԥшны, ԥссы ҳәа
аҳәаха сымҭакәа аҽ­­­сымпыҵжәан инасымпыҵууааит. Улаԥш
ахьым­ӡо иш­­неиуаз, агәашә хакәла иласын, илеимҟьаны,
иааиуаз аӡӷаб иналыжәлеит. Лара арҵәаа ааҭлырган,
деиқә­ҟьашаны лышьҭахьҟа дыҩит. Гәымшәагьы иахьыз
хьымӡӷшьаны, ахы имҩахаӡакәа, иҟыу-ҵәыууа иаагьежьит.
Уи дышхәыҷыз абазҭгьы шьаҿак ҟана­ҵомызт, ҳәарада! Аб­
ри ашьыжь инаркны гәырӡ-ша­шәаӡ дынкылахәаша дцеит
Ҿули.
– Џьара хлымӡаахк лыҵоумгалакәа уҟам, уа­ра мӡы­
шәа?! – Ҿули лымаара хьаас измаз сан, гәҩарақәак шлоуз мҩашьо, днасабашьлон, аха даа­ра ишылҭахызгьы, урҭ
рышҟа ахәыҷы дзымаауаз еилылкаарц дцаӡомызт уи. Дца­
ӡомызт, избанзар, Шьыгәдыл ила ҭаа дызхәаԥшуаз, аҵара
зирҵаз иԥҳацәа аҩыџьагьы зышықәсаны аусура иналагаз ашықәсанҵәҟьа аибашьра иргеит. Урҭ аҩыџьагьы
ҳақьымцәан. Уажә иҩны унеиргьы дара рыӡбахә аацәы­
ригон, иагьааимҵәаӡомызт.

392

– Ахаҵа итәы саҳаит, аха аԥҳәыс леибашьра закәызеи?!
– иҳәон уи. Убри аҟнытә акәын сангьы урҭ рышҟа анеира
зылцәымӷыз.
Абас сара саахьаҳәын, анкьатәи схьышьҭра снықәлеит.
Хәысеи сареи ҳаҳәшьцәа хәҷқәа зын­тәа­лаз ҳкәырҷыжьқәа
– еиварсуа ани ҳадәҳәыԥш ахь ҳҿынаҳхон. Амала нҵыра
амоуит уи. Иаалырҟьаны Асида дычмазаҩхеит. Даа­ҟәымҵ­
ӡакәа дҵәыуон, амцашоура лыман, илфоз лҿылхуан. Аҳа­
қьым хәшә­қәак ылҩааны ишҳаиҭазгьы, илыхьыз ҳәа акгьы
из­ҳамҳәеит. Уи уажәы дгараҳҵаӡомызт: акаруаҭ дылаиан
уаҩы наӡак иеиԥш, лыблақәа амца рхыланы, дҟаԥшьшьӡа
деибакны. Сангьы саргьы ҳаиқәҟьашо уи ҳлывагьыжьуан,
ҳарашәатәгьы згәалашәодаз, ҳанхарагьы...
Шьыбжьышьҭахьк аҷараҳәа агәашә аартны ҳашҭа иаа­
ҭалеит Ҿули лангьы ларгьы. Сангьы дгәырӷьаҵәа урҭ днар­
ԥылеит. Сеиҵаӷәӷәа, иааиуаз сырҿамԥшӡо сындәылҵит саргьы. Аԥсшәақәа еибыҳәаны аҩны иааҩналеит. Ицәоушәа,
иааԥшуашәа амца шоура иҭаршәыз Асида, Ҿули данылба,
лыбла хәыҷқәа цырцырын, даалахҿыххеит.
– Ҷули, Ҷули, Ҷули! – лҳәеит Ҿулигьы аабыкьа дахьылымбацыз акәу, ахәыҷы лгәы ахьыбааԥсыз акәу изыхҟьаз
узымдыруа, аха лылабжышқәа ааха­ддыланы.
Асида илдыруаз, бзиа илбоз абжьы анлаҳа, лыб­
лақәа ҭырхахан уи дналҿаԥшын, амца зыхҟьоз лна­пԥахә
хәыҷқәа лыхәда иахьнакәлыршаз ина­лалырԥсит. Убри
акәхеит, уаҳагьы дагьымиеит уи. Ҿулигьы, аҽны инаркны,
ҩаԥхьа ҳашҟа аныҟәара деиҭаналагеит. Саргьы ҩаԥхьа
еиҭаасырҿыцит сыз­ҿ­қәаз зегьы.
Шьыбжьонк ашәшьыраҿ ҳаштәаз, Шьыгәдылгьы иԥ­
ҳәыс Кәакәалагьы аҷараҳәа агәашә аартны, ҳашҭа иаа­
ҭалеит. Ауаҩ ибара иаргәаҟуаз сан дыццакны, насгьы
дгәырӷьаҵәа, лыблақәа лхаччо урҭ днарԥылеит. Ҳамжәа
ашәшьыраҿ инеибартәақәеит зегьы. Ҿули усгьы ҳара ҳҿы
дыҟаӡан. Уи уажәы Асида длыманы дшаҟьо ашҭа дҭан,
акәасқьахь дылгон, абаҳчахь ицон, ашәыр лызҿылхуан,

393

ахәмаргақәа лзылԥшаауан. Шьыгәдылгьы Кәакәалагьы уи,
Асида даалымхны дааимдырҟьон, аха лара аӡәы заҵәык
лакәын илҭахыз – Ҿули. Шьыгәдыл уажәы-уажәы луанытә
даақәыԥсычҳауа саб иӡбахә далацәажәон, нас иара иԥ­
ҳацәа рахь дниасуан, нас ҩаԥхьа саб ишҟа... Сан лхы лар­
ҟә­ны дтәан.
– Уара, уанаџьалбеит, уаҳа ҽакы уналацәажәар
ҟамлаӡои! – лхаҵа дызлацәажәоз лҭахымызт Кәа­кәала.
– Даҽакы сызлалацәажәарызеи, бара... – аҭаҳ­мада илаба аҽыҩ, аҽыҩ, аҽыҩҳәа хыла анышә иасуан. Итәан аамҭа
бааԥс иалацәажәо. Ус, амҩаду ианыланы иҩеиуаз амашьына, ҳгәашә ианаазиашаха, абжьы аамҵәан, иааҭгылеит.
Ҳарҭ акгьы ҳбарҭамызт, абна ҳԥыран, аха уи ус шакәыз
абжьы иаҳнардыруан. Зегьы ҳаблақәа ҭаа агәашәахь
ҳаԥшуан. Дызусҭадашь, анаџьалбеит? Амашьына цеит, аха
ҳара ҳашҟа аӡәгьы дымҩахымҵӡеит.
– Ӡәыр даанагаӡазаргьы ҳара даҳтәым! – иҳәеит
Шьыгәдыл аҵыхәтәан, аҵанӡа даақәыԥсычҳаны. Ҩаԥхьа
зегь аицәажәара иналагеит. Ус ҳгәашә абжьы геит. Ҳаҭрыс­
ны уахь ҳнаԥшит зегьы. Агәашә дылагылан саб, аибашьҩы,
дгылан уи наҟ-ааҟ алаба­қәа ижәҩа иаҵаргылан. Иԥшуаз
зегьы ҳшанханы, макьаназ ҳаиқәыԥшьыхаа, ус ҳтәан. Нас,
сан дҩа­гылан, ашьшьыҳәа лҿыналхеит. Уи иналышьҭалааалышьҭалақәеит егьырҭгьы. Дааиуан ашьапхҵәа наҟ-ааҟ
ижәҩа иаҵагылаз алабеиҟәырԥақәа иҽ­рынҵаны, азым­
ҩатәирахь уи иадкыланы икын иду­цәамыз арҭмаҟк. Иԥы­
лоз зегьы рҽааныркылеит ишнеиуаз. Иадырсызшәа ишанханы. игылан.
Дааҭгылеит иаргьы. Иарҭмаҟгьы наимҟәы­ҵы­шшеит. Нас
инапқәа дҩарыхан, илабақәа ихашҭ­ны иҿааихеит...
– Саб иашьа! – арҵәаа ҳәа дыҳәҳәаны, ишанханы игылаз днаҳалҟьан, ихбыкьны илеиуаз саб днаиҵаххит Ҿу...
Зина. Уи ҳналышьҭалеит ҳаргьы. Рылабжышқәа рҿаҳәҳәы
илеиуан зегьы. Зина деи­ҵақьыз-қьызуан саб ижәҩа да­
хьаҵагылаз. Лыбжьы хҵаны дҵәыуан Асидагьы.

394

Сара сыблақәа ҭаа саб сахьиҿаԥшуаз, Зинеи сареи
ҳалаԥшқәа еиқәшәар ҳәа сшәон.
Ашьхарахь ажәҩан лагон, ишыдыдыц адыдрагь иаҿын.
1968
АԤСРА АЦАСҲӘАНГЬЫ
Ааԥынран.
Аҽны мҽышан, аха ҳарҭ ҳшаац шаанӡа ашкол аҟны
ҳаизеит. Машәыршәагь џьара аӡә даагым­хеит. Иааиуазгьы, раԥхьа ҳашкол анхамҩа аиҳа­­бы Пата Машьыхә-иԥа
иҿы ҳнеины, доу­сы иаҳа ҳазмараз: абаҳа, аҽага уҳәа аус
злаауаз ама­ҭәахәқәа ааимаҳхуан. Иаашаз зегьы ааны,
ма­ругалагь ҳанааибиҭа, ишә нкыдҵан ҳаԥхьа днагылан,
иҿынеихеит иара Пата Машьыхә-иԥагьы.
Ҳмаругақәа ҳахәда иқәкны, ҳнеимцклас-ааим­цк­ ­ласуа
ҳашкол зықәгылоу ахәыԥшӡа ҳақә­­ла­ны ҳнеиуеит. Амра
ашәахәа гәыбзыӷқәа аԥса­ба­­ра рҽахьырыгӡоит. Ашьыжьтәи
аԥшахаа иқьаф­­ҭаҵа­гаха, иласӡа исуеит. Ҳнеиуеит аџьџьа­
ҳәа ахәыԥшӡа ҳамҽхакны. Ус, ҳназыдгылаз ахҵысҭа ҳан­
хибаҳәан, ахҿарра ҳанҭагылеит. Ауаҩытәыҩса инапы
иаа­­ҟанамҵо ҳәа акгьы ыҟаҵәҟьамзаап аиашаз. Ажәҩан
убо­мызт абраҟатәи абна ҵларшәыраҿ. Уажәы, ҳа­ра ҳам­
чала адгьыл агәышҵа ҟьаҟьаӡа иаартны ам­ра инаҳҭан,
шәнапаҿы сыҟоуп, ишышәҭаху ҳәа иаҳ­зыԥшуеит иаргьы.
Ҳнеира дазыԥшызшәа ахҵысҭа даахаххит Гачгьы. Гач
ҳара ҳқыҭан еицырдыруа баҳчааӡаҩуп. Уи аҵиаақәа зегь
ԥсыс дырхоуп. Ишакәым џьара махәык аахжәаргьы, иара
иахь иеибарҩуеит зегьы. Уи, дызҿугьы, зыӡбахә имаӡоугьы
баҳчоуп, шәыруп.
Аусура ҳалагеит, Гач ԥыҭҩык иманы, ашашәа ықә­ҵа­
ны, ацәаҳәақәа ааирхон. Ажрақәа ахьақәшәоз, аҵәқәа
ныҵарсуа, ҳрышьҭан џьоукгьы. Пата Ма­шьыхә-иԥа напх­
гара ззиуаз аҷкәынцәа ажрақәа ржуан. Аӡӷабцәа цаны

395

ауедрақәа рыла арҵәыра ааргон. Урҭ, жрацыԥхьаӡа иазхап ҳәа ргәы иззаанагоз нхықәыԥсало инеиуан. Реиҳа
ихбыџқәаз, насгьы уи еиҳа иаманшәаланы зхы аазырԥшыз,
аи­ҭа­ҳатәқәа еиҭаҳауа ирышьҭан. Гач дгьежьуа дҳа­лан.
Уажәы-уажә дааины иҟаҳҵоз гәеиҭон. Хаҭа-хаҭала доусы
ишыҟаҳҵашагьы ҳабжьеигон. Зегьы дҳахьӡон. Илоузеи
уҳәарауазеи?!
Амра, ахьышәахәақәа гәазырҳагаха, иԥсаҟьаны адгьыл
иқәнаԥсон. Ихааӡа ишсыц исуан аԥша. Аусу­ра еилашуан,
иаҳа-иаҳагьы амҽхакы ҭбаахон. Ҳҽеиз­шаны зегьы акака
шьҭыхны ҳҿанынаҳха – аус аныҟәашәа арццакит. Баша
иаурҳәахуа, аус ԥсуп, ауаҩы дыбзоуп ҳәа!
Ԥыҭрак ашьҭахь, ҳарҭ ҳаԥсы ааиҭаҳкырц ҳаи­кәаӷӷа
ҳааины аиҭаҳатәқәа ахьышьҭаз ҳаарыватәеит. Аха ҭынч
иуртәо дабаҟоу; аӡәы иҽага иҵаҳхларын, аӡәы ихылԥа
ихаҳԥааларын, ҽаӡәы... Ус, зыблақәа ҭаа, аиҭаҳатәқәа
ирыхәаԥшуа итәаз Пата Машьыхә-иԥа, Гач ихы наиқәикит:
– Уара Гач, абри Аптышь лыца ҳәа изышьҭоу акә­ӡами,
мшәан?
– Ааи, иароуп, Пата! – иаҭеикит Гачгьы.
– Аптышь лыца? Саргьы аӡбахә саҳахьеит! – иҳәеит
исыдтәалаз Кәына.
– Избан, мшәан, уи Аптышь лыца ҳәа изашьҭоу? – ис­
зымчҳакәа Гач схы наиқәскит саргьы.
– Уи ахатә ҭоурых амоуп! – иҳәеит иара ашьшьы­ҳәа
иҽаламгалакәа.
– Иҳауҳәароуп, иҳауҳәароуп, Гач! – ҳиҳәеит ҳарҭ зегьы
ҳаицҿакны.
Иаргьы азныказ даакәанызанит, аха ҳарҭ зегьы ҳҿабыӷҿабыӷӡа ииҳәарызеишь ҳәа ҳаблақәа ҭхаха ҳашихәаԥшуаз
аниба, иҭыԥ аарманшәалан, даҽазныкгьы иблақәа ааҳ­
хиган, абас дналагеит:
– Ажәа ахы умҳәакәа, аҵыхәа узҳәом. Ҳара ҳқыҭан
дынхон Ҟазахә ҳәа уаҩ нагак. Амал ӷәӷәа змаз аӡәын. Уи
ҭауади-аамсҭеи рмаҟахы дадҳәала­ны идәықәын. Иаргьы

396

даазцрымшәаӡо дзышьҭаз да­ра ракәын. Анхацәа рыԥсы
ҭоуп ҳәагьы дыҟамызт. Имҽхакны имаз адгьыл чашәра,
абна абеиара уҳәа ишакәым џьара тәым ԥсаатәҵәҟьак
ааҭаԥрыргьы, уаӷеимшхара иҭаиргылон. Амал – амал ар­
ҳароуп, – иҳәон уи. Уаҩԥсыцәгьан.
Ҟазаҳә иааигәара дынхон Аптышь ҳәа ԥҳәы­сеибак.
Уи ԥҳа заҵәык длыман. Хыхь ажәҩан, ҵаҟа адгьыл – дыз­
хәаԥшуазгьы убри лакәгәышьан. Рнапы еикәыршаны иеицынхон даргьы. Аха ирым­ҳәои, акы зқәым, ҩбагьы иқәым
ҳәа. Аптышь иаалықәшәан лыԥсҭазара далҵит. Уи лыԥҳа
Назира, лаб дыжәлазаҵәын. Иара убасҟан дҭынха духа
даақәгылеит Ҟазахә.
Уи акәхеит. Ахәыҷы лыҩны-лгәара зегьы Ҟазахә пи­
кәынра аазуны, аӡӷабгьы лыԥсы зхьыхәхәаз лашҭа-гәара,
дааҭганы аҩныҟа дигеит.
Назира ашәҭыш еиԥш илызҳауан. Дыҵәрышкәа­ӡа,
деинаалаӡа, ҟәыбҷак лакәын. Иара Ҟазахәгьы, хҭылҵ дахьимамыз азы акәхарын, бзиа дибон. Абыр­­сааҭк иадамхаргьы дааимбар изычҳауамызт.
– Исымоу ззысҭахыда? Бара бзоуп, сбаба хәыҷы, бара
аӡә заҵәык?! – лгәы ҟаиҵон уи Ҟазахә.
Назира, уаха днышьҭалар, лыбла иаахгылон дахьиз
лыҩны, лхәыҷра ахы ахьакыз рашҭа-ргәара. Шаҟагьы
илҭахузеи уи анықәыԥшра, зынзаҵәык иадамхаргьы рбаҳ­
ча ссир аныҵаԥшра, лани лаби рнышәынҭра... Аха уи аӡ­
бахәк ааиаҳаны иуамызт Ҟазахә. Уахь Назира лцара иҭа­
хымызт.
Ааԥынран. Ҽнак, аҩны аӡәгьы иҟамзаара лхы иар­хәаны,
Назира лҽааилалҳәан дындәылҵит. Дцон иқьаԥҭахаз лыҩ­
ны-лгәара зынзаҵәык иадамхаргьы снықәԥшындаз ҳәа.
Ааԥынтәи амра ашәаҳәақәа идыршыкьыз ашәҭқәа, афҩы
ссир рхылҵуан.
Аԥсабара ашәаҳәацәа еицлабуа ҿааихак ҟар­ҵомызт.
Урҭ зегьы ирылҩны игон; акәкәу абжьы, уажәшьҭа ажәла
аҟьара иаамҭоуп ҳәа анхацәа аусурахь ирыԥхьо.

397

Назира лгәы ҭамгыло, абнаҵлашә дылҟьа-алҟьо дышнеиуаз, ахҵысҭа днадгылеит, дагьаашанхеит. Лани лаби
рнапала иҟарҵаз аган-ҩны, аԥшатлакә иаақәԥааны иа­
газшәа, аҟәырҷахакгьы шьҭамызт. Лыблахаҵ ааҭууеит,
ашьшьыҳәагьы дзыдгылаз ах­ҵысҭа лҽынахылшьит. Змахә
дуқәа еилышьны игылаз аҵлақәа, ршьапы иҵҟаауа, ин­
ҭакы-ааҭакны адгьыл аарыхразы армазеира иаҿын уа­жәы
аусуцәа.
– Угәы излоуӡазеи, уара аламысда, ашәыр­ҵла­­қәаҵәҟьа
гәымбылџьбарала рызны­ҟәара?! – лы­ԥсахы
­­
изыԥжәон уи
Ҟазаҳә. Ааԥынтәи амра ашәа­­­хәақәа рылаҭхаџьха амоуит лани лаби рцәа зхыл­каауаз абаҳча. Абраҟа иккаӡа
иааԥшит Ҟазахә дза­кәыз, иааԥшит уи иажәақәа «исымоу
зегьы ззыс­ҭаху бара бзоуп» ҳәа ззихәозгьы.
– Ала! – лҳәеит уи даҽазныкгьы. Нас, ашьшьы­ҳәа
лхы дааҩахан, дырҩегьых лыблақәа дызқәым­гәыӷӡоз
ах­лымӡаах нарыҵжьуа рҿынархеит. Уи зегьы акакала игәалҭон. Ус зычҳара хыҵны алабжыш зхыҳәҳәылоз
лыблақәа шнеиуаз, аиха иамгацыз ҵла хәыҷык иаадхалеит.
– Сан леихаҳамҭа! – лхы нышьҭыхны лаԥхьака даа­
наԥшит.
Назира лан Аптышь абаҳча мыцхә пату ақәыл­ҵон. Аи­
хаҳарагьы заманалаҵәҟьа илдыруан. Ба­ша махәк аахҵәаны
иныҵалҵаргьы – ибзахон. Уи рыҩны акәша-мыкәша иагьарааны дубаргьы шәыр еихаҳаран дызҿыз. Ари аца Аптышь
мыцхәы игә­царакны дахылаԥшуан...
– Сан илеихаҳамҭоуп уи, шәаламкьысын! – ар­ҵәааҳәа
дыҳәҳәаны лҿыналхеит Назира, ахҵыс­ҭа даахҟьаны. Иеи­ха
аҿы цырцыруа, уи ашьапҵҟаара дазхианы, днеиуан уажәы
аусуцәа руаӡәы. Назира ас дӷьаҵәыӷьаҵәуа данааид­хахала,
азныказы иҽааникылеит уи, аха нас ҩаԥхьа иҿынеихеит.
– Маап, иуԥсырҟом! – лыбжьи лылаӷырӡи еи­лаҵәо
ашьа­пы лнапы аакәлыршеит Назира.
– Арҭ ауаҩ игәы рызҭаӡам, арҭ лақәоуп! – ахҵысҭа
даахыԥеит убри аамҭазы Назирараа ргәыла ҷкәын Сыкән.

398

Сыкән, Назира лаҵкыс маҷк деиҳабын. Деи­ла­џыџӡа, акы
сацәшәап ҳәа игәы иҭаӡамызт.
– Иҟоуҵозеи, уара, аԥхамшьа?! – уи дышнеиуаз аиха
зкыз ауаҩы днаижәлеит, егьигьы иеиха рхха иҿааихеит
Сыкән ишҟа. Арҵәаа ааҭлыргеит Назирагьы. Аха убри
аамҭазы, дахьааз ҳәа узымдырӡо, ибжьы ҿаца ҩыҭцаны,
ҽыҳәҵәыла даарываххит Ҟазахә.
– Иҟоузеи, уара, ара?! Уарбану исықәлаз?! – иҟамчгьы
Сыкән ишҟа инеирххеит, аха Назира даниба, ашьшьыҳәа
иҽааникылеит.
– Назира, бара баазгазеи ара? – иҽраԥсшәан ҿааиҭит
уи лышҟа, иҽы ахы даахо.
– Сан лыца... – уаҳа акгьы лгәы илнамырҳәеит лара.
– Ари шәаламкьысын ҳәа шәасымҳәази, уара?! – иу­су­
цәа днарабашьшәа иуит Ҟазахә, нас: – Бца бара аҩныҟа,
уи бацәымшәан! Бара бзоуп абраҟагьы џьабаа зҭазбо,
бара ибцәымӡындаз ҳәа! – илышьҭеиҳәон уи дахьнеиуаз,
лгәы ԥызҵәахьаз, хәцәак зкәыршаз иажәақәа. Аха Назира,
Сыкән длывагылан дышнеиуаз аниба, амцабз ҩеихҟьан,
Ҟазахә деибакны ҿааиҭит:
– Уахь уабацои, уара аҷкәын цәаҭачшәа иҟоу, шәыҩны­
ҟа амҩа ухашҭма?!
Сыкән даахьаҳәит. Ҟазахә иҟамчы ырқымқымуа дгылан.
...Назира аԥсра иацәылхьчаз аца, цасҳәангьы уи
ашықәсан икыдҳан иҿалеит. Иҟаԥшьы уаркалеиуа убас
еиԥш иҟалеит, амҩасцәаҵәҟьа, Ҟазахә ишицәшәозгьы,
иаамҩахыҵны агьама рымбар рзычҳауамызт. Ирымбаҵә­
ҟьацызт ари аҩыза аца, убас иҟәазын, убас ихаан, убасгьы
ихьыдхәо иҿа­жьын. Аԥсра ацасҳәангьы адгьыл иалаз зегьы алнахит уи. Аԥсра ацасҳәангьы!
– Ааԥын хымԥада ажәла ҳкыроуп, аихаҳатә гатәуп! –
рҳәон зегьы. Аха иааиуаз ааԥынразы, урҭ аҩсҭаа дырхыччо, ари аҩыза аца ссир акьан­ҷаԥҵәҟьа уаҩы имырбаӡакәа,
иааҵхны иганы иаш­ҭа аԥынҵан еиҭеиҳаит Ҟазахә.
– Бан илеихахамҭоуп, быбла аҿаԥхьа иҟазар сҭахуп!
– иҳәон уи Назира ихы налықәкны. – Зегь бара бзоуп! –

399

инациҵахуан уи ииҳәац ибга бызшәа. Лара ҿымҭӡакәа
луанытә дқәыԥсычҳауан.
Аамҭа ықәҳа ицон. Иаҳа-иаҳагьы иӷыӷибагон амалуааи анхацәеи. Ҟазахә ашьжьымҭан иҽы кәадыр­ны дын­
ҽыжәлон, алашьцара иааимнахаанӡагьы дхын­ҳәӡомызт.
Иеиқәирҽаҽахуаз уара идыр! Уи аҩны иҟам­заара лхы
иалырхәон Назирагьы. Сыкә­ни лареи, лынхараҿ ма­
шәыр­­шәа ианеиқәшәаз инаркны, иаҳа лассы-лассы иеинио иа­лагеит. Уи, Назира мыцхә дрыцҳаишьон, лгәы дамгарц азгьы ианаалҭахыз ихы лықәиршәон. Уимоу, ақыҭаҿ
иныҵҩы-ааҵыҩны зыӡбахә рҳәоз урҭ «рысас» Пар­ҭен
иҟнытә иаҳауаз ажәабжь ҿыцқәагьы лзааигон. Иара иоуп
Урыстәыла аҳәынҭқар дша­хыр­ҳәазгьы лазҳәаз. Аамҭа
цацыԥхьаӡа, Назирагьы Сыкән ибара иаҳа-иаҳа илҭаххон,
аҳәатәқәа лызцәырҵуан.
Ҟазахә лассы-лассы асасцәа иҭаалон. Ҭауади-аамсҭеи
рыҷкәынцәа иара иҿы усгьы тәарҭас-гыларҭас ирыман. Аха
ари аҽны иҭааз асасцәа, иаҳа улаԥш иҵамшәарц залшомызт. Урҭ гәҭыха дук шрымаз мҩашьо раҳаидеи хҽны иҟан.
Амала рҟыԥсцәа гьалгьало, рымгәацәақәа кылшынь, насгьы
рныхгыла-аахгылашьа мацарагьы иуанамҳәарц залшомызт
акрызылшоз џьоук шракәыз. Ҟазаҳә иԥҳәыс амаҵурҭаҿы
лмахәар еилҳәаны аҳаҳаиҳәа афатәҟаҵара даҿын. Уи длывагьежьуа длыцхраауан Назирагьы. Асасцәа, аҽны ашоура
шыҟазгьы, асоф аҿы акәымкәа аҩнуҵҟа иҩнеибагалан
акы иалацәажәон. Ишмаӡаз ҩашьомызт. Назира даара­
ӡа илҭахын иахьа абарҭ еиҵарҟәаҟәоз закәыз аилкаара.
Аха изла? Ус акы лхы ишааҭашәаз мҩашьо, дааиқәҟьашан
агәаблаа аашьҭыхны дыццакны лҿыналхеит... Ԥыҭрак
ашь­ҭахь уи лыԥсы ӡаны акәасқьа ашьҭахьтәи амардуан
дыҩхалан, ауада хәыҷы дахьыныҩналаз, ллымҳа нкы­дыл­
ҵеит. Адық-дықҳәа еисуан лгәы. Илыххәыцуамызт. Зегьы
акоуп еилгаӡа иааҩуан урҭ рцәажәабжь:
– Мап, мап! Хымцада даԥырхтәуп уи!
– Ааи, аха изла?

400

– Сара иуасымҳәеи, мшәан, адырра зласоуз ала уаҵәуха
урҭ аҩыџьагьы аӡлагараҿ еиқәшәараны иҟоуп...
– Нас уаҳа иарбан, аҩыџьагьы уа иаахәаҳтәуеит.
– Мап, Парҭен сара схымҭа дагароуп, уаҳа иҟа­лом!..
Назира, дахьгылаз илызгәамҭаӡакәа, дааҭрысит. «Сыкә­
нраа «рысас» дыршьуеит»... – лгәы инҭыл­ҳәааит уи. Ԥытрак
ҿымҭрахеит.
– Назира! – ибжьы аагеит Ҟазахә. Ларгьы ашыр­ҳәа
дааиқәҟьашан, гәаблаак азнаҵәҟьа иҟаԥшьы уаркалеиуа
заа иҿылхыз аца асаанқәа рыла иааган асасцәа раԥхьа
иаақәлыргылеит.
– Изакәытә ца ссирузеи уҳәарауазеи?! – ипахә-пахәӡа
иҟаз рнапы ааӡақәа еибарԥшуа уи иназдырхеит зегьы. Назира астол иаақәлыргылеит иара убас ауатка аҵыс ахы
хнаҵәо. Дара ажәжәаҳәа аца иахалан ирфон, русқәагьы
шыманшәалахоз мҩашьо, ргәы алаҟаны иччон рыбжьгьы
хҵаны. Ирфон – иччон. Иччон – ирфон.
Назира, Сыкән ишҟа дызлаҭҟьашаз еимҟьарак да­зыԥ­
шын...
Аамҭа цон.Ҽнак Назира луада ашә аартны да­хьааҩналаз,
дызқәымгәыӷӡоз лбеит, дагьаашанхеит. Иҽеимыртаӷа, деибакны уи азхазҵәҟьа дыҩнагы­лан Ҟазахә.
– Ара иҟоуҵозеи, мшәан, саб?! – аҭынчра ааи­лалгеит
лара, зныкыр лгәы ааԥсахны. Ҟазахә ҿымҭ­ӡакәа инапқәа
ишьҭахь иҟаҵаны, дҟаԥшьшьӡа деи­­црашәаны дгылан. Нас
иҟаԥшьра аҟаԥшьра нац­­­ҵаны иналаҭеикит:
– Сара иҟасҵо ауп ибҳәо, бара иҟабҵо закәызеи ара?
Назира лгәы аҭҳара еисуа, шьа лылаӡамкәа, ус дгылан
дыԥшуан.
– Сара сбазҵаауеит? – ибжьы ҩҭицеит уи ҩаԥхьа.
– Сара, мшәан...
– Бара, мшәан, ибыздырӡом бызҿу! – аӷьеҩҳәа ирҳәҳәа
астол иаақәикшеит ишьҭахь инацәкьар ԥсылақәа зларԥсны
иикыз ашәҟәы. – Изакәызеи ари, сара сбазҵаауеит иза­
кәызеи ҳәа?

401

– Мшәан, аԥхьара сҵозар, уи цәгьарас иалоузеи, саб?!
– Маап! Ацәгьеи абзиеи бара акьынҿаа боума сара
исзырҵо?! Бара баҟара анышә быҵазаап, бара Аҩсҭаа!
Иаҳзымдырӡо ахәа бжуеит акәу? Уажәшьҭа еилыскаа­
уеит зегьы. Абар сыгәҩарақәагь ҿаҿаӡа иа­­­­хьааԥшыз!
Амшә зааӡаз, ицҳаит ззырҳәогьы абри ами, уара! – иҽи­
зеиқәк­уамызт Ҟазахә. Ашьа зхыҵәалоз иблақәа ҭыҵны
ицо, иԥсы иамхарацәа­ха, дыцәҳа-шҳауа аҩны дыҩнан. –
Амшә зааӡаз ицҳаит, амшә... – дмақаруан уи.
Назира, лхы лнапы аҵаргәаны, астол дахьахатәаз, лыб­
лақәа еихмырсыӷьӡакәа ашәҟәы дахәаԥшуан.
Иниасны ицеит уи ашықәсгьы. Ҟазахәраа рыҩны иага
ишәа-иӡа маӡа шьҭырхзаргьы, изыхҟьазаалак знымзар зны
уи ахҭа иазҭамыршәит. Абна алымҳа амоуп шырҳәо еиԥш
иҟалон еснагь. Ҟазахә гәҩарас диман Назира, гәҩарас
дышь­­ҭихит уи еиҳараӡакгьы Парҭен ишьра анеиҵаҟьаха
инарк­ны, аха иахьа уажәраанӡа акгьы дизаҿамкӡо, ус
дааи­­уан.
Аԥсабара иахажьыз аӡын хьшәашәа наскьацо, имццакӡо
иааиуан ааԥын. Уи адгьыл ацәахаа аха­наҵон, амч ҭанаҵон,
аԥсҭазара арҿыцуан, аӷә­ӷәақәа аус ду ашҟа ирыԥхьон.
Алаапк аԥсымҭаз ина­­зықәшәалак зегьы неилымхӡо иш­
рыцҳауа еиԥш, иахьа уажәраанӡагьы изқәымҿиаӡо ус
иааи­уаз ҭауади-аамсҭеи, аҟыҿыҳәа ицҳауан, урҭ рыԥ­
сеи­бакра, рыццакра иаҳагьы рхы иадырхәон аха­қәиҭра
иазгәышьуа иқәԥоз ауаа. Назиреи Сыкәни шеиқәшәац
уажәгьы еиқәшәалон, аха еснагь еиԥш акәымкәа, иаҳа
ргәы рҽанны. Ҟазахә аҩны дыҟаны, уи абырсааҭк иадамхаргьы, ила дааҵшәарц шԥа­залшоз!
Амра жәхьан еиԥш иҩеихьан. Аблақәа ҭхаха уи иа­
зыԥшын аӡынтәи асыҩамгыла згәы ԥнаҵәахьаз аԥ­са­
бара. Аԥхарра есааира амчра ааннакылон. Ашьаҟьар
ҵысуан. Абна дылҟьа-ылҟьо дыццакны днеиуан Назира.
Иахьеиқәшәалац аҭыԥ аҿы Сыкән дылзыԥшын уи уажәы.
Днеиуан лгәы аҭра иҭамгыло, лышьҭахьҟагьы акыр лгәы
лҽанны.

402

– Ба боума, Назира? – ашьабысҭеиԥш акәара ахықә
даахықәыххылеит Сыкән.
– Акыр ҵуама уԥшижьҭеи, Сыкән? – дыццакны днеи­
ԥылеиҭ ларгьы.
– Назира, иҟам уаҳа ԥшыха...
– Сыкән... – лыԥсы лгәы икылахо хра злоу акы лҳәарц
шылҭаху мҩашьо ҿаалҭит Назира. – Сыкән...
– Изакәызеи, ҿыц кыр ҟалама? – иламраӡакәа днал­
ԥыххылеит иара.
– Сыкән! Уара иузымдыруа иҟаларым Гәдоуҭа ахы
ишақәиҭыртәыз. Аха ажәлар раӷацәа Ԥсырӡха аҽеидкыла­
ра иаҿуп.
– Издыруеит, Назира, сабгьы Парҭенгьы ауаа рыманы
уахь ицеит.
– Убрахьтә ауаҩы дааит иаха аҩны. Арыстәи ац­хы­
рааразы... – уаҳа Назира лажәа аҳәаха дахьы­мыгӡакәа,
абгыӡ еиԥш рааигәараҵәҟьа абнара ибжьы аалҩит Ҟазахә:
–Аҳаа, абри акәын саргьы сыззыԥшыз, шәарҭ аҩсҭаацәа!
– Сыкән, абар аихаҳатәқәа узаазгеит, еихаҳ, Сыкән,
сан лыца! – Лгәы ааԥсахны реицәажәара аақә­лырҵәиааит
Назира, аихаҳатәқәа нарххо. Аха Сыкән уи лымихаанӡа,
алаапк еиԥш иаарыб­жьа­ԥалаз Ҟазахә иԥсы игәы иҵачны,
иблақәа ҭыҵны ицо, илаба ихы иакәыхшаны аԥҳәызба
лышҟа аҿынаирхеит... Уи акәхеит. Адгьыл дакӡамшәа абжьас еиԥш, дышьҭууааны иҿааихеит ари збаз Сыкән.
Ҟазаҳә уажәы адгьыл дықәгылаӡамызт...
...Ҿымҭран. Гач иажәабжь ҳәаны дшаалгазгьы, ҳаи­
қәышьшьы ҳтәан зегьы. Макьанагьы ҳзыз­хәыц­уаз иара
иакәын.Нас уи аҵыхәтәа аилкааразы аз­ҵаарақәа иқәҳаԥсар
ҳәа дшәозшәа дԥышәырччо, ҩаԥхьа дааҳалаԥшит.
– Абри шәаԥхьа итәоугьы, ианду Аптышь дыз­хьымӡаз,
абаҳчааӡара хыс ишьҭихит! – иҳәеит уи аҵыхәтәан Сыкәни
Назиреи иара дшырхылҵыз ҳардыруа.
1971

403

СУЛҬАНМУРАҬ АҚАЛАҚЬ АХЬ ДЦОИТ
(Чингиз Аитматов)
Аҵара иаалганы аԥсшьарақәа ишынарылагаз­ҵә­ҟьа, аб
ус ҿааиҭит:
– Ақалақь ахь узгап, иуҭахызар?
Сулҭанмураҭ дгәырӷьаны, акымзаракгьы изым­ҳәа­ӡеит.
Угәырӷьацәап! Излеидырзеи уҳәарауазеи ахәыҷы иаб, уи
ақалақь ахь ацара дшахгәаҟуаз. Уи, мшәан, зынзаҵәыкгьы
ақалақь имбаӡацтеи! Абар, ассир!
–Амала, уара уҽумраргаман, амарџьа, – аб дын­хәы­
ҵыԥшны иԥа днаихәаԥшит. – Мамзар, анҭ уеиҵ­бацәа убас
цтәык ҳәа улырхып, џьарамзар џьаргьы узымцо...
Уи иагьиашоуп. Хышықәса рыла Сулҭанмураҭ иеиҵбу
Аџьымураҭ иарбанзаалак аказы иашьеиҳаб ихы иҵаирхом.
Ииҳәаз – иҳәеит. Ауаҩхжәа замана. Аб аҩны даныҟоу,
им­­ԥын неишьаҳәагьы ыҟаӡам. Ҳәарас иаҭахузеи, зегьы
Аџьымураҭ ихҟьаны. Иагьарааны дубаргьы, уи, иаб дааи­
шьклаҳәуа дицуп. Иара аӡәызаҵәык иакәу џьушьап иҟоу,
егьырҭ зегьы акашәагьы иԥхьаӡом. Макьаназ исабицәоу уи
иаҳәшьцәа хәыҷқәагьы, лабжышлоуп раб иҟнытә агәыбзыӷ
ажәақәа злараҳауагьы.
Сулҭанмураҭ ақалақь ахь узгоит ҳәа иаб ианиеи­ҳәа аҽны,
дгәырӷьацәан, ихы ахьигараҳәа издыр­уамызт. Дзаиааиуамызт дзыҭҟәаз агәырӷьара, аха, рыцҳарас иҟалаз уи атәы
дацәшәаны џьаргьы из­ҳәомызт. Ари амаӡа ссир дыршаҟьо
даман. Аха ҽаганкахьалагьы, даҽазны деиԥшымкәа уи аҽны
мыцхәы игәалаҟара бзиан, мыцхәгьы дразын, зегь ҟаиҵон,
зегьынџьарагьы дахьӡон. Аҳәыс еиҭаганы иқә­ҿеиҳәеит,
ауҭраҟны дцан акарҭош еизигеит, нас уи аӡәӡәаразы иан
длыцхрааит, иеиҵыбӡа Ал­ма­­ҭаи аҳәынҵәа данылахагьы
ахьышәҭҳәа даашь­­ҭыхны дган диӡәӡәеит, убас иҵегь аус
рацәақәа иҽырхьигӡеит. Ажәакала, абри аҽны уи убас зе­
гьы дырзыҳаҵ-ҳаҵо дырҿын, иангьы уаҳа иаал­зымчҳакәа,
лхы ларҟәны дааԥышәырччеит.

404

– Изакәызеи, уара, иахьа зынӡа акалашәақәа узбоит?! –
лычча ҵәахуа ҿаалҭит уи. – Еснагь абас уҟазҭгьы, изакәытә
насыԥзи уҳәарауази иҳауран иҟаз! Алаԥшцәгьа иблақәа
уцәиҵәахып! Нас издыр­уада ақалақь ашҟа уаҳмышьҭыр
еиӷьзаргьы? Уара, сара схаҭыԥуаҩра заманалаҵәҟьа иу­
наа­лоушәагьы збоит!..
Аха уи лара ус ажәаҟынтә илҳәеит ауп. Лхаҭа ама­жәа
аалкәаҳан, амҩаныфазы ачашәқәа рзыл­ӡит, иагьеидылкылеит убас афатә хкқәа рацәаны. Ахәша рԥханы хазы
аԥаҭлыка ирызҭалҭәеит, амҩан џьара ирҭаххозар ҳәа.
Ахәылбыҽха аҭаацәа зегь еилатәаны ачаи ржәуан. Ачаи
ржәуан, ачашә цаҳә-цаҳәқәа адкыланы. Ам­ӡырхаҿы, аҵәа
амҵан, ажра ахықәаҿ итәан зе­гьы.
Аб ахәыҷқәа икәыршан дтәан. Ан ачаи рыз­ҭал­ҭәон.
Сулҭанмураҭ асамауар аԥырӷкәа адиԥсалон. Игәарԥхаӡаны
акәын уи урҭқәа зегьы шыҟаиҵоз. Арахь ихаҭа уаҵәы
ақалақь аҟны дшыҟалоз акәын дзызхәыцуазгьы.
Абгьы уи знык-ҩынтә днаиалацәҟәысқәеит. Иа­шьеиҵбы
ишибозгьы дагьааихыхәмарит.
– Изакәызеи, уара, ани Аџьыка иҟанаҵо,– ичаи днаҿыхәо
иԥеиҵбы ихы наиқәикит аб, – уажәгьы уақәнамыртәаӡои?
– Мап, саб! – ихы днахашшааит Аџьымураҭ. – Уи уб­риа­
ҟара игәаҵәажәпоуп... Сахьцалак аласбеиԥш исыцхыуп...
Сара уи краҿасҵоит, аӡы асыржәуеит. Ҽнакгьы исышь­
ҭаланы ашкол аҟны инеит. Аԥен­џьыр аҵаҟа исзыԥшын аԥс­
шьа­разы данбадәылҵуеи ҳәа, акласс зегьы ирбон. Арахь
аԥсраказы саақәтәаны ауӡом, аԥырҳәа иҵыгьны сахыру­
уааны саршәуеит...
– Нас, уаҳа уаҩгьы дҟамлаӡеи уи уаҩҵас иузыз­бжьа­
шаз? – днаҵааит аб, ихы ныбжьаршәны.
– Сара исыбжьоит Аџьыка, – иҽазҵәылхны ҿааи­ҭит
Сулҭанмураҭ. – Хымԥада сара иузысыбжьоит...
– Ураа! – дахьтәаз дҩаҵԥеит аиҵбы. – Уаала, ҳцап!
– Уҭыԥаҿ утәеи лассыҵәҟьа! – иан днаиқәцә­ҟьеит уи.
– Утәа, уцәа уҭымҵкәа! Уаҩҵас, ҭынч ачаи жәжәуеит, нас
уахьгьы шәахьӡоит.

405

Арҭ злацәажәоз Аџьыка ҳәа хьыӡ ҷыдас измаз, ҩышықә­
са зхыҵуаз аҽада хәыҷы акәын. Иаҳхысыз ааԥынразы уи
ахәыҷқәа раншьа Нургази ҳамҭас ирзааигеит. Шықәсык ала
аҽада хәыҷы иҭааҭыӷьаӡа иазҳаит, иӷәӷәахеит. Уи лымҳаду
шьҭа хымԥада ибжьатәын, акьахьгьы нақәҵаны, аусурагьы
иаршь­цылатәын. Аҭаацәараҿы аҽада еснагь иаҭаху акоуп: зны аӡлагарахь ицатәуп, зны абнахьтә амҿы аагатәуп,
даҽа зных аҳаса-масақәа мҩангалатәуп. Иара убри азоуп
урҭ раншьа Нургази рахәҭиаас изриҭазгьы. Аха ианрыднагалаз аҽны инаркны уи Аџьымураҭ иара итәитәит. Ахәыҷы
хамаԥагьа, амитә имшха, зегьы ихагаланы, убасгьы напы
адикылеит – амԥан џьеи аӡә дықәижьларын. Аӡәы акы ааи­
ҳәар – сҽада хәыҷы шәаламкьысын, – иҳәон. Сара схала
кра­ҿасҵоит, крагьасыржәуеит...
Зны аишьцәа иара убри еимакны иагьеисит. Аиҵ­бы
ди­хырҟьаны, ан аиҳабы ӷәӷәала дахьлырхәит. Убри аҽны
инаркны агәала ӷәӷәа ҵәахны иман Сулҭанмураҭ. Аҽада
хәыҷы абжьара аамҭа анааигьы, инапы аган ахь инаҟьаны
инациҵеит:
– Уара иутәызар – уара иагьыбжьа, сара уаҳа уагьс­
мыҳәан, акгьы сус алам!
Абри аус аҟны, аиаша ами иаҳҳәара, Сулҭанму­раҭ дагь­
ҟаза бзиан.
Ачаи аныржә ашьҭахь, раб дрыманы, ауҭра анаҩсҟа адә­
ҳәыԥш ахь ицеит. Раԥхьа урҭ хаҳәыс иааҟаз зегь ҟәшәаны
зымҩа икарԥсеит. Нас, Ԥры­цәеиқәа ааргеит – ус ахьӡиҵеит
Аџьымураҭ убри аамҭазы зыбжьара напы адыркыз аҽада
хәыҷы. Аб Ԥрыцәеиқәа алымҳа џадрақәа импыҵарӷәӷәаны
икын, Сулҭанмураҭ аӷәра ахеиҵон.
Нас иеиқәа амаҟагьы рхханы иааибаиркит, – аус хьанҭа
иаԥхьа ишьҭамзи. Абраҟа иагьалагеит ацирк хәмарра аха­
ҭаҵәҟьа. Ԥрыцәеиқәа, Аџьымураҭ ина­паҿы иахьынӡаҟаз,
аҟазшьа ҷыдақәагьы ҵна­га­заап, убама! Абырсааҭк, ашь­
ҭахь амҵны ицоу­ма уҳәаратәы, аԥыр-ԥырҳәа аҵыгьра
иалагеит. Лым­ҳаду иадыруан аҽыуаҩ дышканажьшаз. Уи
ус агәы ишаанагоз иагьыҟалеит. Сулҭанмураҭ дкаҳауан,

406

аха, усс имкӡакәа, ахьшәҭҳәа дҩаҵҟьаны, аҽада дахьӡаны
мгәа­цәха агәчама днақәион, нас днеи­ны днақәтәахуан.
Ҩаԥхьа ихагаха иаақәлон, деиҭа­канажьуан, деиҭагылон,
деиҭанақәтәон...
Ԥрыцәеиқәа лассы имашьцахо иалагеит, иагьеи­л­на­
кааит уи аҟнытә ирҭахыз аныҟәашәа бзиеи, акәа­­рреи, аҩ­
реи шракәыз...
– Уажәшьҭа уааины уақәтәа, – Сулҭанмураҭ иашьа
хәыҷы дааидиԥхьалеит, иахьуҭахугьы уалаца, зегь ҟаҵоуп!
Аџьымураҭгьы иҽаазырԥагьан дынҽыжәлан, Ԥры­­цәеи­
қәа ишьҳәақәа нарбаны, ашьшьыҳәа даа­леиҩеит. Уажә
зег­ьы ирымбарц залшомызт уи аиашьа ҳәа имоу дзакәу,
мыҽхәашьасгьы имахузеи!
Аҵх шкәакәа аҳра ауан, акыраамҭагьы илашь­цаӡомызт.
Иааԥса-икараха, аха мыцхәы ргәы ала­ҟаны аҩныҟа ихын­
ҳәит зегьы. Аџьымураҭ, Ԥры­цәеиқәа дшақәтәаз, амӡырха
дааҭалеит иан ды­л­ба­разы.
Ауха уи дышнышьҭалаҵәҟьаз, ак хьаас имкӡакәа, дҭа­
ҳәахаа дагьыцәеит. Сулҭанмураҭ дыцәамызт. Уи дазхәыцуан
уаҵәы ақалақь ахь дышцашаз уаҟа иибараны иҟаз, уаҟа
изыԥшу закә ссиру. Хәҷы-хәыҷла ацәа дахьҭанагалоз, иа­
ҳауан иани иаби хәыҭ-хәыҭла ак шеибырҳәоз.
Ихааӡа ацәа дҭанагалон Сулҭанмураҭ, ихааӡа игәы иқәы­
ҩ­уан иани иаби рцәажәабжь, ихааӡа да­гьазхәыцуан уаҵәы
ашьжьымҭан иаби иареи амҩа иқәлараны иахьыҟаз...
Ашьжьымҭан дааԥшит ахәыҷы, ашьшьыҳәа уи ижәҩа
днас-насын аб, илымҳа абас нҭеиҳәеит: – Угыл, Сулҭанмураҭ
ҳдәықәлоит!
Ииарҭа дагьнылԥаанӡа, али-ԥси рыбжьара уи инырит
илымҳа иадчыхәчыхәлаз иаб иԥаҵа џыԥхь­қәа ирыцыз
аҟәымшәышәреи аԥшқареи, инырит иара изырхаз уи иа­
жәа разқәа рыԥхара.
Ан аԥсшәа налаҳәаны рҽыуардын-газаагага инақә­
тәаны, ашҭа инҭыҵны ахаҳәырддыра шыҟоу рхы рханы
рҿанынарха, уи дааҭрысын, дгәыр­ӷьангьы дааиџьит, дааи­­
џьит аҽы ашьапқәа иҭырҟьоз аӡагабаа хьшәашәа дацә­

407

шәаны, убасҟан иагьеиликааит иԥхыӡны акәымкәа лабҿаба
ақалақь ахь дышцоз.
Амҩа накәараҵа-аакәараҵаны ахәқәа ирхыҵуа, акар­
шә­ра еиужьқәа инарныло, харантә иааԥшуаз ашьха цәы­
лашьца напеибаркқәа рышҟа ацара иаҿын. Абарҭ ашьха
ҳаракқәа рнаҩс акәын иахьы­ҟаз ақалақь Џьамбулгьы. Уахь
акәын урҭ рымҩа ахь­газгьы.
Игәы алаҟан, мыцхәгьы иҭгәырӷьаауан Сул­ҭан­мураҭ
абри ашьыжь ссир азы.
Нас, ацәа уалҵыма умҳәои? – дааихыхәмарит уи иаб.
– Ҟоҳ, сара ацәа салҵижьҭеи! – иаҭеикит аԥагьы.
–Ус акәзар, аа усҭ, икы! – аӷәрақәа наииркит. Сулҭанмураҭ
игәы иахәаны дааччеит, акыр ҵуан иара игәы ҭамгыло уи
дазыԥшижьҭеи. Иҟамлози, мшәан, иара ихаҭагьы диҳәар,
аха зегьы иреиӷьми иаб ихала уи игәра ганы иахьииҭаз.
Араҟа, ишубо ус баша ныҟәарам, амҩа хара иқәланы
ицоит. Аҽқәа ирдырит аӷәрақәа рҿаз­кыз ишнапы хазқәаз,
иргәамырԥхаӡакәа рлым­ҳацә­қәагь ааркьакьан, аҟыҿысыҿыҳәа, иҩны ишцоз иагьынеицҳан, иааиҿаззаргьы цәгьа
ирымбеит. Аха Сулҭанмураҭ, абырсааҭк ихы аадирдырын,
амца иҿықәыҳәҳә, аӷәрақәа аарҭрысны, ибжьы ҿацагьы
нарықәиргеит:
– Еи, шәарҭ! Ишәсырбап сара сзакәу!..
Ауаҩытәыҩса изы, иахьатәи аамҭазы, џьаракыр насыԥ
ыҟазар, абри амш аҽны, абри ашьыжь ссир азы, абри амҩа
хара аҟны Сулҭанмураҭ иԥишәон уи зегьы шеибакыз.
Иҟамызт, иара ус баша минуҭк иадамхаргьы, уи игәалаҟара
абжьыхра зылшоз ҳәа џьара акы.
Иаб дидтәаланы дахьнеиуаз акыр иаԥсаҵәҟьоу аӡәы
иакәны ихы ибон уи уажәы. Уи агәаанагара алымҩаныкгьы
џьара инеиԥыршәангьы шԥазалшоз. Ирԥылоз аҽцәа,
аҽуардынқәа, аҽқәа рхырҿы хәхәа­қәа уҳәару, ицо-иаауа
урҭ инаркьысуама уҳәартә амҩа еиҩҵәо ииаҟьоз ажә­
ҵарақәа – зегьы бзиабаралеи насыԥлеи ихыҳәҳәо иҭәын
уажәы. Аха иара уи дзазхәыцуамызт, избанзар, ауаҩы
анасыԥ анимоу, амалахазгьы уи дзазхәыцӡом. Уи иагьи-

408

ныруан, ҳәарада, адунеи уаҳа аҭахымкәа заманалаҵәҟьа
иссирны ишеиҿкааз. Иабгьы иара уи адунеи аҟны зеиԥш
џьаргьы дыҟаӡамыз уаҩын.
Лассы ақалақь анаӡараҿтәи абаҳча иаҵәақәа ааԥшуа
иалагеит. Иара амҩангьы аилаҩеилас акыр ирацәахеит.
Араҟа аб ҩаԥхьа аӷәрақәа иа­ра иааникылеит. Ииашангьы иҟаиҵеит. Уажәы Сул­ҭанмураҭ аҽқәеи аӷәрақәеи раха
иманыҳәа ды­ҟамызт. Ақалақь иалалон. Уи, улымҳақәа агон
иеиқәымтәаӡоз бжьы рацәала, убла хнакуан шәыга хкыла, уҭҟәаны уагон фҩы ссирла. Иаашьҭыхны ашьха рҩаш
иаларыжьызшәа, иара уигьы иаамҵарсны еилархынҳәуа
ацәқәырԥақәа ирызнанагозшәа...
Абри аҽны, абри анасыԥ мшы аҽны, адунеи аҟ­ны иааҟоу
аӡәы диеиԥшымкәа иара итәы иакит Сулҭанмураҭ. Ачбар
ҳәа иахьашьҭоу арахә рџьа­р­мыкьа ааигәара иааины ишгылаз, ибеит агыг­шәыгҭакырҭа. Зегь шеиқәшәаз ауп иуҳәаша:
ауаҩы раԥхьаӡа ақалақь ахь даауеит, араҟа аԥстәы рацәа
аманы агыгшәыгҭакырҭа иԥылоит, аа, дырҩегь акарусель,
абан ухы-уҿы зегь еиҭакны иузырбо асаркьақәа раттракцион.
Аччарҭа ауада ашҟа уи хынтәҟа дцеит. Изхарагьы дыччоит, иҽааирҭынчуеит, нас ҩаԥхьа ихи­ҿы еицакны икылгәгәмылгәгәӡа изырбоз асар­кьа кьаҳәқәа рышҟа иҿынеихон.
Ҳаит, иааудыр­бозеи уҳәарауазеи! Уԥсы ахьынӡаҭоу утәаны
ухәцуазар­гьы иузыӡбашам ари аҩызаҵәҟьа!
Ашьҭахь аџьармыкьа иалаланы ицон, адәқьанқәа ирыҩ­
налон, агыгшәыгҭрақәа инарыдгылон. Ауаа рыжәпара еим­
гәҳәо, аԥыркқәа зегьы ирҭаԥшуан, аслан, амшәқәа, амаа­­
мынқәа – иарбан уа иҟамыз!
Сулҭанмураҭ зегь реиҳа ихаҿы иаанхеит аҳас­кьын
зқәыблааз ахәызқәа еиԥш ицәышәшәӡа, уа­жәы-уажәы
зшьапқәа еиҭнызыԥсахлоз, уажәы-уа­­жәы зқьышәԥынҵа
дугьы назыргьалоз аслан. Аб­­­­риатәы саҳаит! Зыблақәа
хкны уи иаахәаԥшуа игы­­­­­лаз ауаагьы, иаарымҳәозҳәа акгьы ыҟамызт. Уи аҳәы­наԥқәа ишрыцәшәо, уналакьысыргьы
шыҟам­ло, анцәа иумҳәан мамзар, азынџьыр ааԥнаҵәар,
ақа­лақь зегь хәашхәаша ишаго... Аха Сулҭанмураҭ зегь

409

реиҳа игәаԥхеит аузбек ҭаҳмада иажәабжь. Уи иазгәеиҭеит
аслан адунеи аҟны иааҟоу аԥстәқәа зегь реиҳа ишҟәышу.
Аԥынҵалагьы ақды дуӡӡақәа шьҭнахуеит абна аҟны аусу­
рақәа раан. Амаҭ анаба, мамзаргьы даҽа шәарак иан­ҭагыло
аамҭазы, уи аԥынҵала ауп аслан хәыҷқәагьы шышьҭнахуа.
Ари аҩыза ажәабжь абгьы игәаԥхеит. Дгылан уи иаҳаз
џьашьаны, ихы рҵысуа, уажәы-уажәы иԥа ихы наиқәкуа:
– Ииҳәо уаҳауоу, уара? Изакә ссирузеи адунеи аҟны
иааҟалақәо уҳәарауазеи?!
Ашьҭахь аб дыццакит, астанциахь, анефтебазахь ҳаи­
хароуп, иҳәеит, ҳуалырқәа рҭәны ҳашь­ҭа­хь­­ҟа ҳласыроуп,
иҳәеит. Амшгьы акыр инеи­гәа­­­хьан. Иагьиашаҵәҟьаны
амрагьы ақалақь ила­­­хы­ҳәҳәа­хьан урҭ анефтебазаҿы иа­
нааи. Аран­тәи урҭ ақалақь акалҭала рҿынархеит, ачаихана­
ҿы инеины ԥлоук ыфан, какалкгьы ааркын, аҩныҟа амҩа
инықәлеит.
Ааилабыџымҭаз, ақалақь анаӡараҿтәи абаҳчақәа ааныжьны иахьа абрахь ианаауаз иаазгаз амҩа инангылеит.
Аҵх ҟәандаӡа иҟан, уи ихааӡа иалан аԥ­хын ҳаскьын афҩы.
Ажрақәа рыҟны адаӷьқәа ааҟәым­ҵӡакәа иҟәаҿҟәаҿуан.
Аҽқәа рныҟәашәа еи­қәыр­шәаны иаауан. Ууалырқәа
хыхәхәо ирҭә­ны уласӡангьы уаузцахуа. Хәыҷы-хәыҷла Сул­
ҭан­­­му­­­­раҭ ацәа дҭанагало далагеит. Дааԥсеит. Дааԥ­­саҭ­гьы,
мшәан, ари амш уи имшқәа зегьы ирыц­­кыз мшымзи! Амала ирыцҳараз, аҽуардын аҟ­ны иееи­ҵыхны дахьыцәашаз
ҳәа ҭыԥ ыҟамызт. Арахь уи ацәара даараӡа иҭахын. Сул­
ҭанмураҭ иаб иҽы­неигәдыршәыланы драҳаҭӡа ацәа дын­
ҭана­галеит. Уи, уажәы-уажә аҭаҟәаҭаҿарақәа рыҟны ацәа
даалҵ­уан, нас ҩаԥхьа дынҭаҳаны дыцәахуан. Ацәа дын­
ҭанагалаанӡагьы, еснагь дазхәыцуан: шаҟа ибзиоузеи,
ана­џьалбеит, аԥсабараҿы абацәа абас еибга-еизҩыда иа­
хьыҟоу. Шаҟа бзиа ибоз, шаҟа драҳаҭыз уи иаб игәышԥы
дахьагәыдыршәылаз.
Аҽуардын уажәы-уажәы иҭагәҭасуа ицон, аҽышь­ҭыбжь­
қәагьы шгац игон.

410

АИБАШЬҨЫ ИԤА
(Чингиз Аитматов)
Раԥхьаӡа уи иаб акино аҟны дибеит. Усҟан уи дхәыҷын,
хәышықәса ракәӡан ихыҵуаз.
Ари ҟалеит есышықәса ауасақәа ахьдырҟәыдуа аҭыԥ
шкәакәаду аҟны. Уи ауаса рҭыԥ, шиферла ихыб­ны, иара иахьагьы игылоуп асовнхара аҳабла анаҩс, ашьха ашьапаҿы,
амҩаду аԥны.
Арахь уи иан длыцны даауан, уи иан, Џьенгуль, асовнхара
аҿтәи аԥошьҭа аҟәша ателефонистка, иасԥхынра ауасақәа
рырҟәыдра ианалаго аам­ҭа­зы, цхырааҩык иаҳасабала абри
апункт аҟны ау­сура далагон. Лыԥсшьараамҭеи лаҵан акомутатор аҟны уахгьы-ҽынгьы инеиԥынкыланы аус илуз азы
илықәнагоз аамҭеи неицҵаны, уажә аб­раҟа лхы иалырхәон,
аусгьы луан ауасарҟәыдра аҵыхәтәантәи амш азынӡагьы.
Ауасарҟәыдра ахә бзианы иршәон азы, заманалаҵәҟьагьы
акрырҳара уаҩы илшон. Лара аибашьҩы иԥҳәыс лзы, еҳ,
шаҟа иаҭахызи акапеиқәа реидыҟәшәалара! Иашоуп, уи
зҭаацәара дууз аӡә лакәмызт – лхәыҷи лареи ракә­ӡан иҟаз,
аха зегь аками, мшәан, аҭаацәара-ҭаацәароуп, аӡын азы
амҿы рыдыргалароуп, ахә цәгьахаанӡа ашыла аахәатәуп,
ашәҵа рҭахуп, ашьа­ҵа... Маҷ рҭахума?!
Аҩны ахәыҷы дыззаанлыжьрыз ҳәа уаҩ длыма­мызт
аҟнытә, усура длыманы даауан. Араҟа, иахьа­тәи амшага
дуӡӡа дыҩуа ддәықәын уи аҳәынҵәа игәыҵатата, ауа­сар­
ҟәыдцәеи, ахьшьцәеи, урҭ рла­қәеи дгәырӷьаҵәа драхә­
маруа дрылан.
Уи иоуп аҭыԥ аҟны зегь раԥхьаӡа иеиҭаҵуа акино шааз
збазгьы, абырсааҭкгьы дыҭҟьеит агәырӷьара хҭыс ду атәы
зегьы идирҳарц:
– Акино ааит, акино!
Акиносахьа ддырбон аусура ашьҭахь, ианааи­лахә­ла.
Иалагаанӡагьы иара уи дшазыԥшыз иԥ­са­­хы ифахьан. Аха
аҵыхәтәан игәаҟрақәа зегьы ааихашҭит. Афильм аибашьра иазкын. Аҭыԥ ана­­ӡараҿ ашьаҟақәа ирыбжьакнаҳаз

411

анар­­ма шкәа­кәа ду аҟны аибашьра иалагеит, аҟәҟәаҳәа
ахыс­­быжьқәа гон, аракьетақәа аршәаа иасуа, ажә­ҩан иа­
лапҟа рҿынархон, адгьыл зҽалазырԥсыз аԥ­шы­хә­­цәеи
алашь­цара жәҩа хьанҭыџьи ырлашо. Ара­­кье­­ҭақәа ыцәон,
аԥшыхәцәагьы ҩаԥхьа рҿы­нархон. Аҵхагәҭазы апу­ле­миот­
қәагьы убас рыхқәа дрыԥхуан, ахәыҷы дахьтәаз изымч­
ҳакәа, иԥсы игәы иҵачны, ихәцәы ааҵнакаауан. Абар, аи­
башь­­ра ахаҭаҵәҟьа!
Уи иани иареи, зегь рышьҭахь рҽеидырӷәӷәала, ауас­
цәақәа рҿаҳәара илатәаны иԥшуан. Арантәи иаҳа иубарҭан,
иара, ҳәарас иаҭахузеи, иахьиҭахыз аекран аҿаԥхьаҵәҟьа
ахӷәыраҿ, асовнхараҟнытә иеибарыҩны иааз ахәыҷқәа
ахьтәаз аԥхьаӡатәи аҭыԥ аҟны акәын. Уахь днаҭрысырцгьы
дҩаҵыззеит, аха дмышьҭыкәан иан даахьылҳәеит.
– Иазхоуп, иахьа хәлаанӡа уҩуа удәықәуп, ашьшьыҳәа
абра уаасыдтәал, – даашьҭыхны лшьа­мхы даақәлыртәеит.
Акиноаппарат абжьы гон, аибашьра иаҿын. Ажә­лар
еи­­ҵаӷәӷәа уи иазыԥшуан. Ан луанытә дқәыԥ­сыч­ҳа­уан,
атанк ахы дара ирықәкны аҿанаа­на­хоз, дшәангьы дааҭ­
рысуан, иара лхәыҷгьы даал­гәдыр­ӷәӷәала дылкуан. Рнаҩс
ауасцәа ила­тәаз ԥҳәыск лыц еихамгыло уажәы-уажәы
инхәыҵалҳәон:
– Иа анцәа ҳрыцҳашьа, иҟоу закәызеи, иа анцәа ҳрыц­
ҳашьа!
Ахәыҷы рацәаӡакгьы усс имамызт, уимоу зны-зынла
мыцхәгьы длахҿыххон, еиҳараӡакгьы афа­шист­цәа ан­ка­
ҳауаз. Ҳара ҳтәқәа анкаҳауаз, уи игәы иаанагон урҭ хым­
ԥада уашьҭан игылоит ҳәа.
Уазхәыцыр, аибашьраҿ ауаа уамашәақәа ика­ҳауеит.
Ахәыҷқәа «Аибашьра» ианыхәмаруа ишыҟарҵо аха­
ҭа-ԥсаҭа. Иаргьы илшоит убасҵәҟьа акаҳара, дыҩны дыш­
неиуа шьапҿаршә изырузшәа. Иухьуеит, ҳәарада, ужьы
уцоит, аха акымзаракгьы угы­лоит-ҩаԥхьа ужәыло уҿы­
ноухоит, ухьаақәагьы ааухашҭуеит. Аха анҭ гылаӡом, адгьыл аҟны ишь­ҭоуп имҵысӡо, ҳәыгәра еиқәаҵәаны. Уи
идыруан даҽакала акаҳашьагьы, анҭ, ахызаҵә зҷапан ахы

412

иҭашәоз шкаҳауаз еиԥшҵәҟьа. Урҭ иаразнак икаҳаӡомызт
раҵхьаӡа рымгәа лҭарс иааркуан, нас иааиџьуан раб­
џьаргьы ларымҟәыҵыҩрны, ашь­шьыҳәа ашьацраҿы иа­
гьы­неизҟәҿуан. Абри ашь­ҭахь уи иреиҳәон иара дышшьым,
ҩаԥхьа дагьеибашьуан. Аха арҭ гылаӡомызт.
Аибашьра иаҿын. Акиноаппарат абжьы гон. Уа­­жәы аек­­
ран аҟны артиллеристцәа аацәырҵит. Аб­џьар хымца иа­
ҿагыланы, абзарбзан хыцжәарақәеи ал­ҩа ҳантеи ирылганы, ишьҭыркәруа инаргон атанк цҟьагақәа. Урҭ рабџьар
анаара иаҿаланы иагәҭасуа иааргон. Анаара нҵәаӡомызт,
ажәҩан азбжа амҽ­хакуа иагьыҭбаан. Абас инымҵәаӡоз,
иагьыҭбааз уажәы-уажә зегь еилархәашьуа иԥжәоз анаара иа­ҿа­ла­ны иҩеиуан гәыԥҩык артиллеристцәа. Урҭ рҿаԥ­
шылара иуанаҳәон угәы аҭра инҭырԥсаауа иузымбатәбараз
акы, ԥагьарылагьы уаарҭәуан, иагьу­зц
­ әырнагон ахьааи
шәара дуӡӡаки. Дара быжь­ҩыуаак ыҟан. Рцәамаҭәақәа
рышәхыттара иа­ҿын. Артиллеристцәа руаӡәы аурыс ԥшра
има­ӡа­мызт. Иҟаларын ахәыҷы уи дгәеимҭаӡаргьы, иан
лакәымзар. Уи инхәыҵалҳәеит:
– Уизыԥши, ани уара уаб иоуп...
Абри аминуҭ инаркны уи иара диабхеит. Афильм зегьы уи нахыс иара изкын, иара иаб изкын. Дыз­хәаԥшуаз
иаб, асовнхараҿтәи аҷкәынцәа қәыԥш­цәа реиԥш, зынӡа
дыҷкәынан.
Аурыла мыцхәы даҩцамызт, ихы-иҿы аазыгьежьны,
иблаҵарқәа шаҟь-шаҟьо. Аҳәынҵәеи аӷылҩеи зҿашьыхааз
ихиҿы ианубаалон цәымыӷрала иҭәыз ибла цырцырқәа,
ацгәеиԥш уажәы-уашьҭан дыш­наҵԥара иоуразоуроугьы
деилаџыхӡа дыҟан. Абар, уи абзарбзан абарбал ижәҩа
наҵаргыланы даа­хьаҳәын, ҵаҟа аӡәы ибжьы наиқәиргеит:
«Ахқәа! Умԥшын!» Аха уи ибжьы зегь аархыџ-хыџны,
ҩаԥхьа иԥжәаз адгьыл инахәлабга ицеит.
– Сан, ари сара саб иоума? – иан деиҭаналызҵааит
Авалбеқ.
– Изакәи? – илзеилымкааит лара. – Ашьшьыҳәа утәаны
уԥшла.

413

– Бара ибымҳәази, мшәан, уи сара саб иоуп ҳәа!
– Ааи, ҳәарас иаҭахузеи, уара уаб иоуп. Амала умцәа­
жәалан егьырҭ урԥырхагахоит.
Избан лара ус зылҳәаз? Иззы? Иҟалап, ус баша илҳәозар,
машәыршәа, уи аминуҭ азы дымхәыцӡакәа, иҟалап лхаҵа
дылгәалашәаны лгәы аҭра иҭамгыло дааҟалазар. Ҩба
ззымдыруаз иаргьы уи хеиҵеит. Мыцхәгьы деигәырӷьеит,
дагьаарҳәалахеит абри дызқәымгәыӷӡо изааиз агәырӷьара,
хәыҷҵасгьы дагьазгәдуит уи, дазгәдуит уи иаб ила асолдаҭ
ила. Абар, абри иоуп аб иашаҵәҟьа. Абар, уи иоуп иара
иаб, арахь ахәыҷқәа дыхҭакны аҵәы иларҵахуеит иара
дабыдоушәа. Зегьы дырбааит нас уажәшьҭа уи иаб дызусҭоу,
ахьшьцәагь дырбааит! Арҭ ахьшьцәа, еиҭанеиҭасуа еснагь
ашьха цәҳәырақәа ирықәу, знымзар-зны уаҩҵас ахәыҷқәа
аарзеилкаараны иҟам, арҟәыдырҭа апункт ауасақәа ан­
ҭарцало иара еснагь урҭ дрыцхыраауеит, рыхәцәқәа ҵи­
бакааны рлақәа анеибафо, иара ирзеиҟәикуеит, арахь дара
зҵаарала дыхҭакны дрымахуп. Адунеи аҿы иагьа хьча
дыҟазаргьы, хымԥада зегьы иара инаизҵаароуп:
– Нас, арԥыс, иухьӡузеи умҳәои?
– Авалбеқ.
– Узԥада уара?
– Сара Ҭоқҭосун сиԥоуп!
Уи, зыӡбахә имоу, ахьшьцәа иаразнак даурзеилкаахуа.
– Ҭоқҭосун уҳәоу? – рҽышькыл инангыланы, рҽаа­лар­
ҟәшәа инаиазҵаауеит дара: – Дарбан Ҭоқ­ҭо­су­ну, мшәан, уи?
– Сара Ҭоқҭосун сиԥоуп! – хьаҳәа-ԥаҳәа иаа­шьа­қәирӷә­
ӷәоит иара.
Абас реиҳәаларц идылҵеит уи иан, ианду аҭакәажә
лашә­гьы, уи иаб дихеимыршҭларц азы, уи изныкымкәа
дахь­лырхәхьан. Илымҳақәа ҿлырҳәы­цаауан лара уи азы.
Длеишәацәгьан.
– Аа-а, уаанҿас, уаанҿас, уара ателефонистка лԥа уами,
аԥошьҭаҿы аус зуа, ус ауми мшәан?
– Мап, сара Ҭоқҭосун иԥа соуп! – иҽаҿаршәны иара
итәы иҳәоит уи. Убасҟаноуп ахьшьцәагьы иҟоу еилыркаауа
ианалаго.

414

– Иашоуп, џьым, уара Ҭоқҭосун уиԥоуп! Афыр­хаҵа!
Ҳара ус баша уԥаҳшәарц ҳҭахын. Угәгьы иалымсын, арԥыс,
ҳара шықәсынаҟьак ашьха ҳа­ҟоуп, шәарҭ араҟа ашьаҟьар
реиԥш ишәызҳауеит, иуадаҩуп ахәыҷқәа рдырра!
Нас урҭ акыраамҭаӡа дыргәаладыршәоит уи иаб.
Еиҿахәыҭхәыҭуеит, ирҳәоит уи дышқәыԥшӡаз афронт
ахь дышцаз, уажәшьҭа уи аӡәырыҩгьы дыр­гәалашәаӡом.
Ааи, ибзиазҭгьы уи аԥа дахьиҭынхаз, арԥарцәа шаҟаҩы
аҭаацәара иалалаанӡа еибашьра ицада? Рыхьӡ еиҭаз­ҳәа­
шагьы уаҩ дырҭнымхеит!
Уажәы: «Уизыԥши, ани уара уаб иоуп!» – ҳәа иан илым­
ҳа ианынҭалҳәаз аминуҭ инаркны, аекран аҟны иибоз
асол­даҭ, иара диабны даақәгылеит. Ахәыҷгьы уажәшьҭа уи
дышизхәыцуаз иара иабк иаҳасаб ала акәын. Уи иагьиа­
шаҵәҟьаны, иаб асолдаҭ қәыԥш ипилотка ихаҵаны, аи­
башь­рахьтә иааиҭиз ипатреҭ акырӡа деиԥшын. Ашьҭахь
ирдуны, арамка иҭасаны аҭӡы аҟны икнарҳаит уи апатреҭ.
Уажәы, Авалбеқ иаб дихәаԥшуан аԥа иблақәа рыла,
иара ихәыҷтәы гәы аҵа иагьцәырҵуан цәқәырԥа цаҳәцаҳәи, ҵа змаӡам аԥа ибзиабареи, иҟәымшәышәреи ацны.
Абгьы аекран аҟны аԥа дшизыԥшуаз идыруазшәа, акино
аҟны иԥсҭазара еимҟьара хәыҷӡа ала иҭахын, иаҳхысыз
аибашьра асолдаҭ ҳәа наӡаӡа уи дигәалашәаратәы, да­гьи­
лаҽхәалартә ихы ааирԥшырц. Аибашьрагьы абри аминуҭ
инаркны ихәмарганы иҟамлеит ахәыҷы изы, дара ауаа
ахькаҳауазгьы иарбанзаалак ччархәыс иукыша ҳәа акгьы
аламызт. Аибашьра мҩаԥысуан ииашаҵәҟьаны, иршәагарӡыӡаганы, ихлымӡаах еиқәаҵәаны. Раԥхьаӡа акәны, иаргьы абраҟа инырит реиҳа изааигәаз ауаҩԥсы ихӡыӡаара.
Иара еснагь зыда дхәарҭамыз, аԥсҭазаараҿ изымхоз ауаҩ­
ԥ­сы ихӡыӡаара.
Акиноаппарат абжьы гон, аибашьра иаҿын. Ԥхьа­ҟа иаа­
цәырҵит ижәылоз атанкқәа. Урҭ оума рымшха иааиуан,
рбарбалқәа рдаҷеимадақәа рыла адгьыл ажьы ҭыжәжәо,
рбаашқәа аархаргьежьны иаанымҿасӡакәа рыбзарбзанқәа
рыла ахқәа рыԥхуа. Ҳара ҳартиллеристцәагьы заҵааира

415

рымч рылӡаауа, рабџьар шьҭарҳәазо ахәныгара иаҿын.
«Уласы, уласы, саб! Атанкқәа аауеит, атанкқәа!» – иаб дир­
ц­­­­­цакуан аԥа. Аҵыхәтәан даргьы рыбзарбзанқәа хәныр­­­ган,
қәыцра-фасарак ахы нылырҳәҳәаны, иааиуаз атанк­қәа
былуа амца ҩарыжәырҵеит. Атанкқәагьы ахымца аҿаа­
дырхеит. Урҭ ҵҩа рымамызт. Аҭагылазаашьа хьанҭан.
Аԥагьы, аибашьра пылҳаҭ амца шыраҿы, иаб дивагы­
лазшәа акәын ихы шибоз. Атанкқәа амца нарыҿхысны, алҩа
еилахәашь анырхылбблак, ада­ҷеимадарақәа рбарбалқәа
ианырхыҟьҟьалак, даргьы хгарҭа рымамкәа џьарак мацара иқәгьежьаауа ианалагалак, ахәыҷы иан лшьамхы
дахьықәтәаз иҽизеиқәымкуа, уажәы-уажәы дыҵԥон. Аха
ҳара ҳсолдаҭцәа рабџьар ишадгыло ианынхьашьшьлак,
уи иҽааиқәкуа ашьшьыҳәа иҽааиреиџьуан. Урҭ заҵааира
рхыԥхьаӡара иазҵон... Ан деиҵақьуа аҵәуара даҿын, лхы­
лҿы зегьы бааӡажжыраӡа, ам­ца ахҟьа ицон.
Акиноаппарат абжьы гон, аибашьра иаҿын. Аидыслара
зынӡаск аҽарҿыцӡеит. Атанкқәа иаҳа-иа­ҳа иааигәахон. Аб
дууаӡа алафеҭ днықәԥалан, дшаҟь-шаҟьо ибжьгьы рдуны, аибашьра адәы аҿ­тәи ателефон дҭаҳәҳәо, акы аҳәара
даҿын, аха ани аҩыза абжьыцәгьаҿы изаҟаразаалак акы
еилу­каауаҳәа иҟамызт. Абар, ҩаԥхьа даҽа солдаҭк­гьы
иабџьар днаваҳаит, уи дгыларцгьы акыр иҽи­шәеит, аха уаҳа
илымшакәа уа днеизҟәҿы ҿыцха анышә днықәҳаит. Иара
адгьылгьы уи ишьала иааиқәаҵәахеит. Абар, урҭ ҩыџьа рымацара ааизынхеит – иаби даҽа солдаҭки. Урҭ даҽа зныкгьы
ихысит, нас инеишьҭарххны даҽа ҩынтәгьы. Аха атанкқәа
рыкәшон. Абар, даҽа хқәакгьы абзарбзан ааигәаҵәҟьа
иахькаҳаз. Иԥжәеит. Амцеи алашьцареи иаатәнатәит зегьы. Адгьыл ахьтә дҩагылоит уажәы аӡәызаҵәык ихала, ари
иара иаб иоуп. Уи ҩаԥхьа абџьар ашҟа днаҭрысуеит. Ихала инеиҵеиҵоит, ихала ишьақәиргылоит. Ари ҵыхәтәантәи
хысроуп. Ҩаԥхьа ахы атҟәацра аамҽ­ханакуеит аекран.
Аб ибзарбзан шьҭырууааны аган ахь иаршәуеит. Аха иара
ихаҭа макьана иԥсы ҭоуп. Уи ашьшьыҳәа дҩагыланы дцоит
ишәхыблааз имаҭәа ԥыжәжәахақәа алҩа рхылыббы, дбыл-

416

ны, атанк ашҟа ихы рханы. Аграната импыҵарӷәӷәа икуп.
Уи уажәшьҭа акгьы ибом, акгьы иаҳауам. Уи аҵыхәтәантәи
имч-илшара еизиркәкәоит.
– Уаангыл, узцом! – уи играната иршәуеит. Иаргьы
ацәымыӷреи ахьаа бааԥси ихы-иҿы еицаркын, иара ус,
абырсааҭк дышьхынԥсыланы иҭыԥ акны даанхоит.
Ан лԥа инапы убас илымпыҵалырӷәӷәеит, ахәы­ҷы
иԥсы маҷхарц акгьы ааигымхеит. Уи иҭахын иан иҽы­на­
лымпыҵжәаны, иаб иҽынаигәыдиршәларц, аха убасҟан
атанк агәыцә аҟнытә иеишьҭарххы рҿаархеит ахқәа рыҽ­
рыԥхны, уи акәхеит, зшьапы ыҵырҟааз аҵлеиԥш, абгьы
дынх­быкьит. Уи адгьыл днықәкәымпылит, дгыларцгьы иҽа­
зикит, аха ҩаԥ­хьа дцаны деизҟьа дынкаҳаит, инапқәа ҟьа­
ҟьаӡа иаартны, игәы ҩарханы...
Акиноаппарат ааиқәтәеит, аибашьрагь ааҿах­ҵәеит. Ари
ахәҭак анҵәамҭа акәын. Алента ҿыц аҿеиҵарц акиномеханик алашара ааиркит.
Аҭыԥ акны алашара анакы, зегь рыблақәа аахна­кын
иаадырҭаԥҭаԥит, акино адунеи аҟнытә, аибашь­ра пылҳаҭ
аҟнытә, дара рхатәы ԥсҭазара иашахь иагьааиасит. Убри
аамҭазы ауасцәа ҿаҳәара днықә­кәымпылны ахәыҷы
дгәырӷьаҵәа ибжьы наиргеит:
– Ахәыҷкәа, ари сара саб иоуп! Дшәымбеи шәа­ра уи?
Ари сара саб иоуп, иршьыз...
Ари аҩызаҵәҟьа аӡәгьы дазыԥшымызт, иҟалаз аӡәгьы
ихахьы аагарагьы илымшеит. Раԥхьатәи аҭыԥқәа рыҟны,
уи иҩызцәа хәыҷқәа ахьтәаз аек­ран ашҟа, ахәыҷы
дгәырӷьаҵәа ибжьы рдуны дыҩны дцон, урҭ ргәаанагарагьы
иара изын зегьы ирыцкны акәын ишыҟаз. Али-ԥси рыбжьара аҭыԥ аҟны иааузымчҳаратә, иагьааџьоушьаратә
иаа­ҿымҭрахеит. Макьана ауаа рҟынӡа изнеиуамызт, иахьа уажәраанӡа наԥшыхақәгьы заб дзымбацыз, ари ауаҩ
хәыҷы игәырӷьара ҵакыда. Аӡәгьы акгьы изеилкаауамызт,
зегьы шанханы, рыжәҩақәа хьыдышьшь, ҿымҭӡо итәан.
Акинолента зныз акәа­­лаԥ акиномеханик илеимпыҵыҩрын,
аӷьара аашь­ҭ­­нар­геит. Нас уи ҩыџьара аҽшаны инаныҵын,

417

ишь­ҭыкәраа аҿынанахеит. Аха уи аӡәгьы хыс иҟаи­м­­ҵаӡеит,
иҽимырҵысӡеит иара акиномеха­никгьы. Аха иара асолдаҭ
хәыҷы, иҭахаз аибашьҩы иԥа, иара итәы даҟәыҵуамызт:
– Мшәан, шәарҭ дшәымбози, ани сара саб иоуп! Уи дыршьит! – даҿын ахәыҷы, дара заҟа ҿырымҭ­уаз аҟара еиҳагьы
дацаапкны, аха изеилкаауамызт акы: избан, мшәан, иара
ихаҭа иеиԥш уи иаб изимеигәырӷьоз, иагьзиламҽхәоз...
Адуқәа руаӡә дахьтәаз игәамԥхаӡо инхәыҵеиҳәеит:
– С-сы, уаҟәыҵ, ус умҳәан!
Аха даҽаӡә уи инеиҿаирхьит:
– Иамоузеи, мшәан, уи иаб аибашьраҿы дҭахеит. Имцу­
ма нас?
Убасҟан, Авалбеқ игәыла аҵаҩы, зегь раԥхьаӡа игәаӷьит
иара аҵабырг иҳәарц:
– Мап, мшәан, уи уара уаб иакәӡам! Изакәызеи
узырҳәҳәо? Уи зынӡаскгьы уара уаб иакәӡам, уи дар­тиступ.
Уҭахызаргьы абан, акиномеханик уизҵаа.
Аиҳабацәа ирҭахымызт ахәыҷы игәалаҟара хазына
даԥхьхәдырҟәҟәарц, убри аҟнытә иагьгәыӷуан ирҭааз ари
акиномеханик зегьы шыҟаҵәҟьоу ааҭ­кааны иҳәоит ҳәа.
Зегьы-зегь уи ишҟа иагьын­хьа­­­ҳәит. Аха иаргьы ҿимҭӡеит.
Даараӡа деилаха баа­ԥ­сушәа, иаппарат ихы ақәырԥсны
аҩнуҵҟа дна­ӷралеит.
­­­
– Мап, сара саб иоуп, сара! – даҟәыҵуамызт аи­башьҩы
иԥа.
– Дарбану уара уаб? Руа дарбан? – ҩаԥхьа диазҵаахт
ани агәыла хәыҷы.
– Уи аграната кны атанк даԥылеит. Уара думба­ӡеи
мшәан? Аа, абас ауп дагьшкаҳаз!..
Ахәыҷы анышә иҽнықәижьын, днышьҭакәым­пылит, иаб
дышкаҳаз ирбо. Иагьыҟаиҵеит уи шыҟа­лаз еиԥшҵәҟьа.
Ды­шь­ҭан ахәыҷы аекран аҿаԥхьа­ҵә­­ҟьа игәы ҩарханы,
инап­қәа ҟьаҟьаӡа иаартны.
Ахәаԥшцәа ирҭахӡамкәа иааччақәеит. Иарах дыр­­­шьыз­­
шәа ус дышьҭан, дагьыччомызт. Ҩаԥхьа иаа­ҿымҭ­ра гәыԥ­
ҵәа­гахеит.

418

– Закәызеи, мшәан, ари иҟаиҵо, бабаԥшуеи ба­ра,
Џьенгуль? – ан лахь лыҭо аҿаалырхеит ԥҳәыс быргк дахь­
тәаз. Уи акәхеит, уажә зегьы-зегь ирбон ан деиқәшәы, ллак­
ҭа ҭылашьцаа, лылабжышқәа хаддыло лԥа иахь деиха­ны
дышцоз.
Ан лԥа даашьҭылхит.
– Уаала схәыҷы, уаала, уи уара уаб иакәын, – илымҳа ин­
ҭалҳәеит уи, нас лԥа длыманы ашьшьыҳәа аҭыԥ дныҵыҵит.
Амза ажәҩан агәахьы ихалахьан. Иеиқәара-еҵәаз аҵх
хара иалубаауан ашьхақәа рықәцә аш­кәакәара, акаршәра
акәзар, ҵаҟа аҽеиҵҳәаны аӡеибафара еиԥш еишьылӡа,
убла ахьымӡо ишьҭан...
Абыржәы, иԥсҭазаараҿы раԥхьаӡа акәны, уи иеили­
кааит ауаҩԥсы ицәыӡра агәырҩа закәыз. Иаа­лырҟьаны
уи гәала дус ишьҭихит, хьаас иҟаи­ҵеит, иагьыгәырҩеигеит
аи­башьраҿ иара иаб дахьыршьыз. Иагьиҭаххеит уи иан
дааигәыдыҳәҳәаланы изхараҵәҟьа дҵәуарц, дҵәуарц иара
иан лхаҭа­гьы. Аха лара ҿылҭӡомызт. Ҿиҭуамызт иаргьы,
иҭаҷкәым хәыҷқәа раҵәаны илабжышқәа ҵааирҟәрылон.
Ахәыҷы зынӡагьы издырӡомызт, абыржәы инаркны иара
иҿы аԥсҭазара дшалагаз хара аибашьраҿ иҭахаз уи иаб.
АН ЏЬАРА ДЦЕИТ
(Валентин Распутин)
Ахәыҷы иблақәа анаахит, аҭуан иаҵаланы инеи­­уаз амҵ
илаԥш нақәшәеит. Нас, иблақәа аар­ҟәысҟәысны, уи ахьцо
ибаразы, аԥшра дналагеит.
Амҵ аԥенџьыр ашҟа ацара иаҿын. Уи уаҳа иаанымгыла­
ӡо, ирццакӡаны инеиуан.
Ахәыҷы уи амҩа ианыланы ицозшәа игәы иа­беит, нас
абри ишымҩаҵәҟьоу хымԥада агәра игарц азыҳәан, уи
даҽакгьы ашьҭаланы ишԥамааири ҳәа дааԥеиԥшит. Аха
уаҳа мҵы ыҟаӡамызт. Урҭ, аиашазын, иҟамкәан, аха аҭуан
иаҵамызт, убри аҟнытә ахәыҷгьы лассы урҭ ринтерес
наицәыӡит. Нас ицәар­ҭа даақәтәаны ибжьы неиҵихит:

419

– Сан, сара сҿыхеит!
Уи аҭак аӡәгьы иҟаимҵаӡеит.
– Сан! – иналызҿиҭит ҩаԥхьа. – Сара сфырха­ҵахеит,
сара сҿыхеит.
Ҿымҭран.
Ахәыҷы уи дааԥеиԥшит, аха аҿымҭра ааным­ҵәаӡеит.
Убасҟан, ахьышәҭ ҳәа ииарҭа днылԥан, ишьапы хыр­
ҟьаҟьа ауада ду ашҟа иҿынеихеит. Уи ккаӡа иҭацәын. Ахәы­
ҷы иԥкаауа иблақәа ирыҵижьуан: аҟәардә, астол, ашәҟәқә­
ҵарҭа, аха урҭ рааигәара аӡәгьы дыҟамызт. Урҭ шгылац ус
баша игыланы рҭыԥқәа ааныркылон.
Ахәыҷы ахәҟаҵарҭахь дыҭрысит, нас аҳамам ашҟа –
уаҟагьы аӡәгьы дыҟамызт.
– Сан! – ҿиҭит ахәыҷы.
Аҿымҭра уи ибжьы нахәланаршәын, ҩаԥхьа аҽааи­ма­
нарҩызит. Ахәыҷы, уи агәра мгаӡакәа, ҩаԥ­хьа иара иуа­­да
ашҟа днаҭрысит, ҿыц ишәыз адашьма ишьхәақәеи ишьа­
цә­­­­кьарақәеи рҭыԥ нанхало, аха абырсааҭкгьы иналабаны
иӡуа.
– Сан! – иахьынӡалшоз ашьшьыҳәа иҳәеит ахәы­­­­ҷы, –
сара сҿыхеит, аха бара быҟаӡам.
Ҿымҭран.
– Бара быҟаӡам, усоума? – дҵааит ахәыҷы.
Аҭак иазыԥшыз ихы-иҿы аҽааибанарххеит, зе­гьын­
џьа­ра дыԥшуа, аха уаҳа акгьы анимаҳа, акьы­жы­ҳәа илеи­
меиҭәеит.
Аҵәыуара дшаҿыз, уи ашә ахь иҿынеихан, агә­ҭас­
рагьы дналагеит. Аха ашә аҽинаҭомызт. Ианаму­ӡа, инапы ашҵа хәыҷқәа рыла дасуа иҿааихеит, нас – ишьапы
хырҟьаҟьақәа рыла, аха ӷәӷәала ижьы ицан, илеимаҭәаны
аҵәыуара деиҭаналагеит.
Уи ауада азхаз дыҩнагылан, илабжыш ҟәазқәа ԥхаӡа,
иблақәа ирҭыҩрны иахьлеиуаз, ҿыц ишәыз адашьма иқә­
тәон. Нас, уаҳа аҵәыуарагь даҟәымҵӡо, ашьшьыҳәа иара
уа днатәеит.

420

Иааикәыршан зегь иара изыӡрыҩуан, ҿырҭ­уа­мызт.
Дыԥшын уи, ишьҭахьала уажәымзар-уажәы шьа­пышь­
ҭыб­жьык аагоит ҳәа, аха акгьы ыҟамызт, иаргьы уаҳа иҽаа­
и­зеиқәкуамызт.
Ус, акыраамҭа ҵит, шаҟа ҵызҳәа иара акгьы издыруамызт.
Нас, уаҳа ианамуӡа, адашьма иҽлықәжьны аҵә­уара далагеит.
Убасҟак дааԥсеит, ихы изымдыруа аҟынӡагьы днеит,
иагьизеилкааҵәҟьомызт уи аҵәуара даҿызу, даҿымзу. Убри
иҵәыуарагьы иԥсыԥ лагаҩагара иа­ҩызаны, шьҭа иара уаҳа
иааиххәыцӡомызт. Мап, иара иаҵкыс иӷәӷәан уи уажәы.
Ус, ауадаҟны џьара аӡә дыҟоушәа игәы иааинаҭеит ахәы­
ҷы. Ашырҳәа дҩагылан, аимдарагьы дналагеит. Ас дыҵ­
зырԥаз уи ацәаныррагьы дааныжьны ицомызт, нас егьи ауада ашҟа дыҩны иҿынеихеит, уахьынтәи – ахәыҟаҵарҭахь,
уахьынтәи – аҳамам ахь. Аӡәгьы дыҟаӡамызт.
Ахәыҷы дгәынқьуа даагьежьын, инапашҵақәа рыла
иблақәа ааиҵәахит. Аха дук мырҵыкәа иаахитын, даҽа
зныкгьы лаԥшыла дааимдеит. Ауадаҟны зегь шыҟац иҟан,
акгьы аҽаамԥсахӡеит. Аҟәардә ҭацәын, астол амацара игылан, ашәҟәықәҵарҭа­қәа рыҟны, иеиуеиԥшым ахҟьақәа ры­
лахь еиқәы­­­шьшьы, еснагь еиԥш ишааԥшыц иааԥшуан ашә­
ҟәқәа. Ахәы­­ҷы дааиԥхьхәыцит.
– Сара уаҳа сҵәуаӡом, – иҳәеит уи ихазы. – Сан даауеит,
саргьы сфырхаҵахоит.
Уи ииарҭахьы иҿынеихан, хыза ҿацәла иҿататаз алаб­
шышқәа наирбеит. Нас, ашьшьыҳәа, ус баша днеиааиуазшәа,
ауадаҟны иааҟаз зегьы гәаҭо днархысит. Убасҟан уи акы
ихы иааҭашәеит.
– Сан, – ибжьы ныҵакны ҿааиҭит уи, – сара аӡка­ҭәара
сҭахуп.
Мап, аӡкаҭәара иҭахӡамызт уи, аха иан аҩны дыҟазар,
абырсааҭк дырыҩ даазгоз акы акәны иԥ­хьаӡеит.
– Са-ан! – иеиҭеиҳәеит иара.
Уи аҩны дыҟаӡамызт, уажәшьҭа хымԥада агәра игеит
ахәыҷы.

421

Џьара акы ҟаҵатәын. «Сара уажәы ахәмарра сналагоит, ус сангьы даауеит», – иӡбеит иара. Уи ихәмаргақәа
ахьыҟаз акәакь ашҟа иҿынеихеит, нас урҭ ажьа ԥшқа аары­­
лихит. Ажьа ԥшқа уи мыцхә бзиа ибон. Иара азшьапык
амҵны иҟан, изныкымкәан иабгьы диҳәахьан уи ашьапы
иҵларазы, аха дақә­шаҳаҭхомызт. Аҩшьапыкгьы амазҭгьы,
ажьа бзиа иззубаша ҳәа акгьы иалаҟахомызт, ус азшьапык
ала иагьыҟан, аҩбатәи ахазы-аԥсазы мацара иҟаны, абра
џьара икҿаршәын.
– Уааи, ҳаицыхәмарып, сжьа ԥшқа! – инадиҵеит ахәыҷы.
Ажьа ԥшқа ҿымҭӡо иақәшаҳаҭхеит.
– Уара учмазаҩуп, ушьапы умыхьуеи, сара уажәы усхә­
шә­тәуеит.
Ахәыҷы ажьа наганы аиарҭа инылеиҵан, аҵәы­мыӷ ааԥ­
шааны амгәацәа иналаиршьшьит, уи агәыр азыҟаиҵон.
Ажьа агәырлаҵара иашьцылахьан, зынӡаск уссгьы иамкит.
Ахәыҷы дааиԥхьхәыцааит, нас акы ааигәа­ла­шәаз­шәа,
акаруаҭ днадҵын, ауада ду дныҩнаԥшит. Уа еиҭакраҳәа акгьы ыҟамызт, уаанӡеиԥш инеиааиуа ашьшьыҳәа аҿымҭра
ҩнан.
Ахәыҷы луанытә даақәыԥсычҳан, икаруаҭ ашҟа даагьежьны, ижьа ԥшқа днахәаԥшит. Уи ҭынчӡа ах­чы илаиан.
– Мап, ус акәым, – иҳәеит ахәыҷы. – Уажәы сара сжьа­ԥ­
ш­қахоит, уара уҷкәына хәыҷны уҟала. Уара сара сухәышә­
тәуеит.
Уи, ажьа ааганы аҟәардә иқәиртәан, иара днеины ацәар­
ҭа днылаиеит, нас изшьапык ааигәыҵакны аҵәыуара дна­
лагеит.
Ажьа аҟәардә иахьықәтәаз, абла иаҵәа гәыҭ­баақәа
рыла дџьашьаны уи изыԥшуан.
– Сара – сжьаԥшқоуп, сара сшьапы сыхьуеит, – иҳәеит
ахәыҷы.
Ажьа ҿнаҭуамызт.
– Сжьа ԥшқа, – дназҵааит нас уи, – сан дахьцаз узым­
дырӡои?
Ажьа аҭак ҟанамҵаӡеит.

422

– Уара уцәаӡамызт, уара иудыруазароуп, иҳәа, дабацеи
сан? – днақәымчит уи ахәыҷы, нас ажьа амахцәгьы инаникит.
Ажьа ҿнаҭуамызт.
Ахәыҷы ихашҭит, ажьа ацынхәрас еснагь иа­ра аҭак
шыҟаиҵалоз, ҩ-рольк зныкҟьарагьы ишынеиг­ӡоз, уажәы
ажьа аҟынтәи уи аҭак иашаҵәҟьа иа­ҳар иҭахын. Уи ихаш­
ҭит ари ажьа зҩызцәа ахә­мар­гақәа ирылаз ак шакәыз,
ианеихадыргыла­лак – аки-аки еиқәгыло акубикқәа ирылаз ак ша­кәыз, ианымҩаныргоз – иеишьҭагыланы ицоз
ама­шьына­қәа ирылаз ак шакәыз, дара рхаҭыԥан аӡә да­
ныхәаауаз, дагьанцәажәоз – ихәаауа, иагьцәажәо имҩас­
уаз агыгшәыгқәа ирылаз ак шакәыз.
Урҭқәа зегьы ихашҭит ари аҷкәын хәыҷы.
– Иҳәа, иҳәа! – инадиҵеит уи днақәымчны.
Ажьа ҿнаҭуамызт.
Ахәыҷы уи ырууаӡа иршәны адашьма ины­қәижьын,
акар­уаҭ днылԥаны, ажьа даазыҭрысны, ашьапԥықә иарго
иҿааихеит.
Ажьа ԥшқа адашьма иқәкәымпылаауан, иҵ­ԥа­ны ин­
хықә­тәалон, иқәгьежьаауан, ахәыҷгьы дац­ҵԥа­
­­ ны уи акә­
ша-мыкәша дгьежьы-хынҳәуан, даа­ҟәымҵ­ӡакәа абасгьы
даҿын: «Иҳәа, иҳәа, иҳәа!» – аха ажьа акымзаракгьы
аҳәо­мызт, ибнала­ны џьара ицаргьы алшомызт, избанзар,
уи шьапызаҵәык акәын иамаз. Ус, ахәыҷы зегьы еили­
кааит. Иҽагьааникылеит. Уи дгыланы дазыԥшуан: ажьа
ԥшқа ҿыцха адашьма аҽықәыжьны, абжьы мыргаӡакәа
аҵәыуара иаҿын. Иара иаҳаит ари аҵәыуабжьы. Ажьа ашҟа
иҽааларҟәны, инапы ааҟьаны, ихы гәыбӷан наҭан абасгьы
ҿааиҭит:
– Сара сан џьара дцеит.
Ус, аӡәы амардуан даҿаланы дҩеиуазшәа ахәыҷы игәы
иааинаҭеит.
– Сан! – дныҩныҵәааит уи, ашә ашҟа днаҭ­рыс­ны, аха
аҟәардә днахҟьашан аххы дцаны дынцәыҵакьакьеит. Деи­
ханы дҩагылеит, аха ашә аҟны аӡәгьы дыҟаӡамызт. Убас­

423

ҟан ахәыҷы аҵәы­уара деиҭаналагеит. Дҵәыуан уи ихьааи
изаҵәреи гәынганы. Ахьаа закәыз уи уаанӡагьы идыруан.
Азаҵәреи иареи уажәада иеибамбацкәан иеиниеит.
АИҚӘԤАРА
(Михаил Сарқьисиан)
Амш ахәларахь инеигәахьан. Сара Николаи Сергеииԥа хьаас дышьҭысхуа салагеит. Уи, абнаҿ дшыцәаз ихала даансыжьит. Даансыжьит, избанзар, сгәы иснамырукәа,
сла аҵарбжьы абраанӡа саанагеит. Бобикгьы саргьы бын­
ҳәак ҳнахьымԥшӡакәа абырсҟак ҳшааз ангәасҭа, исам­
хацәгьахан, сыццакны сышьҭахьҟа сдәықәлеит.
Заҟа иссирузеи Аԥснытәи ҭагалан. Еиҳараӡакгьы ахьа­
ҵ­лақәа урыҵашьшь уанцо. Шәышықәса зхыҵ­уа арҭ аҵла
хажәаа дуқәа аԥсабара анапала иеи­ҭанаҳаз, иааӡаз мшын­
шәа ацәқәырԥара иаҿуп. Урҭ зегь рықәцәқәа хьӡыла ихнаркуеит аҭашәара иаҿу амра ашәахәақәа... Изааӡаз
ад­­­гьыл марымажа ду, иҭабуп ҳәа арҳәошәа, ихырхәоит,
ихыр­хәоит дара.
Сара ахьаҵлара сыҵаланы ашьшьыҳәа снеиуан. Гәыр­
ҭәыла илбааздон абна ҳауа цқьа. Срызхәыцуан абиԥара
қәыԥш. Еиҿсырԥшуан. Џьоукы, икаԥсаз абарҭ абыӷьқәа
реиԥш, иниас ицоит. Аҵлақәа ашьшьыҳәа аӡынра акәа
инҭалоит. Абнара ахаара­бзаара ԥсуеит ааԥын аԥсҭазара
еиҳагьы иҿиарц. Аԥсра – аԥсҭазааразы. Мап, аԥсра мчы
амаӡам, на­ӡаӡатәи аиааира аԥсҭазара иатәуп!
Сцоит абнара сыҵашьшь. Ус бжьы цәгьак слымҳа иаа­
ҭасит. Абырсааҭк сааҭгылан сӡырҩит. Еиҭагеит уи абжьы. Аха
уажә иаҳа илахҿыхызшәа исаҳаит. Ас иҟоу абжьы зхылҵуа
афатә зыԥшааз амшәқәа роуп. Али-ԥси рыбжьара иагьеилыскааит уи абжьы ахьынтәааҩуаз. Уи Николаи Сергеи-иԥа
дахьынсыжьыз ахьтә акәын ишгоз. Хьаас иҟасҵеит, сыццакынгьы сҿынасхеит.
Абӷьыжә цәаакыраҿы уажәы-уажә сықәҵәыр­уа, ада­
қәа срыхҟьашо сышнеиуаз, ҵлак ашьапы сҽаавакны адә­

424

ҳәыԥш ахь снаԥшит, сагьнышьх­ныԥ­­­сы­ла сцеит. Амаахыр
бна ҽыгәрақәа рҿаԥхьа аибар­былгьара иаҿын дара. Цқьа
санԥшы, еилыскааит ҵаҟа иаҵажьыз сара сҩыза шиакәыз.
Уи иқәбаџны дызкызгьы мышә хәшлаԥса дук акәын.
Нико­лаи Сергеи-иԥа, амшә ахәда иҽаларԥсны, зны ахы
игәы­дигәалон, даҽазны – наҟ иҟәиҭхон. Амшә акәзар, уи
аԥ­шь­шьапыкгьы ыҵарбаӷьан, Николаи Сергеи-иԥа иахьи­
гәы­диҳәҳәалоз аҭахымызшәа, ахы аҟьара иаҿын. Аха убри
аамҭазы изышьҭаз, ашәа­ры­цаҩ, ихы-иҿы ааимлагәа иахьакышаз акәын.
Уаҩы, агәра имгарц залшомызт Николаи Сергеи-иԥа
минуҭқәак рыҩнуҵҟала амшә быҭәҳәыр ду дахәрырц
ишы­ҟаз. Зыԥшрак аҭахымызт. Снапқәа ҵысуа, сабџьар аҵӷа
сыжәҩа иаахсыршәан, снапы инықәрсны, сынкылԥшит. Аха
убри аамҭазы, Николаи Сергеи-иԥа апружинеиԥш даҵԥеит.
Ишимчыз иҩнапык рыла ахәда инапқәа аларԥсны ахәарра
далагеит. Амшәгьы еизҟәыҿшәа инхышәҭын, аз­қәа инықә­
ҳаит, иаргьы днеины иҽнақәижьт. Амшә, ирччархәны
ашьап­қәа ҟьо, иҟрым-ҿрымуан ашәа­рыцаҩ иахьиҵажьыз.
Иаргьы, ишьап кьаҿқәа ыҵар­ԥан иҽақәырбаӷьа икын...
Аха ари аамҭалатәи иааиран. Абыржә даҽа знык абри
амшә быҭәҳәыр ду данлаҵанагәа, нас иҟало зегь дыруп.
Хымԥада аҭагылазаашьа схы иасыр­хәар акәын. Сара ҩаԥ­
хьа сшәақь ақәԥшыга иадызбалеит. Аха убри аамҭазы,
амшә, Николаи Сергеи-иԥа илаиҵаҵәин, иҩаҵҩырны илеи­
хабаџит, ихәцәы аҵкаара аҽазкуа. Шьҭа уаҳа зыԥшрагьы
залшомызт.
Аха иара убасҟангьы исԥырхагахахт даҽакы.Ашәарыцаҩ,
имч ааизиган, амшә ҩаԥхьа илаи­ҵаижьт. Быҭәҳәыражә уи
џьеи иагәаԥхарын. Аҽаа­реиџьны еиҭа аԥыжәара иара иагеит. Уи акәхеит. Еибаркәымпылуа рҿаархеит.
Уажәтәи аамҭазы ахысра иаанагоз сҩызагьы иҭархара
акәын. Сара уаҳа иҟасҵара ҳәа акгьы сыздыруамызт. Сҽыр­
мазеины, сшәақь аҵа скылԥшуа аимҟьара сазыԥшын.

425

Наҟ-ааҟ рнапқәа еиларԥсны ашьацра илеибар­кәым­
пылуан. Амшә аҿыҿра иаҿын. Николаи Сер­геи-иԥа иакәзар,
уи дацәажәошәа зны акы иҳәон, ҽазны – даҽакы...
Сара агәра ганы сыҟан, абар-абар, сҩыза имч наил­ӡаа­
уеит ҳәа. Иаарласны, ишакәхалакгьы, ац­хы­раара иҭахын уи.
Аха изла? Урҭ аҩыџьагь ааҟәымҵ­ӡакәа аибаркәымпылра
излаҿыз ала, абыр­сааҭк иадамхаргьы сара уи ашәақь
ԥынҵа исзад­баломызт. Санхыс – исшьыр акәын. Ус акәым­
кәа ихәны ианаанха – еиҳагьы еицәан. Ихәу амшә – алаапк
иа­ҩы­зоуп, иааԥыхьашәаз зегь азеиԥшуп.
Сара ҩаԥхьа ааимҟьарак збозар ҳәа сыԥшын.
Николаи Сергеи-иԥа амшә алымҳақәа днарым­ҵасын,
ахы ааиҿеигәеит. Сара изсеилкаауамызт уи дыз­ҿыз.
Изи­ҭаххазеи уи ус аҟаҵара? Мшәан уиала иара еиҳа­
гьы изеицәаз ҟаиҵонеи! Ус иагьыҟалеит. Амшә асаса ду
ҩеих­наҳәан, амца зыхҟьоз абз ҭыр­ҳаны, ихәааны, аха­
ԥыц хырџьаџьа Николаи Сергеи-иԥа ихиҿы ашҟа иаамҩа­
наҵеит.
Сара, ари ахлымӡаах уаҳа исымбарц, абырсааҭк сыб­
лақәа хызҩеит. Ҳәарас иаҭахузеи, амшә ихы ихагылаӡамшәа
ихнахуеит уи уажәы...
Аха убри аамҭазы, Николаи Сергеи-иԥа ишимчыз агыг­
шәыг длагәҭасны «ҳоп!» иҳәан, иарӷьа нап ҩышьҭыхны
инаирбеит. Мышәқьар ахьгылаз инышьхынԥсылеит.
Абар, аҵықьҳәа слеихсны илеизсырҟәҿыртә еим­ҟьарак
ахьсоуз иара саргьы. Аха ҩаԥхьа дыс­ԥырхагахеит Николаи Сергеи-иԥа. Уи ашырҳәа даа­қә­гьежьны абна ҽыгәрахь
иҿынеихеит. Сара сгәырӷьаҵәа сааҟалеит сҩыза иабџьар
шьҭихуеит ҳәа. Зегь еилкаауп. Николаи Сергеи-иԥа иабџьар
аашьҭыхны, агыгшәыг илагәыдиҵан ишьуеит. Сара саҵкыс
уи иара иаҳа изымариоуп, избанзар, амшә иҿаԥхьаҵәҟьа
игылоуп...
Ашәарыцаҩ иабџьар ахькыдгылаз днеины иаакыдихын, даахьаҳәны агыгшәыг ашҟа иҿынеихеит. Аиаша ами
иаҳҳәара, сара акыр иаасцәымыӷхеит Николаи Сергеи-

426

иԥа иҟаиҵаз. Избан, мшәан, уи амшә дзамеихсуа? «Иҟалап
уи амшә асаса иабџьар ахы лҭаршьшьны иҭирҟьарц иа­
қәикызар?!» – схәыцуан сара.
Аха убасҟан амшә ашьҭахьтәи ашьапқәа ина­рықә­тәан
иааҟрым-ҿрымит. «Ҳоп!» – иҳәеит Николаи Сергеи-иԥа
ҩаԥ­хьа, ибжьы уажә иаҳа аԥсы аланы.
Амшә ашьҭахьтәи ашьапқәа инарықәгыланы, иара иш­
ҟа аҿаанахеит. Згәахы еибаркыз агыгшәыг, уажәы аса­са
ааиханарԥсит. Сҩызагьы, ҳәарада, аҵыхәтәантәи ижәы­
ларала иаӷа ааирҭаслымуеит.
«Бзиоуп, аха избан уи иабџьар зхеимыршало, – ахәыцра
саҿын сара, – мшәан, данбахьӡои уи?»
Николаи Сергеи-иԥа дышнеиуаз амшә днадгылан,
аԥхьатәи ашьапқәа ишәақь надиркит. Иаргьы иааимнахын
ихьыр-вырӡа ажәҩа инықәнаҵеит. Са­ра сахьгылаз аԥҳӡы
хьшәашәа насықәнаҭәеит. Исызгәамҭаӡакәа сабџьаргьы
ласымҟәыҵышшан, сышьхынԥсыланы сгылан.
Анаҩс зегьы аԥхыӡ еиԥш иҟалеит. Амшә аҟәаҟәа иқәыз
абџьар кны, сҩыза иҿаԥхьа аныҟәара иалагеит. Николаи
Сергеи-иԥа днеины, ашәақь аами­хын, аҭыԥаҿ инаган инкыдиргылеит. Нас даа­хьа­­ҳәын, Мышәқьар ибжьы нақәиргеит.
Амшә ашьа­­ц­ра­­ҿы цыгәхыршәҭ ҟаҵо аҿынанахеит, нас аԥ­
хьа­тәи ашьапқәа ирықәгыланы сҩыза дахьгылаз икәшеит.
Николаи Сергеи-иԥа ҩаԥхьа уи ак ҟанаҵарц надиҵеит.
Амшә ааҭгылан, ашьҭахьтәи ашьапқәа инарықәгылеит, нас
игьежьуа, икәашошәа аҿынанахеит.
Издыруадаз, сара исзеилымкаауазар ари ахә­марра
шаҟаамҭа ицараны иҟаз! Аха убри аамҭа­зы, сшымгәыӷӡоз,
сла Бобик аасываԥалеит. Уи ахы ҩышьҭыхны, ифҩышәо
агәы ҭамгыло, сара иаас­ҿаԥшит. Нас ишамчыз иааҵарит,
амшә ашҟа иҭрыс­ны аҿынанахеит.
Акәашара иаҿыз агыгшәыг, ала шнеиуаз анаба, абыр­
сааҭк иааҭгылеит. Иаахьаҳәын Николаи Сер­геи-иԥагьы
инеиҿаԥшит. Нас адгьыл иқәымкьысӡо ишьҭууааны аҿы­
нанахеит. Уи акәхеит. Али-ԥси рыбжьара амшәгьы алагьы
абна ду илылахәаша ицеит.

427

Николаи Сергеи-иԥа уаҳа агыгшәыг дашьҭаԥш­ӡомызт.
Дгылан уи икәша-мықәша зегьы ҿыцбарах ибо. Изура
сзымдыруа, сшанханы сгылан иара саргьы. Нас, ихьанҭахьанҭаӡа исыцраз сшьапқәа аарла еихго, сҩыза ишҟа
сҿы­­насхеит. Ҳҩыџьегь ҿымҭӡа­кәа ҳнатәан, ҳҭаҭынрҳәқәа
аацәыр­ган, инаҳҿаҳкит.
Сара схы сҩахан Николаи Сергеи-иԥа снеи­ҿаԥ­шит. Уи,
шьакәармак ихы-иҿы иқәымкәа, дцәыш­ӡа, иԥсы ихаҳан
дтәан, ҵаҟатәи ицламҳәагьы иаау­дырыртә аҵысра иаҿын.
Иблақәа есааира иҭбаахо, дымҵысӡо акы дазыԥшуан. Уи
дазгәышьуа илбааидон дызҿыхоз аҭаҭынлҩа, нас амца
даҭәҳәошәа инеихәлижьуан.
– Алакә, аиҭалакә?! – аҿымҭра ааилазгеит сара.
– Аи, аи, – насаҭеикит иаргьы.
Ҩаԥхьа иааҿымҭрахеит. Аҭаҭынрҳәқәа еиҭанаҳ­ҿаҳкит.
Абраҟа игәасҭеит сара зегьынџьара аҭынч­ра шаахыҵәаз.
Аԥсаа рашәаҳәабжь гаӡомызт. Аила­быџра иаҿымзи.
Ус, ҳааигәараҵәҟьа ҿаҩ бжьык геит. Сара снаҭ­ры­сит. Бобик, ахы гәыбӷан аҭо, иааины иаасыдгы­­леит. Смагәқәагьы
инарыфҩы-аарыфҩын, аҽеиҵыхны ашь­шьыҳәа инатәеит.
Уи ааира сҩызагь саргьы ҳхәыц­­­рақәа ҳаарылнахит.
– Абар, ассирҵәҟьа уҭахызар! – ҿааиҭит Николаи Сер­
геи-иԥа.
– Нас, иҟалазеи умҳәои, сара ара сахьын­ӡа­ҟамыз?–
схы наиқәскит сара уи.
– Маҷӡак ахәыцха сыҭ! Сара макьана сзықәшәаз атәы
ҳәа акы еилкааны иуасҳәарҭә акгьы сыздыр­уам! – саҭеикит
иара.
– Уара уазыҟаҵаҩу, мамзар улаԥшхырԥаҩу? Иза­кәызеи
ари амшә иаурҟаҵоз? – саахәмарит сара.
– Аиаша шсоуҳәара, умшәаӡеи уара, амшәи сареи
ҳахәмаррақәа уахьрыхәаԥшуаз? – иԥсы ааивганы, ихы
насықәикит Николаи Сергеи-иԥа.
– Аиаша уасҳәап, раԥхьа сшәеит, нас зегьы сзеиԥшхеит,
– сҿы сықәшаҳаҭхеит саргьы.

428

– Иара саргьы!
Ԥыҭрак ашьҭахь уи иажәабжь дналагеит абас:
– Уара абынҳәақәа урышьҭаланы уанца ашьҭахь, сшы­
цәаз акы сӡамҩа инакьысит. Сара мчыла сыб­лақәа аахыстит, уиакәхеит, иара уа сҽагьсырԥсит. Ашьапхыц дуқәа
хыр­иааны, ибыҭәҳәырӡа сара исхагылан мышә дук. Уи абз
џьаџьа мцаԥшь ҭырҳаны ашылқь-шылқьҳәа сӡамҩа арбзара иналагеит.
Ашәарыцаҩ, ихылԥа ааихыхны, аԥхӡы зхьы­ҵәҵәоз
илахь ааирбан, ҩаԥхьа инациҵеит:
– Иаалырҟьан ак ӡбатәын. Сара исаҳахьан ам­шә­
қәа аԥ­сы илакьысӡом ҳәа. Азныказы ус иа­гьы­­ҟас­ҵеит,
сыҽ­­­­сырԥсит, аха сшәаӡыӡара иах­ҟьа­­ны аҵыхәтәанынӡа
исзынамыгӡеит уи. Сара ҩаԥхьа сыблақәа аахыстын, агыг­
шәыг сназыԥшит. Ҳалаԥшқәа ааиқәшәеит иаргьы саргьы.
Уи ашь­ҭахьтәи ашьапқәа ирықәгыланы агьежьра иала­­геит,
нас ихәхәаӡа ииеит, ссирқәакгьы рыҟа­ҵа­ра аҽазнакит. Аха
иара убасҟангьы алаԥш аас­х­­мыжь­ӡа­кәа исыхәаԥшуан. Уи
акәым азныказ сара исыхәаччозшәагьы збон.
– Мшәан, амшәқәа ччома? – сааиԥыххылеит сара.
– Башаӡа ихоуҵаӡом агыгшәыгқәа шԥышәырччо, –
даасҿаԥшит Николаи Сергеи-иԥа. – Сара сҭыԥаҿ уҟазҭгьы,
иубара уҟан амшә шыччоз!
Маҷк иԥсы ааиҭеикын, уи ҩаԥхьа инациҵеит; – сыбла аҿаԥхьаҵәҟьа амшә шьҭафҩышәеит, ахы аҟьеит, ахашьа иаԥхьеит. Абла хәыҷқәагьы ааих­мырсыӷьӡакәа иш­
сыҳәаԥшыц исыхәаԥшуан. Нас, ашьҭахьтәи ашьапқәа
ирықә­гыланы, зымҩа иҩуан. Иҳәеи, нас, ари, игәырӷьаз
амшә ахәыҷы хәмарра акәӡамзи? Сара еилыскааит уи
агәыр­ӷьара, еилыскааит иара ахаҭагьы. Аха амшә агәыр­
ӷьара маӡас иаҵаз сзеилкаауамызт.
Николаи Сергеи-иԥа икәалаԥ аацәыриган, ҭаҭын­рҳәык
ҩаԥхьа инеиҿеикит.
– Сара раԥхьаӡа схаҿы иааиз, – даҿын уи, – иас иҟас­
ҵалакгьы, сшәақь лагәыдҵан, амшә ашь­ра акәын. Аха уи

429

изалымшоз усын. Қәацарак ааҟас­­ҵар, иара иамбарц зы­
ҟа­ломызт, ишәарҭан. Амшә сара сваҵарақәа ԥыҵәҵәа иагар алшон. Аха сара исзеилымкаауаз акы акәын: избан
уи сара изсылахәмаруаз? Ус, сылаԥш нақәшәеит уи ахәда
иахаз аа шаха. Сыбла аҿаԥхьа иагьниаҟьеит: асахьақәа,
агәа­лашәарақәа, сзыԥхьахьаз ажәа­б­жь­қәа. Хәҷы-хәыҷ­ла­
гьы схаҿы иааиуа иалагеит иҟасҵашаз. Ашьшьыҳәа сар­ӷьа
нап ахы иаа­қәиҭыстәын, амшә алымҳа снамҵасны иааскит.
Уи, ихәхәаӡа инасываиан, агәы алаҟаны аҟрым-ҿрым­
ра иналагеит. Хәҷы-хәыҷла алымҳа быӷ-быӷуа, егьи снапала сџьыба аконфеҭ ааҭызган, иара ашҟа инасырх­хеит.
Ахаҵара уадаҩуп шаҟа иеигәырӷьаны исымнахыз, насгьы шаҟа иаҿгәыҳәааны иафоз. Иҟа­­ларын уи ахаа агьама
бзианы иадыруазҭгьы, аха иамфеижьҭеи такә шыҵуазгьы
ҩашьомызт. Амшә ҩаԥхьа снапы арбзеит, дырҩегь ахаа
асҭаразы. Аб­раҟа сара иагьсгәалашәеит амшәбжьаҩцәа
урҭ шдырхәмарқәоз атәы. Ашырҳәа, сымшәакәа, сҩа­гылан
сыбжьы нақәсыргеит: – «Ҳоп!» – ҳәа. Сара сҩыза ҿыц ашь­
ҭахьтәи ашьапқәа инрықәгылан, агәы намӡакәа иҟрымҿрым­уа, абла ҭкәи хәыҷқәа насықәнакит. Зегь еилкаан:
уи сара сыдҵақәа ир­зыԥшын. Иарбан нас иасмырҟаҵаз?!
Иб­­­­­зианы ишыбжьаз ҩашьомызт. Уи агара арҵысуазшәа
ҟа­на­­ҵон, ауаҩы цыркь иныҟәашьа снарбон, цыгә­хыршәҭ
иаҿын...
– Ааи, урҭ рахьтә ԥыҭк саргьы срыхьӡеит, – иажәа дааԥ­
сырҟәҟәеит сара. – Исзеилымкаауа акоуп: иаа­згазеи абри
амшә-бжьа абра?
– Ари азҵаара саргьы сархәыцуеит, – ҿааиҭит Николаи Сергеи-иԥа. Иугәалашәо, ҵыԥх ҳара ҳа­қалақь аҟны
ациган дшааз имшә-бжьа иманы? Нас сара аҭак исҭаанӡа
иара ҩаԥхьа инациҵеит: – Изларҳәо ала уи ациган рыц­
ҳа ахәшәтәырҭаҿ иԥсҭазара далҵит. Уи акәхап иаргьы
ақалақь аҟ­нытә абнахь ицара зыхҟьазгьы. Абар иара ҳар­
гьы ҳахьеиқәшәаз!

430

Амшә иахәеит, хымԥада, ибзиаӡаны иадырҵаз ахә­
маррақәа, сара сгәеиҭамсра, сара сазыҟаҵара. Мап анакәха,
ҳарҭ руаӡәык ҳҭамхар ада ԥсыхәа амамкәа иҟалон.
– Угәы ишԥаанагои нас, уара излоуҳәо ала, ари амшә
аӡәгьы ицәшәаӡом? Иаазынио зегьы аконфеҭқәа арҭаразы
хәмаррас иааҟоу зегь днарбоит, усоума? – сқьышә инықә­
ҵашәа ҿаасҭит сара.
– Мап аҩыза, – ҭынч инасаҭеикит Николаи Сер­геи-иԥа –
уи усҵәҟьагьы ауакәху. Ари абна ԥшәымас иамоу уи амшә,
ашәарыцацәа рқәыларақәагьы азымдыруа иҟаларым.
– Ус анакәха, уара уоуп нас, уи агәы иақәшәаз, иагьхызхыз, усоума?
– Мап, усгьы акәӡам, – ҩаԥхьа ҭынч инациҵеит иара, –
уи иаҵоу зынӡа даҽа маӡоуп.
– Иҟалап, уара, ациган уахьиеиԥшу азы акәзар: уха­
хәы еиқәаҵәа, уоура, иара убжьгьы уи ибжьы акыр иугәа­
ланаршәоит. Сара аџьармыкьаҿ из­ны­кымкәа дызбахьан уи
амшә иманы.
– Иҟалап! Аха иара убригьы акәӡам уи амаӡа хада. Иу­
хоумыршҭын, агыгшәыгқәа ишрымоу афҩыкра ӷәӷәа. Насгьы сгәы иаанагоит сара сеиқәырхараҿы зегь реиҳа хадара злоу сӡараҭаршә ауп ҳәа.
Алашьцараҿы уи иӡараҭаршә инапы нақәкны исир­баз­
шәагьы сгәы иснаҭеит.
– Ус анакәха, уӡараҭаршә талисманк иаҩызоуп. Насгьы
абри аҩыза аӡараҭаршә зшәу ирылшоит агыгшәыг быҭә­
ҳәыр рнапаҿы иааргарц, усоума? – саҟәыҵуамызт сара.
– Мап, аҩыза, аӡараҭаршәқәа зегь ракәым аус злоу, аус
злоу сара сӡараҭаршә ахаҭа ауп, – днақәыӷәӷәаны иаа­
саҭеикит уи.– Сара уи ҵыԥх аџьырмыкьаҿ аӡәы им­сыхәҳаит.
Издыруада уи аӡа­раҭаршә амшә аԥшәма итәызҭгьы?!
Ԥыҭрак ҿымҭран. Раԥхьаӡа уи еилазгазгьы Николаи
Сергеи-иԥа иоуп.
– Уаала, сҩыза, шьҭа илашьцеит!
Ҳарҭ абна тоура ду ҳаҵаланы аҩныҟа ҳцон.

431

ДАЧ АДУНЕИ ДШЫҚӘЛАЗ
(Отиа Иосилиани)
Иҟан Бачогьы Маногьы. Аха, адунеи зегьы-зегь уакә­
шаргьы џьаргьы дыҟамызт Дач. Ус, ибзиоуп, аха, иарбан
сара сзыҟам ҳәа уи зны игәы ааилашәан, мыш каииа заманак аҽны абри адунеи Дачгьы даақәлеит.
Игәырӷьеит Бачогьы Маногьы, иара Дач акашәа­гьы
имԥхьаӡеит: иҟалазеи нас, адунеи сықәлазар?! Нас шәа­
ра шәгәы ишԥаанагоз, сара шәара шәаҵкыс сеиҵоуп ҳәа
акәызма ишыжәдыруаз? Иарбанзаалак рыжәтәык аасыд­
шәымгалан, амала, акы заҵәык мап зцәысымкуа, ахш бзиа
избоит.
– Ахш бзиоуп, ахш даараӡа ирыжәтә бзиоуп, Дач! –
ҿаалҭит Мано.
– Бара быдагьы издыруеит уи шыбзиоу! – нала­ҭеикит
Дач.
– Иашоуп, зегьы удыруеит, Дач, уара зегьы-зегь удыр­
уеит! – дақәшаҳаҭхеит Мано.
– Акымзаракгьы издыруам! – ҿааиҭит Бачо. – Ма­
кьана цқьа адунеи дықәымлацкәа, уихәаԥши уара, изакә
гәыжәлоу имоу, анацәкьыс иаҟарам аб­ри апинҵхәара!
Дач игәы иалсит, игараҟәҟәақәа рҟынтәи инап­қәа рхы
иақәиҭитәырцгьы иҽыназикит. Лгәы иал­­­­сит Маногьы.
– Дач дышԥахәҷу, ддууп! – наҭалкит аӡӷаб.
Дач уи игәы иахәеит, аха инимырԥшит.
Акымзаракгьы, уи дурас илоу ҳәа егьыҟам, ԥсы­ӡа заҵәык
оуп дахьыҟоу...
– Мап, – аҳәаха илымҭеит Мано, – ԥсыӡакгьы ды­ҟоуп,
ҩбагьы... Уи адагьы, уи убас дыӷәӷәоуп... Ее, Дач уаҩ ӷәӷәа
бааԥсуп...
– Дуҩ ӷәӷәоуп бҭахым...
Дач даараӡа, даараӡа деилашәеит, аха зегь акоуп Бачо
иара итәы даҿын:
– Сара уи иӷәӷәаратәыҳәа акгьы сымбац, иагьс­маҳац.

432

– Ҳәарас иаҭахузеи, акгьы уздыруам! Иабоудыр­уеи, иахьа хәлаанӡа ашкол аҟны уҟоупеи, иаахәлар, усгьы унеины уиарҭа унхәыҵалоит, ушьапы уанкны иухозаргьы аӡәы
уизырҿыхом!
– Иара, закәи, уахынла дмыцәаӡои?
– Мап, Дач уахынла зынӡагьы дыцәаӡом!
– Ассир уҭахызар!
– Ааи, уара узын уи жәабжь ҿыцуп, аха шьыжьыла сара
исеиҳәоит уи имаӡақәа.
– Иахагьы дыцәаӡамыз?
– Иахагьы дыцәаӡамызт, иацухагьы, иара жәа­цухагьы
дыцәамызт. Згәы нханы иҟаз Дач, арҭ еицәажәонаҵ ды­
цәаргьы илшон, аха... Мано зама­налаҵәҟьа илдыруан Дач
уахынлатәи ихҭыс ссир­қәа. Дач имаӡақәа рҟны зыгә­ра
игоз Мано за­ҵәык лоуп. Лара Маногьы, уажәы ишеиҿыхоз
ианаа­лыдгылаӡа, ус лҳәеит: ,
– Аҩны зегьы, зегьы-зегь аныцәоу, Дач игара­ҟәҟәақәа
ааԥыртланы иҽааилаҳәан дындәылҵуеит.
– Ибзиоуп, аха дабацои?
– Дахьцо, дахьцо... Шәарыцара.
– Афырхаҵа! – Бачо дыччоит.
– Уара уччала, Дач уажәшьҭа бгахәыҷык ацәа
ахирҵәраахьеит, бгахәыҷык моу бгакгьы.
– Ибзиоуп, аха иабеиҵәахуеи, акгьы имҳәаӡеи?
– Абга ацәа аҵәахра заҭахузеи!
– Нас, абжьас кны иааганы игара ашьапаҿы иауизтәаху?
– Ааи, икит абжьас,– иаҭалкуеит Мано, усгьы нацылҵоит:
– Дачгьы иара убасҵәҟьа игәы иҭакны иман: абжьас
кны, ацәа агара аҵаҟа иҵаиршәырц, аха абжьасқәа ҳара
ҳабнаҿы иауҟаху. Уи даараӡа хара дцазаап, нас уара угәы
ишԥаанагоз, ибеит, иагьикит абжьас. Узырччои, уара Бачо,
уааҟәымҵӡа­кәа аччара уаҿупеи, изимкрыз Дач абжьас?
Нас Дач дзакә Дачузеи абжьас изымкуазар?
– Икуан, икуан! – лаҭеикуеит Бачогьы.
– Икызаап, иаашьҭыхны, иааиҩыҵракны иман ддәықә­
лазаарын.

433

...Иҟаларызеи уажәы Бачо иара абригьы агәра игар.
Ишикыз агәра игазар, иҩыҵракны ишааигозгьы агәра игааит.
...Бачо агәра ганы дыҟоуп Дач абжьас иҩыҵракны иман
дшаауа, аха маҷк длак-ҩакуеит, ибжьас хәы­ҷызар акә­ха­
рын ҳәа.
– Абжьас хәыҷы абеиҭаху, абжьас хәыҷы рыц­ҳами!
Абжьас ду... Уи абжьас иамазаарын убас шьап­хыц­қәак,
аха Дач амалахазгьы иламкьысзаап, иаргьы, далахәмарны,
иргәыбзыӷны, уи абжьасқәа ран аҩныҟа иааигозаап.
– Мап, абжьас хәыҷқәа икуамызт Дач! – агәра хаҵаны
дыҟоуп Бачогьы.
Абжьас иман даауеит Дач.
– Сабоуго уара, – иазҵаауеит абжьас, – азоопарк ахь
акәӡами, мшәан, ҳахьцо?
– Мап, – иҳәеит Дач, – азоопарк аҟны абжьасқәа иара
усгьы ирацәоуп, аҩныҟа узгароуп.
– Исылоухыузеи? – иҵаазаап абжьас.
– Уцәа ухысхуеит, уара даараӡа иԥшӡоу, насгьы иԥшқоу
ацәа ухоуп, сгара аҵаҟа иҵасыршәырц сҭа­хуп.
Абжьас иҳәазаап:
– Сумшьын, абааԥсы, хәыҷгәарҭак срануп, уаргьы думами ан?!
– Дсымоуп, – иҳәазаап Дач. – Дсымамзар агәыҳә­ԥы
сҿазҵодаз!
– Ааи, нас, сара схәыҷқәагьы ирҭахыми агәыҳәԥы, ир­
ҿазҵагәышьода... – агәы ԥшааны иҵәыуазаап абжьас.
Дачгьы игәалашәазаап агәыҳәԥы шиҭахыз, нас иаргьы
дамхаҵәуазаап.
Абжьас ус аҳәазаап:
– Агәыҳәԥы сара иуҿасҵоит, амала соушьҭ, абааԥ­­сы!
– Ибзиоуп! – иҳәазаап Дачгьы. Агәыҳәԥы ицәа­заап, нас
иара абжьасгьы аԥацәа рышҟа иауишь­ҭызаап.
Уара уоума, уара, абриаҟара ссир ҟазҵаз? – Бачо,
иҭаҳәҳәа ицәоу Дач днеихагыланы дизҵаауеит.

434

– Ахәыҷы думырҿыхан, уара! – лашьеиҳаб днаи­
қәыцәҟьоит Мано, нас ашьшьыҳәа ихыриаалан Дач длыр­
ҵысуеит.
Дач дҭаҳәахаа дшыцәац дыцәоуп. Зны-зынла уи ччаԥ­
шьык неиҿахәмаруеит, иҟалап, усҟан бга­хәыҷык дажьарц
аҭаххазҭгьы, аха уи аҩсҭаара иара заа иаҵихит... Даҽазных,
иҟалап, абжьасқәа ран аԥацәа агәыҳәԥы шырҭаху игәа­
лашәаны, изы­мычҳакәа иаргьы дамхаҵәуазар...
Ихарагәышьоузеи Дач, макьана ахш еиԥш иарбанзаалак даҽак бзиа имбозар...
Ааи, исхашҭыз, агәынхарагьы идырҵәҟьоит...
Абас адунеи дықәлеит Дач.
АҴӘГӘЫР
(Отиа Иоселиани)
Уи ақыҭан сара ибзианы издыруаз Гоги заҵәык иакәын.
Гоги амцабз иаҩызоу ҷкәына еилыххак иоуп. Уии сареи
аҵыхәтәантәи ҳаиниарагьы, иара ихамхаԥагьара иах­
ҟьаны, еисрала ҳаилгеит. Сара исылшон уи цнапыкла мацарагьы ицәа дзаанамго дсыпҟарц. Уажәшьҭа уи ахҭыс бааԥс
атәы ҳәа рацәак акгьы сгәалашәомызт...
– Мшыбзиа, Гоги!
Уи схы инаркны сшьапы аҟынӡа блала сааимидеит.
Уаҳа ажәакгьы имҳәаӡеит. Акыраамҭагьы ус дсы­хәаԥ­
шуан. Иагьеилыскааит уи макьана зегь ши­гәа­лашәоз.
«Аҭахызаргьы ихамышҭыцзааит, – сгәы сааҭа­хәы­цит са­
ра, – уашьҭан азын дҟәыӷахап!». Нас, аҵыхәтәан зныкыр
ибжьы ҭахәаҽӡа иаасаҭеикит:
– Бзиара убааит!
– Гоги... – иаҳхаагахьаз агәаларшәара сҭа­хым­­хеит,
аха нас сџьыбахь снапы ндәықәҵан ина­цысҵеит, – аҵә­
гәыр аахәаны иаазгеит, Гоги... Аа, уахәаԥши, закәытә
ссиру! Иубауоу изакәытә рахәыцу ма иаҵдоу, абырфын
ра­хәыц аҵкысгьы иӷәӷәоуп! Иара ҵаазмырҟәрыло апроб­

435

каҵәҟьагьы уахәаԥши излыху: абжа ҟаԥшьуп, абжа ҩежьуп,
уи иаанаго уи ауп...
– Издыруеит, – исимырҳәеит уи.
– Иуздыруам... – уи ҩаԥхьа игәы нсырхар сҭа­хы­мызт
азы уаҳа сымҳәеит иара саргьы, – иум­дыркәа ишԥау­зым­
дыруеи, аха уеизгьы иухә­ҭоуп...
– Ари сара исуҭароуп!
– Ишԥоуҳәеи?! – сааԥышәырччеит. Гоги ахаан­­­гьы акы
дадҳәаҵаланы икӡомызт, игәаԥхозгьы даараӡа имаҷын.
Акы еиҭнышәыԥсахлозар, дақәшаҳаҭын, мап анакәха, шамахамзар, иара аҳамҭаҵәҟьагьы иди­кыломызт.
– Исуҭароуп! – иџьоушьаша дсыҳәаӡомызт уи уажәы,
мчылашәа исыдиҵон... Уаанӡа иузаазгоит ҳәа ажәа исҭа­
хьаз џьушьап!
Сара уи ссирс искит. Мшәан ишԥеисҭоз уи сара сыҵәгәыр
заҵә?! Уи акәым даҽак сымазаргьы, ис­ҭомызт.
– Иузеилымкааӡеи иуасҳәаз, уҵәгәыр суҭароуп, џьоукы
рзыҳәан исҭахуп... сара... иаабац ҵәгәыр башак узы­сыԥ­
шаауеит!
– Ҵәгәыр башак сзуԥшаауама?!
– Ааи, иузысыԥшаауеит!
Убри азын исылшон уажәы ҩаԥхьа Гоги ицламҳәа
аарҳәны иҿасҵарц. Аҵәгәыр баша сҭахында, Гоги ииԥшаауа
сабашьҭалоз, «Исуҭароуп» – иҳәон, иара ихаҭа итәны исымоу џьушьап! Иззы сыздыруам, аха абри даҟәыҵуамызт...
Амалахазгьы исҭап ҳәа сшыҟаӡамыз, исыхьыз ҳәа акы
сзымдыруа, схы иҭамкәа, сгәы иҭамкәа саақәшаҳаҭхеит.
Мап, сақәшаҳаҭӡамызт, аха снапы сымихырц аҿанааирха,
инапы инасыркит.
– Ааи, абас! – насаҭеикит Гоги, игәы иахәаны.
Нас арахәыц иеиҵихыз аԥарԥита инанҵаны, иџьыба
аҵахь инаскьаган инҭаҵаны, ашьшьыҳәа дна­сыдҵны дцеит...
Акыраамҭа сишьҭаԥшуа сгылан, сагьхәыцуан: «Иза­
кәызеи, мшәан? Уаҳа ажәак мҳәаӡакәа, сызхара исымбацыз, сыҵәгәыр ҿыц сџьыба иааҭыхны, инапы инаркны

436

дышԥасшьҭи. Мшәан, уи сара цнапыкла мацарагьы дып­
ҟаны, сара стәы акәым, иара иҵәгәыргьы ицәызгар сыл­
шонеи?!»
Игеит, иара уигьы џьоукы рзы. Ма ихазы акәзар акы
уҳәарын. Уара узын ауп изаазгаз ҳәа ма иасымҳәози!
Исҳәарызеи уажәшьҭа, ма иззигаз ҳәа ӡәыр дыздыруандаз!
Аӡәымзар аӡәы изы иаасымгеит сара уи. Схазы исҭахын,
уаҳа акгьы! Макьана иааиҵыхны, аӡы иналаршәны, ԥсыӡк­
гьы аласмкыцызт. Иаасымԥааны игеит. Саргьы сҩагылан
исҭахит, снапалаҵәҟьагьы исҭеит!..
Раԥхьа сара схы сазгәааит, нас – Гоги. Иам­уит, сара уи
ахшыҩ сзимырҵеит убама?! Иара абыр­жәыҵәҟьа исыр­
ҵоит уи...
Иагьысыӡбеит дара рышҟа сцарц, аҩны даа­дәылганы,
ивардым надызжәарц, сагьисларц сыҵә­­гәыр сиҭаанӡа
акәым, иара убри аҩыза ҩба узы­сыԥшаауеит ҳәа ажәа си­
ҭаан­ӡагьы.
Акыраамҭа уи иҩны ааигәа-сигәа аныҟәара са­ҿын.
Раԥхьа сыҽцәырымгаӡакәа ус џьара дыш­ԥа­сымбари ҟас­
ҵеит, ианамуӡа акырынтәгьы из­ҿысҭит, аха башан зегьы,
аҩ­ны дыҟаӡамызт.
Сыԥсахы ԥыжәжәо, схынҳәны сҿаасхеит.
Аухантәарак схы сгәы ақәмаҷханы акәын сшы­ҟаз.
Уаан­­ӡеиԥш схәы снахаҳангьы исзымфаӡеит, снамцкласаамцкласшәа зун, сҩагылан сцаны сы­шь­ҭ­а­леит, аха цәарас
иҟасҵазҳәагьы акгьы ыҟам.
Ашарԥаз ашара адәы ианаақәла, сыццакны, Гогираа
рашҭа сынҭаххит. Иара макьана дҭаҳәахаа дыцәан. Сара,
акгьы сынмырԥшӡакәа, сгәы аасыԥ­сахын, ԥсыӡкра ҳцап
ҳәа иасҳәеит.
Ашырҳәа дҩагылан, иеиқәа ааишьеиҵеит, нас абарҵа
дааҵагылан, ажәҩан дҩаҵаԥшит, ҳауакгьы нылбааидеит,
иџьымшьқәагьы ааимаирџахәшәа иуит, аха нас, амардуан
длалбаан, иҿааихеит:
– Уаала, ҳҵап нас...

437

Ԥсыӡкра амҩа ҳақәны аԥшаҳәахьы ҳцон. Гоги арасатә
быцақәа ирыкәыршаны имаз аҵәгәырқәа дрыҵан, арҵәыра
хәацқәа зҭаз икәалаԥ кны.
Сара исызгәамҭаӡо акы ааины, сыхәцәы ҵна­каауан, аха
ақыҭа ҳалсаанӡа, акгьы мҳәаӡо, ичҳауа сааиуан.
– Уара араҟа усзыԥшыз! – иҳәан, иҵәгәырқәа зкәыр­­
шаз ирасатә быцақәа аҩбагьы аасиркын, дааи­қә­­ҟьашаны,
аанда дынхыԥан, џьоукы рымӡыр­ха дынҭаххит.
Уажә сара снапы иакын арасатә быцақәа, аҵә­гәыр еи­
қә­жьакцақәа рхарԥаны, атса ԥҽыхақәа рыхь­ныр­ҳала­ны...
Урҭ сахьрыҳәаԥшуаз, уаҳа аас­зымычҳауа иара изы исымаз
агәаӷ пеипеиуа ахыҵ­ра иаҿын.
Гоги дыҟамызт. Сара иаҳа-иаҳа сеилашәон. Уажә­шьҭа
сыбжьы ҭганы иқәмақарра салагахьан. Ихацәа сышны­
қәыԥшлак, илымҳақәа ҿыжәжәаны, ихаӡӷара амызжәарц
сгәы иҭакны сгылан.
Гоги, ҷкәына шаҭлаҟьак дицны, дхынҳәны арахь дааит.
Аҷкәын – еиқәаҵәа маҭәала деилаҳәан, иара Гоги иаҵ­
кысгьы иаҳа дыхбыџын. Уи ихәхәаӡа ҿыц ԥҟара ка­ламтә
быцак икын, иацтәи сара сыҵәгәыр зхаршәыз ара­хәыц
акәыршаны.
– Ари сара дысҩызоуп! – иааркьаҿӡаны дысирдырит
Гоги. Нас искыз аҵәгәырқәа руак аасымихын, ҳаԥхьа дгыланы иҿынеихеит.
Аҷкәын иаармаҷӡаны ҿааиҭит:
– Мшыбзиақәа!
Сара, ани сыҵәгәыр анызба, аԥырқьҳәа убас мцак ҩа­
сыхҟьеит, исгәалашәом аҭак исҭоу, исымҭоу. Иагьысҭахын
уи снаимпыҵасны, ани сыҵәгәыр зкәыр­­шаз икаламтә
быцаԥшӡа ааимпыҵԥааны, сна­ҭ­­­рысырц.
Аха Гоги акгьы гәҩарас иҟамҵаӡакәа, ҳаԥхьа дгыланы днеиуан, саргьы сишьҭаланы сцон, ссирсгьы исыман:
иабаҟоу мшәан абри аиаша ҳәа есымша иҳарҳәо, саб
исзааихәаз аҵәгәыр ҭамзааракгьы нацымҵаӡакәа иаасымхны, абар, абри аҷкәын ҩардаџшәа иҟоу ииҭеит, иара

438

ихаҭа иакәхап ари аҩыза акалам быца ԥшӡаӡагьы хәыс
изыҟазҵаз.
– Шәарҭ, ара ҳара ҳӡиас аҟны аԥсыӡ шәкхьоу? – ихы
насықәикит ани аҷкәын.
Уи аҭак иаҳәара амалахазгьы исҭахӡамызт, аха исыз­
гәамҭаӡакәа инаиаҭаскит:
– Ҵыԥх зны аԥсыӡ скхьан, аха сынтәа мап...
– Ҳара ҳҟны... Аԥсыӡкырҭа аҭыԥ заманақәа акры идыруеит Гоги... – уаҳа изымҳәакәа, ибз наихәлашәеит уи.
«Ари зҿы иакуа аӡәы иакәымкәа дыҟам», – сгәы ин­
ҭыс­­ҳәааит сара. Сҿы акгьы асмырҳәеит. Иҟалап уи Гоги
дахьс­зааигәахаз акәзар изхароу. Сара, Гоги зынӡагьы
сицә­­шәаӡомызт, аиаша ҳҳәозар, иара иакәын сара исыцә­
шәа­шаз, избанзар, ишырҳәо еиԥш, уи знык алабажә ды­
ҵысҳәахьан, иара уажә­гьы инаихҟьазар акәын, аха...
Аӡаҟны, Гоги аԥаҩ дназааигәахан иныҟәашәа ианагирха, сара исҭаххеит, ишсымчу арҵәааҳәа уи сиҵаҳәҳәарц,
аха иара ихы азышьҭӡаны, аԥсыӡкра абеиӷьхаришь ҳәа
аӡы дҭаԥшуан, саргьы сгәы инҭысҳәааит: – «Уабанӡацои,
сара иусырбап уи аԥсыӡкра зеиԥшроу?»
Нас Гоги, еиқәаҵәа маҭәала иеилаҳәаз ани аҷкәын
ҩардаџшәа иҟаз сара сҟны дааныжьны, аӡышьҭра дҭаланы
иҿылеихеит. Сара ҿымҭӡакәа ус сыԥшуан, сизыԥшуан
аԥсыӡкра дахьалаго аҭыԥ анбаиԥшаауеи ҳәа.
Аҷкәын аԥаҩ, дынхықәтәалан, икаламбыца иакәыршаз
иҵәгәыр рахәыц аиҵыхра иҽыназикит. Сара аарла акәын
схы шныскылоз. Акгьы аасыгмызт слаицәхасны, аԥаҩ
длалырҩны аӡыжь длаласыжьырц, сыҵәгәыр уажәы аԥ­
шәымас иамаз ауаҩы. Уи, аҵәгәыр арахәыц еиҵыхны даналга, сара сышҟа даахьаҳәын, ихы насықәикит:
– Ишԥоубои, ибзиами?
Гоги ааигәа дыҟаӡамызт, сара уи аҭак ацынхәрас
аԥырқьҳәа амцабз ҩасыхҟьан, иара ишҟа сҿы­нас­хеит.
– Иугәамԥхаӡои? – иџьашьаны, деиҭасазҵааит уи, нас
срасатә быца иакәыршаз сыҵәгәыр жьакцагьы дназыԥшит.

439

– Исгәаԥхоит, аха ари уара иутәӡам! – абас на­иа­ҭаскын,
иара ишҟа еиҳагьы иаарӷәӷәаны сҿы­насхеит.
– Сара истәуп... – дааҿахеит аҷкәын, – мап, сара иаа­
сым­хәаӡеит, аа, Гоги исзааигеит, Гоги... – ҩаԥхьа ибз наихә­
лашәеит.
– Гоги иузааигама? – сааҽхырччеит сара. – Ааи, иузааигеит, аха уи иара Гогигьы итәӡам.
– Сара акгьы сыздырӡом! – зынӡа дааилахәеит уи аҷ­кәын.
– Иузымдыруазар, уажәыҵәҟьа еилукаап! – снеи­ны,
иааи­­гәаӡаны снеихагылеит уи. – Иааг арахь!
Аҷкәын мап икыҵәҟьарцгьы иҭахымызт аха иҩы­­за
ҳамҭас ииҭаз аҵәгәыр ҿыцҳҳара иԥсы иза­ҟә­гомызт.
– Усԥырцқьа наҟ! – адгьыл дааҵыҵызшәа дҿа­быӷӡа
дааи­ны ҳаԥхьа даагылеит Гоги.
– Ус анакәха, уара исызурхынҳәуеит! – уи ишҟа саа­хьа­
ҳәит сара.
– Мап, иузсырхынҳәӡом! – сажәа ааҿахиҵәеит иа­ра.
– Исызурхынҳәуеит!
– Мап!
– Мап анакәха, ишуқәшәо удыруазааит! – сааибакны
сыбжьы ҩҭысцеит сара.
– Зегь акоуп аҵәгәыр усҭом!
– Исумҭар, алабажә уҵысҳәар акәхоит!
– Уи уара иулшоит!..
– Иумбари убри ҟамлозар, уара сара сызнапык алагьы
уцәа уҭасхәахәоит, иуаҳауоу? Сара уара...
– Уи зынӡа даҽа усуп, иҽаарҭынчны, иаасаҭеикит Гоги.
– Иҭ Гоги, иара итәызар, наҟ иҭ! – илабжышқәа аахаддылеит ани аҷкәын.
– Акымзаракгьы иара итәӡам, ари уара иутәуп.
– Изтәыда?
– Уара иутәуп!
Уаҳа схы аасызнымкылаӡакәа, Гоги апҟаҩ ааиҿ­сыргеит.
– Уажәшьҭагьы исзумырхынҳәӡои? – инацыс­ҵеит уи. –
Уажәшьҭагьы иара итәума?

440

Гоги ишызбоз амцабз ҩеихҟьеит, аха нас иҽааи­риашан,
ашьшьыҳәа ҿааиҭит:
– Иара итәуп!
– Аа нас, иара итәызар! – ҩаԥхьа ихаӡӷара аӷьа­ра аахсыргеит.
– Иузсырхынҳәӡом! – иҳәеит уи аҭакс иара.
– Аа ҩаԥхьа, иумуӡозар! – снапы рҟьаҟьаны уажәы
илымҳа ашьаҭа шыҟоу аҿынасырхеит.
Уи ҩаԥхьа дааицрашәеит.
– Игааит, исҭахӡам, Гоги, – дааӷьаҵәы-ӷьаҵәит еиқәаҵәа
маҭәала иеилаҳәаз.
– Ари, сара уара иусҭеит, уара иагьутәуп! – иара ишҟа
ирмаҷны ҿааиҭит уи. Сара маҷк сышьҭахьҟа снаскьаны
саа­гылт.
– Уара иутәызма, уи инаганы иуҭонеи?
– Иара итәуп!
– Исиҭааит, мамзар! – Гоги инапы лҭарсны ҩаԥхьа
иаасырҵәит сара. – Сара саб исзааихәеит, уара уаб иау­
узааихәах?!
– Уара уаб еиҭаузааихәааит... – инациҵеит Гоги ибжьы
ааԥсахны, сара сышҟа иҿаахо. Сара аганахь снеиҭаԥеит.
– Уажәшьҭа ани, иара иаб изааихәааит! – сеибакны
ҿаасҭит сара.
– Уара уаб иузааихәааит! – ҩаԥхьа сара сахь иҿааихеит
Гоги.
– Саб сара исзааихәеит уи!
– Даҽазныкгьы иузааихәааит!
– Ани, иаб изааихәааит!
– Сара аб дсымаӡам! – акьыжыҳәа инеимеиҭәеит еи­
қәа­ҵәа маҭәала иеилаҳәаз аҷкәын.
– Умҵәуан! – днаиқәымчит Гоги.
Убасҟан иҿаҿаӡа сара саԥхьа иааины сыламыс аагы­
лазшәа збеит, аха уи сазнымкылакәа, ҩаԥхьа ԥхьаҟа сҿы­
насхеит.
– Сара сусс иалоузеи аб димамзар, иан изаал­хәааит!

441

– Уара уаб иузааихәааит! – ҩаԥхьа даа­сы­қәым­чит Гоги,
шьапҿаршә исзиузгьы саазыманшәа­лам­хаӡакәа, аххы сцаны сылцәыҵакьакьеит.
– Сара саб исзааихәеит уи, уаҳа акымзарак сыздырӡом.
Иҭахызар нас, ма иан изаалхәааит! – сҩеихеит сара сахькажьыз, аха али-ԥси рыбжьара амцабзгьы насыхҟьеит,
мчкәаракгьы уаҳа исылаӡамкәа сааилышшеит...
– Сара ангьы дсымаӡам! – дырҩегьых акьыжы­ҳәа
илеимеиҭәеит аҷкәын.
– Уҽааиқәкы сымҳәеи, узырҵәуазеи!? – инаи­диҵеит
Гоги уи ҩаԥхьа, нас снапы мҩанысҵаанӡа, иара деиҭа­
насыгә­ҭасырц иҿааихеит. Аха сара сгы­лаанӡа ҳәа аӡә­
гьы дсыламкьысӡакәа ишыԥшуаз, сымч цаны, схала сеи­
ҭанкаҳаит.
Гоги илшон уажәы изнапык ала иара иахьын­ӡеиҭахыз
сцәа сҭицарц, иара иахьын­ӡеиҭахыз...
АМШӘҬЫҨРА
(Георги Ӡугаев)
Ҭагаланшьҭахь акәын. Адгьыл акыр иаахцәы­шаа­хахьан.
Иара ажәҩан алакҭагьы аџьмабла еиԥш акәын ишыцырцыруаз. Ашьжьымҭан арахә рхәы нарыҭан, мҿыкгьы ааххны
сныҵыҵын, ҳқыҭа ахахьы, ахәада саҿаланы сҿыҩасхеит.
Уажәы-уажә ашь­хара акалҭахь сыԥшуеит. Амра наҿаԥхар,
уи иа­ҿажьу асы иара макьанагьы иӡыҭыр алшоит убама!
Ус сышнеиуаз, ацаҟьа ашьапаҿы амшәҭыҩра сы­
лаԥш нақәшәеит. Иҭӷәыхаа избарҭоуп уахь игоу иара
агыг­­шәыг ашьҭақәагьы. «Асы ишьҭоу иаха иауз ауп. Ус
анакәха, ааигәаӡоуп амшә аҭыҩрахь ианнеиз...» Ашыр­
ҳәа сааиқәҟьашан, сгәылацәа зегь снарылагьежьны ирас­
ҳәеит. Уи акәхеит. Хә-ҩык ахацәа ҳҽааибыҭаны амҩа
ҳнангылеит. Еиҳабы-еиҵбыла ҳаишьҭагыланы ҳнеиуеит.
Амшәҭыҩрахь неигамҩас иамаз мҩазаҵәык акәын, иара
уигьы ацаҟьа иаҿгаз амҩахәасҭа хыҵәрыра замана. Уи

442

амҩахәасҭа, хаҭала иаразы ацаҟьа иаҿыргазшәа, ацәаара
заҵәыкоуп аарла асы иалԥшуа. Иара амшә ахаҭагьы абри
амҩахәасҭазаҵәык ауп неигамҩасы иамаӡоугьы.
Шьаҿак ииашамкәа ианааихыуга, уара утәыҳәа акгьы
ыҟам. Ахра ҿҟьара уалҟьаны уцеит ауп. Лахьхьи, атыша
аҟынӡа убаҩқәаҵәҟьагьы еибганы излеиуам. Иара убри
азы акәзаргьы ҟалап, амшә абри аҩыза аҭыԥ ԥхьак зылнахызгьы, ааигәа-сигәа аламала уаҳа уаҩ дзымнеиуа. Усҟан
уи агәы каршәны ашьапы арбзоит, иҭаҳәахаагьы ицәоит,
ҳәарада! Иагьа убас акәзаргьы амшәҭыҩра азааигәара
иҟоуп агыгшәыг хаҵаҵас уахьаԥылаша аҭыԥ ман­шәа­
лақәагьы.
Сара, бназара ицо ашәарыцацәа зегьы среиҵбуп аҟнытә,
зегь рышьҭахь ауп сахьгылоугьы. Абар, лассы амшәҭыҩра
ҳназааигәаханы, абасгьы ҳабжьы наҳаргараны ҳаҟоуп: «Еи,
уара шьапҟьаҟьажә, уҭыҵ лассы! Узқәымгәыӷӡоз асасцәа
дахьқәа уҭааит!..»
Ҳнеиуеит ҳара ҳаԥсқәа ӡаны. Ацаҟьа иаҿалакьуа ам­
ҩахәасҭа хыҵәрырагьы уажәшьҭа бжаранӡа иааи­­ҩаҳ­ша­
хьеит. Маҷӡак ауп амшәҭыҩра аҟынӡа иаан­­хазгьы. Доусы
рабџьарқәа аадырмазеит, рхыл­ԥақәа аархадырӷәӷәеит, ир­
ҟәынҳәалаз ра­ҳәыз­ба­қәа­гьы аадырманшәалақәеит.
Ҳарҭ ҳагәҭакы аҟынӡа ҳнаӡарц акгьы ҳагымкәа, ииа­
шаҵәҟьан мышә дуӡӡак аҭыҩра иааҭыҵны ҳа­­ра ҳашҟа
аҿаанахеит! Ахгьы шьҭыхны иакуп. Уи наҟьа-ааҟьо, аҳауа
иалафыҩуеит. Ус, ҳгәа­на­ҭеит. Акыраамҭагьы игыланы иаҳ­
зыԥшуан. Акы иаз­хәыц­уазар акәхарын, нас, уаҳагьы иаамб­
жьа­жьа­ӡакәа, ашьапқәа хьанҭыџь-хьанҭыџьӡа иеихго, ахы
ақәыжьны аҿаанахеит.
Ҳарҭ али-ԥси рыбжьара ҳабџьарқәа ааҳармазеит, аха
ҳаԥхьагыла инапы ҩышьҭихит:
– Уажәшьҭа ахысра залшом! Раԥхьа иааҭҟьо агәы иҵа­
шәаргьы, зегь акоуп, ҳара иҳахьӡоит...
– Иҟаҳҵарызеи? Абар иара ааиӡарц акгьы аг­ӡам?! –
ибжьы ҵыс-ҵысуа ҿааиҭит аӡәы.

443

Убри аамҭазы, ҳаԥхьагыла ус наҳабжьеигеит: – Шәаб­
џьарқәа амҩахәасҭа инанԥсаланы абыр­жәыҵә­ҟьа хыхь
шәрықәиа зегьы!
Иҳамчузи?! Уи ишҳаиҳәаз еиԥш иагьыҟаҳҵеит. Ҿыцха
ҳиоуп зегьы, ҳаԥсқәа ӡаны. Ҳгәеисыбжьқәа адық, адық,
адық рымшуп.
Амшә анааскьаӡа аҽеиҵыхны, ашьҭахьтәи ашьап­қәа
ирықәгыланы аҿаанахеит, аԥсыԥшьҭыбжь ҳа­ҳауеит.
Ҳарҭ иаҳагьы ацаҟьа ҳҽалаҳарԥсит. Ҳаԥсы ааӡеит. Ҳаԥ­
шуп иҟаларызеишь ҳәа. Ҳхәыҵыԥшны амшә ҳа­зыԥшуеит.
Уи, аӡәгьы ҳамқәацаӡо аԥсцәа реиԥш ҳанаба, аԥхьатәи
ашьапқәагьы инарықәгылан, агәы аҽан­ҵаӡаны ашьшьыҳәа
ҳара ҳашҟа аҿаанахеит. Шьа­ҿақәак ааҟанаҵан, ҩаԥхьа
иааҭгылеит. Ахы аашь­ҭыхны даҽа зныкгьы инафҩышәан,
нас иқа­рымҽо аҽаҳзааигәанатәит...
Сара сызқәа аԥхӡы хьшәашәа кыдланы аҿына­нахеит.
Аамҭа иццакуа акәым, игәагәо акәын ишцоз. Иагьиа­ша­
ҵә­ҟьаны сымацара сакәмызт ус иҟаз. Акыр ирцәыхьанҭан
иара сҩызцәа зегьы. Аха иҳамчузеи?! Нарҭаа дуқәа рҷабга
ҳхьыршьызшәа ацаҟьа ҳадҷабланы ҳиоуп.
Шьапҟьаҟьа шааиуаз, раԥхьаӡа ҳаԥхьагыла инеи­
зааигәахеит. Ӡынӡа иааигәаӡангьы инеихагылеит. Уи збаз
сара сгәы ус инҭысҳәааит; «Амшә уи иа­нилакьыс, ахьышәҭ­
ҳәа сҩаҵԥаны сеихсуеит. Иаргьы усҟан иҽмырҵысӡо дауиахуа!..»
Аха мап! Агыгшәыг аҽааларҟәны ҳаԥхьагыла инаифҩит,
нас ашьшьыҳәа наҟ инаихыҵит. Ишааи­уаз аҽаӡәы инаихагылеит. Уигьы имыццакӡо инаи­хафҩышәеит...
Егьырҭ ҳҩызцәа аҩыџьа, маӡажәак ранаҳәозшәа,
мамзаргьы рыԥсы иҭоу иҭаму аиашаҵәҟьа еилнакаарц
аҭахызшәа, аҽааларҟәӡаны инарзыӡырҩит...
Сара зегь рышьҭахь акәын сахьиаз. Сагьшәон аиа­­­
шазы. Иудыруазеи, шьапҟьаҟьажә быбны, зегь ргәаҟра
исыхҭнагарц азы анапы хәымсыс ду­қәа насыжәнаҵар?!
Исха­фыҩуа ишааиуаз, сыбӷаӡара­ҿыҵәҟьа уи асаса ду

444

ҩеих­­нарԥеит. Ауаџьак иҭ­ҟьоз­­шәа иахәылҟьоз аԥсыԥ цагьы
соуразоуроу саа­им­­надеит. Аҵыхәтәан ашьшьыҳәа иара
саргьы иаас­хыҵит. Сыԥсгьы ааивызгагәышьеит. Сгәгьы ра­
ҳаҭӡа аусура иналагеит.
Амшә, ҳарҭ инаҳхыҵны такәы ианынаскьа, ҳҩыз­цәа
руаӡәы дҩаҵҟьан ибжьы наҳақәиргеит:
– Шәеихс, ахьыбҿар, азқәа ҳаиахоуп, шәеихс! – ишәақь
асамԥалгьы ахьхьа ааҿгеит.
– Маап! Уи чарҳәароуп! Шәаламкьысын, иахьа­ҭаху
ицааит! – ибжьы рӷәӷәаны инаҳаҭеикит ҳаԥхьа­гыла, икә­
мыз­цәа хылԥа ааиҵыхны, ирҽеины инеи­хаҵо.
Уаанӡа амшә абнаҟынӡа инаӡеит. Даҽа зныкгьы иаа­
хьаҳәны инаҳаҳәаԥшит, иагьааҭгылеит, нас, есс абна инылабга ицеит.
АНЫҲӘАҚӘА
Амш шаҟа ибзиоузеи! Амрагьы хааӡа иԥхоит. Иахьа
аҵарашықәс ҿыц иалагоит. Ахәыҷқәа гәырӷьаҵәа ашкол ахь ицоит. Ашәҭыш еиԥш иеилаҳәоуп зе­гьы. Ашҭа ду
агәырӷьабжьы ҭыҩуеит. Абар, игәырӷьаҵәа иааиԥылеит
Саид Ахбеи Ахра Ачбеи. Урҭ аҩыџьагь х-класск рҟны итәоуп.
Иааигәыдибаҳәҳәалан, еи­багәӡит.
– Аԥхынра шԥоухыугеи, Саид? – дҵааит Ахра.
– Даара ибзианы. Сандуи сабдуи рҟны сыҟан, Лых­ны!
– иаҭеикит, Саид.
– Саргьы Мықә исхызгеит, саншьцәа рҟны, – иҳәеит Ахра.
– Сара сандуи сабдуи срыцхраауан. Аҩызцәа хәыҷқәа
сырҳаит. Ӡҭалара Хыԥсҭаҟа ҳаиццон... – из­хара изҳәомызт
Саид.
– Убарҭқәа зегьы саргьы сырҿын, аха реиҳа исгәаԥхаз
удыруоу? – иҩыза днеиҿаԥшит Ахра.
– Иарбан иугәаԥхаз? – иблақәа ааҭирхахеит Са­ид­гьы.
– Мықә ашҭакны аҿар рныҳәа мҩаԥыргеит. Абжьыуаа рацәаҩны иеизеит. Ақадақьцәа дуқәа цәажәон. Аҿар

445

ирыгу-ирыбзоу дырбаны, ахара идырԥшуан. Аҵыхәтәан:
шәаҳәарахеит, кәашара­хеит, аҽқәагьы дырҩит. Абри аҽны,
август ҩажәа алырхит аҿар ирымшны. Есышықәса аихшьала ҟар­ҵаларцгьы рыӡбеит! – дгәырӷьаҵәа иажәа даалгеит
Ахра Ачба.
– Аҽазыҟаҵара ду иаҿуп уажәы Бзыԥынгьы, – днала­­геит
Саид. – Аҽаҩра ныҳәа мҩаԥыргараны иҟоуп ҭагалан. Уи
«Лыхнашҭа» ҳәа иашьҭоуп. Асас­цәа рацәаны иаарыԥхьоит.
Доусы иаҳа дызмараны иааирыхыз, далаҽхәо ауаа идирбоит. Нас шәаҳәароуп, кәашароуп, ҽырхәмарроуп... Аха сара
зегь реиҳа бзиа избоит абри амш аан инарыгӡо ажәытә
кәашара «Аураашьа».
– Уара, аныҳәақәа ртәы ануҳәа, иахьа закәы мшу удыруоу? – иҿыцӡа азҵаара аақәиргылеит Ахра Ачба.
– Иахьа сентиабр акы ами – аҵарашықәс ҿыц! – иа­ҭеи­
кит Саид Ахба.
– Уаҳа?
– Уаҳа-а... Аа, исгәалашәеит, исгәалашәа. Иахьа Адырра
иамшуп.
– Аҭынчрагьы! – инациҵеит Ахра.
– Ааи, Аџьынџьтәылатә еибашьра Дуӡӡа анеилга инарк­
ны, сентиабр акы аԥырҵеит Аҭынчра иамшны! – иааи­
гәалаиршәеит Саидгьы.
– Аҭынчра аныҟала, атәыла ҿиарц, аԥсҭазаара бзиахарц, уаҳа еибашьра ҟамларц азыҳәан – иаҭа­хуп адырра
дугьы. Убри азын сентиабр акы рыԥхьа­ӡоит Адыррагьы
иамшны! – дгәырӷьаҵәа иҩыза днеиҿаԥшит Ахрагьы.
– Саргьы акы суазҵаауеит, – иҳәеит уажәы Саид дҿыцҳ­
ҳараӡа.
– Ыы? – уи дааизҿлымҳахеит Ахра.
– Аҵарашықәс раԥхьатәи амш, Адырра амш, Аҭынчра
амш – арҭ ахԥагьы сентиабр акы ианыҳәа­қәоуп, аха аҵыхә­
тәантәи амш... – Саид уаҳа имыр­ҳәакәа Ахра инаиҿиԥааит:
– Аҵыхәтәантәи, сентиабр ҩажәижәаба – Аԥсны аха­
қәиҭра иамшуп. Абри аҽны аԥсуааи ақырҭқәеи реибашьра
еилгеит. Еилгеит аԥсуаа риааирала. Аԥс­ны ахы иақәиҭхеит!..

446

– Сабду ииҳәоны исаҳахьоу удыруоу? – дҵааит Саид.
– Ыы? – иҭак зҵаарала иҟаиҵеит Ахрагьы.
– Зны Амчи Ахшыҩи еисазаап...
– Нас?
– Уааи-сааи, абри абаагәара ашә аазыртуа ҳәа.
– Нас?
– Нас, Амч неины ижәылазаап. Иасит, иасит, аха акгьы алымшеит. Ахшыҩ нкылсын, уи ахьтәы цаԥха хәыҷы
ааԥшааны, аҷараҳәа ашә аартны инҭалеит, иҳәеит.
– Аа, иубома Адырра иҟанаҵо?!
Убри аамҭазы аккаҳәа аҵәҵәабжьы геит. Игәыр­ӷьаҵәа
ашкол ахь рҿынархеит зегьы.
1995
АХАЧҲАРА
Сара схәыҷы ҭаҟьаҭасын. Аҳа дықәуп шырҳәоз, аҵәа
ахақәцәаҿ субон. Зегьы сырхьынԥашалон.
Ҽнак аҵла слалҟьан, снап ахәда ҭԥеит. Иаалакьысынгьы змуӡеит. Сҵәыуарак уаҩ дахәомызт. Саб сааиҽхьниҵан,
Агәмаа Ҟараман ишҟа сигеит. Уи аҭ­ԥарақәеи аԥҵәарақәеи
дрызҟазан.
– Иухьӡузеи, сбаба? – ҿааиҭит аҟаза иҟәардә днықәтәан.
– Адгәыр! – сҳәеит сара, сылабжышқәа хаддыло.
– Оо, Адгәыр фырхаҵа хьӡуп! Ашәыргәында иу­зи­
хьыӡ­ҵом. Уара иумдыркәа ҟаларым ҳара ҳ-Адгәыр Амҷ­ба
ифырхаҵара атәы. Аԥа ҳәа еиҿамс­ӡак думоуп убама?! –
сабгьы ихы наиқәикит.
Аҟаза скьаҿ хәыҷы ашәыхра дналагеит. Сара сшәа­­ны
аҵысра саҿын. Слабжыш мацараха стәан. Агә­­маа сҟазшьа
гәазымҭоз ауиакәхыз.
– Уаргьы дудыруеит, Маҳә Кәаҿ-иԥа Шьрын? – саб ихы
наиқәикит уи. – Уаҩ шәаҩык, уаҩ рыцҳак иакәын. Дкаҳан
инапы ԥҵәеит. Дацәшәаны аӡәгьы имырбаӡакәа ишимаз, ус
иеилаӷьеит. Имыхәо иҟа­леит.

447

Аҟаза иажәабжь даҿын. Сара слымҳа кыдҵан сӡы­
рыҩуан. Иара уи ихы иарҳәаны снапы аус ази­уан. Ахьааи
сареи ҳаиқәԥон.
– Ҽнак Шьрын сышҟа аара игәаӷьит. Иџьасшьеит. Инапы
сахәаԥшызар, амаганеиԥш ихәахәаӡа, иеи­лаӷьаны иҟоуп.
Иуҭаху азуы, унапаҿы сыҟоуп иҳәеит уи, иҽаархаҵан. Иҟоу­
ҵозеи?! Аӡы ршны илӡаасҵеит.
– Аҿаҳәагақәа сызшәырхиа! – Аҟаза иа­жәабжь даа­
ҟәыҵын, иҭаацәа инарыдиҵеит, нас деиҭана­ла­геит. Сара уи
схы изышьҭны стәан. Аха снапы да­ны­наха-аахалак, исыз­
гәамҭакәа снаҭрысуан. Саа­цәыԥха­шьон. Иара иажәабжь
наигӡон. Уиала схых­ра даҿын.
– Шьрын инапы акыраамҭа аӡыршы иӡаан. Ибзи­ан ианалс иааӡаасхын, аҿаҩҳәа аилаӷьара ԥыс­ҵәеит...
Убри аамҭазы арҵәаа ааҭсыргеит. Сыблақәагьы амца
ҩарыҵыддит. Убасҟан Агәмаа снапы ҭартәаны далгазаап.
Сыԥсгьы ааивызгеит.
– Нас ашьшьыҳәа иааиқәыршәаны иҿасҳәеит. Изхыс­
ҳәаауа, абриаҟара шықәса ҵуеит абри аус азызуеижьҭеи,
аха убас ачҳара злаз афырхаҵа синымиацызт, иахьа абри
арԥыс дызбеит акәымзар!.. – дԥышәырччо снапы аҿаҳәара
даҿын уи.
– Ҟараман, уара уҟазаҵәҟьоуп! – иҳәеит саб, уи иа­
жәабжь амаӡа заа идырны, дӡырҩуа дахьтәаз. Сара сахьы­
ныҩныҵәааз сацәыԥхашьо, стәан схы ларҟәны.
1964
ШЬЖЬЫМҬАНК
Ҳаҩны аԥхьа амашьынақәа рацәан. Уажәы-уажә иниа­
ҟьон. Урҭ срызгаган сара. Зны арныҟәаҩцәа атрышә сыр­
засуан. Ирықәҿысҭуан. Даҽазны схәы­ҵатәаны ахаҳә­қәа
ргәыдысҵон. Аха уи аҿгьы саан­ҿасуамызт.

448

Ҳнаҩс амҩа бжьысны иҟан. Араҟа амашьынақәа рны­
ҟәашәа иагдырхон. Сара сҽыҵәахны стәан. Ианаасывалалак снархьынҳалон. Сцон нахьхьытәи аҭҳәаа дуқәа рҟынӡа.
Уа ҩаԥхьа рныҟәашәа иагдырхахуан...
Шьжьымҭанын. Ишызуц еиԥш, снеины аџь снавагылеит.
Ақыдқәа ҭызгоз амашьынақәа усгьы ирацәан. Рыбжьгьы
еихсыӷьуамызт. Сшыԥшыз акы аасывалеит, сыҽсырԥсит.
Иансывҟьа снахьынԥашалт. Сызшьапык аԥынҵа аарла акы
инаҿасыргылашәа зуит. Сшәыра амаа снапы иахаршәын.
Амашьына шьҭхысаа ицон. Иҭасцыԥхьаӡа сшьапы аҿҟьо
иалагеит. Снапқәа ааԥсон. Исычҳауан. Иааигәахон ҳаԥ­
хьаҟатәи аҭаҟәаҭаҿарагьы. Абар ҳахьаадгылаз. Уаҳа умԥ­
сит. Иныҟәашәа иагимырхаӡеит арныҟәаҩ. Уимоу иаҳагьы
иациҵеит. Иҟалап уи нахьхьи сшахьынҳалаз ибазаргьы.
Снацәкьарақәа аларԥс­ны иахьыскыз ахьҭа рҭалон. Адысра
иаҿын. Уа­жәы-уажә еилышшон. Сылбаарц салаган, иамуит.
Сшьапқәа аноусыжь, исзықәмыргылеит. Иаӷьны имцози –
исыҵнахуан. Уаҳа насылымшо сҟалеит. Уа­жәымзар-уажәы...
Даҽа ԥыҭк, даҽа хәыҷӡак... Аны­ҟәашәа ишԥагнамырхари...
Башахеит. Снапқәа леи­­­лышшеит. Аԥсӡы заҳаз аӡә леиԥш,
арҵәаа ааҭлыргеит ԥҳәыск, дагьаасхаххит. Иаагылеит амашьынагьы. Арныҟәаҩ дҭыҵны иҿааихеит. Сара уи сицә­
шәаны, снаҵҟьаргьы цәгьа исымбеит. Аха ӷәӷәа­ла сжьы
сца­ны сыҟан.
– Иҟалазеи, иухьзеи?! – иҳәан, саашьҭихит. Сеи­ҵаӷәӷәа
саагылт. Аԥҳәыси иареи ааицхыраан, снапы иалаз ахаҳә
ссақәа алырхит. Сыдрыцқьеит.
– Изакәызеи иныҟоуҵаз?! – иҿынеихеит снапы санкны.
Акабина ашә аартны сынҭаиртәеит...
Абри аҽны инаркны сызҿқәаз зегьы сырҟәаҵит. Ама­
шьынақәа ансывсуазгьы снаскьаны сгылон. Абри ауаҩ си­
барҳәа сыԥхашьон.
1964

449

АҬАКԤХЫҚӘРА
Шаанӡа дгылеит Аҭма. Иҿи инапи ааиӡәӡәан, шьыжьхьа
ифеит. Дындәылҟьеит ишәыра аашь­ҭых­ны. Ас заанаҵы дцо
лымбацызт иангьы. Иџьал­шьеит.
Ашкол ашҭаҿы ҷытбыжь гомызт. Аӡәы заҵәык, аԥссаҩ
амца аҭаҵара даҿын. Аҭма дыццакны ркласс дныҩнаххит.
Амца макьана иҭалымҵацызт. Уимоу амҿгьы ааганы ишь­
ҭамызт.
Дзахьымӡацт рыцҳа, гәыбӷанс илуҭозеи?! – игәы ин­
ҭиҳәааит. Ашьшьыҳәа ишәырагьы нықәиҵеит. Нас уаҳа
дымԥшит. Ашырҳәа дцаны амҿы ааи­геит. Анаҩстәи акласс
аҟнытә акәасҭӷақәа ааиган, амцеиқәҵара далагеит. Ус,
аԥссаҩгьы ашә даалагылеит, амҿи амцеи лыманы. Ахәыҷы
иҟаиҵоз анылба, дааԥышәырччан, днагьежьит.
Аҭма акласс аҟны дҟарулуп иахьа. Дцан акласс ӷәы арыц­
қьага иӡәӡәеит. Ирыцқьеит акласс ӷәы ухы-уҿы анубаало.
Амел иԥшааит. Апартақәа ргылашьа гәеиҭеит. Днарыха-аарыхан, ириашеит. Ашьқаԥ дыҩҭалан, иҭигеит амарқьафқәеи
акаламқәеи. Пар­та­цыԥхьаӡа еизишеит. Аграфин иҭаз аӡы
иԥса­хит. Дгьежьуа дыҩнан. Ус, аџьџьаҳәа иааҩналт иҩыз­
цәагьы. Иааиҿаԥшын, иааԥышәырччеит.
Аԥсшьарақәа раан Аҭма ахәыҷқәа зегь адәахьы ишь­
ҭуан. Ахышәқәа аартны аԥша ҩнаирсуан. Ахәыҷ­қәа ан­
дәылҵуази ианыҩналози рыбжьы дыр­ӷәӷәар иуамызт. Иҽ­
ҵәылхны дгылан.
Иҿырԥшыганы имҩаԥысит Аҭма иҟарулра.
Адырҩаҽны уи иацеиԥш дзымааит. Дагхарц аҷык ауп
иааигхазгьы. Аԥсшьарақәа раангьы, ашҭа ихагалаӡан
акәын дышҭаз. Уимоу, ишимчыз шьапыла дзысыз ампыл
шнеи­уаз аԥенџьыр инаахан, иуадышххыраха иагеит.
– Уԥхамшьаӡои! Иацы ушԥаҟаз, иахьагьы ины­ҟоуҵозеи?
– иааиҿагылеит иҩызцәа.
– Иацы сҟарулын, – иҳәеит иара, – иахьа...
1964

450

АԤСЫӠКРА
Ҳара лак ҳамоуп. Уи Дамшә ахьӡуп. Сара џьара сцарц
санынҭыҵуа, иаргьы насышьҭалоит. Аха сара исцәымӷуп
ала ансыцу. Иаасымԥыхьашәаз агәыдҵо аҩныҟа исыр­
хынҳәуеит.
Ҽнак, аҵәгәыр аашьҭысхын, акәарахь сыл­бааит. Аӡыжь
ҵамҵамра сынхықәтәалан, сыҵә­гәыр неи­ҵыхны иных­
сыршәлеит. Аԥсыӡқәа еилаҳәыл­мыз­­уа оуман иҟарҵоз. Аҵә­
гәыр иадеизалон, аха аҿа­ла­раҵәҟьа рзыгәаӷьуамызт. Сара
аԥаҩ схықә­тәа­лан сҽырԥсны. Ус, адгьыл иааҵыҵызшәа,
иҳаш-ҳашуа иаасыдгылеит Дамшә.
«Ҳаи, алышькьынтр уахәхааит!» – иаасцәымыӷ­хеит.
Аха сыбжьы сыргар, аԥсыӡқәа шәоит сҳәан, ҿысымҭӡеит.
Иаргьы уи еилнакаазар акәхап, аҳаш-ҳашра иаҟәыҵны,
иаасыдтәалеит. Итәан сара сеиԥш аҽырԥсны. Сара са­
хьыԥшуаз акәын ԥшырҭас иахьамазгьы. Аблақәа ҭаа аӡыжь
иаларшәыз сыҵәгәыр иахәаԥшуан. Арахәыц ҵысит, сҩа­
хеит саргьы. Аӡы иҩҭыскәыцәааит акалмаҳа кахәхәа,
акан ақәыҩҩы. Дук мырҵыкәа искит даҽакгьы. Дамшәгьы
сара сеиԥшҵәҟьа аԥсыӡкра аинтерес аман акәын иштәаз.
Алақәа еихмырсыӷьӡакәа изхәаԥшуаз арахәыц анаа­­
ҵыслак, аҽазышьақәкуамызт. Аҵарра иалагон.
Цас иаузшәа, х-ԥсыӡк аныск, сыҵәгәыр акгьы аҿамлеит.
Иҭганы сахәаԥшын, ахәац кәаԥӡа иа­ҿан. Еиҭаналасыршәит.
Ачҳара ӷәӷәа имазароуп ауаҩы. Еиҳараӡакгьы аԥсыӡкҩы.
Аиашаз, абраҟоуп ауаҩы ачҳара ӷәӷәа ахьааирԥшуа.
Схәыцуа стәоуп. Уажәымзар-уажәы, уажәымзар-уажәы...
– аҳәоит сгәы. Агәы ҭамгыло иԥшуп сҩызагьы. Ус, исыз­
гәамҭаӡакәа, сылацәа нҭааит. Шаҟа ҵыз здырхуада?! Насгьы
амра ҳацәтәаламзи! Ала аҵарбыжь геит. Сагьаарҿыхеит иаразнак. Санааԥш, срахәыц аҵысра иаҿын. Сҩахазар – ԥсыӡ
дук аҿоуп. Ҳәашьак амамкәа сгәырӷьеит. Сзыргәырӷьаз
аԥсыӡ ахьыскыз акәым, Дамшә иахьснаркыз ауп.
Убри аҽны инаркны Дамшә сыцымкәа ԥсыӡкра сцаӡомызт.
1965

451

«АБНА АМЦА АКИТ...»
Абгахәыҷы блаҟыблаҵәо, иааины аҭыҩра аҿаԥ­хьа
иаа­тәеит. Иахьантәарак иқәас-қәасуа идәы­қәын. Аха ҿа­
ҵахәык амоуит, џьара ҩысҭаарак ана­мыӡба, амла иагоит.
Итәоуп ахы амагәыхьха, ицәгьахәыцуа. Ус ианԥшы, иеи­
қәаҵәаӡа лҩак шхалоз абеит. Атыҟҳәа акы ахы иааҭашәеит
Абгахәыҷы. Нас иеиҵас иууаӡа иԥан, ахџыџ инықәԥалан,
ар­ҵәаа, арҵәааҳәа ишамчыз аҳәҳәара иалагеит. Ари агәыҭ­
шьаагабжь заҳаз, шәарахгьы, гыгшәыггьы зегь еизеит.
– Иуҵалазеи уара мцахәыцәа?
– Иҟалазеи, уара?
– Абна алымҳа зҭушьаауазеи?
Абас иџьашьаны иазҵаауан зегьы.
– Шәанаџьалбеит, ҳақәҵра аамҭа ааит!.. Акаамеҭ ҟа­
леит!.. – аӷьаҵәы-ӷьаҵәра иаҿын Абгахәыҷы.
– Иҳәа уара иҟалаз, иҳәа! – еицыҳәҳәеит зегьы.
– Ҳабна иаакәшан амца ацралеит. Зегь былуа ҳара ҳахь
аара иаҿуп. Ҳанҵәара ааит! – акьыжыҳәа илеиманаҭәеит
Абгахәыҷы.
– Аиаша уҳәома?
– Ҳаумжьозааит уара?
– Уара угәра ҳаӷоу игеит?
Ҩаԥхьа иааиларԥсеит шәарахи гыгшәыги.
– Аа, шәнаԥшы! – алҩа ахьҩеиуаз ашҟа анапы нарххеит Абгахәыҷы. Цас иауазшәа уи алҩа уажә еиҳагьы
еилаҳанто ахалара иаҿын.
– Ҳабацари, ҳабацари! – иааӷьаҵәы-ӷьаҵәит зегьы.
– Реиҳа зхы иацәшәо абра шәҭал! – аҳаԥы наднарбеит Абгахәыҷы. Зегь раԥхьаӡа уи илҭапҟеит Ажьа. Уи
иашьҭаланы рҿынархеит егьырҭгьы. Аҵы­хә­тәаны инҭалеит
Абгаҳәыҷгьы.
Шаҟаамҭа урҭ аҳаԥаҿы, рыԥсы рзымхо иҭаз здырхуада?! Нас, шьҭа иҟалаша усгьы иҟалахьеит аныргәахәуаз,
ишәаԥырҳаԥуа акакала уи иааҭыҵит.

452

– Закәызеи, мшәан, мцагьы ыҟам, лҩагьы? – ҿаанаҭит
уа руакы.
– Ааи, зегьы-зегь шыҟац иҟоуп! – аҳәеит егьи.
– Избан нас, Абгахәыҷы ҳзажьаз?..
– Уи акы иазҳәоуп! Мшәан, ҳаҟоу ҳарҭ зегьы?..
Иааилаԥшит. Зегь ыҟаӡамызт...
Абгахәыҷы, агәы каршәны, аҳаԥы иҭатәан уажәы.
Иԥыххааса уи иамҵан зегь реиҳа зыԥсы иацәшәоз Ажьа.
1966
АИСАРА
Зны Аҵааи Амреи еисеит. Амчлша ду иалаҽхәо, аба­
дақьра иаҿын Аҵаа:
– Сара исиааиуа дыҟамызт, дагьзыҟалом. Иансгәаԥха,
аӡиас дуқәа рҿы зымцәажәо иҟасҵоит. Амшынқәаҵәҟьа
рымч мырхакәа, исҳәынҷоит. Ис­гәамԥхааит акәымзар, адунеи зегьы еиҟәжәа ахьҭа иасыргоит.
– Аԥсабара ԥсыс иахоу сара соуп, – Аҵаа иаҳәаз агәы
иааҵаххны, ҿаанаҭит Амра. – Сара соуп ԥсы зхоу зегь ргәы­
ӷырҭа, адгьыл зыршәҭыкакаҷуа. Даҽакы уаҟәыҵ, уаҳәаԥши
азараҟьа. Ашьыжь саныҩагыло инаркны, сахьцо исыцуп. Са­
ра иансгәамԥха, аҭакар лкарцеины иццышәыстәуеит зегьы.
– Ушаҟәыҵра удинаныс!
– Са сакәым иаҟәыҵша, аха уара ухаҭа уоуп!..
– Уааи нас, ҳаиҳа зылшо даабап!
– Уааи-сааи!
Арҭ аисара ианаҿыз, Аԥша ааҭгыланы ирзы­ӡыр­ҩ­уан.
Еиҟәжәаны аҵаара иалагеит. Адунеи зегьы амҽ­ханакит
уи. Аҵиаақәа рыбӷьы хьыдышьшьы аҩара иаҿын. Арахә
нҵәон. Игәаҟуан ауаа... Маҿа-маҿа адгьыл еиҟәыжәжәон.
Убри аамҭазы Аԥша, амшын илҭашьқьырын, аԥ­ҭа ӡлач­
қәа ҭнацеит. Урҭ еибарбылгьо аԥсабара ианы­лахаҳа, аха­
ҽаҳәа аҿыланахеит Ақәагьы. Иҟәан­да­рахеит. Иааԥсасит
адгьылгьы.

453

Аҵаа лаӷырӡышо иааӡыҭит.
Амра, акьатеиах ԥҵәо иччо, иаацәырҵит.
– Уажәшьҭа сара усыхәаԥшла! – аҳәеит уи аҵыхәтәан.
Адунеи абылра иалагеит. Итыртыруа, ими­тәеи­қәаҵәаха
аԥсабара инахаҳаит аҭакар. Аҵлақәа аҩа­ра иаҿын. Аӡиас­
қәа ҭабон. Арахә ҿажәкны иԥсуан. Иӡышон ауаа...
Ҩаԥхьа аԥҭақәа еизнацеит Аԥша. Идыдымацәы­сит.
Ақәарш­ҩы кашит. Еиҭа иааҟәандарахеит. Рыԥ­­­­сы ааивыр­
геит зегьы – уаагьы, рахәгьы, ԥсаатәгьы.
– Сара исиааиуа аӡә дыҟоуп ҳәа сыҟамызт! – иџьа­
нашьон Амра.
– Ус акәын саргьы сгәы ишаанагоз! – аҳәеит Аҵаа­­гьы.
– Адунеи абылра зҭаху дарбанзаалакгьы, дымчыдахоит,
– иԥышәырччон Аԥша. – Ҳара аԥсҭазара ҳазкызароуп. Уи
аныҟамла, ҳзыԥсоузеи?!
Аҵааи Амреи иҟарҵаз хьымӡӷшьаны, рыхқәа ры­кәажь
игылан.
1966
АҴӘАҴЛА
– Шәааи зегьы, ҵәа шьапык, ҵәа шьапык еиҭаҳ­ҳап!
– Иеиҭаҳҳап, иагьыҳааӡап!..
– Шәааи-сааи!
Адырҩаҽны аҵаҩцәа аҵәа еиҭаҳатәқәа акака рыхәда
иқәкны иааит. Ари арҵаҩцәагьы акыр ргәы иахәеит.
Цас иауазшәа, абри аҽны Ҭаҳәыц ахәшьара бааԥс иоуит. Иҩызцәа иқәрыԥсеит иаргьы:
– Ҳжурнал уҟьашьит!
– Ҳкласс ацәа ԥуҽит!
– Ахәмарра уханамгалакәа уҟам!
Ҭаҳәыц дҟаԥшьӡа деибакны дгылан. Ашьыб­жьы­шь­
ҭахь реиҭаҳатәқәа еиҭарҳауан аҵаҩцәа. Ишәа-иза, радла
аҵәқәа арсны, анышә ржуан. Аӡәи-аӡәи еицхыраауан.

454

Ҭаҳәыц урҭ аӡәгьы дидымгылаӡеит. Дгәаан ды­ҟамзи,
хазы дрылҵны, дцаны, еиҭеиҳауан иҵәаҵла.
– Иазхоуп Ҭаҳәыц!
– Угәы уҭахәыц!
Ихәмарны рыбжьқәагьы наиқәдыргон иҩызцәа, аха акгьы имаҳаӡозшәа анышәжра даҿын иара.
...Ашықәсқәа цеит. Ирызҳаит аҿаргьы. Урҭ уа­жәы еи­
уеиԥшым, иреиҳау аҵараиурҭақәа рҟны аҵа­ра рҵон. Зны
иааибадырын, изылгаз ашкол аҟ­ны еиқәшәеит зегьы. Урҭ
ирԥылеит аҵаҩцәеи ар­ҵаҩцәеи. Ргәырӷьа ҳәаак амамызт.
Иныҩныс-ааҩнысны ршкол анырба, еиманы абаҳчара
ины­ҵалеит. Уи мшыншәа ицәқәырԥон уажәы.
– Ари убома, Ҭаҳәыц! – ҿааиҭит усҟантәи рыр­ҵаҩы,
инапы нархханы. Хәыҷгьы дугьы Ҭаҳәыц иахь иаахьаԥшит.
Ҵәаҵлак шәырла ихьыдхәо игылан. Амала, зегьы иахьрылкьыз аҭахымызшәа, уажәы-уажәы аҩызцәа рышҟа инапырхахон.
Ҭаҳәыц иџьашьашәа дааԥышәырччеит.
АМШЦӘГЬЕИ АЦӘЕИ
Амшцәгьеи Ацәеи мыцхәы бзиа еибабоит. Иааи­ц­рым­
шәаӡогьы еицуп. Аха, изларҳәо ала, ан­кьа ус иҟамызт.
Иӷыӷеибагон. Амшцәгьа Ацәа аақә­нар­гыломызт. Иара уи
иаҳәалакгьы, ацәа иҭакӡо, иааи­гәышьон. Аха ахаҳәҵәҟьагьы
ануршлак иԥ­жәоит.
– Сара исиааиуа акгьы шыҟам хоуҵом? – иԥа­ԥашькны
иаақәгылеит Амшцәгьа зны.
– Мап, ихасҵаӡом!
– Уааи, нас иҳалоу ԥибашәап!
– Уааи-сааи!
– Ани ахәыҷы думбои?!
– Дызбоит, ааи!
Ахәыҷы адәаҿы дгылан, ҵәа ҟаԥшьык кны.
– Аҳы, абни ахәыҷы иҵәа импыҵзыршәо! – инаԥ­­шь­
нагеит Амшцәгьа.

455

– Ибзиоуп! – аҳәеит Ацәагьы.
– Усзыԥшла! – Амшцәгьа аус нап анаркит.
Ажәҩан иаразнак аԥҭақәа ҩынтуа инаҵеиба­ҳәеит.
Еимахәлеит. Иалагеит адыд-мацәысра. Уа­­­­­­жәы-уажәы аҟә­
ҟәаҳәа ихысуан. Аха ахәыҷы аҵәа ҟаԥшь шикыц икын. Уи
збоз Амшцәгьа, иаҳа­гьы иацаапкны ивахысуан, ивахысуан
аҵәа импыҵнар­шәарц. Аха башан зегьы. Ихысцыԥхьаӡа,
ахәыҷы иаҳа-иаҳа иҵәа импыҵаирӷәӷәон.
– Сара усзыԥшла! – аҳәеит Ацәа. Уи ашьшьыҳәа инкылсын, аҵәа ҟаԥшь зкыз ахәыҷы ихахәы шьышьуа, дыр­
гәыбзыӷуа инеихалеит. Уи акәхеит. Дук мырҵыкәа дҭа­
ҳәахаа ацәа дынҭанаршәит ахәыҷы. Импыҵшәаз иҵәа
ҟаԥшь­гьы инаҩс икаршәын.
Убри инаркны Амшцәгьеи Ацәеи еинаалеит. Ир­ҳәоит
убри азоуп урҭ абас изааицрымшәаӡо, бзиагьы изеибабо
ҳәа.
1967
АРАШӘАРАҾЫ
Аԥша зҵасуаз ихарԥ шкәакәа ду шәыршәыруа ара­
шәара даҿын Силаҳ. Ашыҩ-шыҩҳәа иҽага ҿҟьа­ҟьа ду
ахьым­ҩаниҵоз, ирашәашьа угәы иамыхәарц залшомызт.
Ус, ҽагак ижәҩа иқәкны дааидгылеит имаҭа хәыҷы Арԥыс.
– Бабаду, сара рашәара сааит! – иҳәеит уи дгәыр­ӷьаҵәа.
Нас иаԥхьа аҿарашәара днаҿагылан, ишимчыз аҽага на­
леиҵеит амца аиркрашәа.
– Ибзиоуп, уабду уара дукәыхшоуп! – иҳәеит ашлагьы,
имаҭа иааира игәы иаҳәаны. Ахәыҷы арашәара даҿын,
иԥҟатәызгьы иԥҟатәымызгьы рхуа, жәаба рахьтә ак рашәо.
Арԥыс изгәамҭаӡо хәыҷы-хәыҷла ааԥсара датәнатәуан.
Ишьҭахьҟа данԥшы, иирашәаз ҳәа акгьы имбеит. Нас иҽага
шилшоз иҟьеит, иҟьеит, аха иабду иҽагеиԥш ицҳауамызт.
Уи данизыԥшы, аҳәызбаццышә еиԥш акәын иҽага ахь­
налеиҵоз анышә еиҩырсса ишагоз.

456

– Бабаду, уҽага сыркы, са стәы уиаҟара ицҳауам! –
иҳәеит Арԥыс. Силаҳгьы азныказ дааԥышәырччеит, аха
нас иҽага наииркит уи, иикыз ааимхны. Амхы зегь ра­шәа­
ны дахысрашәа игәы инаҭон Арԥыс иабду иҽага ахьикыз. Ишилшоз иҽага мҩаниҵеит уи, имҩаниҵеит, аха
уажәраанӡа иикыз изеиӷьымхеит. Нас ибла ҭаа иабду ишҟа
даанаԥшит, цас иауазшәа ашла уажә иикыз аҽага еиҳагьы
анышәгәалқәа ар­хәашон.
– Оо, сбаба хәыҷы, макьана иуздыруам, аҽага акәӡам
аус злоу! – иҳәан, иҽага нарсны, Арԥыс ишҟа иҿааихеит
абду дԥышәырччо.
– Нас иарбан аус злоу, Бабаду?
– Амаана, уи амчқәа зегьы ириааиуеит, амала аԥшаара
аҭахуп! – ҿааиҭит ашла.
Арԥыс дгылан ахара дыԥшуа.
1967
АВТОБУС АҞНЫ
Ҳара ақалақь аханаӡараҿ ҳанхоит. Ацентр аҟын­тәи уахь
ицо автобус №3 ауп. Уи аҟны еснагь ауаа рацәаҩуп. Абар,
иахьагьы инеиуеит ҳавтобус кәа­пеи­шәа иҭәны. Ана-ара
иааҭгылоит. Ауаа ҭыҵуеит, иҭалоит. Аблеҭқәа рыхәҳауеит...
Ҳара ҳҿы унаӡаанӡа иҟоуп аанҿасырҭақ. Уи «Ашкол»
ҳәа иашьҭоуп. Араҟа еснагь ахәыҷқәа ра­цәаҩуп. Автобус
шаагылалак, иаадибаҳәалоит. Зны-зынла урҭ ԥарада иргалоит. Аха зны-зынла... Ажәа­кала, акондукторцәа ргәалаҟа­
ра шыҟоу еиԥш...
Абар уажәгьы, ҳавтобус шаагылаз еиԥшҵәҟьа, ауаа
аҭыҵха рымҭо, ашә иаалеибаҳәеит ахәыҷқәа.
– Ҳҭалар ҟалару?! Ҳҭалар ҟалару?! – рыбжьқәа ааи­
ларԥсеит, акондуктор лахь рхы нарханы.
Уи ԥыҭрак ус дырзыԥшуан. Нас ҿаалҭит:
– Иахьа «ибзиаӡоуп» ҳәа ахәшьара зауз шәҭал, егьырҭ
– мап!

457

Еиҿаԥшуа иааилахеит ахәыҷқәа. Аӡәгьы иҽи­мыр­ҵыс­ӡеит.
Акондуктор дааԥышәырччан, инацылҵеит:
– Шәҭал зегьы!
– Мшәан, арҭ аӡәгьы «ибзиаӡоуп» имоузаапеи, изақә­
шәыртәазеи? – иџьшьаны дҵааит зан илыдтәалаз аӡ­ӷаб
хәыҷы.
– Амц ҳрымжьаӡеит, убриоуп изақәсыртәаз! – ҩаԥхьа
дааԥышәырччеит акондуктор.
1968
АШКОЛ ҲАРГЫЛОИТ
Ҳара ҳқыҭан ашкол ҿыц аргылара иаҿуп. Сын­тәатәи
аҵарашықәс хымԥада иахьаҳагӡароуп рҳәан, аԥхынразы
ӷәӷәалаҵәҟьагьы аус ркит. Аргы­ларагьы заҵааира ишьҭыҵ­
уа аҿаанахеит. Баша иаурҳәахуа: «Аус ԥсуп, ауаҩы дыб­
зоуп».
Ҽнак, иахьынӡашьақәырцалахьоу збап ҳәа, снеит сара
аргылара иахьаҿыз. Угәы иамыҳәарц залшомызт ауасҭацәа
рмахәҿақәа ԥхьарҵәаны аус ахьыруаз. Урҭ ирыцхраауан
ҳара ҳқыҭантәи аҿаргьы. Аҷкәынцәа аӡәы аԥслымӡ ааигон,
аӡәы ашьыхга ирмазеиуан, даҽаӡәы ақьырмыт еиқәиҵон...
– Бзиа ууит, арԥыс, узҿузеи умҳәои? – снаидгылеит
сара раԥхьатәи.
– Анышә ҳахоит! – иҳәеит уи ихы дымҩахаӡакәа, иааигаз аԥслымӡ ҿыцха илкажьны. Сара уи уаҳа сидымхалакәа
аԥслымӡи ацемети еилазкәаҳауаз снаидгылеит:
– Аусқәа шԥацои умҳәои, аҩыза?
– Аԥара ҳарҳауеит! – насаҭеикит уи зымҩа дыԥ­ш­­ны,
аԥхӡы ԥхьаҳәо.
Иара абраҟагь уаҳа саанымхакәа, сҿынасхеит сара
ақьырмытеиқәҵара иаҿыз аҷкәын ишҟа. Уи, снеира да­
хыццакуазшәа, аԥсшәа аҳәахаҵәҟьагь сам­раӡакәа, дгәыр­
ӷьаҵәа ҿааиҭит:

458

– Ашкол ҳаргылоит, ашкол!..
Уи иусушьа сыԥсы алаханы, акыраамҭа сгылан си­зыԥ­
ш­уан сара.
1968
АӠӘ ИМҨА
Аккаҳәа аҵәҵәабжьы анга, ахәыҷқәа рырҵаҩ лааира
иазыԥшуа иаатәеит. Иԥшит, иԥшит, аха ды­ҟа­мызт. Ус, ашә
аартны дааҩналеит аҵараҟәша аиҳа­бы.
– Ахәыҷқәа! Шәырҵаҩы лгәы бааԥсхеит. Ашь­шьы­ҳәа
шәтәаны шәаԥхьала!
Ахәыҷқәа неиҿаԥшы-ааиҿаԥшит. Ирцәымыӷхеит рыр­
ҵаҩы лчымазара. Нас, уи лыҟамзаара акласс ианымԥ­шырц,
зегь акака инарылагеит.
Дук мырҵыкәа, Амина даагылан, лҩызцәа аалыр­ӡырҩит:
– Шәааи, иахьа ҳҵатәхәқәа ҳанрылгалак, ҳарҵаҩы лбара ҳцап! Илыхьызгьы еилаҳкаап!
– Шәаа-исааи!
– Саргьы убас сҳәар сҭахын!
– Саргьы, саргьы!
Ргәы иахәеит зегьы. Нас ҩаԥхьа ашьшьыҳәа инатәеит.
Аӡә дыҩуан, аӡәы ашәҟәы даԥхьон, да­ҽаӡәы иацы изы­
ҟамҵаз иҳасабтә иҩыза иирбон. Акгьы иаҿӡамкәа иԥшыз
Минаҭ лакәын. Уи ашьшьыҳәа дтәаны лырҵаҩы длыз­хәыц­
уан. Абас­гьы лхы иааҭашәеит лара: «Арҭ зегь ҳаицны чма­
заҩ­бара ҳнеит ҳәа узбода. Заа, сара схала сцап. Уи хымԥада
сырҵаҩы лгәы иахәоит...»
Ус иагьыҟалҵеит. Аҵыхәтәантәи аҵатәхәы ааны­жьны,
аӡәгьы лҽимырбаӡакәа ашҭа дынҭыҵит уи.
Днеиуеит Минаҭ аккара дыҵаланы. Аԥсаа шәа­ҳәоит.
Игәырӷьоит аԥсабара. Аха лара лгәы ҭынчым. Избан? Лха­
ҭагьы цқьа илыздыруам. Абар, абри ак­кара дахьныҵшәо ауп
лырҵаҩы дахьынхо. Аха, сишь, дышнеиуаз дааҭрысит. Ла

459

дук џыџӡа лаԥхьаҵәҟьа амҩа иааныххылеит. Дааҭгы­­леит
Минаҭгьы. Ицом ала, игыланы илзыԥшуеит. Алагьы иара
иацәшәо дамдыруеи! Алабахьы лҿыналхарц иақәылкын,
аӷыӷра иалагеит. Лаԥхьаҟа дызцом! Лышьҭахьҟа? Уахьгьы дашьҭуам. Ацқәа хырџьаџьан илзыԥшуеит. Урҭ наҟ-ааҟ
еиҿаԥшуа игылоуп. Аӡәгьы изыгәаӷьуам аҽырҵысра. Игылоуп. Ус амҩа ахьеизеиҟараз аҽеиҵыхны инатәеит ала.
Арахь Минаҭ дааҵысны ауӡом. Нас, уаҳа анылзымычҳаӡа
акәхап, акьыжыҳәа илеимаҭәаны аҵәыуара дналагеит.
Аџьџьаҳәа амҩа иқәын уи лҩызцәа. Иаауан ашәҭ шьы­
ҵәрақәа ргәыдкыланы. Аккара иҵаланы, аԥсабара иац­
гәырӷьо... Ус, абар ассир! Минаҭ деи­ҵақьуа амҩа дангылоуп.
Уи лымҩа кны итәоуп ла дук. Иџьашьаны инеиҿаԥшыааиҿаԥшит зегьы.
Уиакәхеит. Рызегь ала инаҵаҳәҳәан, иҩаԥха­дырсит. Нас,
Минаҭ лахь иаахьаҳәын, дрыгәҭылакны рҿынархеит.
Минаҭ акыраамҭа лхы ларҟәны дцон...
1968
Ҩ-ӠИАСК
Ҳара ҳқыҭа ӡиаск алсуеит. Уи Дӷамшь ҳәа иашь­ҭоуп. Зегьы еицырдыруеит. Ацәгьеи абзиеи еиҟа­роуп.
Амш цәгьа абеит – иԥаԥашькны иаақәгылоит. Ақәа­ра
зегь амҽхакны аԥшаҳәақәа инарнылоит. Аан­­да­қәа ина­
рыжәлоит.
Амхқәа инарыҵалоит: бӷарҵахьы еиқәԥоит. Уаҳа злымшаз аџьықәреиқәа неилаҳауеит. Иагьаамҵ­наԥаауеит...
Имҵанарслап ацҳақәа, арахә, ауаа...
Арахь, реиҳа уаҩы ианиҭаху, кәыркәа шоуразы, хагәха
анышә иласны, илыҵапҟа ицоит...
Дӷамшь иалалоит даҽа ӡык. Идуцәаӡам. Уи ахьалалогьы рацәак уаҩы ибарҭаӡам. Ахьӡыҵәҟьагьы зегьы ирыз­
дырӡом. Қьаҭуан ахьӡуп иара.

460

Қьаҭуан ашьха ашьапаҿы иҵыҵуеит. Ашьхаӡыхь еиԥш­
гьы ицқьоуп, иласуп. Агәгәаҳәагьы еилашуеит. Аԥхын
– уна­цәа хнаҵәоит. Аӡын – алҩаҵә ахылзз­уа иҩеиуеит.
Уи азын легендакгьы аԥҵам. Амала, ахьӡ здыруа Нарҭаа
акы ишырзыҟоу агәра ргоит. Дышәгәаламшәои Нарҭаа
ашәҩеишьцәа руаӡәк – Қьаҭуан?!
Қьаҭуан ачҳара амоуп. Аҩарқәа ирыххәыцуам. Иагьа
мыш цәгьа бааԥс ҟаларгьы – иқәԥоит. Аҟаз­шьа арӡуам.
Ишлеиц илеиуеит. Аҭакар анкашуа – Дӷамшь абаҟаху?!
Қьаҭуан ацәқәырԥақәа еиқәҭәо илеиуеит. Аԥсыӡқәа тоԥуа
иҭоуп. Араҳә еицхрышьшьы иазаауеит. Рыԥсаҭа кыдырҵоит,
иржәуеит.
Анхацәа шьыбжьонла уахь рҿынархоит. Рҽыд­рыхь­­уеит.
Рааԥсарагь нархашҭуеит. Амч даргьы иры­­ланаҵоит. Ргәы
еибафо аус иазцоит. Усгьы на­цыр­ҵалоит:
– Иҭабуп, Дӷамшь!
Дӷамшь акәу џьыршьоит.
Амхқәа аарҩара ианықәнаклак – иаамҩахыргоит. Ра­
ҟара рыцлоит алапҟьақәа. Анхацәа гәырӷьоит:
– Ҳашԥаҟалоз абри Дӷамшь ҳамамзар?! Дӷамшь акәу
џьыршьоит.
Аӡлагарақәа арԥыруеит. Ақды еидарақәа инары­ҵарҵоит.
Аӷәыхырҭахь ирзагоит. Мап амҳәац аказы. Иагьаҳәом!
Арахь Дӷамшь рҳәоит зегьы. Дӷамшь абаҟаху!
Аџьабаа – Қьаҭуан, ахьӡ-ԥша – Дӷамшь. Иџьа­шьа­тәуп!
Аха, абзиа уны азы иаҭ рҳәоит ҳабацәа. Цәгьа шу­
зымҵәахуа еиԥш, бзиагьы ыӡӡом.
1968
АЖЬА ҴЫХӘАДА
Ирҳәоит, аԥстәқәа анкьа ҵыхәа рымаӡамызт ҳәа. Аха
иааит урҭ аҵыхәа анырзыршоз аамҭагьы. Цас иауазшәа,
аҽны амшцәгьа бааԥс ҟалеит. Аха уи усс измадаз. Аԥстәқәа
аҵыхәақәа ахьырзыршоз еибарсны ицон.

461

Ажьа амшцәгьа ицәыло иҟазма! Цәыҵарак аԥ­шаан,
инеины инхәыҵатәеит.
Уаала, уара, мамзар ҵыхәада унхоит! – рҳәеит уи збаз.
– Шәара шәанаауа исзаажәга, сара ақәа сцәылар, ахьҭа
сылалоит! – инарашьапкит Ажьа.
Анаатә зҿанаҳәо ҵыхәа аагара ицаз аԥстәқәа, уи уссгьы
ирымкит. Иахьнеиз зегьы аҵыхәақәа рзыршеит.
Ҵыхәада инхаз, ахьҭа иацәшәаны ацәыҵара ицәы­­
ҵатәаз Ажьа заҵәык акәхеит.
1968
АӠҬАЛАРА
Аԥхын, ашкол ианоурышьҭ, Кәҷыр ақыҭахь дцеит. Уи
иабдуи иареи рыԥсы еилоуп. Иахьа хәлаанӡагьы иҳәарԥсаруа еицуп. Ак шьҭырхуеит, ак шьҭарҵоит. Нартаа инадыркны зегьы ирылацәажәоит.
Ҳаи, шаҟа ибзиоузеи аԥхын ақыҭан! Кәҷыр араҟа зегьы
дрызҿлымҳауп, иԥсгьы рхьыхәхәа ирылоуп. Аха ҷыдала
аӡҭалара зегьы иреиӷьишьоит.
– Бабаду, иахьа аӡахьы ҳамцаӡои? – ҿааиҭит уи, уажәы
ашәшьыра данааҵатәа.
– Иахьоу? Ҳцоит, ҳца! – иаҭеикит иабдугьы. Ахәыҷы
ихала аӡахьы дишьҭӡом абду, дицәшәоит.
– Ҟаҳ, ари аҩыза ашоураха, акыр иаԥсоуп еи­ҩырффо
аӡыжь анхылара! –изычҳауам Кәҷыр.
– Сара зхы скыз салгап, уара уаанӡа ани уа­жәеинраала
ҵа! Нас аӡахьы хцап! – ашьшьыҳәа дҩагылеит аҭаҳмада.
– Ибзиоуп, исҵоит, Бабаду!
– Амала санужьа, џьаргьы ушызымго удыруазааит!
Абду иҽага аашьҭихын, рашәара дцеит. Кәҷыр­гьы
ишәҟәы аахиртлан, днадтәалеит...
Ус, дук мырҵыкәа, аҷараҳәа агәашә абжьы геит. Ам­
ӡырха дааҭалеит агәыла хәыҷы Аџына. Кәҷыр дҩаҵԥан,
дгәырӷьаҵәа уи днеиԥылеит...

462

Амра заҵааира ажәҩан агәы иазҩеиуан. Ахәыҷ­қәа ха­
нагалаӡаны ахәмарра иаҿын. Зны акьаб­роу иасуан, зны
цыгәхыршәҭ ҟарҵон, даҽазны аҵәыр­гыла иахыԥон.
Ус, абду ирашәатә нагӡаны, ашәшьыра дааҵалеит. Убас­­
ҟан ауп Кәҷыр ишәҟәы артны зымҩа ишышьҭаз ани­гәа­
лашәа. Нас, игәы ааиԥсахын, иабду ихы наиқәикит:
– Бабаду, сара иахьа аӡҭалара сҭахӡам!
Абду, уи зызҳәаз анидыр, ихы ларҟәны даа­ԥы­шәырччеит.
1968
АЦӘАҞӘА
Абаҳчаҿ ашәҭ хкқәа рацәаны ирызҳауан. Рна­пы еи­
кәыршаны ашара иаԥылон. Ихааӡа амра ашәа­ҳәақәа ры­
қәыԥхон. Иԥшқаӡа аӡаӡа рықәна­ҳәон.
Аха, ишыҟалаз здырхуада, ҽнак аимак рыбжьалеит.
– Сара зегь реиҳа сыԥшӡоуп! – аҳәеит Аҟаԥшь.
– Мап, сара харантә аҵх лашьцаҵәҟьагьы салубаауеит!
– аҳәеит Ашкәакәа.
– Абаҳчахь ауаа мҩахызго сара исхылҵуа ахаа фҩы
ауп! – аҳәеит Аҩежь.
– Иарбан шәара шәаҵкыс сара сызлеицәоу? – зегьы
иаарҿагылеит Аиаҵәа.
– Сара?
– Сара?
– Сара?
Иҿаҳәатәха, иузымҟажо иқәгылеит:
Ацхаԥштәыла, Акаҳуаԥштәыла, Ажәҩанԥштәыла...
Реимак иаҳа-иаҳа аҽарӷәӷәон.
Ашәҭқәа реимак насҭха игылаз Абаҳчааӡаҩ иа­ҳаит.
Уи урҭ ргәы ирҭынчырц анс иҳәеит, арс иҳәеит, аха уаҳа
умԥсит...
Убри аамҭазы, мрагылара зегь амҽхакны, ажә­ҩан иаа­
ҵалеит ацәаҟәа. Уи ԥштәахәы рацәала еилыԥхон. Зҽеи­

463

лазыӡҩоз абжь-ԥштәыкгьы ацәаҟәа блахкыгаха иҟарҵон.
Ажәҩан акалҭ зегь дырԥшӡон.
Абаҳчааӡаҩ иԥсы алаханы аҵәақәа дырзԥшуан. Нас
зеи­мак еиҳагьы аҽарӷәӷәоз ашәҭқәа ихы на­рықәикит:
– Шәазԥши ани ацәаҟәа!
Ацәаҟәа, ԥшшәахәы рацәала, еиҳагьы иссирха ажәҩан
икыдын.
Ашәҭқәа ирбаз ассир рыбла хнакуан, иџьашьаны иазԥ­
ш­уан. Урҭ, уажәы рҿы иадмырҳәозаргьы, за­мана­лаҵә­
ҟьа еилыркаауан аԥсҭазараҿ мчыс иааҟоу зегьы ирыҵ­ку
аилаҵәара шакәу.
1968
АХЫХЬ
Амаҭ ахыхь бааԥс азҵысит. Ахәшә азы иназыдгылалак
зегьы акака рҳәон. Башахеит, хәшәы амоуит. Аҵыхәтәан
Ала иазҵааит.
Уи ибзиаӡаны иадыруан Амаҭ цәгьамзар бзиа шы­­­ҟа­­
намҵоз, ауаа ишраӷаз, аԥсҭазара ишаԥырха­газ...
– Ахәшә мариаӡоуп! – аҳәеит Ала.
– Ишуҳәара, ишуҳәара, сукәыхшоуп! – иқьақьеит Амаҭ.
– Ахыхь анузцәырҵлак, унеины надаада уҽеи­ҵыхны
амҩа уаниала, – иаҿын Ала, – мчыла ацәа уҽоуҭоит, уа­
нааԥшлак ухыхь наухгоит.
– Иҭабуп, иҭабуп, сукәыхшоуп! – иаахырҳәа-аахырҳәан,
ишаҵәы-шаҵәуа ицеит Амаҭ.
Ала иадыруан уи амҩан ианыцәалак аӡәы имбарц шзалымшоз, алабагьы шагымхоз.
Убри инаркны Амаҭ ахыхь шаазцәырҵлак амҩахь иеихоит. Аҽеиҵыхынгьы инаниалоит.
Баша ирымҳәозаап Ала Ауаҩы ишьа алоуп ҳәа.
1968

464

АҨЫСҬААИ АНХАҨИ
Ааԥынра анааи, зегь анхара хыс ишьҭырхит. Ҩы­­­џьаҩыџьала, хҩы-хҩыла уҳәа рыжәҩа еибы­ҭа­ны, аусура иаҿын.
Аха нхаҩык, игәылацәа аӡәгьы дааизыбзиамхаӡакәа,
ҩызас Аҩысҭаа дышьҭихит. Иагьырыӡбеит урҭ аарыхра
бзиа ҟарҵарц, нас, ишаԥу еиԥш, агәҭагьы ршарц...
– Абри ҩызас дышьҭумхындаз, – игәы иаланы Анхаҩы
иеиҳәон аӡәы.
– Аҩысҭаа иагьаџьара дугаргьы иара итәы ҟаи­ҵоит, –
игәиҽаниҵон даҽаӡәгьы.
– Абри мцурак уҵеигалоит, – даҿын ахԥатәи.
– Шәаангылишь, закә аарыхроу иҟаҳҵо шәым­бари! –
абас раҭеикуан Анхаҩы. Аха иагьа ус акә­зар­гьы, уи акыр
игәиҽанын.
Анхараамҭа иаҳа-иаҳа еилашыҩкуан. Аха Анха­ҩы Аҩы­
с­ҭаа гәрамгарҭас дызлеикыша ҳәа иарбанзаалак џьа­ра ак
идибаломызт.
Ацәылашамҭазы дгылан даауан. Цәаӷәан – ацә­қәа рҿы
икын. Лаҵан – аҳәиҵәҳәа ажәла иҟьон. Рашәан акәзар,
Анхаҩы дивагыланы, аԥхӡы ԥхьа­ҳәо, арашәара даҿын.
Ааԥсара захьӡызгьы издыр­ӡомызт. Дгәырӷьон Анхаҩы.
Хәылбыҽхак Аҩысҭаа Анхаҩ иашҭа дааҭалеит. Аԥсшәа
ааибыҳәан инеибарҭәақәеит.
– Ҳаарыхра ҳшарц сҭахын, – иҳәеит Аҩысҭаа, уаха ансарсҳәагьы днавамлакәа.
– Дадхеит, аарыхра макьана иабаҟоу, уажәоуп аҽага
аҵган ҳанаалгаз, – иҳәеит Анхаҩы.
– Ааи, аха сара уашьҭан сҟалаӡом, уажәнатә ишаны
ҳалгап – ҿааиҭит ҩаԥхьа Аҩысҭаа.
– Ибзиагәышьоуп, – иҳәеит Анхаҩы, иамеикыргьы акгьы шалымҵуаз дырны.
– Алаԥшра уара иусҭоит, иарбан иуҭаху, аԥҳә акәу, аԥш
акәу? – иџьымшь хьырвырқәа днархәыҵԥшны Анхаҩы
днеизыԥшит Аҩысҭаа.

465

– Иашоуп, аӡын аҟашәагьы уаҩы иҭаххоит, аха абзиара сзуны алаԥшра ансуҭах, сара аԥш алсхуеит! – иҳәеит
Анхаҩы дгәырӷьаҵәа.
– Азамана, аԥш – уара, аԥҳә – сара! – Аҩысҭаагьы
дгәырӷьаҵәа Анхаҩы иашҭа дынҭыҵны дцеит.
Адырҩаҽны ашьжьымҭан, алаҳәахӡы еиԥш иҭа­гылаз
имхы ибарцы дгәырӷьаҵәа днеиуан Анхаҩы. Ахҵысҭа днахагылеит, игәгьы нҭыԥсаан, иара уа даа­­хахеит.
Аҩысҭаа амхы зегь рхны даалган, ахаҳаираҳәа уажәы
аԥҳә аҿаҳәара даҿын.
– Уанаџьалбеит, сзыхурҵәазеи, иныҟоуҵазеи? – аарла
ибжьы аагеит Анхаҩы.
– Уаҵәы сара ашьха сцоит, санаауагьы сыз­дыр­ӡом,
сыԥҳә заа иҭызгоит, – иҳәеит Аҩысҭаа, уаҳа илахәылагьы
днеиҿамԥшӡакәа.
– Абри акәзаарын сгәылацәа исарҳәоз, блас ицәы­
рызгозеи уажәшьҭа? – ихы игәы ақәмаҷханы, дмида-гәи­
даха аҩныҟа иҿынеихеит Анхаҩы.
1969
АМШЫН АҞНЫ
Адгәыр игәырӷьара ҳәаак амам. Уи дсасны ди­ҭааит
Москватәи иҩыза Андреи. Дахьигарагьы издыруам.
– Амаамынқәа ахьырааӡо акәу, аботаникатә баҳчахь
акәу раԥхьа ҳахьцара? – ихы исас инаи­қәикит Адгәыр.
– Амшын ахь! – иҳәеит Андреи, уи аҭалара дах­гәаҟуа.
Асас ииҳәаз мап шԥацәикуаз аԥшәмагьы. Иеиманы уахь
рҿынархеит.
Ауаа рацәаны амшын иҭан. Асаркьеиԥш ухы-уҿы знубаало иааиуаз ацәқәырԥақәа, иуадышххыраха аҟәара иаалахон. Мыцхәы иқьафҭаҵаган ихааӡа иасуаз аԥшагьы. Аҭакар
араҟа мчы амамызт.
Аҷкәынцәа али-ԥси рыбжьара рҽааилдырҵәрааит.

466

– Аӡсара усгьы уазҟазахап?! – ҿааиҭит Андреи иҩыза
ихы наиқәкны.
– Из-здыруеит! – иҳәеит Адгәыр иныҵакшәа.
Андреи, дууаӡа дыԥан, хыла амшын длалапҟеит.
– Еҳ, изакәытә ссирузеи!.. – ҿааиҭит уи данҩал­ҵә­
рааҵәҟьа. Амшын дналаԥалт Адгәыргьы.
Ацәқәырԥақәа ҟәандаӡа ахәыҷқәа ргәыдры­ҳә­ҳәалон.
Ирҿагәбзыӷуан амра ашәахәақәагьы. Ид­­­­мырдырӡакәа амшын амч ссир урҭ рыхан иагон.
Ус, «а-а-а» ҳәа бжьык геит. Андреи данаахьаԥш, Адгәыр
иҽахьикәабоз аӡы ҩхагьежьылеит. Маҷк­гьы дааизыԥшит,
аха иҩыза дыҟаӡамызт. Нас ацә­қәыр­ԥақәа дрылҵәраа,
жәҩаҭыхла дыӡсо иҿааи­хеит. Адгәыр уаҳа дхамлаӡеит.
Хыла аҵахь иҿы­­неи­­хеит Андреигьы.
Рацәак мырҵыкәа дагьҩалҵәрааит уи, иҩыза иха­
хәы данкны. Андреи идыруан аӡы иашьуа аҭәыцҵәҟьагь
дшахьынҳало. Насгьы уи иеиқәырха­разы, хымԥада ихцәы
дшанктәу...
Дааиуан Андреи Адгәыр диманы, аха акыр дааԥ­са­
ны, дшынҵааҟәрылара. Ари збаз арԥыск дыԥан урҭ днар­
ԥыххылеит...
Аӡы аниҿырх ашьҭахь, иԥсы ааины, аҟәара даақәтәеит
Адгәыр. Аха уи илахь еиҵыхны, Андреи дзиҿаԥшуамызт.
Дыззиҿамԥшуаз уи амшын дахьашьуаз акәым, аӡсара
ахьизымдыруаз акәын.
1972
АМАНДАРИН ҨЕЖЬҚӘА
Ҭакәажәык адәқьан ахьтә даауан. Уи деидара мацараха дыҟан. Дшааиуаз ахәыҷқәа даарывалеит. Леидарагьы
налыргылан, лҽаалыриашеит. Ахәыҷқәа еиздаҭланы ампыласра иаҿын. Нас лыбжьы нарықәлыргеит. Ирҭа­хым­
хацәазаргьы, рымпыл зымҩа инышьҭаҵан, иаалываӷӷеит
даргьы.

467

– Снанараа, абна, адәқьан аҟны ашьақар схашҭит. Сара
иԥсыша амандарин ҩежьқәа анызба... Исзаажәга кьылак ашьақар! – аԥара налырххеит. Ларҭмаҟгьы днахалан,
амандарин ҩежьқәа напырҭәыла рҿаалырхеит: – Арҭгьы
амҩан ишәфап!
Аха аӡәгьы илымимхӡеит.
– Ҳарҭ ашьақар аагаха ҳамам! – иҳәеит аӡәы.
– Амандариназ ҳара адәқьан ахь ҳазцом! – иҳәеит
да­ҽаӡәгьы, дҿабыӷӡа дахьгылаз. Нас ам­пыл шьапыла
длацәхасын, иԥхаҵа ирыма агәарԥ иааҭалеит. Аха ахәыҷқәа
руаӡәы, ампыл дашьҭам­лакәа, иҽааникылеит.
– Иаажәг, ди, аԥара, сара ишәзаазгоит! – аҭа­кәажә
лԥара аалымихит уи.
Аҭакәажә ахәыҷқәа ахьыхәмаруаз дырзыԥшуа дгылан.
Макьана дымнеиц лҳәоны, ашьақар иман дагьаакылыххит
аҷкәын хәҷы.
– Ҳаи, уԥсынҵры духааит! – лҳәан, ашьақар ааим­хны
инацылҵеит: – Аа, нан, абарҭ уара узын иал­с­хит! – амандарин ҩежьқәа ҟәаз-ҟәазӡа ишҟа ина­лыр­ххеит.
– Мап, ди, сара уи азы акәӡам ашьақар зыбзаазгаз, –
иҳәан, иҩызцәа ахьыхәмаруаз ашҟа иҿы­неихеит ахәыҷы.
– Уԥсынҵры иазҳааит! – лҳәеит даҽа зныкгьы аҭакәажә.
1975
БАҬАЛИ ЕСМЕИ
Баҭали Есмеи ешьеи еҳәшьеи роуп. Баҭал деиҵ­буп.
Есма деиҳабуп. Баҭал иаҳәшьа оума лыхҭихуеит, аха лара
лнапы нарыгӡаны џьеи дилакьысып, дрыц­ҳалшьоит. Иара,
уи ихы иархәаны еснагь аҵәы лы­леиҵоит, дтәар иуам, дгылар иуам.
Абар иахьагьы. Есма ахьҭа лылаланы дышьҭоуп.
Ллымҳақәа лыхьуеит. Руакы, реиҳа илыхьуаз абамбагьы
анҭалҵа – инеимаҷыҩ ицеит, зынӡа акагьы аҳаӡом. Баҭал
уаҳа изымчҳакәа иаҳәшьа дналхагылоит:

468

– Бгыл, Есма, бгыл!
– Сычмазаҩуп, сызгылондаз?!
– Бышԥазымгылои?
– Сычмазаҩуп!
– Изакә чмазароузеи уажәы?..
– Слымҳақәа сыхьуеит!
– Бгыл сара сеиԥш, нас быбзиахоит!
– Усҟәаҵ!
– Бгыл сҳәеит!
– Усҟәаҵ, схы иалаӡом!
– Иарбан бхы иаламӡо?
– Иуҳәо!
– Уи сара исыздыруам!
– Усҟәаҵ уара!
– Мамоу, сыбҟәаҵӡом!
– Иҳәала нас иуҭаху, ари слымҳа уаха акгьы аҳаӡом!
– Есма еимаҷыҩны иҟаз ллымҳа лашьа хәыҷы иахь инарханы, дааҳәны днаиеит. Баҭалгьы анс иҳәеит, арс иҳәеит,
аха иаҳәшьа акгьы шылмаҳаҵәҟьоз аниба, ҟаҳ, акгьы
лмаҳаҵәҟьозаап убама, иҳәан, ашьшьыҳәа дналхыҵны,
ихәмаргақәа рышҟа иҿынеихеит.
1976
АЛАМЫС
– Абра исзаанкыл, нан, абра! – лыбжьы налыр­геит аԥ­
ҳәыс бырг, амашьынарныҟәаҩ лхы наиқә­кны, амҩахыҵы­
р­ҭа ианаавала. Аха амашьына аны­ҟәа­шәа иагымхаӡеит.
Имаҳазар акәхап. Ргәы иаа­­­ҵахх­ны ирыӷәӷәаны рыбжьқәа
аадыргеит аӡәыр­­ҩы. Ама­­шьынагьы иаразнак иаагылеит.
Аҭакәажә, атсеиԥш ихьанҭаӡа иҟаз ҩааҵәак лыз­­ҭан.
Ина­лыцхраан иааҭыргеит. Амашьынарны­ҟәаҩ иқьаад
бӷьыц­қәа иҵырҟа-џьыба иааҭиган, имҩа­нигоз дрылаԥшуа
даа­гылеит.

469

Аҭакәажә лымҩа дахьаҩнагаз лгәы намӡо дгылан. Уи
зны лымҩахь дыԥшуан, зны-лааҵәақәа рахь...
– Минуҭк сҭыҵыр ҟалару? – арныҟәаҩ ихы наиқә­кны
дҩеихеит ҷкәына хәҷык.
– Иҟалахзеи уажәы?
– Абырсааҭк сааиуеит!
Амашьынарныҟәаҩ ашә ааиртын, аҷкәын дынҭ­ҟьеит.
Али-ԥси рыбжьара дхынҳәит уи.
– Уԥсынҵры духааит, сбаба! – иҳәеит уажәраанӡа
ҿымҭӡо итәаз аҭаҳмада.
Аӡәк еиԥш зегь неицхьаԥшит. Аҭакәажә лааҵәа­қәагьы
ларгьы нахьхьи лымҩаҿы инаганы игылан.
Амашьына ҭрысны аҿынанахеит.
1976
АИМАК
Ҽнак аимак роуит Ашьхеи Аҳауеи.
– Иасԥхынра сара зықьҩыла ауаа сҭаауеит. – Ашьха
ацәажәара иаҿын. – Ахьаа змоу – сыхәшәтәуеит, ауаа ааԥ­
сақәа ргәы рхасыршҭуеит, рымч ҭасҵоит. Ргәы еицҳауа
иҟасҵоит. Сара соуп урҭ ԥсыс ирхоу. Арҩаш ҭрысқәа, анаҟә
хьшәашәақәа, ахра ԥагьақәа... Зегь сара мазарас исы­моуп.
Уара, Аҳауа, узырбзиогьы сара соуп. Умбои Ашьха ҳа­уа
рҳәоит зегьы.
– Мап, – агәы иааҵаххит Аҳауа, – сара сахьыбзиоу азоуп
уара ауаа зуҭаауа. Сара соуп уӡырызгаз, аԥсы ухазҵаз, уҿы
зырцәажәо... – игәааӡаны, аи­қәыԥ­хьаӡара иаҿын уи.
Ашьха, Аҳауа ахәгьы-аҿгьы иаақәнамыргылеит. Уи иа­
ҳәаз иаҳагьы иацаапкит Аҳауа.
– Сара иусырбап! – аҳәан, аҵыхәтәан, игәаан ицеит. Уи
акәхеит. Амш еилахәеит. Ашьха ԥҭақәа агәаҩақәа ирҭыҵит.
Ага ԥҭақәа – амшын. Еиҿаҳаит. Илакьы-лакьуа амца рыб­
жьҟьеит. Идыды-мацәысит. Иеимаҩны аҿаанахеит асы. Иауан, иауан...

470

Ашьхақәа зегь ҭанаҳәҳәеит. Аԥсшьараз зҽыр­ма­зеины
итәаз ауаа рацәаҩын. Урҭ гәала дус иҟарҵеит. Иеидашшыло, рыхқәа неидыркылон уажәы-уажәы. Ирура рыздыр­
уамызт.
Ус, арҭқәа зегь збоз Амра, ахра иаавҵны иҩа­гылеит.
Аҩар неихәлаччеит. Уаанӡа ишыҟаз иаа­ҟалеит ҩаԥхьа.
Еснагь иҟазааит Амра!
1977
АНАПҚӘА
Дыҟан амал ду змаз Хазыр ҳәа аӡәы. Деихачаԥа дынхон. Аха шаҟа ихашәалоз аҟара, иԥсы еиҳагьы ицәгьахон.
Еснагь аӡәы акы ахьицәигара дашьҭан.
Хазыр иҩны ҵаҟатәи ауадақәа руакы, Џьалыкь ҳәа еи­
мааӡахҩык дыҩнан. Уи аџьа мыцхәы бзиа ибон. Ӡахран
дызҿӡазгьы. Иҭаацәеи иареи еибар­гәырӷьо, рнапы еикәыр­
шаны инхон.
– Уӡырҩи уара! – лхаҵа лхы наиқәылкит уахык Хазыр
иԥҳәыс. – Исҳәо умаҳаӡои, мшәан?
– Изакәызеи, бара?!
– Уӡырҩи!
Аимааӡахҩы иашәаҳәабжь хааӡа иааҩуан.
Иӡырҩуан аҩыџьагьы.
– Уара, уанаџьалбеит, – дналагеит Хазыр иԥҳәыс, –
иаҳфаша, иаажәша ҳамоуп. Акы азы ҳашшуам. Ҳаихбаала
ҳанхоит. Иуҵалазеи?! Иасымша ухы кны утәоуп. Знымзар
зны убла ааиҵыхны, аҭаацәа уҳа­ламԥшыц. Уизыӡырҩи ани
арыцҳаҵәҟьагьы ашәа шиҳәо! Аԥсҭазара деигәырӷьоит.
Ҳара?
Акыраамҭа дхәыцуа дтәан Хазыр. Адырҩауха уи аи­
мааӡахҩы ишә дынхыҵит:
– Абри уара иузаазгеит, Џьалыкь! Унха-унҵы. Ухы
иархә! – ҟәбарк азна ахьы наирххеит.

471

Џьалыкь иџьашьаны, ииура изымдыруа дгылан.
Ауха аимааӡахҩы иҭаацәагьы иаргьы мыцәаӡеит. Зны
игәырӷьон. Рыбла ихгылан аҩны еихачаԥа ду, аԥсаса,
ашьамаҟа... Иазхәыцуан амал, амал шар­ҳашаз. Ирура рыздыруамызт. Аӡәы анахь ирхон, аӡәы – арахь... Иаргәаауан.
Зхаан гәынҷыхьажәа еибызымҳәацыз ауаа, аимак рыбжьалеит.
Имыцәаӡакәангьы иаадыршеит зегьы.
Адырҩаҽны шаанӡа Хазыр ишә дылагылан аимааӡахҩы
иҟәбар кны:
– Атәым џьа агәырҩа ацуп, Хазыр! Исҭахым сара
ари ахьы! Ари аҩыза аԥсҭазара! Сара ԥсҭазарас исымоу
схатә џьоуп! Абарҭ идырҳаз аџьа! – аимааӡахҩы инапқәа
амалуаҩ инаимҵаикит.
1977
АКАМФЕҬ
Ааԥын мра хааӡа иԥхон. Амӡырхаҟны ахәыҷқәа
рҽеҩшаны ахәмарра иаҿын. Урҭ дрылан саҳәшьаԥҳа
хәҷы Инагьы. Сара газеҭқәак аашьҭыхны, арамҵахь
сҿынасхеит, сыԥсы ааиҭаскразы. Сышнеиуаз анылба,
лҩызцәа даарылҵны, лыхцәы қымфыфылӡа даасыдгылеит
саҳәшьаԥҳа. Нас, ак сҿы ишҭаз аагәалҭан, лхы насықәылкит:
– Ари иуфо закәызеи?
– Акамфеҭ! Ибҭахума?
– Исҭахуп!
Ашьшьыҳәа сџьыба сынҭалан, цырак акәын иҭа­ӡаз,
иааҭыган иналсыркит.
– Уаҳа умаӡами?
– Мап!
– Ус акәзар исҭахӡам... Уара иумаз!
– Избан, Ина?
– Схала исфома, сара аҩызцәагь сымоуп, шаҟаҩ ҳаҟоу
умбаӡои?!

472

Ахәыҷы лкамфеҭ ааслыркын, дыҩны лҩызцәа рышҟа
лҿыналхеит.
– Ари дыбзиахоит, убама?! – ҿааиҭит асоф иқә­тәаны
иаҳ­зыԥшуаз сабгьы. Сгәы иахәаны сааԥы­шәыр­­ччеит саргьы.
1977
АҲАУА ГӘАҬАГА
Ақыҭан апап иҳәатәы иахыԥомызт. Иааиҳәаз ҟа­лон иаргьы. Уи еиҳараӡакгьы ақәа анауаз идыр­уан. Ас дшыҟаз збаз
анхацәа рыԥсы дырзалхуамызт. Ауаа ақәа ианаргәаҟуаз,
адгьыл аншабоз, анхацәа даарыԥхьон уи.
– Ақәа аҳарурц шәҭахызар, ҳныҳәарц ҳахәҭоуп! –
инарыдиҵон зегьы.
– Ақәа ҳҭахымкәа, ухаҵкы ҳцеит! – иааи­баргәырӷьон
анхацәа. Нас русутә нкажьны, рышь­тәы-рыктәы зҳәаз еиԥш,
иеизаны аныҳәара дуӡӡа ҟарҵон. Нцәахәыс ирыԥхьаӡоз
рыпап ддыр­ны­ҳәон. Данцозгьы деимала-еиҿалаха акәын
дыш­дәы­қәыр­ҵоз.
Иҵабыргыҵәҟьаны мышкы, ҩы-мыш иахымгакәа, ақәа­
гьы рзауан.
Ҽнак, аҵара змаз нхаҩы ҷкәынак, ауахәама шгәеиҭоз
ибеит аҭӡаҿы ицәыҵаҵәахны ишыкнаҳаз аҳауа гәаҭага
– абарометр. Уи иаразнак иагьидырит зегьы. Абарометр
Апап ианаҳәон ақәа анауази ианамуази. Уи ала ажәларгьы
ижьон. Аҵарауаҩ Апап дышҿаԥиҽыз ажәлар иреиҳәеит.
Убри аҽны инаркны уи игәра аӡәгьы игаӡомызт.
1977
АПРЕМИА
Дырмит Гәлиа ипремиа аныҟалаз акәын. Уи аиоу­разы
рыӡбахә рҳәеит: Азиз Агрба, Иван Папас­қьыр, Баграт
Шьынқәба. Иара ҩ-премиак ыҟан, иқәдыргылаз – х-ҩык

473

ҟалеит. Зегьы аџьабаа ду збахьоу. Акомиссиа иҟарҵара
рзымдырит. Ус, Азиз Агр­ба абас иҳәеит:
– Иван Папасқьыри Баграт Шьынқәбеи рџьабаа ра­
цәоуп. Раԥхьатәи апремиагьы дара ирықәнагоуп. Сара уи
мап ацәыскуеит!..
– Убас иагьыҟаиҵеит, Аԥсназы иаргьы ихы аџьы­ка
шықәиххьазгьы.
Изаҳаз зегьы ргәы иахәеит. Аӡәгьы ихашҭӡом.
Октиабр 14, 2002 ш., Аҟәа.
АҚӘЫԤШИ АБЫРГИ
Ишыҟалаз здырхуада, ақәыԥши абырги ргәааи­багеит.
– Сзыхурҟьаз соуҳәароуп! – иҳәеит абырг.
– Иануасҳәаша ҟалап! – иаҭеикит ақәыԥш.
– Ма-ап! Сара уиаҟара аамҭа сымам, – иуамызт абырг,
– уаҵәы исоуҳәаны, уаҵәашьҭахь сыгха сыр­ҽеиратәы...
Иахьаҵәҟьа исоуҳәароуп!..
– Уархәыцратәы иҟами?!
Февраль 4, 2003 ш., Аҟәа.
АЛА
Ахьҭақәа анааи, Ала аусқәа цәгьахеит. Аҩны иҩналан
– идәылырцеит. Абоура иҭалан – акам­ба­шь­қәа ирым­
уит. Аҳәаҭра иҭалан – аҳәақәа ҿыҿит. Адәы иаацәхалеит
аҟәараҳәа еиҵасуа.
«Абри аӡынра аасхызгааит, – аҳәеит Ала, – убас ҩнык
ҳәа сыргылап...».
Ааԥынра анааи, инеины ашәшьыра иныҵаиеит, ахьҭақәа
згәалашәахуадаз!..
Ала уажәы зынӡагьы иазхәыцуамызт аӡын ҩаԥ­хьа иаараны ишыҟаз.
Февраль 4, 2003 ш., Аҟәа.

474

АЛАШӘИ АДАГӘЕИ
Алашәи адагәеи еицны ицон. Ишнеиуаз хаҵак даар­
ԥылеит.
– Уа мшыбзиақәа! – днареихырхәеит уи.
– Ииҳәазеи, уара? – ҿааиҭит адагәа.
– Иара дызусҭада? – дҵааит алашәгьы.
Февраль 4, 2003 ш., Аҟәа.
АКӘМЫЗЦӘА ЕИМААҚӘА
Аҟәа ацирк ааит. Уи ауаа рацәаҩны иаҭаауан. Саб дсыманы сцеит саргьы. Ҳаштәаз, аԥарда ааила­шәшәан, ҽыхәа
иаҵәак аацәырҵит. Уи, ашьҭахьтәи ашьапқәа ирықәгыланы,
амузыка иацкәашон.
Саб дшанханы дтәан. Иџьеишьаҵәҟьоз, аҽыкәа­ша­ра
ана­­ҩ­­­сангьы, аимаақәа иашьаз ракәын. Акә­мыз­цәа еимаа­
қәа.
– Сара схаан, – изымчҳакәа ҿааиҭит саб, – аҽ­ӷьычра ра­
цәаны иҟан. Аӷьыч аҽҭра дынҭалан, аҽы аԥшь-шьапыкгьы
акәмызцәақәа нарыкәыршаны иҿеи­ҳәон...
– Избан? – сиазҵааит сара, иажәа дшалымгацызгьы.
– Ашьапышьҭыбжь аԥшәма имаҳарц азыҳәан. Ашьшьы­
ҳәа инҭыгангьы игон...
Уажәы, аҽыхәа иаҵәа акәмызцәа еимаақәа ашьа­­­­ҵаны,
ауаа ыршанхо, акәашара иаҿын...
Февраль 26, 2003 ш., Аҟәа.
АБИ АԤЕИ
Аԥсны еибашьран. Аби аԥеи аӷа иҿагылан. Урҭ наҟ-ааҟ
еибахьчон, аҩыџьегьы Аԥсны рыхьчон. Аиҿахысра иаҳаиаҳа аҽарӷәӷәон. Адгьыл ажьқәа ҭыжәжәон, ажәҩан амца
ацралон. Зны аӷацәа хьаҵ­уан, зны – ҳара ҳтәқәа.

475

Ус, аб дызгарыз ахы иқәшәеит. Дыҳәҳәаны уи днеихаххит аԥагьы. Илшагәышьози; инапала деи­қәикит. Маҷӡак
ахысра анааихсыӷь, даашьҭых­ны иҿынеихеит. Дцон аибашьра мца далигарацы, наҟ-ааҟ икажьу аԥсцәа дрылганы, ахқәа ивашәышәуа, иаб диҵаланы. Ус, уазырбжьык
ааиаҳаит:
– Аа-а, сара рыцҳа!..
Аԥа дааҭгыланы дааӡырҩит, даанаԥшы-ааԥшит. Инаҩыс­
ҵәҟьа аԥсцәа дрылажьын аибашьҩы, ашьа иҵыҩруа. Уи
макьана иԥсы ҭан. Аԥа аԥшыха имамызт. Ахқәа иаҳа-иаҳа
ишәышәуан, ахымцақәа иаҳа-иаҳа еицралон.
– Саҭоумҵан, саб! – иҳәан аԥа, иаб иԥсыбаҩ зым­
ҩа инышьҭаҵаны, днеины ахә даашьҭихит. Диманы иҿы­
неихеит уи амца иалгоу амҩа даныланы...
...Иахьа, аижәлантәқәа рыԥсыжырҭаҟны, аб ины­шәынҭра
ҟаҵаны иҟоуп, абаҟа ахаргыланы. Амала уи иԥсыбаҩ ара
анышә иамаӡагәышьам. Иахьыҟоу здырхуада?!
Аԥсны, Аџьынџьтәылатә еибашьраан, абри аҩыза ҟар­
ҵеит аби аԥеи – Тариели Ҭемыри Тапаӷәуаа.
Февраль 27, 2003 ш., Аҟәа
АԤСАДГЬЫЛ
Аибашьра цон. Тамшь ақыҭа уажәы аӷа икын. Ус, иаа­
рылаҩит уаха абџьар мҩаныргоит ҳәа. Тамшьаа рыҷкәын­
цәа хәыҷқәа рҽааибыҭан, ацҳа ԥыр­­жәарц рыӡбеит. Уи
акыр игәаӷьуацәан. Аха ама­­­ӡа мҩақәа рыла инеины, ац­
ҳа алаӷәымқәа аҵар­­­ҵеит. Ашарахь инеихоны, бџьар­ла
иҭәыз ама­­­шьы­на­қәа­гьы рҿаархеит. Уиакәхеит. Ацҳа ахгьы
аҵыхәагьы амцабзқәа еишьҭаххы иҩалҟьеит. Ама­шьы­
нақәа­гьы ҟәыбаса илеилаҳаит. Ирықәыз аб­­џьарқәагьы
аԥжәа­ра иаҿын. Ашьа рыҵырҩы ицон урҭ реибашь­цәа
ахьеилажьыз.
Ус, ҷкәынак илаԥш нақәшәеит, аԥсцәа руаӡәы инапы аҽырԥсны абџьар ашҟа ишнеиуаз. Ҳара ҳтәқәа уи

476

абыр­сааҭк дааилыршьит. Иџьоушьаша, кьыс имаӡамкәа
дыҟан. Зуаҩыбжара инеихьаз афицер, иԥаҵақәа иҿабаба,
аҷкәынцәа хәыҷқәа раԥхьа дгылан уажәы. Иџьашьангьы
дрыхәаԥшуан.
Шәкомандир дысшәырба! – аҳәара ҟаиҵеит иа­ра.
Пыӷа ҳәа изышьҭаз, зегьы иреиҵаз рҩыза хәы­ҷык дааины иаԥхьа даагылеит. Аҭҟәа дхагахарц иа­қәикит.
– Стапанча сышәҭ, сҽысшьуеит! – иҳәеит раԥхьа, аха ишамуаз аниба, иҽааиқәкуа ҿааиҭит: – Бзиоуп, аха... Шәабџьар
ду ыҟамкәа, шәықәра ду ыҟамкәа, ишәылзыршазеи шәара
ахәыҷӡақәа абри аҩыза афыр­хаҵара?
– Аԥсадгьыл! – ишеицеибашьуаз еиԥш, иагьеи­цырҳәеит
зегьы.
Февраль 28, 2003 ш., Аҟәа.
АԤСУАРА
Аԥсны аӷа дшақәлаз зегьы иаарылаҩит.
– Ишԥа, уара?
– Иҟаларым, џьушьҭ?!
– Ҳгәыла дҳақәлану?!
Аӡәгьы ихеиҵарц иҭахымызт. Ус, аҳәааҿы игылаз
ҳаҷкәынцәа руаӡәы, исакаса иаҵагыланы амӡырха иаа­
ҭалеит. Аб иԥазаҵәы... Ҳәҳәарахеит, ҟаарахеит. Ишыцәаз
зхы ԥҽны избаз аҭаацәа, рҽыршьыр моу рымамызт... Аҳә­
ҳәабжь заҳаз ауаа, еибарыҩны иаа­уан.
Ус, машьынак агәашә аԥхьа иаагылеит. Уи иаа­ҭы­ҵыз
аҷкәынцәа шааиуаз, аб жәымҭацәгьа абырг­­цәа днарыл­
рыԥхьеит. Аԥа хәаша иҩызцәа ацәа­жәара иаҿын, аб илабашьа хыла анышә иасуан...
Абзиареиԥш ацәгьарагьы дырԥшӡоит ҳара ҳҟны. Аи­
шәақәа аадырхиан, ачеиџьыка неиҵырхит. Ахаҟ­ны итәаз
аб инапы аиркаанӡа ҳәа иԥшын зегьы. Иа­ра, итәаз блала
иааимданы, иԥа иҩызцәа ихы на­ры­­қәикит:
– Дад, шәнеины, анҭ... ааганы ишәыртәа!

477

– Ишԥа-а?..
– Ааи, ааи! Рнапқәа дырӡәӡәаны... ишәыртәа!..
Иажәа ҩбамтәыкәа уахь рҿынархеит дара кны иаазгаз
ҳаҷкәынцәагьы.
Урҭ, аб жәымҭацәгьа иԥазаҵә дызшьыз ҳаӷацәа ракәын...
Март 1, 2003 ш., Аҟәа.
АЧАРҲӘАРА
Аб иԥазаҵә дышьны дааргеит. Уи шыҟалаз абасоуп.
Ҳаибашьҩы дахьынҭыҵыз бжьык аагеит:
– Уаԥсыуоума, уара?
– Ааи, саԥсыуоуп.
– Аҭаҭын саурхар ҟамлари?!
Ҳаибашьҩы уи анаидгылаха имҭакәа, бџьар ҭмыр­ҟьа­
ӡакәа, аҳәызба наилиҳәеит...
Аԥсны ирацәаҩымзи аԥсшәа бзианы изҳәоз ақы­рҭ­қәеи
ашәанқәеи.
Аԥазаҵәы дырҵәыуан уажәы. Ирура рыздыруамызт:
ихагаханы иеилан...
Ус, ҳаибашьцәа ҷкәынак дрыманы ашҭа иааҭалеит. Уи
ашьра зуз иакәын. Дааганы аԥсы дааихадыргылеит. Анду
лхы акыдҟьара даҿын, ан лыхцәқәа кыдылхуан, аеҳәшьа
аԥсы дырзихыхуамызт, иԥҳәыс дышәны дгылан, исаби лаб
инапы лшьышьуан, абду игәы ажәжәаҳәа дкыдхо амӡырха
дҭан...
Аб, акгьы змыхьӡаз аӡәы иеиԥш, иҽырхаҵаны дгылан,
ахара дыԥшуа...
Аӷа зегьы-зегьы ирбаны, аб иҟны дааргеит уажәы. Аб уи
блала дааимидеит...
– Шьҭа ҳара иҭыԥ дықәаҳҵоит! – иҳәан уи дна­иа­­
ԥызеит ҳаибашьцәа руаӡәы.
– Мап,– ҿааиҭит аб,– доушәыжь наҟ, иабџьаргьы иҭаны...
Ҳаибашьцәа ааиҵаӷәӷәеит, аха аб иҳәатәы иза­хымԥеит.

478

Аӷа агәашә дынҭыҵны, архәара днавалоны, аҵықь ҳәа
ахысбыжь геит. Иццакны уахь рҿынархеит аӡәыр­ҩы. Ассир
уҭахызар! Аӷа иҽишьит...
Март 2, 2003 ш., Аҟәа.
АХЬЫӠҚӘА
Анхәа дтәаны ахахара даҿын. Аҭаца дгьежьуа ак­ҿыҩра
дыкҿан.
– Уааи, сыҷын, аиҵыр-кәакәа уҿасҵоит! – ус лхәыҷы
инаиқәҿылҭит уи, ажәа «аиҵыркәакәа» ан­ҵәамҭа дна­қәы­
ӷә­ӷәаны.
Ари заҳаз анхәа, лус наҟ дааҟәыҵны, деицра­шәаны
ҿаалҭит:
– Беилагама бара, ишԥыкәу сыхьӡ шыбҳәо?!
Анхәа Кәакәа лыхьӡзаарын.
Аха аҭацагьы, уиаҟны даанымгылакәа, ҩаԥхьа ина­цыл­
ҵеит:
Уамажәс исҳәазеи, мшәан?
Уи анхәа иаҳагьы даргәааит, рҳәеит. Дҩаҵҟьаны дгьежьуа аҩнгьы дааҩналазаап, оума лҿыҵҳәацәо.
Абхәагьы Уамажә ихьӡзаарын.
Апрель 19, 2003 ш., Аҟәа.
АЏЬЫНЏЬЫХӘА
Аслани Беслани еицәажәон.
– Сара аџьынџьыхәа бзиа избоит! – иҳәеит Аслан.
– Сара исҭахӡам! – иаҭеикит Беслан.
– Ишԥа, уара? – иџьеишьеит Аслан. – Ақаламышь бзиа
иумбаӡои?
– Ақаламышь бзиа избоит.
– Араса?
– Арасагьы.

479

Нас, аџьынџьыҳәа злыху убарҭ роуп, арахәыц саргьы
исфаӡом! – иаахиркәшеит Аслан.
Ахәыҷқәа еиҿаԥшны иааибарччеит.
Октиабр 13, 2002 ш., Аҟәа.
БЗАНА
Ҳқыҭа агәҭа ӡиаск ыҵыҵуеит. Рацәакгьы идуӡам. Аха
аҭоурых ду амоуп.
Акыр ҵуеит. Ашьшьыҳәа илеиуан аӡиас. Аҽ­ӡы­рым­га
ицон, абнара ахашьшьы. Аӡәгьы издырӡо­мызт. Иаакәыршан
ицәқәырԥо илеиуан аӡиас ду­қәа. Арҩашқәа еибах-еибафон. Ахьхьаҳәа ицәажәон аӡыхьқәа. Урҭ ракәын ажәлар ирдыруаз, зыӡбахә ры­маӡазгьы. Зегь хьӡык-хьӡык рырҭахьан.
Ари аӡиас хәыҷы згәалашәахуадаз! Хьыӡгьы амамызт.
Ицон абнара иҵашьшь. Ацәқәырԥа хәыҷқәа неишьҭаԥсо.
Ԥхынрак азы аарҩара бааԥсӡа ҟалеит. Аԥсабара абылра
иалагеит. Аҭакар ҭырҭыруа иахажьын. Арҩашқәеи аӡыхь­
қәеи зегь ҭабеит. Рӡыршьҭра асаба ҭаҩҩы...
Ари аӡиас хәыҷы ақәԥара иаҿын. Аарҩара иа­ҿагылан.
Иқәԥон бӷарҵахьы. Имшәеит. Уи ар­ӷьажә­ҩас абна аман.
Агәы архаҵон. Аԥсреи абзареи иры­б­­жьагылан. Иабон
агәаҟ­ра ишҭагылаз ауаа, арахә, аԥсаа, аԥсабара... Иқәԥон,
иқә­ԥон... Аиааирагьы агеит.
Акыраамҭа иԥшаауан иӡышоз рахәи-уааи. Аҵы­хә­­­тәан
иагьырбеит абри аӡиас хәыҷы. Иџьар­шьеит. Оума зымшха,
имақаруа ицоз аӡиасқәа абаҟа­хыз... Иара, аԥсабара аԥсы
ахаҵо, ишәаҳәо илеиуан. Зегь рыԥсы иаԥшәмахеит.
– Абри аҩыза аарҩаразы иҭамбаз аӡы ахаан иԥсуам,
ӡыбзоуп! – рҳәеит зегьы. Иеицырдырит. Бза, Бзана ҳәа
хьӡыс­гьы иарҭеит.
Уижьҭеи шаҟа ҵуа здырхуада, иахьагьы ицә­қәырԥо ишлеиц илеиуеит Бзана. Иахьагьы лымкаала аӡбаҳә рҳәоит
сара сыжәлар.
Абзиа уур – аӡәгьы ихашҭӡом!
1964

480

АХЬШЬЦӘА ХӘЫҶҚӘА
(Қәгыларак змоу апиеса)
Иалоу:
Хьачоу
Xәыхән
(Ашьшьыҳәа иаатуеит аԥарда. Еицлабны акәа­ша­ра
иаҿуп Хьачоуи Хәыхәыни. Нас рыԥсы ааиҭар­кырц инеи­
бартәоит. Харантә иааҩуеит аџь­мақәа рыҵәҵәабжьы.
Хьачоу дҩагыланы аҵла ашьа­паҿы икнаҳау иарҭмаҟ аакних­
уеит).
X ә ы х ә н: – Изакәызеи, уара, амла уакыма?
X ь а ч о у: – Иҟоу удыруоу, Хәыхән?!
X ә ы х ә н : – Уара уаҩ дыззыԥшӡам акака наԥ­шьу­гоит
еснагь.
X ь а ч о у: – Ашәҟәыԥхьара ҳалагароуп.
Х ә ы х ә н: – Аԥхьара уалагарц азыҳәан, анбанқәа
удыр­­уазароуп.
X ь а ч о у – Анбанқәа удырырц азыҳәан, рхаҭа­қәа уҵар
ауми!
X ә ы х ә н: – Аџьмахьча иҵара закәызеи, уара?!
X ь а ч о у: – Абарҭ ауаа дуқәа зегьы – ианы­хәыҷқәаз
аџьмақәа ирыцын.
X ә ы х ә н: – Ара аҵара ҳалагар, ашкол аҟны ҳахьнеиуа
иҟаҳҵозеи, уара?
X ь а ч о у: – Ҳҩызцәа зегьы анбанқәа ҵаны инеиуеит,
ҳара ус ҳтәаны ҳрыхәаԥшуама нас?
X ә ы х ә н: – Ҳаргьы акәашара ҵаны ҳамнеиуеи!
X ь а ч о у: (Иарҭмаҟ иааҭигаз ашәҟәы аартны иҩыза
инаимҵеикуеит) – Кәашарала хара узцом, Хәыхән! Абри
анбан иахьӡуп А!
Х ә ы х ә н: – А-а-а! Уҳәоу.
X ь а ч о у: – Унапы ԥуҟар ишԥоуҳәои?
X ә ы х ә н: – Снапы ԥысҟеит сымҳәои!

481

X ь а ч о у: – Унапы уанаслак: «А-аа!» – ҳәа ум­­­ҭ­рысуеи,
уара?!
X ә ы х ә н: – Сара снапы сасӡом!
X ь а ч о у: – Моумоу, уасит!
X ә ы х ә н: – Самысыр умуазар: «А-аа!» – ҳәа сыҳәҳәоит.
X ь а ч о у: – Нас ари иарбан нбану?
X ә ы х ә н: А-а-а!
Х ь а ч о у: – А-қәа рацәаны момоу, акоуп иҟоу!
X ә ы х ә н: – А!
X ь а ч о у: – Афырхаҵа! Уи уажәшьҭа иудыруеит.
X ә ы х ә н : – Ишԥасзымдыруеи!
X ь а ч о у: – Анаҩыс. Абри анбан иахьӡуп Н!
X ә ы х ә н: – Н уҳәоу... Убригь ҵатәума, уара?
X ь а ч о у: – Н – гьы ҵатәуп, Б – гьы ҵатәуп, Г – гьы ҵа­тәуп...
X ә ы х ә н: – Ҟааҳ! Сишь, ҳаџьмақәа ыҟаӡам!
X ь а ч о у: – Ибзианы уӡырҩи; абан рыҵәҵәабжьы!
X ә ы х ә н: – Ибзиоуп нас... Б – акамбашь! Ҳамс икамбашь!
X ь а ч о у: – Акамбашьи Ҳамси урҟәаҵ!
X ә ы х ә н: – Ибзиоуп: Б – ы!
Х ь а ч о у: – Б ашҟа ҳабаҟоу, уара?! Н ҳҵароуп, Н!..
Х ә ы х ә н: – М – ы!
X ь а ч о у: – М акәым Н! Аҩны иузыԥшыда уара?
X ә ы х ә н: – Мура!
X ь а ч о у: – Алышькьынтыр иагааит Мура! Мура акәым,
аха Ан дузыԥшуп, Ан, Н – ы!
X ә ы х ә н: – Мама дысзыԥшуп.
X ь а ч о у: – Мама лакәым, аха... Ан дузыԥшуп, Ан!
X ә ы х ә н: – Мама данӡами, уара?
X ь а ч о у: – Мама – аурысшәоуп. Аԥсышәала Ан лоуп!
X ә ы х ә н: – Урысшәала дыҟазааит, иаҳа има­риоуп.
X ь а ч о у: – Мап, амариа акәӡам ҳара ҳзышьҭоу. Ан – Н -ы!
X ә ы х ә н: – Н – ы!
X ь а ч о у: – Афырхаҵа! Уажәшьҭа еицҵаны ҳры­ԥх
­ ьапи:
А-и Н-и!
X ә ы х ә н: – Аани!

482

X ь а ч о у: – Уеилагама, уара? Абри А ахьӡуп, аб­­­ри Н
ахьӡуп!
X ә ы х ә н: – Н – А!
X ь а ч о у: – А – Н, АН!
X ә ы х ә н: – А – Б, акамбашь! Ҳамс икамбашь!
X ь а ч о у: – Уԥсы иасҭааит Ҳамс икамбашь! Шаҟа бзиа
дубозеи?!
X ә ы х ә н: – Ҳамс дхәарҭамзар – акамбашь иахароузеи,
уара?!
X ь а ч о у: – Анбан умҵар – ушкамбашьхьчоу уаан­хоит!
Унеины аигәышә шьҭыхи!
X ә ы х ә н: – Сара скамбашьхьчаӡам, сара сыџь­махьчоуп!
(Ахьшьцәа хәыҷқәа цоит, реигәышә хәыҷқәа кны. Имне­
иц шуҳәо иагьаакылсуеит; ишшәыр-шшәырӡа ара­самахәқәа
рыманы. Нас Хьачоу урҭ амахәқәа нышь­ҭаҵаны анбан А ры­
лихуеит).
X ь а ч о у: Абри анбан иахьӡуп А!
X ә ы х ә н: – А!
X ь а ч о у: – Абри аҩыза ҟаҵеи, урасамахәқәа ирылхны!
(Хәыхән даҽа зныкгьы ашәҟәы ихы анкыланы, анбан А
дахәаԥш-ахәаԥшуа, ихашҭыр ҳәа дшәаны, иблақәа хҩоихт­уа, ҩ-расамахәк аашьҭыхны иҿы­неихоит. Нас урҭ
рых­қәа ааилаԥсаны инышь­ҭаҵан, дааины даҽа зныкгьы А
днахәаԥшуеит).
X ә ы х ә н: – Ашьаҟақәа рыхқәа еиҿаԥсаны ианургыла, изырӷәгәаша адаангьы аҭахыҵәҟьами, уара! (Даҽа
расамахәкгьы иманы иҿынеихоит).
X ь а ч о у: – Нас иахьӡузеи, уара, ари анбан?
Х ә ы х ә н: – Б – акамбашь!
X ь а ч о у: – Наҟ иухаршҭ акамбашьгьы Ҳамсгьы! Унапы
уанаслак ишԥоуҳәои?
X ә ы х ә н: – Сасӡ... А – а – а... А! – сҳәоит!

483

X ь а ч о у: – А! А! А!
X ә ы х ә н: – А! А! А! (Дгәырӷьаҵәа аҳәара даҿуп иаргьы).
X ь а ч о у: – Сара исхароуп зегьы. Ҩ-нбанк ҽнакала ари
изҵо дыҟахызма?!
X ә ы х ә н: – А! А! А! А, Н – АН! А, Н – АН! Ура – аа-а!
X ь а ч о у: Ура – а – а!
(Аркәашагабжьы гоит, ишьҭхысааны иаақәлоит даргьы.
Аԥарда ашьшьыҳәа иакуеит).
Март, 2005 ш., Аҟәа.

484

Аиҭагақәа

485

486

АЛАҞӘЫШ
(Абаза лакә)
Иҟан хаҵеи ԥҳәыси. Урҭ ирыман лаҟәышк Солҭан ҳәа.
Амӡырхаҟны ианиаз, аҩны итәаны иеибырҳәоз адыруан.
Ҽнак зны аԥшәма абас иҳәеит:
– Иажәит ҳла Солҭан. Иганы ишьызар акәын.
Арҭ ажәақәа заҳаз Солҭан, ианаахәла инықәланы, аҩыза
ду Абга ашҟа ицеит.
– Уааи, уааи! – аҳәеит Абга. – Уаазцазеи умҳәои?
– Гәаҟрак сақәшәеит, – иаҭанакит Ала.
Солҭан неины ақыдуахәа инықәтәан, ахы на­кәа­ҽит.
– Иухьзеи, сҩыза ду? Рыцҳарас узыниазеи? Иҳәеи, да!
– иааиқәлымҳаҳеит Абга.
– Зыҩны-згәара хьчо, сыԥсҭазаара зегьы зызкыз сы­
ԥ­шә­ма, инасгәыдҵаны сишьырц иҭахуп, избанда, сажәит
убама?!
Зҩыза ду иазыӡырыҩуаз Абга, ари ацәымыӷхеит.
– Абар, арыцҳара, абар амықәшәатә! Ишԥа, уара, уԥшәма
ауаҩра ицәыӡну? Уи изымдырӡои, акгьы зхараӡам Ала
илагәыдҵаны ишырымшьуа? Умшәан, сара иҟоуҵашагьы
уабжьызгоит, хаҭалагьы суцхраауеит. Уаҵәы ианаашалак,
уԥшәма иԥҳәысгьы иаргьы рысаби даашьҭыхны амхахьы ицоит. Уаргьы урыцымцакәан умун. Уԥшәмацәа ры­-

487

саби днаганы ддырцәоит. Шьыбжьон сара снеины, уи
даамҵԥааны дызгоит. Уара сара усышьҭала. Абнаҿынӡа
сеиханы сцоит. Убра асаби дагьусҭоит. Нас уара, уи иани
иаби дырзугоит. Урҭ рыгәгьы иаанамгарц залшом рысаби Абга дацәызгаз уара уоуп ҳәа! – аҳәеит Абга, Солҭан
иазыԥшуа.
– Даара ибзиоуп, – аҳәан, Алагьы аҵхыбжьон аԥшәма
ишҟа иаахынҳәит.
Ашьжьымҭан аԥшәма ҭаацәаныла амхахьы дцеит.
Солҭангьы рыцымцар амуит.
Амра шьыбжьагәы инықәлон. Асаби ддыриан, ашә­
шьы­раҿы дҭахәхәа дыцәан. Уи ицәыхарамкәа ачықь­раҿы
итәан Солҭангьы. Ус, иахьынтәаазҳәа уаҩы изым­дырӡо,
иаа­кылҟьеит Абга, асабигьы даам­ҵԥааны, абнахь ахы рханы аҿынанахеит.
Асаби дҿыханы, арҵәаа ааҭиргеит. Еибарҩит ха­­ҵагьыԥҳәысгьы, игьежьы-хынҳәит, иҳәҳәеит, ршьам­хы рыҵаҟәало
иалагеит, рыԥсы акуеит. Нас, рхы рнапаҿы иааганы, иҩны
абнахь рҿынархеит. Аха Абга уахьӡо уҟахума? Солҭангьы
шуа уи иашь­ҭаланы ицеит. Абга аҭыԥ аҟны ианнеи, Солҭан
ашҟа ус аҳәеит:
– Аа, дусҭ асаби, иҭаацәа дрызга. Адыррагьы суҭоит
шьҭарнахыс уԥшәма дшузныҟәо азы.
Солҭан асаби даашьҭыхны, хәыҷык аҟарагьы даацәԥны,
даманы иааит. Уи иани иаби убриаҟара игәырӷьеит, Ала
ргәыҵаҳәҳәаны агәыӡра иалагеит. Аԥшәма, иԥҳәыс ус леи­
ҳәеит:
– Асабигьы Солҭангьы быманы аҩныҟа бца. Ала ибзианы акраҿаҵа: акәац жәны иаҭ, аҭраҿы инаганы аҵысхә хчы
ахы ылаҵаны ицәааит...
Аԥҳәыс, абырсааҭк лҽааибылҭан, аҩныҟа ддәы­қә­леит.
Ахәылбыҽха аԥшәмагьы дхынҳәны дааит.
– Солҭан акраҿабҵама? – иԥҳәыс длызҵааит уи.
– Уара ишуҳәаз иҟасҵеит зегьы.
– Даара ибзиоуп!
Ауха Абга Солҭан иаҭааит.

488

– Хәылбзиа, сҩыза гәакьа! Ишԥаҟоу уусқәа? Аԥшә­ма
дышԥаузныҟәеи, умҳәои? – Ала иназҵааит уи.
– Бзиала уаабеит, сҭынха ду! Идуӡӡаны иҭабуп! Даара
ибзианы крысҿеиҵеит, уи анаҩсангьы, ишубо еиԥш, ахчгьы
ааганы исыхчнырҵеит! – аҭанакит Солҭан.
Анапи анапи еибарӡәӡәоит. Сара уара сухәеит, ус
анакәха, уаргьы сара усыхәа: азин сыҭ аԥшәма иуасақәа
руакы згарцы, – аҳәеит Абга.
Солҭан уи иақәшаҳаҭымхеит.
– Ус анакәха, уареи сареи ҳаиҩызара аҵыхәа ԥҵәеит.
Ашаҳаҭ даашьҭыхны уаҵәы абнаҿы унеиуеит. Саргьы дназгоит ашаҳаҭ, аус ҳаӡбоит! – аҳәан, Абга аагьежьны ицеит.
Абга, шаҳаҭс Абынҳәа ааганы, абна анаӡараҿы Солҭан
иазыԥшуа иаатәеит. Солҭангьы, шаҳаҭс Цгәы цыркьык
аашьҭыхны, абга ашҟа аҿынанахеит.
Абынҳәа, Алеи Ацгәы цыркьи анаба, ишәаны абас
аҳәеит:
– Уара, Абга, Солҭан мбатәык аманы иаауеит. Уааи,
ҳцап наҟ!
– Уаанҿас, иҵегь иаҳзааигәахааит! – аҳәеит Абга.
Солҭани Ацгәы цыркьи бзиа иааскьеит. Урҭ, Абгеи
Абынҳәеи акырӡа ирзааигәахеит. Абынҳәа шәаны алым­
ҳақәа аҵыс-ҵысра иалагеит. Уи алымҳақәа збаз Ацгәы,
иҳәынаԥыз џьшьа, иууаӡа иԥаны аҿы­­нанахеит. Абынҳәа
лаҵҟьаны иҩит. Иҩны уи инашь­ҭалеит Абгагьы.
Убри инаркны Абгеи Алеи реиҩызарагьы аҵыҳәа
ааԥҵәеит.
АХШЫҨИ АМАЛИ
(Абаза лакә)
Ҭаҳмадак дыҟан. Уи ԥшьҩык аԥацәа иман. Ҽнак, аб ихшара даарыԥхьан, абасгьы реиҳәеит:
– Схәыҷқәа, сара шьҭа сажәит, лассы сыԥсуеит. Сара
сышьҭахь шәарҭ шәуаӡәы аҩнаҭа дахагылароуп. Исҭахуп
уи дызусҭахо еилыскаарацы. Убри аҟ­нытә доусы дзыԥсоу,

489

аԥсҭазаараҟны реиҳа ихада­ны ииԥхьаӡо атәы сеиҳәарацы
сҭахуп.
Аԥа аиҳабы, инацәкьыс иахаз ахьымацәаз дырбо, инапы дҩаханы ҿааиҭит:
– Абар, зегьы ирыцку – амал. Идыру акоуп: амал змоу
ахшыҩгьы шимоу. Ус анакәха, аҭаацәа рхадара зыхәҭоугьы
сара соуп.
Уи ишьҭанеиуаз аԥа, ихьӡырку икәымжәи икабеи дыр­
ҭаҽырбо, иаб ус иеиҳәеит:
– Сара сцәамаҭәа ссирқәа збаз, еилимкаарц залшом
амал рацәа шсымоу, сагьшуаҩ ҟәыӷоу. Ҳаҭыр сықә­зым­
ҵарагьы дарбану?!
Ахԥатәи аԥа, хьӡыла ичаԥаз имаҟа зымӷаз иӡара
ҭкәыцәаа, аԥыжәара наҭо абасгьы иҳәеит:
– Абри смаҟа хьӡыркы збаз ауаҩы, агәра имгарц залшом сара амалгьы ахшыҩгьы рацәаны ишсымоу.
Аҭаҳмада ҿымҭӡо дтәан. Ҿиҭӡомызт уи иԥеи­ҵыб­гьы.
Аҵыхәтәан аб уи ихы наиқәикит:
– Сԥа, зҿумҭуазеи? Уара узлаҽхәо ҳәа акгьы ума­ӡами?
– Сара хьымацәазгьы сымам, хьӡыла ичаԥоу аҟамагьы,
исымам ацәамаҭәа хьӡыркгьы. Сара исымоу абарҭ роуп:
акрура бзиа избо анапқәа, ишәаны имеиҭасуа агәы, ахара
ихәыцуа ахы! – иаҭеикит аԥеиҵбы.
Аб даараӡа игәаԥхеит аԥеиҵбы иажәақәа. Абасгьы
ҿааи­ҭит:
– Аҭаацәа реиҳабы абри иакәхоит. Шәарҭ зегьы
ишәыхәҭоуп; уи иҳәатәы шәахымԥаларацы!
Баша иауырҳәахуа абазақәа: «Малс иҟоу – ахшыҩ ауп.
Дбеиоуп, насыԥгьы имоуп ахшыҩ змоу, акрурагьы бзиа
избо ауаҩы!».
АЖӘҚӘЕИ АҲӘАРАҚӘЕИ
Актәи акласс аҟны акәын. Аҳасабра аурок цон.
– Акы иацуҵар акы, шаҟа ҟалозеи? – аԥхьа итәаз лхы
наиқәылкит арҵаҩы.

490

– Акы иацуҵар акы – иҟалоит ҩба! – ҿааиҭит уи ашыр
ҳәа дҩагыланы.
– Уиашоуп, аферым! Акы иацуҵар ҩба? – ашьҭахь итәаз
дҩалыргылеит арҵаҩы.
– Акы иацуҵар ҩба – иҟалоит хԥа! – иҳәеит уигьы да­
ҿамхаӡакәа.
– Афырхаҵа! Ҩба иацуҵар ҩба? Изҳәода? – даа­ры­лаԥ­
шит арҵаҩы.
– Ҩба иацуҵар ҩба-а, иҟалоит… – дааҿахеит агәҭаншәа
итәаз ахыш хәыҷы.
– Шаҟа ҟалозеи, ҩба иацуҵар ҩба? – Зегьы аалырӡырҩит
арҵаҩы.
– Ҩба иацуҵар ҩба-а… – изҳәомызт уи.
– Ажәқәа шәымоу, уара, аҩны?
– Иҳамоуп.
– Шаҟа жәы шәымоузеи?
– Ҩба.
– Аҳәарақәа рыҵоума?
– Ирыҵоуп.
– Шәыжәқәа ҩбеи шәҳәарақәа ҩбеи еицуҵар иҟалозеи?
– иаармарианы дҵааит арҵаҩы.
– Ҳажәқәеи ҳҳәарақәеи еицуҵар – еибацәоит! – иҳәеит
ахәыҷы.
Иун 27, 2003 ш., Аҟәа.
АХШЫҨ ҴАРИ АНАП ҞАЗАҚӘЕИ
(Аедыгь жәлар рлакә)
Анкьаӡа зны аԥсаатәи, агыгшәыги, ауааи еиза­ны еи­
лацәажәеит; ҳхы-ҳахшара рныҟәгаразы иҟа­ҵатәузеи ҳәа.
– Уара, Аԥсыӡ, – уи рхы нақәыркит агыгшәыгқәа, – ашьапы уҵам, ашьыԥхыц умам, хаԥыц ҵаргьы узыҵагылам.
Иумоу аҿи, аӡсага жәҩа хәыҷқәеи, аҵыхәеи ракәӡоуп.
Арахь уԥсҭазаара зегьы, аӡаҟны иухугароуп. Убриазын:
гәҽанызаара умазааит, убаҩ еиламгылазааит, уласызааит!..

491

– Уара, Абгахәыҷы, – уахь иниасит агыгшәыгқәа, –
ашьаԥхыцқәагьы умоуп, ахаԥыц ҵарқәагьы, аха улшара
маҷуп. Убриаҟнытә уара уеиҿамсызароуп, угызмалзароуп!..
– Абга ахаԥыцқәа ҵаруп; аха ахы ныҟәнагарц, аԥацәа­
гьы ааӡарц азыҳәан – афатә рацәаны иаҭа­хуп. Убриаҟнытә
уи гәымбылџьбаразааит, иӷәӷәа­зааит!.. – азырыӡбеит
агыгшәыгқәа.
– Сара исышәҭозеи шәымҳәои? – иҵааит Ашьауардын.
– Уара умҵәыжәҩақәа ӷәӷәоуп, иумоуп аԥыц ӷәӷәа,
ушьапқәагьы шьаԥхыцыркуп. Аха, уара ашьха ҳаракқәа
рықәцәан унхоит, убриаҟнытә абла ҵарқәа ухаҳҵоит.
Алым, урҭ амч ӷәӷәагьы амчра дугьы арҭеит, иа­гьы­ҟар­
ҵеит агыгшәыгқәа зегьы ирҳәынҭқарны.
– Иаҳзаанхаз аӡәызаҵәык иоуп – Ауаҩы. Уи ха­пыц­
ҵаргьы имам, шьаԥхыц еилаԥахгьы. Амш бааԥ­с­қәа раан
дзырԥхаша ахәыҵәҟьагьы иқәым, имам амҵәыжәҩагьы.
Убриаҟнытә ахшыҩ ҵаргьы иҭа­тәуп, анап ҟазақәагьы.
Ауаҩы урҭ дрықәшаҳаҭхеит.
Аха абраҟа, аӡәгьы дшазыԥшӡамыз, Аԥсыӡ аацәа­жәеит:
– Шәызҿу закәызеи, шәарҭ агыгшәыгқәа?! Ауа­ҩы ах­
шыҩ ҵари анап ҟазақәеи ишәҭар – иара итәитәуеит зегьы: адгьылгьы, аӡгьы, абнагьы! Уи са­ра ҭынчра сиҭараны
дыҟаӡам, уаргьы Абгахәыҷы, уар­гьы – Ашьауардын, иара
уара ухаҭагьы – агыг­шәыгқәа зегь раҳ – Алым!..
– Илшозеи, уара, Ауаҩы мчымхы рыцҳа?! – аҽыр­хы­
қәымҵа иаацәажәеит Алым. Сара сымч ӷәӷәеи сымчра дуи
лассы ддырҭаслымуеит уи.
Абас, Ауаҩы ахшыҩ ҵари анап ҟазақәеи наганы инаир­
ҭеит.
Аамҭа цон. Ҽнак агыгшәыгқәа аҟыгәбжьы ра­ҳаит. Алым
аԥсахы еилаланы, аҭынчра аӡәы иа­хьеи­леихәаз азымч­
ҳақәа, ишьҭыууааны уахь аҿы­нанахеит. Абнаҿы дагьабеит
Ауаҩы, еиха дук икны. Алым ишамчыз иара инаиқәыҳәҳәеит.
Убасҟан Ауаҩы ҿааиҭит:
– Уара, Алым, агыгшәыгқәа зегьы раҳ, амчгьы умоуп –
амчрагьы, аха уара аӷацәагьы рацәаны ишумоу удыруа­

492

зааит. Убриазын сара аҩны узыргылара саҿуп. Уаҟа уара,
иагьа дӷабааԥсызаргьы, ахыхьчара улшоит.
Алым агәы иахәеит Ауаҩы ииҳәаз.
Ауаҩы, Алым азыҳәан ақды дуқәа еиқәыжьны, аԥыркы
аҟаҵара даҿын. Уи ргыланы даналга, изеиԥшроу гәанаҭарц
азыҳәан, Алым аҩныҟа инеиԥхьеит. Алым аԥыркы аҩнуҵа
ианҭала, Ауаҩы ашә лылажьны иаиркит.
Алым иҟаз абеит. Аԥсахы еилаланы иагьааҩ­на­гьежьит.
Аԥыркы ԥыххаа иагарц иақәнакит, аха амч хомызт. Убасҟан,
ацхырааразы уи аҩызцәа ирыԥхьеит. Аха агыгшәыгқәа рхы
ахьынахаз, абна иасны ицахьан – Алым иаиааиз Ауаҩы,
уаҳа ибла иҵамшәарц азыҳәан.
– Иубома, зегь зымчу агыгшәыгқәа рҳәынҭқар Алым,
– ҿааиҭит иара, – амчи амчреи знапы иаку уара уакәӡам,
ахшыҩ ҵари анап ҟазақәеи змоу Ауа­ҩы иоуп.

493

АХҚӘА
Сҩызцәа хәыҷқәа шәахь! ............................................ .3
Ажәеинраалақәа
Ашколқәра иаҵанамкуа рзы
Амра ԥхоит .................................................................. 7
Аӡыхь .......................................................................... 7
Ан лашәа ..................................................................... 8
Ҳара ҳажә ................................................................... 8
Ҵи-ҵи кәакәа .............................................................. 9
Акрыфара .................................................................... 9
Саб иҽы ....................................................................... 9
Хатәы бызшәала ........................................................ 10
Адәыӷба ..................................................................... 10
Асааҭ ......................................................................... 11
Аӡлагараҿы ............................................................... 11
Аҷкәын ԥагьа ............................................................. 12
Март ааба .................................................................. 12
Ааԥынра ааит ............................................................ 13
Уара узҿузеи? ............................................................ 13
Ажәҵарақәа .............................................................. 14
Кәукәу ....................................................................... 14
Ахәыҷи аҵыси ........................................................... 15
Ажәардәынақәа ......................................................... 15
Ацәаҟәа ..................................................................... 16
Абаҩрҵәра ................................................................ 16
Аласбеи алабеи ......................................................... 17
Ақәа шәаҳәоит ........................................................... 17
Аӡыцәа ...................................................................... 18
Шьыри, исымандаз анышь! ........................................ 18
Ашьхыцқәа ................................................................ 19
Ӡыркәи ...................................................................... 19
Ахәыҷ баҳчахь сцоит ................................................. 20
Ачабаба ..................................................................... 20
Амышәҳәарақәа ........................................................ 21
Анацәа реицәажәара ................................................. 21
Аиааира ..................................................................... 21
Акьанџьа ................................................................... 22

494

Ацгәы аҵәыуара ........................................................ 22
Ашышкамс ................................................................. 23
Абанан ...................................................................... 23
Аилаџь ....................................................................... 24
Амра гылан... ............................................................ 24
«Џьит» ....................................................................... 25
Аԥсыӡ ........................................................................ 25
Ҵиф .......................................................................... 26
Акәҷышь .................................................................... 26
Ахәыҷы иҵәаӷәон аҭӡы .............................................. 27
Ахьча ......................................................................... 27
Лагә изыҳәан алакә ................................................... 28
Цәаблаҟы .................................................................. 28
Азараҟьа ................................................................... 29
Сишь! ........................................................................ 30
Иауеит ақәа ............................................................... 30
Аҿырпын ................................................................... 31
Ацгәи аҳәынаԥи ........................................................ 31
Шьыбжьон ................................................................. 32
Аԥсыӡкра ................................................................... 32
Абӷьы ........................................................................ 33
Асы ауеит .................................................................. 33
Ашықәс ҿыц .............................................................. 34
Аҷнышқәа .................................................................. 34
Ахылԥа ...................................................................... 35
Аԥснытәи асы ............................................................ 35
Ахаԥыц ...................................................................... 36
Избан, сан? ................................................................ 36
Ажәа бзиақәа ............................................................ 37
Абдуи амаҭеи ............................................................. 37
Тыгә-тыгә-тыгә! ......................................................... 38
Сара схала ................................................................. 38
Амра .......................................................................... 39
Ацәажәарақәа ........................................................... 39
Са сыкьанџьа чмазаҩуп ............................................. 39
Ашьапы ԥшӡа хәыҷқәа .............................................. 40
Шьынҵа-кьынҵа ........................................................ 40
Ақәа кәаԥ-кәаԥи ахәыҷи хәаԥ-хәаԥи ........................ 41
Шьыри-шьыри! .......................................................... 41
Амш еилгоит .............................................................. 42

495

Арбаӷь хәыҷы ............................................................ 42
Ашкол ахь .................................................................. 43
Анбан ........................................................................ 43
Ашколқәра иаҵанакуа аиҵбацәа рзы
Аӷба шкәакәа ............................................................. 44
Ааԥын ........................................................................ 44
Ажәҵыс ааит .............................................................. 45
Шьыжьнаҵы .............................................................. 45
Саиди Саидеи ............................................................ 46
Ажәҵыс ..................................................................... 46
Ацәажәара ................................................................ 47
Аҩны ......................................................................... 47
Сбаҳча ....................................................................... 48
Ан .............................................................................. 48
Агарашәа ................................................................... 48
Ахьыӡқәа рҵара ........................................................ 49
Хәыҷынеи Гәачынеи .................................................. 49
Амц амш .................................................................... 50
Агәалаҟара бзиа ........................................................ 50
Амаӡақәа ................................................................... 51
Аки ҩбеи ................................................................... 51
Аҽыкәабара ............................................................... 52
Ахәыҷи акьанџьеи ..................................................... 52
Ашышкамсқәа ........................................................... 53
Аҷнышқәа .................................................................. 54
Ашшаӷьыч .................................................................. 54
Ауардын .................................................................... 54
Аӡлагара .................................................................... 55
Аԥра шкәакәа ............................................................ 55
Ҳара ҳахьӡқәа ........................................................... 56
Аҵаа-ҵла ................................................................... 56
Амҵарсра .................................................................. 56
Адәыӷба ..................................................................... 57
Дҳаман ҳара гәылак .................................................. 58
Аҳаракыра ................................................................. 58
Аҳәыҳәқәа ................................................................. 59
Ахылԥа ҟаԥшь ............................................................ 59
Амреи амзеи ............................................................. 60
Аласбеи ажьеи ........................................................... 60

496

Ажәҵыс ҵыхәа быжькаҵәа ........................................ 60
Аҵысҭра .................................................................... 61
Амци аҵеи ................................................................. 61
Адаӷь ......................................................................... 62
Ажәахәмарра ............................................................ 62
Манчеи Панџьеи ........................................................ 63
Амреи ашәҭи ............................................................. 63
Аҵых ҭынч ................................................................. 64
Угәы ҟазҵо ................................................................ 64
Аҵларкәыкә ............................................................... 65
Амаахыр .................................................................... 65
Аҟызқәа ..................................................................... 66
Шьыбжьон ................................................................. 66
Ихашҭит ..................................................................... 67
Арбаӷьи аҟәарыли ..................................................... 67
Аиҩызцәа .................................................................. 67
Ақәыԥшыгақәа .......................................................... 68
«Џьит» ....................................................................... 68
Ҳамӡырха .................................................................. 69
Аԥхын ........................................................................ 69
Ҳара ҳҟны ................................................................. 69
Ахьы леиуеит ............................................................. 70
Арадио ...................................................................... 70
Амчыбжь азҵаарақәа ................................................ 71
Ҵиу-ҵиу, ҟәарҭ-ҟәарҭ ................................................. 71
Ацәқәа ...................................................................... 72
Ленин ........................................................................ 72
Ҭагалан ...................................................................... 73
Ҭагалантәи ааԥынра .................................................. 73
Аҵәҵәа ...................................................................... 73
Азҵаара ..................................................................... 74
Аӷырла ....................................................................... 74
Ижәдыруазар?! .......................................................... 75
Аҩыза ........................................................................ 76
Абнагь ааӡара аҭахуп ................................................ 76
Хәылԥазы .................................................................. 77
Сласба ....................................................................... 77
Аԥсаатәқәа ................................................................ 77
Аҟәарыл .................................................................... 79
Амахә иаҵәеи аҵыси ................................................. 79

497

Абна .......................................................................... 80
Амлагәыр ԥсыӡ хәыҷы ............................................... 80
Лагәи алакәи ............................................................. 81
Аӡкәата ..................................................................... 81
Арҩаши ақди ............................................................. 82
Ампыл ....................................................................... 83
Амшцәгьеи ахәыҷи .................................................... 83
Аџьыбақәа ................................................................. 84
Аҽада дақәтәеит ........................................................ 84
Амаамыни ауаҩи реицәажәара ................................. 85
Аҳәачах ..................................................................... 86
Аӡын ааира ................................................................ 86
Ҳара ҳиолка .............................................................. 87
Баҭа дҿыхеит ............................................................. 87
Аџьанах ..................................................................... 87
Аԥсаа гәырӷьоит ........................................................ 88
Абжьаратәи ашкол иаҵанакуа рзы
Амра амҵарсра .......................................................... 89
Амш бзиа ................................................................... 90
Аҵәҵәа зхоу аӡыс ...................................................... 91
Аԥша ......................................................................... 91
Афымца ..................................................................... 92
Ацгәи аҳәынаԥи ........................................................ 93
Абызшәа .................................................................... 94
Санду лхьаа ............................................................... 95
Амшәи амышәҳәарақәеи ........................................... 96
Аӡарақәа ................................................................... 97
Хашҭ .......................................................................... 98
Ҭырқәтәылантәи асалам шәҟәы ................................. 99
Раԥхьатәи асы ......................................................... 100
Аҩы иашьыз аҳәынаԥ .............................................. 101
Аиҩызцәа ................................................................ 102
Аибашьра уаҳа иҟамлааит! ...................................... 103
Аҳәынаԥ аҭра ҟанаҵон ............................................ 104
Шьыри-шьыри! ........................................................ 106
Ҳажә хьарыдеит ...................................................... 106
Ашәҟәы уаара .......................................................... 108
Ааԥын ашәа ............................................................. 109
Ахәыҷи ашәҭи .......................................................... 109

498

Дырмит Гәлиеи ахәыҷқәеи ....................................... 110
Аашьаҟә изы ашәа ................................................... 112
Аӡӷаб хәыҷы – ашәҭыш хәыҷы ................................ 113
Марҷыӷь .................................................................. 114
Сара сабду ............................................................... 117
Ажәақәа зфо ахәыҷы ............................................... 118
Ачыԥхь .................................................................... 119
Ахамаԥагьа .............................................................. 120
Ашымҳа ................................................................... 121
Амышәҳәыс ............................................................. 122
Ардәына .................................................................. 123
Ианырҵәахуаз зегьы рхәы ...................................... 124
Асахҭан хылԥа ......................................................... 125
Аашьышьи абгахәыҷи .............................................. 126
Агәаҳәара ................................................................ 127
Ацыԥҵәаха .............................................................. 128
Ауасцәа ................................................................... 129
Ӷьычкәыр ................................................................. 131
Арбаӷь-сааҭ ............................................................. 131
Аҟәа иҭоуп ахьы ...................................................... 132
Лыхны ашҭа ............................................................. 133
Ааԥынра аҟазшьа .................................................... 134
Акәыкәбаа ҳаргь ...................................................... 134
Аԥсны азы ашәа ....................................................... 136
Аџьыкахра ............................................................... 136
Аҭакәажә лыкәты ..................................................... 138
Ирмеи Сырмеи ........................................................ 139
Ахьаԥарч ................................................................. 140
Ани аԥеи .................................................................. 141
Аҳақьым .................................................................. 142
Ашьынка .................................................................. 143
Анаша ...................................................................... 144
Амысқь сапын .......................................................... 145
Фынеи Дамшәи ....................................................... 146
Иҟалозеи аҵыс ушьыр? ........................................... 147
Аџьмақәа ................................................................. 148
Амшын зеисуа ......................................................... 149
Ахырҟьара ............................................................... 150
Абырфын ҩны ......................................................... 152
Аҵларкәыкә ............................................................. 153

499

Аџьымшьы ............................................................... 154
Аӡхыҵра .................................................................. 156
Март ........................................................................ 158
Цәгьа баны бзиа ҟазымҵоз ..................................... 159
Аҵәа ҟаԥшь .............................................................. 160
Аныҟәара ................................................................ 162
Атҟәа ....................................................................... 163
Амахә ԥҵәеит .......................................................... 165
Атәыҩақәеи алымҳақәеи ......................................... 168
Ашықәс-ныҟәа ......................................................... 171
Аиԥхьхәыцра ........................................................... 172
Аҟабақ акаҳара ....................................................... 172
Ажьа ........................................................................ 176
Ахәыҷ ҟазшьа .......................................................... 178
Ацха ........................................................................ 179
Аӡнаашә .................................................................. 180
Аӡыхь ҭабеит ........................................................... 181
Аԥсыцәгьара ............................................................ 182
Аихаԥсыхә ............................................................... 184
Аласба ..................................................................... 185
Акәҷышь .................................................................. 186
Ақәа ......................................................................... 187
Аҟәараан ................................................................. 187
Агәала ..................................................................... 189
Аӡыркәи .................................................................. 190
Аҵаа-Бабаду ............................................................ 191
Пили – Пи-пи Хапара ............................................... 191
Џыџи Лаџи ............................................................... 193
Кәыдры ашьуп аҩы .................................................. 194
Ашьхыц ................................................................... 195
Ахәац ....................................................................... 197
Аусура ...................................................................... 197
Аԥынгылақәа ........................................................... 199
Ахәыҷы .................................................................... 200
Ахьҭа ....................................................................... 201
Ахәыҷқәа «Аибашьра» ихәмаруеит ......................... 202
Афонтәи аҳаԥы ........................................................ 203
Аамҭеи аусуреи ....................................................... 204
Асы азхьра ............................................................... 205
Аимак ...................................................................... 206

500

Орыхә ..................................................................... 208
Ҳақәты арцына ........................................................ 209
Ахьыӡқәа ................................................................. 210
Баҭеи Даҭеи ............................................................. 211
Ахәыҷқәа, шәмыцәар ижәбаӡом .............................. 212
Аӡыхь еимаркит ....................................................... 213
Асы ҳзауит ............................................................... 214
Арбаӷь-ҷышь хәыҷы ................................................. 215
Ахатәы бызшәа ........................................................ 216
Ихәмаруазшәа збон ................................................. 217
Амҵ ......................................................................... 218
Амшын ихыз ахәыҷы ............................................... 218
Арбаӷьқәа ................................................................ 219
Абгасса .................................................................... 221
Ааԥын ааиуеит ......................................................... 222
Ахәыҷқәа рашәа ...................................................... 223
Сентиабр шьыжьы ................................................... 224
Сҩызцәа хәыҷқәа шәзы ........................................... 225
Амҩа раҳҭап ахәыҷқәа! ........................................... 225
Апоема хәыҷқәа
Ахьӡыда ................................................................... 229
Аӡыс ԥсыцәгьа ......................................................... 223
Агәыӷрақәа .............................................................. 238
Амаамын ахақәиҭра ................................................ 241
Ал а к ә қ ә а
Ахьыҵәцара ............................................................ 251
Уалымшәаҩ Ҭрыси Уалҭамыжь Едрыси .................... 253
Аҟәыӷара ................................................................. 256
Ақьиара ................................................................... 262
Шьхалакә изыҳәан алакә ......................................... 267
Ажәабжьқәа
Аҳәыҳә .................................................................... 275
Ашьынка .................................................................. 279
Аиҩызцәа ................................................................ 283
Агәбылра ................................................................. 287
Ааӡара ..................................................................... 290

501

Асасцәа ................................................................... 295
Ақәа кыдхаҽон ........................................................ 298
Аҳамҭа ..................................................................... 302
Аҵәҵәа .................................................................... 307
Аиқәԥара ................................................................. 312
Аиҭаира ................................................................... 317
Зегьы ....................................................................... 318
Амҩа-бжа ................................................................ 319
Аҽы гылан икьыркьыруан ........................................ 320
«Абз» ....................................................................... 321
Аиҭаира ................................................................... 322
Аицлабра ................................................................. 323
Аҳәаахьчацәа .......................................................... 325
Мышәқьар ............................................................... 331
Аԥшаара .................................................................. 340
Ацәарҭанхала .......................................................... 347
Аилибакаара ........................................................... 354
Аԥсахра ................................................................... 365
Ашьхарахь иауан асы ............................................... 370
Аҷалаҷа ................................................................... 378
Ажәҩан лагон .......................................................... 387
Аԥсра ацасҳәангьы .................................................. 395
Сулҭанупмураҭ ақалақь ахь дцоит ............................ 404
Аибашьҩы иԥа ......................................................... 411
Ан џьара дцеит ........................................................ 419
Аиқәԥара ................................................................. 424
Дач адунеи дшықәлаз .............................................. 432
Аҵәгәыр .................................................................. 435
Амшәҭыҩра ............................................................. 442
Аныҳәақәа ............................................................... 445
Ахачҳара ................................................................. 447
Шьжьымҭанк ............................................................ 448
Аҭакԥхықәра ........................................................... 450
Аԥсыӡкра ................................................................. 451
«Абна амца акит...» .................................................. 452
Аисара ..................................................................... 453
Аҵәаҵла .................................................................. 454
Амшцәгьеи ацәеи .................................................... 455
Арашәараҿы ............................................................ 456
Автобус аҟны ........................................................... 457

502

Ашкол ҳаргылоит ..................................................... 458
Аӡә имҩа ................................................................. 459
Ҩ-ӡиаск ................................................................... 460
Ажьа ҵыхәада .......................................................... 461
Аӡҭалара .................................................................. 462
Ацәаҟәа ................................................................... 463
Ахыхь ...................................................................... 464
Аҩысҭааи Анхаҩи .................................................... 465
Амшын аҟны ............................................................ 466
Амандарин ҩежьқәа ................................................ 467
Баҭали Есмеи ........................................................... 468
Аламыс .................................................................... 469
Аимак ...................................................................... 470
Анапқәа ................................................................... 471
Акамфеҭ .................................................................. 472
Аҳауа гәаҭага ........................................................... 473
Апремиа .................................................................. 473
Ақәыԥши абырги ..................................................... 474
Ала .......................................................................... 474
Алашәи адагәеи ....................................................... 475
Акәмызцәа еимаақәа ............................................... 475
Аби аԥеи .................................................................. 475
Аԥсадгьыл ............................................................... 476
Аԥсуара ................................................................... 477
Ачарҳәара ............................................................... 478
Ахьыӡқәа ................................................................. 479
Аџьынџьыхәа ........................................................... 479
Бзана ....................................................................... 480
Ахьшьцәа хәыҷқәа (Қәгыларак змоу апиеса) ............. 481
Аиҭагақәа
Алаҟәыш .................................................................. 487
Ахшыҩи амали ........................................................ 489
Ажәқәеи аҳәарақәеи ............................................... 490
Ахшыҩ ҵари анап ҟазақәеи .................................... 491

503

ПЛАТОН ХӘАМПА- ИԤА БЕБИА

УА МШЫБЗИА, АМШ БЗИА!
Ахәыҷқәа рзы
Ажәеинраалақәа
Апоемақәа
Алакәқәа
Ажәабжьқәа
Аиҭагақәа

Аккоректор Мзиа Акаба
Асахьаҭыхҩы Руслан Габлиа
Компиутерла еиқәлыршәеит Сильва Дбар
Аформат 84х108 1/32. Атираж 300.
Иҟаҵә. акь. бӷь. 15,75. Инықә. акь. бӷь. 26,5
Аҿаҵаԥҟа №

504


