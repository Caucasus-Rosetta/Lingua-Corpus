НИКӘАЛА КӘЫҴНИА

Аҩымҭақәа реизга
Ажәохәтәи атом
Ажәеинраалақәа

Аҟәа
Аԥҳәынҭшәҟәҭыжьырҭа
2018

ББК 84 (5 Абх) 6-5
Кә 94

Кә

Кәыҵниа, Н. Ҭ.
94
Аҩымҭақәа реизга. Ажәохәтәи атом:
ажәеи­нраалақәа
/
Никәала
Кәыҵниа.
–
Аҟәа
:
Аԥҳәынҭшәҟәҭыжьырҭа,
2018.
–
607 д.

© Кәыҵниа, Н. Ҭ., 2018
© Аԥҳәынҭшәҟәҭыжьырҭа, 2018

***
Бысхашҭызшәа гәарарҵама, былахь
Бзеиҵымхуа сара сахь бааԥшуеит.
Сара уахь сагоит, ҳҿара атәылахь,
Сааикәагьежьуеит уа, сгәы ааилашуеит.
Бысхашҭызшәа рҳәама, исывагылоу
Сыԥсы ҿызхуа анлакәха, ишәашәа.
Урҭ рыбз схьысуеит, рҵәы сылоуп,
Садыргарц иаҿгәышьоуп агәыԥжәа.
Исҳәо наҩыр, исҳәон раха шсымам,
Сшатәу, ҽа дунеи ссирк сшазынхаз.
Сахьымнаӡац џьара быҟоуп, ӡәыр дыԥсыма,
Изеиқәузеи былахь бара абас?
2010

АБАҞАЗЫ
(Агәаанагара)
Ари аԥсҭазаарагь ус инхеит ихәмарган:
Убаҟаны уаацәырҵуеит зны, ушуаҩыз…
Абаҟа издыргылт Баграт, деиҭарган.
Мҩа дук аҟны ҳаиқәшәазшәагьы ҳнеиҩыст.
Саашәеит апоет санынаигәыдыԥшыла.
– Баграт иакәу уара ари, Едраҭ?!
3

Дабажәгеи, сҳәеит, сшанхашәа сааҭгылан, –
Сара избахьаз, издыруаз Баграт?!
2010

***
Иеиҿагылоу – еинышәашьагь змам роуп –
Ҩыџьа ауаа рыԥсқәа са исхоуп.
Аӡә дшеишеиуеит – дыздыскылало амроуп –
Егьи длашьцоуп, дԥырхагоуп, дагьсаӷоуп.
Аӡәы иԥсы анҭихуа, ианрыхҭниҵо
Икәша-мыкәша игылоу, данрыхьӡо,
Егьи аӡәы диҳәарц агәашә дҭыҵуам,
Иузеилкаауам, дынҭыҵыргьы, дахьцо.
Аӡәы убас дразуп, убас дгәыбзыӷуп,
Укәа дҭоуҵап, унеины уас дҟауҵап.
Унырхоуп иааигәа, ухьчоуп уара, уҿыхуп,
Уицны уаҩ дахьымнаӡац уцап.
Егьи башак иакәзаап, уиқәымгәыӷын,
Анцәа идырп шәышнеиуа ихы иҭашәо.
Амч макьана уахьгьы арахьгьы иныхым,
Уахьгьы арахьгьы иҟоуп узыцәшәо.
Уаасыдгыл уаргьы, иаԥаагалап уаҩрала,
Илоу ацәгьамыцәгьарақәа ҳшьып.
Џьаргьы дҳашьҭуам, ддәықәларгьы дыбналан,
Ҳара ҳахь, дуаҩаҳтәыр, даагьежьып.
2010

4

***
Ауахәамаҿ иқәгылоу цәашьқәак реиԥш,
Абылра ҳаҿуп уажә ҳаххаӡа.
Еилаӡҩоит ара агәырӷьареи агәаҟреи,
Ҳама ицоит, ҳагәыҵак, ҳлахьынҵа.
Иабантәаауеи уи, анаҩс ҳабаго?
Ҳаазалымҵуа ҳалазар аԥхыӡ?
Анцәа иҿаԥхьа ишьҭаҳҵахьеит инаган,
Ҳазлашоу зегь – ҳара ҳхьаа, ҳцәыӡ…
Ауаа ирымбаз уи, Ҳазшаз ибароуп,
Иаҳзааиртып ҽакалаӡа адунеигь.
Иҭымԥсааӡарц маҷк агәы аԥсы ашьароуп,
Иԥсеивгаган иаҳзыҟаларц ҳматанеип.
Ҳазҵагылоу ажәҩан ду уахәамоуп,
Уи аҵаҟа ҳаркыми ҳцәашьқәаны.
Ихы изҿымхуа аӡә аныха дамоуп,
Дныхачаԥоуп ҽаӡә ара, ҵаны.
Ҳара ҳуаап, аамҭак ҳаибанаркыназ
Ҳаххаӡа абылра ҳшаҿу ҳамҩасп…
Ах, инҵәозаап ара ҿҳәарас исымаз,
Сцәашьгьы наҟ инықәӡыҭып, аф аст!
2010

АԤХЬАҨ ИАХЬ
Уаха аасмоуӡахызшәа уаҳа,
Харантә угылан уаныԥшуа,
Саргәаҭеиуеит иҳабжьаҳаз,
Иҳабжьашәышәуа аԥша.
5

Зны-зынла, хьӡы амаӡаму,
Инақәсыргаанӡа уи сыбжьы,
Ицоит наҟӡа акы иаман,
Иналаӡлоит уахь ашәшьы.
Сызнавыҳәҳәом зны, ибаагәароуп,
Исыцәҭаԥырҵәаз цҳауп.
Сааласыроуп, ҳаибабароуп,
Исҳәазгьы ыҟоуп, иуаҳау?
Иҳабжьаҳа-ҳабжьагылаз,
Рыгәқәа ҭызфаахьоу ӡәырҩы,
Ицахьазшәа збап инкылаӡ,
Изнымкыло ицәырҵт уаҩы.
Хьӡысгьы иамоу шьыцрагәышьоуп,
Уаҩы изыҵымжәазт аԥашә,
Ишыҟац иҟоуп, иҟагәышьоуп –
Агәашә илатәоуп алажә…
2010

АҨЫЖӘРА ИАҞӘЫҴЫЗ
Аҩыжәра саҟәыҵхьеит. Ицәгьамызт аҩыжәрагь,
Аха саамҭа цеит – иазырхоуп.
Ихыстран сыҟам шьҭа сара ужәрак,
Сцоит, схы даҽаџьара ихоуп.
Иҵыблааит, аҭакарха, зны сышьхәа,
Асаба игылаз тәахьеит сахьаауаз.
Ижәбарҭамзар, – мшынк ихыӡлахьеит сышхәа,
Ишәмаҳазар, – ибжьаӡт сара суаз.
6

Аҩыжәра саҟәыҵхьеит. Ахыдара-аҩыжәра
Саргәыбзыӷырц иаҿыхуп сынцәыҵак.
Ихутхьеит ҳәа укараха уужәрагь,
Сқьышә иаақәнакуеит иааган аҵәыцак.
Ҵәыцазма, сара иныскылоз ԥаҭхьын,
Зны-зынла, аӡыхәашь санӡаалоз.
Сызҿыз… Аԥсуара ззырҳәоз иара акәхын,
Сышәара иааиуаз аԥаҭхь сананаалоз.
Аҵәца иҭахазар ҟалап уара иҩым зегь,
Уи иҭахеит иузҭымго иҳәам зегь.
Иара аҩы ҳәа иҟоугьы ҩымзаап,
Исҳәогь изуагь шаҟа исыхәҭамзеи!
Даҽаӡәушәа уи ахаҵа сизхәыцуеит,
Анцәа идырааит, сҳәоит, дахьагазгьы.
Сара арахь, ауаа рахь, сымҩахыҵуеит,
Уи акәхап, сҳәоит, амшқәа еилзыргазгьы.
Аҩыжәра саҟәыҵхьеит. Сымҵәыжәҩақәа еиҵыхуп,
Икеикеиуа ишԥацқьоу сыхшыҩгьы!
Дәы иаҵәак ԥсаатәха саныхуп,
Аԥхьахә агароуп са сҽыҩгьы!
2010
***

Убла иамбаша абазар – иҭырхып,
Убз иамҳәаша аҳәазар – иуҿырхып.
Удырдагәап – иумаҳаша уурҳазар.
Уреиҵартәып ушнеиуа – уреиҳазар.
7

Иаарыҵухыр урҭ зегьы шшьыцуа,
Иеилукаап иахьаҵәҟьагьы ушыӡуа.
Уҽурдагәар, уҟалар угәыбзыӷӡа,
Егьухьӡом, иудыруаз, егьухьӡом.
Аха исмаҳаша шсаҳац исаҳахуеит,
Аҵәахышьа сақәшәом, исҳәахуеит.
Сыбз сҿы иҭагылом – еихнахуеит.
Ихҩам, сыбла иамбаша абахуеит.
Иац аасҭа сызлаҟаз сеицәартәын,
Исеиҵаз зынӡа сааиеиҵартәын,
Санырҟьарц ишааиуаз агәашьа,
Иаарыхьӡан, иагеит урҭ згашаз.
2010

САЖӘЫМҬЫҼХА
Сшәыдхалар ҳәа сшәоит, ҵаны,
Сажәымҭыҽха схы цаны.
Иҟарҵома, ируама цас,
Иҭыкәкәамә, мшәан, зынӡас, –
Иахьеилатәоу, аа, аф аст, –
Рыхқәа мцацшәа зыхқәа цаз…
Сшәыдхалар ҳәа сшәоит, ҵаны,
Сажәымҭыҽха схы цаны.
2010

***
Акреизызгеит сара сахьаауаз:
Схы сахәон есна, иахьауаз.
8

Исзымдыруа уаҵәтәи амшгьы сшахьӡо,
Сааит сахьааиша – гатә сымам сахьцо.
2010

СҾАРА ХЬААГО
Сҿара сазхьаацәо сҿаасхеит – сажәызаап.
Уажәы-уажә иаасгәалашәоит убас еиԥш хҭысқәак,
Иахьа акәзар ианыҟоу, уҽшьы уҭахызар,
Ухы узрылархәышам – аусқәа ҽа усқәоуп.
Халашьа сымоума, ҽак акәым, сахьхалоз
Сара усҟан, ахәыҷ хага – аҵә иахаз соуп.
Ақды сақәтәан амшын саныххалаз
Егьырҭ ажәабжь еиҵыхқәа ирцәынхаз ауп.
Идәықәлахьан дәыӷбак сыҩ сшахьынҳалаз,
Акы аасыгымхеит саҵашәарц – схыдан.
Исыздыруам заа изԥаҳшәоз иҳалаз,
Еиқәкышьа ҳамамкәа ҳалан ақыҭа.
Сызламгаз уара идыр Кәыдры аӡиас,
Иахьа хәынтә сныруан, сеиҭааруан.
Иҟазшәа сыҟан ашәарҭа злабзиаз –
Илеихашәы ихәлаанӡа сыхәмаруан.
Ахәмарра ахьӡын, изеиԥшыз еибашьрамыз,
Иаҳҿибаххьан иагараангьы аҟәада.
Қәԥароушәа акы ҳаҿын, хжьарамыз,
Иаасгәалашәақәахьеит урҭқәа иахьадагь.
Хәымԥала лакәу, Иарноу сыздыруам, –
Иҟоуп аҩыџьагь – Иарнагь Хәымԥалагь, –
9

Рыжьқәа рыҭааха имҭакәа агыруак,
Рылҵлақәа ҳармазҵаакәа ҳхалон.
Амҵәышәқәа лаҳашьҭуан уаҟа акатаҳәа,
Ҳҩеины ҳахьықәтәаз убар – ушәарын.
Ҳанлалбаа, зны иҳарҭан ажәытәӡатәи раҳәа,
Ҳалахәмаруан, даҳгәаларшәо Шьрын.
Хәымԥала лхаҵа иакәзу уи, Иарна
Дылхаҵазу, цқьа исзаагом схаҿы,
Ишҟьатәу ҳирбахуан уа Ԥарна, –
Агәыла, абырг, ҳақәкьакьа иҽы.
Агәарабжьара ҳабжьалт хәылбыҽхакгьы,
Ахы цәгьамыз, санас – сымҵанарст.
Ԥарна дгәаан, ишьҭиԥаахт еихакгьы,
Сканажьын, са сыдоуп уи шааз.
Иац иҟаз иахьа исхашҭхьеит. Саахәыцқәар,
Сҿара ахҭысқәа еишьҭалан иаацәырҵп.
Иҵсыршәшәарц егьсыгым шьоук рыцқәа,
Саанызкыло шьоук смоур – сагьыӡп…
Хагароу,ҽырхагароу иацу уи аамҭа –
Аҽуреиԥш уажәра умжәаны ицаз?
Џьара инхеит уи сықәлацәа ирҳәамҭан,
Сара исҳәамҭазааит урҭ ирцәынхаз.
Аха, иабаҟоу, дсыцымхраар ҩызак,
Гәаҩак ҩаԥхьа сҭанагалахт, сызҭысуам…
10

Сҿара сазхьаацәо сҿаасхеит – сажәызаап,
Уажә-уажә иаасгәалашәоит
убас еиԥш хҭысқәак…
2010

***
Избаз саргәырӷьон, исхызгаз згәырҩеит.
Аԥсҭазаара саршәҭит, сышнеиуаз сарҩеит…
Иага сҳәаз, иага зуз, иага зҩыз,
Сыҟан, сыҟоуп, саанхеит сышҵаҩыз.
2010

***
Ашә анныдҳала агәараҳәа,
Аиаша аавахеит ааҵра.
2010

***
Аҳәса ириааиуа хаҵа дыҟам,
Ахацәа зтәызымтәуагьы – ԥҳәыс.
2010

***
Ҳара арахь заа ҳаацәазар акәхап, –
Иаҳзыԥшымыз шьоук ҳԥылеит ҳарҭахымкәа.
Ашкол ашҭа ҳҭарцалеит иҳақәхәаан,
Аҵәҵәа ҟалан, ҳцәырцалт ақәа хымкәа.
Иаҳмаҳауаз бызшәак анҳадыргала,
Ҳнеиҿаԥш-ааиҿаԥшуа ҳаанхеит. Еилымгак,
Дҩагыланы ашәа рзиҳәеит галаа,
Дрыцҳаҳәха дахьгылаз, ихамкәа, ишәымкәа.
11

Уи деилымган дҟарҵеит илахәмаруаз,
Иазҳәалоз «Уқәлан ма укәашанда…»
Рхы ахьынахаз еихеит аҿара уа,
Аҵара рымҵаргьы, ма ирызшанда.
Аҩны ишыҟоу рдыруа, атәымуаа
Рқьышә иқәыркыз абызшәа анрыцмааи.
Шьоук аган иаваӡан игәрымуа,
Шьоукгьы уи аҵыхәала еилыҵма;
Хаала-мчыла ԥыҭк изынаскьама,
Сара издыруа: ишыҟамызгьы царҭа,
Шьоук анцоз арантәи, уеилагама,
Аҵара ҵала рҳәан, апарта
Сахьынахадыртәаз стәан сҽеидыԥсала,
Иҵо сҿаасхеит нбанқәак, ажәақәак.
Нҵәара зқәым ԥхыӡ бааԥсык салан,
Саныҩеидас иааидкыло цәаҳәақәак.
Аха уи аԥсышәала акәын, дадраа.
Изыҩуан, исҳәалон ҿырҳәала.
Исымарҽхәо дааиуан ҳгәыла Бадрагь,
Рацәак ихы шазымцозгьы, жәеинраалак.
«Ҳара ҳтәыла, – рымшын, – ҳара ҳтәыла…»
Сара сыԥсы злаҭарҵахьаз аԥсышәан.
Ҳрыцҳахан, аамҭа ауаргьала ҳантәалан,
Ҳагьабанӡаҟаз ҳара абри ҳанышәан!
Ҳара арахь заа ҳаацәазар акәхап,
Шьацҳәак ҳаҿашәеит, цәгьа ҳаргәаҟуа.
12

Шьоукы рзыҳәа иахьа ари лакәхап,
«Ԥхыӡ бааԥсуп!» – сҳәоит сахьаларшәу Аҟәа.
Ҳақәымшәо ҳанхама арантә ацашьа?
Сышлаз, аҭахызар шәынтә сышлаз,
Сара ишәсырбап, иаажәг, аҵара аҵашьа,
Аԥсшәа иахьа абранӡа иаанагаз!
2010

***
Џьара дырҽхәоуп, џьара дырџьоуп,
Дыргәыбзыӷуп, дхыхуп, дагьырчоуп.
Зегь иҭоуп, зегь имхуп уи нас,
Ари адгьыл аамҭала иаҭаз.
2010

АҼАЗЫҞАҴАРА
Рҽазыҟарҵоит ачара. Тәаха рымам.
Аӡә аҩада дыҩуеит, аӡә лада.
Иахьӡарыма, ирзурыма, иԥхашьарыма, –
Ахы иақәгәыӷуа изцәырҵру аҩнаҭа?
Аиҳаб акы дашьҭоуп, ирманшәалоит,
Аиҵбы ихала идырны џьара дцоит.
Аус дуқәа дырҿуп аӡә ажәала,
Агәыла баша дгылам, шәкы дрыхьӡоит.
Ҽазыҟаҵароуп иҟоу. Амш хәарчаруеит,
Аха, аҽазыҟаҵо, уаҵәы иааихыккоит.
Зегь рыла ҳаиқәшәаӡароуп, чароуп
Иаауа рҳәан, аџьықәреи рлагоит.
13

Аҩы ыҟоуп, аӡы ыҟоуп, арахә рымоуп,
Анцәа иҟнытә, ауаа рыгым – аишәа хиап.
Иазыҟаҵоуп ачара ду зегь рыла,
Ахҩа ахашәоит аҷараҳәа акәалаԥ.
«Ишҩаҵҟьара аҽқәа гылоушәа, ианҩыҵҟьо
Ҳааилагьежьып, ҳааилауаҭырп ҳҩагылан.
Уҽазыҟаҵамкәа, даҽак акәым, уазхәыцхьоу,
Иара аԥсраҵәҟьагь ишуаҭәоу узаԥылом.
2010

***
Шәара ишәтәыз аамҭа саргьы истәымызт:
Шәаналаӡсоз, сара сагон схәаҽны.
Сара стәымын усҟан, сара стәымызт,
Сышьҭан зны шьацракаҿ сырҽны.
Исхагылаз ажәҩан ашәшьы ахаҳан,
Аԥша иаман иаҵан уахь ԥҭақәак.
Анцәа сиҳәар сҭахын снапқәа раҳан,
Ахаҽаҳәа аҿааирхарц уи қәак.
Адгьыл шьҭан сара сеиԥш иҿажәкны,
Аарҩара уи агәы еиҟәнажәон.
Санаатәоз зегьы рзыҳәа мап кны,
Амш саршәон, иааиуаз аҵх саршәон.
Ари адгьыл иахнагоз ахьаақәа
Исызхымго хьааны исыцрахон.
Иҭҟьахьаз ахқәа зегь ҿыц исаахон, –
Лаԥшык, харантә иаасықәшәан, сеиқәнархон.
14

Сыҵакушәа сыҟоуп сара уи алаԥш,
Избеит, ҩаԥхьа схы саназынха,
Сузаҵарӡуам ари шәаамҭа аламала, –
Исыцуп Ҳазшаз илыԥха-игәыԥха.
2010

ИЦАХЬОУ СЫШРЫЛАЗ…
Одиссеии Пенелопеи днарыбжьызбаан Телемах,
Егьҟамлазшәа, сгәы каршәны,
сааины рааигәара саатәахт.
Снаизхәыцит аскиф зымтәа,
уи арантә хара даагәаҭ,
Сҿанынасха ишьҭа схылан,
сихьигӡеит асармат.
Хьеҭаа, хаҭаа рунеи ахь исыханы акы сагон,
Сызларыдҳәалаз сыздыруам,
аха шумераа рыгәра згон.
Уаха хахоуп,
усшәа збахит, уаха хаха,
Адунеи дамкуа
Геқтор дишьҭоуп Андромаха.
Са сабаҟоу? Зегь ааныжьны,
ана ҽа мҩакы санылеит.
Схыми ӡымшынк, изулакгьы,
срыбжьысп Ҳарибдеи Сциллеи…
Сышьҭа сырӡу, схы сырӡу?Аашоны,
Сеиҭаакылсыхт са сахьыҟаз сеикәшаны.
Одиссеии Пенелопеи днарыбжьызбаан Телемах,
Егьҟамлазшәа, сгәы каршәны,
сааины рааигәара саатәахт.
2010

15

САРА АИБАШЬРА АШЬҬАХЬ СЫРШЬИТ
Аибашьра сшалаз, сшеиқәхаз машәыршәа,
Сыбжа шсымнахыз уи, еибашьрак,
Шәаргьы ижәдыруеит, иамаӡам дыршьагь,
Еиҭаҳәашьагь амамзаап, мап, сахьцалак.
Иара шсышьҭоу, ихьамҵуа, игыгшәыгха,
Ишацрашу ашьа шацрашыц
Зны, ишәыхьыз шәзымдыруа шәықәхар,
Шәааи, ари ажәабжь ҳарҿыцп.
Иаҳҭахха-иаҳҭахымха, уи ҳацуп,
Ишыҭнахра иҭнаххьеит сыԥсы.
Исыздыруам сыҟоу сыбжьаӡу,
Сшәылагылоу сааи иахьазы;
Сара иҟоу соуп, сыжәбаргьы сшәымбаргьы,
Ԥсра зқәым соуп сара, иагьшьу.
Срылагылоуп еилыршьааз аргьы,
Сара сзыҳәан шшьыжьыц ишьыжьуп.
Сара абри адгьыл иақәхәашаз хаҵоуп, –
Икаҳаз, игылаз, уахьзымцаша ицаз.
Сара исзышьҭымхша аидара саҵоуп,
Сара саауеит сшаац, хаҵаҵас.
Амца санзалҵ, ианеиқәсырха стәыла,
Амҵәыжәҩақәа сыман аҩныҟа сгьежьит.
Схы шьҭыхны ажәҩан саҵаԥшуа сгылан.
Убасҟан аҟәҟәаҳәа инасгәыдҵан сыршьит.
16

Сҽанаасырҭынчуаз, санаатәоз ҳәа иԥшызшәа,
Ашара адәы ианаақәлоз рыҽӡа,
Сгәаӷс ирымааз, идыр уара иԥызжәаз,
Иааҿахырҵәеит абра слахьынҵа.
Сара сабџьар аннышьҭасҵа аҽныҵәҟьа,
Икылатәан хык садыргеит.
Сыбзиа акәын, иабардыруаз сыцәгьа,
Аха иааҳәит, иааҳәӡеит адунеи.
Сара сыршьит игәыдҵан даныршьуаз
Воронов Иура, агәымшәа, сашьа,
Еилкаашьа амоума, иамоума дыршьа
Ҳазнылаҳаз ҳнеин ҩаԥхьа ашьа.
Уаҩытәыҩса сизеиқәмырхеит срылԥаан, –
Иааилагылоу уа зегь шанха, –
Сара сыршьит Ҭамара Шьаҟрыл-ԥҳа
Даныршьуаз. «Лара деиқәшәырха,
Сара сызгаша ааизар, сагазааит,
Лара деиқәшәырха!» – шысҳәоз сынкацәт.
Хәаазаа ҽазныкгьы ихәаазааит,
Аԥаҩгьы иаахықәыххт аҽацә.
Ишашьҭаз иашьҭазаап, атыша
Иагахьазшәа сыҟан, еиҭах,
Аа, иахьаацәырҟьаз! Аԥсышьа сыԥсышьаз,
Исыцрымӡаауа рҿанаархах арахь.
Иҩызцәа ицҵан, зегь рыла деибыҭан,
Аргама дысзыркит ҽадажәк.
17

Иҿы иааҭшәаз, иааиҭахыз зегьы иҭан
Даажәгоит, даажәг, дагьысҿашәк,
Иасҳәаран иҟои уи, ахарамхәыц,
Зегьы ҭины, зегь аазхәарц иаауа!
Акы дамыргәаҟыц ахаҵа, дагьамхәыц,
Суаҩуп ҳәа дрылоуп ауаа.
Уи иакәхап, ишьҭагылақәоу ракәхап
Ирылгаз аибашьра иалҵны иаауаз.
Аамҭа цар, арҭқәа зегь лакәхап,
Арҭқәа зегь ирхылҵып ауаз,
Ашәа, ажәа – инымҵәаӡо ажәабжь,
Еиҭаҳәашьа змам аҭоурых.
Сара сзыҳәан дҩагылан ҽаӡә дцәажәап,
Даатәап ҽаӡәгьы иҟаз аных.
Саргьы араҟа сыцәазшәа сҭаҳан,
Абар, уԥшы, арахь саагьежьит,
Сиааизшәагь збахуеит аԥсцәаҳа,
Сара аибашьра ашьҭахь сыршьит.
Ацәаҟәеиԥш аамҭа схагылан аҽырхәан,
Иснарҳәарц аҭахымхоу уи суаз,
Сыршьит сара Гал, расамыжда анҿырхуаз,
Иқәҵны ицаз рыҽӡаны ианаауаз.
Иансыԥхьоз шьҭа уҽырҭынчны уаатәа ҳәа,
Иныжьны сҿанаасха зны ҳар,
Сара Тҟәарчал исеихсит аҟәҟәаҳәа,
Самҵаҳаит снеин Лашькьындар.
18

Схьаҵыр рҭаххазар акәхап ихьамҵуаз,
Ишысҭахыз наҟ-ааҟ ҳаиҿаԥшырц,
Аҽнышьыбжьон Аҟәа исгәыдырҵеит амца,
Икылатәаз, анышә дагазшәа, дсыцәдырӡт.
Акгьы злымшоз араҟа агарада,
Зыԥхӡашала абазк зызмырҳаз,
Сара сыршьит ус, еибашьрада,
Бжеиҳан агәҩарагь смоу сзыхдырҟьаз.
Сара сыршьит саԥхьа исыргылаз,
Зҿаазхаз исхьымӡо-исыхьӡо.
Рыԥсқәа ҭырхуашәа ицәырҵыз атәылаз,
Уи ахьӡала… Иахьымаара ицо!
2010

САРА АРАТӘӠАМ
Еишькларыжьуа қыдқәамзаргьы, иқыдқәоушәа,
Иҟәыбаса иргоит иназаахо,
Ааҵра дшавац давоуп ҭыԥ имоушәа,
Иоуӡаргьы, араҟа индмырхо.
Ргәы кыдгылеит еишьҭалаз еизашшуа,
Аха урҭ еизашшуеит, зегьы рҿыц.
Иаауеит, излауала, инеибажуа,
Изҿыц иаҿуп, уара, изҿыц!
Маҵура дук имоуп ҳәа, ихьынҳалан,
Имаҵ уа дааргахуеит ҽадажәк.
Дыҵҟьаҵԥо уи дзыхьчозгьы дҳалан,
Днаган наҟ џьара дыҩнашәк!
19

Иахьа иузҭаз уаҵә арахь иуҿихуеит,
Дузылымго даалахашт уи ушә.
Аҳәақәа реиԥш, ана шьоук ҿыҿыхуеит,
Иаҵахаанӡа анкьатәи рыҩнышә…
Арҭ срыцны арахь сықәнамгалеит,
Срыцынгьы арантә џьаргьы сызцом.
Сара аратәӡам, сыҟаӡам, сыбналеит,
Амарџьа, сара араҟа сынхаӡом!
2010

***
Шәитәызар ҳәа сыҟоуп шәзыргәыбзыӷыз,
Дарбан уи, шәзыргәыбзыӷыз? Ӡәырҩы зжьаз!..
Исзеилкаауам сара абарҭ ирыхьыз,
Иаалаган, изжьаз дҟазҵаз ешьас!
Угәы иахәаша иҳәоит игәы ианамҳәогь,
Ажәақәакгьы убас еиԥш иҿышәшәоит,
Иухәо џьушьоит уахькарыжьуа уамҳәан…
Ус ушнеиуа, улашәхар ҳәа сшәоит.
Уагьирдагәеит уи, уаазыргәыбзыӷыз:
Иааҩуам уара иумыхәо лымҳаҭаск.
Уреигәырӷьо умшқәа баша иныхыз,
Уаазадымгылт уаҳа ихадаз.
Иҟалон укәша-мыкәша акы убаргьы,
Аха убас уарҩашьеит узлахаз,
Адунеи гәыбзыӷны ухы иҭаԥаргьы,
Уаҟа утәаз!
2010

20

СҼЫРХАҴО
Адгьыл ҭбааҭыцә ду санамкуа,
Ианызбо ажәҩан лаҟәӡазшәа,
Сеилаԥсоушәа, арахь сеилаԥсамкәа,
Ԥхьаҟа сҿынасхоит цасшәа:
Сымҩа сахьамгац сагароуп,
Снаӡароуп иахьыҟам наӡашьа!
Ахара ицәырҵуа сакароуп
Ааигәа ианархагало сцашьа:
Дубар думдыруеи ихьамҵуа,
Ишнеиуа икаҳаргьы игыло…
Исҿацеиуа саагыларгьы амца,
Уаҵәтәи ашара саԥылоит.
Издыруеит: иҟоу Иахьа акәӡам,
Иааиран иҟоуп Уаҵәгьы.
Сымҩасып сымҩа схы ақәҵан,
Сырхынҳәра илшом аӡәгьы!
Снеиуеит сажәымкәа, сегьҿамкәа,
Шәгәы ишәнамҭан баша сымҩасшәа,
Адгьыл ҭбааҭыцә ду санамкуа,
Ианызбогь ажәҩан лаҟәӡазшәа.
2010

***
Амҩақәа зегь Римҟа ицоит ҳәа баша
Ирҳәазма – рхы аназхаз, ианрыԥхьоз Рим?
Дзынҟьаша аӡәгьы издыруам, дзынԥаша,
Аха днеиуеит, днеилааит, егьаурым.
21

Дарблаҟьаргьы имҩа, деиҭананылап,
Ибжьоузеи Римынӡагь – ароуп.
Дымҩахымҟьар инеин аԥхьа игылаз,
Аус злоу аанҿасрада ацароуп.
Ацароуп! Мҩакы иануп еивасны
Иахьынтәаауа зхашҭыз, царҭа змам.
Сҽеидыԥсала саргьы стәар ауазма,
Сҿынасхеит – смеихар сгәы иауам.
Иҳәатәу сымҳәаргьы сгәы иауама,
Иахьраҳаша, иахьырмаҳаша, сахьахьӡо…
Римҟа ицозар акәхап ари амҩагь,
Издыруанда сара схаҭа сахьцо!
2010

***
Зыԥсра иахаанхаз ҩыџьа еивагылан
Ԥсрак ахь инеиуан шьыбжьышьҭахьк.
Аԥсшәа рарҳәашәа руит шьоук рԥылан,
Ирыхьӡар рҭахымшәа иааиуан ирышьҭаз.
Дара неиуан ишнеиц, еивагылан,
Еилкаашьа амамкәа аҩыџьагь зызхәыцуаз.
Ус руаӡәк даацәажәеит дааҭгылан,
Иааизыԥшшәа хҵысҭак ианхыҵуаз:
– Аԥсцәа гылан иааит ҳәа иаҳԥылар?
Ҳара аҵәыуатәқәа ҳақәлан ҳабацо?!
– Урҟәаҵ, – иҳәеит, инҵәеит ркәакәылах,
Иааимдаати, иҟоуп иҳацугь…
22

Иааџьеишьазар ҟалап уи иаҳаз уа,
Иааиирҳаз, иаҳаз дамыргәаҟуа:
– Уара аԥсы дҵәыуа ухы уаасуа,
Сара схоуп исҵәыуо уаҟагь…
2010

***
Деихбаалан дынхеит, рҳәеит, иӷьычыз,
Дузыԥшымкәа шәҩыкгьы уман умҩахыҵ,
Иссируп ара ирӡыз, ара ирџьыз,
Арыжәтә ҳәа ицәырҵуагь уназхәыц.
Ӡәырҩы рзыҳәа араҟа акгьы ҿыцым,
Ац хырџьаџьа иахьухәаԥшуа амыҵмыџь.
Сара иахьа сеигәырӷьоит уи, сахьицым
Аӷьыч иахь имҩахыҵуа аӷьыч.
2010

***
Саазқәылаз сгәы кыдгылацәан сыҟоу,
Сшааиуаз уи иаҳа иҵаӷацәахоу,
Иаҳцәыԥсхьоу хынҳәны рҿаархоит аҩныҟа,
Иубахьоу, уара, асгьы уаҳахьоу?!
Ааиразгьы имааиуа, ицаргьы изымцо,
Урҭ сыбла ихгылоуп рыԥсқәа ҭашәа.
Срышьҭоуп сышрышьҭац, уаҳа саархьымӡо,
Схы сацәажәоит, сгәы аардашәа.
Сҿаасхоит аҩныҟа, схы сықәыжь, скахәыцуа,
Ԥшьаала саахыҵуеит арахь ахәада.
23

Аха, ассир, ахьаԥшра сзаҟәыҵуам,
Снарылаԥшра џьысшьоит еиҭа.
2010

***
Имазаргьы ауеит шьҭа – имамзаргьы,
Зегьы изеиԥшшәа, ахара дыԥшуа,
Иааигәалашәоит дшаслоз зны азаргьы, –
Данақәтәаз, данаццалоз аԥша.
Иҽанааирҭынч, дааихҭыгәлар иқәлак,
Дицхәмаруа дныҵатәон ашәшьыра.
Ишеицәажәоз ицон арантәи иқәла,
Илҭахәаша ицаанӡа наҟ ахшьыра.
Агәаҩа иҭысуан. Уахь ианҭанагала,
Инарылагылон уатәи даҽа хҭысқәак.
Ӷьычцәазу, шьоукгьы цон ибналан,
Ара уи агәаҩа ду ианҭысуаз.
Иааргәалашәон амҩан ҳәсеи хацәеи,
Ишзалымҵыз акраамҭа еимакыкгьы.
Акы ааибакит раԥхьа, акы иахацәеит,
Иааилауаҭырт рааигәа ҟәышгьы арныггьы.
Иалацәажәон ахәмарцәа, инарымҩатә,
Абаз кыдҟьан амааҭ андырҳауаз;
Агарҭа анырмоуз нас ирымаз,
Абзиа ма ацәгьа анраҳауаз.
Ихы даназаанха ашьыбжьышьҭахь,
Ихшара ахьынеимӷьыжәааз дааргәаҭеиқәеит.
24

Иҟамыз, аха усгьы ишьҭаз
Шьоук агәашә анҭыҵ џьара игәеиҭеит.
Идыруан аҵх дшалахоз ихала,
Дрыҵаԥшуа дшаатәоз еҵәақәак.
Иҟам акы ҭынч иҽадихалон,
Ицаз аӡәы дишьҭан, аха дааг!
Ашҭа иҭыҵыз зегь уаха иааизаргьы,
Анкьеиԥш урҭ дызреигәырӷьом рацәак…
Имазаргьы ауеит шьҭа – имамзаргьы,
Изхоит иаԥхьа инкашәаргьы ҵәак.
2010

***
Узхарафан, узхаражәны,
Уқьаф ҭазза, амра уашәны,
Ухы умыхьуа, угәы умыхьуа,
Ухаҿы дузаамго игәыӷьуа,
Амш иааиз иалагәаҟуа,
Акы аақәмыӷәӷәаӡо уҟәаҟәа,
Уамҵакәашало мцыкгьы,
Иузкамҭәо лаӷырӡыкгьы…
Ауаа ирылӡаахьоу, убзам,
Уцәаҳәа цәаҳәам, иаԥсам.
2010

***
Зны-зынла аамҭақәа зегь иреицәазшәа,
Сгәы иснаҭоит ҳаамҭа, ҳазлашәаз.
Аҽырхәаны игылан абӷа ԥҵәазшәа,
Иубон ҳаргьы ҳахәда шыхнажәаз.
25

Иаланагӡоит шаҳҳәоз иаламӡашаз,
Иахадыд-ахамацәысуан, иагьыбгон:
Аҿаанахон ҳақәыӡәӡәаан ҳазгашаз,
Ажәҩан аӡлагареиԥш илагон.
Иага ааургьы, адгьыл ҳшьапқәа акуамызт,
Иҳашьклагьежьуа иҳашьҭаӡан аԥша, –
Аамҭа ахыԥшацәгьа, – игамыз,
Иагьгаӡамызт ҳамҩа ҳахьыԥшуа.
Ҳара ҳаамҭа! Уи ҳара иаҳтәымызт,
Ирхәашьын, ицон иҭыкәкәаны.
Ҳаӷрақәа ҭаҿаҳәан, – ҳарҭәымызт, –
Ԥхьаҟа џьара ҳнеиуан ҳааигәаны.
Иҟаз уара идыр, ҳагьахьзырԥшыда
Уахь џьара хазынак – ҳаццакуан.
Иаҿатәан иара, аамҭа, ашәыта,
Иаман уаҩы имыхәозгьы закәанк.
Ҳақәызгоз иара акәу, даҽак акәу,
Ҳаман ицон ишцац еиԥш – ҳаилшьаауа.
Ари ԥхыӡу, уара, ари лакәу,
Ижәдыруама џьаҳанымынтә сшаауа.
Иахьа қьафла иҟоу, иалахәмаруа,
Ари амш! Шәалаҭхаџь – ишәтәуп.
Аха сышьҭа ихуп исықәмақаруа
Сара саамҭа, уи батәуп.
Уи ҵатәуп, иқәҵо-иқәхуа
Иахәаԥшлатәуп, иаархатәуп амҳәыр.
26

Сахьцалакгьы амуеи сара агәықәха,
Аха шәа шәабацо, уи хынҳәыр?!
2010

***
Аԥсшәа сҿырхырц иалаган, изуамызт,
Сқьышә иқәкын цасгьы, сахьцалак.
Схәыҷын, сыхбыџын, сҿамыз,
Сгәырӷьон са стәы ианагалак.
Лакәкаҿ, жәабжькаҿ, ажәеинраалаҿ,
Аԥсышәала сгәы сырдан,
Сцеит сыбналан зны аамҭала,
«Аишьцәа Карамазоваа» сырҭан.
2010

АРА АКӘЫМЗАР…
Ара акәымзар, ҽаџьара санааломызт,
Схы агарҭа соурымызт – сымцхәын.
Аҵла еиҭасҳар, шәыр са сзыҳәа иҿаломызт,
Иарҭамызт уа са сиарҭа – ӷәын.
Ара акәымзар, иааиуаз амш мшызма,
Иаахаҳарын аҵх каҭаҵас.
Иаасҭахыз зегь сырҭаргьы – ҳаиԥшызма,
Дара нхон, сара сыҟан цас.
Сара аамҭа згон сзаламгыло,
Уаҳа ԥшаашьа сзамҭо сахьцарыз,
Егьсыламкәа, арахь зегьы-зегь сылан,
Акгьы сахьымӡо, иҟан сзыхьӡарыз.
27

Абри акәымзар, сара сашәа ашәамызт,
Уи иалыҩуа зҿаазхоз гәынқьыбжьын.
Шәарҭа ахьыҟаӡамызгьы сыршәамыз,
Сыблақәа шааԥшуазгьы сшьын.
Сшьын – дгьыл ҟамлеит сахьамардашаз,
Санамардагь, – иаргьежьп ублахаҵ, –
Зегьы ирбеит быжьра-быжьҵәа сшагашаз,
Сгәы иқәымиааит уаҟа уаҳа шьац.
2010

***
Ҟаҵа анимам – амҽеи! – иҟаҵоу зегь
Аҵәаӷәа рхьишьуеит, ҳәынҵәак илаижьуеит.
Иуҳәозар изуҳәаша иҟаӡоузеи,
Аха, думбазшәа, аганахьшәа дынужьуеит.
Уи иара иухуам, зынӡа иухуам,
Духьынҳалан ухьаирԥшуеит уажәы-уажә.
Уара узаҩсыз шыҟоу акгьы ухом,
Иагьуздыруам уахьаахьаԥшуа изууа.
Ишԥабзиаз убла дамбар уаҳа,
Уцар иҿаужьша наҟ иҿажьны!
Дузуԥырымгар – иагаџьара улҭаҳап,
Ицап инаухысны аамҭагь, уажны.
Ажәакала, уи дышьтәуп игәыдҵан:
Уҭазырхо дҭарха, рҳәеит, иҳақхап.
Уара хара удӡам, хара удӡам…
Аха ҩаԥхьа, ишыҟауҵац, уагхап, –
28

Убла хуҩап, ажәакгьы имоукышам.
Уҿынаухап, иумаӡаҵәҟьам иаха.
Аха ухыԥшыло ус инхап атыша,
Уагьзыцәарым уаҳа даҽа хахагь.
***
Днеины дахьаатәаз аевкалиптҵла ду амҵан,
Иаауази ицози дрылаԥшуа дахьаатәаз,
Ибеит ари ақалақь аҳәаақәа дырҭамӡо,
Иааизцәырҵыхт ихҽшәа иҟаз ихьаақәагь.
Шьоукы урышьҭагылан уԥшыз уара аӡыжәраз,
Уаанхоит укаҳуа ааугаанӡа ҭыԥда.
Ани аҽадабаӷь ихиҿозаргь еиӷьын аужәра,
Дицырхыраан иа иеиԥшу насыԥдак.
Ара, иаахәлаанӡа иахьеилоу еилыхо,
Мыцҳәарала мацара ахныҟәгара иашьҭоу,
Уахьымаара шыҟоу наҟ џьара иухоит,
Ма, уаанаԥшааԥшны – анкьатәи шәашҭахь!
Изаҵәӡа ауаа рыжәпара иалоу ахаҵа
Ихы дацәажәо иҿааихоит, деиқәшәамшәа.
Арахь иидыруаз шьоук ааиуан, иабацеи?
Лаԥшҵашәарашәа ак иоуу иара, мшәан?
Дыҟамшәа зибоз уара идыр уаҩ гәыразк:
«Ирылҵтәуп арҭ ауаа уаҵәыҵәҟьа! Иахьаҵәҟьа!..»
Дрымбазшәа ҟарҵахуоу, дырхашҭу дыздыруаз,
Инаскьа-ааскьеит. Иҭамзааит ргәы ацәгьа!
Ишьҭахх арахь аҿаанахеит бжьыкгьы,
Дгылан дандәықәла: «Аҿаҩахь! Аҿаҩахь!»
29

Абри шихыз дынхеит ҽа мчыбжьыкгьы,
Аха гәаныла уи наарак даҿаҩуан.
Ӡык ааигарц иаашьҭихрын иеирыӡ…
Аха иабаҟоу уи аирыӡгьы, ухәыцыр,
Уаҩ дахьахым иҩны ауаа шнеирыз…
Еиӷьзар, ааигәахәит, дзышьҭалаз даҟәыҵыр?
Аха игәы иамуит, иамуҵәҟьеит, иаму,
Ихан дагеит уахь, иаб гәаҟ иҩныжә ахь.
Дымцеижьҭеи! Дахьнеиуа агәашәҵәҟьагьы ҿаму…
Уабацо, умцозар ушиашоу анышә ахь!
Усгьы акәзааит, акәзааит, нас, усгьы,
Аха уатәи анышәгьы ҽа нышәуп.
Адаҷқәа ԥыҵәҵәазшәа ибеит уи дызкызгьы.
Изнышәатәӡамыз баша ианышәоуп!
Илымҳа ишҭаҩуаз кәарақәак рышьҭыбжь,
Ааигәа ахьхьаҳәа ишиацәажәоз ӡыхьқәак,
Иҟамгьы ыҟоушәа дгәаҟуа дышрышьҭаз,
Даакылсит аҩныҟа уи акгьы имыхькәа.
Акгьы имыхькәа, ихьша зегь ихьны,
Дкарауараха, деиқәышла, дыхцәышаа.
Дынкаҳазшәа ара амҵан даагәыӷьны,
Дынхықәыххылазшәа уаҟа атыша.
Иԥсы ааивҵахеит, иааивигеит иаразнак,
Ашҭа дықәыԥшуа уаҟа дахьаатәаз,
Ихәдацәа иааҵамгыларгьы руазшәа, –
Даадыргәаҟит ахаҵа ихьаақәа.
30

Ана акы еилажьын, анаҩс ҽак еилаҳан…
Дааргәаҟит анхара – қьаԥҭажәын.
Абраҟа иааилгеит, илымшо уаҳа,
Даагәылахеит аамҭа, даражәын.
Иҩаихҟьон уи азныказ амца,
Акы дканажьуан амахә еиԥш дамжәан.
Аха дтәан уеизгьы ахаҵа ара амҵан,
Арантә ацара игәы иҭаӡамшәа.
2010

***
Днадыртәан маҵура дук иҭан,
Дрыԥхьаӡогьы иалагахт уаҩ дырс.
Аколнхарақәа аныҟаз зны, думоур ида,
Дҟауҵар ҟалон уи бригадирс.
2010

ДЫШԤАЧЧОЗ УИ ЗНЫ!
ДЫШԤАҴӘЫУОЗ, РЫЦҲА!
I
Дышԥаччоз, дышԥачча! Адунеи зегь иахыҩуа,
Лыччаԥшь каԥсон ахьеиԥш иҿыпны.
Ашьхақәа еигәныҩуан, архақәа еигәныҩуан,
Адгьыл иахаԥыруаз шәан уи аҽны.
Аҽеиҵыхра иалагон илаԥҵәаз абӷа,
Ишьапы даақәгыларц даҿын изҵахжәаз.
Аччаԥшь ааҩуан харантә, уи азакәхап,
Абна иахьылаз шәарахк змыршәаз.
31

Сышьҭнахит уи сара, амҵәыжәҩақәа снаҭан,
Иснарбеит иааиз амш лаша убас,
Сықәнамгалацшәа арахь ас иахьада,
Ԥхыӡ хаан, лакәын сызлаз.
Дышԥаччоз, дышԥачча! Уԥсуазар – улшьуамызт,
Умҵарсны урылԥаан улгон узлашәаз.
Зегьы дыртәын, дырзеиԥшын, драҳәшьамыз,
Дарбан уи лааигәа ахааназ иажәуаз!
II
Дышԥаҵәыуаз, рыцҳа, анаҩс, ианылзаму,
Ишԥаҭнахуаз лгәы ҿызкааз лыԥсы!
Идәықәлеит иӡхыҵран нас саргьы саман
Уи лгәырҩацәгьа – имшымхеит са сзы.
Ажәҩан агәы кыдхны, аеҵәа рҟынӡа
Ишиашаз уи лыҳәҳәабжь наҩзар ҟалап.
Асыԥсақәа еиқәаҳаит ашьхақәа рымҵан,
Ишәаӡыӡан ахра иаҿҟьеит ақәасаб.
Лмыткәмабжь наҩит уи Нхыҵи Аахыҵи,
Лгәы иҭажьыз мҵарсны идәықәлеит аԥша.
Дышԥаҵәыуоз, рыцҳа! Иархагеит, иархәыцит
Уи илыхҭысуаз. Ҿымҭ илзыԥшуан.
Амҩа иқәхеит имчыдаха лыччаԥшь,
Иахәаҽт иаразнак, лгәырҩа анахьӡа.
Уи агәырҩа ӡхыҵраха ихыҽҽан
Ауаа ирылаҭәон… Стәан ҽмырқәаца.
32

Сара среиуан уи лыччаԥшь ихнахыз,
Зыԥсы ҭанаҵаз, лгәырҩацәгьа иашьыз.
Ҟалашьа амазар, ашьҭахьҟа снахоит,
Саԥылан амҩақәа скуеит илзыԥшыз.
Аха сымчыдоуп, сгылоуп схы стәымшәа,
Снахьыԥшуеит ицаз, уи гьежьу.
Исыздыруам сахьыҟоу, иагьзымшо, –
Лыччабжь сылсу, лыҳәҳәабжь сашьу.
***
Дарбан ԥошьҭаныҟәгаҩк изыԥшымыз,
Салам шәҟәык дарбан измауц…
Уи аамҭа, рҳәеит, шәара ишәымаз,
Иҟам ҳара ҳзыҳәан, иҟам, иӡт.
Аӷаџҳәа еицәажәо ақалақь ианалоу,–
Мобильникқәоуп иҟоу, нас, шьҭа, –
«Иарбан салам шәҟәу ианаало
Ари аамҭа!» – сарҳәахуеит еиҭа.
Сархәыцқәахьеит иҟоу, иагьымцымзаап
Ирҳәало – аамҭа даҽа аамҭоуп.
Аха са сзы рацәаӡакгьы мҵызаап,
Ицаз аҟны сыҟоуп, уи саҭоуп.
Избоит, избоит сара уи шысиааиуа,
Саамҵанарсуеит, исыхнарҵуам ҟыт.
Ҳԥошьҭаныҟәгаҩ, аа, арахь дахьааиуа,
Салам шәҟәык иман бара бҟнытә!
2010

33

***
Дкәаԥӡа дыҟами, – ихарҵом, –
Мла дакуам уи, хьҭа даакуам:
Акридыржәуам, акриҿарҵом,
Ишә иаҿарҵеит абарқәам.
2010

***
Сара исхашҭит наҟ исхасмыршҭышаз, –
Ахьӡ ҳәамыз уи ара, имаӡаз, –
Схы шьҭыхны ахара сзыԥшышам
Иаасгәаламшәар, аха иааг, аф аст!
Иҟам, иҟам уи, исхасмыршҭышаз,
Ицеит дгьыли жәҩани ирыбжьаӡ.
Ихарацәазар акәхап, снахьыԥшышам,
Илызбаауам саԥхьа џьара ашьац.
Ажәҩан иаҵаршәума иԥҭа ҟәашха,
Схы сҩахан баша уахь сыԥшуеит.
Сниаӡаап исоуаанӡагь ажәха,
Сара уи аасгәаламшәар, сашшуеит.
Саахықәхалан сыҟоуп уажә атыша,
Исхасмыршҭышаз сыцрыхоит сахьцалак.
Сгәы агахьеит арахь исхасыршҭышаз,
Исԥырызгарц сгәаҟуеит, аха иааг!..
2010

ЕИЦӘАЖӘАРАК
– Ҳани ҳаби ырхынҳәыхзар, рыцҳақәа,
Ассир ҳзыҟамлаҵәҟьоз, хаас!
34

– Адырҩаҽны, инарҭартәаны акәыцҳақәа
Иаагарын иахьааз!
2010

***
Саргьы џьаргьы сыҟамызшәа, самҟьахьоушәа
Ари аԥсҭазаара, баша шәхы шәымжьан.
Ажьара акәзар, сыхәрақәагьы ӷьоушәа
Схаҭа схы зжьалоит сара, сашьа.
Дали Гали роума сара исыҭаз,
Са снахыҳәҳәар амуазма Аԥсны?
Хҭыс мҩаԥымст Ватерлоогьы сара сыда,
Ельба иеиқәшәаз саргьы срылан зны.
Сталинград сыхьчеит, Берлингьы сажәҵан…
Сыҟан, сыҟоуп, сҟамларгьы аурым.
Сабананамгац!.. Ихашәымҵа, ихашәҵа,
Иааргоз акәыба саԥылахьан Арзрум.
2010

***
Уазыԥшны уаатәеит атуз,
Гәыӷрак ацуп ус амаца.
Уалҵроуп, иуулак, аус.
Уманшәаламхар – уабацо?!
Иҟам, иааиуам сара стуз.
Сзыдтәалоу усгьы мацам.
Аус иамоуп сара сус.
Сманшәаламхар – сабацо?!
2010

35

***
Рҽыргәаашәа инасывс-аасывсуан рызегь:
Даара ирҭахын ирҭахыз ҟасҵар.
Аха сара иахьырҳәо сызцарызеи,
Сзыхнымҳәыргьы ауазар уахь сцар!
Ирыхәашан уи, сара исмыхәоз, –
Ирнагарын ӡык урҭ, даҽа ӡык.
Сақәдыртәошәа рҳәахуан снаган ҽыхәак,
Ԥырхагакгьы смоурашәа бзанҵык!
Исаҭәамыз ҳамҭак сыдыргалон,
Исанаршьон иаарлас «Ахьӡ-аԥша».
Сахьырзаамго, сҽахьсырҵәаҳәуа ргәалан,
Иааиуан изысҿамԥшуа, инасҿаԥшуа.
Сара издыруан урҭ аҽеи шырхымыз,
Уаҵәызны ишсыздыргылоз ашьацҳәа.
Иаасзыԥшит мызкы, ҩымыз, хымыз,
Иааиуан нас шықәсыкгьы акгьы мҳәа.
Даақәгьежьааргьы алшон хагак ишьхәа,
Иџьыба иҭакны дааиуан иҭаҷкәым,
Санҭамлаӡа снеины уаҳа рышхәа,
Иҟалар ҳәа сшәон сара иакәымк.
Иаацәырҵын шьоукгьы аргама иаамақарқәеит,
Даара ирҭахын ирҭахыз ҟасҵар.
Иабасҭахыз уаҵә исхарарҵои исҿаркуеи…
Сзырхынҳәуадаз иахьцатәымыз сцар?!
2010

36

***
Ашәа шылзиҳәоз, –
Дышхаараз, дышгьамаз, –
Иаалықәшәан…
Иҵӡозеи, дыҟам, дымҩаст.
Зегь реиԥш,
аамҭа аӡиас дагама,
Агәы дыхҵаны,
иахашҭны дшашәаз!
Аха ишааҩыц иааҩуеит иахьанӡа
Уи ашәа,
еиқәтәашьа амоуа бзанҵы.
Иахьа акы данашьуа, данаргәамҵуа,
Иааиасны
иаԥхьа иаагылоит Иацы.
Уи иареи лареи иртәыз аамҭамыз,
Уи насыԥ лашан, уи лахьынҵан.
Иаԥхьаҟа ишьҭаз итәымызт, ихәҭамызт,
Аха иааилгеит,
амҩан ихьӡан.
Иҵӡозеи!.. Аамҭа ацашьа ацашьоуп –
Иԥыруеит –
уи уашьҭаз, уахьӡом.
Иузырхынҳәуа егьыҟам – зегь башоуп,
Ԥшаашьа змамгьы аԥшаара узцом.
Аха усгьы,
зны-зынла, ԥхыӡшәа
Илабҿабоушәагь,
зны-зынла, еиҭах,
37

Дшыҟоу дымҩасӡан,
дшыҟоу дицәыӡшәа,
Ԥшьаала дааҩналоит арахь ауаҭах.
Ихаҿы иааигоит лныҟәашьа, лтәашьа,
Лыччашьа… Ҵкы ссирк лышәны…
Аха ихаҿы дизаагом, дагьҩашьан,
Дгәамҵхамҵуа, дажәны, дҭакәажәны.
2010

ИНЕИУА
Еинҟьа-еинырроуп: ахьаҩсаҩ, ахьаҩсаҩ…
Сызжуа сжыха рымҭакәа изжып.
Исԥылаз сырԥылап, исаҩсуа снараҩсып,
Исхьымӡаз сыхьӡозар збап, саарзыԥшып.
2010

***
Иҟәыбаса ицаанӡа Аамҭа иаҳзаргылаз,
Ахьшь еиԥш уи ишьҭнаԥаанӡа иаҳзаагаз,
Даҽа мшыкгьы схы сҩахан саԥылап,
Салагәырӷьап ҽа ԥыҭракгьы, нас…
Настәи иалацәажәалап насшәа,
Ари адунеиажәгьы ҿыцушәа ирбап,
Рлымҳақәа нкыдҵан, ассир раҳазшәа,
Акгьы ахьыҟам зегь ыҟоушәа иԥшлап.
Иԥшлап агәыӷра дуӡӡақәа рыман,
Иаагылап иахыҳәҳәо хыҳәҳәашьа змам.
Урҭ амалаҳәа ироуз рызхарыма,
Хара ирызгарыма, наҟ, ирызшам?
38

Ирызшоу, дара иртәу анҩарго,
Ианагәылаԥшуа ахәыцгьы еиҟәыршәа,
Ирзықәгарым ирыҵаҽҽо ҩарқәак.
Ирымамкәа инхаргьы ҿашәа.
Зегь роуеит,
Ишнеиуа зегь роуеит,
Аԥсҭазаара ссирми, иҭхаџьп.
Уи дара раамҭа ароууеит,
Уи дара ргәаҟрақәа армаҷп.
Аха арыцҳара – Срыцҳара! – рԥылап,
Уи уаҩ дзацәцашам нас-насгь:
Иҟәыбаса ицап Аамҭа ирзаргылаз,
Ахьшь еиԥш уи ишьҭнаԥаап ирзаагаз.
2010

***
Иҟалаша аныҟала ашьҭахь
Иаҳҵәахгәышьеит саб ишәақь.
Сеилыԥсаауеит снықәлар ҳашҭа –
Сҽадыскылоит иҟам кәакьк.
«Иахьаҳамбо тышак иашәҭар,
Иаҳа еиӷьын…» – лымшын сан.
Деиҭанықәлоит, рыцҳа, ашҭа,
Ҳаҩны кеикеиуа иаалыԥссан.
Ашәақь шьҭоуп иахьаҳамбаша,
Аха, избо уамашәа,
Иахьанӡагьы ҳарԥашашоит,
Даҽазныкгьы иҭҟьарашәа.
2010

39

***
Аҳәалыҳәа асы ауазар – ӡынразар –
Аԥша асуазар шьыжьаахыс иҵәыҵәӡа,
Ахьҭа уакып, нас, ишԥа! Иауазар,
Џьара уҽаарԥха, унымхан узаҵәӡа.
Уаарыдыбзиалаха уҩызцәа, шәнеидтәалар,
Аҵәыцақәакгьы жәжәыр, шәааибарԥхап.
Асеиԥшха ари еиӷьуп, сара стәала,
Умшгьы убап ҽакалаӡа – ихаахап.
Ахьҭа! Ара уацәцап, ана уацәцазар,
Ԥхарак уара унашьҭал уццакуа.
Уабацари зны удунеи ҭацәӡазар, –
Аҭакарха ахьҭа уанакуа?!
2010

АҚӘРАХЬЫМӠА ИПАТРЕҬ АҾАԤХЬА
Исҿагьежьуа, исымхо
Иснарҳәо ашәам.
Сара шьҭа сыҷкәынхом,
Уара ахаан уажәуам.
2010

ДЕНИС ЧАЧХАЛИА ИАХЬ
ИСЗЫМЫШЬҬЫЗ ШӘҞӘЫК
I
Уныҵаҳа уцеит уеиҭаадыххылан,
Ҳналаган, иаҳмоуит акы аҳәаха.
40

Иӡит, сара шьҭақәак сырхылан,
Аха сцоит усгьы џьара сахан.
Игара сызгылахушәа уа аԥшқа,
Сышьҭахьҟа иҟоузеи, сабеихо?
Исоуаанӡагь уахь сара ахьаԥшха,
Исоуаанӡагь уа џьара анеиха
Аа, арахь рҿаархоит еишьҭагылан,
Иҿыцымкәа, усгьы зегьы рҿыцшәа,
Иҟьаланы џьара абна илаз,
Иӡмыз, аха краамҭа иҟаз иӡшәа.
Еиҭаҳәашьа змам роуп, уҭахызар,
Еилаӡҩашәа иааиуа урҭ ахҭысқәа.
Исзеилырга, уҽаанкыл, ууаҩызар,
Уара уеиԥш, исымоуп саргьы усқәак.
Урҭ ааныжьны, исҭахы-исҭахымха,
Аӡыжь еиԥш, сааины срылагылоуп.
Еилкаа инхаз ара, инымхаз,
Еилкаа иара иҟамгьы сзаԥыло!
II
Иарбан, уара, иҟан иҟамхазгьы?
Иаҳгәаламшәо арбану, ибжьаӡыз?
Срыҵоуп сара инымхазгьы инхазгьы,
Уара иуԥырҵны идәықәлазгьы уацыз.
Иугәаларшәеи, уаҟа, ҳаиқәлацәоушәа,
Ҳаҽшаҳҭалоз ӡиас дук хышхыҵәо.
41

Усҟан сыхгьы шԥазбалоз сынцәоушәа,
Исахьагь сымаӡамкәа уаха ицәо.
Ҳаналаӡазгьы ыҟан аҵх ҳалхо,
Иаҳцәалаӡыз уара идыр, ҳаимдахуан.
Ҳнарынтәалон ԥҭақәак хьы уарҳалха,
Ҳаԥсы ҳшьон уиала, ҳгәы ҳардахуан.
Ԥсҭазаароу ҩызу, уара, иҳалсуаз
Ара, Аҟәа, ана Гәымсҭа ахықәан?
Иҳазҳархон, ада ҳмоур, мгьалсак,
Иаҳзеиқәдырхаз баашқәак ҳанырнықәуаз.
Ҳрыдтәалан иҟам ыҟахызшәа,
Ҟалашьа змам ҳашьҭалон ҳахьҵәыуо.
Ианубалак сара сыхәда хызжәаз,
Абна тоура уаалахон ууууа.
III
Уара уакәу салызгаз сызлаҳаз,
Сара сакәу укаҳаанӡа ушьҭызԥааз?
Иансылымшоз ыҟан сара уаҳа,
Уа уоуп усҟан, уараӡәк, сааигәа избаз.
Абарҭ ҳашьха ԥагьа дуқәа рымҵан,
Арҩашқәа хәаш-хәаша иахьҭало,
Усԥылеит уара усҟан, ҽнак, уҷкәынӡан,
Ари адгьыли ари ажәҩани урнаалан.
Цҳа-ҵәрык сықәнагалазу сыздыруам,
Сыԥсы акыр санаақәыԥш, сааилашит.
42

Саауеигәырӷьеит, узбеит умаакыран,
Сыԥсы аҿыхра улшо снаухьыԥшит.
Даҿын аҩысҭаак дааины сыкәа дҭаларц,
Сахәитәырц ааҵра даавагылт џьнышк.
Уанырба акәу урҭ анцаз ибналан,
Усыцәдырӡыр – рышьҭахьҟа ихынҳәышт.
Амҵәыжәҩақәа уоузаап, уаақәлаларгьы
Уагалоит уахьааз акы ушьҭкәыцәаан.
Уара ара усзынкылом иага сҳәаргьы,
Уаҟа ишҭанчым здыруеит уара уцәа.
IV
Уара уатәуп уахьгьы арахьгьы, сҩашьом,
Аха еиӷьу иҟоузеи уахьиз!
Ара уаныҟаӡамгьы, издыруеит, иашан,
Ара ушыҟоу уҟаӡоуп, Денис.
Уаақәланда, ҳаиццарын, уара, ашьха,
Ҳаицҭаларын, ԥасеиԥш, ҩаԥхьа ӡык.
Ҳнықәларын, – иухоит уахь, – Ԥақәашьҟа,
Еибаҳҳәарын иашак, џьара мцык.
Сааӡырҩын, Кәыдырҭаҟа иҭагәыргәыруеит,
Уара уагуп уахь, арахь, Денис.
Ҽа қалақь дук уалаӡит агәыр еиԥш,
Шьоук араҟа ҳгылан ҳшузыԥшыз.
Сара ҩыза дсымам иахьа, ақәла,
Ҭыҩрақәак ирҭалан зегь аатәеит.
43

Уусқәа ааныжьны даҽазныкгьы уаақәлар,
Ҳналаԥшрын анкьатәи ҳдунеи.
Иааласхарын иқәҳаз иахьа сҟәаҟәа,
Уаргьы уԥсы ааивугон, анцәиныс.
Иҭыкка инхазшәа салагылоуп Аҟәа,
Арахь мышқәак ушаақәлара, Денис.
2010

***
Аӡыблара, иҳәеит, иалаз сара сакәымкәа,
Сахәаԥшуеит, сеиҭахәаԥшуеит сызлаз.
Илакәушәа иааиуеит, зынгьы – илакәымшәа,
Иџьасшьоит, еиҭаџьасшьоит сызлааз.
Сара абарҭ зегь срылсны, егьҟамлазшәа,
Зегь ҟалазшәа, аха исымбазшәа ма,
Ирзыҟамҵеит саԥхьа инеиуаз мҩасшьа,
Уама сылшеит, иашаҵәҟьан, уама!
Агылаха смоуцкәа исышьклаԥалаз,
Санрыцәгыла, сахьырмышьҭуаз санца,
Рҽеидкылан, ицәқәырԥақәаха исҿалон,
Исылгарц, сырхәыртәырц иансыхьӡа.
Амца саларыжьын, салҵит амца,
Аӡы сарҭан, изулакгьы сырт.
Уара иџьашьала, иҳәеит уи, инхьанӡа
Сызлахымҟьац, сҽақәсырԥсы скәадыр.
Сажәеи сашәеи хазын, иҳәеит, сыртәыртәуан, –
Сгәы анааца, иаразнак, – зышхәа сҭаз.
44

Исымгеит, исҭахымхеит сара исырҭоз,
Иагьсымырԥааит убасҟан исыхәҭаз.
Рышхәа нсыжьит аҵх еиқәара сшалаз,
Сымҵанарсит, сама ицеит цәқәырԥак.
Цәгьа-цәыԥхамшьараа рдунеи сазшамаз,
Иҟасҵар сҭахуп сымшәакәа рҭак.
Зҭак ҟаҵамкәа иныжьу, наҟ иԥхьаркыз,
Иҟан иҟамызшәа зны иҳарбаз.
Акрызҳәашаз ӡәырҩы рыҿқәа еихаркыз,
Иаадыртәаз иаԥсамшәа урҭ абазк,
Уи аамҭалоуп. Амца иажәҵо амца,
Зҿаазхаран иҟоу рсаркьал иасп.
Сара иџьасшьоит, илакәысшьоит иахьанӡа
Сахьааз, исзеиҭамҳәо сызлааз.
Сызлаз, иҳәеит, иалаз сара сакәымшәа…
2010

БЖЬЫК
Шәажәа салам, шәашәа салам,
Саауам, сцом сара аҩныҟа.
Стәом аганаҿ сҽеидыԥсалан:
Џьаргьы сыҟам, џьаргьы сыҟам.
Аамҭа иагахьеит зегь сымԥаан.
Исанаҳәоит: «Уалгеит, уалга!..»
Аха саацәырҟьахуеит шәыԥшымкәа, –
Схьаацәгьаха шәгәы саналҟьо.
2010

45

***
Сыкәшамыкәша, Баџьгана Кәакәууа
Иҩымҭақәа реиԥш, еилыргашьак узрымҭо,
Ажәабжьқәак еиҭарҳәон. Иааилахәлар, иуууа,
Абгақәа реиԥш, ирҳәон урҭ нарымдан
Анҭыҵшәа игылаз.Сдырцәомызт, иааҩуан
Еилахәа-еилаԥашьӡа, иҭыӡшәоушәа, иҭыӡшәамшәа.
Аамҭа напыхьараџьк ала ак аҩуан,
Иагон иаҳмырбакәа амшгьы ак амжәан.
Амза аҽаҵәахуан аԥҭақәа аҽрылак,
Аҵх неиуан амш иахнаҳәаазшәа,
Иахахәлан, иахабган зегь рыла,
Акы азымҳәазшәа уиала, акы аҳәазшәа.
Абхәа иқәгәыӷны икыдтәалаз амаҳә
Иеиԥшын ашамҭаз амза-ахцәышаа.
Ианааимыгга, ара зегь аргаман,
Иубарҭан иҭаҳазгьы иҭыҵызгьы атыша.
Аҵх изалҵыз амш ду иатәызаап,
Адәқәа инарықәлеит хьаада, хьымӡӷыда.
Аха адунеиажә аԥсы азмырҭәызаап,
Ажәабжьқәак рыман еиҭаалалт ақыҭа.
2010

СМИӠАР…
Амҩақәа сшырныз скыдҟьа-кыдԥо,
Џьара сзымцо, мчыла џьара сцар,
Сахьнеилакгьы иамуа, сгәы кыдбо…
Еиӷьзар ҟаларын, иҳәеит, смиӡар.
46

Сышдыргәаҟуаз амҩан ахьҭеи амлеи,
Сус сахьымӡо, иусымхо сахьӡар,
Сгәы раҳаҭӡа шҭакы сызҭамлеит…
Еиӷьзар ҟаларын, иҳәеит, смиӡар.
Исыԥхеит ҳәа сыштәаз сани саби,
Ԥсроуп, хҵәароуп иҟоу уаақәацар.
Иааишьа змоугь сшаиааиша сзымҳасабит…
Еиӷьзар ҟаларын, иҳәеит, смиӡар.
Қьаф уа адәы иқәуп шьоук ааизаргь,
Зегь ранахоит иахьнеиуа, рыԥсы рӡар.
Дсызнымхазшәа сыҟоуп сара ҩызагь…
Еиӷьзар ҟаларын, иҳәеит, смиӡар.
Срылаҳаит убас еиԥш сара хҭысқәак,
Сфырхаҵан срылууаа сызцар.
Исзыҟамҵо ирыцуп даҽа усқәак…
Сҭыԥан идыргылодаз смиӡар?!
2010

АЦӘАРҬАНХАЛА
Иҵӡозеи, ихы дзахәом, дцәарҭанхалоуп,
Ажәҩан еиԥш, иқәыӷәӷәоит аҭуан.
Ашә аҟынӡа днеиуазҭгьы ма ихала!
Иҟьаҟьаӡа аԥенџьыргьы ааиртуан.
Днықәыԥшрын ашҭа, иуарҳалха
Аҽеиҵыхны ишьҭами, аа, ашьац
Иаҵәҟаҟара, амш агәы ҳалалӡа
Иаргьежьрын ҽазныкгьы иблахаҵ.
47

Аҿа ҩеиуоу, ашьац хыбла, ихашҭит,
Ашәыр ҿалоу, имҩасхьоу иҟаланы?
Аха усгьы игәы ихоит ашҭахь,
Игәгьы акы ишԥаго иҭыблааны!
Хәыҷгьы дыҟам иахьак, дугьы, ицәоу,
Идтәалаз иркаран инаскьоу,
Аҿаҳа-ҿымҭра ӡхыҵрак еиԥш ихыҵәан,
Иԥсы шҭоу идыруеит, зегь акоуп.
Ибжьы иргартә дыҟазар акаҩҳәа
Ирҿыхарын ицәазаргь, – иааԥсаз.
Ибоит нахьхьи ажәҩан ҵыкка асы аҩуа,
Игәы дажьеит ишьҭихрашәа икаԥсаз.
Икаԥсеит, зегь каԥсеит иҿӷәыхаа,
Ԥшацәгьак асуоу, икыдҟьалоит шәқәак.
Икаԥсаҵәҟьаз иара иоуп, аԥсыха
Имҭо арахь рҿаархеит ҿаасҭақәак.
Дрыцәшәаны дызгылом, – ихы дзахәом, –
Дара цар изымцо ихахеит.
Иҟаҵәҟьоу ибарцаз ԥардак днахан,
Хаала-мчыла дҩықәтәарц иҭаххеит.
Аха иамуит, дхьыдыҩрит иаразнак,
Иакуан, ицәон, еиҭакуан ацәашьы.
Иааилагьежьуан хҭысқәак дунеик иазнан,
Дазырҿыхомызт, дарҿыхон аӡә ибжьы.
Имаҳазар имаҳаз уи, иааҩуа,
Дартәеит лассы инаҩран иҟаз жәабжьк.
48

Идыруан уаҵәгьы ажәҩан асы шаҩуаз,
Уи аҵкар ишааҵлашоз ашәаԥшь.
2010

АҨНЫҞА
(Аибашьра ашьҭахь)
Аҽнышьыбжьон, сықәнаку цәҳәырак,
Сабаанагеи арахь, акгьы ахьыҟам?!
Сҟьалазар акәхап, схынҳәыроуп,
Схынҳәыроуп иахьаҵәҟьа аҩныҟа!
Сара арҭқәа иралааӡоу сакәым,
Истәым, исымам, сырнышәом.
Сҽоужьны араҟа атәара акәым,
Агылаха сымам ахышәаҿ.
Сгылоуп аратәымшәа, аратәшәа,
Избо закәызеи, сымҿыхоу
Сышҿыхара, амитә санақәшәа,
Агылаха сымам, аԥшыхагь.
Ҩнык сыҩнахеит исмыргылаз,
Исыргылаз арҭахьеит аццышә,
Аха уи сара исԥылоит,
Ишызбац, иахьырго сагьаццоит.
Иҟәыбаса ишьҭарҵаргьы – игылоуп,
Аццышә иалҵны иаацәырҵуеит.
Аҩныҟа амҩа санылоит,
Аҩных даҽазныкгьы исыцәдырӡуеит.
49

Гәашәгьы ҿам уа, аҩны моу,
Машәыршәа инымхаӡеит цакгьы.
Ԥшоуп сара исгәыҵаскуа исымоу,
Уа акгьы аныҟам зынӡакгьы.
Ухы утәызар, иашан, уаашәароуп,
Уцароуп ак убла иахьамбо,
Аха избоит… Лаԥшҵашәароуп…
Сгылоуп сахьаахо, сахьамԥо.
Ауаагьы… Сызлаҳаз закә уааузеи!
Иурҭом урҭ акы аҳәаха.
Иухыԥан ицоит, инауаҩсуеит,
Ҷанқәак наргалоит иахан.
Дҩашьеит анкьатәи сыуак,
Дсаӷоуп исымазгьы ҩызас.
Дламысдан дабасҭаху ԥсыуак,
Наҟ дысԥырга ууаҩызар.
Анаҟа еилоуп рҽырхаган,
Араҟагь уаҩра ҳәа егьыҟам.
Сара уаҩы сиԥырхагам,
Сцар сҭахуп сара аҩныҟа.
Сахьҭаҳаз сҭажьума, сҭыгоу?
Снеирушь уахь, зегь ахьыҟаз?..
Ишәасҳәо, ҽак акәым, ҽыршьыгоуп,
Аҩны уҟан, уанеихо иҩныҟа!
2010

50

***
Иааиаанӡа ицеит ари аԥхынгьы, уашьҭаз,
Аҭалаха ҳмоуцәакәа ихьшәашәеит амшын.
Сылаԥш ихгылоу ахара сашьҭуам,
Сылаԥш ихыӡлаз сызгәаҭом, снаԥшын.
Сиасра сыҟоуп иҿырхыз ашәыр еиԥш,
Сықәган ԥшак сагарыма лассы?
Амаа шыску ацҳа уашәшәыра,
Иқәнаԥсашт аҳәалыҳәа асы.
Акы сазыԥшуа стәан есаашаргьы,
Ишԥасҭахыз аамҭа аамласыр…
Аԥхынра абаҟоу, ихҽит аҭакаргьы.
Ҽа ԥхынракгьы ааип, џьушьҭ, сымԥсыр.
2010

***
Тәылакаҿ ҳаҟан, иаҳзеиԥшымкәа ҳтәыла,
Шәара шәалачо, салԥсаар ауа,
Ҳабацо арантәи ҳаидгылан,
Еиҩызцәашьа ҳамоума, ауаа!
Ауаҩра ҳәа акы ыҟамыз, ирӡны,
Иумамзаргь ахьухәо ламыс,
Сҽынашәывак-аашәывакуа, сцәырҵны
Санаақәла – ԥсроуп, анцәиныс.
Зегьы ирыхо, арахь акгьы ҳамҭо,
Иӷьычны иалатәоу змал,
Исыдыскылашам шәҳамҭа,
Иԥхасшьоит исоур шәмедал.

51

Ихьырвыруп, шәашәа сыхнахуам,
Шәажәа са сзыҳәа иажәам.
Шәыхьӡ зху зегь сырнахоит,
Сгәы ишәыцәцазгьы аауам.
Ӡык ҳаицҭаланы ҳзыруам, –
Еиӷьуп уи сықәҳәан сагар.
Шәыкәашашьа сыкәашашьам, ижәдыруаз,
Сара дысҳәынҭқарым шәҳәынҭқар.
2010

***
Бонапарт ихаан инҵәар акәын арҭқәа,
Аха нҵәашьак ҳәа рымамзаап арҭ.
Шаҟаҩ усҟан ирылгаз ангәарҭо,
Анаҩстәиқәа духадыршҭуеит уи, Бонапарт.
Европа амца анацралаҵәҟьа, ҳамроуп
Икыдшәаран иҟаз – убас еибакит.
Ҩаԥхьа иааиуа закәи? Чингисханроуп.
Амца дырцәарц зегь уахь иццакит.
Агәхьаа икума ахара ду идлар,
Имоузеи харас «зус ду» иаҿыз!
Аха усгьы дҩашьаӡеит Гитлер,
Изгәамҭеит уи дышнеиуа изыԥшыз.
Аамҭа зегь анамчу, ианаршәҭуа,
Ҳамгәыӷуа, ҳшымгәыӷӡо ҳарҭ,
Ҽа аамҭак мааинда, иухаршҭуа
Гитлер, Чингисхан, Бонапарт!..
2010

52

***
Хаҵак усгьы сеиҳәалон, сырхәыцуа:
«Иахьа шәынтә уԥсуазар – убзахом».
Иџьеишьон уи асҟакгьы зласхыҵуа,
Ииҳәо сысмырҳаргьы – саԥсахом.
Аԥсҭазаараҿ: сгәы сагап сышнеиуа,
Усҟак алаӡома – исырхаӡар!
Саб сиԥоуп, абас сшыгәаҭеиуа,
Сара даҽа ԥыҭракгьы сызцар.
Ииҳәоз саҳауан, иагьсаҳауамызт,
Уи ахаҵа, сыуа, сызҭахыз.
Исырҭынчыр сара сгәы иауамызт,
Акрыҟазма исымамызгьы хыс.
Ибар акәын сыбла иасмырмашаз,
Иамуит исысмырҳашагь сысмырҳар.
Иахьа – ус, уаҵәгьы акы саргәашон,
Иалшон сгәы ҟадыџь сагаргь.
Аха сааит иахьанӡа уи еибафо,
Сыԥсы ҭнахуа – сашьрашәа сшашьра.
Сгәы каршәшәа аԥшаҳәа санавоу,
Алакҭа сынҭаԥшлоит аԥсра.
Сшыҟац, сара стәала, сыҟагәышьоуп:
Сыԥсуеит, сыбзахалоит иахьа шәынтә.
Иара убриалагь сааиуоу, исызныжьуам,
Сҿахазшәагьы збалоит, сажәын.
2010

53

СААХЬАԤШУА, САԤХЬАҞАГЬ СЫԤШУА
Аҭоурых аӡыблара иалԥаан сырҩахоит
Иахьатәиқәа иреиԥшшәа иҟоу ҽа хҭысқәак.
Аамҭа иӡланарчыз маҭәоушәа исырҩахуеит
Рлымҳа иҭамло сажәақәа ззыскуа.
Еилаҩеиласуеит урҭ, еишьҭоуп иӡагәӡагәуа,
Ирҳәоит, еиҭарҳәоит ирмаҳазгьы раҳазшәа.
Иҟам ыҟоушәа арахь шьоук анагәо,
Иҟоу ааӡылоит аҽуреиԥш, ирҳазшәа.
Ахада игәамԥхаз иқәпапарц акәхап,
Ирбар ҳәа ишәахуашәа, адгьыл рҽеиуатә,
Ашышкамсқәа реиԥш, – иахьынтәаауа лакәхап, –
Ицәырҟьа-цәырасуа иқәлан ишнеиуа.
Зегь зымчу дымчыдаха дтәоушәа,
Ҿиҭуам акраамҭа, дара дырзыԥшушәа.
Харантә дубарҭоуп уи еиқәырҵаз ҭәоушәа,
Иара иҟынӡа узнеихыргьы дшушәо!
Уи имԥан ақәлара ус имарианда,
Иеибарыҩны уахь иагаҩ неирын!
Аха усгьы шьоук хибаҳәан аанда
Уахь рҽадыркылоит, иҟамшәа ҽеирак.
Илымҳа иҭаҩша гәарарҵан иашьҭоуп,
Агәра идыргар уи шиашоу – дыԥжәашан,
Аӡәым, ҩыџьам зыҽҭазыԥсаз иашҭа,
Ирымангьы инеиуеит уахь дара аиаша.
54

Ус ахьӡуп инарго, ииашам, ииаша,
Иҩахан иркуп, ҳаҭак еиԥш ирчыми.
Исахьа рымамшәа ишыҟоугьы иашшуа,
Урҭ иаареиԥшнишьалоит – дхәыҷым уи.
Илымҳа кыдҵан данаатәа – иааиласқәеит,
Аха рҿынархеит ирҳәоз неиҭаҳәо.
Аранӡа иааиаанӡа акыр иқәасқәасқәеит,
Уажә ара иаатәахит ҳааба ҳәа.
Иурҳа ҳәа изааргаз ауҿыцхыз,
Аха ихы назцеит, имаҳацшәа.
Имҵабылгьоз дрышьҭуан ара ҿыцха
Аамҭала зҽыныԥхьазкыз, ибжьаӡшәа.
«Уи уаҵәызны уахиҳәаргьы амуеи,
Иахьа дудымгылазар…» – дараапкт, дҩагыло.
Ихәдаџьал хижәар акәзаарын амҩан,
Идымгылаз дызусҭа? Иҿагыло!
«Шәца, – иҳәеит, – шьҭа шәус шәара ижәдыруеит,
Сара избап егьырҭ, сара сусқәа…»
Раԥхьа игылаз ӡыхәашьқәак дрыруеит,
Анцәа идырааит анаҩс иҽыззикуа.
Иааицхыраан, иҟарҵеит анаҩстәи пылҳаҭха,
Анаҩстәи ахи аҵыхәеи еиларсын.
Ирзымгашаз баагәара дук иадхон,
Шьоукгьы рышьҭан иахьнықәлаз иԥхарсуа.
Ахада игәамԥхаз дамхын дахьамаз,
Қыдбажәқәак наган имҩа ианыжьлан.
55

Ишарылоу, ижәзаҵәгьы хьамызт
Ишьҭа ихылаз шьапыла, зны – нышьла.
Иҭадырбар рҭахын дара аӡыхьқәа,
Рҽазыркит ҵеџь дук дҭарыжьырц.
Игәы иахәарын иззыҟарҵоз ихьқәаз,
Иагьақәыркит ихала дынрыжьырц.
Уаҩ дахьыҟам, дахьзымнеиуа ацәҳәыраҿ…
Ацәыхацәыфара, агәаҟрақәа нҵәом.
Аха ицаз цаӡаӡом, ихынҳәыроуп,
Иҟало иҟоу аасҭа еицәоуп.
Рыҽкажьны шьоук шбылгьац ибылгьоит.
Аныха иамам ицәгьартәхьеит аус.
Аамҭа зылгаша ашаҭом, ирылгоит.
Дабаҟоу мышкы аҳра зауз?
Аҭоурых аӡыблара иалԥаан сырҩахоит
Иахьатәиқәа иреиԥшшәа иҟоу ахҭысқәа.
Аамҭа иӡланарчыз маҭәоушәа исырҩахуеит
Рлымҳа иҭамло сажәақәа ззыскуа.
2010

***
Аԥсҭазаара алу хьанҭа сшаҵаз
Сааит абранӡа, сгәашәымҭа, сгәашәҭа.
Схы абасырхо шьҭа, мшәан, сабацо?
Скәаҩӡа саақәгылеит ҳашҭа.
Сыӡлагара лагон, итәаӡамызт…
Сызлааз мҩакы саныԥшылон.
56

Сзыхьӡазгьы шьҭа иазхаӡами,
Исыԥсахырц снеиуеит шылак?!
2010

***
Ҳаныҟамгьы
ҳарҭ зегь ҳаҟоушәа аабахуеит,
Ҳҽазаҳкуеит ҩаӡашьа ахьыҟам ҳҩаӡарц.
Ҳгәыӷуеит,
ахәыҷқәа реиԥш ҳхы ҳжьахуеит,
Ҳшықәнаго ҳхахьы иаҳзаамго аҩарӡ.
Иаҳхашҭуеит
аҵысхә еиԥш амшын ду ҳашхыршәлоу,
Ҳаҵакны ҳшамам арантәи лаԥшык.
Адунеи ҳшахашҭхьоу,
лапҟьак еиԥш идыршәло
Акы ҳшеиԥшу ҳахьаларшәу мшык.
Усҟан, зҽыҵәахшәа аганахь игылоу,
Акгьы иаԥсаӡамшәа харантә изхәаԥшуа,
Издырӡом
ажәҩан ҭбаа дшаҵасуа хыла,
Зегьы дшаҳхыҳәҳәо иақәтәоу аԥша.
Гәашьак уи ирҵысуеит д-Абрыскьылха,
Дамангьы идәықәлоит ахара ихшыҩ,
Ибаргьы иҭахым уи агәықәхақәа ахьылхо,
Ажәҩан даҵаԥшуеит хыхь, деилашыҩк.
Дгылоуп уи ара адгьыл дазымкуа,
Дҭатәазшәа игәы инаҭало ҟарск.
57

Даԥшәымамшәа шаабо,
ара дагьсасымкәа,
Дыҟоуп ишьапы нықәирсра Марс!
Усҟан ҳара ҳхәыҷқәоушәа ҳхы ҳжьахуеит,
Ҳҽазаҳкуеит ҩаӡашьа ахьыҟам ҳҩаӡарц,
Ҳаныҟамгьы
ҳарҭ зегь ҳаҟоушәа аабахуеит,
Ҳшықәнаго ҳхахьгьы иаҳзаагом аҩарӡ.
2010

***
Зегь абоит иахьықәтәоу ашьха уарба,
Иара убригьы зегь азеиԥшны иԥшуам,
Сара суаҩыми, сус зламгьы арбан!
Зус аладашь уи, нас, сус злам?!
Зны саауеит, схынҳәны наҟ сеиҭамцо,
Даанымгылар сымҩа еиҭа џьнышк.
Сгәы иҭасыгӡарц салаган иҭамӡо
Сеиҟәнажәарц егьсыгым. Зны сашьышт.
2010

***
Рыӡбахә имаӡан жәыргьыҭаа
Зуада зны сыҩназ агыруак.
Жәыргьыҭ иара изыҳәа қыҭан,
Иаланхозгьы бзиа идыруан.
Иӡбахә имаӡан игәыла,
Дыгәхьааигошәа збон иҩызак.
Ахаҵа уаҟа дыҟан гәыла,
Аха ара дкақәхеит, аф исааит!
58

Дагьызнымхо, дагьызхымҵәо,
Ауадақәа ирыҭныхуа ҟәрышьқәак,
Арахь ицааз шьоукгьы имҵәан,
Ара, Аҟәа, дыҟагәышьан.
– Инықәыршәны уцар Жәыргьыҭҟа,
Угәы ҭынчхарын, – сҳәалахуан.
Даахықәтәалон дгәыҭҟьа-ԥсыҭҟьа,
Ииҳәо иҿамшәо дааилахахуан.
Нас аҿааирхон ахаҵа,
Иԥҳәысгьы наҟ акы налаҳәан:
– Аԥсны салҵны уахь сабацо,
Аԥсуаа ирыҭан амалаҳәа!
2010

***
Зны агазеҭ данырҵахьан, ианиааз,
Петрарка иеиԥш,
адаԥа рқьақьа ихаҵаны.
Иҟалеит уи азныказ иаргәааз,
Иччақәазгьы ыҟан ихҵаны.
Иара дтәан асценаҟны дарныгӡа,
Амшаԥы кәтаӷь
идыркызшәа, дгәырӷьаҵәа.
Аамҭа иара итәыми, акгьы игӡам, –
Дизылбааԥшит хыхьынтәи ус Анцәа.
Дыҩнатәан икабинет цырцыруа
Аӷьыч, дишьҭарԥало даҽа ӷьычк.
59

Уск иатәымызт,
аха аус еицыруан,
Инеиуан ус ирыҵҟьаанӡа рсаԥыџь.
Шьоукы рзыҳәан
ари ҟалеит ҳамҭан,
Ҽа шьоукых ирхысит имцаны…
Дхыҵуамызт сара сыбла краамҭа,
Петрарка иеиԥш, адаԥа рқьақьа ихаҵаны.
2010

***
Изҩыз сарҿыхеит, исзымҩыз сарцәом,
Сшәоит схьаақәа еиҭанцәырҵ сыршьыр ҳәа
Сыхәмаруашәа сааиуеит, аха сыхәмарцәом,
Салаҟам, салаҟоуп, салаӡҩоуп ирҳәо.
Исымамзар акәхап уаҳа шьҭа ҩеишьа,
Сықәтәазар акәхап сааины схәы акәаԥра.
Рҽеишьа змоу исызрыҭонда рҽеишьак,
Садтәалоуп иқәҵо, иқәхуа ҳасабрак.
Иҟоу даарак иаргәырӷьом сзаԥысыз,
Сцароуп исышьҭалан иааиуа сыхьӡаанӡа.
Иацызны – сжьамыз – ҳаи, дзакә арԥысыз,
Иахьа агәгәаҳәа исыҵазҵо амца!
Уи иоума, ҽаӡәума, ҽак аума
Ианаҳалаз сымҩа – сзырхаго!
Игәырҩам гәырҩас ишьҭысхуа сагоума,
Уи сара исмоуааит ԥырхагас!
60

Сыхәмаруашәа сааиуеит, аха сыхәмарцәом,
Салаҟам, сылаҟоуп, салаӡҩоуп ирҳәо.
Изҩыз сарҿыхоит, исзымҩыз сарцәом.
Сшәоит схьаақәа еиҭанцәырҵ сыршьыр ҳәа.
2010

***
Анышә сазҭоз иҟаз гәарҭон:
Анышә сарҭар – хыбжак роуан.
Ирманшәалон аӡәы итәарҭа,
Егьи имҩа иаҳа ироууан.
Сышьҭа ихын еихьыс еиԥысуа,
Иҟам-ианым еидыҳәҳәало.
Аӡәы ихы ихнахуан изуа,
Ҽаӡәых исҳәо иман гәалас.
Еиҳахозшәа рбар ирнаҭо,
Еицхырааны сарҭон тышак.
Иҟаҵәҟьоу зынӡа ирызгәамҭо
Иаауан ирхашҭны ишыԥсыша.
Кыр маӡоума, зегь аргамоуп,
Изылгашаз усгьы ирылгоуп.
Анышә сазҭоз анышә иамоуп,
Анышә хьшәашәа, аа, агәылгоуп.
2010

***
Амра кыдшәан иҳалаҳарц егьагым,
Уаҳа ҳалшом – иԥсырмаҷгоуп аҭакар.
Сақәшаҳаҭуп, иашан, даҽак акәым,
Аҩадахьтәи аполиус ахь сыргар.
61

Абри амшын дуӡӡаҵәҟьагьы хьшәашәом,
Акәарақәа ҭабахьеит ишҭабара.
Иҿажәкуеит, иамам адгьыл иажәуа,
Ашәаԥыџьаԥ гылоуп ишбылра.
Арҩашқәа рахь, ашьхаҟа, аҿаҩахь
Шьоук амҩа иқәуп иццакуа…
Уқәарқәашьеиуа уара уахь уабавоу,
Изакәызеи ахьҭа уазыркуа?!
2010

***
Ажәа бзиа сзызҳәо срылагылам,
Акрааҵуеит, уи сагьазыԥшым.
Ишысмоуа збоит араҟа ԥыла,
Иааиз ари амшгьы мшым.
Амш мшым, иааиуа аҵхгьы ҵхума, –
Икыдышәшәан идәықәлап еҵәақәак.
Акыр азы уаҩытәыҩса иҭахума,
Инеилааит иреишуа ара лақәак.
Аԥсҭазаара цоит аҽырманшәало,
Иагу шагу – хьаас иҟаҵаны.
Напы разқәак, аа, еҵәак рыншәалан,
Срышьҭит сара сыкәа иҭаҵаны.
2010

БӶЬЫЦ ҨЕИЖЬК ИАНЫХУ ЦӘАҲӘАҚӘАК
«Бара боуп издыруа анышә сахьарҭаз,
Ирҳәо иашам, ируа мцуп егьырҭ.
62

Иҟаз акәӡам зҿаазхаз игәарҭаз,
Рацәак хьаасгьы ирымаӡам сыԥсыр.
Егьшсыгмыз, – аа, сгәахәтәы сахьымӡеи! –
Анахысха самраӡакәа ҳәаак,
Сидҳалеит машәыршәа, сагьзицәымцеит
Ари сдунеи иатәымыз гәаҵәаҭҳәак.
Ицыз иара иеиԥшын, уаҩра зламыз
Ишраҭәаз, излаҟаз ала ицәырҵт,
Иаҳзеилазгьы шьҭа иаҳзеилаӡамызт,
Агыгшәыграхь ииаст – рыҽдырҿыцт.
Сааџьаршьақәеит ашьҭахьы, сангәарҭа,
Исџьыршьақәаз ыҟахуп сызбаз…
Бара боуп издыруа анышә сахьарҭаз,
Саԥсамызшәа саныҟарҵаз абазк…»
2010

***
Ихы иамхабзиацәоуп даазқәылаз:
Иамгаран иагеит иара итәы.
Рыгәхьаа мкыкәа иҩыза, игәыла,
Қьаф уа даақәгылеит адәы.
Уи мшыбзиаҵәҟьагь иҳәахуам,
Иааихьӡо, дназыхьӡо
Аҿаҩ ааиҿҳарганда ргәахәуа
Ақалақь далалан дахьцо.
2010

63

***
Ирҳәо иаҳауеит уи, аԥсра иаҿу:
«Далгахьеит, иԥсыԥ леига-ҩеигаӡом…»
Иара дгәаҟуеит, иара игәы ҭаԥҽуп,
Дадыԥшыло џьишьоит уа ԥарда еиқәаҵәак.
«Далҵып, уара, даақәыртәа,» – иҳәахуеит
Ихагылоу аӡәы ибжьы ҭагәаҩаӡа.
Изеихымхуа иҿы акы иаҳәахуеит,
Днаскьом, дагьааскьахуам иаҩаӡо.
Уи дыԥсцәаҳауп. Ишԥаҟамлеи ицәцашьа!
Даныбзазгьы давҵагәыгәын иааҵра.
Иҩызак дышԥаиеиԥшу, иҟамхаша!
Дықәуп аԥсра иаҿу игәы шытҟәацра.
Дызҩықәтәара џьимшьоз, аф асааит,
Цхыраарак иоур даҽа аԥсыкгьы,
Дааиҵанарст, дааилнашьааит иаразнак,
«Далгахьеит» анырҳәа даҽазныкгьы!»
2010

***
– Уара унеи, ацәгьы лкажьны иузысшьып,
Агәыла-азла удызгалап, уара унеи…
Ҳаибаурбеит ахьӡуп уи, иуџьысшьап,
Иҿыцхазшәа аабап ҳара ҳдунеи…
Иугәаларшәа, ажь ҳҭаауан ҭагалан,
Аҳа ҿаҳхуан, ҳақәын зны аҵәа.
Ҳаибарыҩны лбаа аӡиас ҳҭалон,
Адәқәа ҳрықәын ҳаҩуа, ҳгәырӷьаҵәа.
64

Амҩа урҭеит уара араҟа уҽыжәҵан,
Зынгьы уканажьит уи аҽы.
Иргәалашәоит ҳгәылацәа ухынҭыжәӡа
Ашҭа ара уанықәыз ҳара ҳҿы…
Сара иуџьысшьап, ҽа џьоукы иуџьыршьап,
Умаашьан, умԥшын, нас, ҳаибарбеи.
Уара унеи, ацәгьы лкажьны иузысшьып,
Агәыла-азла удызгалап, уара унеи…
Ҳааидтәалозшәа шызбоз лассы аӷаџҳәа,
Иахьа, уаҵәы шысҳәахуаз, аф сыст:
Дҭалагәышьеит сара сашҭа ашәаџьҳәаҩ:
Дыҟам, рҳәеит, уаҳа исзыԥшыз!
2010

***
Сышԥеигәырӷьаз усгьы уааира!
Исзыҟалеит, иашан, ныҳәан.
Изгазшәа саатәеит аиааира,
Ажәақәакгьы сҳәеит уа узыҳәан.
Урҭ ажәақәа ныҳәаҿамыз,
Ршьамхы арҵарт изаҳашаз.
Угәы цқьамыз, зынӡа уҿамыз,
Уагьаақәгылеит уацны иашак.
Иануцныҟәа, аамҭа ануҵас,
Ҳаракырак ахь ушьҭнахуеит.
Ианхаларан збеит иануҵаз,
Иаҭахымыз зымҩа унахеит.
65

Абри иакәхарын анырҳәа
Ҳара агәаҟқәа ҳаззыԥшызгьы,
Шьоук ааччахит аҟырҟырҳәа,
Иҩыҵхахеит зыгәқәа шызгьы.
Иудгылаз амҩа урҭан,
Уззыԥшым аҟынӡа уҩарган,
Ирмоут уаҳа унапы акырҭа,
Акьанџьеиԥш уанаақәтәа ухәмарган.
Иалацәажәатәума настәи,
Уаламцәажәаӡаргьы ауама!
Агәы иастәын, ахы иастәын,
Ианындәықәла ӡыхәашьк уаман!
Иазҭарыда, схәыцуа сгылоуп,
Еилаужьыз еилыргашьак.
Ргәы ишԥалоу иҩн иуԥылоз
Уахьақәымшәо уара ацашьа!
Уқәызгалаз, ржьашьа уақәшәоу,
Урычҳарц иаҿуп иахьанӡа.
Узларыжьызгьы ыҟоуп лакәшәа,
Уажәы-уажә иҩалҟьоит амца.
Сышԥеигәырӷьаз усгьы уааира!
2010

***
Уҟоушәа, уҟамшәа – уҟан,
Ушьҭыбжь мааҩуа – убзамшәа,
Уназгаз закәызеи атыҟәаҿ,
Ирылоу, ирылӡааз уара, мшәан?!
66

Ԥҟаран адгьыл иахырҵәоу –
Игылаз каҳашт – инышәхап.
Уеибакыз ианушьҭоугь удырцәарц,
Убылла укаԥсаанӡа уццышәха!
2010

САБАЦӘА, РАБАЦӘА, РАБАЦӘА РҞЫНӠА
Сабацәа, рабацәа, рабацәа рҟынӡа,
Уаахәыцыр, уԥшыр, рацәакгьы бжьаӡам.
Иџьоушьап, сгәы иалоуп ицаз сахьырхьымӡо,
Иахьызбо исцәыргазшәа урҭ зегь маӡак.
Ирҳәаз, ирзымҳәаз, ируз, ирзымуз
Аранӡа иааӡазшәа збан – еиԥхьыттеит.
Иабасҭаху сҳәаргьы, мап, иаҭахым ус,
Иҵырхыз ӡыхьқәак сырхаанхан, истеит.
Избеит, санааскьа, ҽнак, урҭ аӡыхьқәа
Аамҭа иагазшәа – иҭабазшәа са сӡы.
Адгьыл иҵазмыргылаша ргәыхьқәа,
Саннықәла, иҭырхуа рҿаархеит сыԥсы.
Саахынҳәыр сҭаххеит сара царҭа
Ахьыҟам – сахьамышьҭ уа ажәырҭ.
Срыцны анаа саҿалт уаса гәарҭак,
Исышьҭоу изынсыжьырц, сышнеиуа сажәыр.
Уажәазыҳәа сҿоуп, сара сымцагь
Агәгәаҳәа еиқәыхуп, сынҭыҵит – сыхьчоуп.
Сабацәа, рабацәа, рабацәа рҟынӡа
Снаӡарц амҩа сықәуп, сыхьчоуп!
67

Рус ала, ражәала, сахьнеилак, зегь рыла,
Салаҽырбаргьы сҭахуп исдырҵаз.
Ҳанбеиԥырҵыз? Срылоуп сышрылац,
Агәра згаргьы сҭахым ишсыцәцаз.
«Ари сара сами, – иҳәахуеит Дарыҟәа, –
Ухаҵахазаап, иацызны ухәыҷын…»
«Уаала, – иҳәоит хаҵак даакылсын, – аҩныҟа…
Умшәан, ари сара сами – Ҷыҷын…»
Исеигәырӷьо ишгылоу Ҷыҷыни Дарыҟәеи,
Дӡышӡа ашҭа дааҭалоит Елҟан.
Сара уи сицны акырџьара сныҟәеит,
Дышлазаргь, уи сара сеиҳа деилҟьан.
«Ухы аахҵәаны ихагылами», – рҳәахуеит,
Аԥацха идәылҵны иааиуа ҳәсақәак.
Инасхьырыгӡоит урҭгьы ажәа хаак,
Иҟарҵоит, иааскьан, акы аҭак.
Санду лоуп руаӡәы. Аамҭа даражәын,
Кыҷырақәак лӡамҩа ианхалт.
Аха уи макьанагь даҳкәажәын,
Дгылан лыхәда иакәыршо лшьал.
«Аҽҵысгьы шьҭа иҽҵысума, ирашьхеит,
Днақәыртәа аҷкәын – ишьхәа аирбап…»
«Ари макьана дсабиуп, Ҭарашьхеит,
Дҽыжәлап аҽыжәҵра ианақәиклак иаб…»
Ашҭаҿ ирымоушәа сыҟоуп ачара,
Зылахь еиқәцәоугьы збоитеи, ԥсроу?
68

Адунеи дақәлахарц иақәикт Хапара,
Даакылсит араҟа, иажәагьы ироут.
Ԥхыӡу сызлаз, саԥхьа даагылахт
Ауаа ирхашҭхьаз ахаҵа – Мамсыр.
Уи ахаангьы еиқәиҵомызт илахь.
Иага убап уара ус еиԥш, умԥсыр.
Ианааинырҟьа, дықәлан дкәашахуеит
Ишьапԥынҵа дықәкьакьа, уԥшы…
Еиднаҳәалазшәа нас ӷба шахак,
Еижәибаҵа ауаа рҽарҭахуеит мшынк.
Сыбла ихгылоуп аӷба ӡааҟәрыло,
Арантәи избогь сызхами – схәаҽып…
Ибаргәызеи урҭ ҳабацәа ирылам,
Иԥсыхәозеи инымхазгьы уа, дара рҿы!
Ҳабацәа, рабацәа, рабацәа рҟынӡа
Саман инеиуеит иаҳзеиԥшу бызшәак.
Издыруеит, ицәаран иҟаӡам сымцахә,
Иагьсықәнакуам аамҭак сара ашәақь
Снеиуанаҵ бираҟҵас исыман
Жәларык еиқәзырхаз, ҳтәыла еиқәзырхаз…
2010

***
Аамҭа ԥсаатәушәа иаццо,
Иннамкыло қәак, џьара сык,
Дааиуеит сыԥсҭазаара иацҵо, –
Шықәсык инаԥшьуа ҽа шықәсык.
69

Аӡы-мшын ихыршәлоу аҵысхә еиԥш,
Иаҟьаз уи акыр, иацәынхаз,
Иџьаршьартә сымҵәыжәҩақәа еиҵысхуеит,
Сагьҩалапҟоит жәҩангә сара нас.
Ладеи ҩадеи ирыбжьамӡоз,
Иццышәха ирныԥсалаз мҩақәак,
Исыҵалҵан ҿыц ара амца
Былроуп сызлагылоу иахьак.
Сааԥсарақәа арӡуеит бызхәыцра,
Скаҳаргь саргылап, саҟьап.
Адгьыл сықәыҽҽап ӡхыҵран,
Рҩашны бахәык сылбааҟьап.
Схәыцуеит: «Ҳаӡны ҳабаӡӡо,
Ҳнаскьароуп анаҩс, даҽа аԥсык…»
Дааиуеит сыԥсҭазаара иацҵо, –
Шықәсык инаԥшьуа ҽа шықәсык.
2010

СЫМҨА ИНАЦҴО
Инацысҵеит сымҩа, исхаршҭны исхасыршҭышаз.
Рыхьӡ аҵәаӷәа ахьысҳәеит сызҵәаӷәаз.
Иҟаз уахь, иамаз наҟ атыша
Сзыркәадара џьызшьаз – сзырӷәӷәаз.
Исхамышҭааит егьырҭ, исхасмыршҭыша,
Иаагылаз зны исыдҵан зыжәҩахыр.
Урҭ, са сеиԥш, ирдыруеит ишыԥсыша,
Ирымоугь ныҳәоуп, рашҭа унҭаххыр.
70

Урҭ идырхааит адунеи агьама,
Азаҵәра сацәыргон сахьцалак.
Рааигәа сҟамлаӡаргьы рганахь саман,
Сыԥхыӡ иалан… Лакәын урҭқәа, лакә!
Сымҩа цон инҭаҳауа, ишьҭыҵуа,
Хәык инхыҵ, иазнеиуан даҽа хәык.
Зны избеит, сышлахьан еиԥш, сыӡуа,
Искит сахьынҳалангьы махәык.
Сышрызхәыцуаз иҟаз, иҟалашаз,
Ицаз, инсыжьыз, шьҭа хынҳәышьа змам,
Аамҭа сара сымшқәа арашеит,
Саннариеит исаҭәам, исыхәҭам.
Исхасмыршҭышаз снарызхьаԥшит сааҭгылан, –
Еилыргашьа змамыз гагақәан.
Исхасыршҭышаз раҳәа ҭыхны исԥылон,
Сыбла аҵәеиԥш ихыслартәгьы иааигәан.
Саԥхьа дгылан шьапҿаршә сыҭо исышьҭаз.
Иҟам-ианым зыршоз цәгьаҳәаҩык.
Идырзар ҳәа ишәахуеит ишьҭаз ишьҭа,
Иҟан дара убарҭгьы даҽа ааҩык.
Дара дыртәыон сгәаӷ здыркыз ахаҵа,
Дхаккала џьара дықәтәан ахәаны.
Еиха-еигәо шьоукгьы ихәы иаҵан,
Арҭ арахь иааишьҭит иаԥцаны.
Ргәы иабеит ҽазныкгьы сымҩа ркызшәа,
Сҭарыжьрашәа, уаҳа иамуа, ҵеиџьк.
71

Аха иҟалахт зегьы ргәы ааԥызжәаз:
Ажәҩан сара истәымыз, сагьазцеит.
Ирҭаххаргьы, ԥрышьа рымаӡам, иҵуазеи,
Рымҵәыжәҩақәа рҟәыдуп – иҳәазалап.
Иахьа-уаҵәы, избоит, ԥшак рзасуеит,
Даҽак иамгаз уи иагар ҟалап.
Уажәазыҳәа ара зегь ааҭгылеит,
Адгьыл ду шьҭами еиқәышьшьы.
Иарааԥсеит исышьҭаз, – уаҳа рылам, –
Ажәҩан ахьтә иааҩуа са сыбжьы.
2010

***
Ҭынчрак ыҟам аибашьра ашьҭахьгь,
Агәқәа ааҭгәырӷьан, иааиҵаӷәӷәеит.
Ихылахит зегь ак ашьҭа,
Иеихәо иааиуаз шьоук меихәеит.
Ихҵәаз бааԥсыла еибаргәамҵуеит,
Русқәа гәарҭоит харашәа,
Иааиҿаркын анаҟа амца,
Ирбоит изнымхогь нхарашәа.
Абылфҩы алышәшәоит ақыҭа,
Уахь уназго амҩа мҩам.
Угәхьаа зкыда, сыгәхьаа зкыда,
Агә иқәхаз, акгьы змам!
Сык леиаанӡа, изулакгьы,
Исзыргылар збап ҳәа қәацәк,
72

Аԥшәма, ишьҭаԥала лакгьы,
Дыҩуа дишьҭалт ҿабырҳацәк.
Уи, дынхарц игәы иҭаӡамшәа,
Диоуп иҽаҭаӡан арыжәтә
Ауаа ықәҵырцу ара, мшәан,
Иадыркыртә иахьнеиуагь рышә!
Уҽшьы уҭахызаргь уҽыкнаҳан,
Цхырааҩ дыҟам, ухы уахә!
Уабацари уара уаҳа,
Дузыргылом уаб Ҳабахә!
Саргьы сгылоуп, саргьы сасуеит
Ҩны ахьгылам иҿам шәык.
Аӡынра ааигәахәоит, ишԥазуеи,
Асы леир – ҳлеиқәшәып!
Иқәыргеит, измоуша ԥыла,
Сынхара. Мца еиқәӡам.
Сҭаҷкәымқәа раҵәан саҵагылоуп
Ари ажәҩан, ҵа змаӡам.
2010

***
Абри ажәҩан бганы иҳаламҳарцаз
Иаҵагылоу среиуоуп. Егьирахь,
Сҭарҵарц иаҿуп, – сыхьӡ уаҩы имаҳарцаз, –
Иагаҩ иагаџьара ахшьырахь.
2010

73

ЗНЫ, САНҾАЗ…
Зны, санҿаз, аԥша санаццоз,
Зегьы збар сҭахны, исаҳар,
Сныҟәашәа есааира инацҵо,
Снаӡарц сдәықәлеит… Занзибар.
Сара уанӡа сзымнаӡарзаргь,
Хара инхазаргь… Гондурас,
Иҟалап акыр снаскьазар, –
Ҟәышраз уи, егьгаӡараз.
Уаҩ дыԥшымкәа уа, сахьнеиуаз,
Еилыргамкәа сызмыртәаз,
Мҩакы сшықәгылаз сгәаҭеиуа,
Кырынтә сакәшахьан Кавказ.
Зынгьы, – иџьоушьап, уахь сабагаз, –
(Аӡәгьы иҳәомызт: «Умҩахыҵ!)
Иаахәлаанӡа схала салан Краков,
Иаашанӡа Аҟәа салан ԥхыӡ.
2010

***
Аҭынчра иарҵарыз слымҳа ба бахь ауп
Иахькыду уаха. Аҽарԥсит адунеи.
Иҳабжьаз ацҳа ыҟами, иахьуеи,
Иаашар, уи сықәланы снеип.
Аха уеизгьы маҷк саашәаӡыӡоит,
Саатәоит ҩаԥхьа сылахь еиқәҵа.
Уаҩ ибарҭам мцак еиԥш исыҵоуп:
Иҳабжьаз ани ацҳа хымзар зынӡа!
74

Аха усгьы, идыр, бара бахь ауп
Амҩа сахьықәу. Иаарласны снеип.
Абзиабара ыҟазар – иахьуеи,
Иахыҵәазар уи адунеи!
2010

***
Егьҟамлазшәа,
сықәҳа сеиҭахынҳәны саа моу…
Уахьгьы арахьгьы сырхашҭхьеит зынӡа.
Исгәыҵамӡоз адгьыл сагәыҵакны самоуп,
Самгаргьы амуа, алахь еиқәҵа.
2010

***
Сыԥсы ахьҭоу ахьсанармыжьуа атәылаҿ,
Ԥсышьа сымам, ԥшышьагь сымам, мап,
Нкылашьа сымамкәа сырнылап
Саԥхьа ишьҭоу амҩақәа; сыргап
Урҭ сара сахьзымнаӡац. Атәыла
Сышьҭа ишхыԥшыло ишанхашәа,
Иахьысхьымӡаз џьара аԥсра саԥылап,
Аԥсҭазаара абас саныхәнажәа.
Шәгәы сырҭынчып ара ҭынчра змамыз,
Шьыцра ҟадыџь ишарҩара иарҩаз.
Сара араҟа ахаангьы сыҟаӡамызт,
Шәызныз акәмызт са сызнызгьы мҩас.
2010

75

***
Уааизар – уҟаз, унхароуп,
Ахьажь ирҿоумҵан умхы.
Уеицакыр – аамҭа иахароуп,
Уҩашьар – иавбала ухы.
Акгьы умоуӡеит мариала,
Иархаап уԥхӡаша уҿаҵа.
Уаҩрала, амарџьа, уаҩрала.
Иааиуа, цатәызаргьы уца.
2010

***
Уааԥсарақәа зегь рышьҭахь, шьҭа уаҳа
Ԥсааиҭакрак уазыԥшымкәа араҟа,
Иузмыргыло ихьыдыҩрны икаҳаз,
Узырхьымӡо иахьанӡагь узыргәаҟуа;
Иҟан, иагьыҟамкәа уахьымҩахыҵуа,
Унаскьалап, уеилкаамкәа уара ҽеила,
Иузымдыруа ԥсроу бзароу узызхәыцуа,
Абри адгьыл уалыгәгәа уахьнеиуа.
2010

***
Ишааиуаз мчыла иҿгьы еихаркыз,
Ақыҭа дналган дырҵәахыз,
Арахь дышҭыҵша рдыруан уи дахьҭаркыз,
Иԥшын даахынҳәып ҳәа дызҭахыз.
Ак маӡан араҟа, акы аргаман,
Ак аиаша ахьӡын, даҽак – амц.
76

Ииааины уи дырԥырыргар иуама!
Иҿы еихаркыз – иқәԥалоит ихәамц.
2010

***
Арыӷьарахьтә иааиуеит сыззыԥшымыз,
Арымарахь иӡит сыззыԥшыз.
Исышьҭымҵуа ыҟаз, шәара ишәымаз,
Саԥхьа избо ҽеиума – сардыст.
Избахьаз абацеи, избац ракәӡам,
Урҭ ирҳәогьы ируагьы сҭахӡам.
Ҳаҟоуп, аха ҳахьыҟоугьы аракәӡам,
Иаҳҵәахуа ааԥшит – имаӡам.
Ирҭиуа, иаархәо, излаҟоу…
Иргаз, иахан иаарго…
Исыхәом акала, саргәаҟуеит,
Стәоуп сара абарҭқәа гәынго.
Ақәԥара иасҭахьоу исылаз,
Сымчыдаха сықәхеит иахьак.
Ҳаӷацәа ҳаныриааигьы ҳаидгылан,
Ҳарзымиааиуа ҳанхеит ҳара ҳтәқәак!
2010

***
– Иудыруаз, сыҷкәын, – сыхәмарӡом, –
Аб иажәа иаҳароуп аԥа:
Ирхыҳәҳәо ихы хырсоит, амарџьа,
Узхыҳәҳәо ухыҳәҳәо дырба!
2010

77

АЏЬАРМЫКЬ АХЬ
Зегь ҳнанагеит уахь, аџьармыкьахь.
– Кыр нужьу, зегь аахәан уаауоу?..
– Ача аасхәеит, сашьҭоуп аџьыка,
Ачеиџьыка захьӡугь иара убриоуп!..
Инсыжьыз… Уи рымаз иззаахәо…
Исзыркит саб рыцҳа ихә.
– Иахәааит, иахәа, зхы изахәо,
Иахааит изахогьы руӷә…
Хәаахәҭроуп, еилыхароуп иҟоу.
Рацәак акгьы рнамҭеит иааргаз.
Дгәамҵуа днеиуеит аҩныҟа
Зџьықәреи амалаҳәа излагаз.
Еиларҵәиуа ирзызуп ҳәа бысҭак
Ашыла дашьҭоуп аԥҳәыс.
Аламыс дашьҭоуп ламысдак,
Иҟам ҳәа дгылоуп ламыс.
Ажь ду ҟалан, уалырқәак
Ахьимаз шьоук дәықәлеит рдырк,
Иамоушәа рбан ак малырқәак,
Иахәаԥшуеит уа ҽа уалырк.
Рыхәқәа дууп, еиламӡар –
Нас еилаӡоит, зегь акоуп.
Ирҭаху роурц иабамцо,
Рымҩа аџьармыкьахь игоуп.
78

Ара аӡәы иҩыза диԥсахуеит,
Дыргеит ана аӡә иԥҳәыс.
Шьоукы иузалмыршо рҳәахуеит
Иазымхәыцкәа иақәырҵо хәыс.
Иԥсахран дыҟам ицәаҩа
Хәаахәҭҩык – дзыдгылоу гаҿоуп,
Уи иҭиуеит уаҵә аҿаҩа, –
Дынкаҳауа наарак даҿоуп.
Ихәаахәҭуеит. Абнақәа хыршьаан,
Мшыннырцә ицоит ақыдқәа,
Ироуа рыхәара џьыршьоит,
Ирцәыӡуа еиқәшәырха, абаақәа!..
Сартәом аџьармыкьа, саргылом:
Хәаахәҭра зегь дәықәлеит ишшаз!
Шьоукы ирымҭиуандаз атәыла,
Ишацу изыхшаз, ирыхшаз!
2010

АЛАКӘ, АИҬАЛАКӘ, КЬЫРШЬАЛ!
(Авариант)
Амбакәа иаҳцәигоз крыҟахызма,
Иааидукылар – цак иакуан.
Анаҩстәиқәа роуп иахысуа,
Иҟаӡамшәа ара закәанк.
Изну қьаадк иагьаныԥшылом.
Рхатә закәанқәа наԥҵаны,
Аа, дахьнарцо уажә шьапыла
Дара иреиӷьу драԥцаны.
79

Ҳабла уамбароуп ҳәа уаҳа,
Днаскьаган иаахынҳәуеит.
Ишихыччо ртыша иҭаҳаз
Шьоукы аргама идырҳәуеит.
Идырҳәуеит измоугьы измамгьы,
Иҟоуп ирхәыз, шьоукгьы шьуп.
Закәанк иамкыз, хыкгьы иамгаз
Иахьнеилакгьы русқәа еиԥшьуп.
Срыҵагылоуп сааины рханқәа.
Дара рахь… Аҳәаа ҳабжьалт.
Адунеи сышԥақәхеи самкуа,
Алакә, аиҭалакә, Кьыршьал!
Ацәҳәы ҟьантаз, дгьычуа, дӷьычуа,
Аҟәа дабжаха дыҩхалт.
Аӡәгьы дтәам ара дқыџьқыџьуа,
Алакә, аиҭалакә, Кьыршьал!
Аа-класск ирылгахьоу еилымгак,
Иаахәан имоуп х-дипломк.
Кридыруашәа, акгьы еилымкаа,
Еиҳабыс дҟамлар ҟалом.
Аӡәгьы дааиуеит иабхәа диҵас,
Дҭагылан уи икәал.
Акгьы имыхәагәышьеит ииҵаз,
Алакә, аиҭалакә, Кьыршьал!
Еишьцәас иҟаибаҵеит ианақәшәа,
Ҩыџьа ӡмахк ианҭанагал, –
80

Илакәымкәа ирбаз лакәшәа, –
Алакә, аиҭалакә, Кьыршьал!
Инықәсаанӡа хаҵа изымцаз
Даццагәышьеит ааигәа амал.
Иарбан, уара, шьҭа дызхьымӡо,
Алакә, аиҭалакә, Кьыршьал!
Ирҳәо рҿашәом зхы згәы ақәым,
Иасуа игылоуп асаркьал.
Ари ԥхыӡым, ари лакәым,
Алакә, аиҭалакә, Кьыршьал!
2010

***
«Арахь уааи шьҭа, змоурахә мыӡша,
Ухахаӡа уқәхеит адәыхты…»
Бжьык ааскьоит уахазны хәык ихыҵшәа,
Иагьсанаҳәоит иҟам ак атәы.
Ицаз, аха уаҳа цашьа змам ауп.
Сгәы ырԥшаауа иааҩыз, исаҳаз.
Иаразнак саазтәызтәыз акы самоуп,
Иузаҭарым еилкаашьагь сахьагаз.
Сара сакәшәа, сакәымшәа саацәырҵуеит
Схәыҷра атәылаҿ. Сгылоуп сшанхашәа.
Ҽцәак ахысхьеит ари ҳашҭа цәырҵәан,
Аха сшагац сагахуеит сара ашәа:
Дышҽыжәыз ҳмардуан даҿалеит,
Ҳчарахь иааз еиқәымшәак деиханы.
81

Егьсыгымхеит сшәаны наҟ сыбналарц,
Иҿанааиха ҳашҭа дааҭаххны.
Амардуан данлалбаа егьимыхькәа
Рнапқәа изеинҟьо шьоукгьы уа иаагылт.
Анаҩс иара дызҿыз зынӡа имыхьтәын,
Дхагаха иҽышькылқәа дрынгыл.
Уи иоуп ҳашҭа шьҭазҵазгьы ицәырҵәан,
Иацлабыз ҳамш зегь аадырҳәит.
Сара схәыҷын, аха исыхь сыздырӡом,
Ачара анааилга, дәқәак рахь сыццакит.
Геи шьхеи ааимсырҟьеит ҽыкәабалла,
Схаҵахаз џьысшьан, ашьҭахьшәа.
Саашьҭнаԥаан, даҽа дунеик салан,
Саалҵзаргьы ҟалап зны, саншәа:
Сахнаԥааит аҽы ццышә, сымҵанарсын,
Сама ишнеиуаз, уи ара ирҳау.
Акы сааннакылеит – сыжәҩа нҭарсын,
Сышхәыҷу еилыскаартә исызҳау.
«Даанышәкыл, иҽишьуеит змоурахә мыӡша!..»
Сара сан исхьылыгӡаз жәақәан.
Аха схыҵуан усгьы са сахьхыҵшаз.
Сцон сахьцашаз, схынҳәны саауан.
Бжьык аауеит иахьанӡагь хәык ихыҵшәа,
Исанаҳәоит иҟам акы атәы.
«Арахь уаа шьҭа, змоурахә мыӡша,
Ухахаӡа уқәхеит адәыхты…»
2010

82

***
Схәаԥхәаԥуа иахьантәарак асы сылан.
Аԥша асуа, еиҭасуа, сеилнаршәаан,
Ахьҭа сакит хәыҷы ҟадыџь бааԥсыла,
Аха, издыруеит, дысзыԥшыми сан.
Амца лзеиқәуп уи сахьааиз агәгәаҳәа.
Сҽоужь сахьаатәаз, аццышәқәа сҿаԥсан,
Дысхагьежьуа дааехагылт ак саҳәо,
Ҷҟәаниаԥҳа Серна, сара сан.
Уи лыԥхареи ҳара ҳԥацха аԥхареи
Сыԥсы ҭарҵан, шьҭа ара сакуам.
Ҩаԥхьа сыҩны сеигәыдҵара сцароуп, –
Сан исалҳәогь саҳауеит, исаҳауам.
«Ахьҭа улоуҵозаап, – лымшуп, – ахьҭа,
Шьҭа амшгьы нҵәеит, абар, уаатәа…»
Сеиҭанҭҟьоит сыҩуа сара ашҭа,
Асы ауеит, ишауц еиԥш, икатәа.
Уи далызбаауеит сара сан иахьанӡагь,
Сеиҭаахынҳәуеит нас арахь, сааԥсан.
«Амцахь! – лымшуп, – амцахь, амцахь!..»
Ҷҟәаниаԥҳа Серна, сара сан.
Аԥхынра ааин, адәы сагеит исыхан.
Кәыдры аӡиас хәыҷ гәарҭак ҳҭаԥсан.
Арахь деихон, илымамызт аԥшыха
Ҷҟәаниаԥҳа Серна, сара сан.
Аԥхынра цеит, иааит ҩаԥхьа ҭагалан,
Ҳашә иаалагылт ҽа ӡынрак ааскьан.
83

Адгьыл сықәын ахьӡын, ажәҩан салан…
Ҷҟәаниаԥҳа Серна, сара сан
Сахьцалакгьы сышьҭа дхын дсызгәаҟуа,
Агәашә дылагыланы дааԥшуан.
Сацәыӡрашәа дыҟан уи араҟа
Ҷҟәаниаԥҳа Серна, сара сан…
Срыцҳауп иахьа – анышәаӡа ҳабжьами,
Схы схәыцраха снеиуеит быӷькаԥсан.
Ана архәара даавҵрашәагьы сжьами
Ҷҟәаниаԥҳа Серна, сара сан.
2010

БЗИА ИЗБО РЫГӘҬАНЫ
Сажәа ажәами, сашәа ашәами,
Сеиқәыршәами уа зегь рыла,
Акгьы мцымкәа, зегь аргаман,
Насыԥла сыҭәны санрылоу, –
Бзиа избо рыгәҭаны
Санаатәало сгәы рданы.
Иҳәоу ҳәами, иҳәанҳәахым,
Игәырдысгам, ихыҭҳәаам,
Ҳахьыҟам ахь уаҩгьы дахом,
Ҳалашара аркуп, иҭаам,
Бзиа избо рыгәҭаны
Санаатәало сгәы рданы.
Аӡәгьы дҳалаӡам аҵәы ршуа,
Дыччоит иччо ухы угәарԥхо,
Цәгьарак ыҟангьы сыздыршам,
84

Адгьыл дықәынгьы исаӷоу, –
Бзиа избо рыгәҭаны
Санаатәало сгәы рданы.
Уаҵәтәи сеидара ласхароуп,
Иахьатәи ласцәоу гаӡа.
Исымаӡам џьаргьы хара,
Сԥыруа сацуп слахьынҵа, –
Бзиа избо рыгәҭаны
Санаатәало сгәы рданы.
Сахьынтәаауа бзиа издыруеит,
Сгылар, сеигәырӷьоит сахьцо.
Сахьынҭыҵуа аӡқәа срыруеит,
Сықәыргар ҳәа сымшәаӡо, –
Бзиа избо рыгәҭаны
Санаатәало сгәы рданы.
Иҟасҵаша зегь ҟаҵоушәа,
Исымамшәагь зны ҟаҵа,
Схы зжьахуеит сыҟаӡоушәа,
Сыҟамызшәа ара зынӡа, –
Бзиа избо рыгәҭаны
Санаатәало сгәы рданы.
2010

***
Ишԥарацәоу адунеиаҿ убӷа ԥызҵәо!
Урҭ ухьӡар, уабацо, унеиқәышьшьып.
Исҩызцәамкәа ҽнак иаацәырҵыр сҩызцәа,
Иара убриакгьы са исызхап – сашьып.
85

Амш збапи мшымкәа, сзаламгыло
Сықәхап, сыжәҩан аалаҟәӡап.
Схы ахьынахоу мҩакы санылап,
Аҵх сыхьӡап, уи сагап, саӡап.
Ишԥеилышәшәеи усгьы сара сҩызцәа,
Сышьҭжәаны сабагеи схаҭагь ԥшак.
Ҽынкылашьа сымам, сгәы саԥысцәоу,
Гәаҩак сҭанаргьежьуеит иахьак.
Иуазҳәода игылаз амра ахькылаӡ,
Амш иацыз ахаара ахьыбжьаӡ.
Срымбазаргьы ҟалап сааигәа игылаз,
Аӡаӡа сықәыҳәҳә сыларшәуп ашьац.
Ицазгьы иара иааиуагь усс исымам,
Сықәыԥшуеит зегь сзеиԥшшәа дәык.
Ирзысшақәар сҭахуп стәы-сымаа,
Аха иҟаӡамзар сара стәык?
Иӡзар урҭ сҩызцәа анысцәыӡуаз,
Исзаԥсамкәа инхазар иаԥсаны?
Снаԥш ааԥшуеит, аха сгәы зырҿыцра
Акгьы збом, сынҭыҵуеит сааԥсаны.
Исмоуазаап сара араҟа ԥсшьара,
Схы ахьынахоу, схы ахьынахоу сласып.
Аха соунашьҭуам сахьнеиуа ҳгәарабжьара,
Абрада џьаргьы иуоуам ҳәа насыԥ.
Шҭакы сҭанагалоит, ҳгәылара акәзаап,
Хәыҷқәак хәмаруа иқәуп уи, урыхьӡап!
86

Ахшыҩ ԥыруа аҿынанахар, лакәзаап
Узланагало, иагаџьарагьы уцап.
Арҭ хәыҷқәоуп макьана, унарыцлар –
Узлаҳаз уналыргап лассы,
Урхьырыгӡап, лабҿаба акәмыз, ԥхыӡлагь
Уҩызцәақәак. Аҳәалыҳәа асы
Шәықәнауа, шәеицанылап шәымҩа,
Издыруада уи ахьгоу, шәахьцо,
Аха шәнеиуеит усгьы усқәак шәыман,
Шәеишьҭагылан,
шәеихьымӡошәа, шәеихьӡо.
Шәаанагозар акәхап иахьатәи ахь,
Шәабацахуеи уаҳа, шәааилахәоит,
Шәааиҵашьыцу, зынӡа шәусқәа бзиам,
Сааҭгылоит сара сшааиуа, сааиҵаӷәӷәоит.
Исҩызцәамкәа ҽнак иаацәырҵит сҩызцәа!..
Арҭ араҟа иртәыртәит адунеи, –
Тәамҩахә рымам, иқәуп ашҭа цәырҵәо,
Раԥхьа дгылан амба аӡә дазнеип.
Ишԥабзиаз сара араҟа сныжьзар, сжьазар,
Сжьазар, зегь ҽакала исырбаны;
Маҷӡак иадамхаргьы сыԥс сыршьазар,
Сызҭаҳауа, сызҭымҵуа сахԥааны
Снагазар ахаан уахьырымԥсахуа,
Агәыразра адунеи ахьатәнатәыз.
87

Ҟалашьа змам саиааишан, аха сахәом,
Сара амцхә сҭаххахит, анцәиныс.
2010

***
Уахьынхаша умамзар – удәықәыз,
Уахьыԥсыша умамзар – уабацо?!
2010

***
Адгьыл сықәлан сҿаасхеит слашәхазшәа,
Сҽырдагәашәагь саауеит, сҽыргаӡа.
Иҟаҵоу ҟаҵоуп, урҭ зегь азсырхазшәа
Саатәалоит сҿи снапи еиқәҵа.
Ирбоит шьоукгьы араҟа сыҟаӡамшәа,
Сзырҭаз аӡы сагазшәа сшагара.
Адунеи зысхьаауи, нас, сара, мшәан,
Изысцәымӡи уи агәрагара?
Ажәҩан схагылам ахаҿы азхымтуа,
Саҵагылоуп уи хара сыԥшуа.
Еиҭаацәырҵуеит усқәак ҭаха сымҭо,
Исышьҭагьежьуагь аҿаанахоит аԥша.
Уи сартәом, ҽакы сартәом, саргылом,
Ара сыҟоуп,
снеиуеит тәымџьара.
Адгьыл ду аҵыхәан амш саԥылоит, –
Сахьырдыруа,
сахьырзымдыруа џьара.
2010

88

***
Иҳадызцалазеи, мшәан, ҳазԥырхагагәышьада?
Аха ишааиуаз арҭ лахшақәаха,
Иҵаамжәар амуит уаҳа рышьаҭа, –
Ианаацәырҵ ҽнак иҳаӷацәаха.
Ҳара арантә ибнало ҳақәӡагәышьам,
Ҳцаргьы царҭа ҳамаӡам џьаргьы.
Ҳнышәынҭрақәа ахаангьы иҳазныжьуам,
Иацәшәо уаҩ дызбомеи аԥсрагьы.
Иҭахазгьы зымԥсуа уи азакәхап, –
(Саатәалоит срызхәыцуа абра, сажәын)
Шәынтә сыԥсны, – иара абригьы лакәхап, –
Сыԥсы зҭалаз сара араҟа шәынтә.
2010

***
Иҭацәуеит сара ара сахуԥаар,
Сҟамлар – сара сыда цәа ахаӡам.
Сара истәу сара истәуп, сахумбаан,
Уара иутәу сашьҭам, исҭахӡам.
Снасыԥдан сара араҟа, насыԥ сыман,
Сазымхо ари адгьыл, сагьазхо:
Сынхоит сара стәылаҟны саԥшәыман, –
Уԥсы ахьҭоу мацарагь ахьузхо.
2010

***
Ахьҭаха, аԥша ҵәыҵәы ааицрыхо,
Сыҩны дыҩнаҳаит уи уахык.
Дааҳалатәеит зегь ҳарҿыхан,
Арахь дааизшәа ҭахык.
89

Арахь дааит ашьапызаҵә,
Аҵәыршаҩ, аџьныш, алахша.
Ажәак иқьышә иқәкын «Сҩыза»,
Иадгьежьылон ҳашә аԥша.
Ацгәыԥсыҵәҟьа уздәылгарымызт,
Ауаҩ иакәым, амца ибан,
Ҳара иҳаиҭарашәа ирымаз,
Иԥсы ҭихрашәа даатәан.
Далацәажәон иҟаӡамыз,
Иҳәатәымыз акы иҳәон.
Сиҭахӡамызт, дысҭахӡамызт
Уи, гәанылагьы сыҳәҳәон.
Аҵх мҩаст ауха иҵхымкәа,
Имацәысуан, идыдуан.
Ақәа алаган, иаахымкәеит,
Ашьҭахьшәа… ахаҳә ауан.
Ҳацәахызма сасгьы аԥшәымагь!
Ашамҭазшәа амш еилгеит.
Иҿынеихеит иԥсы иман
Аџьныш, иамкуаз адунеи.
Ашырҳәа днахыԥеит аанда,
Изасмыртыцкәа снеин агәашә.
Инеишьагьы уаҩы ибанда
Арантә ианықәигоз иԥсажә:
Ар ишьҭазшәа аҵх далан,
Ианша, ибоу ихьӡарашәа,
90

Дцон уи арантә дыбналан,
Дагьаахьааԥшуамызт даншәа.
Нас наҟ амҩаду днаныӡлеит
Аџьныш гәымха дгагаха.
Џьара дҭахәашоу ма дхыӡлоу,
Цқьа дсызгәаҭаӡом уаха.
Ишԥасҭаху дшыӡра дыӡыр,
Сгәаӷ гәанылагь дархәашоит.
Аха, иџьоушьаша, сынҭыҵыр,
Игагаҵәҟьагь сахҟьашоит.
2010

***
Зегь ҳара иҳахҭысуа, ҳрылахәымшәа,
Ҳрылахәцәоушәа ҳашьҭыбжь ргацәо,
Иаҳхьынҳалан иааиуа ҳагәқәа рхымшәо,
Зны ҳамцхәушәа збазгьы ҳарцәынҵәо,
Ҳаҽналажьуа ҳакәша-мыкәша идыршо,
Мҩакы ҳақәуп ҳҽырҟәышуа, ҳҽыргаӡа.
Ҳахьыԥсуа ҳаздыруам, иагьҳаздыршам,
Ҳаԥсы ахьҭоу аадыруа Анцәа ҳҟаҵа!
2010

АПАТРИАРХ
Ихы иҭахым Апатриарх: дажәит бааԥсыла!
Ибаҩқәа аҿҿа рылго иҿааихоит.
Иаамҭеи иареи цеит инеидыԥсыла,
Аха арахь ирымам ҩаԥхьа ҿааихак.
91

Реимак нымҵәаӡозаап, уи дырҿыцуеит,
Шьҭыхшьа змамгьы шьҭырхрашәа иаҵоуп.
Апатриарх изыҟамҵаз дазхәыцуеит,
Иҟаиҵарашәа днеиуеит иҽырхаҵан.
«Уаатәа, – рҳәоит ишьҭоу, – уҽуркареит…»
Урҭ арахь еиҭааскьахит ицәнымхо.
Анкьеиԥш, шьоукгьы баша ивакәаруеит,
Инеиларгьы рҭахыми инаимхо.
Ирбоит ибла иамбоз уажәгьы ишамбо,
Имч каԥсазаргь, иҟазшьа иҟазшьами,
Игәеиҭоит иамырԥатәу шамԥо
Дара рхалагь – уаҳа ԥсыхәа шамам.
Ирзеилкаауам дызмыртәо, дагьызмыргыло,
Дызнеиуагьы, ианиааз еиԥш, ԥхьаҟа иарх.
Иаамҭа цеит, уаҳа илам, уаҳа илам
Ҟаҵа змамшәа згәы изнаҭо Апатриарх.
2010

***
Сшыҟаз сыҟан, сзымцеит ҽаӡә итәала,
Ицәгьа, ибзиа, сацын сара стәык.
Аӷәра скымкәа, сҩызак сиҽхьынтәалан,
Сахымсит сара амҩан дәык.
Скаҳазар – сара исхаран скаҳаит,
Сгылазар – ҩаԥхьа схала сгылт.
Схала сҭыҵит, изулак, сахьҭаҳаз,
Ацәгьа сацәцеит, бзиарак саԥылт.
92

Исмырҳаз мҵарсны исыдсымгалеит,
Исхаҳаз сыԥхӡашала ирҳауп
Сыжәба ҳәа ашҭақәа сырҭамлеит,
Сызларбо аасҭа хараӡа сеиҳауп
Иҳаӷоу сибааит снаҳәааҳәуа, –
Ара ак ҳәахны, анаҟа ҽакы зуа.
Истәу рысҭоит, ҽаӡәы итәы сагьаҳәом,
Сара ус сыԥсыр ауп саныԥсуа.
2010

***
Урҭахыҵәҟьоушәа – аказы урҭахызар,
Урымбацшәа иуаҩсуа даҽазны,
Ахьҭаха иуқәырԥаауа ухыза,
Урымҵазаргьы еиӷьыршьахуа уԥсы…
Шьоук ыҟахуп усгьы иумбаша,
Узцахамтәаша чаракаҿ еишәак,
Иахьугалак ируа, ирҳәо башан,
Дрыламкәа зхы зтәу еиқәшәак.
Шьоук нырцәаа ирыцуп, шьоук аарцәаа,
Зехьынџьара иубоит, џьаргьы иатәӡам.
Иануԥыло аԥсшәа рҳәоит икарҵәан,
Уцәа ухырхуеит, инықәлар иккаӡа.
Сышьҭа ихылан исыхьӡеит – сыбналан,
Дысҿагьежьуа дсыдхалеит сызжьаз.
Сыхҭакынгьы симахуп уажә ҟьалак,
Уҟасымҵар ҟалахуам ҳәа ешьас.
2010

93

***
Иахьагь, ԥасеиԥш, ажәҩан ҳаҵаԥшыхуеит,
Баргьы саргьы уахь аԥырра ҳҭахны.
Иаҳзымԥшаац ҳашьҭоуп – ак ҳаԥшыхәуеит,
Ҳашьҭанаҵоит ҽак ара ҳахны.
Аха адунеиаҿ ҳаҟьак ҳақәӡом,
Уи ҳақәԥраарц ҳдәықәлеит – еродромк.
Арахь, сыԥшын, ҳара ҳара ҳакәӡам,
Ҳамҵәыжәҩақәа хьанҭахеит, иӡом.
Ҳаздырго хаҳәым, ажәа хьанҭами,
Иааургәаар – ахаҳәгьы ҳадыргап.
Ҳара ҳахқәа зхоузеи цашьа ахьамам,
Ирцәаҳкыр анауа ара зегь мап!
Иаҳтәым амш анааи – ҳазыргәыбзыӷуам,
Иаҳхаҳалоит ҵыхқәакгьы ҳазмыршо.
Иҳарҭанда, ҳгәахәлоит, уара, аԥсыха,
Ҳнаргоит амшқәеи аҵхқәеи ҳаикәыршо.
Аха убасҟангьы ажәҩан ҳаҵаԥшыхуеит,
Уажә акәушәа икаххаа ианҳазшаз.
Ҳзықәгәыӷуа аныҟаӡамгьы ҳгәыӷуеит,
Илаԥш хаа ҳҽыҵакны Ҳазшаз.
2010

***
Сиҳәан – иџьеишьеит,
даргәааит саниацәҳа,
Дысгәылан – ҳаиԥырҵит,
дысҿаҳан – симбеит.
94

Ҳабжьара ихысҵап ҳәа
салаган ацҳа,
Иамугәышьеит – схала саатәеит.
Алада дыҟан,
усқәак дырҿын уа,
Аҩада дыҟан –
хыхәак, еиқәшәак.
Сицәыӡуа, дысцәыӡуа
днеиуан ачынуаҩ,
Ҳаазаламцәажәаӡеит
уаҳа бызшәак.
2010

АНЫҲӘАХЬ
Ажәлар хыҵны амҩақәа ирнылеит.
Аныҳәа! Иарбан еиӷьу аныҳәа!
Даҽакалашәа дихәаԥшуа игәыла,
Ибжьы иргоит ахаҵа уааԥшы ҳәа.
Аҳәса рыԥшӡара аԥшӡара анацла,
Иреиҽырбо рҿаархоит ахацәа.
Ауаа ашҭа иакуам, унеиҭаҵла,
Уалахазшәа умгыланишь ацәа.
Хәыҷқәак дрылагылан, дҿахазшәа,
Даауеит арахь ҭакәажәыкгьы.
Илмаҳац ак иахьа илаҳазшәа,
Ԥҳәыск даадәылууааит шәыкгьы.
Зԥынҵа ҩаҩаӡа иԥшыз уи лҩыза
Даҽакалашәа ирбоит иахьа лԥынҵа.
95

Аныҳәахь инеиуа цәгьа ихы иҭахызаап,
Уҩаӡахрашәа умбан иара иҿынӡа.
Абираҟ ду иаразнак идыркызшәа,
Раԥхьа даагылоит уа хыдак.
Ишлыхәаԥшуаз иԥҳа дхыркәыкәызшәа,
Иахьа днаргоит ҳамҭақәак лыҭан.
Аццак дааҭгылоит, иагхо дхысхысуеит,
Аӡәгьы дгылам дахьгылоугь ашьшьыҳәа.
Исҳәаша здыруа, сақәымшәо изуа,
Саргьы амҩа сықәуп аныҳәахь.
Ныҳәа змоугьы измамгьы срызхәыцуеит,
Снеиуеит исԥымлац сырԥыло.
Иахьысзыԥшым џьара сымҩахыҵуеит,
Гәаныла, сцап ҳәа снарылаԥш.
Аныҳәаха ныҳәа ыҟамзаап уаҟа,
Иччо ирылаччо идәықәлаз,
Иҳәом, аха иныԥшуеит дышгәаҟуа,
Дааидыбзиалахарц дшашьҭоугьы иқәлак.
Инеиҿамԥшӡакәа амҩақәа ирнысит,
Ишиашаз ауаа рыжәпара иналаӡт
Аныҳәа зцәынҵәаз ахаҵеи аԥҳәыси,
Ҵәахышьак нарзамҭаӡо ргәала.
Иссируп иахьатәи амш, иԥсыршьагоуп,
Ихааӡа амрагь ԥхоит зегьы рзыҳәа…
Иабатәи ныҳәоу, иныҳәам, ихжьагоуп,
Умцозар уара аныҳәахьтә аныҳәахь!
2010

96

***
Ирымҭиуа ҳәа акрыҟоушь иаазқәылаз?
Иаархәо еиҳаумашь, еиҵоу?
Дынхоит агәыла диацлабны игәыла,
Дызҿугьы… иргамоу, имаӡоу?
Дақәтәан уажәраанӡа машьынак хәархәаруа,
Дақәтәан даакылст уажә аҿыц.
Иԥҳәысгьы хазы дызҿузеи? Дыхәмаруам,
Илышәҵаны ддәықәым илшәыц.
Лҽанеилалҳәа – даацәырҵит даҳкәажәха,
Иаалхәеит уи… иаалбаз, дзыниаз.
Дыҟоуп шәха еиԥшымшәа лышәха,
Жәык еиԥшым лхаҵа иааигаз
Иаахәан уажәааигәа. Уи аума,
Ҽык аарган Ҟабардантә,
Иџьаршьоит зегьы, иалаҟоуп аума,
Иахыҽхәоит, аԥхьахә аган.
Аҩнқәа рҭиуеит, аханқәа дыргылоит,
Ахынтәхә рымырхит нас изырҭаз.
Арахь иааԥхьоу ахьаатәаз игылом, –
Даԥшәымахеит асас ирҭаз.
Зегь ссирны иахьырбо зегь башан,
Ибар ҳәа сшәоит аӡә дины…
Уара иааухәаз ҳәа акрыҟоума, сҵаашан,
Уара амҽеи, уԥсадгьыл ҭины?!
2010

97

ҲАБЫЏЬ
Ҩ-рык еибашьуан, Ҳабыџь дцәаӷәон.

Ҩ-рык еибашьуан, наҟ-ааҟ еидыԥсылон,
Ашара изаԥымлаз шьҭан адәаҿы.
Арантә санрылаԥшуа, – уаҳа ансылам, –
Икьыркьыруа амца иалԥоит аҽы.
Ҩ-рык еибашьуан уа, наҟ-ааҟ еиҿагылан,
Ишықәҟьара иҟан дунеик асаԥыџь,
Шаанӡа дҩагылан, ацәмаа аанкылан,
Ахәхәаҳәа дцәаӷәо днеиуан Ҳабыџь.
Инахаран, нахьхьи, џьара чаран,
Ара рхы ақәҵо игылан аџьынџь.
Уахгьы ҽынгьы ицәажәоз абџьарын,
Дышнеиц дцәаӷәо днеиуан Ҳабыџь.
Аамҭа мҩакы ианылан иабацо,
Ишықәҟьарагь иҟаз дунеик асаԥыџь,
Аибашьра еилгашан, идыруан ахаҵа,
Ацәмаа зикызгьы идыруан Ҳабыџь.
2010

АЛАҲА АМҴАН
Иҟалазеи усҟан уа, алаҳа амҵан,
Анаҩс уи амш лыцны дахьцалак?
Иҩалыхҟьеит иаразнак аԥырқьҳәа амца,
Дахьаамҵагылаз дааилаҳан лаҳак.
98

Иара иакәын иқәтәаз, дшааиуаз гәаҭан,
Ҭаҷкәым даҟарахазшәа, иҽырԥсшәа.
Дамеилаҳацызт ларгьы ас иахьада
Лаҳа ҟадыџь, илбаз уамашәа.
Лыхьӡ иҳәан, дааччеит аҟырҟырҳәа,
Дызхыччозгьы акгьы ыҟаӡамкәа, нас
Урҭ ҵаҟа иааидгылт, ирҿамшәо ирҳәо,
Ирзымдыруа лаҳазугьы арахь иаазгаз.
Настәи хашҭшьа амаӡам иахьанӡагь,
Настәи ҳа иҳаздыруам, имаӡоуп.
Аха усгьы иаабо алаҳа амҵан
Уназвысыр амуа лахьынҵоуп.
Алаҳагьы лаҳазма уа, ицха хаан.
Лқьышә иқәӡыҭыз лаҳазу, даҽакӡоу?
Иҳамам ҳара анаҩс даҽак аҳәаха,
Алаҳа амҵантәи маӡазар – имаӡоуп!
2010

ХКЫДКЫЛАРҬАК СНАШЬҬАӠУА…
Хкыдкыларҭа анысмоуӡа акәхап, сҩыза,
Анааша, аус ааруны сеиха-ҽы,
Сиарҭа саақәтәан, имырҽеиӡакәа схызагь,
Сышиашаз саакылсит, абар, уара уҿы.
Иубашт иаразнак ишыҟамыз сыцәа,
Сыхцәышааӡа, схы алганы ҵхык,
Бла иамбоз ӡык анысхыҵәа,
Сихьынҳалап ҳәа сшеихаз ҭахык.
99

Аха исымамкәа урҭ, сызҭахызгьы,
Ашҭа саақәхан, ушҟа сеихеит.
Схәыцуан: дабаауго, даба, шьҭарнахысгьы
Уназдыххыло… Сҭахык дысҭаххеит!
Зны избон сара урҭ рацәаҩызшәа,
Даҽакгьы акәым, зхеиԥш сызҭахыз.
Ҳанааҟалагь маҷ-маҷ ҳнеиҩысшәа,
Сахьцалакгьы урҭ ракәын исхыз.
Сгәы иҭаԥсыр ҳәа сшәон сгәы иҭыхоз, –
Зегь анӡало збомызт ақьаад, –
Самҵаныҳәо саагылалон ныхак,
Иԥсҿыхган уи збон сара, дад.
Исыздыруам ажәалоу, ашәалоу
Сгәы зласырдоз, аха уи аарданы,
Сеиҭаақәгылон адгьыл сманшәалан,
Ԥасеиԥш, иацеиԥш сгәы азҭаны.
Иҟалаз уазҵаа, иҳәа, изышьҭыда,
Сышнеишнеиуаз, ҳаи, сгәы абас,
Сзаламгыло саақәхеит ақыҭа,
Ус ауп адунеигь шыҭшәахаз.
Уи самкуа сҿанаасха, саашәаху,
Саанаԥшааԥшит, изӡом, саауазырт.
Санаакәҟьаша, исыргылазеи, шәаху,
Сабоу?.. Шьҭа ишеихатәыз здырт.
Аха иабыкәу, сабеихо, сабеиха,
Сабацо зны арантә санцагьы?
100

Исмоур ҳәа сшәеит џьара анеихагь,
Сзымцар ҳәа уахь зынӡагьы.
Акгьы ыҟамшәа ара, зегь ахьыҟаз,
Сыбла иабоз сахьашьуаз,
Сҟазҵоз аара сгәамԥхартә аҩныҟа,
Иашак сахьашьҭаз, сахьжьаз
Зҭыԥ алхра иашьҭаз дыџьнышын,
Дуаҩызшәа… Дыџьнышын, дыџьныш!
Дауцәан, дкьаҿцәан, деиқәахын, зны дхышын,
Афыҩгьы ихышәшәахуан аџыш.
Иаԥхьаҟа иааиаслон, ишьҭахьҟа игылан
Уи арахь даазышьҭыз деиқәных.
Шьоук аирсхьан ана адамра хыла,
Даауан игарц шьоукгьы ӷәык.
Аџьныш, дыџьнышмыз, дыччахуан,
Дҭынха духа данаахыҵ ашәхымс,
Илаԥш, ишызбоз, иаразнак, сгәы ахәуан,
Ажәак ауп иасҳәазгьы уи: «Усҭахым!».
«Уца узҭаху рахь! санаҳәеит алаԥш –
Уца узҭаху рахь, уагьыӡ!!!
Сегьцарц сара арантәи сыбналан,
Амҩа снангылахит ҿыц.
Схы збеит азныказ… схыдан.
Сҿаԥхьа ишьҭаз сусқәа еиԥхьыттеит.
Сҵаауан сахьцоз: сызҭахыда?
Сызҭахызгьы ара уаҩ дсымбеит.
101

Амш ахьҭа иакызшәа еиҵасуеит,
Саҵаԥшын, ажәҩан хәашьцәоуп.
Ушԥаҟоу-сышԥаҟоу... «Усгьы уаазцазеи?»
«Саадгыт усшәа… Саадгылт – ҳаишьцәоуп.
Аха, сеилукаап, ҳаицушәа ҳаицыхым
Уаргьы саргь. Иаҳтәу аамҭам.
Амҵәыжәҩа зысҭашаз лымҵәыжәҩақәа еиҵыхым,
Исҳәозаргь араҟа иахәҭам.
Уимоу, гәаҟрак даҿуп сара сеиҳагь,
Хҩаха лыман сымбеит санаауаз.
Адгьыл аҟны ҳусқәа шәырҽеи ҳәа
Дматанеиуа еиҭалҳәалоит уазк.
Сара суаз инымҵәаӡо уазуп,
Сара исҳәаран иҟоу зегь ҳәам.
Сызлааиуа ала сааилар ауазу
Иамуазу са сзынгьы еилкаам.
Аха ус, сызлааиуа ала, сцароуп,
Ауаа ирбап уи нас сахьаго.
Сара ара, уа уҿы, исымӡароуп
Сықәзмыргыло адгьыл, сызго.
Сааудгылеит урҭқәа сыдражәны,
Аха, шьоук реиԥш, зегьы сзеиԥш,
Сызхарафан саатәар, сызхаражәны,
Иубарын ҽакалаӡа сԥеиԥш.
Санахьынҳало исусушәа исусӡам,
Ианамсырҷо цаҟьак хаҳә хәыҷык,
102

Иааилатәалоит иҿаҿкәыз-ҿаҿкәызӡа,
Ирымангьы убас еиԥш мчык.
Дара ртәала адунеи аадырҳәыхуеит,
Аха уи ааҳәхьеит, уара, шәынтә,
Ачҳара ҳаур – ҽазныкгьы иааҳәыхуеит,
Сара уи сахьӡаргьы сҭахын.
Стәоуп иахьа акалашәа, исыгхан,
Ҽкыдкыларҭа смоуа, ихаҵа,
Аха, стәазар аасҭа сыгмыгха,
Уи еиӷьны збоит хараӡа.
Сааит сара арахь, идырны макьана
Ишарку иҿымцәац цәашьык.
Аамҭалашәа инсыжьт зегь аганахь,
Исаҳаргьы сҭахым даҽа бжьык.
Арантәи сындәылҵыр, иԥшу дҟаларыма?
Амҩа сшықәу ихәларгьы ишап.
Снанагаргьы гәыӷырҭа ахьрымам,
Сызхьынҳалаша гәыӷрак сыԥшаап.
2010

***
Иҟаз, избахьаз, издыруаз ыӡны,
Ирҳәогьы, ируагьы уаҳа исҭахымкәа,
Саауан сара хәы ҳаркк схыҵны,
Ишысхьыӡсац исхьыӡсо қәа-хымкәак.
Сҭанагалеит схы сықәыжьны гәаҩак,
Кәаракгьы сырит уа цҳа зхымыз.
103

Насшәа сахьнеиуаз ажәҩан асы аҩуан,
Усҟан дгьылгьы жәҩангьы сҭахымызт.
Исҭахыз ыӡхьан, исаҩнагаз иацын,
Цәа рхамызт иааиуаз, исԥылоз.
Амҩа сырҭон ацәадақәа аахьаҵын,
Аха сара акы сыннакылон.
Исхьынҳалон инсыжьыз, исмыхәоз,
Исыцрыхо мацарагь сабацоз,
Аӷәра скушәа сааҟалан ҽыхәак,
Ицәырҵәо, гәаныла, снықәлахит дәаӡак.
Уи сара зныкгьы, ҩынтәгьы сахысхьан,
Сықәсхьан акырынтә ҽылагь, шьапылагь.
Нкылашьа змамыз аамҭакгьы саԥысхьан,
Иаасмоуӡакәа уа џьара ԥыла.
Иҟаз, избахьаз, издыруаз цәгьазма
Урҭ рынкылашьа сақәымшәо, сақәшәо,
Сшааиуаз, афырҭын бааԥс ҳабжьасма, –
Зегь ҟалеит, аиашами, лакәшәа, –
Сара истәыз рҿынархеит аҵахь,
Сыблақәа шааԥшуаз иҭаҳаит атыша,
Иӡит, иӡӡеит урҭ зегь наӡаӡа,
Ахааназ уаҳа арахь ихынҳәышам.
Сызхьынҳалаз ашаха цахазтәыз,
Ирахәыцпан саԥхьа икназҳаз,
Аамҭа, уара, сҩыза дсаӷазтәыз,
Исзууз зегь сзуума цасҳәа?
104

Издыруада ианыхтәыз аныхны
Арахь уаарыхарц акәзар ианыхтәым?
Аха са сышьҭоуҵеитеи сӷәыхны,
Сызхәарҭоузеи, рыцҳа, схы аныстәым!
Издыруада мра гылозар сышьҭахь,
Сгәы ҭырԥсаазар баша – иҭашәазшәа?
Сымшәаӡазшәа схыԥшылахуеит сышьҭа,
Сзеиҭамҵуагь саагылахуеит, сшәазшәа.
Снаԥшааԥшуеит, сцәа сааҭаӡыӡоит,
Иаадыды-мацәыст уаҟа исхыкшәа.
Ицәгьахеит нас жәҩан алакыҵа,
Уара еилкаа саргьы исықәшәаз.
Сахьыҩра сзымдыруа дәышкәаӷьаз саақәхеит,
Снархьыԥшит шьоук саԥхьаҟа аф рысшәа…
Ак ԥхыӡхеит араҟа, ак лакәхеит,
Избеит сара амшгьы еилгарызшәа.
2010

***
– Иҟазма ак рыхьшәа, ак рыгшәа,
Аха, игәеиҭоу Ҳазшаз,
Итәоуп урҭ сыгәнаҳа рықәшәан,
Хҩахаха рмоуа, аф аст.
Аф асит еивас имҵадырсыз,
Ираҭәамыз, иртәымыз хьӡык…
Инаган џьарк рхадырсит,
Ироуу еилкаа лаӷырӡык.
2010

105

***
Сааԥсазар акәхап, сызлалазгьы ԥхыӡхап.
Сыцәоушәа, сыцәамшәа… Сшәыҳәашан, сшәырцә!
Лыҵкы ӷраҷкәынӡа ҳгәылацәа рыӡӷаб
Сылаԥш лыхьӡоит џьара аӡнырцә.
Аԥша сақәтәами, иҟалогь здыруеит,
Ҳашҭа сҭууаар, иаразнак сыԥрып;
Сара аӡиас сҽалажьны сыруеит,
Исымангьы шԥазбо насыԥ:
Аҟәара дықәуп ла дԥарԥалыкьха,
Сзышьҭанагалаз сымҵәыжәҩақәа еиҵых.
Дыгәхьааганы архақәа срықәхап,
Ԥшак дысцәагар уи, ных, ных.
Сахьымцара иҟоузеи слыцны,
Аха дахьнеилак слыцәшәоит.
Сышлыхәаԥшуа ҵлакаҿ дыбӷьыцны,
Махәык далшәан дкашәоит.
Даҟьак данысҵан, даныҵуеит,
Цәаҳәак лхаҷҷоит дшәахәаны.
Сышгәаҟуа, сышлышьҭоу, дысцәыӡуеит,
Даауеит нас арахь деиханы.
Сынасыԥ, схьаа, сара сгәыҵха,
Уахь инхеит зегьы, аӡнырцә…
Сышәмырҿыхан, салаз сыԥхыӡ хаа,
Иауазар ҽа ԥыҭракгьы сшәырцә!
2010

106

***
Иабацеи, мшәан, иацызны исыцыз,
Исыцәнымхошәа сааигәара игылаз?
Исазҳәода иахьықәҵыз-иахьыӡыз?
Еимбӷьыжәааит ԥшацәгьак нарылас.
Хыхәароуп иҟоу, рҳәеит, хыхәара,
Ара аламыс карцама иқәцан?
Иаҿуп ана шьоук ахырхәара,
Зегьы-зегь ахьырҭиуа иқәҵан.
Идырцәгьарц рҿаархар сыԥсышьа,
Избом сара усҟангьы сыӡӡо:
Дыҟоуп, зегьы сынрыжьыр, снызмыжьуа,
Скаҳар сзыргыло, сгыларгьы исыццо.
2010

АВАРТӘА
Сан длеицәасшьомызт акала,
Сзааӡаз, иҳәеит, двартәан.
Дсываҩуа ашҭа дҭалон,
Уи насыԥла сгәы лырҭәуан.
Сгәы сажьон сан длаҳәшьазшәа,
Иагьырхамыз дара ԥсык.
Адәы сықәӡан исызшазшәа,
Ааигәа иҟамшәа бааԥсык.
Скарахоу ҳшеицыхәмаруаз,
Зны, сшылаиаз аҭәа,
Ҿаалҭит арахь иааруаз:
– Аԥҳәыс длеицәамхеит авартәа…
107

Ажәа самҵасит иаразнак,
Исаҳар сҭаххеит еиҭа.
Иааилысымкааргьы зуазма
Уи дызусҭаз, авартәа.
Авартәа сара сзааӡаз лоуп,
Ԥсыс иахоу лоуп аҩнаҭа.
Крыздыруазар исзырҵаз лоуп,
Зегьы дреиӷьуп авартәа.
Изакәи, нас, сани саби
Анааизынхо, лгәы ԥшаауа,
Ҳасабшьа змам ак ҳасабуа,
Лхы шьҭымхӡакәа дзаауа?
Сналышьҭалоит сыҩуа, сыҩуа,
Аагара даннеиуа ӡык.
Изакәызеи уи дзырҵәыуогь,
Исмырбакәа лаӷырӡык?
2010

АХАТӘА
Стәоуп сара сықәланы саазшәа,
Сахьааиз саԥшәымоушәа стәоуп.
Иҟало сеидру нас-насшәа,
Макьаназ иҟоу са стәоуп.
«Еи, уара, аԥшәма» ҳәа ҿырҭуам,
Иааиуеит, иаасыдтәалоит ус.
Ҭынч иаасзыԥшуеит, зҵаара сырҭом,
Лыкҿаҩра иныкҿаԥшуеит нас аԥҳәыс.
108

Ачеиџьыка иадхалаз дадга,
Ухаҵоуп, иара дмыццакыр.
Ҳзырцәажәо ҳәа иҟоу жьаӷь уаткоуп,
Нас, ҳашнеи-шнеиуа, ҳмеисыр.
«Ичеиџьыка бзиан, акырынтә
Ҳааины ҳтәахьан иара иҿы.
Аха, агәаҟцәгьа, издыруан
Аԥхьахә шазымгозгьы иҽы:
Иаацәырҵхьан аӷәра измыркышаз,
Ҳазшазгьы харак димышьҭит.
Идыруан ахаҵа дшыԥсышаз…
Аҩнаҭа ззынижьыз дышәҭит.
«Шәеигымыз!..» – иҳәахуеит ахаҵа,
Избоит, иҭахымшәа, иҭахшәа.
Иаразнак ак алҟьоит сгәаҵа,
Иаразнак сагоит сагьыхәжәа.
«Шьоук раԥхьа уаакылсит, удыруоу, –
Иҳәахуеит анаҩс аҽадажә. –
Уааԥшыр, арахь шьоук уцәыруан,
Дадхалон гәылакгьы аҩнашә…»
Уи акәхеит, инықәсырсит саҵәца,
Ираҵәан иааныскылт сҭаҷкәым.
Астол саахагылахын сқәацәӡа,
Саатәеит изур ҳәа иакәымк.
Сгәы сааҭацәажәеит, саагәжәажәеит.
Дҵакгьы схы иасҭеит: – Утәа!..
109

Исымамшәа збон сара ажәа,
Сара, сара агәаҟ, ахатәа.
2010

АԤСНЫ САНЫҞАМ
Аԥсны саныҟам акәзаргьы ҟалап, сгәы саԥысуа,
Сара Аԥсны санаалало, гәаныла.
Уи ахьӡалоуп исҳәо шысҳәо, уи ахьӡалоуп изуагь
Шызуа сара, хара ицо мҩақәак сырнылан.
Сыҟоуп сара уа, ҳахьеигәныҩуа, ҳахьзымеигәныҩуа,
Жәытәи ҿатәи сызрылымҵуа, сыгәжәажәо.
Сыҟоуп ашьхақәа аԥсуашәа ахьырхыҩуа,
Аҵлақәаҵәҟьагь
аԥсышәала
акы иахьалацәажәо.
2010

СҼЫНКЫЛО, СЫЦЦАКЦӘО…
Сыццакцәеит – сызхьымӡашаз шьоукы
саарылагылан,
Схы ахьызгара смоуа саақәдырхеит адәы.
Арҭ рыкәмызт сара сҿанаасхоз сыбла ихгылаз,
Арҭ ракәмызт исызҭарангьы иҟаз аҳәатәы.
Иныжьны саауаз џьысшьон арҭ рҩызцәа,
Сзырццакуазгьы, ианысгәыҵас, есааира ихарахон.
Амш лаша зҽалазыжьыз, абӷа ԥызҵәоз
Сыблақәа инарԥырган, саԥхьаҟа снеихон.
110

Саауан арахь, сыԥхыӡ иалаз адунеи ахь,
Шьап зықәкьымсыц дгьылқәак аасыртуан.
Амра игылаз ҽакала исхашеишеиуа,
Саҵаԥшуан ажәҩан ҭбаа аҭуан.
Исмоурашәа збахт ԥынгылак уаҳа,
Аха, рҿанаарха ицәырҟьацәырас гагақәак,
Исзеилымкааит сара снеин сызлаҳаз,
Ахаҽаҳәагьы аҿаанахахт қәак.
Ацәҳәыра сықәхоу, исмоуит хыҵакырҭа,
Ауаа бналоу, дыҟам сназхьыԥшуа.
Гагақәак игагақәамкәа амҩа сырҭом,
Сышьҭжәаны сагарц иаацәырҵт аԥша.
Иааилгашт амш ааиласыргьы, ҳәарада,
Ҩаԥхьа амра аацәырҵп, ақәа аныхкәа,
Аха исԥырызгода сара арҭ, иахьадагь
Сзыртәахьаз, хгарҭа смоуа, схы еимлагәа.
Срылҵны саазшәа сыҟамыз, сырҩашьан,
Урҭ сыхьӡеит, иаагылеит иагьсаԥыс.
Издырт ԥхьаҟа сыцҳақәа шҭабгашаз,
Ишысмоуа сара ԥсгаха шьҭарнахыс.
Ус анакәха, сымҩақәа нырҵәамзаап,
Сымчқәагь ныхым – иеидгылт исыцәшәаны.
Ари амш сымшқәагь иреицәамзаап,
Сгылам сара, знеиԥш, схы сгәы ахшәаны.
Аус ауит сгәеицҳафыр, иааԥсамыз,
Аха исыҵаст, саргылт, сыԥханаҵеит.
111

Ахшьырахь наҟ идәықәысҵан иаԥсамыз,
Иаԥсаз ахь, иаԥсаз рахьгьы сцеит.
Даҽа мшуп иахьа сызланагалаз,
Исыцрасыз, сызбылуа ҽа мцоуп.
Даҽаӡәы исыршәом ахаан исуалау,
Сақәӡуазаргьы изқәыскыз – лахьынҵоуп.
Уеизгьы-уеизгьы сара саԥхьаҟа исзынхазеи,
Сыҵла абыӷьқәа акакала иҿышәшәоит.
Инхазгьы саахьаԥшаанӡа имҩасуеит.
«Уаатәар еиӷьын… – сҭахцәак сдыршәоит –
Даҽа хәык узхалом, уагьызхыҵуам,
Ҵыԥх ушыҟаз уҟаӡам сынтәа.
Иаҳҳәо уа иумаҳаитеи, уагьазхәыцуам,
Ухәжәар алшоит, иазырха, уаатәа…»
Сара стәоуп, аха тәашьа змам соуп,
Исзеиӷьу сшашьҭаз снадгылт исзеицәоу.
Уажә сызхәаԥшуа снап иҵоу амсоуп,
Хьаасгьы исымоуп саамҭа ахьысцәынҵәо.
2010

***
Сеиҵалт сыштәаз уаҳа схы саамҩахо…
Уара уԥырҵшьа зыҟамзеи, ақьаад?!
Даҽа ҩаха шысҳәоз, даҽа хаха,
Саԥырҵуеит шьҭа сыԥсҭазаара наҭ.
Иарбан иара, ухәыц, иснаҭахызгьы,
Сыздынҵәало, сызԥырымҵуа саауаз,
112

Аха аԥырҵшьа сымам шьҭарнахысгьы, –
Иаацәырызгеит иҿыцӡа даҽа уазк.
Сыштәац стәоуп сара схы сымҩахо,
Исылыԥсаауа уажәы-уажәы сдак.
Исыцрыхо исырҭом акы аҳәаха,
Ирзеилкаауам схы зақәысҵо цәаҳәак.
2010

***
Рхы ахьырҭахым уаҩ дуԥылом дуцәнымхо.
Иџьоумшьан еиқәыхьшәашәа ашә аадыртызар.
Даргьы уаргьы иаразнак шәааиԥшымхо,
Ҽырчча ҟаиҵаргьы зҿаазхаз уҩызак.
Рхы ахьырҭахым… Уи иамам ҵәахышьа.
Згәы кылҵәоу дзуҿаччарым мчыла.
Иага уҳәаргьы, ҳәаак дузахыжьуам,
Деиқәшәы духәаԥшуеит дгылан.
Ирымаӡагәышьам русқәагьы рҽеишьа
Рхы ахьырҭахым, иахьаатәаз ирхабган.
Узнеиран уҟам шьыбжьаанӡа уахьнеиша,
Амра ҭашәаанӡа уааԥшышт ак ҳасабқәан.
Рчара чарахом усгьы аҳаблан,
Рхы рҭахымкәа амаҵ ахьыруа.
Аҭацаҵәҟьагь дабом ҳара ҳабла,
Гәаныла акәзаргь, иахьзеилоу иуазыруа.
Идыруп, еилкаауп ахаангьы ишызнымхо
Рхы рҭахымкәа иахьырҟьо аҽага,
113

Рхы ахьырҭахым уаҩ дуԥылом дуцәнымхо,
Иаахынҳәуеит урҭахӡамкәа унаскьаган.
2010

АМЦ
Мцы иҳәомызт уи даагылазаргьы,
Аргама уԥсы ҭнахуаз, уагьашьуаз,
Иҿагылоз иага рургьы, иага рҳәаргьы,
Хаала-мчыла, иашан дызлаауаз.
Ихагылан уи дахьнеилакгьы бираҟны,
Икәыршан баагәаран, цҳаны изхын.
Дхьамҵит, дымчыдаха, цәгьа даргәаҟны,
Иԥсы ҩыҭшәаанӡа дацзарц иҭахын.
Дҟанаҵеит зны ауаа дызрыламгыло,
Рымԥан уаҳа дзықәымло бзанҵык,
Аха имҩа уи деиҭананылон,
Имҳәеит дандырҩашьозгь уаҳа мцык.
Идырбеит ихәда иахадыршәуаз шахан,
Ишьапы дықәҟьан дыларыжьт ҳәынҵәак.
Данҩыҵыгәгәа, дцон аиашахь дахан,
Илаԥш ихын, дизылбааԥшуан Анцәа.
Дыԥсхьоушәа дҟазҵазеи, нас, дыԥсымкәа?
Данызҟьазеи мыц зымҳәац аҭӡамц?
Дҟанаҵеит уи ахаан игәра рзымго,
Зны, знызаҵәык, иамхаҳәахьаз амц.
2010

114

ҾАШӘА ЗМАМ
Иҟаиҵаша Анцәа идырааит, даақәуцалар,
Ихгьы удишьылап ҿашәа змам.
Даҽазныкгьы дзеиҵалом, зны дааиҵаларгь,
Уҭагәаны уԥсы ҭихып уҳамам.
Еиӷьми, уара, уи аасҭа… Иарбан уи аасҭа
Уара иузеиӷьу, иара изеиӷьу? Ихәыц.
Шәеиҭанылар бзиан зны мҩахәасҭак,
Шәеицныҟәаргьы Нхыҵ ара, Аахыҵ.
Еишәак шәзахатәозар – шәааибагашан,
Шәажәа еиқәшәар, шәусқәа нас еиқәшәап.
Аха иҟоуп шәҩыџьагь шәзырԥашашо,
Шәахазмыртәо, иага жәургьы, еишәак.
Зызхарафан иааиз, зызхаражәны
Иҽхаршалан уа дымтәар ауам,
Иҽхаршалан ахьӡми, иҽырзажәны,
Уи еилкаашьа изаҭом ҿашәа змам.
Иџьоумшьаӡан уажәа акгьы ылнамдазар,
Иамуа усгьы уахьцалак иауам.
Убналан зегь зымчу шьоук рыӷба уҭазаргь,
Умҟаҟаӡакәа зны улбааидоит ҿашәа змам.
2010

***
Уахагь амца еиқәыхуп сҿаԥхьа агәгәаҳәа,
Аԥацхаҿ аццышәқәа сушәа икаԥсоит.
Дтәоуп саб инымҵәо жәабжьк еиҭаҳәо,
Сара ацәа сықәҳауеит – сааԥсоит.
115

Аха саб ииҳәо, – жәабжьу, лакәу,
Сазыӡрыҩуеит, исцәынҵәар ҳәа сшәашәа.
Иазышьҭымхуа ҳара ҳкәаскьа асы ақәуп,
Уи сазхәыцуеит, маҷкгьы саашәашәа.
Исымаӡам сара ара ҽак аха,
Слымҳа кыдӡоуп, сыгәгьы ҭыҵны ицоит,
Лхылхәыцраха дтәами сангьы дхахо,
Уи лхьаақәак уахагьы илӡоит.
Саб дааҭгылан ԥшьаала амца днаҵхоит,
Иааиқәылоит уи иаразнак иххаӡа.
Аԥсы ааҭалоит даҽакала аԥацха.
«Саб уажәабжь ҿахумҵәан, инагӡа…»
Снарыбжьыԥшуеит сара ус ашьхеи агеи.
Иабантәаауеи ихьшәашәаӡа аԥша исысуа.
Сани саби ыҟаӡам, иабагеи?
Схала аҽҳәа сыҽҳәатәоуп схырсысуа.
Схала аҽҳәа сыҽҳәатәоуп сеиқәышла.
2010

***
Мчы змоу шьоукы ирырҭазшәа дҵаны
(Иҟалап уи арахь ирӡозар),
Сымҵәыжәҩақәа рҟәыдноуп, ирҟәыдӡаны,
Сшаларҵо урҭ ажәҩан саларҵозар.
Зегь маӡоуп араҟа, аха аргама
Сыхьӡ уажәы-уажә иаақәыххлоит рқьышә.
Анышә сарҭозаргьы, – егьыс ианаму, –
Бжьра-быжьҵәа сарҭоит урҭ анышә.
116

Ирзымдыруа иқәхааит раби рани,
Ҟаҟатәы рмоуааит сара снаҩс,
Сырцәыбжьахеит – сабарго! – дгьыли жәҩани,
Акы иамоуп иҵацалогь аҩ.
2010

***
Адәы сықәуп ажәҩан сахьынҳало,
Исыҵууаан адгьыл ду анцо.
Саадырблом сара араҟа иҳалоу,
Цәгьамзар бзиа ахаан иҟазымҵо.
Сагьцарын, нас, сара ажәҩан сҩалаӡ,
Аха иҟоуп снызкылогь, аф аст:
Ацәыршәагақәа зегь рызныжьны убналар,
Ишьҭумхыр ауама ухгьы ӷас!
2010

АҞЬАЛА
Схарахаԥшуеит – амҩаду санырҵан,
Ҽеигьы схәыцуам – схы саназынха.
Исҳәо, изуа, иҟасҵо сыздырӡом,
Сыуа дарбан? Дабасзыԥшу саӷа?
Исыздыруам шьҭа ианугьы сылахь.
Исхагылоу ажәҩан аагәыргәыр,
Исхамацәысуа сымҩа снанылап,
Иаасылаҵан аҟаҵәыҳәа гәырк.
Сныдҳало, иацеиԥш, усда-ҳәысда,
Исырхәлап иахьакгьы сара ус.
117

Аӡәыр шәазҵаауазар са сызусҭоу –
Саб иоуп ишәхагылоу еиҳабыс.
2010

***
Архәара иаавҟьан схы иасыз
Дарныгуп, дырҩашьоуп, уи джьоуп.
Иарҳәахыз сеидру, уи иацыз
Дашьҭам… Сызҭаҟааз ҳаԥшьоуп.
Иоуҳәаран иҟоузеи, ианажьтәуп рыцҳа,
Дарныгуп, дырҩашьоуп, уи джьоуп.
Схы дазырсыз иоуп ицашаҵәҟьа ҿыцха,
Аха дааг уи! Акыр ҳабжьоуп.
2010

***
Саԥхьаҟа иҟоуи сышьҭахьҟа инхази
Еидкылашьа рымам, издыруазаргь уи,
Саԥхьаҟа иҟоу. Издыруеит, аф асит,
Ихәыҷуп, ихәыҷӡоуп, иаҟароуп аӡыркәи.
Сышьҭахьҟа инсыжьыз, саахар ауазар,
Исгәыҵаӡо иҟам, лаԥшгьы захьӡом.
Уи зызбо – сышьҭа ихылан иаауазар?
Саԥыларц, саахьаҳәны сазцом.
Иҟам иаҩызоуп, иааигәазаргь ишәахуп,
Снаскьар – снакьыст – икабашт.
Аха усгьы уи аҽҳәаҿы стәахуп,
Сагәыдыԥшыло исзымгаӡаз баашк.
118

Сахьаатәаз ара амца сыншыло,
Снаҵхан, кәицк сҿатҟәацт,
Инсыжьыз, исурԥсахыр иҟало шылак,
Иҟаҵәҟьоу акәзар – уамаамҭа усымбац.
Саԥырҵхьоушәа исҳәо башоума усҟан,
Сыбла ихыслартә убас иааскьацәеит.
Исхашҭит макьана ишсымоугьы усқәак.
Схы схашҭит, сабаҟоу, сынҵәеит.
Иакуа, ицәо, ицәо, еиҭакуа,
Снахьыԥшит, сындәылҵын, ӡыркәик.
Исзыҟамҵо саақәхеит нас акы аҭак уа,
Схәыҷушәа ӡыркәикгьы сзашьҭоу закәи.
Сымҩасну? Сааҭгылоит. Сымҩасит, сымҩасит!
Зыгәра сзымгошәа иҟоу закәи?
Саԥхьаҟа иҟоу… Издыруеит, аф асит,
Ихәыҷуп, ихәыҷӡоуп, иаҟароуп аӡыркәи.
2010

АГЛАДИАТОРЦӘА
Дабаҟаху уи, иахьатәи агладиатор!
Дхыҭҳәаамшәа шызбо, дхыҭҳәаашәа,
Сшазыԥшӡам, сыхшыҩ адырра снаҭар,
Уи арахь иҿааихоит иҽыхәжәа.
Ари арена ашьа ықәшхьеит иагараан,
Атрибунақәа рыҳәҳәабжь еиқәтәаӡом.
Еидыԥсылоит усгьы ҩыџьа, ихәмаруам,
Аха арантә аӡәгьы дхьаҵны дцом.
119

Иеиҭахар ҟалом, ианааидыххыла,
Хык ҭаԥҽыроуп ма гәык кылжәа игоуп.
Аԥсра зҭахым шьами ибла ихылаз,
Аха ԥхьаҟа днеиуеит, зегь акоуп.
Акрыҟанда ма арҭ ауаа ирзеимакыроу,
Арҭ ауаа, иахьатәиқәа, урзыԥшы,
Анкьа, анкьаӡеиԥш, еиҭеибарԥсыроуп,
Агәы иалҟьа, абла иҭнах ҵәыршы.
Зԥаҵа иалаччо урҭ еигәыдызҵада?
Атрибунаҿ дтәоуп уи, даашәыԥшаа!
Хьыӡла-ԥшала, аиааира зманы ицада?
Ирхашәышәуа инзыжьзеи урҭ аԥша!
Иҭархоу дҭархоуп, инхазгьы дишьҭагылоуп,
Нас, исызҭоуп ҳәа саргьы агәаӷь, –
Аԥхыӡ бааԥс еиԥш, дзалымҵуа акы дшалоу, –
Иҵәду рҩаҩа иҿагьааихахуеит арахь.
Дзықәдыргәыӷ закәызеи, мшәан, иаиааиуа?..
Ҩаԥхьа ажәҩан, аа, ашьа аҿаҭәоуп.
Дигәыдызҵада уи иԥыларц иааиуа?
Атрибунаҿ ма кабинеткаҿ дтәоуп.
2010

***
Сара аҩны сыҟамызт амцахь иандыршәуаз,
Сышәҟәы ссирқәа. Саақәызхыз амцоуп.
Акгьы еиқәымхеит уа усҟан машәыршәагь,
Иахьа уи шысҳәо исхьаан ауп, саагәамҵноуп.
120

Сышәҟәқәа ириааизаап сара ианысхьымӡа!
Еикәаҵәиуан иҳәҳәарц рҭахызшәа абӷьыцқәа,
Аҭуан иаҵаст ацәыршәагақәа рымца
Уажә саргьы иаасыцраст, ахҭысқәа аасырҿыцқәан.
Адашьма иқәҳауан сахьнеилакгьы исыцыз
Снап иагахьаз шәҟәқәак, акрызхыҵуаз.
Уаҵәызны срыԥхьара џьысшьон иҿыцыз, –
Избаанӡа, срыхьӡаанӡа, ишаазгаз исцәыӡуаз.
Рыԥсқәа ҭалазшәа иԥшуан ҽа дунеик ахь,
Иԥшуан, игәаҟуан, исышьҭан, аха алҩа
Анҳабжьаҳа, ирдырызшәа неигак
Шысзымԥшаауа, сцеит саргьы слалҩаан
Амца насыкәҟьашо ари амш сназлаҳаз.
Снахьыԥшызшәа сыҟоуп напҩымҭак.
Убриак, убри акзаҵәык сзеиқәхазҭгьы, уаҳа
Даҽак сҭахымызт ҳазшаз инаимҭан.
Уи рыхьчарц рҭаххазшәа, шәҟәы ҟәазқәак
Нықәыҩрын, рыҽнақәрыжьгәышьеит – ибашан.
Еибакыз амца аангылар ауазма,
Напҩымҭагь шәҟәгьы ццышәха иагашан.
Амца иалԥозшәа збон нас ацҭекаа,
Хьеҭаа, шумераа цәырҵит еибарҳәҳәо.
Зегь згәыҵак измаз библиотекан…
Ара сара исзымҳәо нхагәышьоит, иабарҳәо.
Сжәытәи сҿатәи еиларсын араҟа,
Еилаблит, еилаҷыҷт, аццышә рхаҳаит.
121

Снаргоит сыԥсы анеиқәхагь сыргәаҟуа,
Исыцрыҵрангьы иҟамзаап уаҳа.
Шәҟәы мацаранда иблыз, уара, шәҟәында,
Иццышәха сгәыӷрақәа ирықәҳаз ҵҩа рымам.
Снеиуеит иҟам хнырҳәышьа сызрымҭо,
Урҭ схазыршҭуа аамҭак ҟаларыма?!
Уи иаҳнарбап зегь ыӡу, зегь мыӡу.
Снаԥылар сҭахуп, иаур, сыццакы-ццак…
Дәы иаҵәак дықәлан, – уи ауп уажә иҿыцу, –
Дааскьоит арԥыск, шәҟәы гәарҭак игәыҵак.
2010

АИҚӘШӘАРА
– Рыцҳаран, удыруоу, машәыршәа ҳаиқәымшәаргь…
Уоухылахрыз сышьҭа – сара схарацәоуп.
Ухы сурбоит уажәы улахь еиқәымшәа,
Аха слашәума – улахь еиқәцәоуп.
Ишуҳәара, иҟоузеи улахь еиқәызҵо, –
Иугәамԥхо, угәы казыжьуа абас?
– Ахала ицәырҵып арахь уара иуцәызӡо,
Сзеигәырӷьо – ушызбац, абас усзырбаз…
Саарлахҿыхуеит уи, сагоит ҽа дунеик ахь,
Иаармариан, ирхынҳәны ицаз аанагоит.
Уахь, уара уахьыҟоу ахь, неигас…
– Уахь анеира аҭахым, агәра згоит.
Араҟа избо, иснаало исаҳазгьы
Џьасшьарым усгьы, сгәы ҭнашьаарым.
122

– Исҳәар сҭахуп иҳамам ҳәа харгьы,
Аха зегь бзиоушәа, мап, узжьарым.
– Сара зышьҭа сыхгылоу аҿыц ауп.
Хәарҭара аламызт ахаангьы иажәыз.
– Ҳаныӡ – убри аҿыц анаҳцәыӡ ауп,
Иҳашәхалар ҟалом, уара, иаҳшәыз!
– Уахь ала иубац абаҟоу, иԥсахуп,
Иаҳшәугьы ҿыцуп, иаҳхоугьы – аҿыц.
Аха урҭқәа аус ду иабахәо!
Зыҽзызмырҿыцыз са соуп, уара, аҵәхәыӡ!
Идырҿыцт, аа, хыхь аиҳабыра,
Шьоук ықәырцан, иаакылст… урзыԥшы:
Ԥхьаҟа рҳәан, ҳҭарҵеит ахшьыра,
Аӡы ҳҳәан, ҳҭарыжьт аӡыршы!..
– Ҳара ҳтәқәа ракәхарыма, урҩашьоуп,
Дыблаҟьар ҟалом ҳара ҳтәык!..
– Ус ауп ҳәа уеиҳәоит иаԥырҵыз аиаша,
Рҵыхәа иақәтәан иаабжьалаз тәык.
– Атәцәа абаанагеи ианыҟам аҳратәра?!
– Рхатәгәаԥхарала ана-ара иаацәырҵт.
Анышә иарҭеит урҭ абаҩхатәра,
Аламыс ҳәа акы ыҟан, идырӡт.
– Избан, уара, ирымоузеи гәаҟрас,
Абаҩхатәрагь амҩа арҭар… – Уԥшыз!..
Уаарыгәҭылакны уалдырҟьап ахра,
Иухадыршҭып узлаз закә мшыз!..
123

– Ирылыргозеи, иҳәеи, уара, абарҭқәа?
Икыдызҟьозеи, иҳәеи, уара, цқьа…
– Ирылатәам баша инеины абардқәа,
Иаарылҟьар – иргоит зегьы цҟьа.
Ирнаҭо? Иарбан русура ирнамҭо!..
Изҿу абжеиҳангьы имаӡаз.
Инаган инаддыркуагьы ҳамҭоуп,
Иҩаргогьы малуп, еивас.
Уара уаҿарыжьуеит, сара саҿарыжьуеит
Иҟамыз, иршоу ҭыӡшәак.
Иҟамлаша уа ак ҟалагәышьоит,
Иҭдырҟьаргьы ауеит зны ашәақь.
Мариала даныргоит рымҩа иангылаз, –
Уишьҭаз, иеилкаа дахьагаз!
Иларшьуеит урҭ аргама ауаҩ илаз,
Даԥсамкәа дҟарҵоит уаҵә абазк.
– Иеишьҭану, уара, иахьанӡагь еизашшуа?!
– Ус ауп – иаақәибахаанӡа рыхәҵәы!
Аӡәы изыҳәа аӡә бзиа изҳәашам,
Аха ддырҽхәаргьы ауеит ахҭацәы.
Ихангьы дҩаргар алшоит, ддырҽхәамоу,
Мцла иеибарку урҭ, Нцәа дызмам.
Иматанеиуа иҭагылт ауахәама
Ҳара ҳиаша иарга ҳәа – иауам.
– Исоуҳәо закәызеи!.. Исымбанда, исмаҳанда…
Ублақәа аахутыр – иумбар ҟалаӡом.
124

– Абри аҩыза ҟалаҵәҟьазар ҳаанда,
Саартә сҟалаӡаргьы – сааӡом.
– Уабаҟоу, уҟамижьҭеи… Уабаӡи?
Уаар – уҟалароуп, умааргьы уабацо?
Ҳаицәыӡит, аиаша уасҳәап, ҳаицәыӡит.
Ас убахьоума! Усгьы уабаӡи?
– Сыҟоуп сара уа, зегь ахьыҟоу,
Аиҳараҩык зны иахьагаз.
Иумдыруеи аашьа шыҟам аҩныҟа,
Аха ԥсы ҟадыџь тәом, уара, аф аст!
– Ассир уҳәоит уара, уҟамкәа иууеи!..
Ианбыкәу, исхашҭма, схы рымгахьеи…
Абнатоураҿ абгақәа уууеит,
Сҟьалан сахьылоу сыхәрақәа мӷьеит.
– Ԥхыӡхап сызлоу, иҳәоу ҵабыргызар…
Асгьы убахьоу, уара, ԥхыӡ!..
– Идырҟьалаз мҩа бааԥск ианызар,
Ирҿыхатәуп, убригьы уназхәыц.
2010

***
Еиқәыцәаак,
еиқәыхьшәашәа ишьҭоу атәылаҿ,
Акгьы уазырԥхом, иумыхәозар рыжәтәк.
Уи уазыԥшуама ааҵраҿ угылан,
Уца, унылаҳа угәылацәа рышә.
125

Аӡәы имоур,
егьи имоу жьаӷь уаткоуп,
Ианамуӡа – иԥшаап ҩҵәыҵәык.
Узхалаз уалыр ҟадыџьк уадгоуп,
Уахь уаҳа унарышьҭуам уаҵәы.
Иахьоуп уара ара,
еиқәыхьшәашәа ишьҭоу атәылаҿ,
Уеиџьыԥӡа уангылоу ахьҭа уакны.
Дразӡа, дгәыбзыӷӡа ҩызак дуԥылом,
Дтәоуп уи иуадаҿ ашә ихаркны.
Амш еилгагәышьар,
арахь зны даадәылҵып,
Ахьҭа улеиҵап уи, уизырԥхом.
Аԥсыхьшәашәа ихы ахьигара издырӡом,
Уара баша аказы дугәаԥхом.
Иқәимыргылеит ҳәоу бысҭаки ҟәыдки,
Имам ҳәоу ма иҭаҵәахны рыжәтәк?
Уи дыҟоуп дшыҟац, дшыҟоу дагьудкыл,
Уца, унылаҳа даҽа шьоук рышә.
Аӡәы иумҭан уахьнеиуа гәыбӷангьы,
Уқәарқәашьеиуа, улаҳәны уанынхо;
Уԥхараны уҟам, иудыруаз, ахаангьы,
Рыжәтәла ада угәы ахьрызмырԥхо.
2010

***
Жәабжьк еиҭарҳәоит инароушәа,
Лафк – укьатеиах ԥҵәап…
126

Даарылагылт иаб диԥоушәа,
Иҽаарџьаџьашәа Уасиаԥ.
Иан дааргәалашәеит: дышьҭазаап.
Иналазҵааит, иааилацәҟәын.
Ак рҳәазаап, ак рымҳәазаап,
Даадырҽхәахит иаб Хәыхәын.
Ишырҳәац алаф рҳәахуеит,
Иара дгылан, уеилагап,
Изымдырӡо дрылаччахуан
Рыуа дарбаныз уи иаб.
2010

***
Схагахозар – иҟоуп сзырхаго,
Сҟәышхозар – иҟоуп сзырҟәышуа.
Схы ааларҟәтәызар – акгьы исԥырхагам,
Сҩагылан схы ааласырҟәышт уа.
Сагагәышьозар – иашак сагароуп,
Схы асҭаран сыҟам – имцызар.
Ианҭасыргыла – аӡлагара лагароуп,
Ҳаиццароуп ҳшеицу – ҳаицызар.
Уарӷьажәҩоуп наҟ-наҟгьы усашьазар,
Уахьыҟоу сҟалоит – суҭаххазар,
Угәра агашьа сымам – сужьазар,
Суцәыӡит, идыр, сунаԥхазар.
2010

127

***
Абзацәа рахь дыҟамижьҭеи крааҵуеит,
Аха дҩацәҩацәуа дрылоуп, ихы шьҭыхны.
Аамҭа цәгьак далиааит уи, дагьааӡеит,
Игәеиҭаанӡа иагьихысит дӷәыхны.
Деиԥшнатәит уи аамҭа, иԥылан
Акәа дҭанартәеит, даргәыбзыӷцәеит.
Ишыҟамызгьы нас уи уалагыло,
Имырбаӡакәа, идәықәлеит ԥхьаҟа, дныхцәо.
Инаҭоз аасҭа имнахуан дырҩашьан,
Зымԥан дықәымлашаз даланажьуан.
Ибзиаӡоушәа инарбахуан иаашьа,
Ицашьа атәы аҳәомызт, ибжьанажьуан.
Ихаҭаҵәҟьагь дыззыԥшымыз дажәҵан,
Иааизыҟамҵеит иахьанӡагьы хьаҵшьа
Зны дҩеины дықәтәан иҽырзажәӡан,
Нышьк неигон насшәа ажәҩа наҵшьуа.
Дахьаҟьоз дагон ацәқәырԥа хага,
Аҟәарахьы даршәлон уи қыдбажәҵас,
Иҟаз реиԥш иҟамгьы иԥырхаган,
Деилалгалон ԥҳәыск дахьтәазгьы дпашәӡа.
Иаауазшәа ибон арахь аԥсцәа гылан,
Изыхгомызт, урҭ ааскьар, иҿаркуаз.
Иуаа гәыразқәан урҭ ыҟанаҵ, зегьрыла,
Даарылаҳар, илгарын, дабаргоз!
«Иахьыԥсыз инхар – ҳаздыргәаҭеиуа!..
Акрыҟоушәа урҭ арахь ирзалоу…»
128

Уахь дыҟан уи, иара арахьгьы деиуан,
Дабацарыз шьҭа џьара дыбналан!
Иҟоуп иҟам иҟоу иаасҭагьы даныҟоу,
Избоит сара уи ихшыҩ азцазшәа.
Днанаган дшыҟоугь уажә атыҟәаҿ,
Дхахачахалоит ара зегьы дрызцасшәа.
Ииҳәо заҳауада, имам ҿеихак,
Дузеиҭамго дгылоуп џьара дгәыжьны.
Нас, дыбзоу џьшьа, абзацәа рахь деиҭеихоит.
Сара араҟа аԥсцәа срызныжьны.
2010

***
Исымҩатәны саадымгылаӡеит, сымҩасны
Сцом: сынҭыҵыргьы – сеиҭаауеит.
Ажәак сҳәоит, ашәак сҳәоит иуазны,
Шьоук сыргәырӷьоит ара, шьоук сыргәаауеит.
Сҽалазгалоит ишазыԥшым шьоук реимак,
Сахьынҳалоит снеины сара исусым.
Аха иарбан сара исусым, ҳхеилак
Иназынгылаз амҩа иананысым!
Иҳәоу анузнамго агәашә аҟынӡа,
Иуыу анумыхәо, акгьы анузалам,
Сзыҽҳәатәом сгәышԥы аҭан сымца,
Ма исымбазшәа, сызцарым сыбналан.
Ладеи ҩадеи иахо рхы сырзархәом,
Ажәҩан еиԥш иахьырҭаххаз сарсым.
129

Иҳәатәу ауп, ирасымҳәаша расҳәом,
Истәу ауп исымоу, акгьы мҵарсым.
Зегь сзеиԥшшәа сықәымтәац абарҵа,
Еибарԥсразар – снеин сыҽрыбжьасыжьуеит.
Акгьы ҟасҵом адунеи сабарцаз,
Иҟасҵазгьы изҭаху ирзынсыжьуеит.
Сгәы рзыԥжәоит анаҟа ицәыҵагылоу, –
Ирҳәо даҽакуп арахь иаацәырҵыр.
Анышә сазҭо дсыхәаччо даасԥылар, –
Сылаԥш уи еиҳагьы иааирҵарп.
Исымҩатәны саадымгылаӡеит, сымҩасны
Сцом: сынҭыҵыргьы – сеиҭаауеит.
Ажәак сҳәоит, ашәак сҳәоит иуазны,
Шьоук сыргәырӷьоит ара, шьоук сыргәаауеит.
2010

***
Сара исхашҭыз уара иугәалашәашам,
Уалаӷыламызҭгьы зны иухҭысны.
Сара сзыцәшәо уара ахаан уацәшәашам,
Уақәымшәацзар уа уара иуусны.
Сара исылҟьаз сылҟьахьеит, уахаанми,
Адәы сықәуп, аа, уи сазымгазт.
Инхаӡозар акәхап ус, исхьааны,
Саԥырҵып ҳәа сыштәаз еиҭанасымҵаст.
Аҿаанахар ҽак арахь, сахәызтәуа,
Исанаҳәарц ԥхьаҟа сусқәа шбашоу,
130

Сеигәырӷьаны иааиз ҳаԥшьа азхыстуам,
Агәра гангьы сыҟоуп ишсынԥаша.
2010

***
Иҭшәоуп ари ауада, схы сзыҩнакуам,
Арахь, арантә сара сымҩақәа гам:
Ашә адыркыма – садхоит аҭӡамц.
Аамҭагь стәымзаап – саргәамҵит, саргәамҵ.
Ихәыҷуп аҩынгьы – са зыҳәан иҭшәоуп,
Сзыҩнымҵуа, сзыҩнамло сынхеит, уамашәоуп
Ишызбо ашҭагь – иҭбаам, иҭбааӡам,
Сшааиуа уигьы сакуам, имаӡам.
Аҳабла сыҩуа сшалаз сызҳаит,
Исаҳаша, исмаҳаша араҟа исаҳаит.
Аҳабла қыҭам, салҵит лассы,
Аҳәалыҳәа исықәнауа асы.
Ақыҭа салан, снеит ауаа рҿы,
Ақыҭа салсит сақәтәан аҽы.
Сара ақыҭаҿ сышьхәақәагь хеит,
Сара исызҳаит уа, иара хәыҷхеит.
Ақыҭа анынсыжьуаз исцәыӡыр ҳәа сшәон,
Сацәыӡыр ҳәа сшәон – ҳаицәыӡӡар ҟалон.
Аха сзаламгылт уи, зегь акоуп,
Сымҩа ақалақь шыҟоу игоуп.
Ақалақь ныжьны сазцеит ҽа қалақьк,
Анаҩстәи сашьҭалеит уантә сахьцалак.
131

Иџьасшьоз сышнеиуаз аԥштәы нахыггон,
Сымҩа нҵәара ақәмызт, инеиуан, сагон.
Саанаԥшааԥшын, стәыла ҭшәахеит,
Аҳәаа сынхыҵны снеиуан, сеихеит
Даҽа тәылак ахь, саршанхон уи:
Иабаҟаз иахьанӡа, избаз закәи?!
Лашарак акуан, лашарак ҭаауан…
Адгьыл сакәшан, сеиқәышла саауан.
Ԥшак иагахьан еиԥш уаҟа исзыԥшыз
Ҳашҭа сааҭалеит ҽнак сара ус.
Ҳашҭа хәыҷымызт, ишьҭан иҭбааӡа,
Схаҭа схәыҷханы саацәырҵт агаӡа.
Сахәаԥшуа сгылан ажәытәтәи ҳаҩны,
Избаз аханқәа зегьы иреиҳаны.
2010

ԤШАҲӘАЛА
Сҟьалазшәа схарахаԥшуеит сахьнеиуа:
Крааҵуеит саавамлеижьҭеи аԥшаҳәа.
Сара сеиԥшҵәҟьа ацәқәырԥақәа гәаҭеиуа
Аҟәара инықәҳауеит. Сцоит акгьы мҳәа.
Агәҿыӷь иаго хаҵак, сидыру,
Данаасеихырхәагь ҳзынеидтәалом.
Сгәы бжьысуп, арахь амш ссируп.
Саргәыбзыӷырц иаҿуп иара атәала.
Издыруа уаҩ даваӡамшәа ага,
Ара сыҟан, ара сыҟаӡамкәа,
132

Сыбла иамбо – избан? – агәазырҳага,
Снеиуеит ус, адунеи ду самкуа.
Сзышьҭоу сашьҭагылаӡам – ибжьаӡӡеит,
Ишамамгьы здыруеит уа хнырҳәышьа.
Сызлаҟақәаз уи, ибжьаӡыз, иаццеит,
Саргьы сшыхысхысуаз сааԥсагәышьеит.
Уажә сахьнеиуа исымаӡам ццакыра,
Ани ахаҵа сиеиԥшуп, згәы ҿыӷьуа.
Сыҽнадысҵарц аасҭаххеит маакырак,
Иҽеимшәа збазшәа иахьа исыхьуа.
Иахьа исмыхьыр, уи уаҵәызны исыхьшоуп,
Исԥеиԥшу акәхап уи, ислахьынҵазар,
Арахь сшаауа сара сымшқәа ныхшәоуп,
Иҟалап сахьымцашазгьы сцазар.
Аха салҵит нас сара сызлаҳаз,
Хаала-мчыла схы рцәызгеит усқәак.
Исылаҵәҟьамкәа сыҟам сара уаҳа,
Сшыҟаз сыҟамзаргьы, иашан, усҟан.
Абаа хжәаны смаауазаргьы, саахьаԥшын,
Уахь џьара инсыжьқәеит сара имыӡша.
Ҟаҵашьа аман иҟазар уи абжа,
Даҽа хәқәакгьы саԥхьаҟа сырхыҵшан.
Акалашәа ари амш салагылоуп:
Ауаа срылан – адунеи ҭацәызшәа.
Ихаҿыдақәоуп, – ассир, уара, – исԥыло,
Акы саалнахит сызлоу, исхамацәысшәа.
133

Сышьҭахьҟа саахьаԥшит, сыхьӡ рҳәазшәа,
Лҿаалхеит ԥҳәыск, санылба, дыццакы-ццак.
Сцәа схыԥсааит, уи арҵәааҳәа дыҳәҳәазшәа,
Аԥшқа иеиԥш сагон акы сагәыҵак.
2010

***
Ауахәама асаркьалбыжь шааҩыц иааҩуеит,
Дыррак ҳазҭо ыҟамшәа иарада,
Сгәаҵаҿ ак аннахуеит уи, ҽак аҩуеит,
Сдәықәнагалоит ӡиас хагак саҭан.
Сышьыжь иацуп, еиқәтәом, сымш иахыҵәоит,
Сҽанаасырҭынч – игоит акаҩ-акаҩҳәа.
Скараха, зны цәашьыкгьы сцәыцәоит,
Сеиқәлымҳаха сшазыӡрыҩуа уи исеиҳәо.
Уи, цәгьеи бзиеи ахаан еилазмырҩашьо,
Зхьышьаргәыҵа сакәыхшоу, сибарҭоуп.
Исакараха ари адгьыл сықәирхашам,
Исмоуа сара уаҳа хгарҭа.
Саашәалоит, нас ҿаасҭуеит: егьсыхьуам!..
Ажәҩан сааҵагылоит снапқәа раҳан.
Асаркьалбыжь гоит ишгац, еихсыӷьуам,
Уи абра сара сгәы иҭакнаҳауп.
2010

***
Иҟам аӡәы аҭел сизасуеит,
Сыбжьы иқәсыргоит сҩагылан.
Иҽирԥсыма, мшәан, цас уи,
Дцаҵәҟьоу наҟ дынкылаӡ?!
134

Изызбозеи иҟам дыҟан,
Сзазыԥшузеи ибжьы аагап ҳәа?
Уца, уҳәоит, ҭынч аҩныҟа,
Иссырҳауам бара исабҳәогь.
Иныдҳалоит ашә аӷьеҩҳәа,
Бжьык егьаагахуеит иҭахәаҽ.
Сазыԥшуп ахаҵа исеиҳәо,
Сгәы иамыхәо уи, иагьахәа.
Арахь, иара дыҟам, дыӡит,
Сизыԥшызаап баша – дааиуам.
Зегь сшәеит, иззеит, срызхәыцит,
Аха, сшьы, схы сзаиааиуам.
Сцар, сеиҭаахынҳәып аҩныҟа,
Снаиаҩсп арахь исыдхо.
Деиҭазбахуеит иҟам дыҟан,
Иҟоу дыҟамкәа санидхал.
2010

***
Крызбахьоу, крыздыруа рыхьӡын.
Ауаа рҟәышуа еилатәан.
Шьҭа арыжәтә иашьыргьы егьрыхьӡом, –
Идыртәаанӡа иржәын атәан.
Иеибаныҳәон, иеибарҽхәахуан,
Иеибажьахуан ианашьӡа.
Ирмыхәаӡо аҵх рхәахәан,
Адәы иаақәлақәеит шьыжьӡа.
135

«Иаха иаажәуаз ҩын, удыруоу…»
«Схы шԥааиҟәнажәеи абжьеи!..»
«Даԥсыуоу, уара, дагыруоу
Аԥшәма? Ҳаи, рацәа ҳаижьеит!..»
«Избан, уара?..» «Уаламцәажәан!
Иудырхуам уи, избан!..»
«Рашәа хаан, ибзиан ражәа….
Уа зегь бзиаҵәҟьазшәа збан…»
«Уанашьы акәхап. Зыбла хҩамыз
Ас еиԥш чара рымбац:
Ачашә еиқәыхьшәашәа… иагьҩамыз…
Фашьа узаҭомызт акәац…»
Абас ауп, ачараҿ адагь,
Еицырҳәаӡом џьаргьы ашәак.
Арахь, ҩы ҟадыџь рҽаҭан,
Еицахатәоуп зегь еишәак.
2010

СГӘЫ ИШԤАЛОУ
Сгәы ишԥалоу сыздынҵәалоз бналан,
Ҳаҵәахып ҳәа рҽахьарҭаз ҭыҩрак.
Ҳзыцәшәозеи ҳәа рҽазааигәартәын Алым,
Рҽааиддырӷәӷәалт, иҟоу дыр ирхыҩран.
Урҭ арахь еибафо бнакы илан,
Усшәоуп уаас изшьоз ишынарылӡааз.
Сара иҟаз агәра сзымго сгылан,
Иџьашьо, илакәшьо, сыбла кылцан.
136

Ирыларыжьыз ажьыхәҭоума ихызхыз?
Ажьыхәҭа ахьӡын, аха уи жьыхәҭамызт.
Иаарҿагылеит иааины зны иҿызхыз,
Ирыхәҭамызт, дара ус рыхәҭамызт.
Иагьацәшәазар акәхап усҟан Алым,
Аҿанаанаха арахь зегь еилацало.
Иаҵалан иаагылеит зынӡа ируалым,
Рҿаагьынархеит есааира еиҵала-еиҵало.
Ижьақәахар ҳәа сшәеит, рлымҳа кьацәқәа
Хахаӡа рҽаадыркылеит ҭыҩрак,
Уара узыҳәан ҳҽаҳшьып ҳәа иахьаҵәҟьа,
Ишәарҭахар – иадҟьан наҟ ишыҩра.
Сгәы ишԥалоу: рҭыҩрагь урҭ азымҵәахт,
Иахьзымҩеиша цаҟьа бааԥск ианаҿарцал,
Цәҳәырак иқәылт рымҩаныфа рымҵәан,
Уара идыр шьҭа урҭ ирҿарҵо.
Мҩакы иқәуп урҭ асаба ргыло,
Иаҵоушәа шырбо ихьанҭаӡа алу.
Иаҳҭахы-иаҳҭахым џьара ҳнарԥылап…
Иараби, сгәы ишԥалоу, сгәы ишԥалоу!..
2010

***
Освенцим сыҟан. Иҵӡозеи уиаахыс!
Иҟам, исаҩсыз, исхашҭыз рацәоуп,
Аха сара Освенцим исаахаз
Ахеиԥш исылҟьан, уи амш еиқәаҵәоуп, –
137

Арантәи сыбла ихгылоу ихымҵуа,
Саар саазмышьҭуа, сцар сызмышьҭуа.
Освенцим иҭаблыз ирылҵны изымцо,
Уа џьара инхаз уаҩуп сара шьҭа.
2010

***
Ахәдацәа иааҵаркыз аҳәызбеиԥш, аамҭа,
Лашара имырбакәа, иԥсы анҭнахуаз,
Даагылон цқьа аҽеизгаха амҭа,
Ԥшьаала аҳәызбагь аганахьшәа днахон.
Дагьаагәыбзыӷуан игәы дахаԥнамжәарц,
Иааирбахуазшәа еиӷьхазшәа илеишәа.
Днеиуан уи нас ара егьҟамлаӡазшәа,
Иҟаҵәҟьоу еилимкаацшәа ҽеишәа.
Иҟалон уи аамҭа аихацқәа дырҿаҳар,
Гәы азҭазма, дымшаҭакәа дажәжәар,
Данаақәхоз идгылоз димамкәа уаҳа,
Ҩызак, ҭынхак иеиԥш дақәгәыӷуан Ажәа.
Нкылашьа змамыз уи иннакылон,
Иҳәамыз ҳәамыз иааидкылан иарала.
Дааиас, ибӷа еиҵыхны даагылон,
Иусқәагь убриала дыриааиуан мариала.
Аамҭа ҽура, аиқәымшәа, ахага,
Еиқәкышьа змамшәа убоз акаҿы,
Иаҭахызшәа уаҳа инамҭарц ԥырхага,
Днанагон ԥагьа дақәыртәа иҽы.
138

Иара иара шиакәыз аагәанаҭар усшәа,
Еиццашьа шрымам баны еихәлахон.
Ианаумыжьша цәгьара бааԥск иузшәа,
Еивысшьа имоуа џьара дааҿахон, –
Ахәдацәа иҵаркыз аҳәызбеиԥш, аамҭа,
Лашара имырбакәа, иԥсы анҭнахуаз…
2010

***
Аӡмах еиԥш, абасҟатәи ҟыбаӡыба
Унарҭаҳауа, уааскьазар иахьанӡа,
Узымцозаргьы аҵәыргыла унахыԥа,
Уааҽҳәатәа, уааины арахь, амца.
Уара уеиԥш. абар уи ахьҿыцәо,
Еиқәуҵарц ахәа унылха-аалха,
Аӡә духагылоуп иҽырхәашәа – аӡыцәа!
Шьоук раԥхьа дышьҭан дуарҳалха.
Уи иоума, ҽаӡә иоума, ҽакӡоума
Ҭынч уаазмыртәаз уара аҽҳәаҿ?
Уабацо, уабеихо, маҷгьы ҟаҵоума,
Уаатәандаз шәеицәажәо аӷаџҳәа.
Иубап уара ара зегь разушәа,
Уара утәқәа рами, шьҭа уаарыхьӡазар…
Аха, мап, аццышә уқәҳауа сушәа,
Уусдаха ара узлатәозеи ӡынразаргь!
Унҭыҵыр, умариа роурашәа рҿаархап,
Ахыдара иацны иаацәырҵуа гәаӷқәак.
139

Удәықәыргалап урҭ уаԥхьаҟа уархан,
Уахь иҟоуп иҭамбац аӡмахқәагь!
2010

***
Заа ҳаиԥырҵыр, нас ҳаиԥылар амуаз,
Аамҭа акы инахон, акы аӡон.
Ҳажәымҭыҽха иҳарӡыз хнырҳәышьа амам,
Сҿазар ма уи сашьҭаланы сцон.
Уажә иныжьу ныжьуп ԥсраҽнынӡа,
Уажә иныху ныхӡоуп – ирхәашоуп.
Ианааба акәхап уи шьҭа ҳшахьымӡо,
Иаармариан зегь заҳҭаз аԥшоуп.
Агәы цәҟьар, абз уазыргәыбзыӷуам,
Уанҿаз еиԥш, иаразнак ахәра ӷьом.
Ажәа бааԥсаз аԥсразы уԥсыхуам,
Укыднагаларгь, ԥасеиԥш узыԥхьом.
Уҩыза иҟны, иагагьы дуҩызаз,
Ԥуҭк аџьыкы ицуфахьаз зны.
Дидуртәалом дааган шьҭа усас,
Лаӷырӡ аашам дықәзаргьы дыԥсны.
Ухы иасыз диеиӷьуама угәы иасыз?!
Иузилоузеи, рыцҳа, угәы аницәца!
Шәахьааиԥыло думбаӡазшәа умҩасыз, –
Унхар еиӷьу џьушьоит узаҵәӡа.
Иагаҩ ргәы нсырхахьан ԥаса-ԥаса,
Иагаҩ сгәы ндырхахьан санҿаз,
140

Аха аамҭа ӡиаск еиԥш иагазаап,
Ҳшеиҩызцәац ҳаиҩызцәан ҳара нас.
Снаиаҩсыр сҭахуп егьҟамлаӡазшәа
Иахьа сҩыза гәықәхак сызнаԥхаз.
Аха аҩысҭаак дҳабжьагылеит цасшәа,
Дынхеит сара сҩызагь дышсаӷаз.
Аамҭа ҳамам, иҟам акы арҽеиха,
Иҳәоу ҳәоуп, иҟаҵоу ҟаҵоуп.
Иахьааԥшуа ҳазбо ирымам ҿеихак,
Иџьаршьогьы: ҳанеицәнымхоз иацоуп.
Даҽакызар – сныҟәарын ҽакала,
Аха сажәа сроуцәеит, иазырхаз.
Ижәдыруаз, ахаангьы шьҭа Никәала
Дивыжәбаран дыҟам дызнаԥхаз.
2010

УАЛҚӘАК СЫҚӘХЕИТ
Уалқәак сықәхеит, уалқәак, уалқәак,
Урҭ иахьа акәмызт ианшәатәыз.
Сҟәаҟәа ишықәыз саамҭа салган,
Сааиуан урҭ сышрымаз тәыс.
Руалқәа сықәхеит саби сани,
Урҭ ахаан шьҭа исызшәом.
Еиԥхьытта сышьҭахьҟа икаԥсами
Ирхьысыгӡоз, сагхахьеит, ҳаиқәшәом.
Ашьапы иқәлыргылт Аҭара
Акы дысзашьҭоуп дкәаруа сан.
141

Даҵагәышьоуп саб еидарак,
Аа дахьаатәазгьы, дааԥсан.
Аӡлагарахь сара ацаха
Аха смоутеи, мшәан, сызҿыз?
Цәаҳәақәак ҿырҳәала рҵахагь
Смоукәа сақәкьакьами ҳҽыз.
Снарылаҩуеит ашақә иасуа
Адәқәа рахь шьыжьнаҵ иагаз.
Ампыл сашьҭоуп сқәасқәасуа,
Ҵлакы сықәуп сара нас.
Кәыдры сҭами сиаҵәахаанӡа,
Аӡыԥсы схьыкәкәоит сааҭыҵ.
Ируа ныжьны, ирҳәо хамҵа,
Нап нарыласкуеит зегь ҿыц.
Сыгәрагаму, ҳарахә срыцым,
Зны иааизысцалоит џьмақәак.
Ара сыҟаӡам, сагьыӡым,
Сындәылҵын, сыцәхалеит қәак.
Сҩызцәак ыҟан, ԥшак нарыҵас
Иагеит, инхеит урҭ ахьцаз.
Сааит руалқәакгьы сышрыҵаз
Сара абранӡа иахьа абас.
Иуал сыдхалахьеит сгәылак, –
Дцеит исшәаанӡа дыхҵәаны.
Сааигәа игылаз шьоукгьы гылам,
Исыдхалт рыҭатә рацәаны.
142

Лҽылзымшьгәышьеит са сзыҳәа,
Акгьы лыгмызт уаҳа ԥҳәыск.
Уи лааирагьы зны иныҳәан,
Лцара акәын нас сызшьыз.
Исмоузшәа збеит ахьаԥшха,
Акгьы сзыҟамҵоу аҭакс,
Исзыҟалҵаз абжа аиҭабжа
Сахьымӡаӡеит – лара дааг!
Исцәеизацәеит урҭ ауалқәа,
Сыԥсы ҭызхуа, шәашьа змам,
Сҟалаӡаргьы исыман малқәак,
Урҭ нхозаапеи ишшәам!
Ишәатәыз аушәаху стәылаз,
Урҭгьы еиқәылт – ирацәацәоуп.
Арахь сымҩа ҿыц сангылам,
Арантә исбарҭоуп – инырҵәоуп.
Ари схьааханы иахьакәӡам
Санаатәазгьы – аа, саражәт.
Иаҳа санаҭахыз схы ақәҵан
Иасыркыргьы ауан сыҩнашә.
Аха сыҟоуп, сааит иахьанӡа,
Сагьҭагылоуп саб икәал:
Сызтәом ахаангьы самыргәамҵуа
Арахь исықәны аӡәы иуал.
Сҟәаҟәа ишықәыз саамҭа салган
Сааргоит, срымоуп суалқәа тәыс…
143

Уалқәак сықәхеит, уалқәак, уалқәак,
Урҭ иахьа акәмызт ианшәатәыз!
2010

***
Сара иахьеиԥш исгәалашәоит
Саниз уи аамҭа, иҳәеит,
Сираны саниз, иҳәеит,
Смираны саниз, иҳәеит.
Сара ари адгьыл саҭахын,
Исзыԥшын, иҳәеит,
Саргьы сҩагылеит, сааласын,
Сымшын, иҳәеит.
Иаасықәгәыӷит сызлагылаз,
Сыгәра ргеит, иҳәеит.
Саарыгәҭыларкит исԥылаз,
Иааихыккеит, иҳәеит.
Убасҟаноуп, исгәалашәоит,
Сара саниз, иҳәеит.
Убасҟаноуп, исгәалашәот,
Амца анырхыс, иҳәеит,
Сышьҭа ихылан зҿаазхаз
Урҭ агәықәхақәа,
Нас акраамҭа, инеишьклаҳауа,
Сырхьааха исыдхақәоз.
Уаҵәы ҳәа урҭ исзааргоз
Даҽа мшын, иҳәеит.
144

Исыҵууааит сыдгьылгьы,
Саларыжьт амшын, иҳәеит.
Исдырдырит, иааилалақәан,
Смираны сышиз, иҳәеит.
Урыҵазза угәалақәа,
Утәаны уԥшыз, рҳәеит.
Саԥхьа игыла рҿынархан,
Исынҟьа-сынԥеит, иҳәеит.
Ирбеит иҟан рынарха,
Ртәы ылнаго рбеит, иҳәеит.
Исхашҭраны сыҟоума
Смираны саниз, иҳәеит.
Исхашҭрангьы сыҟоума
Сираны сышиз, иҳәеит.
Уаҵәгьы амра гылахуеит,
Ҳара иаҳтәу мшыз, иҳәеит.
Абна тоура илахаз
Иааирак уазыԥшыз, иҳәеит.
Ҳуааз, иҳәеит, ҳхааз, иҳәеит,
Уахь ала ҳаиԥшыз, иҳәеит.
Ҳхылԥа ҳара иаҳхаз, иҳәеит,
Иԥшу ҳарзыԥшыз, иҳәеит.
2010

ИРМАРАА
Сыԥсҭазаара зырмариаз ба боуп, иҳәеит, Ирма,
Дгьыли жәҩани ба брыбжьызбааит бшанаха.
145

Бабаанагеи, иааџьасшьеит, Ҳазшаз бысирдырма,
Сара сахь блалбааит, ажәҩан азы бшан аха.
Ишԥасҭахыз, аԥҭа ҟәашқәа бырныртәалан
Бназгалар, сыԥс џьара иҩыҭшәаанӡа.
Баргьы саргьы аамҭала ԥхыӡ хаак ҳалан,
Ҳаатәаанӡа, ҳлалбаан, ҭәаҵлак амҵан.
Амҵәыжәҩақәа ҳнарыҵанакт ҳара уи аҭәаҵла,
Инаҳҿахәмарт ихьшәашәаӡа иааиуаз ԥшак.
Ихаакәакәараӡа сызгоз акы сацлан,
Ианааилахәла сханы еҵәак сазԥшуан.
Бара бакәзу, убри аеҵәа акәзу, Ирма,
Сара сылаԥш зыдхалацәаз ауха?
Иҟаз ыҟан, иҟалаша ҳәа акрыздырма,
Ҽа мцак сгәы иацралахьан санҿыха.
Ҳтәамызт усҟан ҳнеины ҳа ҳахьаатәаз,
Иахьааизалоз иахьанӡагь аҭәаҵла ашәшьыраҿ.
Ицәырыргеит ҽа мышқәак ҽа хьаақәак,
Сара акраамҭагь сыҟамызт схы здыруа.
Быхьӡ лыхьӡызҵада бара бҩыза Ирмагь?
Исазҳәода лара лахь сгәы сзагазгьы?
Ҽнак сызмыршаз ӡӷьыбааԥск сҭалан сырма,
Схы сықәыжьшәа аҟәара саақәтәоу насгьы.
Исзымдыруа сзынхазеи, мшәан, сахьагази
Исыхан еиҭа арахь сахьаанагази.
Ицәҳәыразма, аԥслымӡ шьҭыхуа аԥша асит,
Исымбаӡакәа саамҭагь цеит, имҩасит.
146

Ирма лахь саауан, иҳәеит, егьи Ирма
Анаҟа дныжьны, исымаӡамкәа лныжьшьа.
Ҳаибадырма, мшәан, амҩан ҳзеибамдырма,
Даҽаӡәгьы саалыдхалт, д-Ирмаз џьысшьоу.
Сара дсыхәо, дара дрыхәо, ссирми,
Уи Ирмараа дааины дрыбжьагылахт.
Зегьы-зегь сара исхароуп, Ирма,
Абри басҳәарц арахь сеиҭаадыххылахт.
Сара акгьы смоут араҟа ирмариан,
Изырӡызгьы сара соуп исцәыӡқәаз.
Усгьы егьысгьы, сахьцалакгьы, Ирмараа
Сара исыцуп, ирылахеит сыԥхыӡқәагь.
2010

***
Уара иуарҳәаз уарҳәеит, аха иуарҳәаз
Иацугь ыҟоуп, иԥшаа, уашьҭазар аиаша,
Дцәажәошәа ҟаиҵоит ажәала иҿарҳәаз,
Уара уи уизымгәааӡан баша:
Ииҳәаз раҳахт зны, иамҳәаз раҳаит,
Нас, иаалаган, иҿы ршәаҳаит!
Ҳәашьа змам иҳәаргьы уҭахыхуп,
Ҳәашьа змоу ианизамҭа ҳәашьа!
Аӡә джьоуп ара, аӡәгьы дхыхуп,
Еиԥшшәа иҟазаргьы реилаҳәашьа,
Иеидкылашәа иркушәа ауаа еилыхуп,
Еилыхароуп, зегь зҿыц иаҿыхуп.
Уара уҩызцәеи уқәлацәеи иузырҳәо
Иаҳа ииашоуп, иуаҳауа аасҭагь,
147

Аха уи еилкаашьас иамоузеи, иахырҳәо
Дшахырҳәо уарҳәома уи гәазҭаз.
Убри азакәхап, урҭгьы егьырҭгьы рцасшәа,
Уара узнеиуа акгьы умаҳаӡазшәа.
2010

***
Аҩны сыҩнахеит сара иахьа, адәахь иҟоу
Сзымдыруа, издырырцгьы сҭахымшәа.
Убла акы ххалацәар уахьныҟәо,
Иаарласны, идыруп, угәы ахымшәо.
Адәы сықәын сара, сыҩны аасҭагь
Уахь сыҟаӡан – ауаа срылаӡамыз.
Хараӡак сазымгеит уахь игәасҭаз,
Акырџьара иахьцатәугьы ицамызт.
Скарахазар акәхап, арахь исыхеит,
Исзыԥшны ишьҭоу ҳара ҳашҭахь.
Санаатәа, имҿыхацгьы ҿыхеит,
Рҿаархеит арахь сааира иашьҭахх.
Иеидысхәыцлақәахьаз снарыхан,
Снарылаҳаит рҽырҿыцны хҭысқәак.
Снамҵагылахт сматанеиуа ныхак,
Исҳәар сара исзымҳәаз усҟан.
Уи анбыкәу, нас? Акрааҵуеит,
Усгьы ихарацәам, цқьа сназхәыцын.
Ибжьаӡызшәа иҟан, аха ааҵра
Иивазаарын, сахьцалакгьы исыцын.
148

Уажә арахь иаацәырҵит сшазыԥшымыз,
Сҿаԥхьа иаагылт изҵаара дырган.
Сара истәымзаап, уара, шәара ишәымаз,
Сыжәга ари амш-аӡиас сырган!
Аҩны сыҩнахеит ахьӡуп, ара сыҟам,
Сахьыҟам иҟоу сахьыҟоу инагәыдҳалт.
Аҩнынтәи сцар сҭахуп сара аҩныҟа,
Ицоит арахь ари саамҭагь ықәҳан.
2010

***
Зхы цаз рхы мцацшәа ианцәажәо, ианыҽхәо,
Сызлаҟам салаҟоушәа шәаҳәо саагылом.
Сыҽҳәамҳанда, амарџьа, шьоук рыҽҳәа,
Схы ԥаса иннакылоз иахьа иннакылом.
Изымбо збахуашәа сҿынасхар, сҭаҳап
Сахьҭамҳац – ӡмахзаргьы, жразаргь.
Ма избарц. Исҭахым аргама сиҿаҳап,
Еиӷьми шәшьыракаҿ сымала стәазар.
Сыҟанаҵ сыҟаз схыҭҳәаамкәа – сыхжьагам.
Аамҭа, сцәырга арахь – сҵәахызар.
Макьана схы стәуп ҳәа сыҟоуп, суаҩагам,
Исықәысҵарцгьы саҿым аӡәы ихыза.
2010

ЗҨЫЗЦӘА ЗЦӘЫӠУА ИААИУА
Ҩызцәа гәарҭак сымазшәа збахуеит,
Сзықәгәыӷуаз, саԥхьа исыргылозгьы уаан
149

Рышьҭа схылан иагаџьара сахо
Сцахьан сара, иныжьны саауан.
Сгәы рызхьаауа, исҳәаша сзымҳәа,
Ирыцфа-ирыцыжәны, сқьаф ҟаҵаны.
Схахьы имаааицызт аӡәы саҭахым ҳәа,
Сеиҭанарыдтәалон уаҵәызны сцаны.
Ҳшааиуаз, иарбан ԥшоу, уара, иасыз, –
Ҳаикәаргьежьуа, абӷьыжә еиԥш, ҳазҟьаз?
Иахьа дысзыҟам, дшысзыҟаз еиԥш ԥаса,
Сҩызак, исзааигәаз, сеидру сзыхҟьаз.
Иҳабжьарҳәаз дықәнагеит ицыз
Арахь иааилоз, сныҳәаҿа зкыз.
Исзеилкаауам убригьы дзысцәыӡыз,
Дахьынтәааз, дызлахыз, дзакәыз.
Ахԥатәи ихьӡ рыԥсахит – аҵәыршаҩ.
Ара сырниҟьеит, анахь сырҿаижьт.
Дысзыԥшаауам иҟаҵәҟьоу здырша,
Арантә сықәҵра сақәтәаны знышь.
Аӡәаӡәала амш иалаӡуан сҩызцәа,
Имҵарсны иааиуаз аҵх исцәагон.
Иҟаз ишызбоз ҳәаақәак ирхысцәон, –
Сара истәым дгьылк ахь иагон.
Зегь агазшәа уахь, акгьы ахьыҟам,
Снаԥш-ааԥшуа срышьҭоуп инхаз
Ԥыҭҩыкгьы сырнаалом, изызӡои, ҳаизыҟам,
Аӡәгьы сҟаиҵеит ааигәа ӷас.
150

Сахьцалак, сара сҩызцәа рҿы сыҟоуп, –
Зны иаасыдгылап, зныхгьы сыржьап.
Аиҳараҩык ахьыҟоу – Нарцәыҟа –
Мҩакы сықәуп, ма уа сгәы аԥсы ашьап.
2010

АМЦА АЦРАЗҴО
Изырцәо раасҭа, ҳдунеи ршазар,
Еиҳауп, иҳәеит, амца ацразҵо
Ҳгылан баша ҳарзыԥшуазар?
Уаргьы ихоуҵом, саргьы ихасҵом…
Абзиа зуа ҭамӷьар дасӡом,
Сыжәба ҳәа дыҳәҳәарыма…
Сеиланагоит амца ацрызҵо
Изырцәо ҳәа ахьӡ ахьрымоу!
2010

АҬОУРЫХ АҞНЫТӘ
Аҳәынҭқар бзиа дыҟазар,
итәцәагь ҟалароуп усшәа.
Иҟамлароуп аҳәынҭқар итәцәа тәитәыхцәон.
Абри аилкаараз сыҟан усқәак узшәа,
Аха араҟа баша амчқәа ныхцәан.
Зегь еилкаан, арахь акымзарак еилкаамызт,
Зегь ҟаҵоушәа иахьаатәаз егьҟаҵамызт.
Аҳәынҭқар ихы итәын, деилагамызт,
Дшыҟац дыҟан атәгьы – ихы иҭахӡамызт.
151

Аҳәынҭқар иԥәҳыс илзырҟьон аԥшандага,
Дахьынҭыҵуаз лыхәда иқәыз цыӷ-цәан,
Иҵаркырц егьрыгмызт атәцәа наган,
Рхыԥхьаӡара есааира иацлон атәитәыхцәа.
2010

***
Жәашықәса ирычҳауагь дубап, аха, аф исааит,
Жәамш ирызхымгогь дыҟоуп – агәықәха,
Ақтиор дызлабзиоу, дыхәмарны, акулисахь
Днавалоит, асцена дықәырцом иқәхәаан.
Асцена иазшам дуцәықәлар, дагьықәҵуам,
Иааиваиргыло ҳәа иҟоугь иазшам роуп.
Имазкуа дцәырҵыр, харақәак идҵан,
Иҵаигаларц далагоит гәамрак.
Ианбанӡа? Иахьа акәхап, уаҵә акәхап, иҵрызеи,
Асцена нижьыр акәхоит аҩыза,
Аха ахҭысқәа утәаны узырзыԥшузеи,
Иҟалогь уазҳәода уаҟа, акулисаҿ!
2010

***
Смааит арахь исмыргәыбзыӷшаз ыргәабзыӷуа,
Рмаӷра сҭымсит исҭахымыз рыкәа сҭалан.
Сааскьон арахь сымчқәа ныхуа, сыԥсы ныхуа,
Уаҩы сиҽхьынтәаламкәа, са стәала.
Сыркәыкәызаргь џьашьатәым, нас, исыцрыхоз,
Сааицаркзаргь сказыжьуаз схьыдҳәан.
152

Ишааԥсоугьы сгәы ауаа рахь исыхоит,
Шәыр-ҵакеиԥш сахьгылоу ара схьыдхәан.
2010

***
Алымҳа иагзаргь, агәы иаҳаша аҳароуп,
Ҿымҭӡакәангьы ҳшеибадырло гәылоуп.
Ҳныҽԥынгылар, аӡы хыҵзаргь ҳарроуп,
Иувагылоу дыбӷоуп – дҩызоуп, дгәылоуп…
Агәысакара иқәхаз азгьы дзырӡом,
Мҩакы данылазаргь – дабацо?..
Ашҭа, дықәуп дгәаҭеиуа, ихьуагь дырӡам
Иҟәыбаса зцәа иҭаԥсоу ахаҵа.
2010

***
Ианырбогь ыҟоуп зны хшыҩ аҭахымшәа –
Рхы анырбо аԥхьахә агахрашәа рҽыҩ.
Усҟан, мчыла ианырго, ухы угәы ахымшәо,
Иубоит иаҭахымшәа ишиатәазгьы хшыҩ.
Ахыда ивараҿ иааигазгьы дхыдоуп,
Иҭаххар – диргылоит, диртәоит, длаирҟәышт,
Ахыда зегь имоушәа аниба – зегь иҭоуп,
Зегь згаз шьҭа дабеиҭаху ҟәыш!
Избар сҭахым, исҭахым исаҳаргьы
Урҭ рыӡбахә, ахаангьы зынӡак.
Иҟоушәа ахьырбо ирымаӡам харгьы,
Рышьҭа ихылан ицоит ла-гаӡак.
153

Ҽеилыргашьа иақәшәом иҩашьан,
Гаӡеи ҟәыши еилоуп еилашыҩк
Зегь ашьҭоушәа рҳәахуеит аиаша,
Иаҭахымшәа уи азыҳәангьы хшыҩк.
2010

АБИ АԤЕИ
Уԥсы ҭалахт, сара сакәушәа иҭазҵаз,
Ҳгәарабжьара уахьаабжьалаз
снауԥылахт сԥырны.
Аамҭа шымцашаз
здыруан абасӡа,
Уара уҟамкәа, лассы уаараны
Уҟазшәа, агәашәаҿ сшыԥшыз исызҳаит
Аа, уажә уахьааиуа, убжьы аасаҳаит!
«Гәымсҭа узырзар, умаакәа уабацоз!»
Уанызба,
схы абасгьы ааҭашәеит.
Иџьасшьаз, арахь еидаракгьы уаҵан,
Иумысԥаап уажәыҵәҟьа – ҳаиқәшәеит!
Аибашьра еилгеижьҭеи
иҵӡозеи, мшәан, саб,
Уара ҽа еибашьрак ахьгьы
уагазар ҟалап.
Агәылацәа ирасҳәап –
ҿысҭып – иауам!
Ҿысҭуашәагь сыҟоуп –
сыбжьы раҳауам.
Иааиртит, сыԥшын, аӡәы агәашә.
Ишуа гәашәыгьы иадхахуеит лажәы.
154

Ус хәыҷгьы дугьы сҿаԥхьа иааиваҩт,
Слымҳа аҟынӡа бжьы рацәагь ааҩт.
Сара саб иахь сшеихац, сеихон
Саԥхьаҟа сыҩуан – сахьгылаз сынхон.
Иеидара шьҭеиҵан, иаргьы дааласыхт.
Агәылацәа шәазшәа зназы рыҽдырԥыхт,
Нас, дангәарҭа, саб ихьӡ ҳәаны,
Ԥхьаҟа рҿынархахт дара зегь ҳәҳәаны.
Сҿаԥхьа ишызбоз, цәқәырԥак ааилашит,
Убасҟан, саншәа акәхап, иаразнак сааԥшит.
Агәарабжьара ибжьамӡаз сычҳара хыҵ,
Ацәашьы инаҭәҳәазшәа, иарцәеит сыԥхыӡ.
Сышԥаҟаз, сгәы ҭыҵны ицазаргь ҟалап:
Уахьгьы арахьгьы уыҟамызт саб!
2010

***
Уеилазго – дырхаануп жәаҩык аҳәынҭқарцәа!
Ҟәрыжәаа дрықәлоушәа ахаҵа ихы ибар,
Зынӡагьы иџьоушьан. Димдыруаз, икарҵәан
Аӡә аԥсшәа шиеиҳәоз, даакылст ҽа ҳәынҭқарк.
Иҽыҭҳәаны даақәтәеит. Наунагӡа абраҟа
Дықәтәо џьишьазар ҟалап аҳәынҭқар,
Изгәамҭо иҿааихеит игәаҟуа дзыргәаҟуа,
Ажәақәакгьы иҳәалон даамақар.
Адгьыл дацәыӡит – ажәҩан ду далан.
Дылбаарҳәан, иаақәлеит ҭынч ихы аҭыԥ.
Дцеит ҳәынҭқаркгьы арантәи дыбналан,
Уи дахьнеиуа, ма амҩан, дыԥсып:
155

Имариа усума, уштәаз уҳәынҭқарха,
Ҽнак, иаакылсны, аӡы дадыргар!
Дааргахьан атәымуаҩгьы дархан,
Дырмоузшәа араҟа аҳәынҭқар.
Иаауан, ицон, ҳарҿыхан ма ҳарцәан,
Ҳақәган, рҳәон, ма ҳнырханы.
Имаҷҩума жәаҩык аҳәынҭқарцәа!
Урҭ зегь ҩеины итәан иханы.
Иара иус даҿын – идыруамызт,
Зынгьы игәы иаҭахызма идыруаз!
Иара дыҟан – дцомызт, даауамазыт,
Иара дшыҟац дынхон – ишауаз.
Ихашҭит, дарбану аԥсшәа карҵәан
Изеиҳәалоз? Даахә уажә дубар!
Дырхаануп дырхаан жәаҩык аҳәынҭқарцәа,
Дызизнымхеи, аф асит, ҳәынҭқарк!
2010

АБАРҴА ИҚӘТӘОУ
Ари амшгьы акгьы сзалам: ацәа сықәҳан,
Иахьа аашазаргь абарҵа сықәтәоуп схырсысуа,
Арахь, сыбла даахгылалоит дааины гәықәхак,
Исзымдыруа, цқьа сақәымшәо шьҭа изызуа.
Уи зны сымҩа ианаҳалахьаз қдыжәын,
Сышҭа дхын, снаихыҩрыргьы, аҵәа ыршо.
Сиргәыбзыӷырц ибжьы ааиргон: «Уааи,
ҳаинышәап…»
Ҳаинышәаргьы, дабаҟаз иҳахьуа здыршаз.
156

Уаҟа ҳара еинышәашьа змаз уаамызт,
Амца ыҵнарҟьон уажәы-уажә иҳабжьажьыз
Иамуа ахьамуа инхар акәын ус, иауамызт,
Иҟамлаша, иаргьы идыруан, иамахыз ҟалашьас!
Исцәыӡхьаз сыԥшаартә аамҭа сызҭахыдаз
Аха еилкаамызт сышьҭа уи зыххалаз
Адунеи ҭацәхьан, ишҭацәыз еиԥш сқыҭа,
Абар уажә сааины абарҵа сықәтәоуп схала.
Еиӷьын, схәыцуеит, сара аҵәы сахазар,
Снаган салажьзаргьы наҟ сызлыҵыз.
Еиӷьын сааигәа аӡә ҭыҟазар, дсаӷазаргь,
Слышьҭаӡуазаргь, слыцзар зны исыцыз.
2010

АХҬЫС
Иеилагьежьуа еилоуп аҳҭынраҿы:
Дагеит, рҳәеит, аҳакәажә хәыҷ лҽы:
Ашҭаҿ даалеиҩеиқәап ҟарымҵаз
Иааигәырӷьан илгәаԥхаз ҟазҵаз.
Днақәдыртәан аҳакәажә хәыҷ лҽы,
Иеилагьежьуа иааилахеит аҳҭынраҿы.
Дарбан, рҳәахт, агәашәгьы аазыртыз,
Инаихьыԥшызшәа иааҟалеит арԥыск.
Иаахьаԥшаанӡа амҩаду даган,
Ара иҟоу. Иҟам иазҵаауан
Атрышә уас, уҭаххап уҳәҳәа,
Аҽыкәаша неиуан ахәда ҭҳәа.
157

Ишьапқәа хырҟьаҟьа маҵуҩык,
Амҩадуахь ишьҭалеит ԥыҭҩык,
Аха иҟам аҳкәажә илыхьӡо,
Еилкаашьагьы рзаҭаӡом дахьцо;
Дәык дықәууаан, дықәсит даҽа дәык,
Ирбеит, иалыргеит лара лтәык!
«Аҽнышьыбжьон!.. Иҳахьзеи, шәааласы! –
Игәы икылахан дгылоуп аӡә иԥсы, –
Ашәшьыраҟны иаатәаз афицар –
Изаазгалакгьы жәбап уи сызихьӡар!»
Игәаӷ дагоит агәашә аазыртыз,
Иаргьы арантәи дназхьыԥшыз арԥыск.
Аха уи дабаҟаз – дкабахьан,
Ԥшак иҵасны ахара дцахьан.
Инеиуан апҟара-апҟараҳәа аҽы.
Еилагьежьуа еилан аҳҭынраҿы.
Аҳкәажә илышьҭаз цәгьак руан
Ларах, ирхыкны, ажәҩанаҿ дԥыруан.
2010

***
Еинҟьа-еиныруа шьоук арахь иаацәырҵуеит,
Иуцәыхарахаз узааигәазтәуа хәыцрак уаналоу,
Шьоук рыҽқәа ирықәтәоуп ҳашҭақәа цәырҵәо,
Шьоукгьы тәоуп ус, ипзымдыруа иргәалоу.
Уаԥхьаҟа иааиасыз убла данамбо,
Зҽыҵәахшәа иаатәаз думоуп длаԥшықәҵан.
Хҭысқәак аҵәаҟьеиԥш ухәыцра ианамԥо,
Баша уаатәоит уара ҭынч, уҽырҷыгәӡан.
158

Ақәылацәа ирзынрыжьыз тәылоушәа утәыла,
Иеимҵәаны ианырго, уи уанархаго,
Ухы ахьурхо узымдыруа угылаз,
Длакәшьо, деиҭалакәшьо уаҩ нагак.
Иҟоу ибарҭам, иҟам даргәамҵуам,
Ихы зниҟьара изымдыруа ддәықәӡам.
Уара угьежьы-хынҳәуа уалахеит амца,
Иугәарц уҭахушәа арантәи зегь ықәцан.
Ухы ахьынахоу удәықәлан ианаму,
Аџьнышцәа злааиуа, ирдыруа узымҵо.
Угәааны уқәхәаша уцартә уеилагама!
Уаахынҳәуеит уара –
арантә џьаргьы изымцо.
2010

ИЗДЫРУАДА…
Издыруада, иҟамло егьыҟам, мышкызны,
Ирымбац ҳакәны ҳаацәырҵыргьы ирбац…
Сааҭалахыр сара ашаҭа сарԥысны,
Уара аамҭа уааргылар ҵәыргылак уахырԥан!
Ҳаиқәнаршәар ма чаракаҿ аамҭа,
Еизаракаҿ иаҳнарҳәар ажәақәак…
Игәарҭарын иахьала ирызгәамҭо,
Иҟарҵарын нас арахь шьаҿақәак.
Аҩи ажәеи сымакуа игылаз,
Изуагь исҳәагь акашәа изымԥхьаӡо
Изымдыруашәа дшыҟаз сахькылаӡ
Изеилымкаауа дшааԥшуаз сахьцо,
159

Ари уара уоума ҳәа дхьаԥшып,
Даашанхеит, сцәаҳәақәак иаҳаны.
Иҟамыз, сгәазымҭоз саԥшаап,
Сызлаҟоугь сабап сеиҳаны.
Исыдтәалоу сҟәаҟәа ҭнас-насуеит,
Сыгәхьаагь икым уи уажәы.
Иара итәала, баша сқәасқәасуеит,
Улаԥш заахашагь схам, иагьысшәым.
Дсацәҳар ауеит, зынӡа симырцәажәаргь,
Даасызгәаар, сымҩақәа икып,
Уаҩ илымҳа иҭарыжьларым сажәа,
Шьақарзар, исырҭаргьы кыԥк…
Издыруада, иҟамло егьыҟам, мышкызны,
Ирымбац ҳакәны ҳаацәырҵыргьы ирбац…
2010

***
Узламгылаша асҟаамҭа урылагылар ҟалозма,
Иумбаша асҟаамҭа уахәаԥшлар ԥсрамыз,
Утәаргьы ауазма иумычҳаша иахьанӡа ичҳаны!..
Сара адгьыл сықәхацәазар ҟалап, иҳәеит.
2010

***
Анымха-хымҵәа дсумҭан уара гәылас,
Ауаҩы дсызныжь, Ҳазшаз, дуаҩны,
Аҵх иалӡит, умбо, зыҩны зызмыргылаз,
Иқәрыблааит урҭ сара сыҩны!
2010

160

***
Иуҳәаз ҳәаз – иахьа ирмаҳар, уаҵәызны
Зегьы ираҳашт, иҟалап иаршанхашагь.
Ари адгьыл уқәҵыр уқәмацәысны,
Идыргылаз шәахк еиԥш укабашам.
Алашара агәы иҭаԥхар – иҿыцәом,
Иҿыцәаргьы, нас еиҭамлашашеи.
Цәқәырԥа дук еиԥш аамҭа анухыҵәа,
Уааикәагьежьны аҵахь зны умцашеи.
Цәқәырԥа иамҵьац ҩаԥхьа мшын дызхылом,
Аӡы зхыҵәаз дхаҳәым – деихароуп!
Шәыҽшәырҽеирц наҟ-ааҟ шәааиԥыххылап,
Акрыҟазаргь арахь уара иухароу.
Аԥсҭазаара цәгьами, хара здымда,
Аха инхаз уаамҭа уанариашо,
Арҭ ажәақәа умаз сара исымҭан:
Бираҟк еиԥш ишьҭыхлатәуп Аиаша!
2010

ЕИЦӘАЖӘАРАК
«Схы зыхҭнысҵо лхы сыхҭнылҵом, уи моу,
Хьаас илоуам схы акәара иҭабааӡаргьы,
Лара лзыҳәа исымоуп сара исымоу,
Дыӡит – сыӡит уи, исҳәаргьы, изӡаргьы...»
«Избан, уара, угаӡахама, адунеиажә
Ҩынтә уаҭаауа џьушьома! Уԥсыргьы,
Уи агәықәха унышәынҭраҿгьы днеиуам,
Уара, арахь, уахьлыцәнымхо ссирми…»
161

«Иҟасҵари, изуагь исҳәогь хәыцым,
Иџьашьатәызаргь, схымҩаԥгашьа схымҩаԥгашьоуп.
Схы зыхҭнысҵо дыҟоуп, иахьа дсыцым,
Аха усгьы лара дыҟоуп, иҟамхаша!..»
2010

***
Иажәны иҷкәынхахьада, иины имԥсуа дарбан!
Ишыҟац иҟоуп адунеиажә, ҿыцрак алам,
Изхагьежьуа сара соума, уара, суарбажә?!
Сагьабацо сара арахь сыбналан?
Ицаз сышьҭоуп, ицаз иамам цәцашьа,
Иааиуеиԥш уигьы исыцранасуеит амца.
Аха ԥхьаҟа цалатәуп, исымам тәашьа,
Ари амш цәқәырԥак еиԥш сыхнаҩаанӡа.
2010

***
Сыԥсы сгәы икылахо снарылаҳаит иахьатәиқәа,
Исышьҭашуа исышьҭаз иацтәи амш сыԥханаҵан,
Аӡә дҭатәан, дгызмалӡа, днеины ара аӡә икәа,
Изҳәо-изымҳәо, иршо изнеигазгьы маӡан.
Сыԥсы сшьап ҟасҵеит араҟа, анахь санрылҵқәа,
Шәшьырак аҿы сгәы каршә саатәап ҟасҵеит,
Аха исықәпапеит аратәиқәа, араҟа рымҵқәа,
Снапқәа ҟьо, урҭ снарылҵны сцеит.
Схы ныҵаскит, сеихан, даҽа шәшьырак,
Адгьыл сныруа, скараха, снылаиеит ашьац,
Уа изысхалаз сеидру шьоук уазыруа
Иаадыргьежьит, сышнықәиаз еиԥш, сыблахаҵ.
162

Шҭакы сҭалан, рыбла самбеит уаҟа,
Шьоукы срыцлан, ихаз-хазхеит ҳбызшәа.
Зны сзыргәырӷьаз сыдҳалан саргәаҟуан,
Царҭа смоуа адәы сықәын уамашәа.
Акгьы сҳәарц саҿын аҳәаха смоуа,
Иахан архаь иааргон акы зӡар,
Исзаԥсаӡамкәа саамҭа баша исроуан,
Сахьцашазгьы сыздыруамызт
ари амш сыԥханаҵар.
2010

***
Ҳамцхәхеит иҳәеит аҵәарауаҩ Бестужев-Лада,
Ҳақәӡом, иҳәеит, ари адгьыл асҟаҩык,
Сара иҳаԥхаз срызхәыцуа стәами Лаҭа,
Митә ҳахьызшәагь збоит – сҟәыш, сарныг.
Шықәсқәак рышьҭахь, имшуп аҵарауаҩ,
Ҳхьыԥхьаӡара иацлар ҽа миллиардк,
Даҽак акәым, ара аҳауагь ҳауам,
Изакәызеи излацәажәо, уара арҭ!
Ҽа шәышықәса рышьҭахь, цқьа шәазхәыци,
Имшуп аҵарауаҩ, ари ҳмиллиард
Шаҟа миллиард ацло; уара, ҳмыӡи,
Иҳацла-ҳацло, ас мацара ҳцар!
Схы агәра сзымго, ԥеиԥшгьы сымаӡамшәа
Сшааиуа, сааигәа, аа, акьаасыбжь гоит.
Адунеиаҿ џьара шәарҭак ыҟаӡамшәа,
Исхагылоу ажәҩангьы ааихыккоит.
2010

163

АКАҲАРА
Дкаҳагәышьеит. Дкамҳараны дкаҳаит
Гылашьагьы изыҟамҵеит даннышьҭас,
Инаиаҩсит, игәхьаа мкыкәа уаҳа,
Агәымха ҳәа иахьанӡагьы ишьҭаз.
Акы уазхәыцуан амҩан, ҟәыду, қашьу,
Дахьнықәҟьаз… Ибоит ихы ҭаԥҽушәа.,
Арахь, ажәҩан даҵаԥшуа дахькажьу,
Игәы инаҭоит аԥырра даҿушәа.
2010

***
Исцәыԥсыз шьоук ыҟоуп, исыргыларц
Салагаргьы – исылшом: исцәыԥсит,
Ицаз амш иахьа ҿыц саԥыларц
Сҿынасхом, еихьымӡо сыԥси-сыԥи
Ицаз цеит, иҟам ыҟам усгьы, –
Иныҵабеит – ӡыхәашьқәак ирырт.
Игәнызгарым аамҭа исызнаузгьы,
Анцәа иџьшьоуп, сыҟаӡам сыԥсыртә.
Амала, иагоит сгәы акы иҿыблаан,
Ажәҩа сааҵагылалоит аф сы:
Еиҭаахгылоит иааины сара сыбла
Ицаз, иҟам, ишыԥсра исцәыԥсыз.
2010

***
Данҩаргоз аҽыхацәа еибарҳәҳәон,
Данлеиуаз ибналан иабацеи?!
164

Дабаҟоу, иӡбахә абарҳәо
Зыхьӡгьы рхашҭхьоу ахаҵа?!
Машәыршәа иҟалаз усын.
Уи иааира – ари иазыԥшыдаз!
Мчылашәа наарак иаҿысын,
Ирҩашьан, ирцәан ақыҭа.
Ираҳаша рмаҳаит изаҳашаз
Ирбама избаша – илашәхоу?
Иаазыхаз зегь ҵәашан, иҳашан,
Иахаанхаз шәабаӡи, ԥсы шәхоу?
Уажә уи иӡбахә абарҳәо,
Зыхьӡгьы рхаишҭхьоу ахаҵа?..
Данҩаргоз аҽыхацәа еибарҳәҳәон,
Данлеиуаз ибналан иабацеи?!
2010

ҲААИУЕИТ УС…
Анкьа зны иаҳҳәоз,
иаауаз зегь башан,
Иахьцатәым ауп
уажә ҳақәлан ҳахьцо.
Ҳааиуеит ус, иҳәеит,
ҳшааиц, еибамбаша,
Сара сызшьуа
иара иԥсы иаҭанаҵо.
2010

***
Избоит санызхуа наҟ џьаргьы ишанымло, –
Царҭа рмоуа иаақәхашт иахьа исхысуа.
165

Исызхьаԥшыргьы ауеит – иаанхалар рымҩа,
Исышьҭаларгьы арахь еибархысхысуа.
Иахьа иҟоу уаҵәы иҟалом, иалшоит
Иааиуа иқәҳәан иахьатәиқәа агаргьы,
Аԥсҭазаара аҵла бӷьык еиԥш ҳалшәоит,
Агәра угаргьы уи, агәра умгаргьы.
Зыхьӡ анымло ихьӡ аниҵоит мчыла,
Аха цәқәырԥа хагаы наҟ ианнахуеит.
Уи рхахьы ирзаагаӡом ижәыло,
Ҩаԥхьа «Ҳара ҳтәы иагоит!» рҳәахуеит.
Ижәылалоз, даргьы саргьы иаҳзынхазеи,
Иааҳаласыр, аамҭа аԥшацәгьа ҳацҟьоит
Инахаран аамҭа асаркьал иаҳзасуеит,
Сара иахьала арҩаш хьшәашәа сааҵҟьоит.
2010

***
Уабацо аӷьычцәа ирҿагылоу данӷьычуа!
Ирҳәаз, иуаҳаз, еилукааз хамҵа,
Угәышԥы аҭан уахьаатәаз уажә амца,
Абриак ауп иуҳәо: «Дышьтәызаапеи Чычуа!..»
Дҩарго, дҩарго, акырӡа данаҩарга,
Иҟәардә таата дахьықәтәаз дҿаҿкәызӡа,
Исахьақәа иман уи аыкгьы зусӡам.
Дҩазгазгьы иҩаргазгьы араҟа уеиларгап!
Адунаиаҿ шьҭа арыҟоума изымхо,
Чычуа иакәым, дџьазшьало Чычуа,
166

Ирдыруеит ҳәа дыҟам дышӷьычуа, –
Иԥсҭазаара ус иаҳа иласымхо.
Иимго арбан, иҵарҭыша иҵарҭышам,
Аласбеиԥш днарымҵасуеит дыԥан, –
Зегьы иџьыбахь, иџьыбахь, иџьыбахь!
Амаҷгьы адугьы мап изрыцәкышам.
Дкаҷбеиуп, арахь, уԥшыр, дагькаҷбеиӡам:
Инариҭоит ана-ара акака,
Шьоук азикит, аа, лага-ҩагак,
Имыхәо ахьыҟоу душьуазаргьы днеиӡом.
Дбашамашоума, рҳәоит иара итәқәакгьы,
Дахьтәоу жәларык инапы ианыԥшылоит,
Урҭ аӡәаӡәала арахь иааҩнашылоит,
Иҟаиҵоит зҵаара рацәа рҭакгьы.
Иргәыӷыз зегь иахьанӡагь игәыӷуеит
Илымшо акы ыҟоугьы зҳәахда!
Ихы дмырхац макьанагьы абахҭахь,
Уи ҟалашьа амам ҳәа иԥшыхуеит…
Уабацо аӷьычцәа ирҿагылоу данӷьычуа!
2010

***
Мап зыцәку дашьҭам мап ацәкымшәа,
Иҽырҩашьан, ддаҽаӡәхазшәа дҳалам,
Иргаз ргеит, иргазазаргь имжәан.
Ирхынҳәырц дкәаклкәало дахьынҳалам.
167

Иахьалацәажәо иҟоу ыҟахымшәа,
Ицәырҵәахыз хьык еиԥш иԥшаауеит.
Иҽакәыршан иыуп игәы зхымшәо,
Ииаша рҿасны рӡамҩа ҿнаршаауеит.
2010

***
Сыҟан иҟоу дшыҟоу ахьрызгәамҭо,
Сҽадкылашәа сгылан шьоуы рган,
Лафқәак рҳәон урҭ ҳара иааҳамдан,
Уаҩ дысхымҟьашеит, ҳаиҿаҳазаргь – сгаган.
Маҟҿаҳәара исзааиуаз сара исхыҳәҳәон,
Инеиааиуа, рҽырҟәышны ишҭа иҭан.
Урҭ зынӡа имырҩашьарц Анцәа сиҳәон,
Сзацәажәозгьы рлымҳа ацәа ҭарҭәан.
Сырҩызамызт, сраӷамызт – ари ҳамҭан.
Сқәаны слеиуан, нас сысны сауан.
Сыҟан иҟоу дшыҟоу ахьрызгәамҭо.
Сгәы аныԥҵәа, срылҵны арахь саауан.
2010

***
Зынӡа амаҷ изирхеит, амаҷӡа,
Иршәны шахак ихадыршәт ахәылак.
Дзырԥхашьашаз мариалаӡа даццан,
Анаҩс иҟоу изеилмырго дгылан.
Дахьаахьаԥшыз ибеит ишьҭа ихылаз,
Иагьеибарҳәҳәоит урҭ, шьооукы еиларҵоу,
168

Амца далаҳазшәа уи дахьгылаз,
Арахь шәмаан, имшын, амарџьа-амарџьа!
2010

***
Дызҿагылаз дызиааиран иҟаз мчымызт.
Дзаҵыҵуамызт арахь ихышәҭын иқәҳар.
Дара дуқәан, иара зынӡа дхәыҷымыз,
Раԥхьа дгылан иааузеиҭамгаӡоз гәықәхак.
Ахы алҟьомызт аҵыхәакцәа реибаркыра,
Иҿагылаз ирыхәаԥшуан рыцқәа еихасуа,
Аамҭала акәын урҭқәа зегьы, идыруан,
Аха рышьҭа дхымлеит уи дқәасқәасуа.
Ухәыҷызар, хәыҷҵас уа уаатәанда,
Иарбан, рымшын, ухы зҳадушьыло!
Аха дшыҟац дыҟан уи аԥанда,
Дцеит шырҳәоз дааины даарҿагылон.
Шьоукгьы, аган рҽаҭан, аҟырҟырҳәа,
Инеихыччар цәгьа ирбомызт, ирҿыцуа
Изырҳәац, дызлаҟам акы изырҳәон
Иҳамуп, рҳәон, даацәырҟьаргьы иҿыҵуа.
Дхәыҷызшәа рбон, – изҳахьан, дхәыҷымызт,
Аамҭалашәа дрыман ус дынкылан.
Иацтәи амчгьы иахьазы имчымызт,
Уи дааиуан дшаҿагылац даҿагылан.
2010

169

ИРАНАЖЬУА – ИРАНАМЫЖЬУА
Арантәи, аарлаҳәа, иигәасҭо мышқәак
Иаарылган, сналалоит сналаӡуа мшык,
Иаур ҳәа ҳшәон ҳара усҟан ақәа,
Ҳцару ҳамцару ҳәа ҳахьгылаз ҳаԥшын.
Ус, маҷ-маҷ, аԥҭақәа ааилыҵуа,
Ажәҩан аахтит, ҳаргьы ҳааласит,
Амҩа ҳақәлеит ҳаилабжьо ҳаизхәыцуа,
Ҳаибамырхаго, иҳәалон еиԥш зны Сиҭ.
Уи ҳара ҳгәыла иакәын, Набзоуаа
Драҳын, иқәын зегь рыла ҳаҭыр,
Ишсоуа сзымдырӡо дыррақәак соуан
Иара иҟнытә акыраамҭа, акыр.
Дцо-даауа аӡбахә иман баагәарак
Ҳқыҭа уахьналҵуа, ибжьамкәа рацәак,
Уи гылан ирхашҭшәа. Иахыҵуазаап даара,
Иаҵакны иамоугьы иҳәон шә-маӡак.
Дрылахәызшәа Сиҭ ҟәыш хаҭала
Хҭысқәак дрылацәажәон убас,
Ҳәашьа имамызт ажәабжь ҽакала
Урҭ ирылахәыз, иҟаз збаз.
Изысҳәо, идәықәлаз уахь ныҟәара ҳәа
Саргьы снарыцлеит сласӡа, исҭахны;
Сиҭ исеиҳәахьаз ажәабжьқәа раҳәо,
Сахьнеиуа избаран ҟиаз сыхны.
170

Исгәалашәоит, ҳаанхеит ҳара уаҟа ауха,
Ԥшәыма дызхымыз хыбракгьы аабан.
Амц еиқәаҳҵеит. Ҳаҵх лахҿыххан,
Ҳшычча-хәмаруаз икаххаа иршан.
Дхырсысуа дахьҳалатәаз ҳԥыза
Даақәтәалон ара дцәырҳашәа
Ҳҩызакгьы, цәиккык, афы имысааит,
Даацәырҟьалон бнауаҩык даауашәа.
Анааша, ҳҩеиуан хыхь, абаагәарахь
Иахашҭхьаз агәаларшәо нас шьыжьымҭан,
Уи абаагәара, – ҳаргәырӷьоу, ҳаркароу, –
Акыраамҭа ҳҭагьежьуа ҳҭан.
Ҳанлалбаа, ҳаҵан анкьатәи қәаҵак,
Ҳархьынҳалон иажәхьаз ӡахәақәак,
Иааԥсаз аӡәгьы днықәиеит адәаӡа, –
Арантәи дцарц иҭахымшәа рацәак.
Сааԥсеит схаҭагьы, абасҵәҟьа сзыркараз
Уара идыр, исыҵӡааит сшьапқәа
Сыбла ихгылан нахьхьи абаагәара,
Иалагарҳәагьы сшәахуан ақәа.
Ҳԥыза ҿааиҭит: «Аҳа, ҳааццакыроуп!
Икыдхаҽа амҩа ақәа анҳахьӡа,
Ҳхы назҵаҳкуа ҳауоугь сыздыруам…»
Урҭ ажәақәа смаҳаит аӡага.
Саԥхьаҟа инеиуаз сынкаҳауа срышьҭан,
Сшьапқәа сыҵӡаан – сааԥшыр сҭаххеит,
171

Амҩа ианхалар ҳәа ишәахуазшәа рышьҭа,
Сҩызцәа саԥысны ишрылшаз еихеит.
Сара нымҩахыҵ снылаиеит ҭыраск,
Сыԥс маҷӡак иааивызгап ҟасҵан,
Сыҟазҭгьы иҟалашазгь здыруаз,
Сҩаҵҟьон, ха, схәыҷымыз, сгаӡан.
Снылаиахызшәа итатаӡа сиарҭа,
Схы аннықәысҵа – ацәа сагеит.
Сышьҭахьҟа иааиуа, ааидысхәыцлеит, сгәарҭап,
Сааигәа-сигәа аҷытбжьгьы мгеит.
Изҳәода шаҟаамҭа сиаз сара уаҟа,
Изымҿыхаз салазшәагь сыҟахуп ԥхыӡк,
Сара уи аԥхыӡ аҿгьы сгәаҟуан, –
Издырит санҿыха, сзыниаз саназхәыц.
Саанаԥш-ааԥшын, маҷкгьы сагьаашәеит:
Сааигәа дыҟан збом ԥсы зхоу,
Сахьаашьақәхаз сгәы сааҭацәажәеит:
«Сыззыԥшу закәи, мшәан, иазхоуп!
Ԥхьаҟа!..» Снеиуан нас сықәҳа,
Амҩа ианыршәлан – арахь ҳазлаауаз,
Исызгомызт еидаракгьы сықәҳан,
Аха уигьы нышьҭасҵеит нас.
Инеихьазар акәхап сҩызцәа ахьнеиша,
Раԥхьаҟа сцазшәа рбоу гаӡараа,
Иҟалаз уаҩ дазымхәыцит ҽеишәа,
Иаҿын урҭ ишцац ацара.
172

Иааласуан ана исыхьӡарызшәа,
Иҟалап, аыгьы иамҭа ҳасаб,
Ԥхьаҟа рҿынархазаргьы иҭрысшәа, –
Исыхьӡаҵәҟьошәа рбазаргь ҟалап.
Сара усҟан, идырны сышҟьалаз
Снеиуан амҩа санууаа, сшәаны,
Ари аҵх схагахан салан,
Сыԥсыргьы ҟалон сыхәжәаны.
Сшыҩуаз мацара ҽа мҩакы саннагалан,
Сцеит, сцаӡеит иахьцатәым
Саҿшәар ҟалон бӷьыцк еиԥш ҭагалан,
Ԥсцәаҳак сшынаихьыԥшзгьы ӡртәым.
Уи дааскьон арахь дыҭрыс-ҭрысуа
Дамкуашәа, ацәашьеиԥш дакуашәа
Искымеи лаба дуы сызлаисуа!
Сҿы акит, сагьааҭгылт саншәа.
…Узусҭада уаҟа иааиуа?» – ааихыҩит
Сара сеиԥш, даашәоу ихаҭагьы
Исҭаххеит снаиԥырҟьар – сызмыҩит
«Узусҭада?» – дҵааит еиҭагьы.
Зҵааракгьы ара саргьы исымаз
Дышуаҩыз анызба, сааилышшеит
Снаизҵааит нас уи хыма:ԥсыма:
«Сабааихьоу, мшәан, сабаҟоу?» – сизыԥшуеит.
Ианеиликаа ахаҵа иҟаз шыҟаз,
Ухәыҷызаап ҳәа кыр сааџьашьашәа,
173

Иҽазикит схы ирхарц аҩныҟа,
Сыкны сагон сара арахь ашәа.
Саақәгьежьит, имҭа ҽак аҳәаха,
Сышьҭахьҟа сдәықәлахт сеиханы
Аҵх-лашә иалган сара сымҩа абахоу?!
Снеиуан адунеи ду саӷаны.
Снеиуан сҩызцәа сахьынрыжьыз ранамыжьуа,
Аҵх салаӡыргьы хьаас имкы…
Урҭ сҩызцәа аӡәырҩы ыҟагәышьам,
Сара салагылоуп ҽа аамҭакы.
Аха, усҟан еиԥш, стәоуп илакәшьо:
Иахьатәиқәагь рымҩахь иццакцәеит,
Усҟан еиԥш, изуа, исҳәо сақәшәом,
Скиносахьа асериақәакгьы нҵәеит.
Иахьанӡагьы, аԥарқьҳәа амца схыжьуа,
Цәашьқәак сҿаԥхьа ицәалоит, иакуеит
Сахьынрыжьыз ранажьуа, иранамыжьуа,
Сҩызцәа рышьҭа схылан сыццакуеит.
2010

СААХЬАԤШНЫ
I
Иахьатәиқәак срынҟьан, иацтәиқәа рахь сниаст,
Урҭ срыцны снаӡарцаз уаҵәынӡа.
Саман инеиуеит аԥсҭазаара аӡиас,
Сылахь неиқәҵо, зынгьы инеиқәымҵа.
174

Сыбла ихыӡлахьаз ааины иаахгылан,
Иҟам дунеик сҿаԥхьа санналаԥш,
Сыӷба неиуан амшын ду ихылан,
Ихынҳәуан ицахьазгьы лӡаакәкәала.
Иахьатәиқәак рыкаҭа схаҳан,
Сшааиуаз, снарылҵәрааит сыԥсыӡха.
Сара ак сылшоит ҳәа сыҟамызт уаҳа,
Зегь сылшоны збеит санырҿыцха.
Гәуп, уара, иҟоу шьамхысгьы,
Узцалар уи краамҭа имеиҵажәкәа;
Иуоуа ҽа дунеизаапеи хысгьы,
Урыцҵаны унаргозаргь ажәқәа.
Дабанӡеиӷьу, дибанӡаҟоу ахьча
Ахәа илхо иаасҭа – аҵәыршаҩ!
Закә цәарҭа татоузеи ахьча икәахьча,
Уи иахьатәиқәак ахаан ирыздыршам.
II
Ушьҭахьҟа ухьаԥшуеит иԥсыз данузымхо.
Дузгәаҭар – дааины уаԥхьа даагылар –
Уаалахҿыххап, умшқәагь ласымхо,
Уи дуцны амҩа узанылар.
Дыҟамижьҭеи анбыкәу, акрааҵуан,
Ари адгьыл зегь рыла даныҵхьан,
Аха, абар, данаацәырҵ духьааӡан,
Уи ицны рҿаархеит иӡхьазгь.
175

Урҭ шыҟац иҟан, зны ишубац,
Ианааиқәшәа, лафқәакгьы рҳәахуан.
Ицаз аамҭа аҵәыргылеиԥш уахыԥан,
Уналагылт амш ҿыц укаххаа.
Илакәми, иссирми, еиҭаҳәашьа змам ауп, –
Ишцахьазгьы,
ианаахынҳә,
иҿыцхеит.
Иаҳа ихаахеит аԥсҭазаара агьама,
Арахь, уԥшыр, иара уцәыӡхьеит!
2010

***
«Мшыбзиа» ҳәа зауҳәо даныҟам,
«Абзиала» ҳәа зауҳәо данумам,
Иханзаргьы, уахьнеиуа
уҩны убоит уара иҩныжәны.
Уахьыргаҵәҟьо узымдыруа
уара арҭ амҩақәа урнума,
Игыланы арахь иааԥшуа
уҟоу џьыршьо ижәны?!
Икыдхаҽо қәаршаҩума,
ишуҳәара, хаҳәу илеиуа;
Аӡы ухыԥшыло уаақәзырхазеи,
ацҳа хыму?
Анахь иҟоу анахь иҟаз,
арахьтәиқәагь цқьа уреиуам,
176

Иааиуа дәыӷбак уаҵалома,
иуцашьоузеи, ухы уҭахыму?
Ажәҩан иалаго злакәызеи,
ухы ухнахуа абжьы гозар,
Ма ана акәараҿ,
иааиқәымтәаз,
иҭагылоу ӡлагароу?
Уа уахьгылоу уа лагароуп,
уи лагароуп – кралагозар,
Амшгьы еилгароуп!
2010

***
Ԥсҭазаара ҳазҭо
ҳазҵаԥшуа, иаҳхалашо амроуп,
Амра кыдшәар –
уцәаӷәап нас, улаҵап!
Ҳа ҳазмыхәо,
иаҳԥырхагоу Нцәа дызмам роуп –
Иаԥырахаз ари ҳамра –
урылсны уцап!
Тәашьагь умам,
адунеи зынӡа иааҳәуазаргь,
Зегь рнычҳан,
рааигәа – рымца уншуа.
Изаҳада,
сҵаауеит сара,
ара уҳәҳәазаргь, –
Иуҿԥааны иуҳәаз
наҟ иагеит аԥша.
177

Нцәа дызмам роуп
иахьа иҩашьазгьы зырҩашьаз,
Рыбла хызҩаз,
аиаша мцушәа идзырбаз;
Цәгьак дыршырц
амҩа иқәӡоу уахь зыҽкажьуа,
Арахь иахьааиуа
шә-цәак аргама изхазырԥаз.
Урҭ ахьыҟоу
уаҳа акгьы ыҟам – гәамроуп,
Уара иумыхәо,
сара исмыхәо инхеит аус.
Сара сымҩа исзанымго
Нцәа дызмам роуп,
Сыԥсы ҿырхырц
саԥхьа имгылар Нцәа дзауз.
2010

***
Уԥсра зыԥсы ҭанаҵо уанрылоу,
Урҭ рцасгьы, иудыруаз, акгьы ухьӡом.
2010

***
Аԥсҭазаара гәхыршәагоуп – уазхәыццәо уҿанаауха,
Уашьҭал иумпыҵԥраан иандәықәла – иссирми!
2010

***
Ақалақь саланаргылом ақыҭа,
Исыхан сагоит иарахьы.
178

Схәыцуеит, иахьанӡагь сызкыдаз,
Сцап сара арантә игәаӷьны.
Исхашҭхьоу, ииасхьоу ҳалоуп,
Ҳгәырӷьо, иаргьы саргьы нас,
Арахь инсыжьыз схьынҳалоуп,
Ақалақь сыԥхьоит сахьааз.
Зны амҩақәа ирнын ихәархәаруа
Автобуск – акрааҵуеит, ирным,
Ахәыҷқәа ҳашҭаҿ ихәмаруам,
Ҳаҩнгьы уа уаҩ дахым.
Аха игылоуп уи шгылац,
Акәа сҭанаршәит, сабан,
Исхьаау – уаҳа дысԥылом,
Дыҟам ара сара сан.
Дыҟаӡам сабгьы, иара моу
Сашьцәагь цахьеит, ихынҳәуам.
Сабаҟоу, сабатәу, сабамоу,
Сабаӡи саргьы ҳәа сҵаауам.
Сыҟоуп араҟагьы, уаҟагь –
Уаҟагь араҟагь сатәым,
Сцаргьы сааргьы сзыргәаҟуа:
Уаҟагь араҟагь – атәым.
Уаҟагь араҟагь саԥшәымоу?
Уахь еиԥш, арагь саҭаххоу?
Сырхьымӡо сышԥанхеи, сажәыма?
Сгәы арахәыцқәа рххоуп.
179

Снеиааиуа ақалақь салоуп,
Салаиоуп аҵх еиқәышьшьы,
Ашамҭазшәа, ацәа сахьалоу,
Игоит арбаӷьқәак рыбжьы.
2010

***
Аџьныши Анцәеи ахьеиҿагылоу,
Еинышәашьа ахьрымам агәаҿы,
Цәгьеи бзиеи акакала инеицыло,
Еицаркуеит иаабац ахаҿы.
Иҟамлаша аныҟало игәныргоит,
Ирҿагылоит аҳәаҭыхла изшьуа,
Ацқьареи аразреи иаԥыргоит,
Урҭ рзы икаҭәаргьы зны ашьа.
2010

***
Иаҳхаԥыруан ҳаргьы зны амаалықьцәа,
Ҳаԥсҭазаара аҵысхә еиԥш иласын.
Иаҳҿамгылацызт иргылан уи агыгцәа,
Адунеи ду ҳара ҳзы иразын.
Исхаԥыруа исхам сара амаалықьцәа,
Сымшқәагь збом аҵысхә еиԥш иласны.
Иаргылалозаргь аԥсҭазаара агыгцәа,
Адунеи ду збоит ишызбац – иразны.
2010

***
Агәнаҳа иаҵоу, аха Ҳазшаз иҿихуа,
Улаба нарсуа уахьцо амцгьы уцым.
180

Абырҵкал икылхтәуп уажәа анҵыхәтәантәиха,
Анаҩстәи абӷьыц… уи уара иубӷьыцым.
Иажәаны инхароуп уажәа ажәазар,
Уи мариала амҩан ус уаниашам.
Иауан уаанӡатәиқәа зегьы ԥжәазар,
Аҵыхәтәантәи абӷьыц иану аниашам.
2010

ААМҬЕИ САРЕИ
Аамҭеи сареи ҳааин ҳаиҭааиҿагылахт:
Сгәааны уи сыбжьы ақәсыргоит: «Умцан!»
Акгьы аным ҳәа уаҳа уара улахь,
Сара исмыхәоз ала аҭак ҟаҵан.
Аҭак ҟаҵан зҭак ҟаҵамкәа инхази
Зҭак саҳахьази – зегьы рҭак.
Саамҭа цазар – сыҵлагьы афы асит,
Саамҭа цазар – сцеит ауп, сахьцалак.
Адгьыл самкуа сзықәыз уи азакәу,
Ажәҩан сзахьынҳалоз уи азакә,
Исзыҟалаз ҿыцм, аха илакәуп,
Сара схахьы исзаагом уи алакә:
Цашьа ыҟоума, уара, абрантә зегь ныжьны,
Исыуоугьы исаӷоугьы наҟ снарылҵ!
Исылгогьы закәызеи, мшәан, сааилышьны,
Сара аамҭа абас санаҿагыл!
Хыдарахап – иаиааихьада, саахәыцуеит,
Ижәылан иааиуа аамҭа ацәқәырԥа.
181

Сӡиасха ҩаԥхьа агәгәаҳәа схыҵуеит,
Зназы аамҭагь ааҭгылоит, санаба...
2011

АИҲАБЫ
Имҵакәашо игылоуп, шьоук неин, ҳаиҳабы ҳәа.
Изҿу иаҿым, дара ртәала, дуаҩагоуп.
Анык илыхшазшәа, иҟоушәа еибыҳәан,
Аиҳабы изыркуа ажәак ауп, ажәак ауп:
Дшыбзиоу, дышҟәышу уи, гха шимам...
Иуҿасуеит, иеицлабны,
уажәы-уажәы иарҳәо.
Иаргьы илымҳа иҭаҩуа даршыма,
Даашәоит ирҳәо иацугьы рҳәар ҳәа.
Иацу – ирымҳәо, дызлаҟоу, дызлажьу,
Дрылазмыргыло,
макьаназы ицәыргам,
Аҩыџьбареиԥш иааилсын, дышԥашьу!
Дызҭаху иҟоу рдырыр – игәныргап.
Ахьҭа дакызшәа, зназы даақыџьқыџьуеит,
Дынхәыҵалар шԥеиҭаххеи хызак!
Ихалаҵәҟьа днымхааит –
илгоит, дырӷьычуеит!..
Аиҵыбӡа иоуп аиҳабыҵәҟьа, аиаша уҭахызар.
2011

***
Адгьыл агәы сықәгылан саауеижьҭеи
Амбатә ҵуашәа сыҟоуп, ихаҵа.
182

Иазхоуп, нас, сҽааныскылар иауеи шьҭа,
Абра џьара саатәапи ҽмырқәаца.
Саауан сара снарҭаҳауа ӡмахқәак,
Асаба ргыло мҩақәак сырнын.
Аԥҭақәа сԥырхагоуп ҳәа сырнахон,
Амзаҿа маганак еиԥш искын.
Сырхамшәалеит адгьыл аҿтәи сусқәа,
Еҵәақәак схакнаҳан цәашьқәаны.
Ак ԥызымкуаз амҩан, акгьы ԥызкуаз,
Слеиуеит иахьа скыдхаҽа, сқәаны.
2011

***
Ибзиан смиӡаргьы, аха саних,
Дгьыли жәҩани са сзы ианшаха,
Сыргар сҭахым сыззааиз саных,
Схаҭа сымҩасыр ма наҟ сыԥшаха.
Ибзиан, саамҭа цәыкәбарк еиԥш санажәуа,
Сышьҭа ихыԥшылоз – сызхьаамыз рацәак –
Адгьыл санықәым, иаҵаԥшлар ажәҩан,
Абри иара иакәзар ҟалап ҳәа еҵәак.
2011

***
Ишԥаҳахьи ҳара, ҳаи, ас:
Ҳабаҟаху, шәырк аиԥш ҳаиаст!
Мшәан, иац акәӡамыз ҳанҿалаз!
Амахә хьыдхәа, аԥша иалаз,
183

Ҳшыҟалаз еиԥш, наҟ ҳаҿшәама?!
Иҟаҵәҟьоузеи, баша сшәама?!
Саныԥшылоит арантә амҩа,
Аҵәаҟаԥшь еиԥш сара сӡамҩа
Шәахәа хааӡак аныԥхало.
Сҿоушәа збахуеит уа, сахьҿалаз,
Сеиҭаагәаҟуеит насшәа: ҳаи, ас
Шԥаҳахьи, шәырк еиԥш ҳаиаст!
2011

***
Абасгьы шиҳәалоз сгәалашәоит Ҷыла
(Уи сара зны, акрааҵуеит, дысгәылан):
«Аџьныш сиԥырҵзар ҟалап сара мчыла.
Сыблақәа хҩазма – сааигәара дгылан!..»
Ҷыла, сгәыла, ииасхьоу Ҷыла,
Сара сыџьныш дылахеит сышә.
Сиԥырҵын, арахь дыҩнаԥалоит мчыла,
Дсыздәылгом, усыцхраа, сыҩныжә!
2011

***
Ҿысҭуан. Исҳәаз раҳама, ирмаҳама?
Сынҭыҵуан. Арахь саахынҳәуан.
Аҩны саатәон: «Уахь аӡәгьы дҳамам...»
Сгәы сыхьуа иҳәатәымызгьы ҳәан.
Ҿысҭуан. Иҿыхар сҭахымыз – имҿыхеит.
Арҭ ара уаҩ дыҟам ҟасҵеит.
184

Сахьнеиз сара сара сакәмызт, сымҽыӷын,
Снапқәа сҟьан, снараҩсынгьы сцеит.
Сҭанагалан, сҟьалазу, гәаҩак,
Ҿыҭуа сҿаасхеит сыбжьы цахьаны.
Уахь инаҩуам, арахьгьы ак ааҩуам,
Сымҩахәасҭа сагоит лаӷьаны.
Ҿысҭуан ахәы санаақәгыла скәаҩӡа,
Анахьгьы сыԥшуа, арахьгьы сааԥшуа.
Сыбжьы сыхәлашәоу, иахьысҭаху инаҩӡом,
Исхагьежьуа,
исхашәышәуа идәықәуп аԥша.
Сахьагалакгьы ҳәа – харагьы сыдӡам –
Снеиуеит, ажәҩангьы схоуп идыдуа.
Сааҭгылазар слымҳақәа нкыдҵан,
Саргьы исышьҭахуп арахь сызҿыҭуа.
2011

***
Ара сызҭахыз зегьы ԥсхьоушәа, срыцәтәымха
Саарылагылт сааины, рыхқәа неидкылан
Иахьеицәажәоз уа заманақәак еицәнымхо,
Аԥсышәакгьы ааибаҳҳәеит лаԥшыла.
Иржуаз дбыргын. Днаӡарц шәкы рҟынӡа
Рацәак игмызт. Ицхраақәан – иамуит:
Акрааҵуан, иабаҟаз, иҿыцәаахьан имца,
Идырны имаз – мап, изаԥсам уи,
Дыҟоушәа, дыҟамшәа, дыргәагәо, гәырла,
Хәшәла мацара дахьаарго – иазхами!
185

Уԥсы ҭазар – аӡқәа зегьы урырла,
Мап анакәха, уахь рхы хами
Ԥсы зхоу зегьы – уцароуп, умҩасроуп...
Арҭ еилагылоуп ирхашҭны ишыԥсыша.
Рыблақәа шааԥшуа аргама иаҳцәыԥсуаз роуп
Ҳхықәзыргылазгьы ҳнаган атыша:
Иргаз ргеит, иаанхазгьы иахоит,
Иӷьычцәоуп,
атәыла еимызҵәахьоу чынуаауп.
Шәкы рҳәоит иумҭаӡакәа акы аҳәаха,
Ашҭа иқәцан ишкоуцаша ҷынлоуп,
Аха ара ԥсроуп, ԥхашьарамхо,
Ԥсрамхо, изусҭцәоу раҳәо уанырлал.
Иадмырҷо уаҳа егьнымхоу иахьамхо.
Иаарықәшәацәгьоит рҵамҭаз иахьгылоу.
Зҵыхәа рку ак ихьу, иаагәаҟуеит,
Ирмаҳаша ак раҳазшәа, иаашәахуеит.
Ирыбжьоузеи ҳқыҭақәеи Аҟәеи,
Унарыбжьҟьоит иумоукәа акы абаха.
Анкьатәи сҩыза, аарлаҳәа аԥсышәак
Сазҳәало, «ҳцеит» иҳәахуеит лаԥшыла.
«Иҽеим, иҽеим, шәагоит, уара, ижәуа», –
Сгәы сҭацәажәо, рышьҭа схыԥшылоит.
«Иуаахеит, аа, ҳаҷкәынцәа урыхәаԥш!» –
Ашҭа инҭыҵуан дааҳалаԥшит сгәылак.
186

Сарах, акгьы иаасзамҭаӡо ԥсыхәа,
Арҭгьы срыцәтәымха, аганахьшәа сгылан.
2011

***
Абзиа аԥхьа убла ихгылоит ацәгьа,
Уанзрылымҵуа уԥсҭазаара зрашо...
Аҩны иргылоит ақалақь агәҭаҵәҟьа
Уи ахаҵа – лассы ихаҵҵалаша!
Изгоз зегь игахьеит, уи алоуп
Излаиргыло даҵас уажә иҩны.
Дзыцәӷьычыз ари даара иргәалоуп,
Иаларҵоит ашшыԥхьыӡқәагь ҩны.
Аха ицоит ишцац аҩны еихаргыло,
Иалгарц рацәак рыгым уи ахан.
Иакәыршоу аанда рыхқәа кылак,
Иазыԥшуеит хәыҷқәакгьы, иргәаԥхан.
Дааҭгылан, ишԥаббо ҳәа дҵаахуеит, –
Ахан баны, – ԥҳәыск илыцу ԥҳәыск.
«Дыҩнарҵәыуааит!.. Ауаагь иҟоу рӡахуеит,
Даарызҭамкит днаган, афы рмыст!..»
Дыӡма уи, ҳақалақь иахадыргылаз
Ишә унылагылар – «дыҟам», – дубаӡом.
Дышцара дагьцааит уи наҟ дагькылаӡ
Аха, дақәымшәозар акәхап, дцом.
Днымхеи уигьы – ас нхашьа абаҟоу
Умаауазар арахь шьоук хырҵәаны!
187

Иалаӡозеи, цқьа уаахәыцыр, Аҟәа,
Ҳҟаумҵан, Ҳазшаз суҳәоит, ҳаицәаны!
Избар сҭахым, исаҳаргьы ацәгьа,
Аха инхаз сара сымшқәа рашо,
Аҩны иргылоит ақалақь агәҭаҵәҟьа
Иеицырдыруа аӷьыч – ихаҵҵалаша!
Ишԥасҭахыз сынхозар саргьы абраҟа
Исыман, ауаа реиԥш, насыԥ.
Сгәырӷьа-гәырӷьо сызлалсрызеи Аҟәа,
Ақәа кылыкәкәозар сыҩны ахыб!
2011

***
Ашықәс ҿыцуп, аамҭагь ҿыцхап,
Иааскьоит уззыԥшымыз, иӡт уззыԥшыз.
Ицаз уаԥхьа иахьынкаҳаз ҿыцха,
Дуцәыргазшәа уаақәхеит уԥҳәыс.
Зегь зыргәаҟуа уаргьы уанаргәаҟуа,
Уусқәа шәарҭам рацәак.
Ажәҩан уаҵаԥшуа угылаз араҟа,
Укәа иҭашәаргьы уздыруам еҵәак.
2011

***
Сырцәыӡыр ҳәа ишәон, сахьыҵакыз рылаԥш
Џьара сныҵшәар ҳәа ишәон, иахьаауаз.
Сыӡӡазшәа анырбоз раԥхьаҵәҟьа сгылан,
Ишысҳәацгьы исҳәон сара суаз.
188

Иуазын, иашәан уи, имыткәман,
Сааиуан аккаҳәа илымакуа ԥҳәыск.
Ахьҭа сакуан, зынгьы сыԥсылмыткуан,
Аганахьшәа сдәықәын, исымамшәа уск.
Санӡаломызт адгьыл кәымпыл ду,
Сҭагьежьуа сықәхон мацәазк.
Исзымдыруа сыжәҩантәу сыдгьылтәу,
Наҟ-ааҟ сыԥшацәгьан срыбжьаст.
Амахә иалшәан идәықәлахьаз бӷьыцмызт,
Сгьежьы-хынҳәуа самамызт ԥшак.
Сызцымлаша сынкахәыцуа срыцмызт,
Симҵакәашомызт ахаангьы лахшак.
Сырбар ҟаломызт усгьы сзымбашаз,
Сызбашаз сырбомызт зынӡас.
Уара уазхәыцуа утәаз сахьагашаз,
Уара исзыруз еилкаа исыхьӡаз.
2011

УШЫԤСЫША ДЫРУА
Уҭанагалар зны, ушыԥшым, атымитыша,
Адгьыл уҵӡаан, ажәҩан ааухаӷәӷәар,
Уеиҭаназхәыц, ахарамхәыц, зны ушыԥсыша,
Думоуӡакәа иааҵагылаша умахәар.
Агәаӷ укып ахаҿы азхымтуа иухаҳаз,
Узлагылоу амши аҵхи удыргәамҵп.
Иумамшәа анубо ара нхашьак уаҳа,
Иурхәашарашәагьы унагәыдлан ҭӡамцк.
189

Узалымҵуа краамҭа ашәеиқәа уалаз,
Ухаҿы иқәмыхәмаруа убап шәахәацк.
Угылан уазыԥшла, иухаршҭуа иугәалаз,
Ихагахан адә иқәу амархәац.
Амархәац мархәацуп, аӷәра аҿам уи,
Инадыххылоит уажәы-уажә ан.
Уаргьы адәы уаақәыххыхт – уҿами,
Уааҭгылахт уара нас, ушәан.
Узыршәаз уа, уцәа уааҭазырӡыӡаз,
Акы инаухнаԥаан, ҩаԥхьа адәы
Уаамҵанарсит, амшгьы угәы арҿыцуа,
Аԥхыӡ еиԥш иузынхаз ауп уи атәы.
Нас унеиуан ажрақәа урхыууаа,
Амархәац ҽыҩхан, аӷәра наҿакуа,
Уџьашьашәа иааԥшуан арахь ахыуаа,
Ҽырбаран – иагьыҟам даҽак уа.
Ус мацара уашьҭуам, адәқәа урхыууаа,
Ԥынгылакгьы умамшәа зынӡа,
Аԥсҭазаара ушьҭа ихуп иуыууа,
Акы ааскьоит, ирцәгьо улахьынҵа.
Иубоит уара уи макьана ихәмарган,
Иунамҭарашәа, иухьӡаргьы, кьыс.
Иуҵасуа хҭысқәак наҟ уабарго,
Иабыкәу уахь иаҳа уахьаҭахыз?
Уабанеихьоу? Уара шьҭа уарԥысуп,
Иацтәи даҽакымыз – ухәыҷын.
190

Гәарабжьарам, даҽа мҩоуп узнысуа,
Икауршәхьеит наҟ улаба-ҷын.
Ӡык урын, даҽа ӡык узыруам,
Улахеит ушнеиуаз џьара алыкь.
Наҟ ахара асыԥсақәа цырцыруеит,
Уара ӡмахк ухықәхалеит уажәыгь.
Уара уахь зынӡа ухы хаӡамызт,
Узызхәыцуаз, угәы иҭаз ҽакын.
Уԥхыӡ аҿгьы узлаҳаз ыҟаӡамызт,
Узацәымцо рыҭәак уаҿакын.
Ԥсҭазааран уи, узҿашәаз арыҭәа.
Уҽҟьала, ухаҵоуп, шьҭа уацәца!..
Уаахынҳәит иумаз зегь нарыҭан,
Адгьыл агәы уаақәгылт узаҵәӡа.
Бжьра-быжьҵәа ицеит иувагылаз,
Инарыласны ишьҭнакәыцәаау ԥшак.
Ауаҩага, ихыдара анилас,
Изымдыруа дықәхоит дахьыԥшуа.
Ладагьы уԥшуан уара уааԥшыназ,
Иаҭахыназ ҩадагьы уԥшуан.
Акала уаргьы саргьы ҳаиԥшыназ,
Алашара ахьыҟаз илашан.
Илашамзар илашоуп умҳәацызт,
Ииашоушәа умбацызт хәахәакьыџьк.
Умҩахҟьарым, уара уиаша уацыз,
Уагьаақәтәала ункахәыцуа хџыџк.
191

Ухаҿ иааиуа иҟаз ауп, ихәыцым,
Узыниаз ауп ухәыцраҿгь узыниаз.
Ӡык иагазшәа уҟоуп уара иуцым,
Узцым роуп ихьаауго, афаст.
Узцым, шьҭа ахаангьы узцымло,
Удунеи ду иалыԥсааз адеиԥш
Иӡааҟәрылеит рыӷбагь, мшын ихымлап,
Ублақәагь рызҭыхларым атеиԥш.
Урҭ нхеит рыламыс ахьдырӡыз,
Рызхара ахьырҿарҵаз, иахьдырҽхәаз.
Урҭ иреиԥшу ауаа уаҳа имирцаз,
Уӷәӷәаз уара, амарџьа, уӷәӷәаз.
Уҭанагаларгьы зны, ушыԥшым, атымитыша,
Адгьыл уҵӡаан, ажәҩан ааухаӷәӷәар,
Уеиҭаназхәыц мышкызны ушыԥсыша,
Иааҵагылогь дҟалап умахәар.
2011

***
Ашьха ухаларц уандәықәла,
Амшын урырц уанхыл,
Даацәырҵуеит увараҿ уқәлак,
Иқәхны игарц укәыкәыл.
Шьыцрала иҭәу адунеиаҿ,
Дуздыруам узшьуа, узымшьуа.
Урылԥан ҩраԥагьы узнеиуам
Иҭыкәкәа илеиуа згәы ашьа.
192

Шьыцрала иҭәу адунеиаҿ...
2011

АҚ ДЫ
Ашәанцәагь арахь иааит, афы рысааит,
Ҳагаҿа ҭацәуазшәа рарҳәоу лассы.
Ахьҭа иакызааит, амлагь иакызааит,
Илазааит араҟа илхо асы...
Аҟәа иаалагылеит ҽнак игыгшәыгқәан,
Рԥаҵақәа самкәа, бџьарла еиқәных.
Шьоукы ирыццәан, шьоукыхгьы ирыгқәан,
Амҩадуқәа инарнылт еибарӷыӷк.
Инарыдгылеит ақәылацәа-рашьцәа,
Иршьыз дыршьит, ддырҳәит идырҳәыз.
Ирзеилажьуаз иагәҭасны инеилажьуа,
Ибылуа, иццышәтәуа ицон уи нахыс.
Иагьнадгылеит ишнеиуаз шьыбжьышьҭахьк
Ҩнеихагыла дук, иамамкәа кьыс.
Иҩнагаламызт уахь аӡәгьы ишьҭа,
Ишҭацәугьы анцәиныс, анцәиныс!
Ашәанцәа гәырӷьеит: ицеит иҳазныжьны,
Ршьамхы рҽадыргазаап, ианшәа.
Аӡә дынхазаргь, уажәыҵәҟьа дааилышьны
Днышьҭаҳҵап ҳәа, изыниаз џьашьашәа,
Амардуан ду иаҿаланы иҩеиуан,
Инаԥшааԥшуа, рыгәгьы рҽанны.
193

Аӡәгьы рыбжьы наиқәдыргон «Еи!» ҳәа,
Аха иҿаҳан, идагәан аҩны.
«Аа, уара, Шьыбга! Араҟа дынхозаап!» –
Иаагеит ус шәаныуак ибжьы.
Рыҽдырԥсырц азы бжьыкгьы азхазаап,
Иааилагылт уажә ҭынч, еиқәышьшьы.
«Дызусҭада Шьыбга?..» «Дҳамаҳәуп Шьыбга!
Дҳамаҳәуп абга! Аа ҳахьизааз!..»
«Иӷәӷәазаргьы уи азакәзаапеи ибӷа
Зыӷәӷәоу», – рҳәан, ишә инас-наст,
Ашә ааиртит аԥшәма дшәа-ӡыӡо,
Дназҿаԥшызгьы иаразнак дидырт.
«Избо дызусҭа, – ҿааиҭит уи, – Кьиҵоу?!
Ҳашьа ду Кьиҵо, изқәаҳҵо ҳаҭыр!..
Бзиала шәаабеит, ҳасасцәа, шәҿаашәха!
Шәҳарԥхап – ахьҭа шәакызар ҟалап...
Аҵәыцақәак! Иаацәыргала башәхагь...»
Иԥҳәыс илаҳазар ҟалап, аха, мап,
Илмаҳазаргь ҟалап, уара: лҽылӡеит!
Аха ҽазныкгьы ианаага ибжьы,
Дыԥхашьаԥхаҵо иԥшәма даацәырҵуеит,
Ируҭар ишырфогьы лбеит алажьы.
Акҿаҩрахь ами илаԥшгьы ахьиршәуа,
Зегь раԥхьаӡа, амла иакуа.
Ицәырҵит араҟа ирфогьы иржәуагь,
Иагьааидтәалт џьаргьы имыццакуа.
194

«Аусқәа шԥацо, ҳамаҳә ду Шьыбга?» –
Изхара анифа, дҵаауан ацәылдыз.
«Иҟалеит, – иҳәеит Шьыбга, – ашьыԥка,
Ҳаиҿарыжьт, – иҳәеит, – наҟ-ааҟ, анцәиныс
Акәымзар, иуаҳахьоума, аҟәҟәаҳәа еиҿахысуа,
Иааиҿагылт аишьцәа!.. Ҳаишьцәами, ҳаишьцәа!
Ҳаидгылар, дарбан ҳкәаҳангьы иаҳхысуа!
Ҳаҿуп игәы иамыхәаша Анцәа!..
Аусқәа шыҟоу анакәха, сыԥсымзар,
Иахьа аасҭа еиӷьхошәа сыҟоуп уаҵәы.
Ҳаинзыриаша уи амҩа ҳанымзар, –
Иҭацәит ари адгьыл, ҭацәы!
Ҳаибарԥсуеит, уара, аишьцәа!..» «Уахнамԥаан,
Иазырха! – иҳәеит дахьтәаз ацәылдыз.
Акгьы ҳагӡам, ҳнеихьеит ҳара амбаҿ,
Ҳампылгьы шҭашәаз, анцәаиныс!
Аԥсны аума иахьа-уаҵәы иаҳзымго!
Ҳрылгоит наҟ инхаз ахыцҩыц!»
Даатәеит Кьиҵо дыԥсымкәа-дыбзамкәа.
«Иааихакы, уӡ, уара, уӡ!..»
Шьыбга ииҳәашаз акәын уажә Кьиҵо
Ииҳәоз, Шьыбга дтәан деиқәыԥсы.
«Акгьы ҳцәыӡуам, аӡәгьы даҳцәыӡуам,
Ҳзылҵыр ҳара аӡынха асы», –
Иҳәахын, иҭамыз амца дазхьаауа,
Илаԥш нахигеит ҭынч ауаџьаҟ.
195

«Адәы ҳақәхеит ҳақәымшәа иаауа,
Иҟалаз ари ахьҭа ҳаргәаҟт.
Мҿымзар иҟоузеи, ҳназгозеи уанӡа, –
Дуздыруам унҭыҵыр узшьуа.
Ҳаҩнаршәуп араҟа ҳаиԥхыӡуа амца,
Ҳалаԥшуа икарҭәо ашьа...»
«Хьҭа уаҳаркрым, уара, ҳамаҳә,
Абранӡа иаҳзаамго ҳаҟоума қдык!
Асқьалаҿгьы ишьҭоуп ишәаҳама,
Иааган ишьҭаҳҵап уахык...»
Иҳәеит, ус егьыҟаиҵеит асас:
Ҩымшҟа ааҵаанӡагь уи, уизыԥшы,
Ақыд ду шьҭыхны ирзааигазаап,
Ихга ара дшышьҭаз ашшы.
Дгәырӷьеит Шьыбга: рыԥсрыманы инеилап,
Рашҭаҿ иааган ишьҭарҵеит ақды!
Уи ршьатәуп, ирзымхои, ирзеилаз,
Дадгылааит игәыла Мшәылды.
Уигьы иҽыҵәахшәа дтәоуп иахьа араҟа,
Иеибашьуа дрылам, иаиааиз дитәуп.
Наҟ иааилгақәанда, уи ауп изыргәаҟуа
Шьыбгагь иаргьы – гәыӷрала итәуп.
Уанӡа амца иҽҳәатәазааит аҩыџьагь,
Аԥсы хьшәашәақәа – Шьыбгеи Мшәылди.
«Ҳара уа ҳдыртәазшәа зыжәбазеи ҳҩычан!» –
Рҳәон ашьҭахьшәа, арахь ҳарҭиит!
196

Ихы злаҿихри ашәанцәа рымаҳә?
Ирхашҭуам ашҭаҿ ишьҭаз ақды.
Агәылацәа уи адагь ҳәатә рымам.
«Мшәылды шәиазҵаа, идыруеит Мшәылды,
Сымацара истәымызт, са сыдагь
Уи иацрыхоз дыҟан – Мшәылды...»
Уи дыҿнахуа амбеит ақыҭа,
Ақалақь иаҳәон уи атәы.
Маҷкгьы шьҭа уи аахыс иҵыма,
Дажәит Шьыбга, дкаҳаит Мшәылды.
Аха ихыкәласуеит ашәанцәа рымаҳә,
Ирбоит иахьышьҭац ишьҭоушәагь ақды.
2011

***
Афы ахьықәсуа днанагаргьы, дхәыҵалан,
Иԥшаауеит уи ҭыԥк иҽахьирԥхо.
Дықәыргаанӡа уи арантәи иҵалан,
Ҳнеилароуп ҳашнеилац – ҳаибарххо.
Дҭалахьоузеи – аҩсҭаа! – шаҟаҩ рышхәа,
Шаҟаҩ рыкәа дҭатәахьоузеи днеи!
Аха аӡәгьы дааизықәымҟьеит ишьхәа,
Иара итәушәа далоуп адунеи.
Ҳшааиц ҳааиуеит – имаӡамкәа чҳашьа,
Аха усгьы аамҭала, дычҳашәа.
Аныжьразы ҳашьҭахьҟа дынҳажьуам,
Ҳаԥхьаҟа ҭыԥк иоур ауашәа!
2011

197

РЫЦҲАРОУП
Схагоу џьушьома, уара, схагоу,
Аха сгәы иауамеи исымҳәар:
Са сгаӡахар – иамоузеи, иабашәԥырхагоу,
Рыцҳароуп аҳәынҭқар ду дгаӡахар.
Иватәоу иакәым ахь дларга-ҩаргап,
Иимҳәаша урҭ џьара идырҳәон.
Дидырбап дқьачақьушәа, дыхәмарган
Зҳәатәы иаҳаша – уи ааиимырҳап.
Дадгыларым днеины имыӡран иӡуа,
Иаԥхьа ишьҭоу – ибатәу – ибарым.
Дрыладырԥшрым жәларык иҵашьыцуа,
Иахьылбаатәу ԥшьаала дылбаарым.
Даҿарцалап уи ахра иԥсы имыршьакәа,
Уааласы рҳәап амҩан, дхәыржәап.
Шьаҿакгьы днарышьҭрым нас дымжьакәа,
Дышнеиуагьы иахьшәатәым ддыршәап.
Ибарым ԥхьаҟа имҩа ахьнагоу,
Даагьежьрым уқәгылан уҳәҳәаргь...
Са сгаӡахар – иамоузеи, сабашәԥырхагоу,
Рыцҳароуп аҳәынҭқар ду дгаӡахар.
2011

***
Аламысдақәа аламыс иахьалацәажәо,
Уи дара ирбираҟушәа иахьырку,
Исырҭарц саҳәом сара уаҟа ажәа,
Срыцынгьы сҿынасхом сахьырго.
198

Аламысдақәа аламыс иахьалацәажәо,
Ицәынхом ирылыҳәҳәо ламысдак.
Уи изыркуеит иҩагыларгь, рашәа,
Икәа ихы ҭыҳәҳәонаҵ, аҩысҭаак.
Аламысдақәа аламыс иахьалацәажәо,
Изеиҿамԥшуа, изеидымҵуа еидыжьлоуп.
Ирызгәамҭо амал ду иахьаражәуа,
Иахан, ирцәынхазгьы шырго гәыжьлоуп.
Аламысдақәа раԥхьаҟа удыргылом,
Ушьҭахьҟа инхар – шьапҿаршә узыруеит.
Срыҵашьыцуеит ламысдак дахьыргәылам,
Аха ус иахьыҟоугьы сыздыруам.
Шьоукы срылҵын, срыламшәар ауазма,
Ҽа шьоукы – урҭ аауан ҟәарала.
Рҽеибадыркуеит, иеибаԥшаауеит иаразнак,
Ирҳәаз иадыргоит напҩахаралагь.
2011

***
Сахьынтәаауа убарц умхьаԥшын, улаԥш
Уанӡа инаӡарым – ихарацәоуп.
Сара џьаргьы сыҟамызшәа сгылоуп,
Суаҩны, аха, иудыруаз, сагьынцәоуп.
Исгәыҵакны искушәа ишыӡра иӡхьоу,
Аха имыӡран иҟоу иахьцалак,
Сара саауеит срылууаан ианыҵхьоу,
Сырнысны еималаз мҩақәак.
199

Сара саауеит – исҿаҳаз даасыцәшәароуп,
Дышьҭыԥраароуп – деиԥшхароуп аԥсаатә.
Сара сгылоуп, сара сбаахыжәжәароуп,
Сыззеилымкааз шнеиуа исхыԥсаап.
Сара сахьааиша сааихьеит, аха усгьы
Макьана иагаџьара сымҩахыҵп.
Исшышьҭаԥшуа сызҭахымгьы сызҭахызгьы,
Ана архәара сахьнавало сырцәыӡп.
2011

***
Иургылаз аҩны ауасхыр уашәшәыроуп,
Иуцхраауаз
уи аргылара иҭахымызҭгьы, сҩыза.
Иҟаз шыҟаз аилкаараз уажәыроуп, –
Уеизгьы-уеизгьы уи аилкаара уҭахызар.
Уара утәқәа ракәымзааит иааз аранӡа
Рҽырҩашьашәа,
зны-зынла – иуцәнымхо.
Ашҭа аҵыхәаншәа уахьаатәаз, ара амҵан,
Гәысыкарак уаақәхеит урыцәтәымха.
Еиӷьзаарын, афы асааит, убла хҩазар,
Иҟаз умбазар –
џьанаҭ ушԥацоз!
Ируаз ҽакын, ирҳәоз ҽакын ԥаса,
Аԥҳәыс дылхаҵамацарамызт,
ахаҵа дхаҵан!
200

Иувагылаз зегьы урыхәаԥшыхуан хацәан,
Уҟан, уеиламгаӡар,
ирҳәаз ҳәазшәа.
Утәоуп уажәы уҭаҷкәымқәа раҵәан,
Узымгыло, акгьы ҳәахуа уазшәа.
Ишуцрасқәоз убон урҭ иахьанӡагь,
Иахьа иубаз
уараапкып – уахьыржуа!
Уҟагәышьоуп, уи ауп зегь зыргәамҵуа,
Еилагьежьуа иахьеилоу аҵәгьы здыршо.
Уажәоуп ианубаз – уҩны ауасхыр уашәшәыроуп!
Аха уи иахьа илеилаҳаӡаргьы,
Ҳазшаз иузҭеиҭәаз ҭыркәкәа иужәыроуп...
Иҟалап уара макьана хара уцаргьы.
2011

УУС
Ус мариа абаҟоу! Угәы аҭан, уԥсы аҭан
Уаҿызар, иутәызар, иуусзар уус,
Адунеиаҿ акгьы ыҟам иарада, –
Духашҭып уԥҳәыс!
Акгьы унаҭом иуусымшәа, иуусшәа
Уадхалар уус узазо...
Иааилиршазеи ҳәа шьоук ԥызжәаз –
Иуҭахны қыдқәак урҳәазон.
2011

201

***
Исазҵаауа дарбан? Дхаҵоу дыԥҳәысу?
– Дыҟам! – Аа ироуа аҭакс.
Дзызҵаауа сара исусму исусу?
Исышьҭоуп, иҵаауеит сахьцалак.
Аҭел иасуеит уахазны –
Ацәаха ирҭом уаҩы!
Ижәны дыҟоушәа ицәа азна,
Имжәыцу иахьала аҩы,
Ибжьы ҭахәаҽӡа хаҵак
Ҿааиҭуеит – сара сызҭахыз.
Лыбжьы ааҩуеит џьара аҵахьтә
Уахала измыцәаӡо ԥҳәыск.
Исазҵаауа дарбан? Сызхамышҭыц дарбан?
Схьаалгазар сан?
Дсызгәаҟуазар саб?
Ашамҭаз иҿыхаз иацырҳәоит арбаӷь:
– Дахьымаара дцама?
– Дцазар ҟалап...
2011

« УААМА?..»
Иага дуеигәырӷьеит ҳан рыцҳа!.. «Уаама?..
Сышлаӡеит, – лҳәазар ҟалап, – сшузыԥшыз...»
Укаҳар ҳәа дшәоу, иулыркыхуеит ак амаа,
Шьҭа илҳәо рацәакгьы дақәшәом аԥҳәыс.
Уӡуан унҭыҵыр, уршаҟьо, уаман
Ицон наҟ ахара, ахара, уск.
202

Днаухьыԥшыр, ашә ааимылԥаауан: «Уаама?»
Илхашҭуан, днахан ишьҭалҵон дызҿыз.
Аҵхқәа дрыларшәын ҳан рыцҳа лхала,
Аамҭа ажәлеиԥш ҳазегь ҳаҟьан.
Дкарахагәышьеит ихынҳәып ҳәа лыԥхала
Агәашә дшылагылаз ҳа ҳан.
Уара уакәын араҟа инҳажьыз аԥшәымас,
Уара уакәын ҳанхара иаҳзахыз.
Ҳан шаҳҳәоз, уаргьы уаҳцәажәыма,
Ҳаҩны акраамҭагь дақәмызт аԥҳәыс.
Уи данааигьы, аҵысхә еиԥш ушьҭнахуан,
Уагон арантә иуҵасуаз ԥшак.
Адунеи ду ҭацәызшәа даатәахуан,
Дшыԥшыц, уи агәашә ахь дыԥшуан.
Анацәа рыцҳақәа! Рызегь еиԥшызаап,
Рыхшара ирызҳаргьы, инхоит ишхәыҷқәаз.
Уахгьы ҽынгьы урҭ ирзыԥшызаап,
Лассы аҩныҟа иаауаз, имаауаз.
Дыԥшын ҳара ҳангьы, дыԥшушәа иахьанӡагь,
Сыбла дыхгылоуп, агәашәаҿ. Дааԥсеит!
Аха даҵхоит дыҟанаҵ ҳамца,
Дгәаҟуеит: ана џьара аандагь каԥсеит.
Ҳаҩн иахыз, рацәакгьы изахымлаз,
Дәыӷбак дымҵарсны ицон хараӡа.
Аԥҳәыс бырг дзыцәом уахынла,
Адунеигьы ҭшәахеит шьҭа зынӡа.
203

Иқәхахьада, адунеи зегь ҳаныҵуеит,
Мдыруп, аха уанӡа, афаст,
Ԥшак дагазшәа, ҳан рыцҳа дыӡуеит,
Дагьынхеит уахь, аԥша дахьагаз.
Иҟам, шьҭа сазыԥшым телеграммак,
Уаргьы ихынҳәуа уакәындаз, иааг!
Сымшқәа ирылыҩуеит сан лажәа: «Уаама?»,
Иагьлымам уи илҳәаша уаҳа ҽа ажәак.
2011

***
Пызараа, Таҟьараа, хы дамаҟьараа,
Аҳаблаҿ иныжьны арахь санаауаз,
Арха сықәын, саԥхьаҟа ҟьаҟьаран,
Сыҟан сахьнықәлогь, наҟ, зегь ауас.
Сахьнеиуаз уажәы-уажә сгәы насаԥысуан,
Сшьапқәа хырҟьаҟьа арахь саауашәа,
Сыҩны сишьҭалар шԥасҭахыз Пыза,
Арантә уи сихьӡаргь ауашәа.
Амҩа дықәын Таҟьа дкәаԥкәаԥуа,
Дцон уи ашкол ахь, даауан.
Абарҵа дықәтәан Жәраб ак ҳасабуа,
Фаф ана ашәыр иҭаауан.
Иааины арахь сыбла иаахгылон,
Снарыцлон са сҩызцәак еиҭа.
Ҳаиҵагьежьны ҳаиқәԥон – ҳаидыԥсылон,
Нас ҳақәла ҳцон ахәада.
204

Иабаздыруаз саԥхьаҟа аӡыжь ду
Сшалашәоз – ԥсҭазааран уи.
Сзаԥырҵуамызт сышьҭахьҟа инсыжьуаз,
Сашьҭан сыҩуа аӡыркәи.
2011

***
Уаҩытәыҩса дысҭахымшәа
Сшааиуаз, жәларык сраӷаны,
Сбыднагалеит ауп еиқәымшәак,
Уажә саатәазар зегь сҭахны.
Иҟалап агәықәха схазар,
Иуҭахымхашагь, сааих,
Снаиԥырымшәо дысҭаххазар
Сыкәҷышь, имҵаԥсо аиӷ.
Иԥхасырсыз шьоукы срыцны
Арахь сықәлан санаауа,
Срымҵарыԥсаргь урҭ срыцны,
Сызларзеиӷьу збоит ауаа, –
Саатәазаргьы схы сзамыхәо,
Сыҩнахаргьы схала сқәацә...
Дамҵаныҳәо аӡәгьы сныха,
Сқьышә иаақәиқуеит имҳаҵә.
2011

***

Избаӡомызт сгәы зырмаҷуаз,
Сарԥысмыз, ӡқәакгьы срырт:
205

И. А.

Сҽы сақәтәоуп иԥаџьԥаџьуа,
Сахнамҟьандаз акәадыр!
Игәоуҭар иҟоу шыҟоу –
Адунеи хәашьуа зынгьы.
Ара сыҟан, ара сыҟам,
Сҟамлаӡар сҭахуп џьаргьы.
Ахра сықәҳап – сааҵагылар,
Аӡы сҭалар – сырцәагап.
Исымамкәа збазар ԥыла,
Аамҭагь иҟоу гәыннагап.
Хараӡа сшагаз иадыргоуп –
Схы збалахуеит схәыҷны.
Сааԥсахьазаап амҩан, сбыргуп,
Сзыбԥылом сыччаны.
Баасхагылоит бысҳақьымха,
Зны баацәырҵуеит бсаҳәшьаны.
Сыԥсҭазаара ааласымхо, –
Сызлоу салгала сжьаны.
2011

АҲАШԤҲА
Сцаргьы, сааргьы сҭахымшәа,
Абжьаӡра санашьҭаз еиҳа,
Сыбла дыхгылан даахымшәо
Аҳашԥҳа – Аҳ лаша иԥҳа.
Иаушаз цас ианысзамуаз,
Иауазгьы анхыԥҽыгаз еиҳа,
206

Дангылан дааины ара амҩа
Аҳашԥҳа – Аҳ лаша иԥҳа.
Абашаз мариала саныӡуаз,
Иҟасҵарц санаҿызгьы ҽмырҳа,
Уахь, лара лахь, сымҩахыҵуан
Аҳашԥҳа – Аҳ лаша иԥҳа.
Сҩызцәак аӡыхәашь санарҭоз,
Даақәгылт арахь аҽырҳа –
Иҟаз-ианыз зегьы збарҭаз
Аҳашԥҳа – Аҳ лаша иԥҳа.
Ашырҳәа саақәнартәеит лажәа,
Мыткәмак еиԥш уи ансаҳа...
Уи дыҟан, уа сара дсашәан,
Аҳашԥҳа – Аҳ лаша иԥҳа.
2011

***
Са соума сыҟазу сыҟамзу здырша,
Сышьҭахьҟа иааиуа ракәзар, егьырҭ?
Сара усс искым шьоукы идыршо,
Иагьсызрықәмызт ахааназ ҳаҭыр.
Иҟамыз срылан, срылаӡу амҩан,
Сыҟамшәа арахь шьоук ааԥшуеит.
Урҭ ракәзар, ара сыҟазар амуа,
Сазҭарц иаҿу уажә аԥша?
Сахьааиуаз сара иҟазгьы сыцын,
Рыблақәа хырҩан, срымбазшәа ҟарҵон.
207

Акрахыҵуан ари, аха иҿыцын,
Иахьала. Сықәҳа сымҩала сцон.
Сааихьеит абранӡа, иахьықәшәаша амца,
Амц ахьеиҳау – ҳҭазырхо.
Аха стәаны схәыцуеит ара амҵан,
Мыч рымангьы збахуеит инхо,
Иазымго иааиз аамҭа аӡыхәашь,
Иҟамшәа иҟоу агап, иарҳәазап.
Иақәтәаран иҟада ҳаԥхьаҟа аҽыхәа?
Иҽыжәҵхьеит наҟ шьоук ааԥсан...
Са соума, нас, сыҟазу сыҟамзу здырша?!
2011

***
Сахьцалакгьы ауашәа, сахьаалакгьы,
Исыманы, исымамшәа ҳәатәы,
Иааҟәымҵӡакәа исышьклашуа лакгьы,
Схыдаха сықәын сара адәы.
Ишԥаҭахыз ани ала сыцҳар!
Иааҭгылон слаба иацәшәашәа.
Снаскьахьаны срылашәеит алыцәҳа,
Урҭ сара сагьыргон сеимыжәжәа,
Аха хысыбжьк ааҩт ихарацәамкәа,
Ахызаҵә аҳауаҿ иаашәышәит...
Амҩа сықәуп адунеи ду самкуа,
Сабаҟаху, саргьы шьҭа сажәит.
208

Аха срылашәазшәа ҩаԥхьа алыцәҳа,
Исышьклаԥшуа иааиуашәагьы лак,
Аҿаанахар уи арахь исыцҳарц,
Лабакгьы скыхуп сахьцалак.
2011

ҨЫЗАДА, ԤЫЗАДА
Ҩыза дсымам, ԥыза дсымам,
Сааигәа дгылаӡам сҭынхак.
Еи, шәабаҟоу, зегь шәыԥсыма?
Ма даацәырҵында саӷак.
Аха усгьы уаҩ дызбарҭам, –
Ихы цәыригом уаӷа,
Улаишьуазаргь дааины уиарҭа, –
Анышә уеиҭозаргь уаха.
Иҩтәымызгьы акы зҩызаап.
Иҳәатәымыгьы акы сҳәоу,
Сшықәиагара дгылоуп сҩызак,
Иҿанааиха – уи дбынҳәоуп;
Дузынкылом – уиҿагылаз,
Уҭаххап – уқәгылан уҳәҳәа,
Иҭихуеит дҭасны ула,
Уалакнеиҳап уцәаҳәа.
Ҳаилзыргода, дыҟам ԥыза,
Ҳааигәара дызбом аҟәыш.
Иуқәиԥаап уигьы ухыза –
Иҿагыло длаирҟәышт.
209

Сара уи дызбоитеи дхыдан,
Зегьы дрымазаргь хадас;
Салҵны сцароуп наҟ ақыҭа,
Дааларыжьыр шьоук игәҭас.
Имҵагьежьуа уи днарыҭан
Срылууаа наҟ санцо,
Арахь зыбжьы аазыргарыда,
Иааирыда злаба зҽанҵо?
Ус уаҩ дыҟам, иҟамхаша
Арныгк дсабжьарц иҭахуп,
Иҟазҵозеи, уара, иашак,
Аратәиқәагь акы рхуп:
Иӷьыч-иқәыч, ирулакгьы
Ирзыфаланда бысҭахьык!
Исышьҭамлааит сара лакгьы,
Уаҩытәыҩсагь дысҭахым.
Ус уҳәаргьы, уаҩ данымкәа,
Адунеиажә анҭацәӡа,
Умра мгылап, уқәа хымкәап,
Асы улаз узаҵәӡа...
Ҩыза дсымам, ԥыза дсымам...
2011

***
Сгәы анҭнафаауаз ахыбаара-аҳәынаԥ,
Ҩеишьа ахьамаз џьара санаҿаҩуаз,
Сыҵла ӡиаск ихгылан ихынаан,
Сыблахаҵ аргьежьуа салаԥшуан ҿаҩак.
210

Саазар саазмышьҭда, сцозар сызкыдаз?
Саасрын, сымҩасрын арантәи, сыԥшазар.
Аха амҩа снамҭеит ақыҭа
Ара сынхар аҭахушәа, сыԥшуазар.
Амҩа снамҭеит – данымҵит иангылаз,
Снеира аҭахцәамкәа иҿыхеит аҳабла.
Арԥыс саниазҵаа, раԥхьаӡа исԥылаз,
Акгьы ҳагмызт, иааҭибаххьан ҳабла.
Зыхьӡ иасҳәаз лыхьӡ дархагоу,
Дҩықәгылт, даашәоу, ишьапԥынҵа.
«Унаскьа, – иҳәеит уи, – усԥырхагоуп,
Неишьа умаӡам уахь, лара лҟынӡа!
Акгьы узрылам аҳаблагь, ақыҭагь,
Уцароуп уахьааз ахь,
уажәыҵәҟьа – уахьааз ахь!..»
«Акгьы сызрылам, – сҳәеит, – лара лыда...»
Ашьҭахьгьы исарҳәон, дықәгылан дхәаазаап.
Убри азы акәхап, ахыбаара-аҳәынаԥ
Сгәы ҭнафаауа, сзавахаз ааҵра.
Ахьҭа сакуан – иаразнак слаҳәыма,
Ашоура сакыма – сыларшәын шьацрак.
Ицәҭашәон – изгылон ҽаӡә имра,
Ҳазҭымҵуа гәаҩак ҳҭан ҳаибархаган.
Хыдаран иҟаз усҟаназ, ҷкәынран,
Ҳаиваҩуа наарак ҳаҿан ҳаиԥырхаган.
Бара уи аамҭа бхашҭхьоума, сҭакәажә,
Сгәы анҭнафаауаз ахыбаара-аҳәынаԥ?..
2011

211

***
Быҟам. Бҩалашәкәа бцоу бара ажәҩан,
Адгьылаҿ, сгәаҟуеит – бышьҭақәа анӡам.
Изыбхьымӡазеи уа џьара сажәа,
Адунеи ааҭацәит, зны арантәи банца!
Амш санаргәаҟуа, аҵх санаргәаҟуа,
Исоуран сыҟамшәа ахаан акы аҭак,
Схы сыкәаҽ стәоуп сара араҟа,
Сақәӡыҭуа ақьаад ианысҵаз цәаҳәак.
2011

***
Ишаҵәышаҵәуа сыҩны иҩнагьежьуаз амца
Сзырцәом иахьанӡагь, сзалҵуам иахьанӡагь.
Алҩа сахәаҽуа садхалеит ашә уа,
Избоит уи алҩа аҭуан зегьы шашәуа.
Сышԥашәоз иҟоу сыбла иабар ҳәа!
Сышәҟәқәа каҳауеит иалыҩр, еибарҳәҳәо.
Сымчыдаха сгылоуп ара, зегь ахьыӡуа,
Ицҟьаны адашьма иқәжьуп сыбӷьыцқәа.
Иҭылшьаауеит сгәылак дахьгылоу ала амгәа:
«Уеиламган, амца уалҵроуп, уеиламган!..
Ана далаблит дшашьҭаз аӡә ишәха...»
Сара хыхь ажәҩан салоуп сыццышәха.
Сыҟоу џьыршьоит башаӡа иааиз, –
Исыкәҟьашо идәықәу, зхы изаиааиз.
Данамыхәаӡа, аӡә лафқәакгьы иҳәахуеит,
Уи сара сгәы ахәуеит, бааԥсылаӡа иахәуеит.
212

Амца арцәарц акәу, аԥша асын,
Уи еибакуеит, ҳбылуеит ҳаазыниазеи!..
Ишаҵәышаҵәуа сыҩны иҩнагьежьуам амца
Сзырцәом иахьанӡагь, сзалҵуам иахьанӡагь.
2011

***
Сара издыруа апоетцәа иреиҳаз,
Аӷьара ихылан ицоз цәаӷәаҩык
Сицзар еиӷьны збон сара еиҳа,
Ицысфаргь, ицызжәыргь ҩык.
Дцон аанҿасрада аӷьара дхылан,
Шәаҳәаран иагьныҵак дызҿыз,
Усгьы иҳәон уажәы-уажә дааҭгылан:
–Уӡырҩи, ашәа аҳәоит ҟармаҵыск...
2011

***
Иааиҭаху зегь имагәышьоуп,
Ихазы дыҟами, дынцәоуп,
Иеибарыҩуа жәларык ишьҭоуп,
Иара илахь кыр еиқәцәоуп.
Зны, дышнеиуаз саԥхьа дгылан,
Иааиргеит ибжьы нароу:
– Дыҟам скәыба иаҵагыло,
Иҟоу, исыцу сызжуа роуп!..
2011

ДАҼА ДУНЕИКАҾ УНХАРЦ УҬАХЫЗАР...
Аамҭахап мҩадук еиԥш узнылаз...
Крудырма усҟан уи шхарацәаз,
213

Аха усгьы, знык уананыла,
Иреиӷьны иубаз наҟ иагьреицәаз,
Хьаҵшьа умаӡам. Уҟазаргь умала,
Уахала ауӷәу еиԥш, узбо уагьдырџьаз.
Даҽаӡә итәы акәым, унеилароуп умҩала,
Иауа, иамуа – џьара анс, џьара ас.
Иухаршҭ аҵаа уқәҟьан ушкаҳаз,
Иухыччоз ишыртәым ахаангьы чараз.
Убла уи даумырбан уара уаҳа,
Уаазықәгылахьаз уцҳа зҿаҟәаз.
Дшәиԥшьиуа ушьҭа дыхгылан уахьнеиуаз
Имԥсуа-ибзамхо итәаз ҭакәажәык.
Уи уара акаҭа узызҳауаз дреиуан,
Дылахан дыҟан, дзылымҵуа, шәык.
Ублақәа хҩа, нас, иахьакгьы шәнеиҩысааит,
Уааццакында, иҟалоит уҭахар...
Даҽа дунеикаҿ, унхарц уҭахызар, –
Аратәи уалазмыргылоз ухаршҭ!
2011

***
Ҳзышьҭаз, ҳазхьымӡац ҳаԥхьа ишьҭами, –
Аӡәы ихала изышьҭыхуам, изгом.
Аԥышәараҵәҟьа ҳанахысуа шьҭа ами,
Иааира ҳзымгар – ҳамшқәа еихыкком.
Абӷа снаҭоит, амч снаҭоит былаԥш,
Саԥхьаҟа уи сзакуп цәашьны.
214

Иааиуа амш сгәы арҿыцуа санаԥыло,
Исаҳауа бжьык ауп – ба быбжьы.
Снанагоит сара уи амш анҵәамҭахь,
Ахықәахь – акгьы ахьыҟам ахь сагоит.
Аха бара араҟа бныжьуа сцамҭаз,
Хырԥашьа змам сазхәыцын – сеилагоит.
Аԥсҭазаара збап ҽазныкгьы ихәмарган,
Саҿыԥсаауа, санымшәо ас бзанҵык.
Ибықәыԥсан, аҵыхәтәаны, банынаскьарго,
Сшыҟамгьы, аҳәҳәыҳәа лаӷырӡык.
2011

***
Ҩыџьа еиҿаҳан – Расҭеи Кәасҭеи –
Еибарԥсаанӡа ирыхьӡеит...
Абга сԥылан, амҩа анасҭа,
Самбаӡазшәа наҟ ицеит.
2011

КАДИХАН
Хьӡык ануп ахаҳә ахьышьҭоу,
Егьырҭқәа аныҵын уи ианыз.
Урҭ, ианыҵыз, ҭаха сышәҭом,
Сдәықәнагалоит сгәы саԥыс.
Иҟалап уи дҭыԥҳа ссирны
Адәы дықәызҭгьы – анцәахша!
Аамҭа аӡиас хәашьы снырны
Уи слызхәыцуа иаасыршап.
215

Сылаԥш дааҵашәоит илышьҭаз
Зызхара дзымбаз арԥыск.
Дабанӡацеишь дышхыз лышьҭа,
Дигахьазҭгьы иара ԥҳәысс?
Дахьцалакгьы лыда ԥсыхәа
Имаӡамкәа уи дшаауаз,
Илызҭазеи лара аԥсыха,
Аԥсы аҭазаара анауаз?
Аамҭа ианнаҵаз аннахуеит,
Аамҭа шцац ицоит, еихан.
Сахьахәаԥшуа ҩаԥхьа сгәы ахәуеит
Ахаҳә ианхалаз «Кадихан».
2011

***
Исырԥсах мшқәаки ҵхқәаки – сдыргәаҟуеит,
Исзымхеит исуҭаз, – ицеит, исцәынҵәеит.
Иқәысхы маҷым амҩан са сҟәаҟәа,
Урҭ сара сымчи сылшареи ргацәеит.
Иргама, ирысҭеит, сымала саҵалт,
Иахьышьҭаз сахысны сымцеит игатәыз.
Гәаҩак санҭысгьы, наарак саҿаӡуан,
Санааԥса, исхашҭызшәа збон сахьатәыз.
Сахьҭаҳаз сеилысзаргь, сыруан иахьыртәыз,
Исҿаҵәоз иархәашьит акырынтә сыхшыҩ.
Аха ԥсахрада сыҟан сахьыртәыз,
Ҽаӡә аӷәра исмыркит сара сҽыҩ...
Исырԥсах мшқәаки ҵхқәаки – сдыргәаҟуеит.
2011

216

***
Аԥсҭазаара иазкуп, иазшоуп зегьы-зегь, –
Уаазынио зегь, – аду, амаҷ.
Иеимырҵәаз ран леиԥш узтәарызеи,
Угәы зцарызеи, Маџь!
Дубахьоу измам џьара лаӡарак,
Уеицәахар ҟалома зегь рыҵкыс!
Макьана уԥсы ахьҭоу амацарагь
Иҭнарԥраароуп уара ухылԥа аҵыс.
2011

***
Дхагахазшәа дарбан иччо исԥыло,
Адунеи ду изнаҭо ас агәахәа, –
Иаабжьасызшәа ԥшак асаба ргыло,
Ианааскьо сыԥсы азҿымхуа амш еилахәашь?!
Уи дзыргәырӷьо сара избо уамашәоума,
Инаирҭаз хыбжак ас дыхнаху?
Исызгәамҭо, зегь аныҟаҵәҟьоу уажәоума?
Аӡлагарақәа зегь лагозаап – аху, аху!
Ус иҟаҵәҟьаны, арахь зегь маӡазар,
Инхарызу, иашан, ӡыкгьы ҭамбо?
Гәынқьыбжьы смаҳаҵәҟьо слымҳа цазар,
Сынхазаапеи сыблагь уаҳа ак амбо!
2011

АМҨАН, ЏЬАРА...
Сыблақәа ирыгхоу, зны-зынла ҳамҩа
Ахьнагоу збом сара арантә, избаӡом.
217

Наарак ҳаҿалоит, уаҿысыргьы ахьамуа,
Уаҿазаргьы ахьамуа – џьаргьы узцаӡом.
Издыруада игазар ажәҩан ду аҵахь,
Ҳантәалоушәа зызбо уи акәу уарҳалк.
Сылаԥш дгьыли жәҩани ирыбжьаӡуа
Ишааиуа, ԥсаатәк еиԥш илҭалт.
Арахь иааԥшуа ирзаҭом еилкаашьа,
Ирыздыруам ари закә маӡоу, –
Исыҵасуа сеиҭашьҭԥаан сагашоу,
Сахьынкаҳаз сҟәыбаса сцоу.
2011

***
Чҳашьа змам аарнычҳауа срылам,
Ирцәыскит инаҳә-ааҳәуа зегь мап.
Сахьынтәаауа здыруа сидыруеит зегьрыла,
Уи уаҵәызны сахьнеиуагь ибап.
Сымҩа сангылоуп, макьана инҵәарыма,
Акырыҟоуп мыч сызҭо, сзырӷәӷәаз.
Сара спремиақәа мҵазырсыз ирымоуп,
Наҟ сырԥырҵхьеит сыхьӡ зҵәаӷәаз.
2011

***
– Ажәҩан иунамҭац шьҭа ианунамҭо,
Адгьыл ианунамырбо иунамырбац,
Узашьҭоузеи араҟа даҽа ҳамҭак,
Изыргьежьуагь арбан ублахаҵ?
– Избазаргьы ажәҩан шьҭа егьыснамҭо,
Адгьылгьы иснамырбо иснамырбац.
218

Иахьатәи ари амш заҵәыкгьы ҳамҭоуп,
Изыргьежьуагь уи аупеи сыблахаҵ!
2011

***
Исхыԥан ицеит, инасгәыдҵан сыршьызшәа,
Ицеит, рышьҭахьҟа уаҳа иаахьамԥш.
Избон сахьышьҭаз ажәҩан хәашьызшәа,
Ихәашьымоу, ибгазаргь ҟалап.
Аха сгәы аҟәышра сымахын уаҟа,
Избахуан цашьа рымамшәа ицаз.
Ара еиҭаҳәашьа змам санаргәаҟуаз
Изакәызеи урҭ уаҟа ирыхьӡаз?
Иааикәанаргьежьт, иаршәеит хьӡы змамыз
Дара ццакуан, хьӡы згаз, –
Исхыԥан инеиуаз уахь, мҩа ахьгамыз
Насшәа ишцаз еиԥш иқәҳа иаауаз.
Ирҭахын иахьааиуаз сшьапашҵа
Иагәӡыргьы, ирыхьӡаз иахьнархәын.
Иааҭалоны ихьибажәо ашҭа,
Иаагәарҭеит: ӷәӷәалаҵәҟьа схәын.
Исҵәахырц саҿыхын уа сԥызжәоз,
Арҭ хыдақәак ракәзаап ҟасҵеит.
Исхыԥан ицеит, инасгәыдҵан сыршьызшәа, –
Инасхыԥан! – илҭахәаша ицеит.
2011

***
Саазықәнакыз иарбан цәҳәыроу,
Аԥслымӡ сықәнаԥсоит аԥша.
219

Аҳәҳәабжь ааҩуеит: «Ухынҳәыроуп!..»
Арахь уаҩ дыҟам сахьыԥшуа.
Сузыԥшаарым сышьҭа ухылар,
Сушәа асаба ихнаҩахьеит.
Ишԥасҭахыз сныдыххылар
Аӡәы лҟынӡагь... Зегь цахьеит,
Инхахьеит нахьхьиӡа, сышьҭахь,
Саԥхьаҟагьы сымҩа мҩам.
Уҽаанкылишь, сара исышьҭоу,
Усыхьӡаанӡа сыхнаҩап.
Аԥслымӡ – аԥша иханагало,
Аамҭа – ԥшатлакәха исыхьӡаз...
Ражәа салам, рашәа салам,
Џьаргьы сыҟаӡам ицаз.
Агәы сықәыршәуп ацәҳәыра,
Аԥслымӡ сықәнаԥсоит аԥша.
Аҳәҳәабжь ааҩуеит: «Ухынҳәыроуп!..»
Арахь уаҩ дыҟам сахьыԥшуа.
Сықәызгаз рылаԥш сԥылоит,
Сҩаҵҟьоит ус уа, иахьсыхьӡаз.
Скаҳан – сгылоит, скаҳан – сгылоит
Зегьы рцасгьы, зегьы рцас!
2011

220

ИСЫДЫРҴЕИТ СШЬАМХҚӘА АСЫРСЫРЦ
Адик Цәышба изкны
Исыдырҵеит сшьамхқәа асырсырц –
Сызлашаз-сызлаҟаз сырӡырц.
Сықәрыкшеит иаасыдыххылан,
Аҭыӡгьы санырҟьеит хыла.
Скаҳан – сгылеит, сгылан – скаҳаит,
Сшьамхқәагьы асмырсит уаҳа.
Даҽазныкгьы дхәааит дахьгылаз
Агыгшәыг еиԥш сара исԥылаз:
– Иуҵаԥысҵәоит, ушьамхқәа арс!..
Сара уа сыхиан сықәԥарц,
Сшьамхқәа асмырсырц сақәыршьуазаргь,
Рхы ржьазаргь, ирымжьазаргь,
Даҽа ԥыҭрак уа иаасԥеиԥшын,
Сдырхаган, алым сеиԥшын,
Сҿынасхар, иааимысыжәжәашан,
Аха араҟа сусқәа башан:
Даҽазныкгьы рҟамчы схырҟьеит,
Даҽазныкгьы аҭӡы санырҟьеит.
Исыдырҵеит сшьамхқәа асырсырц –
Сызлашаз-сызлаҟаз сырӡырц.
Рымч агарҭа рымаӡамкәа
Исҿагылоуп, џьара иамкуа...
Изуазеи, мшәан, сшьамхқәа асырсуа!
Изуазеи, мшәан, сшьамхқәа асырсуа!
221

Ирҭаххар – ана сыкнарҳап,
Исарҳәарц еиҭанасарҳәап,
Иамуӡар – саадыргәыбзыӷып,
Мчыла тышак ахь исыхан,
Исылахәмарп, ҵәык сахарҵап,
Сыԥсы ҭырхып, зны иҭарҵап, –
Изуазеи, мшәан, сшьамхқәа асырсуа!
Аӡә дсырсуа, ҽаӡә дсырсуа,
Сынкарыжьит аҟәада сҿыхны,
Сыҟаӡамшәа наҟ саныхны,
Ирбоу исылгазшәа сыжны,
Нас ицеит урҭ аагьежьны.
Сыҟан насшәа сеиҭаацәырҵырц...
Исыдырҵеит сшьамхқәа асырсырц.
2011

СШААИУАЗ...
Убас шьоукы саарылагылт иаша,
Даргьы саргьы ҳџьыршьо аҿар, –
Снарывалар – сахыршьаауа сиаша,
Снараҩсыр – исзыруа шьапҿаршә.
Ԥсран сара арҭ ауаа санрылаӡ,
Исзымҳәац акы сеиҟәнажәон...
Аха амра гылон иахьгылац,
Иахьҭашәацгьы макьана иҭашәон.
2011

***
Аамҭа иаргәашаз, зызхара измыцәац,
Иҩеиханы агылара злымшо аԥҳәыс,
222

Дықәиоуп, рыцҳа, лхәыцрақәа лхыҵәан,
Илԥырҵны ицазшәа зны дызҭахыз.
Ашҭаҿ, иҵӡозеи, шьҭа хәыҷ дыхәмарӡом.
Инархьылыгӡон анкьа зны ара
Аҵла иқәлаз: «Укаҳап, амарџьа!»,
Амҩа иқәлаз: «Ҳаргәаҟуеит уаара...»
Ихацәахеит аҷкәынцәа илԥырҵыз,
Рхәыҷқәа ирхашәалом хаҵа илыцәцаз.
Ԥшаашьа амамкәа иҟоума илырӡыз?
Цқьа арбаха лымам дзыхьӡаз.
Ишааиуаз зегь леилаҳау лхамҭаз,
Илзыргылом, диоуп деиқәышьшьы.
Дыцәашәа-дыцәамшәа дшықәиоу, ашамҭаз,
Иаагахуеит агәашә хәыҷ абжьы.
«Даазар акәхап аҷкәын», – аалгәахәуеит,
Арахь иаақәлало уи иоуп, аиҵыбӡа.
Ашырҳәа дзықәтәом – лыбжьы налыргахуеит,
Аҭынчра аалхаҳауеит нас иууаӡа, –
Зықәра иаргәашаз, зызхара измыцәац,
Иҩеиханы агылара злымшо аԥҳәыс.
2011

***
Ажәҩан иалаз ашьха уарба
Еихсыз уарбан, еихсыз уарбан?!
Нахьхьи џьара аиҩхаа ибжьаҳаит,
Сыблагь иамбеит иара уаҳа.
223

Ашьха уарба, хланҵы иҭалаз,
Са сзы ишалац ажәҩан иалоуп.
2011

АИБАШЬРА АНЫҞАЗ ИҶКӘЫН ДЫБНЕИҴАН...
Иажәеинраалоу ажәабжь
Аибашьра аныҟаз иҷкәын дыбнеиҵан,
Иԥсы ааивигеит, даатәеит, даалашан.
Иахьа агәашә аҟынӡа дызнеиӡом,
Даақәтәеит уажә ҟәардәык, дааилышшан.
Саԥшәымоуп ҳәа инхара дахымыз,
Инимыжьит шьыбжьаанӡагь иқәацә.
Изгәаҭомызт, ауаа дырҭахымызт,
Дыбназҵаз уа зԥа, аҿабырҳацә.
«Сышә асыркуазма, – иҳәахуан ҽыԥныҳәак
Иоур, – ида дсымам, сышәшьы...»
Ус, ашҭа иааҭалеит, ирымоушәа ныҳәак,
Еибашьцәа гәарҭак шьыжьык.
Ҳаӷацәа ракәын – идырит иаразнак.
Ԥсышәак нараҳәан, даагылт дааскьашәа.
Ижәны ишыҟазгьы гәеиҭеит рцәа азны,
Ииҳәо иҿамшәо даарыдхалт, даншәа.
«Аҷкәын дабаҟоу?» – «Аҷкәын... Саратов...»
«Дабеибашьуеи?..» – «Саратов...» – иҳәахит еиҭа.
«Ма дхагоуп, мамзаргьы... аратәым...
Уҷкәын дабаҟоу? – дхәааит, – аҽада?!»
«Саратов, – имшын аԥшәма, – Саратов...»
«Уа деибашьуама?!» – «Иҵоит аҵара...»
224

Аӡә дахьгылаз, – «Аратәуп, аратәуп...»
Егьи – «Иуқәшәоит уахь ацара...»
«Ишԥа?! – иааџьеишьахт аԥшәма дахьгылаз. –
Иззы?» – «Ус, даҳҭахуп аказы...»
Ашьыбжьышьҭахь илырххьан илаз,
Раԥхьа дгылан дныласуа асы.
Ицәҳашҳауан, ихысуан уажәы-уажә,
Уажәы-уажә лхәы налырҭалон иан.
Асы днылаҳаит насшәа. Ихы иҵәыуан,
Акгьы ахьыҟам ахь, жәҩан ахь дыԥшуан.
«Рҽабарҵәахуеи шәеибашьцәа, ҳдырцәом,
Ак ԥыржәоит, амца ацрарҵоит уаха?..»
«Исзымдыруа злашәасҳәо, исыздырӡом...»
«Аа, уара, дшыҟоу, аӷа:
Абригь ҳабашьра даҿыхуп, даҿымшәа!..»
Иџьеишьон забџьар харшала изкыз.
Нас, дишьырцгьы рацәак иҭахымшәа,
Иаалырҟьан агәызҳәа дхыст.
Асы дылажьны, ҳилгеит аӡәы ҳәа,
Ицеит иахьымаара, иныласуа асы.
Мыширахап, иазгәарҭан рныҳәа,
Зегь рзеиԥшын урҭ уажәазы.
«Саратовҟа, иҷкәын иахь, амҩа
Дықәаҳҵеит», – иҳәеит арахь аӡә дааԥшны...
Ауха ихагылан амза гьамгьамуа,
Даннаргоз ҳа ҳтәқәак ҵхагәаны.
225

Иԥсы ахәага ҭан, иагьибеит ашамҭаз
Дшаднакылаз, данымԥс, хәышҭаарак...
Дахьнықәлаз, – зегь арӷьагәышьахьеит аамҭа,
Аамҭа, арахь иааиз даҽа аамҭак.
Дынхеит, рҳәеит, аҷкәын Саратов,
Дааигеит, рҳәеит иаразнакгьы ԥҳәыс.
Бзиа дылбозшәагь дыҟам аратәик,
Иаргьы игәы шлызцахьазгьы аҽадҳәыс.
Даақәлазаап зны, аибашьра ашьҭахь,
Жәа џьбарақәакгьы убас иҿацеит,
Шьыжьык ԥшьаала дынҭырган урҭ ашҭа,
Дцеит арантәи, дахьымаара дцеит.
Аибашьра аныҟаз иҷкәын дыбнеиҵан,
Иԥсы ааивигеит – аԥшәма длашан.
Иахьа агәашә аҟынӡа дызнеиӡом,
Даақәтәеит уажә ҟәардәык, дааилышшан.
2011

***
Зегь игәалашәон уи, дахьааихьаз, дахьнеихьаз,
Ԥшәымара ахьиуаз зны, дахьсасыз;
Дахьеицәаз уажә аасҭа, дахьеиӷьыз,
Дахьдырԥхашьаз, дшыбзаз дахьыԥсыз.
Игәалашәон дыззашшуаз, иара иззашуаз,
Игәы ԥызжәоз, ихәрақәа зырӷьаз...
Игәалаимыршәоз акы ыҟан иҟамхашаз:
Аԥсны шаҟантә, шаҟаџьара иҭихьаз!
2011

226

***
Учча-ччо уаарылагылт ахьырԥар,
Џьара гәалак умамшәа зынӡа.
Ус ауп уара ушыҟаӡоу уахьырбо,
Уааиуеит уара ус, уҽыргаӡа.
Иумфарц уаҿуп уԥсы ануҿарҵо,
Иумҳәарц уаҿуп уара иҳәатәым.
Укәаҩӡа уанаақәхало абарҵа,
Улалбаан уашьҭалом атәым.
Урыцҳахәха ахаангьы урызгәаҭом,
Ишыҟоугьы уеикәазырҳәуа зқьы;
Уаҩытәыҩса имырбакәа ганкы уҽаҭан,
Уҵәыуозаргьы уҵәыуоит уеиҵақьы.
2011

***
Аԥсыха сырҭар, сақәшәап аԥсышьагь,
Ирҽеитәу срыхьӡап, исырҽеип.
Сҽеикәаԥсан ара сызтәагәышьом,
Сҩагылан, иахьнеитәугьы снеип.
Сара исусу – уи даҽаӡә дахәом –
Снапала уаҩҵас иҟасҵап.
Схы стәуп, иахьахатәым сахом,
Иахьцатәу сырмышьҭуазаргьы сцап.
Ирԥшӡатәу ыҟоуп, исырԥшӡап,
Ишьҭыхтәу схалагь ишьҭысхп.
Сара аӡәгьы араҟа сиҿырԥшӡам,
Сыԥсы ахьҭыхтәугьы иҭысхп.
227

Аԥсыха сырҭар, исроурын
Сымшқәеи сыҵхқәеи неиԥшьы;
Саамҭа насыԥк еиԥш исоурын,
Иналыҩлон уа са сыбжьы.
Сбааш ашәикәагәқәа анамхо,
Уахь иандыршәуа хаҳәқәак,
Ирбозаап сымԥсуа, сыбзамхо,
Исылго, аа, аха, иааг,
Иушьуа Ҳазшазгьы дишьуама,
Адгьыл иснамҭар насыԥ,
Ихалап ажәҩан ахь саман
Ахәыц иахьынҳалоу сыԥсы...
Аԥсыха сырҭар...
2011

***
Сақәӡуан уаҩытәыҩса имыхәо,
Наҟ-ааҟ исзаԥсамхаша уск.
Аха усгьы сақәымҵит сҽыхәа,
Аха усгьы снеиуан сраԥыс.
Санаахынҳәуаз адәы иаҵәа цәырҵәан,
Исҿалашоз избац хаҿқәан.
Сара усҟан сгаӡан – зегьы здырцәон,
Усхьысыр мцаны сеибакуан.
Сара усҟан исыхьхьан исыхьшаз, –
Сатәын зыҽзырхагаз цәқәырԥак.
Сақәымшәо сымч ду аныхшьа,
Иҟасҵарц саҿын зегьы рҭак.
228

Иархагазгьы ыҟазу сцашьа,
Исышькларҵоз лапҟьан, ихаҳәын.
Иҳамашәа збоу еилаӡашьа,
Саарылагылт арахь, саахынҳәын.
Аха сақәшәеит асаашьа:
Стәаргьы сгыларгьы руам!..
Иԥыруа иамам ҳәазашьа,
Иҳәазо ахаангьы иԥыруам.
2011

***
Жәала исзымҳәоз ак ҟрымҿрымуа,
Мҩақәак схала санырныз,
Исгәыҵакны маӡа исымаз
Лаҳаит шьыжьык уи аԥҳәыс.
Сара сзыҳәан цқьа имшацызт,
Амш ду аарла иааимыггон.
Игәасҭеит уи сымшгьы дшацыз,
Лыгәра сзымго – лыгәра згом.
Сшьапқәа адгьыл иқәмыркьысӡо
Уи сахаԥыруашәа збан,
Акгьы ыҟамызт уаҳа изӡоз
Иааиуаз аамҭа сацәқәырԥан.
Саамҭа-сымш иахацеиуан
Сҟьо саман сара, аҵысхә.
Зны слеиуан, зны сҩеиуан,
Дысцәыӡхьазшәа збон аԥҳәыс.
229

Аха дшыҟац сааигәа дыҟан,
Сымра ихышәҭыз дашәахәан.
Лылаԥш сдәықәнагалт аҩныҟа,
Сымҩа нымҵәацызт – сыӷәӷәан.
Ах, уи алаԥш, лара лылаԥш,
Ишԥасхылгалоз дшәаны.
Дысхын – хыбран дысхагылан.
Сара сцон сеиҿышәшәаны.
Даҽазныкгьы данысхьымӡа –
Хашҭра зқәымыз анылхашҭ.
Иҿыцәаанӡа шьҭазы сымцахә
Деҵәаны сханы дынхашт.
Даныҵрангьы дыҟам сымҩа,
Иаасгәаларшәо уи аԥҳәыс.
Жәала исзымҳәоз ак ҟрымҿрымуа
Мҩақәак схала санырныз.
2011

***
Уеилагьежь, уеилахынҳә, уԥры,
Аӡиасқәа иреиӷьу Кәыдры.
Ухықәан исымоуп насыԥ,
Сгәы злаҿукаазеи, Бзыԥ?
Срыбжьагьежьуа Ԥсоуи Егри,
Насыԥымзар, иахьӡуи аригь!
Исыԥхьан, схырхуеит еиҭа:
Рчеиџьыка хиоуп Арыҩҭа.
230

Рчеиџьыка хиоуп Лашькьындар.
Иҟалап уахьгьы сагар.
Уахьгьы егьирахьгьы сцап,
Аԥсны зегь мышкалагь сахьӡап.
Лакәу ԥхыӡу сызлоу,
Амшқәагь схызгалоит Ҷлоу.
Сышнеиуа амҩан саатәап,
Уара снаухыԥшылало, Дәаб.
Санаатәо сусқәа сдыркаран,
Сыԥсеивгага аацәырҵып – Аҭара.
Саазқәылаз, акы ыҟоу иҳабжьоу,
Салӡаашәа стәами Набжьоу.
Сыҩны аццышә ахаҳан, сҵәахуп,
Аха сшахыцгьы сахуп
Ак зыхьран иҟам бзанҵык,
Издыруа, анкьатәи ҩнык.
Саагылоит сызнымшәоз санышә.
Абраҟа санамарда анышә
Иԥсхьоу зегь ирхалап рыԥсы,
Сара сзы заҵәык, дад, сара сзы.
Ҳашҭа ду сҭыҩып сыбжьны,
Арахь санаақәла сгьежьны.
Мышкы акәыз, уи сызсырхап,
Уа даҽазныкгьы схәыҷхап.
Иҟам сҩызцәак срыхьӡап,
Ҳаибарыҩуа ӡҭалара ҳцап.
231

Уеилагьежь, уеилахынҳә, уԥры,
Аӡиасқәа иреиӷьу Кәыдры...
2011

***
Дзықәшәаз еилкаа аҟазаара зҭахымхо,
Дгаӡаханы акәым зҽызшьуа иҽзишьуа.
Аринахыс ари адгьыл аҟны изнымхо
Уҳәан-сҳәан мацарам ишьҭахьҟа инижьуа.
Аԥсра изаиааиз аԥсҭазаара иԥылашт,
Адунеи ду дналаԥшышт ҽакала.
Агәашә аҟынӡа ианымнаӡогь улаԥш,
Унеиуеит гәаныла ахра уаҿалан.
Насыԥ иман уи ахра иаҿаӡыз –
Дыннамыжьит, гәыӷра дук ицын...
Аԥсҭазаараҿ иҟаз акгьы агым, акгьы ацым,
Ҳзықәдыршәаз иҽыршьыгоугьы ҿыцм.
2011

73
Схы сазыншәыжь, исымаӡам шәаха,
Саатәашт сгәы акы иҭнарԥсаашәа.
Хынҩажәижәаха, хынҩажәижәаха!
Сықәра иахьакәзар ҟалап санаршәа.
Сазыԥшызма саап ҳәа аранӡа,
Ҩеишьа ахьыҟам храны саҿаԥшуан.
Стәоушәа нахьхьи, џьара, ара амҵан,
Мардуанк даҿаланы дҩеиуашәагь сан.
232

Лгәы ҭынчуп данаатәо абарҵаҿ,
Арахь, ашәшьырахь, сара дысзыԥшуа.
Даҽазныкгьы схәыҷушәа, сылбарцаз
Дцәыланы лҿаалхоит амра анкашуа.
– Ушԥашлеи, – лҳәахуеит, – уи сара иԥсыша!
Агәашә унҭыҵын, уааҭалт ушланы!..
Уаақәнамгалозар арахь уара мҽышак,
Ҳаухашҭуазаап... – даатәоит дааигәаны.
– Смышлакәа, санхеит, имаҷума исхыҵуа –
73! Са сзы ирацәацәоуп..
– Ухәыҷуп уара... – сан дынкахәыцуа
Саԥхьа дтәоушәа збан – дхарацәоуп.
Уи дахашҭырц иаҿуп адунеиажә,
Саргьы арантәи сагоит сжьа-жьо.
Зны сыҷкәынӡоушәа збахуеит сахьнеиуа,
Саацәырҵуеит, смаҳәушәа, арахь сыԥхашьо.
Нас иаасықәҳазшәа збахуеит еидарак,
Исзышьҭымхуа еидарак, аф аст, сажәӡоу,
Схала сзымцошәа збоит аӡлагарахь,
Арахь макьана сабџьар еиҵоуп,
Бнакы сылоуп макьана сшәарыцо,
Нахьхьи сласӡа наарак саҿоуп.
Тәамҩахә сымам, исзымгашагь срыҵоуп,
Сыҷкәынра агәы сымами – сҿоуп!
Изакәи, нас, уахынла сызмырцәо, –
Сызмыргылаз, стәан сызмыртәаз?
233

Сшааиуаз исымдыршазгьы здырцәоу,
Ҽак ыҟоу сара сзыргаӡаз,
Ари аԥсҭазаара исзаламгьы сзалан
Шызбоз, убас ибгеит, еиԥхьыттеит,
Еидкылашьа амамшәа инхеит аламала,
Иснаҭахьаз маҷмызт, сгәы азмырдеит.
Ишԥарацәоу сыблақәа шааԥшуагь исцәыӡуа!
Ирылагьежьит урҭ зегьы ԥшак.
Исыдтәалаз аганахьала ицәыҵоуп,
Шьоукгьы асуа идәықәуп ашақә.
Раамҭа ааизар ҟалап иахьазыҳәа,
Изҵысуаз иахыԥо инықәлеит адәы.
Избоит иалаӡуа ыҟоушәа рныҳәа,
Илашәқәахазшәа, иаган дара ртәы.
Са саарылаҳаит сықәра ду саҵан,
Рхы аарыхнахуа исҳәо раҳар.
Саԥхьа иаагылаз издыруа хаҵан,
Днаган раԥхьа дургыларын ҳар.
Уажә аӷьычҳәоуп дшырдыруа ажәлар,
Аԥсымҭә, урҭ рмал даахахан,
Иҽизынкылом, инҵәааит, уара, ажәла,
Ханк иргылан, даҿуп даҽа ханк...
Сара шәышықәса нысҵыргьы ауазаап,
Саарыламхар ҳазго ҳаимҵәаны.
Аӡә дцар, арахь ҽаӡә даауазаап,
Аӡәгьы арахь дынхом дынцәаны.
234

Исызгәаҭом амш шьҭа иснаҭо,
Исзыҟамҵо збоит шәкы рҭак.
Сҟамлахьаз сара ас еиԥш иахьадагь,
Аха саԥыларгь ауеит ҽа ааԥынрак...
Схы сазыншәыжь, исымаӡам шәаха,
Саатәашт сгәы акы иҭнарԥсаашәа.
Хынҩажәижәаха, хынҩажәижәаха!
Сықәра иахьакәзар ҟалап санаршәа.
2011, март 13

***
Уара иуфо сара ахаангьы илбааздом,
Саԥхьа иаақәургылар – сагьакьысуам.
Зыԥсы ҭоуҵо еиқәсырхарц ак асҭом,
Смахәарқәа ԥхьарҵәа маҵ азызуам.
Узлааиуа иуеиԥшхаша анадуԥхьало,
Унапқәа акәыршан уанаатәо сызланымхо,
Уара удунеи акымзаракгьы сзалам,
Ҳнеиҿаҳаргьы – ҳанхарым ҳаиҿымхо.
Аҟәрышь иаԥсам уара ухы анахҭнуҵо,
Уи зегьы иреиӷьшьан уалаҭхаџьуа,
Иҵатәымгьы уҽақәыжьны иануҵо,
Иҟоуҵо закәызеи? Сгәы зырмаҷуа.
Узларгалаз уалҵран уҟахума,
Уззыԥшу уԥсы зырҭәуа жьыхәҭазар!
Иухагылоу уара иутәу хума,
Адуазы амаҷ угәы ардазар!
235

Уара иуфо сара ахаангьы илбааздом,
Саԥхьа иаақәдыргылар – сагьакьысуам.
Зыԥсы ҭоуҵо еиқәсырхарц ак асҭом,
Смахәарқәа ԥхьарҵәа маҵ азызуам.
2011

***
Иҟалап сара сгәы ҵаӷахазар,
Сыруазыруа сдыртәазар ианыруа...
Уеивызго узацкәашом. Ухагамхазар.
Иҟоу шсоуҳәара, дад, Зегьыздыруа.
Иахьааинырҟьалак иқәлақәо срылам,
Ашәакгьы сызҳәом исҭахымкәа.
Уи азакәхап, исымамкәа ԥыла,
Сызнеиуа иҭаҿаҳәа сымгәа.
Уаахәыц, сеилкаа, усашьазар,
Иҳәатәу ауп, исҳәо хаҵа.
Иҟоуп сара сымлашьуазар
Анеиӷьу хара-хараӡа,
Исымҵадыршәлак шьҭыхуа, слахьыцәгьан
Схызар аасҭа шьоук рышьҭа.
Усҟан еибышәҳәала сыцәгьа, –
Аратәи нарцәыҟагь снарышьҭуам.
Уеивызго узацкәашом. Ухагамхазар.
2011

ШЬРЫН ИГӘЫЛА
Сара изнымхаз, аха гәыла-ԥсыла
Ишыҟаз инхаз соуп, сшынхаҩыз.
236

Аӷьара сшыхгылаз уаҳа сылам,
Сашьызшәагьы сыҟахуп аҩыз.
Сӡышоит, иҟалаз уи акәхап,
Бжьеизаргьы сахан изыжәрын.
Сахьрызгәамҭо ужәракаҿ саақәхан,
Сыбжьы наиқәсыргалоит Шьрын.
Уи сара дысгәылазу, дысгәылоу,
Сааигәа дыҟоу дшыҟац, дхарахоу?
Ибжьы ааиргаанӡа сқәацәӡа сгылоуп,
Саха имам сгәыла, деилахоуп.
Арахь данаацәырҵуа амра дашәны,
Дсыхәаԥшуеит акраамҭа дшанхашәа.
Иаԥхьа сгылоуп, аа, иахьа сицәажәан,
Иара дсеиҵбуп – ихыҵуеит хынҩажәа.
Илаҳҵо закәызеи ҳәа саахәыцуеит
Иаргьы саргьы? Илаҳҵаз мааӡоу,
Исусымхаз уск наҟ саҟәыҵуеит...
Лахьынҵоуп ари, дад, лахьынҵоуп!
Дсыхәаԥшуеит сгәыла дшанхашәа.
2011

***
Иҟаз еиҭаҳәашьа узаҭом уццышәхар –
Уалаблыр аамҭа, уахӡыӡо узлагылаз.
Узықәгылоу адгьылгьы усҟан инышәхап,
Унықәиԥсап, уццышәми, угәылак.
Иалаӡыз, иалаблыз иутәымыз аамҭа,
Уи акы знаҭаран иҟамыз уакәын.
237

Акгьы унаҭом аамҭагь ак амҭа,
Ус ауп аусаҿ, уи шыҟоу, илакәым.
Иузырбазеи, нас, иауҭоз ҵахәызшәа,
Уҽузмырҭынчуа, угәаҟ-гәаҟуа уахьалаз?
Уангәарҭа, уанаацәырҵ иахьанӡа уҵәахызшәа,
Иҟамызт уажәа раҳартә идырҟьалаз.
Иҟаз, ҟалашьа змамыз, уархаго,
Шьаҿакгьы уназмышьҭуаз ацаҟьа уадхон.
Уҽкыдҟьан уҽумшьыр ууам уара ахага,
Ураҳаҭха, сҳәоит сара арантә, ураҳаҭха!
Аԥша иагома наҟ иага сҳәаргьы?
Узҿу зны илегендаха, илакәха,
Исҳәаргьы исымҳәаргьы, сыҳәҳәаргьы,
Уа ацаҟьа уадхоит ушадхац.
2011

***
Алақәа ирфаз дрыцҳахеит. Иааикәшан,
Имлашьуа иҟамыз, дааимырыжәжәеит иаразнак.
Ибаргәыз дыԥсыр џьара ааиқәшәан.
Ԥсразма уи усҟан, ԥсразма!
Ала ирфазгьы диеиӷьым аҳәа иафаз,
Иааихагылт дахьышьҭаз ихы дзамыхәо.
Уара егьҟамлазшәа аԥшаҳәа уаваз,
Ма уақәкьакьа унеила уахь уҽыхәа.
Ара иҟалеит ари аҩыза, иумаҳацкәоу,
Иара ҟалеит аҟалараз, иумаҳацзаргь.
Агәра ргартә ирзеиҭоуҳәалап иҳацқәоу,
Иуаҳаз ажәабжь акы ацымзаргь, иацзаргь.
238

Анцәа идырааит зны уахьықәнакыша,
Ҿашәа умоуа уаҟа унхаргьы амуеи.
Леи ҳәеи ирцәынхаз уоуп, ушыԥсыша
Уазхәыцуа уаныз џьара амҩа.
Уара утәқәа урцәынхар – насыԥуп,
Уԥсы ҿырхзаргьы иудыреи атәымуаа.
Иухаҳаз ажәҩан ԥҭеиқәаҵәала ихыбуп,
Лажьык фатәыс иуоузаргьы – фатәыми!
2011

ИНЫМХАӠЕИ УАҲА САРА СТӘЫК?!
Инымхаӡеи уаҳа сара стәык?!
Снықәлазҭгьы, наҟ сынҭыҵны, дәык,
Сҩаҵаԥшрын ажәҩан ҵыккаӡа,
Сҿахазшәагьы аазбарын гаӡа.
Ашьхақәа сгылан снарзыԥшыр,
Ишыҟамло здыррын схы зжыр.
Арҩашқәа рышьҭыбжь саҳарын,
Шәарахқәак, сгәарҭар, ирҳарын,
Ахрақәа ирҿаӡрын ишәаны,
Сара ара санаатәо сгәы ԥжәаны.
Ажәҩанаҿ ишԥахәмаруеи аԥсаатә!
Уажәы-уажәы снахәаԥшлоит асааҭ.
Ицахьеит, сҳәоит, саамҭа цацәахьеит.
Иааиҿагылеит иааин Иаци Иахьеи.
Иахьа иалшом иалсыршоз Иацы.
Исыҵаҵәо збоит есааира аӡы.
239

Аха срызмыргылт ара сҽанҭаск.
Саазалымҵуа салоуп сызлахаз.
Сиеиӷьым ҳәа сыҟоуп уеизгьы тәык.
Инымхаӡеи уаҳа сара стәык?!
Ақьафура қьафурамшәа збан,
Иахьа хәлаанӡа кәымрак сыҩнатәан.
Иахьагьы сзыҩныҵуам – сыҩнатәоуп,
Ақьаад исзанымҵаз аҳәатәоуп
Сҿазҳәоз сара абраҟа. Хар
Сымамызт уажәраанӡа, иазсырхар,
Избоит, иаҳа еиӷьзаргьы ҟалап,
Аха исзыргылом џьаргьы акәаԥ.
Уи уара иургылаанӡа Ҳазшаз.
Адунеи ду ссирын сызлаԥшуаз
Зны, санҿаз, ахра санаҿаз,
Зынӡагьы сазымхәыцуа сышҿаз.
Сыҟан краамҭа ус сызцарашәа.
Скәымра хәыҷ, сбахҭа, санҭашәа,
Санаҵаха аамҭа хьанҭа ақды,
Исханаршҭит иахьыҟаз сара стәы.
Сара истәыз ыҟан зегьы рҿы,
Икәадырны игылан сара сҽы.
Саннықәыххыз иац акәмыз, уара, дәык...
Инымхаӡеи уаҳа сара стәык?!
2011

***
Сгәылеи сареи иҳабжьаӡоузеи, ассир!
Тәылакаҿ ҳанхоит, дунеик ҳаицалагылам
240

Арахь, илшоит иҽаахырҳәҳәан сыхгьы днасыр,
Убас дысзааигәан дынхоит сара сгәыла.
Сгәы архынҳәлоит икьатеиах ԥызҵәо,
Акы иԥырхаган дыҟаӡам сзырхаго.
Дцазшәа ибалоит шьоукы драԥысцәан,
Унаизыԥшыр, ҩаԥхьа давоуп ага.
Дызҭагылоу аамҭа ахьиго имам,
Дааҵатәалоит иашҭаҿ ҭынч ашәшьыра.
Ибжьы иргалоит: – Ушаамҩахыҵра, Дима,
Ҳасран доминок... – Дахьцара издыруам.
Димеи иареи рыччабжь арахь иааҩуеит,
Ҵәыцақәакгьы еидыржәылеит, иеидхалан.
Сара схы иҭалом слымҳа иҭаҩуа,
Сшыҟац еиԥш сыҟоуп ҩаԥхьа схала.
Иагәыдырҵеит, имшуп, иеиҵаӷьычуа,
Иџьеишьо: ишԥанхеи зегь еихбаалан!
Зхы изамыхәо тәоуп еиҵақыџьқыџьуа,
Ицар, уара, арантә наҟ ибналан!
Сара сакәу џьишьахуеит уи, сгәыла,
Ара иҟам, ашәеиқәаҵәҟьа иалоу
Сааигәа дзымааит сантәагьы сангылагь.
Иеилсыркаауагь иабатәи жәеинраалоу!
2011

***
Аџьнышцәа ирылахаз амаалықьцәа дрышьҭоуп,
Дрыхьӡар иҭахуп урҭ, иага ихаразаргь.
Анцәа идырааит уи џьара днарышьҭуоу.
Их уахь ихоуп изамуазаргь, иауазаргь.
241

Иҽызниҟьара издыруам, дгәаҟ-гәаҟуеит,
Дкаҳауеит, дгылоит, днеихахуеит,
Аха ихаҵкы кадыршәуам араҟа,
Дыхҵәарц иҭахызаргь, аа, дындырхахуеит.
Ивагылоит, ицнеиуеит, дышьҭырхуеит,
Идырбоит дзаԥсаӡамгьы даԥсоушәа.
Рхы дахьырзархәо дадырхәоит,
Уи иара изку аказоушәа.
Дахьыҟоу ихашҭырц ддырҩашьоит,
Имырбакәа дықәырҟьоит ишьхәа.
Уԥшыр, ԥыҭрак ашьҭахь – уабашшуеи! –
Даақәгылоит уигьы дыџьнышха.
2011

КӘАӶЬЫНА ИАХЬ
Ауаа зегь уаау зџьушьазеи, Кәаӷьына!
Угәы кылнамжәандаз уаазырхагаз.
Уаргьы, сара сеиԥш, ургәаӷьыма,
Идыр, уи рацәакгьы иуԥырхагам.
Идырҟьалаз азнык азгьы уцәа,
Ухы ахьугара умоуа уқәдырхазааит.
Иахьеи уаҵәи аӡыхәашь еиԥш иухыҵәап,
Аха иаанаскьароуп нас, аф асааит,
Инҭыкәкәароуп наҟ изларҭәаз рышҳам,
Иҟалап уи рхаҭақәа агаргьы.
Изхыстәыз зегь шәнархыст ирышҳан,
Зегь аками рыгәра угаргьы иумгаргьы.
242

Адунеи ааҳәыргьы, шьҭа акгьы шәзеилам,
Ианеилукаа иахьанӡа узыдҳәалаз.
Шьҭарнахыс егьҟамлазшәа унеила,
Ункахәыцуа, ухала, аԥшаҳәала.
Анцәа иџьшьоуп ҳәала наҟ уахьрылҵыз,
Ухы ухнахуа убап зны уахьрылаз.
Акгьы иҟам, уара, мчыла ицәырҵыз,
Уаарыдхалар – уцон наҟ урылаӡ.
Ухы аҭыԥ иқәҟьазшәагьы збахда,
Рыгәхьаа умкын, иаваз наҟ аҵәы ыршо.
Аҟәара иқәтәоу урыцасуа ашахмат,
Дыԥшаала уеилызкааша, зхы здырша.
Даҽазнык умҩашьароуп, Кәаӷьына,
Унеиҿаԥшыр, дубароуп узыԥсахуа.
Унацәкьыс иаԥсам шьоукы ургәаӷьыма?
Уи гәнугалар – шьҭа аус иабахәо?
2011

***
«Урыцца, – лҳәеит, – нан, урыцца,
Уаала рҳәазар арҭ ахьцо...»
Илдыруазеи сцар сышдырӡуа,
Иахьакәым џьара ишсыхьӡо.
Лхахьы илзаагаӡом сышхьыржәо, –
Сҩызцәа рами, зыгәра лго.
Илдыруазеи исҿарҵо, исдыржәуа,
Зыгәра сзымго сыздырго.
Раҟараҵәҟьа анышә иҵан
Сышрыхәаԥшуа: ҩаԥхьа сан, –
243

«Урыцца, – лҳәоит, – нан, урыцца,
Уаала рҳәазар...» Цәгьа сааԥсан,
Сдыркарахьан исывакәаруаз,
Зхазыҳәан сызҭахыз.
Рыгәқәагь алаҟан, ихәмаруан,
Сықәгарагьы рыман хыс.
Лгәы дажьон исзыразызшәа,
Дырзыԥшуан лхәыҷқәа реиԥш.
Сара сгылан ус, аф сысшәа,
Сназхәыцуа ҩаԥхьа сԥеиԥш.
Сыхәда ашаха ахазыршәуаз
Сҿагәыбзыӷцәахуан, иааскьан...
Изызжәызеи, мшәан, исдыржәуаз
Бҳәатәы сзацныҟәазеи, сан?!
2011

***
Сшәоит иаазқәылаз аиаша мцушәа
Рбо иалагазар ҳәа, аиаша-аиаша!
Иалацәажәоит иеицымгьы еицушәа
Иеицу шеицу батәызаргьы ирбашам.
Зыгәра узымго агәра ахьыргаз ссируп,
Ицеит зыгәра ргаша наҟ иаԥырҵны.
Изхықәхалаз ӡиас хәашьқәак ирруп,
Дара ртәыла, иумырӡшагьы ырӡны.
Ирулакгьы иадыргеит изышьҭагәаҟуаз, –
Изҵамлашаз ныжьтәума ҳәа иаҵалт.
Рхы бзиа ирбацәеит араҟа,
Иушьуазаргьы иахьхьаҵтәугьы ихьаҵуам.
244

Иқәызгаран иҟоу иадыԥсыло,
Рҽеибаркны рымц ԥхьаҟа ианнарго,
Избоит сара шьҭа уаҳа шсылам,
Аԥсҭазаара иахьанӡагь ишыхәмаргаз.
Иуҭахы-иуҭахым абарҭқәа урызхәыцла,
Ухы бала узлаҳаз амца уалԥо,
Иара амцагьы зху амшын ихыӡло,
Уара ӡәыр уизгәаҭар аамҭа уалбаан.
2011

***
Сыԥсы снамыршьеит ааԥын, аԥхын саркареит,
Ҭагалара аакылсын, иауам, самыртәеит.
Издыруада аӡынха избаргьы лашарак.
Иазхоуп, уара, исхызгаз, уаасыхәаԥши, сҭәеит.
Аҭыҩра сҭалан сыцәап сара амшә еиԥш,
Ақьафура анакәха, изакәыҵәҟьоугьы здырп.
Аԥша шсыцрыхоз амахә сагьнамшәеит –
Сыцәеит. Еиӷьзаргь сеидру смааԥшыр.
2011

***
Укнызхрыдашь уԥсы шҭоу укнарҳар?
Арахь уааргеит, иаҳҳәап, харак удҵан
Ма зынӡагьы ииашам ауаа ирарҳәаз, –
Уара хара удӡам, хара удӡам.
Аха усгьы, уԥсы шҭоу укнарҳар,
Укнызхуадашь, ус еиԥш згәаӷьрыда?
Иҟамлац араҟа џьара ак ҟалар ҳәа
Уара умшәан, иахьоужьу, лахьгьы ахьрыҭам,
245

Мчы змоу измам ахьрыҵабылгьо,
Аиаша, абӷьыжә еиԥш, инаган амц ахьақәжьу,
Иҟамхаша иҟалаз иахьрылго,
Ируз ахьрызгәамҭо, ирымҳәаз иахьақәшьу...
Уи абыкәу? Абри ажәҩан аҵаҟа.
Аҩ иахьыҵарцало зхы иҩахаз.
Иадхоит уаҟа иааҟәымҵӡакәа ацаҟьа,
Аха изҩеиуам ҵаҟа ишьҭоуп еилаххаа.
«Ихы ықәиганда, дцанда наҟ аҩныҟа,
Дцанда!» –рымшуп ана рыгәқәа рымҟьан
Имшәаӡакәа иааин укнызхран иҟаз.
Акгьы ыҟамзаап, аф аст, ашәара иахымҟьаз!
2011

***
Баргьы саргьы Аҟәа ҳзалҵыр насшәа,
Ҳзынхалацәаз арҭ амҩақәа ҳзырныҵыр,
Ҳгәы ԥызҵәаз ҳшыҟам рымбаӡазшәа,
Ҳара ҳада агаҿахь инҭыҵыр;
Ҳааиҿамҳалар машәыршәагьы уаҳа, –
Аиԥш ԥсшьара ыҟангьы сыздыруам.
Исгәыдрыжьлоз наҟ атыша иҭаҳап,
Ишсышьҭоугьы арахь ҳәақәакгьы ӷәыруа.
Аҟәа ҳзалҵыр – ицқьахап аҳауа,
Иласхазшәа аабап ҳара ҳазҵазгьы.
Гәыхьгьы ҳауам ҳара, хыхьгьы ҳауам,
Ҳамҵәыжәҩақәа еиҵаҳхып зегьы рцасгьы.
246

Исзеиӷьны збап аӷьара сныхгылар,
Бынҭаларын баргьы буҭра кәакәо.
Зынӡа ҽакала иаабарын атәыла,–
Ишыҟаз еиԥш, – иԥсыршьаган, игәыҭгаган.
Ацәарҭаӷәы сыргыларын ашәшьыраҿ,
Сыцәарын, срызмырҿыхо хахагь.
Сан рыцҳа, излаҟало сыздыруам,
Даатәарын, анкьа знеиԥш, дхахо, –
Баргьы саргьы Аҟәа ҳзалҵыр насшәа.
2011

***
Дәы иаҵәам саԥхьаҟа ишьҭоу, сахьнықәлаз,
Снеиуеит гәаҩак сызҭамло, сызҭымҵуа.
Снеихьыԥшит игәагәо зҿыназхаз сықәлак,
Сара сеиԥшҵәҟьа имбзахо, имԥсуа.
Сныҟәашәа иацлозар акәхап, сыршәазар,
Сааласхап иаҳа хҵысҭак санхыҵуа,
Аха сара уи акәым, ижәуазар,
Сҽызласыжьуа, саахьаԥшны сзызхәыцуа.
Уахь, сышьҭахьҟа, иреиӷьу сцәынхазааит,
Ихынҳәрангьы иҟам срыхьҵәыуар,
Аха уахь сара сылаԥш сырхазааит,
Сылаԥш дааҵшәар иудыруеи сыуак,
Сҩызак... Иҟалап шьоук сызхьаауа
Ихыԥшылозаргь сышьҭа, сырцәыӡуа.
Аа, уара издыруа ахьааиуа,
Ара рҿыцшьа змам акы рҿыцуа!
247

Ԥхьаҟа ҳәа иабыкәу сахьеихоз,
Сааццакцәар – сахьҭаҳаз сызҭымҵуа!
Сахьӡо сыҟанда ирҽеитәу арҽеиха,
Инеиҿаскрын уи џьара сымца.
Аха уи хжьароуп, исзаԥсам ауп.
Сдәы иаҵәа хыблаан иахьышьҭоу
Акы сықәкны, самышьҭуа самоуп,
Иаасыцрымҵуа сахьнеилакгьы исышьҭоуп.
Хәыҷра тәылоуп сышьҭахьҟа исыхо,
Саԥхьа иаагылоит уи аҽсырдыршәа.
Сааԥсахьеит, исуҭанда аԥсыха,
Сҳәоит, аха исԥыршәом. Исԥыршәом.
2011

***
Ажәҩан ахь умцозар,
ауаа угәы рыхшәар, уабацо?
Ушьап адгьыл ианамкуа –
аҳауа уалакнаҳаз.
Абжьаӡрахь идәықәлаз
шьыбжьаӡра ианыбжьаӡӡо,
Уахьгьы акгьы ыҟам,
арахьгьы акгьы ыҟаӡам уаҳа.
Уқәзырхаз уазхәыцла
абас ухы уҭахымхо,
Зегьы ирыдҵа –
хара уаҩытәыҩса идӡам.
Ибзиан згәы цази уареи
абас шәыԥшымхар,
Уҽықәумганда – гаӡароуп! –
ухы инагәыдҵан.
248

Адунеиаҿ уара узыҳәа
уаҳа ак ҿыцмыз,
Иажәыз иара адунеигьы,
ихәарҽхаз,
Ицаз амшқәа
абоуго, мшәан, иуцмыз,
Урҭ арахь еиҭаақәымлаз,
имцарцаз,
Аха, уанаахьаԥш,
лҩакы иалубааит еишьылӡа,
Ижәпаҳаҳараӡа иҟан уи,
наҟ иагьаҵәахит.
Уара уаагылт уеиқәыхьшәашәа,
умчқәа улӡаан,
Узрыламгылогь убеит унеины ахацәа.
Раԥхьа угылан, –
аамҭак ыҟан усгьы, –
Рыгәқәа ааиҭамсырц
урыԥхьон, аҳаҳаиҳәа.
Изакәызеи ушә-гәашә азыркызгьы,
Еилкаашьа амам
уӡбахә ҳазҳәо иҳаиҳәо.
Дарбан, уара,
ԥсраҽнынӡа абаақәа хызжәо,
Абираҟ шьҭыхны,
ус мацара инеиуа!
Иузырбазеи
умцхәны адгьыл уқәхахызшәа,
Аха уара
зхы ззымдыруагьы уреиуам.
249

Иааиз
высшьа змам узацәцарыма?
Аԥсра анакәха,
ԥсышьа бзиак уашьҭоуп.
Адунеиажә уаароуп усгьы,
иааиуа ирымаз,
Зегь ирзеиԥшу
лассы изҭало уашҭоуп.
2011

***
Сцоит, иҳәеит,
Сагьынхоит, иҳәеит, наунагӡа уаҟа,
Арахь ҟаҵатә сымам – арахьтәиқәа нҵәеит.
Ишәхьаау схьаам, шәзыргәаҟуа саргәаҟуам,
Араҟатәи усгьы, иазхоуп, сарҳәацәеит.
Уи еиӷьзаргьы сеидру – аиҳараҩык срылоуп,
Исхашҭыз, сызхашҭыз срыниан, ҳаицәынхом.
Усшәа сгәы иснаҭоит: араҟа еисрыла,
Еиқәԥарыла акгьы узгом – узынхом.
Иаԥуп – уалаҟоуп араҟа узлаҟоу,
Иуаҭәоу уаҭәоуп, иуаҭәам – утәым.
Ус уқәнагазар – иааусуагь урҟәаҟәап,
Амала, утәымзар – араҟагь утәым.
Зегь шәоуп, икапануп, икылхуп алыхәҭа,
Ацәгьеи абзиеи, уԥши, еилыргоуп.
Иааган иқәрыжьуам иқәҳалоз ухәда,
Умҩа каххаа... уахьымаара игоуп.
Исаҳарын, нас, уахьынтә ӡәыр даазар
Исзаԥсоу, исзаԥсам саҳарын.
250

Аамҭа сатәыми, саццап сагазар,
Схы смыргәаҟцәап – арахь сзаарым.
Сзаарым сара ԥсышьацәгьа ахьсымаз,
Насыԥ ахьсымаз, ҽнак иахьсызшаз.
Сахьанигаз, зегь реиԥш, сара сымҩа,
Зегь збо, зегь зымчу, зегь Ҳазшаз.
Сара исусуп анаҩстәи, араҟеиԥш,
Хеиқәырхаразар сызҿыз – зегь сырҿыцп.
Сцозҭгьы Аиаша шьҭыхны абираҟ еиԥш,
Агәра згоит, сыҟоуп, сахьнеизгьы смыӡп.
Араҟатәи ала уа зегь ҳасабуп,
Зегь акакала ираархоуп амҳәыр.
Сызлысыз аамҭа иаргылаз асабоуп,
Уи еиқәтәарын, арахь саахынҳәыр.
Аха схынҳәышам: шәзыргәаҟуа саргәаҟуам,
Араҟатәи ныжьуп, иазхоуп, сарҳәацәеит.
Сцоит, сагьынхоит наунагӡа уаҟа,
Арахь ҟаҵатә сымам,
арахьтәиқәа нҵәеит!
2011

ИЦАНЫ ИЗЫМААЗ СҨЫЗАК ИАХЬ
Иҟоузеи ҳәа уҵаауеит, – уара усгьы укыдхалт,
Угәы уҭасуеит, уахганы удыртәазшәа.
Стәоуп саргьы иахьа ара сҟәиҭмиҭха,
Исымамкәа шьҭа ишәатәу зегь зласшәо.
Ашәаразы ишәатәуп, инақәҵан акапанга,
Зегь капантәуп – еилкаатәуп ҳазлаҳаз.
251

Аха сара сажәит, адунеи дук сшамкуаз,
Ашҭа сҭагьежьуа сҭахеит, џьара уаҳа
Аказыҳәан уаҩы сиҳәом, сымчқәа сылӡаан.
Уара қьаф уа ақалақь ду уалоуп.
Адәы сықәумҵар мчыла наҟ сындәылцан,
Стәагәышьоит иахьа хәлаанӡагь схала.
Аха сыҷкәынцәа ируам, – Ашҭахь, ашҭахь! –
Рымшуп, сааины саақәгылар абарҵа.
Салагеит акәымзар зегь схашҭуа,
Слалбааломызт шәшьыракаҿ, снатәарцаз.
Аԥша сақәтәап знык агәашә неимысԥаар,
Аԥша саццон ахара – сыҽсырӡуан.
Схаҿы инымхеи, сгәаҿы инымхеи избаз,
Аха сажәуа саналага сырԥырҵуан
Сышьҭа ихылан иааскьаз – игәҭыхан,
Ихьаан урҭ ара сара исыцзар.
Сдырҳәацәон урҭ сара, саку аныха,
Иҟалап урҭ срышьҭалан сагьыӡзар.
Ирзаауазеи урҭқәа зегь – ицаз роуп.
Уара узызҵааз иахьа иҟоу рами,
Иацтәи еиԥш, иахьатәигьы наҟ имҩасроуп,
Уалагылан уи еиҭаҳәашьа амам.
Зны-зынла, ихоуҵома, исҳәо сҿамшәо,
Сызлагылоу срылаԥшуеит – ихагахазшәа,
Иахьнеилакгьы мчыла ирзамжәо намжәо
Рҿынархоит наҟ, ашақәгьы иасуа.
252

Еилыргашьа рымам рымци риашеи,
Сыбла хызҩаргь, иҟаҵәҟьоу сымбакәа! –
Иқәызгаша ааин ианарԥашашо,
Иџьашьо сгылоуп: «Ҳаи, ари ҳабаго?!»
Иубац акәым иҟоу, иубац ракәым
Хәыҷгьы дугьы, ҳәсагьы хацәагь, раџьал аау.
Амал иашьҭоуп – аӡәгьы икуам аҽага –
Даҽа уааҵәҟьоуп иааилагылаз, даҽа уаауп.
Иқәибагарц шьҭа егьрыгым еиҵашьыцны
Ԥасатәиқәак, ҳара ҳҩазцәак – иеидыԥсылоит.
Чмазараны ирхырго џьушьап, шыӡны,
Иаазеидымгылт уаҳа гәыла, ԥсыла.
Аӡә днеины ркалҭ дантәалеит аиҳабыра,
Дҟарҵагәышьеит аӡәгьы уаҟа хчнызас.
Уҭанагалар аасҭа араҟа ахшьырахь,
Уа уахьыҟоу уҟаз уара, сҩыза.
Каҳԥрахеит иҟоу сыкәша-мыкәша,
Исҭахым рацәак уи салацәажәаргь,
Ари аҩыза иҳаӷоу ахеиԥш иқәшәааит!
Ибзиагәышьан исдырҳар са сажәа,
Аха иурҭахуама ара акы аҳәаха,
Иуҿаԥало иаацәырҵуеит амц зырбзазо.
Сара ԥаса сыцәалон сҭаҳәахаа,
Иахьа исҳәо сгәаҟуа ишсыршаз ауп.
Саазқәылаз сеилалгоит сгәыла ԥҳәысгьы.
(Уаргьы зны, издыруеит, дугәаԥхахуан.)
Ус луам, ҳәыс луам уи усгьы,
Илфеит сыԥсы ааҭыхны ари ахахагь:
253

Лышә илхо зҿыц иаҿуп – цара-аароуп.
Анышә даналырха лхаҵа, агәаҟ,
Агәылацәа зегь ирзынхаз лызгәаароуп,
Дҩахан илкит, зегьы ирбартә, бираҟк.
Ианаамҭаз ухы ықәугеит уара арантәи,
Сузгәаан сыҟан баша – уиашазаргь ауеит.
Сыԥсында, аӷьычцәа рыԥсқәа шԥамҭәи,
Урҭ зусҭцәада ҳәа, издыруеит, уҵаауеит.
Иудыруа роуп – зҽыззымдыруа еилоу.
Сыҟоуп сара уи агәра ганы,
(Ажәабжь бааԥсны иара уахьгьы инаҩуоуп)
Ицәырҵт зегьы рфарц илаганы.
Сеилаганы ашҭа сықәуп, сҩыза.
Ирҟымҟымуа лаба дукгьы скуп...
Исымҳәаша сҳәазааит, изымҩыша зҩызааит,
Ишԥазури... Сылахь цәгьа еиқәуп.
2011

ГӘАДАЛА ИАХЬ
Уцә узыцәар ураҳаҭӡа,
Иуарҳәазшәа зегь ҭабуп ҳәа,
Уан рыцҳа лвардым иадҵан
Узрылалахуазар суаҩуп ҳәа.
2011

АУАҨ ДУ ИЧАРАҾ
Уаҩдук ичарахь снанагеит жәахазны.
Исыздыруам илоу уи уаҩдурас,
254

Аха ихырхәа-хырхәо, ичаразны
Иаԥхьа иаагылақәон аиҽура
Иақәтәазшәа зыҽзызнымкылоз шьоукы.
Иаацәыригон иаразнак аӡә ахкы,
Ишьҭагылаз егьырҭ идырӷызыхуан,
Ирзаԥсамхаз ари амшгьы ныхуа.
Ус уҳәаргьы, иарбан ирзаԥсамыз
Урҭ араҟа, аԥшәма имҵахырхәоз!
Арантә рымҩа ажәҩан ахь игамыз,
Аҵәақәа реиԥш аеҵәақәа ахьҿырхуаз.
Ауаҩ ду, – ахаккала, ахыда –
Арыжәтә анрыс акәу, инаиҵас,
Ажәҩан ахь, – уахьгьы дызҭахыдаз! –
Дрыма идәықәлеит, рнапсыргәыҵа
Даныргылан. Дааԥсахит ҳәа, нас-насшәа,
Акы дандыртәалан уаргьалазшәа
Инеимда-ааимдо, имааԥсо, насыԥ рыман
Ддыргьалон. Иԥҵәон сара скьатеиах.
Нас аӡәы иԥшааит уаҟа аҩымаа,
Аԥшәма изаирҳәарцгьы иман днеиуан,
Ауаа ргәы анкыднах акәу аҭамӷьар,
Џьарантә абжьы ааҩуан ахьархьар.
Ауаҩ ду ичара чара дуцәан,
Игылазгьы итәазгьы ҭыԥ рызхомызт.
Хы амамызт ирҳәоз – иртутуцәан,
Иҳәатәыз араҟа усгьы ирҳәомызт,
Уаҩ дыҟамшәа адунеиаҿ иара ида.
Ашҭа иҭыҵуан шьоукгьы... ихәы наиҭан.
Ауаҩ ду дыччахуан аџықәџықәҳәа,
Илымҳа агәырчыхәчыхәгақәа анҭарҳәоз.
Ианаасҭахха шәызгахуеит ҳәа шәықәҳәан –
255

Днарылаԥшуан, аха иҟан дҿазҳәоз:
Иқәигоз игылазу ишыԥжәара-ишытҟәацра,
Давардықыр аарҭаххон уа ааҵра,
Арахь, уԥшыр, – шьҭа амцхә ржәыма, –
Чарами, ашыҩк есааира ишьҭыҵны,
Иеибарбзо иааилалоит саси ԥшәымеи,
Иалагоит аныҳәагь зегьы рҿыцны.
Ҳаиламланда шырҳәо шьоук уажәыкгьы,
Ддыркәашоит иаалыхан ҭакәажәыкгьы...
Чара еиԥшым ауаҩ ду ичара.
Имжәӡакәа, сашьызшәа сзахахазгьы –
Снаган сҭакын аԥшәма ибаагәара,
Иџьашьо, илакәшьо исаҳауазгьы:
Ачара аума, ахаршәгьы абанӡаҩаргеи,
Ирыҵалартә ихыҵны арахьгьы аҩарқәа!
Ашҭаҿ акәын нас аусқәа ахьыҟаз.
Аԥаҭхьқәа неимырдон саси ԥшәымеи,
Цашьа ыҟамызт шьҭа арантә аҩныҟа:
Ирфоз ыҟан, иржәуаз ыҟан, ирҳәоз рыман.
Рымҩа иқәлон урҭ нас, аԥшәма-ахыда
Рыбжьы ҩыҭган даҽазныкгьы ихәы наиҭан.
2011

УАРА, СЫԤСЫР ИСХАДМЫРГЫЛО...
Уара, сыԥсыр исхадмыргыло,
Сышьҭа инхаҳало иаауаз,
Уаазылымҵӡо абна улоуп,
Узҿыц уаҿуп, сызҭиуаз.
Сахьдәылдырԥо, сеиҭаҩнашылом,
Сылагылом аӡәгьы ишә,
256

Еиҳаб дук уанидгьежьыло,
Сара сцәа анысхухуа, нышә.
Баҩык умҵаршәуп, уацрыхоит,
Ҽа баҩыкгьы уазыԥшшәа.
Арахь иааиуа акы духәап,
Унаиԥыл, уааҵыхәаршәа,
Уара, сыԥсыр исхадмыргыло.
Сызҭиуаз.
2011

***
Знымзар зны сеилыркаап ҳәа ушгәыӷуа,
Ицаз хынҳәып ҳәа угылан ушыԥшуа,
Иумбаӡакәа, иааиз умшқәа ныхуа,
Аҵысхә еиԥш умҵанарсып уара аԥша.
Иузгәаҭарым иаразнак ицази иаази,
Иузеилкаарым изакә ӡыблароу узлашәаз.
Аԥша ԥшоуп, иасит уи, еиҭасит,
Еиқәтәашьа амоуа анубоуп уанацәшәаз.
Уабацәымшәоз, уи ахыбқәа ахнахит,
Аҵла дуқәа рааны ишьҭанаҵеит.
Акы инахеит, арахь акы иаахеит,
Нас, иԥшамыз, ицеит, ицаӡеит.
Аҿаҳа-ҿымҭра адгьыл ианахаҳа,
Укәша-мыкәша анаанха иууаӡа,
Акгьы ыҟамкәа убахит уара уаҳа,
Лада уца, уҭахызар ҩада уца.
257

Сеилызкаауа дарбан ҳәа уаахәыцит,
Абри ажәҩан аҵаҟа иахьа:
Игәынгатәыз: иеидгылашазгьы еицәыӡит, –
Уҩызцәа, ирыҵас, ԥшак иуцәагахьан.
2011

СҬАҶКӘЫМХА
Человек – только автор
Сжатого кулака,
Как сказал авиатор,
Уходя в облака.

Иосиф Бродский

Гәымхак сиԥырҵын, ҽа гәымхак
Дансышьклаҳа, исцәыргарц сыԥсы,
Сышнеиуаз, иссирми, сҭаҷкәымхеит,
Иахьазы, уахазы, уаҵәазы.
Хьҭоуп, иҵаауеит, аԥша асуеит,
Ҳагар ҳәа сшәоит иахьакәым.
Усԥырҵ, апҟацаҳәа суҿасуеит,
Ираҵәан искуп сҭаҷкәым.
Ицәгьоума сҭаҷкәымны сахьырбо
Иахьысҟо, иахьалшо сыкшар?
Шәеиламган, шәеиламган, ахьырԥар,
Шәааҭгыл, ҳаицәажәап иаашар.
Иамуазар – иамуит, исзымхеит
Сычҳара – ахш еиԥш ихыҵт.
Сшааиуаз, ианыжәму, сҭаҷкәымхеит, –
Ақәԥара ҳналалап ҿыц.
258

Инҵәом уи дыҟанаҵ гәымха,
Исыцнаҵ сназгаша мчык.
Шәшыԥшым саацәырҵып сҭаҷкәымха,
Шәхьамҵыргьы амуа ҽазнык.
2011

ИСЫМАН СҞАЛАР ЗНЫ СХЫ АХА...
Исыман сҟалар зны схы аха,
Сгәы каршәны хьаада саатәар,
Махәык аҿы икнасҳауан шахак,
Схәыҷхазшәа, знеиԥш саагьаларц.
Иҵӡозеи, уаргьалак сақәтәан
Срымбеижьҭеи арантә исыцәцаз.
Избоит ҳашҭа ду аақәҭәаан,
Хәыҷ гәарҭак сышьҭала ишааз.
Урҭ ҳгәарабжьара ибжьамӡеит,
Адгьыл иахыҵәеит рыбжьы.
Урҭ зегь рҿаархеит ара амҵахь, –
Арантә ицахьазгьы аагьежьы.
Саргәырӷьоу сыздыруам, сархагоу,
Исыхан ак жәҩан ахь сагон.
Иҟам араҟа исԥырхагоу,
Аратәи разын, агәра згон.
Нас... вагонын сызҭалаз,
Дәыӷбак арҵәааҳәа иҳәҳәеит.
Сшазхәыцуаз сахьылбааз, сахьхалаз,
Иҳәатәызгьы аиҳарак сымҳәеит.
259

Исҳәаз схы иананырҟьоз,
Ианырбоз акыргьы имцхәны,
Иҟаз са сакәын издырҵәҟьоз,
Ишьҭазгьы дәыкаҿ ихәны.
Сангыла – иаасмоуӡеит схы аха,
Смыцәакәа аҵхқәа сыршеит.
Амҩан исҿаҳаз сырхәахәан,
Срырҭеит асабеи аԥшеи.
Акраамҭа имтәеит уи асаба,
Иасуан акраамҭаӡа аԥша.
Сцон акы еидхәыцло, иҳасабуа,
Саақәгылт ацәҳәырагь, анша.
Исыцәнымхоз абаҟаз ацәҳәыраҿ, –
Исываӷӷа игылаз иацы!
Снеиуан сеиԥхыӡуа шәшьырак,
Саҳәо ҵәыцак аӡы...
Урҭқәа бжьаӡит, – иԥхыӡхап
Сгәаҟуа, сӡышо сызлаз.
Избан адунеи зегьы сгәыҵхан
Сзаацәырҵ, ишуҳәара, нас!
Избан уинахыс уаҳа,
Сзашьҭам ак уаҳа схазы?
Сымгыларгьы зуамызт санкаҳа,
Исхаҳаргь ҟаломызт сыԥсы.
Сыхәда иахамшәац ашаха
Аршоз аамҭа исзыԥҵәоу,
Сылахь ианырҵаз сызнахом,
Снахар – иааскьо еицәоуп.
260

Уи – сара сызлашам ауп,
Иахьыстәым џьара сымҩахыҵт.
Усҟан сымҩа лашам ауп,
Иахьанӡа сызлаҟазгьы сцәыӡт.
Исыман сҟалар зны схы аха,
Сгәы каршәны хьаада саатәар,
Идыр, исхадыршәхьеит ашаха,
Икаҭәеит, ишьҭабеит сцәыкәбар.
2011

***
Зцәа иҭыҵыз рцәа иҭанацалап ҳәа аамҭа,
Дтәаны дрыхәаԥшуеит – дкараха, дқьыԥаха.
Ибоит аргама, идыруеит инамҭаз,
Аринахысгьы деиҭашәап, дқьып, аха
Иабаҟоу уиала иурҽеиуа, уназыхәо,
Урызмыргыло аҟынӡа уаннеи уара иухо!
Имбозар бзиан уи иблақәа ирхысло,
Имаҳаӡаргьы бзиамыз иааҩуа.
Урҭ уандырхаго уабацо – ухысхысла,
Ақьаад ианымларгьы ауам унап иаҩуа.
Арахь, зцәа иҭыҵыз рыблақәа кылцан
Иухәаԥшуеит, укарцаанӡа удәылцан.
Иумарымкуа иҟоузеи зҿаазхаз,
Имгыларан игылаз, иԥхамшьо, имшәо.
Ухы еиҭоуҳәарц уаналага абасха,
Иргагәышьоит наҟ иукугьы умжәан.
Уахьцо узымдыруа амҩадуқәа урнырҵап.
Ус еиԥш иага... Иузыруа уздырӡом.
261

Аӡыхәашь иалаҳаз далҵуеит – дыӡсозар,
Иаразнак аҵахь дагом уи – дхаҳәымзар.
Ибзиоуп – ихәо ибар – ихы ижьозар,
Дызхьынҳалаша акы ахьыҟоу дхынҳәызар,
Гәанылагь акәзааит – иабжоуп аус ду,
Ма иааигәаланаршәоит уи дызусҭоу.
Дтәоуп мчылашәа иқәҳауа иқәхуа,
Идыӷәӷәалацәан иаскьаӡаз днахо.
Насшәа акы дҩыҵнарҟьоит иқәхәаан,
Ацәара игәамԥхо анаҩс даҽа хахагь.
Деиланакшама, инҵәеит, уара, ажәла,
Имҩа ианигарц ацаҟьа дажәлоит.
2011

***
Аамҭа иафаз рацәацәоуп, иазырсом.
Уи гәаҟуеит – иқьуеит, иӷызуеит.
Арахь, дгылт, рҳәеит, иахьа Қьырса,
Уи сиԥыларц сҭахуп, сааласуеит.
Исҭахуп сыкәша-мыкәша лахҿыхзарц,
Зегь лашарц, са сеиԥш иааласырц.
Аха амш џьара амаӷ аҿыхоит,
Ихыҵны идәықәлеит асырӡгь.
Сахьынаԥшуа, ихахаӡа, аҽацә еиԥш,
Иқәгылоуп, уԥшы, сҿара хәык.
Ишызбо аамҭа аӡыхәашь аҿаҵәоит,
Саргьы снахьынҳалоит махәык.
Дгылт, рҳәеит, дгылт иахьа Қьырса!
Уи сиԥыларц сҭахуп, сааласуеит.
262

Аамҭа иафаз рацәацәоуп, иазырсом.
Уи гәаҟуеит – иқьуеит, иӷызуеит.
Ҳрыцҳашьа, ҳрыцҳашьа, ҳрыцҳашьа, Анцәа!
2011

ИРԤЫРҴЫЗ
Схы сгәамԥхеит сара уаҟа,
зхы згәы азҭазшәа
Иазҭаӡамкәа иеидгылаз шәыбжьара.
Снашәԥырҵуан,
Сышәԥырҵыргьы сҭахымшәа, сагьынас-насуан
Шәҟәаҟәа,
сыҟам сҳәошәа зынӡа шәсырӡуа.
Саахынҳәрашәа шәсырбон
уаҵәы, уаҵәашьҭахь,
Иҟалаз сшазхәыцуа шықәсык царгьы,
Сара истәым,
иснымаало акы сашьҭан,
Ишауаз дырны сахьӡаргьы нас,
сахьымӡаӡаргьы.
Иага умҳәан,
ҳаидажәлеит ҳара ҳшеицыз,
Саҭашәымҵан, ӡмахк ҳшеицҭабылгьоз.
Избон, ана,
иаалырҟьан шьоук анеицәыӡ,
Рцәарҭажәқәа
шынкарыжьыз наҟ идәылган.
263

Сара усҟан сҿыхахьан, ҳазҭаҳаз
Сҭыҵны саагылахьан – ҳаицәыӡхьан,
Аха исзымҳәеит
ҳашзеиԥымлоз уаҳа,
Арахь исырҿыцша
зегь сырҿыцхьан:
Асаба ргыло
шәааигәа снеины сгылашамызт,
Аҳәынҵәа ҭҟьо
шәышьҭа схыларымызт.
Шәара шәыжәҩан аҵаҟа
уахыкгьы иршамызт,
Схәыцрақәа рҿанынарха
арантәи срыман.
Сахьышәԥырҵыз баша иџьашәшьеит,
сара исыхьыз
Сыхьт ибзиан,
уаҟа схы сҭахымхеит.
Исҭахымхеит
сшәыцны исырцәарц сыхьыӡ,
Насгьы, ижәдыруаз,
сара уаҟа аҳауа сзымхеит.
2011

***
Агәыԥшқа иахьымсран иҟоугьы ахьысуеит.
Иԥсҭыхгаха уаман идәықәлеит, уабаго?
Сара исхьынҳало рацәами, иазызуеи,
Сықәдыргылом урҭ ашьха ма ага.
Сылбааҟьоит џьара арҩашқәа срыцны,
Схы нкыдҟьо срыбжьаҽҽоит бахәқәак.
264

Сырҭашәазшәа збалоит зынгьы скәицны
Сара сеиԥшҵәҟьа ибылуа гәқәак.
Иаасыдхалоит исусқәамгьы сусха,
Сдәылԥаан сыргоит иахьцатәым.
Ишԥасылҵи урҭ, иараби, ҵысхан,
Ишԥацатәым уахь, иахьцатәым,
Аха сцоит сара гәаҩакгьы сҭалан,
Хәык сықәлан сынкаҳауа сцоит.
Инеиуоу сыздыруам арантәи ибналан,
Шьоук амҩан усгьы срыхьӡоит.
Срыхьӡоит зны иԥшыз, исзыԥшымыз,
Сызхашҭхьоу, ахаангьы сзымбац.
Ишаны ирысҭеит сахьнеизгьы исымаз,
Ианызба ишакыз рыԥсы ахац.
Сара схьаақәа ирыцлеит урҭ хьаақәан,
Саақәхеит ргәырҩа сгәырҩаха.
Срызхәыцуа сдәықәуп сахьаақәлаз,
Ԥхыӡ избоит шьоук уаха.
Рацәак срықәшәом исҳәои изуеи,
Савалан снеиуеит ус ага...
Агәыԥшқа иахьымсран иҟоугьы ахьысуеит.
Иԥсҭыхгаха уаман идәықәлоит, уабаго?
2011

***
Сара злымҳа ак ҭамлаӡо хаҵоуп, –
Иҭалартә ианыҟам, гәыԥжәаган ианааҩуа.
Сара ишәызгәамҭо еидаракгьы саҵоуп,
Схы-сгәы иҭоу ауп ара снапгьы иаҩуа.
265

Дысҭиуам, дагьаасхәаӡом ҩызак,
Ус ауп сара сшааихьоу сахьырбо.
Сақәушьуазар – сақәшь, уҭахызар,
Сызҵысуа сара ахаан сузахырԥом.
Алада сыҟан аҩада сҽасҭом,
Абжьара сызгылом наҟ-ааҟгьы сатәны.
Иахьсылымшо – уа сыҟами, ҿа асҭом,
Адгьыл сықәларан сыҟам сытәны.
Ида ԥсыхәа смоуӡаргьы, схеиҳа,
Дысҭахушәа ара уаҩ дызжьом.
Изуам аӡәы сахьамкуа сахеиҳаргь,
Аԥхамшьа иҿаԥхьа сшәом, сыԥхашьом.
Шьоукы аннеиуа ирҭахымзаргьы, еиваҩшәа,
Сырбандаз ҳәа абашаз саацәырҵуам.
Сара слымҳа акымзарак аҩшәом,
Сара сызцәымӡран сыҟоу сацәыӡуам.
2011

***
Цәгьаҳәароуп иҟоу убзиа ахьырзымҳәо,
Узлаҟаҵәҟьоу ԥхьакны,
узлаҟам ахьдыршо.
Сыҟоуп макьана, шәуаами, сыԥсым ҳәа
Уаагылар, иухьран иҟоугьы уздыршам.
Иҟалап
атрышә иузасыр шьоук цәырҵны,
Урыԥхьаӡаргьы иԥхамшьакәа хагас.
Арахь уаақәлазшәа уламыс ырӡны,
Хьыӡыда-цәада унаварҵаргь ага...
266

Ауаа удыырбап атәыҩа ухагылан,
Ухы иҭам, угәы иҭам дыртытып.
Уадырҳәлап, уааилыхны, ҽа тәылак,
Ара акәым, иумоушәа уаҟа насыԥ.
Ирбаргьы рҭахымкәа убзиа ахьырзымҳәо,
Уахьнеилакгьы уаннеилак узлаҟам ахьдыршо
Умаалықьхом, ургаанӡагьы усымҳәан,
Ирмуӡар – ушыџьнышхо рдырааит издырша.
2011

***
Иудыруа ахьухадыршҭуа атәылаҿ,
Иухазыршҭуагь ԥхьаҟа ԥеиԥш ахьрымам,
Ихыблаау ашьац акраамҭаӡа игылом,
Еилыхароуп, уа ҭынчрагь ҟаларыма?
Уаԥшәыманы, арахь уахьаԥшәымам,
Узазымӡырҩуа, иаҭахӡам ахьуарҳәо,
Изакәызеи, уара, иушәу шәума, –
Ианбаҭалеи уашҭа шьоук еибарҳәҳәо?
Аброуп уара ушьапы уахьықәдыргылаз,
Уахьықәырҟьаз иара аброума насшәа?
Дызнымхазеи угәылагьы дшугәылаз, –
Дузааигәаны – дыхҵәаны дынхазшәа?
Шәанбадәықәлеи, уара, шәхы шәахыԥан,
Избахьада џьара ус ҟалахуа!
Дызбаӡом, даақәыжәгеи шәхыбаҩ,
Дзымгылазеи, сҵаашан, уи дзыԥсахуа?!
2011

267

АДӘЫ СНЫҚӘЫРԤШ
И. А.
Алашара ацәмаҷхеит сара суада,
Иҭшәахеитҳәагь сыҟоуп уи, ҭшәаха.
Сара адәы сықәӡазаргьы зуада,
Сгәырҩаха акәзаргь мамзаргьы сашәаха;
Сыҩнахеит сара ара, сҽыҩнаскын,
Схы-сыԥсы зегь адысҵан ақьаад.
Ирымбоз, уаҩы изымгоз назгон,
Сахьыҩнаршәыз сара араҟа, дад.
Иҵуазеи, саарызгәамҭакәа сыҩнаӡит.
Исмырсӡакәа сшааиуаз ԥшашәышәык,
Иниакәкәа ицеит ари аӡын,
Сныламгылаӡакәа даҽа шәык.
Сыҟан сара ара, сагьыҟаӡамызт,
Адунеи ду сакәшон иахьа шәынтә.
Зегь ҟаҵазшәа збахуан, егьҟаҵамызт,
Зегьы рҿыцуа сшааиуаз – зегь ажәын.
Адәы снықәырԥш, иҟалап иазхазар,
Сара уаҳа шьҭа ара сакуам.
Наӡаӡатәи сдунеиахь схы сырхазаргь,
Адәы снықәырԥш – сдәылымҵыр ауам.
Адәы снықәырԥш, адәы бзиа – исхьаахаз,
Сыԥхыӡ иалоу, еснагь сызлаԥшуа –
Сазымгакәа сааизар зны исаахаз,
Сазымгакәа сзыжәжәалоз аԥша, –
268

Сызхара исзымбац, адәы снықәырԥш,
Саларгыл, сагәылга сара стәы.
Исҭахуп уи сеихырхәар, иснықәыр,
Сабанӡақәугь бгәахәуа уи адәы!
2011

***
Иузырбазеи усгьы иҟам ыҟан?
Дузынцәазтә закәызеи, уара, инцәам?!
Уиваԥало днаскьоугалоит аҩныҟа,
Шәызқәу амҩа уиала инырҵәам.
Уи аауеит, сыԥшын, аԥшаҳәала.
Акы шәахоит, шәаҵакушәа уӷәк.
Аха, избоит, аԥшаҳәа шәанаалом,
Капеикылҵәак ыҟагәышьам шәыхә.
Афыҩгара абас уидызкылаз
Рзеилкаауам шәахьнықәло шәызбало.
Дызлоу, иара иеиԥшу, унарылаӡт, –
Машәыршәагь адунеиаҿ егьҟалом.
Ункахәыцуа уаахынҳәлоит аҩныҟа,
Избоит, ух рацәакгьы иуҭахцәам.
Иузырбазеи уи, нас, иҟам ыҟан?
Дузынцәазтә закәызеи уара инцәам?
2011

***
Сара исҭаху шьҭа рацәак егьнымхеит
Ари адунеи аҟны, – иҳәеит, – сышәцәажәӡеит.
Исымам арбан, аха аҳауа сзымхеит,
Аха стәоушәа стәоуп сара сҽырзажәӡан.
269

Сызрылымҵуа срылагылоуп ицази иаази,
Исгәыдыҽҽалоит урҭ арахь иӡмыжьха.
Скарахахьеит даара, аха, аф асит,
Сызхамлакәа сгылоуп сара сышьха.
Уи аҵасуеит ажәҩан, усшәа збазу,
Мҩабжара сышнеиуаз сцеит слеиқәышла.
Аха ахьамыхәоз џьара хыла иасуп,
Џьаргьы аиааира згарц саҿын даушла.
Саазқәылаз сара исықәҳауа ацәоуп
Сшәарыцо сахьдәықәу илеиуа – сым уи,
Арахь, уԥшыр, зны сҭаҷкәымқәа раҵәоуп,
Иага зунда, ҽынкылашьагь сымам.
Наҟ, сахьзымнаӡо, џьара сыԥшыхуеит,
Сшыҟаӡамгьы сара уахь сымҩасыртә.
Исзааигәахаз лаԥшы хаак сгәы арчыхәчыхәуеит,
Сыҷкәынра агәгьы сымахны, афы асыртә!
2011

ЛАԤШЬ УИҬАХЫМХАР...
Лаԥшь дуҭахымхар – дугәымзар, духымзар –
Иаргьы уиҭаххома, суазҵаауеит, Лаԥшь?
Шәыбжьара аринахысгьы ацҳақәа хымзар,
Џьара уҭамҳааит, унхьаԥшла, уаахьаԥш.
Лаԥшь уиҭахымхар, иушьҭалап лаԥшьаа,
Џьара уахьдырхәырц, игәаар – урхәаҽып.
Иудгыло шьоук нхазар – шәааилабжьа,
Апҟацаҳәа унас уаргьы уҽы,
270

Унарԥырҵ наҟ иумыхәаша – лаԥшьаа,
Шәымҩақәа еиԥырҵны ицоит хаз-хазы.
Аамҭа досу иахьаҭыԥхадоу аԥшаап,
Уи неиҭасрангьы иҟоуп лассы.
Нкылашьа амоума, аамҭа еикәшалароуп,
Аӡәы итәуп иахьа, уаҵә – ҽаӡәы.
Шьоукы ирхахәлар – шьоукы ирызшалароуп,
Изықәшәаран иҟоу дҳаздыруам ахәҵәы.
Даацәырҵыргьы ауеит, харакгьы удҵо,
Лаԥшь ситәуп, сиҭахуп ҳәа ахабжь.
Уи уишьыргьы ҟалоит инаугәыдҵан,
Сара соуп ҳәа Лаԥшь иԥа Лаԥшь.
2011

***
Азаҵәра иагаз ихы иҭахымхап.
Изгәаҭарым, ирӡп, изҭазаргьы агәаӷь.
Ишԥарацәоу усгьы ауаҩ имхо!
Зегь ааныжьны, унеироуп ауаа рахь.
Аха ауаа зегь уаам. Уназыдҳало,
Дуаҩыхуп ҳәа, унаҵагылар ижәҩахыр,
Иубап усҟан изакә уаау иҳалоу,
Иагьеиӷьушьап уацзар абаӷыр.
Абаӷыр баӷыруп, уи уабацло,
Ара баша рифмак иаанагеит,
Аха ара уиала исҳәо – ухьаҵла,
Уаламлан иубалак рдунеи.
271

Аџьмақәа унарыцла ухы уазхәыцуа,
Умҵәыжәҩақәа ааиҵых –
уртәыз аԥсаатә.
Ауаа узрыламгыло ухы анухыҵуа,
Уахәамԥшлан иахьнеихьоу ҳәа асааҭ.
Аамҭа ахьноугаз иҟоуп, изеиԥшутәыз
Еиԥшуп уи –
зынӡа иҽеим, иҽеи.
Ишыӡра иӡуеит иӡыр уара иутәыз,
Уаалаган уара уҵлақәа каҿеи,
Ашәыр еиԥш, еилых абзиеи ацәгьеи.
Унапала иҵумжәан зны удац.
Уара зегьы урылага иахьаҵәҟьа,
Иахьаҵәҟьа уара зегьы урҟәаҵ!
2011

***
Сызмырҭынчуа, сызмыртәо искыз амцоуп,
Амца аныскуагь акы санаргәамҵуоуп.
Исываргылан иаазгогь џьара ихьамҵуоуп.
Сгәы ҭырхьахьа иахьа ныхак самҵоуп.
Сахьынтәаауа аиҭаҳәара злымшаз соуп.
Сара ара изхахәлаз, иагьзызшаз соуп.
Сыӡбахә уазҳәо снап иаҵоу амсоуп.
Сара Анцәа ида Нцәа дызмам соуп.
2011

***
Зны саван сара ааҵра,
Снарԥыргашәа сдыргылан,
272

Саван ааҵра сгәы шытҟәацра,
Иҵааршәха сыкгьы сылан.
Сашҭаҿ шьац иаҵәа мгыларц,
Схы сымҩахарц зҭаххаз,
Илашәханы бнакы илан,
Ирзымдыруа рхы ахьдырхаз.
Ихы ныҟәго цәгьаҳәарала,
Ихырхәа-хырхәо, игьежь-гьежьуа.
Игәаҟҵәаҟуа аҵх иалаз
Избон шьыцракгьы дашьуа.
Иажәа ироуит ҳәатә змамыз,
Дрычҳагәышьеит уи акыр.
Ахьӡ иашьҭазгьы, саҭамыз,
Дҟьантазӡа зны даацәырцт.
Аҭыԥ иашьҭаз дқәарқәашьеиуан,
Агәыр аҵа дкылԥеит хынтә.
Аанҿасшьа змамыз дреиуан,
Ҟәардә татакгьы иҭахын.
Дуҿаԥалон арахь дыԥан,
Жәа уирҳәомызт агаӡа;
Уишьыр ҟалон уи аҭыԥаз,
Зны аргама, зны маӡа.
Сара усҟан саван ааҵра,
Снарԥыргашәа сдыргылан.
Саван ааҵра сгәы шытҟәацра,
Иҵааршәха сыкгьы сылан.
273

Иҟаз, иҟалаз еилкаамызт,
Акгьы исзаҭомызт ҳасаб.
Сымҩа ган... џьаргьы игаӡамызт...
Ари ԥхыӡзаргьы ҟалап.
2011

***
Анцәа ишиҳәара уҟоуп, укәша-мыкәша
Иуҳәогь иуԥырхагоугь уаҩ дубом.
Унықәлалоит ашҭа амра уқәшуа,
Уҽырҭынчны ашәшьыраҿгьы узтәом.
Агәашә унҭыҵыр, арахь уаҩ дуԥылом,
Уара уаха змоу аӡәгьы даауам.
Ани, зны узыцхыраалоз угәыла,
Ушԥаҟоу, уԥсы ҭоумаҳәагь дҵаауам.
Иҷкәынцәа уаа дуқәахеит, урыхәом,
Адунеи амаа зкугьы дара роуп.
Агәарбжьара ибжьууаахьеит аҽыхәа,
Уи уақәтәоушәа ахьубо гаӡароуп.
Гаӡароуп ухы ахьынахоу уахьдәықәлаз,
Уамкуа ара уахьықәхаз адунеи.
Машәыршәагьы иҿааихом арахь уқәлак, –
Уззыԥшымыз, узнымиашаз уаниеит.
Уҷкәынцәа, убаагәарақәа, еилаҳаит,
Рхы зқәырҵаз адгьыл иуцәагеит.
Џьара акы ааузнымхаӡакәоу уаҳа?!
Агәра узымгеит уи, агәрагь угеит.
Адунеи ҭацәӡазар ас – угәыӷьрын,
Уҽагьушьрын, уи уеибашьцәа иуанарыжьыр.
274

Аарла уҟагәышьоуп, аха егьухьрым,
Иааиуа ари адәыӷба уҽаҵоумыжьыр.
2011

***
Урҭгьы мҩасит иҟамызшәа:
Иац иаакылсын, иахьа ицеит.
Ирхашҭаанӡа рыгәқәа ԥызжәаз,
Ражәра қәаџуа иаарыхьӡеит.
Ираҳаҭӡа измыргылаз,
Рҽырҭынчны измыртәаз
Ихыԥҽыгаха ирԥылан,
Иааилдыргақәеит атаз-чаз.
Икыднаҟьеит измырҟәышыз,
Рхы иҭаԥеит изыргаӡаз.
Иниасит дара шӡышоз,
Акгьы рзаламкәа изыхьӡаз.
Ирзымгаша иҩуа ишашьҭаз,
Иргаз мҩабжара иандырӡ,
Ирҭаххеит еибак-еибашьҭуа
Рызегь рышьҭахьҟа ихынҳәырц.
Аха уахь ураҭагалан,
Иажәхьаз раандақәа каԥсеит.
Адәы ишықәыз зегьы ргәалан,
Уаҳа рылымшо иааԥсеит.
Иагьнымҩасит иҟамызшәа,
Иагаз агеит агәыԥжәа.
275

Убас заҵәык аҭахызшәа,
Инхеит ирыцыз аҭыӡшәа.
2011

МАРИНА ЛАХЬ
Марина! Иаҳзеиламшәа ббама иаҳзеилаз, –
Иаҳзеилаз, иахьанӡа ҳара ҳазлаауаз?!
Гха змамда, иҳагхаз ҳарҽеилап,
Иаҳҳәалар – краҳнаҭома ауаз?
Сара исыцрасуа баргьы ианбыцрасуа,
Ианҳацрыхо, ҳанажәжәало ԥшак,
Иаҳхагылап ҳәа ари ажәҩан казказуа,
Ҳагьҩаҵаԥшып ҳәа ҳхәыцуам зынӡак.
Сара снеиуеит асы хьшәашәа сылсны,
Избом арахь иаауа шааԥынроу;
Бара бгылоуп бхьаақәа зегьы былсны
Иҳабжьысуа мҩакгьы аҿароуп.
Иҟоу здыруада, уи ҳаицанылом,
Ҳаиԥырган, ҳаман ицашт хаз-хазы.
Бара ибықәшәацәгьан бгылоуп зегьрыла,
Сара ааԥынха сзылсуам асы.
Марина! Аамҭагь ааҭгылазшәа сыҟоуп,
Сыԥсы ҭыхуа, исылшьаауа сдак.
Елабуга быԥхьоит, сцоит сара аҩныҟа,
Схы схашҭуа – Борис Пастернак.
2011

276

***
Даҳтәыхуп ҳәа акрануҿарҵо,
Зегь анурҭагьы – уоуҭәых!
Унықәгылазаргь уаҟа абарҵа,
Аҩны уҩнарыжьлом, атәитәых!
Уанаақәгылало зегь ныхны,
Ианрымҵаукуа унапқәа еиҵых,
Ухы убаӡахуам утәитәыхны,
Атәы итәы уара, атәитәых.
Уҟарҵазар, – иалшоит усгьы, –
Ушааиуаз ҽнак еимааҵыршьыс,
Зегь акакәхоит инаухысгьы,
Убла шааԥшуа уршьыз, –
Уалашьцылоит узлахалоу,
Уҽануралоит узықәшәаз;
Ауаа ирылоу, иҟоу зхала,
Уара акәыба – ахҩа зхашәаз!
2011

***
Инаҳԥырҵыз аҳәса ԥшӡақәа сылаԥш ианныҵшәа,
Исҳәоз шымцызгьы сназхәыцит: смажәыцшәа,
Уимоу, саазқәылаз сыҷкәынха сшаауа,
Сара ԥҳәыс даазгаргьы макьана ишауа,
Зныкгьы акәында, абас даҽа хынтә...
Исыхьыз умбо, нас, сҿазар сҭахын.
Даасыргәыбзыӷыр сҭахын сара ԥҳәыск.
Сааҟалеит исзыԥшым аҳкәажәк дысзыԥшыс.
Ҿарагәышьам арҭқәа зызҳәоу, ҿараӡам,
Ауаҩы дшыҟоу уҳәеит ҳәа, дҵаӡам.
277

Ихы анибало уи дҿамкәа дҿашәа,
Деиҳамшәа игәы инаҭеит, аф аст, ҩажәа,
Арахь, иажәра ааскьан, дартәахьеит.
Ихьаақәа нымҵәеит, ихәрақәа мӷьеит,
Ибаҩқәа ирылгоит ишрылгац аҿҿа.
Бжеиҳан саԥылоит ҳәа дыҟам аҿа,
Схаҭа-ԥсаҭа иакәхоит, – ибӷа ааԥнаҵәоит, –
Гәыӷрақәак иман дшааиуаз иаанҵәоит.
Убасҟангьы ихасҵом сшаатәаз сажәны.
Сықәхар уаҵәызны сдагәан, слашәны,
Исзааигәоу, издыруа бжьык аасшәырҳа,
Сааигәа дыччааит акыркырҳәа аҭыԥҳа.
Иснырп уи лыԥхара, лыхаара снырп,
Сажәақәа лзыскып, адунеи дасырдырп.
Лымҵәыжәҩақәа еиҵнахып, илнаалап сцәаҳәа.
Саагыларгьы уа сара ус, акгьы мҳәа,
Ԥсҭазаарак сыҭоуп, уи сгәы ахыршәам,
Ихжьараз аҭахызаргь, ахааназ сажәуам!
Абри сшазхәыцуа сырнысуеит мҩақәак.
Исыхьӡоит сара амҩан икыдхаҽа қәак,
Акырцх ӷәӷәа леиуеит, иасуеит аԥша.
Акгьы ыҟам, зегь ыҟоуп наҟ, сахьыԥшуа.
Арахь иагхоит есааира сшьаҿа,
Ишрылгац сыбаҩқәа ирылгоит аҿҿа.
2011

***
Зегь нзыжьхьоу, иааурҳа,
Улымҳа кыдҵан уааӡырҩишь.
Сара сусқәа еицәоуп еиҳа.
Зегь нсыжьроуп, зегь нсыжь!
Снарыгәҭасызшәа исырӡуеит,
Исызмырӡуа цоит исыҵшәан.
278

Исҭахӡамшәа снарԥырҵуеит,
Сышрызхьаауа сылаԥш иҵшәоит.
Исызҭымгаша ахьсыцәҭаҳаз
Сырхагәаҟуа уа сырхазааит.
Ԥсыхәак ыҟаӡами уаҳа, –
Сахьымаара схы сырхазаап!
Саунажьт ажәҩан сахьынҳалан,
Адгьыл сгәыҵаскын – ихьшәашәоуп.
Утәык салам, ҳәатәык салам,
Исзынхаз исзымҳәац ашәоуп.
Аха уигьы гоит иашәамкәа,
Аӡәы илмыткәмахоуп ишааҩуа.
Мҩакы сықәуп сеиқәыршәамкәа,
Инасхыкны хыхь асы аҩуа.
Зегьы срышьҭалт исымбацшәа,
Снархьыԥшуа, иӡшәа, имыӡшәа.
Саԥхьа игыланы иабацо
Адунеи дугьы аҽырҿыцшәа!
Сызлахәмаруаз сылахәмаруа
Снанагашт акгьы ахьыҟам.
Арахь, сахьнеиуа скарауара,
Схы сырхазшәа збоит аҩныҟа.
Ари шрыцҳароу урҳа,
Зегь нзыжьхьоу, уааӡырҩишь.
Сара сусқәа еицәоуп еиҳа:
Зегь нсыжьроуп, зегь нсыжь!
2011

279

***
Сназхәыцлоит адә иқәхацәаз ирхыҵуа,
Аӡә – ԥшьынҩажәа, егьи уи дахыҳәҳәоит.
Изҿыц иаҿуп, иушьуазаргьы иаҟәыҵуам,
Акы рҳәақәоит уа узыҳәа, сара сзыҳәа.
Иргәамԥхо шԥарацәоу, ирылдыршо маҷны!
Ирҵаз рхашҭхьеит, иудырҵо абаарго?
Фатә хкыс иҟоу зегь леилаџьны
Ирымҵагылоушәа, ирыздыруам нап зларкуа.
Ԥхьаҟа акәхарым иахьыԥшуа адә иқәхаз,
Инрыжьыз ауп иааины рыбла ихгылоу.
Аӡә дырбар дычча-ччо аџықәџықәҳәа,
Иҟалаз рзымдыруа иааидгылоит.
Уамашәа ирбалоит асцена иқәлаз,
Рыблаҿ иааиуам ишьҭыԥо рыкәашашьа.
Дыԥсит ҳәа раҳар иааиқәшәан рықәлак,
Дҿамыз ҳәа иџьоушьап урҭ анашшуа.
Адә иқәхацәаз ахаан рдәы рызныжьуам,
Ачалаа зку арахь даақәнамгалар.
Иҟоу џьыршьоит, рыцҳа, иҟагәышьам,
Лассы имцои урҭ арантә еишьҭалан.
Иҳавыҩрны инеиуа аамҭа иацхоит,
Иагахьеит ҳәа соумҳәан еиқәҷыҷы ҳәа.
Адә иқәхацәаз ицәо амца иаҵхоит,
Руаӡәы сара дсышьҭахуп схәыҷы ҳәа.
2011

280

ДЫРЖЬЕИТ!
Дыржьеит! Иааилалан убасгьы ддырҟьалеит,
Изымдыруа даақәхеит ахаҵа дахьцо.
Ахәқәа ирхыҵит, агәаҩақәа ирҭалеит,
Инеиуан еишьҭалан, еихьымӡо-еихьӡо.
Иеизыргеит урҭ иҟам-ианым зегь,
Ираҳаз, ирмаҳаз еидыркылт џьарак.
Изхымсша ҳәа акы ыҟан, ишиашаз иахымси,
Иахыҳәҳәеит, иахыкәласт, иахырҟьеит лабак.
Иҟаз акы акәын – раԥхьаҟа ирыхәоз,
Иахҭынҵатәын уи ԥсы зхамыз, изхаз.
Дырцәацәазшәа рбазу, ддырҿыхон
Раԥхьа идыргылаз – агәаҩа иҭахаз.
Убас еиԥш ажәабжьқәак ҭарҳәон илымҳа,
Дыҵдырҟьон, дагәыдлон аҭӡамц.
Дааныркылон шьҭа усҵәҟьа аҭахым ҳәа,
Длаларыжьуан амҵеиԥш уи амц.
Дара ирыхәоз, арахь шьапы зҵамыз
Уи амц мышкала дунеик аанарҳәуан.
Ацәгьа зыршаз ахьӡ ду ихҵамыз,
Иаԥхьагыла игәы иаҳәаша иҳәан.
Дыржьеит ахаҵа, анкьатәи сгәыраз,
Дыржьеит ахыда, убас еиԥш дыржьеит,
Иҿагылара инеиуа уҽаанкыл, иудыруаз, –
Игәнаҳа рықәшәартә, – инаугәыдҵан уишьуеит.
2011

281

ТАМШЬ
(Лафны)
Инхарҭамкәа, ихырхарҭамкәа, –
Ауы уамшь, аҳәа уамшь, –
Даур иҳәан еиԥш, и-Џьгьардамкәа,
И-Кәтолымкәа, ишԥаҟоу Тамшь!
2011

***
Ицаз зхьынҳалам иааиуа изгәаҭом.
Игәыдыҽҽало имбар – дархәашан.
Исызцасуоу, ари аамҭа сашаҭом,
Уи убас аҽарцәгьеит – уаашәап.
Сышьҭахьҟа схьаԥшуеит сааҭгылан,
Снаныԥшылоит амҩа сызныз.
Акы сашьҭуан, акы сыннакылон,
Сахәхаргьы ҟалон, анцәиныс.
Аха сымҩа саԥхьаҟа игамыз,
Иҟоу баны, иҟамгьы аагәаҭ,
Сыҷкәынмыз усҟан, сеилагамыз,
Сгәы мцеит ианцашазгьы, дад.
Сааит аранӡа, иахьанӡа, еибгала,
Сшылагылазгьы ақәыџьмақәа ргәашә.
Иахьагьы сзыниалакгьы сыбналом,
Иҭадырԥаргьы ҟалом схы ааҵәажәк.
Атыша сҭаҳап сыблақәа хызҩар,
Сызмыршәашагь ахьааиуа саршәап.
282

Уҭахоит уҭахарц уҭахызар,
Исгәыдыҽҽало сымбар – сархәашап.
2011

***
Сымҩа нырҵәо, сусқәа хыркәшо,
Схы сыкәаҽ сахьаауа,
Исыздыруам шьҭа иахьсықәшо,
Шьҭа иахьамуа, иахьауа.
Ирзысшахьеит сымчи сԥышәеи,
Иныху ныхуп меигӡарах.
Исзынхаз сызгом анышә ахь,
Ишәыдызгалоит уигь еиҭах.
Исылшозеи сара уаҳа,
Исымчузеи – скаԥсацәеит.
Иҟасымҵандаз џьара гәнаҳак,
Иарбан уаҳа, ажәла нҵәеит!
2011

***
Ақәа анлеиуа ас икыдҵәан,
Сдәықәнагалоит схәыцра ицаз ахь.
Изыббазеи сыжәҩан бкыдцәан,
Сызбырԥшуазеи уахь, уи аҵахь!
Инхазшәа ак насыдҵан,
Иҟамлаӡеитеи ааихыккашьак.
Саҵаԥшуазаргь, сыжәҩан бкыдӡам,
Иаамоуӡеит сымшгьы еилгашьак.
2011

283

***
Рыԥсы ҭызхуаз ргәы изыҿкаашам
Дыԥсны дықәзаргь, ус ауп, ус.
Уи урҭ рыгәнаҳа изгашам,
Зны дахьымхәыз, ма дахьхәыз.
Иҟоуп амҩа узлацаша
(Ҳара ҳҟьалан уи ҳаным).
Агәы ҟадыџь иалаӡаша
Иудыруазеи, уи хаҳәым.
Инахьысцәеит, иалакьысцәеит,
Имшаҭакәа иаша иаст.
Уи азакәхап, аарла исхысцәеит
Иснамырбаша аныснарбаз.
Ишеиҟәжәара избеит еиҟәжәазшәа,
Иара убас сышьҭанакшеит,
Иҟасҵазаргьы сымшәазшәа,
Сназлаҳаз аҵх мшеит.
Самырҟәышыз – сыргаӡамызт,
Иаргыломызт уи ашәах;
Сыргәаҭеиуагь самаӡамызт
Агәаӷ иахылымҵуаз агәаӷ.
2011

***
Исцәыӡыз сдырҿыхан, срылаԥшуеит илакәшьо,
Схахьы исзаамго сахьрылаз сызрылаз.
Шьханхыҵ сыҟазшәа, сҭалеит уажә сакәшан,
Иубахьаз сакәӡамкәа сааиуеит зегьрыла.
284

Сыхҵәазшәа исыхәаԥшуа игылоуп исцәыӡыз,
Иаашәа-ӡыӡалоит ӡык сыхнаҵазшәа.
Исцәыӡыз ракәым, исцәыӡызгьы ирыцыз
Ааиласырхоит, сахьнеиуа срызцасшәа.
Лабҿаба акәым, исымбахуанда ԥхыӡлагь,
Уахь икҿаз џьара наҟ, иеиҵашьыцуа.
Ирылшом иҟоу шыҟоу иазхәыцлар,
Ирызгәаҭом уаҵәызны аӡәаӡәала ишыӡуа.
Исцәыӡыз иҟам дунеик ахь ианиас,
Иртәым анырго, иртәыз андырӡ,
Ишышьҭнахуа рызгәамҭаӡо ӡиаск,
Иеивасуа, иеижәыло дәык ахь иаацәырҵт.
Ҽқәак ирықәтәоуп иаагароуп ҳәа аԥхьахә,
Ашьац цәырҵәо иахысуеит адәы.
Ираҭәам шырзымго рдыруазар акәхап,
Аргама, иуаҳартә, ирҳәом уи атәы.
Аха мчыла ирҭахым дхьырҳәоит,
Дыладырӡрашәа рбоит уи ашьац.
Дызлаҟам ахьдыршо иаҭәам изырҳәоит,
Иагьизгәааӡан игьежьуеит рыблахаҵ.
Абарҭ роума, иааџьасшьоит, исыцыз,
Рыгәра анызгацәа акәу, сызцыз?
Сыхҵәазшәа исышьклаԥшуа игылоуп исцәыӡыз,
Сылаԥшгьы рықәкым ишыӡра ианыӡ.
2011

***
Исзымҳәаз зысзымҳәаз сгәахәуа – иҳәатәымызт,
Араҟа иатәымызт, иатәымызт џьаргьы.
285

Сдәықәын сгәаҟ-гәаҟуа, хәыцрала сҭәымыз,
Срыҵан ҳәашьа змам зынӡагьы.
Исхьаау урҭ ракәым, урҭ ракәым исгәалоу,
Иҟаз уа сгәы иҭахаз ахьҭахаз.
Иҳәатәымыз сҳәама џьаракыр ажәала,
Ажәада исынсырԥшма? Аф асит, аф аст!
Риашашьас иасҭаран иҟоузеи уи?!
2011

***
Аиаша уҳәозар,
аԥсра иацәшәаны игылоу роуп
Игәыҭҟьа-ԥсыҭҟьаха итәаны аԥсра иазыԥшуа.
Аԥсра ахьыҟоу хараӡам, агәылароуп,
Аҿаанахар – Анцәа ԥшӡала иаҳзырша! –
Акы аҳәаха умҭакәа, агәашә иааҭашылап,
Иааудгылап, иҵнакаап уи ухәдацәа.
Агәыла ԥҳәыс леиԥш, иаԥсахуам ашыла,
Уаахьаԥшаанӡа иаразнак уеихәнаҵәап.
Уацәшәа-уацәымшәа, аԥсра анааиша иааиуеит,
Уи зегьы ирзеиԥшуп, ирыхьӡашт.
Аӡә дыԥсыргьы иԥсрала аԥсра даиааиуеит,
Агәыр аҵа дкылԥангьы дацәцашт.
Сышзахымԥо здыруеит сара саџьал,
Аха усгьы, аха усгьы сгәы мцаӡац,
Аԥсцәаҳа арахь иҿааихар иц хырџьаџьа,
Зны сылаӡуеит, нас сылиаауеит ашьац.
2011

286

АЧАРА АЛАМҬАЛАЗ
Зегь цхырааҩцәоуп. Дарбан зыҽзырҟьалаз,
Инаиқәдыргаз абжьы зызмырҳаз?
Ус ҟалома ачара аламҭалаз, –
Иҳавнаган иабагеи зыҽқәа рҳаз?
Иахьарнахыс рыхқәа ахьхоу арахь ауп.
Иацжәац аахыс излацәажәо чароуп.
Иахьыцыркьуа џьара, иахьахьуа ауп
Иахьацхраатәу аусгьы – агәра угароуп.
Аԥшәма ицәа ҟьалеижьҭеи иҵуазеи!
Имоу, имам, – изымхаша, изхаша
Шиҳасабуа, зынӡа ҽакы даарқәасқәасуеит,
Ибоит уи араҟа ишаҭаххаша.
Ауа, аҭахы, аҩыза, ақәла нымхааит
Ираҳәамкәа ачара, ркьаҿшьа абамоу
Уи, – ибжьаужьыз ргәы узнымхо!
Уажә иаабама урҭқәа, уажә иаабама!
Ирымоуп ирызхаша ацәқәа нкылан,
Имцхәызааит – иагдырхома ачара акәац.
Аҩы ҩызааит, имшуп аԥшәма дгылан,
Ҩ-аҵәцак зжәыз иҭнамҟьо иблахаҵ.
Ишыруша иалацәажәоит иааиуа рымаҵ,
Ирарымҳәаша, ирарҳәаша иазхәыцп,
Ачара еилазго ԥанда дҟаларыма,
Ашҭа дықәдыргыларым аҵәхәыӡз!
Агәыла иусу дадгылап агәыла,
Аган ахь усгьы дгылаӡом ҭынха.
287

Аҽарԥшӡоит ачара ду зегьрыла,
Уара абригь уазхәыцла, нас, уаха.
Аха днаҳәааҳәуеит усгьы аԥшәма,
Изибозеи аӡлагара млагоны?!
Ачара аламҭалаз амитә иақәшәаз
Амшгьы имоура џьишьоит еилганы.
Дзыргәамҵуа зегь рҭыԥқәа инарықәҵан,
Ачара иаабац чарак еиԥш ицашт.
Аа дахьгылоу аҭаца хәыҷ дҷыӷәӡа,
Ак лыздыруам уи, ҽакы дазҵаашт.
Ҽакгьы дазхәыцуеит ачара аламҭалаз
Аԥшәма хаҵа – дгәаҟуа, иҽырххацәо:
Ҳанзырхо лоума ҳашҭа иҭало,
Лара лакәу уаҵәызны ҳахзырҵәо?!
2011

ЗЕГЬ УА ҲҞАЛОИТ
Зегь уа ҳҟалоит, акгьы ахьыҟам,
Аиҳараҩык ахьыҟоу, уа ҳҟалоит.
Ҳаццакы-ццак ҳнеиуашәа аҩныҟа,
Уахь, акгьы ахьыҟам, ҳаихалоит.
Иҳазгәаҭа, иҳазгәамҭа, иҳаҵас,
Ҽынкылашьа ҳмоуа, акы ҳагоит.
Ҳааԥсагәышьеит ҳаидара ду ҳшаҵаз,
Гәы ҟадыџь, арахь, игәыннагоит
Измырҭынчуа – иаахогьы иамаахогь,
Аҟаҵәыҳәа иалҟьо иаҳцәашьуеит.
288

Ҳахьӡом зны ҳахьцаша ацахагь,
Ҳашьҭахьҟа ԥшьаала ҳаагьежьуеит.
Агәы иалаӡом уаҳа иҳаҳауазар,
Агәы тәарц егьагым – иааԥсацәеит.
Ҽынкылашьак ҟаҵатәуп, иауазар,
Аҽшьра ҳаҿума, ажәла нҵәеит!
Аха ирмаҳаӡеит ари заҳаша:
Сара, уара, аҟәыш, агаӡа...
Рацәак акгьы нымхоу ҳзеилаҳаша,
Ҳаҿуп ара ҳалҵырц ҳагәгәаӡа.
Ҳаццакы-ццак ҳнеиуашәа аҩныҟа,
Уахь, акгьы ахьыҟам, ҳаихалоит.
Зегь уа ҳҟалоит, акгьы ахьыҟам,
Аиҳараҩык ахьыҟоу, уа ҳҟалоит.
2011

ААМҬА ЦОН...
Аамҭа цон, сара џьаргьы сцаӡомызт.
Сара џьаргьы сцаӡомызт, аамҭа цон.
Сахьнеилакгьы усҟан сгәы наӡомызт,
Аамҭа саӷан – сгәы ахәрақәа аннаҵон.
Знызаҵәыкгьы уи самыргәыбзыӷит,
Аҽардагәеит, исҳәаз амаҳаит.
Иаалаган, ҩада исыхеит, лада исыхеит.
Иаасыдыххылақәан – аҽеиԥш ирҳаит.
Саргьы саршәеит, сыштәазгьы сымшәарызшәа,
Зегьы сзеиԥшшәа, зхы зҭахым рацәак.
289

Сыҟамызт ҟалашьа змам ак ҟаларызшәа,
Сзымцо, сылахазшәа стәан ҳәынҵәак.
Сылазыжьыз ччомызт аҟырҟырҳәа,
Сылыргомызт – срыхәомызт схаҭа.
Дара ирзынхон, иага рҳәаргьы, ирҳәоз,
Исхагьежьуан сара схәыцрақәа еиԥхьытта.
Аамҭа цон, сара џьаргьы сцаӡомызт.
Сара џьаргьы сцаӡомызт, аамҭа цон.
Сахьнеилакгьы усҟан сгәы наӡомызт,
Аамҭа саӷан – сгәы ахәрақәа аннаҵон.
Урҭ ахәрақәа, иахьанӡа сгәы ианхалаз,
Ихәыцымкәа, иҟаз шыҟақәаз сдырбан,
Амра аҭашәамҭаз, схалан, схала
Хәы ԥшӡак аҟны сеиқәлымҳаха стәан.
Арахь иааҩуан иҟаз, иҟамхашаз
Ирылыҩны убас еиԥш ажәақәак,
Сшьамхы ааӷәӷәахон, шьҭа саргьы сҿахашан,
Ицаз зегьы аахынҳәышан, аха иааг,
Исышьклаҳаз уаҟа исышьклажьызшәа
Сгәы иснаҭо сахьаатәаз срыжәжәахьан.
Стәан сара уаҟа аҩы сашьызшәа,
Сҿарагьы абаҟахыз, сажәхьан.
2011

АШӘАҲӘАҨ ВИТАС
Егьырҭ ирыҭамызт иҭаз,
Егьырҭ ирыламызт илаз.
290

Дабаҟоу, дабабжьаӡи Витас, –
Дызгазеи дшаацәырҟьаз дкылаӡ?!
Аԥарда ахьаатыз дысбарҭам,
Дыҟазар наҟ, аԥарда ашьҭахь?
Иҟазма, схәыцуеит, ашәарҭа?
Баша, башаӡа сашьҭан,
Имааҩит Витас ибжьыхаа, –
Иарбан ҳабжьара ибжьаҳаз?
Схаҭа асценахь ак сыхон,
Аха снарышьҭуам уахь уаҳа.
Дабаҟоу, дабабжьаӡи Витас,
Дызгазеи дшаацәырҟьаз дкылаӡ?
Егьырҭ ирыҭамызт иҭаз,
Егьырҭ ирыламызт илаз...
2011

АМААЛЫҚЬЦӘА СХАԤЫРУАН
Саргьы зны амаалықьцәа схаԥыруан,
Слымҳа иҭахәыҭхәыҭуан илбааны.
Шьоук аныҵҟьоз адгьыл аҟны аԥырҳәа,
Саашьҭыраауан срыцҳарак баны.
Жәҩан ҵаула иҩалашәкәон срыман,
Сыкәа иҭашәшәоз, исҿашьқьыруаз ԥшан.
Сара уи аамҭа схашҭуа ҟаларыма,
Усҟан сара ахара сыԥшуан.
291

Араҟа сара алашәага срыламшәацызт,
Исҿамгылацызт ац хырџьаџьа аамҭак.
Иауан-иашәан акы саамыршәацызт,
Издыруашәагь сыҟан зегьы рҭак.
Амаалықьцәа нас аҳауа иалаӡт,
Сабаҟахыз сара урҭ срыхьӡо!
Арахь ԥхыӡк салан сара сшалац,
Издыруашәа, исзымдыруа сахьцо.
Снаԥшааԥшын – сықәнакхьан ацәҳәыра,
Сныжьны хара инеихьан сызхьыԥшыз.
Аԥсҭазаараҿ иҟоу, иҟам здыруан,
Уара идыр анаҩсан сыззыԥшыз,
Сыкәша-мыкәша шәарҭак ыҟаӡамшәа,
Сҽырҟәышуа сааиуан, сҽыргаӡа.
Зегьы ирыхьӡоз, акагьы иахьӡамшәа,
Иаԥсоу ак ҟаҵамшәа, – агаӡа! –
Сгәы кажьуа, ҽыргәыбзыӷ ишьҭыхуа,
Зегьы рцасгьы хаҵаҵас саауан.
Исхьынҳалаз ахьымаара ишьҭыхуа,
Сқәаны слеиуан, сысны сауан.
Сыҟан, иахьанӡагь сыҟоуп аԥсабараҿ,
Еиҿасуа ԥшақәак сыргоит сыжәжәо, –
Амаалықьцәа ажәҩанаҿ ихәмаруа,
Адгьылаҿ аџьнышцәа срыцәшәо.
2011

292

СНЕИУЕИТ ААМҬА АӠИАС СҼАҬАН
I
Схы егьҭамкәа, сџьыба егьҭамкәа,
Саарылагылт сааины сџыџӡа.
Адәы аӡә дықәын ара дамкуа,
Даасыхәаԥшлон ибла кылцан,
Дабаанагеи ари арахь ҳәа.
Аԥхын сык еиԥш сырзаузшәа,
Сааџьаршьалон, ԥсышәак саҳәан,
Инасԥырҵуан усшәа, егьысшәа.
II
Сӷарын, аха зынӡа сӷарӡан
Сырбоу, саазрыламгыло,
Шьҭа сшеиӷьымхогь аахарҵан,
Инасаҩсны, нас лаԥшыла
Акраамҭа наҟ снаскьаргон,
Ишәахуазшәа саахынҳәыр ҳәа.
Иқәгьежьаауан амаҵуарқәа,
Исзырҳәаша анысзырҳәа.
III
Дыҟаз, рҳәеит, дыҟаз, дыҟа,
Зегь аками дцаргьы дааргьы.
Днаҳашьҭрым уи аҩныҟа,
Мчыла днеирц далагаргьы.
293

Дмаҳәушәа ааҵра даваз,
Амҩаду даныз ихала.
Дарбан, рҳәеит, абга иамфаз,
Зхала адунеи ианхалан?!
IV
Сара схалагь сыҟаӡамызт,
Ирымбозгьы шьоукы сыцын.
Ицан, аха арантә егьцамызт,
Иажәыз ықәгамызт, ирҿыцын.
Схы егьҭамкәа, сџьыба егьҭамкәа,
Сшырбоз сыҷкәынра снахыст.
Иҭаҿаҳәа зынгьы сламгәа,
Сҭанагалан, гәаҩак сҭысит.
V
Адәы сықәын сықәырцазшәа,
Амш салан ус, имшымкәа.
Сшан акалашәагьы, цасшәа,
Саарыдгылалон иԥшымкәа.
Сааџьаршьалон: «Мшәан, уабаҟаз,
Иахьа уажәраанӡа уабаӡыз?»
Иалагон шьоук ықәтәарц сҟәаҟәа,
Шәхахьы ишәзаагару уи иацыз?
VI
Сгәаан рхы ианықәсыргыла,
Аӡәаӡәала иҭалт ахшьыра.
294

Акраамҭа абна сылан, –
Иааиқәтәаанӡа сгәы ашыра.
Ишәон саалҵыр абнаршәыра,
Шьоук арахь иаасҿагәыбзыӷуан.
Иаасдыркит ҽнак ашәыра,
Ашкол ахь сыргон исыхан.
VII
Аха исызхан сара исҵаз,
Иагьысцәымцхәын уи акырӡа.
Изымуз акы сардысӡом,
Исзымдырша – уи сыздырӡом.
Аԥсабара иснаҭаз амхуа,
Мчыла уаҳа акгьы ацәымго,
Еилыскаауеит шьҭа сышҿамхо.
Схы ҭацәымкәа, сгәы ҭацәымкәа,
VIII
Аамҭа аӡыжь ду салагылоуп,
Алҩақ еиԥш акы санашәуа,
Еилыскаауеит уаҳа шсылам,
Еилыскаауеит уи сшаражәуа.
Аха сцом зынӡа сҽаҭан,
Иахьуҭаху сга, сгала ҳәа.
Иажәны имажәуа са сҿада
Уаҩ дуԥылом, уангьы илаҳәа.
295

IХ
Акгьы смыхьит уаҩы имыхьыз.
Уаҩы имыхьыц сара исыхьыз:
Исзыхынҳәуа збоит иныхыз,
Икамшәарашәа сыҟоуп сыхьыӡ.
Аӡәырҩы сыриааит уаҩрала,
Истәу, истәым мал сыхнамхит.
Аӡәы ибазар сцо сыбналан,
Баша амц шьапызаҵә дамхеит.

Сацәыбналеит уаҩ ихәҭамыз,
Дамҵасыр изымгоз ныжьуп.
Сдунеи мшы алагам, саҭамыз,
Анцәа сшишаз сыҟагәышьоуп.
Дызбом, сишьҭам сыхзыртәало,
Сыжәҩан цқьами – иказказуеит.
Сыҟагәышьоуп сара стәала,
Сара стәала убас сымҩасуеит.
ХI
Сџьыба иҭази схы иҭази
Иахьанӡагьы иҩуа ирышьҭоу,
Снауԥырҵын, ашақә сасит,
Иубарангьы уҟам сышьҭа.
Снеиуеит аамҭа аӡиас сҽаҭан,
Ԥсҭазааран, иҟаз хаамыз.
296

Сара сышьҭа ауаҩраҿада
Иабансыжьри, уи сызхамыз.
2011

***
Иаазбазар еилан хыла-гәыла,
Ирылымҵуа ирылан ҭыӡшәак.
Иааидымтәалт гәыкала ргәыла,
Игылан иқәкызшәа ршәақь.
Бысҭа рзеицымфеит хаала,
Ианаатәоз иазкуамызт еишәак.
Ачарахь дцон аӡәы ихала,
Аҩны дахын ҽаӡә иахьак.
Ирҳәоз ааиқәымшәаӡеит, ируаз
Аармыхәаӡеит уаҳа рацәак.
Идырҩашьарц иаҿыхын издыруаз,
Ихәмаруан инҭыҵыр ҭаацәак.
Аҩны еилаӡан лабахыла,
Игәкылҵәаган ирҳәоз ажәас.
Иеинышәон, еиҭах иааидыххылон,
Ԥшам урҭ араҟа изыжәжәаз.
Игәнигон абарҭқәа зегь аҷкәын, –
Уи дгәыбжьанытәын, рашьа, –
Аҩнаҭа еиламҳарцаз даҵгәон,
Иргәыбзыӷ, иҵырҟьа, ижьа.
Дкарахеит, иламызт уаҳа,
Иԥсҭыхгаз ара ирацәацәан.
297

Дышнеиуаз, дыԥсгәышьеит дынкаҳан, –
Иаџьал абас иааигәацәан.
Аԥсраҿы сыҟан иахьа ашьыжь,
Иҟазгьы збеит уамашәа:
Иаҳәшьа лҽаларԥсны дкажьын,
Ихы даасуа иԥиҽуан иашьа.
2011

***
Сышнеиуа сгәы усшәа снарбахуеит:
Мышкоуп, гәаҟ, мышкоуп исзынхаз!
Сабацоз, сабеихоз, схы абахаз?
Азныказ аамҭагь аанҿасп.
Мышкы акәзар, саахәыцуеит, еиҳамзар,
Ахықәаҿ саагылазар сааи,
Шьаҿак ԥхьаҟа аргылара аԥсамзар?
Уи хыдароуп, иақәшәаз, уаиааи!
Имаҷума ари амш ага дуӡӡа,
Ишԥарацәоу, уҽанахьугӡа, иҭаӡо!
Ажәҩан ианылап иануҵаз,
Аҽарҭбаап амҩа узлацо.
Иутәызар, уатәызар дунеи дук,
Уаауазар уи угәыҵак, ихьчо,
Иареи уареи ас шәыхқәа анеиду,
Умҩа уанысроуп уччо.
Мышкы акәыз инхазгьы, уахьӡароуп
Аԥсҭазаара, иумпыҵԥраауа аԥсаатә.
298

Мыш дуӡӡак умоуп, уцароуп.
Имтәароуп, иааԥсазаргьы усааҭ.
Угәы ашьҭыбжь анааҩуа асааҭ еиԥш,
Ушьамхгьы ҵаруп, укәадам.
Уи сара гәыӷрақәак снаҭеит,
Исҳәом, изуам исыхәҭам.
Аҳәааҟны сааихьеит, сзахысӡом,
Сынхеит арахь ҵәыкгьы сшахаз.
Иҟоуп усгьы сылахь ааиқәызҵо:
Мышкоуп, гәаҟ, мышкоуп исзынхаз!
2011

***
Схы сгәы анахдыршәозгьы,
Ирпҟаз, згәы ндырхаз ахәыҷ иеиԥш,
Аанда сҽахажьны сгәы сааҭаҵәыуон,
Сыҽкажьны ашәшьыраҿ
Ашьацра сыжәжәон.
Сгәааны,
Сҩагылан сҭыҵуамызт ҳашҭа,
Имхылдызха акы сакын сара ара.
Исырӡыз,
Ашьацра исцәылашәаз сашьҭан,
Уи закәыз шысзымдыруагь иахьанӡа.
2011

***
Акрыҟоума, уԥшыр, ауаа зышьҭам ҳәа:
Агәыхә, ацыфа, иаҳҳәап, аихаӡа, ажәмыжә...
299

Агәаҩақәа дырҭоуп Манча еиҭамҳәа,
Иацы аҩныҟа игәарымлазт уи ижә.
Аҩны зыргыло дзышьҭам акрыҟахума,
Аҵәымыӷ инаркны... Ақьырмыт, ахыб...
Имаҷума, имцхәума – аӷәқәа хума...
Зегьы урхьымӡар алшоит, уаахыԥхыԥ!
Ара иҟоу ыҟоуп, ара иумоуа
Шьоук ашьҭаҵа, ухаҭа аҳәаа ухыҵ.
Аԥшра уқәшәаргьы, уааԥшыроуп ма уа,
Узышьҭаз ахьыҟоу, иумамгьы уаазхәыц.
Иҽынкажьуа ахьӡ дашьҭоуп сгәылак,
Ицәа ихыҵхьеит – иахҭниҵо рацәацәоуп.
Аха хьӡы имоуит уи ахәылак,
Изырҳәаҵәҟьо иуаҳахьоу иреицәоуп.
Аҩны дтәан аҭыԥҳа даҳкәажәха,
Илышьҭаз уаҩ дылгәамԥхо, дагьажәит.
Акҿаҩра дыкҿоуп дацрыхо лашәха,
Иххны уаԥхьа илзықәымҵо – дыԥсит.
Ԥсрами амал иашьҭаз дашьҭаӡызар,
Даарылахазар дламысдаха акаҷбеи.
Иеиҩызцәоушәа иӷьычцәан шьоук еицызар,
Иқәырхуазеи, адунеи рымбеит!
Акрыҟоума, уԥшыр, ауаа зышьҭам ҳәа:
Рыбла иабо, иамбо, изеилаҳаз...
Егьырҭ шыҟоу ҳаҟам, ҳаԥсқәа ҭам ҳәа
Иааиуа ҭәа збаз роуп ҭәа зыҳәҳәаз.
300

Сиҵашьыцны ма аӡәы сихыбаан
Исҳәом сара исҳәо, сгәы иснарҳәоит...
Ахацәа ашьҭалан ицеит иааргарц акәыба,
Иеилагьежьуа шҭакаҿ аҳәса ҳәҳәоит.
2011

***
Зны, санаабгәалашәалак, –
Зны сшаабгәалашәаша здыруеит сара усгьы, –
Бааҟалашт акалашәа,
Ибзоу рахь сыбзаамго, сбызрыламыргыло иԥсызгьы.
Быҽбыргаӡа, ибҭахы-ибҭахымха,
Иԥсыз иаҳа сырзааигәахахьеит, ҳәарада.
Ирызкамыжьыз, аха имхаз
Маҭәак еиԥш сабакнарҳауеи арада!
Сыҟаӡагәышьам, сыҟа,
Саҟәыҵхьеит арахь ааира ԥхыӡлагь.
Бсыԥхьоит, багьсыԥхьаӡом аҩныҟа,
Ус иаҳа еиӷьуп – баасызхәыцла.
Ара иҟан, иагьынҵәеит аныҳәа,
Зны агәгәаҳәа ара еиқәымыз ҳамца.
Гаӡарак бмыхьааит, сызлабыҳәо,
Бара уахь бдәықәымлааит саахынҳәаанӡа.
2011

***
Сыбжьы цеит, иҳәеит, ҿымҭӡакәа сшыҳәҳәоз,
Ишсыхәаԥшуаз, сшыршьоз шьоукгьы сысс.
Саагылеит ҽнак избоз зегь сырхыҳәҳәо,
Иагьгәасҭеит сгәы иҭаз сгәы ишҭаԥсыз.
301

Иҭаԥсыҵәҟьангьы акәмызт, егьагмызт, егьагмызт,
Уи ҭаԥсуан иара уаҵәҟьа, смыҳәҳәар.
Аха сҿы еихеикит, уара, агмыг,
Дахыԥсаарызшәа уа исҳәаша сҳәар.
Сгәы сҭаҳәҳәон акәымраҿ, сызмыцәо
Аҵх саларшәын, уаҳа иаамшеит.
Гәықәхак, асахьақәа иҭан аӡыцәа,
Ана џьара дгылан дааԥшуеит.
Уи дааԥшуан сыԥсыргьы сынхаргьы
Изеиԥшны, дыхьшәашәаӡа, ҿымҭ.
Сзықәшәаз ала, исымамызт харгьы,
Аԥсра мчыла саиааирц саҿын.
Сыбжьы цеит, иҳәеит, ҿымҭӡакәа сшыҳәҳәоз,
Рлымҳақәа цап урҭ, ашә схазыркыз,
Иаарылаҩыр ҽнак сара исҳәо,
Згәы иҭаз згәаҵа иҭаԥсыз
Ҳәа изхәаԥшуа.
2011

***
Адгьыл гәнаҳарыла иҭәымыз,
Џьаҳаным агәашәқәа ирҭыст.
Ихы наикәаҽт хара здымыз:
Иус рыӡбон ахара здыз.
Дтәан деилых, дыцҳәыҟьантазӡа
Зегь еилазҳәаз, игәрагаз.
Амца дырцәон амца ацразҵаз,
Аҩны дыргылон изырбгаз.
2011

302

***
Адәы сықәым сара цасшәа,
Иҟасҵом ҽмырба, ҽмырҳа.
Аамҭа хәашьқәа цазшәа
Изжьаӡом сԥа, сыԥҳа.
Изуеит ҳәа саҿым исзымуа,
Сизасуам еиҳаб даул.
Сгәарам сыԥсы қымқымуа,
Сахамхаӡац шьоук рыбҟәыл.
Саргьы исыхьит зегьы ирыхьыз,
Изыргәамҵуа санаргәамҵ,
Сырзырлашәуам сзыргәыбзыӷыз,
Сылагылам урҭ ргәам.
Инықәлалоит саԥхьа «ассаа!»,
(Раԥхьагыла зны дсашьан) –
Аамҭа хәашьқәа цазшәа,
Хәыҷгьы дугьы еибажьан.
2011

***
Дыԥсыр иҭахны, аха дзымԥсуа,
Дааины даақәтәеит абарҵа.
Ԥхыӡ ибеит уи иахазны
Ахра даҿазшәа дыбӷарҵо.
Ари хырзаманмыз, дырҿыхан,
Шаанӡа уаҳа дызмыцәеит.
Ашамҭаз ацәа хаа ихан,
Дынҭаҳан, аӡыжь еиԥш ихыҵәеит.
303

Дыҟан уа џьара, аҵан,
Иваӡсо идәықәхын аԥсыӡқәа.
Даақәтәеит нас иҽырхаҵан,
Арахь иааз шьоукгьы ицқәан.
Аригь лабҿабамызт, иԥхыӡхын,
Ацәа дзалымҵуа дшалаз,
Днеиуан, кыр игызма, дыӡхьан,
Дгәықәхаха ддәықәын ихала.
Амра ҩыҵхахон дгылеит,
Ишьҭахьҟа дхьаԥшуеит, иԥхыӡ ахь.
Ирхынҳәуа арахь акгьы иԥылом,
Иааиуа амш азырҿыцуам.
Иҟаз илсуан ихьааха,
Иҟаз, ҟалашьа змаушаз.
Ишԥагеи иаразнак ираахаз!
Иахьцазынтә ахаан ихынҳәышам.
Аха ишьҭагьы ихыҵуам,
Иԥхыӡқәа ирылоуп ишрылац.
Ирӡыз зегьыҵәҟьагьы ыӡуам,
Егьырҭ ахьымаара ирылаӡт.
Урҭгьы егьырҭгьы ицрыхоит,
Жәымҭацәгьа ԥсышьацәгьа ирҭоит.
Дарҭазар акәхап аныха,
Дгәаҟуеит, ихарҭа иԥсырҭоуп.
Иԥхыӡымшәа ибоит даҽазныкгьы
Ахра даҿазшәа дыбӷарҵо.
304

Дыԥсыр иҭахны, аха дзымԥсуа
Дааины дахьаақәтәаз абарҵа.
2011

***
...Ҳаицыччап, ҳаицгәырӷьап, ҳаиҿыхап,
Ҳаицынаскьап маҷк, даҽа аԥсык...
Иҟалоит уаҵә ашьыжь сымҿыхар,
Амра игыло сзаԥымлар ҽазнык.
2012

***
Иԥсыз дыԥсит, инхаз рхы иахьашьҭоу
Еилыхароуп бааԥсыла – рҽырзырҭынчуам...
Ԥхьаҟа идәықәлан, ассир, акы иашьҭуам,
Иааилатәалоит, ирзыԥшушәа рџьынџьуаа.
Аԥшразы ишԥаԥшым, аха урҭгьы,
Рхы рацәак арахь икыдму, иҟам.
Иҵысит аԥшацәгьа, иаст аурҭгьы,
Рацәаҩыкгьы рҿаарымхеит аҩныҟа.
Иҟоузеи араҟа? Иҟам арбан?
Иҟоуп узеилаҳаша, узмеилаҳаша.
Иббаӡа ажәҩан иалоуп ашьха уарба,
Ҵаҟа иҭалалоит уи шиашоу.
Адгьыл аҿы иҟоуп цәгьагьы бзиагь,
Иухьааугьы, иуцәымӷугьы, иугәалоугь,
Улбаа уаргьы арахь уҽырқьиан,
Зҽырхаган хыхьӡа ажәҩан иалоу.
Иԥсыз дыԥсит. Инхаз русқәа ирыцлеит.
Ирҳәазатәны раԥхьа ишьҭоуп қыдбажәқәак.
305

Урҭ рықәгараз икарахеит ԥхыӡлагь
Иԥшны итәаз ианбааимҟьари ҳәа ашәқәа.
Ахара здырҵо дцеит, ӡгьы дазыӡәӡәом.
Ицқьакәакәараӡа арахь рҿаархеит ицыз.
Аха арыцҳара – иахьнышьҭало изыцәом
Иԥшаауа аҵх иалоуп дара ирцәыӡыз.
Ирцәыӡран иҟоуп... Уи рхаҿы ирзаагом.
Рыҽрыларԥсны иркуп макьана ҭыԥқәак.
Рџьабаа зегь наҟ атышахь иагәо
Иҿаԥалоит урҭ уажәы-уажә иԥан.
Иԥсыз дыԥсит. Ишәоу дымԥсыр ҳәа,
Шьоукгьы гылан ишьҭахь усқәак дыршон.
Уазыӡырҩуа уҿааухар ауаа ирҳәо,
Дарбан, уара, араҟа иҟоу здырша!
Иббаӡа ажәҩан иалоуп ашьха уарба,
Иара убригьы иамоу зҵаарақәоушәа.
Иҟалараны иҟоузеи? Иааиуа дарбан?
Илаҟәуеит шьоукгьы анахь, илаҳәақәоушәа.
14.VII. 2011

***
– Ҳабацо, уара, иааиуа арҭ иреиԥшхар?
– Анышә ҳазҭода арҭ иреицәахар?!
2011

***
Ԥшьынҩажәа рахь снықәлеит. Саб сихьӡароуп.
Уи ԥшьынҩажәа шықәса дагьынархысит.
306

Иааишьалашәа сааиуеит, усгьы сцароуп,
Аха саб, иамуа аниба... дхысит.
Ашҭа дықәҳаит, ҳаҟамкәа, ашамҭаз,
Ахысбыжь иаразнак аҳабла арҿыхеит.
Угәы кыднахма, иузнаузеи аамҭа,
Изумоузеи, саб, ҳара ҳзыԥшыха?
«Ихы дзамыхәо ҳаӷоу адәы дықәхеит, –
Уҳәалон уара, – ухьаа шуиааиуа
Анудыргьы... Ишәатәуп, уалқәак сықәхеит,
Нас саԥылап сара амш исзааиуа
Даҽакала...» Абри акәызма, сабхеит,
Угәы иҭаз, ухы иҭаз иҭымҵуа?
Уара утәала араҟа зегь ҳасабхеит, –
Уҽаургеит зҿааурхаз ахы-мца.
Скарахеит, удыруоу, саргьы сшааиуаз,
Исылҟьалоит хьаақәакгьы аҟаҵәыҳәа.
Сааигәышьоит макьаназ ус, сыриааиуа,
Сшаагылахьоугь саалҵны сара сныҳәа
Аԥсҭазаара – сныҳәа – ашыкьыбжь ааҩуеит,
Сышьҭнахуеит уи, сықәнакшоит уажәы-уажә.
Аха макьана цәаҳәақәакгьы аҩуеит
Ари скалам, ицаз зегь сышрыхьҵәыуо.
Аамҭа сымоу џьысшьоит. Саб сихьӡароуп.
Уи ԥшьынҩажәа шықәса дагьынархысит.
Иааиашьалашәа сааиуеит, усгьы сцароуп,
Сеилызшьаауа – иамуа аниба... дхысит.
2011

307

***
Ухы уҭахцәамкәа Аҟәа уаналоу,
Ара уаныҟам – иуцым уанрыцу,
Ирзеилкаауам иуԥыло иугәалоу,
Уара улаԥш ақәшәом иҿыцу:
Иҟоуп, зегь ыҟоуп ишыҟац!
Ухы шьҭыхны уҿынаха аҩныҟа.
Аха уара ааҵрақәа урывоуп,
Уҟьалазшәа ақалақь уалоуп.
Аамҭа иахәнатәыз зегьы ыфоуп,
Урҭ уахьырхьымӡазгьы угәалоуп.
Иухьаауп инхашаз – инымхаз.
Ух зубогьы уи акәу уеиҭымха.
Ақалақь иалыҩуа ашәамкәоу?
Иазышьҭымхуа иарбан гәырҩацәгьоу?
Иҳәа, сызшаз сара сшамкәа,
Ирҿыхатәу арбан иахьаҵәҟьа?
Иарбан ҳшахәаԥшуа иаҳцәыӡуа?
Иарбан ара зегь зырҿыцуа?
Срылоуп иааиуеи ицази,
Сгәыӷуеит: макьана сыԥсышам!
Аха сашьуазаап, аф асааит,
Слымҳа иҭасыз аԥсышәам.
Иӡыхьушәа аӡыхәашьқәа сзыжәуам.
Аҟәа дыргылоит – исзалоу
Егьыҟам – исымбац ханқәоуп.
Снеиуеит исгәалоу шысгәалоу,
Сынхоит ара, сагьнырхамкәа,
Саҵаӡуа есааира идырҿыцуа,
308

Смыӡрашәа збахуа, сагьыӡуа.
Сабаҟоу, саахәыцуеит, сабаҟоу,
Адәқьан «Манхеттен» ахьахьӡу?!
Аԥсышәала ицәажәаӡом Аҟәа,
Ишьҭоузеи ҳаԥхьаҟа, иҳахьцу?
Ирызгәамҭо аидара сшаҵоу,
Снеиуеит ахаҵа, сабацо?
2011

***
Ааԥынра ааит иацы ашьыбжьышьҭахь:
Архәара сахьнавшәаз ҳааиҿагылт.
Ибдыруазшәа ари абжьарак сышбышьҭаз,
Шәаӡыӡарак быблақәа инархылт.
Бабабжьаӡыз усгьы, сҵаар сҭахыхын,
Ақалақь ду бышԥалаӡи агәыр еиԥш!
Сара џьара бахьыҟам ахь исыхон,
Сагьнеиуан сузнымкыло аҽуреиԥш.
Иҵарҟаца ашәқәа назыркыдаз,
Иаадмыртит сахьнеилакгьы, сахьнасыз.
Издыруада бцазар наҟ, ақыҭахь,
Уажә бара уахьынтәи баауазу,
Бааԥсашәагьы быҟан, аха саныбба,
Акы аҳәаха сымҭакәа баасҿаччеит.
Ак сыгымхеит сцарц схы снахыԥан,
Нас саагылеит уаҟа сыц хырџьаџьа.
Сеигәырӷьон ари амш, сышьҭнахуан,
Исыҵасны сналанаҵон ажәҩан.
309

Ҿааихак ҟамҵа, ҳҿанынаҳха, акы сҳәахуан,
Бара бӡырҩуан, сара сцәажәон, сцәажәон.
Ақалақь уаҩ даламшәа ҳа ҳада,
Ҳааизныжьны ицазшәа зегьы бналан,
Ҳаиҿахәыҭхәыҭуа, – иаҳҳәогь заҳауадаз, –
Ҳҟьалазшәа абра ақалақь ҳалан.
Акраамҭа схыԥшылон бара бышьҭа,
Аҵх баналаӡ – схы ахьсырхоз сыздырмызт...
Ааԥынра ааит иац ашьыбжьышьҭахь,
Аха макьана ихыҵыз ӡыкгьы ирмызт.
2011

СЫЗХЬЫМӠАЗ
Адгьыл иқәӡыҭит, иалаӡит ажәҩан
Сызхьымӡаз, уаҳа иаасзымҳәаз ажәа.
Амшын ду ихыӡлеит наҟ иӷбаха,
Иҵәахит, икәа иҭеиҵан саӷа.
Адәы иқәҵан, насшәа, иршьаҳаит,
Сааигәа иҟан, исымбеит, исмаҳаит.
сызхьымӡаз асы ақәҳаит, иаӡәӡәеит ақәа,
Баҩык еиԥш, имҵарсны иргеит алақәа,
Сызхьымӡаз аҟәаҟәа иҽықәижьит тәымк,
Аӡбахә дырцәеит, ахьӡгьы ҳәатәым...
Неихыркәа лымамкәа, деицакны, дшыԥшыз,
Арымӡ дықәтәоуп сызхьымӡазгьы. Ԥҳәыск.
2011

310

САРА ШӘЫШЫҚӘСА СЦАРГЬЫ ҞАЛАРЫН
Исыздыруам сызлагылоу ауаа шыршаз,
Излааиз урҭ иахьанӡа, ирыԥсхакыз.
Ауаҩы данбанӡазцо аҵәы ыршо,
Имҩа лассы инҵәозар уи, акыс?
Анцәа, ҳарцәыхьча, суҳәоит, ахәырҭлаӷьқәа,
Аԥсахцәа, шә-цәак зхадырԥаз.
Урҭ роуп иазырхьыз сара сгәы иахьуа,
Урҭ роуп хаԥсыра цәгьа сзырбаз.
Сышә дылахеит сыбла иасмырбашаз,
Дымҵаа-дымԥшаа иҽыҩнаижьт сыҩны.
Аханатәгьы издыруан уи дышбашаз,
Ари адгьыл дшықәымлаз дуаҩны.
Аха, деихан, арахь аӡқәа дрырит,
Ҳәысҭақәак дырҭысит имҩа ааркьаҿ.
Ишьҭиԥаара дшашьҭаз лассы издырит,
Ифҩышәо адәқәа ирықәыз абгалаџ.
Счеиџьыка дахатәан иԥсы қымқымуа,
Сныҳәаҿа икыхын зны сырҽхәо.
Дынҭыҵыргьы, дахьнеилакгьы имҩа имҩан
Дназхьыслакгьы иаразнак дааиҵарӷәӷәо.
Срыцҳара, уи ара даӡәымызт,
Ишьҭа ихылан иааиуан абгасса.
Урҭ қәасқәасуа баша ақәа ицәымызт,
Иԥсы ихырхуан иахьихьӡоз абза.
Исхьысзеи амҩан шаҟаҩ рышҳам!
Иагаҩгьы сырцәыбналан саауаз,
311

Дыҟоуп сара алажә еиԥшҵәҟьа исыцҳаз,
Иҽыҟаҵан дшааиуаз зегь ауас.
Дышьҭазаргьы уи ихы дзамыхәо,
Саргьы, аа, иц аҭыԥ сынҵоуп.
Сақәтәар ҳәа дышԥашәоз иара сҽыхәа,
Аха усгьы сшанӡац санӡоуп
Ари сымҩа, сызныларан сызнылаз,
Ари сымҩа, сықәҳа сызлаауа.
Исԥымлазҭгьы сшааиуаз сара исԥылаз,
Исхьымӡазҭгьы ирылӡаашаз ауаа,
Ҽакалаӡа избарын адунеи ду,
Мҵәыжәҩадагь ажәҩан ахь сԥыррын...
Ираҳаҭӡа, сымш, ҳагәқәа шеиду,
Сара шәышықәса сцаргьы ҟаларын.
2011

***
Сахьыржуа здыруеит, саныржуа сыздыруам.
Рацәаҩык нсыжьуам арахь исыхьҵәыуо.
Аҵыхәтәантәи аӡиас саахықәгылеит, сзыруам,
Ааҵәа иску уахәаԥш – иҭацәу ауп.
Ирызгарыз џьыршьеит рыцҳақәак аума
Арантәи – иртәу, иртәым иахьахоз.
Сара идыртәыз аныздыр уажә аума,
Аха сааскьон исымамкәа схы аха.
Схабыхацуа сашьҭаӡан сус ду,
Шьоукы ишырбоз рацәак исзаԥсамшәа.
Исзыԥшыз, иуҳәоз кыр усҭоу,
Сыхгьы зжьоу сахьааиуаз сара, мшәан?!
312

Иузгазар – иара акәын иуаҭәаз,
Уззыԥшызгьы иара акәын, ҳәарада.
Ҳаиҿаԥшуа ҳааины ҳахьаатәаз
Усыхәаԥшуеит сумбацшәа иахьада.
Иџьоушьоу сыздынҵәалаз сахьаршлаз,
Усыхәаԥшуеит сышьҭоушәагьы сӷәыхны.
Аамҭа анҳахәаԥшуа аҽхаршал,
Сагарызма сзымгашазгьы схыхны!
Сшубац, сшыҟаз, сахьыҟаз сахьаанхаз
Иџьоушьаша акы акәым, сара исҟазшьами
Исыхьуа сзызуа – сахьаахо сахьаахаз,
Аха ибатәым, уара, урҭқәа зегь шанан.
Сҽадысшьылоит, убра џьара аиаша
Анышә иаҭан, иаадтәалт сызцымло.
Уаҩы издыруам ари сахьагаша,
Еилкаашьагьы анырзамҭо сыӷбагьы зхымло
Амшын ду – скаԥданым, сагьԥызам,
Сара амаҷгьы иақәдырӡуа хаҵоуп,
Аказыҳәа дҭиим џьара сҩызак,
Иԥсҿыхгоу сашьҭалан, сацуп.
Аҵыхәтәантәи аӡиас саахықәгылеит, сзыруам,
Ааҵәа иску уахәаԥш – иҭацәу ауп...
Сахьыржуа здыруеит, саныржуа сыздыруам,
Рацәаҩык нсыжьуам арахь исыхьҵәыуо.
2011

***
Иуаҳауа уанеиҟәнажәо, иубо уанашьуа,
Иҟоузеи уаԥхьаҟа? Улаԥшуеит ашьа.
313

Адунеиажә хыдаха иккаӡа иҭацәуп,
Уахьнеилакгьы уахьааилакгьы уаҩ дыҟам, узаҵәуп.
Иҟоузеи уаԥхьаҟа? Улаԥшуеит ашьа,
Иуаҳауа уанеиҟәнажәо, иубо уанашьуа.
2011

АХЫДАРА – АРАЗҞЫДАРА
Ақалақь ззымгац еибашьҩык иеиԥш,
Аҭӡамцқәа сҽынарыдкыло, маӡа,
Снеиуеит аҵх салалан. Ҩык еиԥш
Исыхәласҭәоз амш санаргаӡа,
Схы стәымкәа, истәушәа, сара нҵәа,
Исыздыруам сгәы иҭоугь рацәак.
Схынҳәыр сҭахызар акәхап, аха иамуа
Мчыла иузаругәышьом, уҽаназук.
Амҩақәа урынхалап угәамгәамуа,
Иухагылаӡамкәа зынӡа хык.
Уи аус ауеит макьана, имшаҟәац,
Аҽынкылашьа уақәымшәаргь – утҟәацп.
Уара араҟа уҟамызт, шықәсыла
Уи ҩбаҟа иреиҳазаргьы ҟалап.
Сабаҟаз, мшәан? Бнакы сылан,
Сҵәахны саман. Исыхнагеит ааӡаб.
Уи уаҩы издыруам сара сыда,
Сацәыӡынгьы сшыҟаз зынӡа ақыҭа.
Схы сцәыӡит, арыцҳарагь уи акәхеит,
Сагеит, сажьеит сызхьыԥшыз акалҭ.
Аҽнышьыбжьон сҩашьан адәы саақәхеит,
Аха нас... Аха нас сыбналт.
314

Сҭакызшәа анызба акәу, сеихеит,
Ҽа дунеик сналаԥшит – исҭаххеит.
Зны сызлаз акәын уи, исырӡыз,
Исҿакыз арыц еиԥш, исыҿшәаз
Уажәоуп саназхәыцуагь ишыссирӡаз,
Уажәоуп санаргәырӷьаз, санаршәаз.
Иҟалашаз ҟалон, сшәа, сымшәа.
Ах, адәы ҳашԥақәу уамашәа!
Саналаршәыз, саналаӡсоз аԥсыӡ еиԥш,
Избеит сызлаз сналԥаргь ауашәа.
Усҟан сара сдунеи сацәыӡуан,
Иҟаз шыҟац иҟан саауашәа
Збахуан ҽа ҟәарак санатәнатәуаз.
Иҳәала, нас, шьҭа уахьтәоу ауаз.
Сара ари ақалақь згахьан, саԥшәыман,
Сгәы данадӡыҭылоз ара ԥҳәыск.
Сеивызгаран иҟаз акы зжәыма,
Иарбан, уара, – ахыдара, – афы зсыс!
Исгәыдҳалаз ҽнак мариала иныжь,
Сықәнагеит уи ахыдара анышь.
Хыдарахап аратә скыдҟьо инеиуаз,
Хыдарахап ҩаԥхьа арахь саазгаз.
Иахьсцәықәблааз ихәхәаӡа алҩаҵә ҩеиуан,
Агәра згартәгьы збомызт зыгәра згаз.
Хыла дныҟәеит сара сеиҳа, хыла,
Ари аҭыԥ, ари ақалақь иахылаз.
Сара сҿаԥхьа еимаҳахьан агәашәқәа,
Урҭ шьҭа иаатуамызт, сеибашьыр.
315

Исышьҭашуа рҿаархар арахь лажәқәак,
Аҩрагь сықәшәар... Еиӷьхарын сыԥсыр.
Сыԥсы алызгар еиӷьын – схы здырт.
Иҟалон сара уа схәаҽыр...
Исықәыршәзар акәын уара сшьыга,
Сшьыга алаба, харамхәыц, агаӡа.
Ақалақь ззымгаз еибашьҩык иеиԥш,
Снеиуеит аҵх салалан. Ҩык еиԥш
Исыхәлаҭәоз амш санаргаӡа,
Уаҩы издыруам шьҭа схы ахьсырхаз.
Ахыдара. Аразҟыдара. Иазхаз!
2011

***
– Ԥсҭазаара бзиа усгьы исоуам,
Ԥсра бзиа, суҳәоит, Анцәа, исыҭ!
2011

***
Издыруа сзымдыруазар, адунеи абанӡабзиаз!
Сымҩахышәҟьа, сшәырлашә, сагьшәырдагә, –
Иҟоу ыҟаӡамшәа, ԥшьаала сниасп,
Сшалаз уи аԥхыӡ, аԥхыӡ-алакә.
Сгәы кыдызжәо жәабжьыкгьы сԥыларымызт,
Иааҩрымызт слымҳақәа ҵызхуа.
Инаҳәрымызт, адунеи ааҳәрымызт,
Исҿагыларымызт арахь ацқәа хуа.
2011

***
Амш бзиоуп, хьаагьы сымам,
Ԥшак сҿахәмаруеит сахьцо.
316

Сыҟоу здырхуада, сыԥсу ма,
Сашьҭоуп џьара сгәы ҟазҵо.
Иҟам, исхәыцыз атәылахь
Сшынаскьазгьы сыҽӡашәа,
Иаасзеиҵымхит уаҳа сылахь,
Стәоуп акгьы саргаӡашәа.
Саргәаҭеицәозар идырым,
Самыртәозар уи сыџьшьа.
Иара ассирҵәҟьагьы ссирым
Зны-зынла ара, сашьа.
2011

***
Уажә дымԥсында уи, дымԥсыр анамух,
Ачара аламҭалаз дҳаламҳанда.
Аԥсҭазаараҿ уаҳа мҩа ыҟаӡаму...
Иаҳҳәо наҩыр – ҳара ҳзы иҳамҭан.
Акыр бжьоума, аа, ачара аҽнынӡа,
Аҵх ҳхаагар, амш ҳналсыр – уаҟоуп.
Аҳәалыҳәа асы леиуеит ашьха рымҵан,
Амра ԥхоит араҟа. Ахаҵа дгәаҟуеит.
Ихьаа инаҭом ажәҩан аҵаԥшыха,
Уасиаҭхап, инаҭом акы аҳәаха.
Импыҵахеит иҵааршәха амш аԥҽыха.
Аҿҳәара ааит –
шьҭа наҟ узнахом.
Амҩа иқәлеит шьоук «Радеда» рыман...
Дрыламҳанда шырҳәоз агәараҳәа,
317

Анаџьалбеит, шрымшыз, деиқәхарыма,
Ирызнымкылазт, иааҩт аранӡагь аҳәҳәабжь.
Уи иаиааирц аҭахызшәа,
игон «Радедагь».
2011

***
Умԥсыр – шәкы ухыҵп, уагьынахыҳәҳәап,
Аха Кәрыжәаа узрықәлахом уеизгьы.
Имаҷым сара исоуз сара сзыҳәа,
Зегь акакәны збахуеит шьҭа сыԥсгьы
Сыҟагьы – изгаша згахьеит, инсыжьшаз
Ԥыҭ-чыҭк ныжьуп – иҵахәым, имцхәым.
Ауаа рашәа сыҟан Анцәа иишаз,
Сыхьчан сара араҟа, аха сегьхәын.
Аԥсҭазаара сықәнакшеит, уи зныкым,
Исхаразгьы ыҟан – сахьахьырхәыз,
Аха сара убас еиԥшгьы сарныгым,
Исхарам акы схы асҭо ҿаҵахәыс.
Инысҵызгьы маҷымшьо, снеихахуеит,
Санҿаз еиԥш, сынхыҵырц даҽа хәык.
Иахашәаанӡа амҩан сыхәда ашаха,
Инагӡаны исҳәароуп са сҿахәы.
Имаҷхарым исҳәаз, аха, афы асааит,
Џьара акы агуп усгьы, уара, иҳәоу.
Еилыргатәуп, – машәыршәагь еилаԥсазааит, –
Ианысҵаран иҟоу даҽа ҳәоук.
2011

318

***
Ԥшаашьа рымам, иҟам урҭ рыхьӡашьа –
Сара исцәыӡша сцәыӡхьар ҟалап.
Сыҽхәызжәом, иҽеи иҽеим сцашьа,
Ашьамхы сыҵоу џьушьо ақәасаб.
Сыҩт ианыҩтәыз, анаара саҿалан
Хәык схыҵит, даҽа хәыкгьы схыҵт.
Аԥсҭазаара аҟыбаӡыба салан,
Сыҟамызшәагь амҩан џьара сыӡт.
Аха нас еиҭа арахь схынҳәыхит,
Сықәызгаран иҟаз зегьы рцас.
Аԥсҭазаарахь, лашарак ахь сгәы сыхеит,
Ашәақәакгьы аԥысҵеит сахьаауаз.
Исышькларыжьыз ҩаԥхьа ҿыц иргыло,
Иҟьаҟьаӡа иаасыртит дунеик.
Исмоурашәа сшааиуаз зны ԥыла,
Истәыз, исзыԥшыз срыниеит.
Иара итәы иагоит убама рҳәахын,
Раԥхьа даадыргылан уа хәарҭлаӷьк,
Сара сахь рҿаархеит аӷа иахоз,
Аҵәқәа зыршуаз, ирызҭоушәа гәаӷьк.
Исымҟәылха исықәҳаит урҭ шьыбжьышьҭахьк,
Исыҵрыблаарц иалагеит ашьац,
Саиргарц дҩагылеит аӡы лазышьҭуаз,
Ажра сзызжуаз иргьежьт сыблахаҵ.
Сыԥсы шҭаз, сыбла шааԥшуаз, мчыла
Исцәыргон сара истәыз, сызлашаз,
319

Аха сыҵакызаарын уи илаԥш,
Зегь зымчу араҟа, зегь Ҳазшаз.
Иусызма амҩан зны слаҳәызар,
Сҭакызар снаган џьара аҟарс,
Иахьцалакгьы, аҵыхәтәаны схынҳәызар,
Ари амшгьы сара истәны избарц.
Ауаа ирыхьуаз акәын саргьы исыхьуаз,
Рдунеи сзааламгылт иуаам.
Сынхеит сара истәым сгәы шарҿыӷьуаз,
Иауамызт, даҽакалагь шьҭа иауам.
Убасҟатәи еидара схалагь срыҵан...
Инышьҭасҵар, урҭ шьоукы иргап.
Сара сааԥсеит, акрыҟоума исырҿыцуа!
Сара исцәыӡшагь сцәыӡхьазар ҟалап.
2011

ШӘАӠЫӠАРАК
Жәҩан иаҵызбааз дгьыл сзықәнаршәаз ауп,
Уахь исзаатит ара сызлагылаз.
Исзымдыруа – абас еиԥш сзаршәаз ауп,
Игәыҭҟьагоума аҿарҿыцыр зегьрыла?
Аццышә сықәҳар, ажәҩан ду збашам,
Адгьыл мпылушәа дасрыма гәықәхак?
Сҿаԥхьа иаацәырҵыхт иҟоу зегь башан,
Сабацо, сабацо, иара ажәҩангьы сықәҳар?!
Нкылашьа амамакәа иааиуеит ашьарҩаш,
Ихырқәақәо аҳәса гылоуп аӡхықәан.
320

Еиӷьын ҭынч уаатәар, уԥсы ушьар ҳәа,
Амахә иаақәтәахт рдәынак ҿықәҿықәуа.
Иаацәырҵрашәа шызбо ара зегь лахҿыхӡа,
Саԥхьа иаагылоит иааины ицәыҩҩажәӡа,
Сзеиҭамҵуа сахьаагылаз сџыхӡа,
Избоит аамҭа иаразнак сшаражәӡо.
Аҳарҭ еиԥш илеиуеит хыхьтә еҵәақәакгьы,
Ҳаҵанакында, сҳәоит, аӡәы иҳақгьы.
Дҳамамкәа ҳаҟоума, иараби, нцәакгьы,
Иҳазҳахганда, сҳәоит, ма уахакгьы!
2011

***
Даҽак акәым, ируам, уара, ҳаицызаргь
Иҳаҳарц ҳҭахӡамзаргьы иҳабжьарҳәо.
Ухы уазҵаалоит: «Ирҳәарызма имцызар?»
Уагьшәалоит шьоук еиҭа инаҳалабжьар ҳәа.
«Шәааибачҳала», – лымшуп, ҳалҭахӡоушәа,
Лымҳаҭаск зауз ааигәа, ҳаисызшәа.
Иазҵаауа идәықәуп ак маӡоушәа,
Арахь иааиуа, иаатәало рҽырсысшәа.
Агәашә инҭыҵыр, ирмаҳаз раҳазшәа,
Ирымбаз рбазшәа, ҵәык ҳахарҵоит.
Иавакшәа исымоу сԥак изҳазшәа
Анырҳәалак, изаҳазгьы ихарҵоит.
Ибжьажьо ишгылоу, агәра гаҵәҟьан
Рҿынархоит иҟам даҽак ыршо.
Абзиа наҟ инышьҭаҵаны, ацәгьа
Зманы идәықәлаз дахьнанаго уздыршам.
321

Идыргылаз асабала ажәҩан хыбу,
Адгьыл агәы кыдху еилыргам.
Ҳхы рзырхом (ҳара ҳзы инасыԥуп)
Акгьы ахьыҟам, ҳахьзымцо, мҩа ахьгам.
2011

***
Аҳәынҭкар Лир иеиԥш, схы сыкәаҿ сахьаатәаз, –
Аҿымҭра еиӷьшо ацәажәара аасҭагь, –
Ԥсеивгарак сымҭа, исылҟьалоит схьақәа,
Иахьа рацәак игәаҭатәугь гәасҭом.
Игәасҭом икыдышәшәа ишлеиуа абыӷь ҩеижьқәа,
Ихәарчаруа ари амш ахьҭагьы шаҵоу.
Издырыр сҭахымкәа аамҭагьы шсеижьо,
Сыҟоуп сшыҟам, сызбагьы – иаҳәарц ауп...
Аха избан, нас, схы сыкәаҽ сахьаатәаз,
Схы иҭамлаша, иҭамшәаша зааиуа,
Хҩаха рымҭашәа сшааиуазгьы схьаақәа,
Иахьа шьҭа, маҷ-маҷ, изысиааиуа?!
Аӡиас хыҵны ахаҳәқәа анарбылгьо
Мчы аман иҟоума аҭәыц хәыҷ ныхшәалар.
Усгьы исылгаран иҟоуп зны исылго,
Сҽынеидыԥсалашәа стәар, уара, ԥшьаала?
Аха иҭырфаауа сгәы ами, иауамеи,
Схы иҭамлаша, иҭамшәаша зааиуа,
Хҩаха рымҭашәа сшааиуазгьы схьаақәа,
Иахьа шьҭа, маҷ-маҷ изысиааиуа?!
Аӡиас хыҵны ахаҳәқәа анарбылгьо
Мчы аман иҟоума атәыц хәыҷ ныхшәалар.
322

Усгьы исылгаран иҟоуп зны исылго,
Сҽынеидыԥсалашәа стәар, уара, ԥшьаала?
Сықәра ахәы ҳарак албааха соушам,
Иҟаӡам уаҳа саԥхьаҟа ҩеишьагь.
Сыԥсы ҭамшәа шырбало, иҭоушәа
Иаасырцәгьалоит зны-зынлагь слеишәа;
Адунеи ду еидкылам рахәыцла,
Еимыттом уи ус аламалагь.
Аҳәынҭқар Лир иеиԥш,
зегьы-зегь недхәыцло,
Сшааиуа, иамур, сықәҵып сыбналан.
Ари сҳәынҭқарра, снапала исыргылаз,
Идузаргьы ихәыҷызаргьы уи,
Иара иазыскит, иасҭеит исылаз,
Схы сыкәаҽ сзыртәазгьы закәи?!
2011

***
Иаартны, шәҟәык еиԥш, ҳаԥсҭазаара сымҵоуп.
Ԥҳәыс хазынак, ҟәыбҷак, лашак...
Саныҟоу бара баныҟам аҽнынӡоуп,
Настәи аццоит, иалаӡҩоит ԥшак.
2011

АҲӘЫНҬКАР СИАӶАРТӘЫН...
(Иақәшәаз иажәабжь)
Иҵыхәакцәа зны аҳәынҭқар сиаӷартәит.
Алакәқәа рҳәон иҿаԥхьа икаианы,
323

Ирҳәон, еиҭарҳәон,
ирҳәоз цқьа иаҳартә уи,
Дагьаадыртәон нас агәра ирганы
Иҟам-ианым, дара акала ирыхәоз,
Иқьышә иқәыркуан, рыцҳа, сызлашам.
Иаҭатәын, – ирҽеитәын, – џьара ԥсыхәак,
Аиаша ирҳатәын... Сара сашшуам,
Сара сгылоуп баша сгәы сҭацәажәо,
Аҳәынҭқар иҵыхәакцәа неицылт.
Уаарасгьы аӡәы инаимҭо ажәа,
Скәакәылах аақәырхуан, скәакәыл,
Сааҵымҟьазҭгьы сара ҽнак аҳаи ҳәа.
Иархагеит, рҳәеит, уаҟа уи заҳаз.
«Изакәызеи, мшәан, ахаҵа иҳаиҳәо,
Дзеиҵаз изымдыруа, дзеиҳаз!..»
Сандыргәаа – сагьреиҳан, сагьреиӷьӡан,
Сандыргәаа – иузнымкылоз цәқәырԥан.
Ари заҳаз аҳәынҭқаргьы дсеигӡап!
Нап сылеикит, сшибара сибан.
Даарылаҟааит еизаракаҿ «Еи, Андреи!» ҳәа.
(Андреи дарбан, иҟалап – Дамеи...)
Еиҭаҳәашьа амам нас иреиҳәаз,
Ихагалан иҿааихеит адунеи.
Асҵәҟьа дрымбацызт зны Никитагь...
(Уи ҳара даҳтәым, дысҿашәашәоуп...)
Дыдрабжьны инаҩт ари ақыҭан,
Сан рыцҳагь убасҟан ауп, даншәоуп,
324

«Дҳәынҭқарымкәа, иԥсыша, ҳахиртәалап,
Ҳахьцара ҳаздыруам...» – Дгәааит абырг.
Иаҳәатәызгьы иалҳәеит лара лтәала,
Амаҷ аҟны аҳәынҭқар дыбрыр
Ҽынкылашьа имоур шалшо нацҵан.
«Иара иоума, иангьы длыркәыкәлоит»
Зҳәаз ргаӡара унеины ухы ақәҵа!
Рхәырҭлаӷьрала урҭ нагәагәалоит.
Иара саргьы сыбз сҿы иааҭаскыр...
Ажәа имактәызма аҳәынҭқар!
«Уаангыл, уара!» – имшын сгәыла Маска,
Иара итәала наҟгьы даамақар.
Итәан зегьы ирыман гәалак-гәалак,
Аха аизараҿ, ...иҟаз... шәаҳәаран.
Ианеилгагьы – убзаҳәит, Никәала! –
Ддыркәашеит дықәҵан Кәакәаа ран.
Умбо иҟоу, уара угәы наӡахуам,
Шьоук ықәгылоуп иааины агәаран.
Амҩа рылҭом, уаҳа иаалуӡахуам,
Деиҭакәашоит дықәлан Кәакәаа ран.
Иҷкәын ианхәа лакәзаап, анасыԥда,
Аҳәынҭқар уиала игәы ҟалҵоит.
Ихы кәапеиӡа дахьтәоу абхәа, Кәыпта,
Иҳәатәугьы иҳәатәымгьы днарыхьӡоит.
«Саламтәац, – иҳәоит уи, – ас еизара...
Ауаа насыԥ рымазаап, уԥши...
Аха ани деиласгәышьеит, Хапара...» –
Иҳәан, дахьтәаз акы дааиланаршит.
325

Избар сҭахымызт Хапарагь, абхәа Кәыптагь,
Дызбар сҭахын, ак иасҳәарц, аҳәынҭқар.
Аха агәгәаҳәа рнапқәа изеинҟьо анасыԥда
Днаскьаргон, ишьҭаҩуа имаҵуар.
Ԥсышьацәгьа ирҭеит иара насшәа
Иҵыхәакцәа, ирбан деиқәхарашәа.
Иааилагылеит урҭ егьҟамлазшәа,
Ирҳәозгьы даҽа ажәан, ашәан.
Ак сҳәар сҭахын, зегьы ираҳартә уи,
Аха саҟәыҵит, избоу игаӡараны...
Иҵыхәакцәа зны аҳәынҭқар сиаӷартәит,
Алакәқәа рҳәон иҿаԥхьа икаианы.
2011

***
Ари аҩны уара иутәым, уахыларгь.
Уара ара ахаан угәы раҳаҭхом.
Уцәырҳаны уаақәтәалоит уахынла.
Дарбан, уара, анаҟа ашәгьы иадхо?
Аҵх уалаз уара нас узмыцәо,
Инаскьахьоу хҭысқәакгьы урылаз.
Узхәыҽрашәа иубо анухыҵәо,
Ицаз ныжьны, иааиуа унаԥыла.
Амшын иху аӷба ду еиԥш уаман
Аамҭа цалап. Бнаршәырак улаз.
Уаԥшәымангьы узахымлозаап убама
Ари аҩны – иутәым, иумыргылаз.
2011

326

***
Сара исҳәаз сара исзынхар сҭахымызт,
Уи ҳәан уара узы, ҽаӡә изы, зегь рзы,
Аха баша мшынк агәы схымыз,
Иӡхызгап ҳәа уи аарла сыԥсы.
Исыҿнаԥаан, аԥша иагеит сыгәҭыха,
Ираҳашаз, иахьаҵәҟьа иҳәатәыз.
Сахьзымнаӡаша, ахара, исыхон
Исхы-сгәыз, сахьнеилакгьы сызтәыз.
Уи ахьӡалоуп амшынгьы сышхылаз,
Ианшәарҭаз, сагаргьы анауаз.
Цәқәырԥақәаки сареи ҳааидыххылон,
Сааигәара иҳәон аӡәы ауаз.
Сангәаҟ, сара исҳәозгьы уазын,
Изаҳаша ираҳар сҭахын.
Аха қдыжәк еиԥш сажәа иагәҭасын,
Ԥшак иаман амшын ду ихын.
Иҵәахын нас акраамҭа, иҵакыдан,
Иныжьын, уаҩы имаҳаит уи, иҳәаз.
Ԥасашәа аӡбахә иаҳан аӡә ақыҭан,
Акәукәуҳәа уи дгылан дыҳәҳәаз,
Иҿынеихаз исҳәазгьы еиҭаҳәо,
Хагас дыршьоу, инаиаҩст.
Икниԥаарц иҭаххеит аӡәгьы аҳәа,
Иҵаицаларц анаҟа шьоук аҩ.
Урҭ ракәын цәыргашьа змоуӡаз иахажьыз,
Имгоз, иҳәамыз аамҭала изхәаҽыз.
327

Уаҩы издыруам ҳәа сыҟоуп иахьажыз
Ҳаԥхьаҟа игылан иааиуазгьы зҿыз.
Амсыр қьаадыш ианылаз аныӡлар,
Агәы еиҟәызжәо ашьҭыбжь мгар...
Иҟалоит акы убар зны ԥхыӡла,
Агәгәаҳәа анҭ ашьхақәа бгар,
Дарбан, дабаҟоу урҭқәа заҳаша,
Изҳәаша дҟаларгьы, зегьы ирзырҳауа?
Сара сгылҩоуп, шьҭа уаҳа исызҳашам,
Аха исхашҭуам: ак сыман саауан.
Уи иахьӡын Аиаша. Уи, сара сиаша,
Уаҩы имыхәо акеиԥш иҵәахуа
Ишааргоз, сыԥсҭазаара драшан,
Ҳаатәеит уажә наҟ-ааҟ ҳаиҿаххуа.
Шьҭа иабардыруеи исҳәаз иахыҵуа,
Иҳәамшәа инхеит уи ҳәаны.
Ианызба акәу аргамаҵәҟьа ишыӡуа,
Шьоукы срыжәлеит наҟ сыҳәҳәаны.
Ицәырган раԥхьа иқәысҵо ықәӡом,
Рҿыцтәыс исоуеит – аԥштәы ахыггахьеит.
Иқәнамгалашаз шьоук ҳалаҳан, иқәҵуам,
Ҳазқәыӡуазгьы абаҟоу, аӡы иагахьеит.
2011

***
Убас сааԥсар – ԥҳәыск сызлыцмышьҭало,
Убас сажәыр – адунеи сгәы ахымло,
Еилыскаап сара уи акгьы шысзалам,
Ҽынлагьы уахынлагь, ҽынлагьы уахынлагь.
328

Сыблақәа ааԥшуазаргьы, слалӡаап
Иԥхыӡушәа, илакәушәа сызлаз.
Шьҭа араҟа сара акгьы суалӡам.
Сыҟам шьҭа араҟа акы сзауас.
Иқәысхуазеи ҽынлагь уахынлагь,
Ари адгьыл уаҳа анысзалам,
Убас сажәыр – адунеи сгәы ахымло,
Убас сааԥсар – ԥҳәыск сызлыцмышьҭало!
2011

***
Сыӡшәа сыҟоуп, аха усгьы сыӡӡам,
Шәгәышәҽанӡамкәа рхәараҿ саацәырҵуеит.
Исҭахыми сызҭахыми срыцӡам,
Инаскьатәызар, арантә сышьҭа сырӡуеит.
Сгәы хынҳәуеит изеиҿамԥшуа анеицу,
Ирымҳәаша ажәа ҭацәқәа анырҳәо
Иахьааидтәало, срылаҳаргьы, снеиӡом
Урҭ рааигәара – ашыршырҳәа
Сҿынасхоит ҽа мҩакала, усгьы
Еиццашьа ҳамам ҳаиваԥало.
Ааигәа ирыцлаз – анкьа акрызкызгьы –
Дыхәмаргахеит уаҟа – сгәы дышԥалоу!
Исызгозар ҳәа дгәыӷуеит ак нарылԥаан,
Ирҽеирашәагь ибахуеит дара рыла
Рҽеишьа змам иусқәа, ихылԥа
Аҵыс ҭоушәа дцоит дрылагылан.
Арахь, имоу ихәаӡом – ргәаӷ ауп.
Дрыдырҳәалт зегьы дрықәыргәыӷуа.
329

Ирхаиршәуазар ирхаиршәуа шахоуп
Урҭ рыхәдақәа – днеи данырҿагәыбзыӷуагь.
Ауаа рсахьа имам, ицәа ихырхын,
Иоуҳәартәгьы дыҟаӡам аԥсышәа.
Арыжәтә рҽаҭан ицәоуп ахырхырҳәа,
Иеиҭааидтәалоит дара нас, иеинышәан.
Цәгьамзар бзиа иршаӡом хаҿыдак,
Ҳаиҩызцәоуп ҳәа анкьа, сыӡбахә имоуп...
Изҳәода зегьы ртәы, рус иаҿыда,
Иахьызбогьы схы схыҵуеит, уимоу.
Ҳамҩақәа еиԥырҵт, ихаз-хазыми,
Еиԥыларан иҟам урҭ ахаангьы.
Анцәа иџьшьоуп зынӡа раха ахьсымам,
Срыдрыԥхьалом шьҭа рқәацәгьы рхангьы.
Исҭахыми сызҭахыми срыцӡам...
2011

МАКЬАНА
Макьана иуршәуа сыркәымпылуп,
Изахьӡугь уздыруам «мап».
Насшәа уаҵамлашеи улу,
Уӡлагарагь млагалап.
2011

***
Ҭыӡшәак рыман хаҵеи ԥҳәыси,
Сара сҿы ирҵәахуан – ссасын.
Ирылацәажәо руси-рҳәыси,
Аамҭа ргахуан – рыгәқәа ԥсын.
330

Ҳахьахатәаз иеизгәаашәа аишәа,
Сабаалаҳаи, сгәахәуан, рышә.
Снарыхлафуа, сҽырҽеишәа,
Садҽырбалон уаҟа арыжәтә.
Аԥшәма уи ансыдимцала,
Саргьы ихҭасымкит рацәак.
Ирзымҵәахуа уаҳа ргәала,
Искит нас ҽа ныҳәаҿак.
Амза ыҵаҷҷон абарҵа,
Ҳаныҩагыла ифа-ижә.
Снаганы нас сышьҭарҵан,
Иныдырҵеит саԥхьа сышә.
«Имыцәаӡац Сырмеи Иуеи,
Ҳасасгьы ҳабжьы иаҳап...
Иумырҿыхан, уара, иууеи,
Деилагеит рымҳәашеи ҳаб!..»
Ҵхымыз, настәи цқьа исыздырцәом.
Уаҩ дымгәамҵуа, уаҩ дмаӷьы,
Ркаруаҭ абжьы самырцәо,
Аамҭа неиуан ҵхагәахьы.
2011

***
Урмеисын! Ршьыга лаба рықәыршәтәызаргь,
Уашҭа иҭцатәызаргь акакеиҳәа.
Рхы ртәымзаргь, избо, рхы ртәызаргь,
Рлымҳа иҭалагәышьом уаҩы иреиҳәо.
Амҩақәа ирынтәалоуп шьоук еиҳәҭҟәыҟәлан,
Абырқьҳәа рҭаҭынқәа ирыхо.
331

Ара идыргыло анаҟа икагәыгәлап...
Уаҩытәыҩса дрыхәом, уара, дрыхәа!
Урҭ зегь ракәым, иалгаз ракәых, иҟоу,
Нкылашьа змам даҽа шьоукгьы
Ара џьара иҟоуп, ҳааигәа иныҟәоит,
Рыԥшра-рсахьа убанда, ҳаи, сыԥсыхгьы.
Аха рымч агарҭа рымаӡам иахьала
Иузеилмырго раашьеи рхырхарҭеи,
Атанк еиԥш урҭ арахь иуҿалоит,
Раԥхьа ишьҭоу ршаҭом, еиҟарартәуеит.
Иугәаларшәа уаргьы зны ушархагоз
Нкылашьа амамкәа мыч ҷыдак.
Ушықәҳалоз уцәқәырԥа аапкны ага,
Амч уқәымхо ишаацәырҵыз ақыҭа.
Еилараауа ԥшацәгьан зны урзасит,
Амҩадуқәа зны урынҭәалт уӡхыҵран...
Иабаҟоу, нас, урҭқәа? Зегьы мҩасит.
Иаҭахым, уара, абри азхәыцрагь.
Аамҭа ас ицом, аҽыннакылап,
Иҟалоит уаргьы гәысакарак уаақәхар.
Урмеисын! Шәааибашаҭ. Укәыба иаҵагыло
Дара ракәхаргьы ауеит зны, дара ракәхар.
2011

***
Ижәуеи, изысшәырбозеи зегь башан,
Сызшәырԥшуазеи уахь, шәахьыԥшуаз!
332

Амшгаха сызҭада снаԥырҵыртә Аиаша,
Ԥсҭазаара заҵәык ауп иҳаиҭаз Ҳазшаз!
2011

***
Амықәшәатә лоуп, дҵәымыӷха игәы дышԥалоу!
Дагьзаҟәыҵуам арахь уи лызхәыцра.
Аҭаҭын дахо амҩа дахьантәалоу,
Дыбжьысми, ибалоит уи лшьаԥқәа имӷыҵран.
2011

ҲАРА ҲАХЬЫНТӘААУА
Дарбан изхашҭыз уи, ҳара ҳахьынтәаауа,
Амш иарлашәыз, аҵх иалахаз, иажьаз
Ари аамҭа, иахьа шәынтә ихынаауа, –
Уаҳа иаазымуз, уԥсы узмыршьаз?
Дарбан изхашҭыз иахьыҟоу урҭ ҳԥашәқәа,
Ҳазлиааз, ҳуаазтәыз, зны ҳаиқәзырхаз?
Агәараҳәа иныдзыжьлаз гәашәқәак,
Ихашҭма наҟ уи имҩақәа ахьхаз?
Дарбан аҳәҳәабжьқәа ҭамыҩуа злымҳа,
Ахҭысқәа идырдагәаз цаҟьоушәа ирынԥаз,
Нас амҩадуқәа ирнылазгьы иқәҳа,
Амҩан, лашәык иеиԥш, иҟаз зымбаз?
Иабаҟоу, иабагеи иҭаҳаз атыша,
Уи аҵа иҭаԥшыда, аамҭа анырхыс?
Дарбан изхашҭны адә иқәу дшыԥсыша,
Ҿыц изыргыло уи аамҭа иархыз?
333

Уи амч хырзамануп, ара уаҩ дашаҭом,
Ана уаҩ дашаҭом, иахьнеилак икшоит.
Аха анышә иазаҭо зегь аҭам,
Иаахәлеит шуҳәо, адгьыл иаазшоит.
Аӡә даацәырҵуеит иҽы-ццышә кәадырны,
Акаршәрақәа дықәҟьа, дцоит дыԥшаха,
Днеиуеит уи дахьынтәаауа дырны,
Днеиуеит уи данааиуа иаӷа.
Иаӷа – ихашҭыз, ирӡыз мариала,
Иҟан иҟамшәа, иныжьу хара.
Ирӡу иаԥхьаҟа, наҟ, акгьы изалам,
Ԥшаашьагь амам, ицар ишцара.
Ӡыхьуп уи, ҽазнык иузхымтауа,
Иуздыррангьы уҟам зны уахьахьӡо.
Изхашҭны иааиуа ҳара ҳахьынтәаауа,
Сҵаауеит, излеибарызеи дахьцо?!
2011

АҞӘЫШҚӘА
Ҳшааиуа урҭ рылоуп, аҟәышқәа.
Анцәа иҟынтә, зегьы рзоит, зегьы ршәоит.
Акрызбахьоу роуп урҭ, ҳара ҳӡышқәа,
Аха зны идыргаӡарҳәагь саашәоит.
Иҟоуп нас иага уургьы иузмырҽеиуа,
Ииашамкәа зны аусқәа ӡбахар.
Агаӡа дҟәышхар ҟалоит зны дышнеиуа,
Аха ҳабацо аҟәыш дгаӡахар!
2011

334

ХЖЬАКЦА
Уара датәоумбан, дҳаиӷьхеит ус ҳахьнықәлаз.
Иахьидҷаблазгьы инхеит уи хьыӡ ҷыдан.
Хжьакца дирабахьан дааисуа зны иқәлак
Уи азыҳәан. Зегьы ираҳаит ақыҭан.
Цәгьа-мыцәгьаран ихы иҭаз, ҵарамызт,
Дҩардаџӡа ддәықәын, ашақә дасуа.
Аҳәса ркалҭ дазыҩуан уи, саҭамыз,
Хыркәыкәыкгьы удлышьҭан зны дқәасқәасуа.
Уихәаԥшыр, ишәын, ихан, ишьан,
Дыҟамызт, ҳара ҳаиԥш, акы дазрыцҳан.
Аха дзықәшәаз... Ашкол дҭырцагәышьеит,
Длеирашәагь ҳаҟан аҷкәын ҿыцха.
Ҳгәы далан: даҳҩызамыз, иага умҳан, уи,
Ҳгәыӷуан уи арахь деиҭахынҳәып ҳәа.
Аха иамуит, зныкгьы, ҩынтәгьы иамуит,
Иагьааиқәымтәеит уаҳа уи изырҳәоз.
Дцәиккын дахьурхалакгьы. Аҵарамҵа
Иаашьҭимхит шәҟәык. Ирҳәон, шәҟәыдагь
Ихы ишьуам ҳәа наҟ-наҟгьы, амца
Дақәуҵаргьы ибылуаз иакәмызт уи ақыҭан.
Иара ақыҭагь даламгылеит уи нас-насшәа,
Ихабарк ыҟаӡамызт, наҟ иҽирӡын,
Шьоукы ирбеит, иԥшын, усгьы ауазшәа,
Инангылақәеит имҩа дара аацәырҵын.
Аха иҭаркыз дубап, зынӡа идырӡыз,
Измаузгьы зынӡа арахь ҿааҳәыра.
335

Рацәак ирмыхәазаргьы сҩызцәа ирҵаз,
Ихымжәеит амҩан руардын алыра.
Аӡәы анаҟа дыҟоуп, аӡәы араҟа,
Усда идәықәым, урҭ акы иацрыхоит.
Хжьакца дыҟам. Уи уаргьы уиргәаҟуам.
Саргьы дысԥырхагаӡам, дагьсыхәом,
Избанзар, дыҟам. Дыҟаӡам ахаҵа,
Изыԥшра иаҟәыҵит зны изыԥшызгьы,
Дсазҵаауан ԥҳәыскгьы: «Мшәан, дабацеи,
Дабаӡи?!» Ҵларкәыкәын уи дзеиԥшызгьы.
Ауаҩаԥшь, ахахәы ҟаԥшь, нас – Ахжьакца.
Сыԥсҭазаара дацын, схаҿы инхаз иоуп.
Даҿызаргьы сеидру уск ихы ақәҵан...
Иҟаҵәҟьаз анеилкаахаз нас-нас ауп.
Адунеи зегь имҽхак зны даацәырҵит,
Иеиԥш зеиԥшыз ӷьычцәак дрылагылан.
Ҽнак ала зегьы ирхашҭит ирҵаз,
Изыргачамкыз аҵарамҵа иқәкын рылаԥш.
«Ҳара ҳаамҭа ааит» – рҳәон ажәада,
Иааскьан урҭ аӷьычцәа ахьеилагылаз.
Иааидтәалан, нас иржәит араҟа рҽаҭан,
Иеимнарпыпҳәагь урҭ мшәеит ԥшак нарылас.
Адунеи дара иртәымыз, иааиз,
Иашьын, аҟәҟәаҳәа ажәҩан иаҵахысуан.
Дара ракәын, избон, зегьы ириааиз,
Иҟаз-ианыз... Зегь ҳасаб рзызуан.
336

Инап хәыҷқәа кны сахьгылаз смаҭа,
Ицәазна ыжәны дшыҟазгьы, дааскьахын,
Дҵааит Ахжьакца: «Ари дызԥада?»
Саргьы «Сԥа иԥа иами!» сҳәахын,
Снаихәаччеит Ахжьакца. аҵарамҵа.
Ауаҩааӡа. Аԥшӡа. Аҳәынҭқар.
Инасыхҟьазшәа ибоу иаразнак амца,
иҭаххеит ҳәа сыҟоуп акы иҳәар,
Аха иҽааникылеит, нас иџьыба
Дынҭалан,
ԥарақәак смаҭа инаииркит.
Иҿынеихеит уаҳа мҳәакәа и-«Џьип» ахь,
Дшынҭатәаз иаразнак ашәгьы акит.
Инаишьҭасҳәеит ажәа заҵәык «Иаҭахымызт»,
Аха, сҩашьом, уи иара имаҳаит.
Ахәыҷ ииҭаз аԥарақәа ҽа хымыз
Ҭаацәа дук ҳныҟәыргеит... Ҳахьааша ҳааит...
2011

***
Ҩаԥхьа агырқәа аалаҳахт Аҟәа!
Иеибарыҩны арантә имцаӡазшәа,
Усқәак ирышьҭоуп, абар, иеибаргәаҟуа,
Иааҳәит, уара, аусқәа зегь цасшәа.
«Ҳаргьы ҳуаами, нас... Иҟоу удыруоу,
Аԥсуа ҳәа сҽанысҵоит иахьаҵәҟьа!..»
Дааныскылоит: «Уақырҭуоу, уагыруоу?..»
Иалысхыр ҳәа дшәаху ак ацәгьа,
337

Даҵаҳәҳәо иҿааихоит: «Сагыруоуп, сагыруоуп!»
Сара уи акы снаҭошәа ибаху,
Дагьаасҿаччоит: «Нас, иҟоу удыруоу..»
Иҟоу сара исҳәо абахәо,
Аха сажәа инацысҵоит: «Сыуа,
Анаҳә-ааҳәра акгьы унаҭом, иудыруаз.
Наунагӡа аԥсуа дынхароуп даԥсыуан,
Уагыруазар, уа уҟаз, уагыруаз!..»
2011

***
Уанышьҭалоз иҟаз ыҟаӡам уангыло.
Уахык ала иааҳәыр ауеит адунеи.
Уара иутәушәа ари амш уаԥыла.
Иааиуа аҵх улалашәаанӡа унеи
Уахьынтәаауа уазхәыцуа, уҽырхаҵо,
Узырҩашьо рцасгьы угәуҽаныз.
Иузышьҭымхуа еидара хьанҭак уаҵоуп,
Аха уи ушаиааиуа, анцәиныс!
2011

***
Ихы дазҵаауан ахыда,
Ихала уи даназынха:
Сара араҟа сызҭахыда?
Сахьцалак – саӷа, саӷа...»
Ихы дазҵаауан ахыда,
Уи наикәаҽны дахьтәаз:
«Сара схаҭа исҭахыда?
Иҟасҵада уас, ҭынхас?»
2011

338

***
Аԥсҭазаара имнахит имнамхышаз,
Ицәамгашаз ӡиаск ицәагеит.
Ишықәсқәа цахьеит, ихынҳәышам,
Иааҳәхьеит ишааҳәра идунеи.
Уаҵәтәи амш иара итәым, дзаԥылом,
Гәыӷра хәыҷык имамыз, ицәыӡт.
Ачалаа зку дааины дихагылоуп, –
Иааиқәтәахьаз ихьаа ӷәӷәа аҽарҿыцт.
Аха усгьы, аха усгьы, иџьоушьап,
Дызхьынҳалоу амахә каткато,
Ауаа дрылагылоуп иԥсы ҭоушәа,
Иҭоушәа ма иҭоушәа надырбо.
2011

***
Аамҭа! Арахь уаасыхәаԥш, сутәызар,
Сумшаҭан, уааскьа, уасҿаххы.
Скаҿа, ҵлак еиԥш сара скаҿатәызар,
Сҵәахы сҵәахтәызар, сҵәахы.
Исҭахым сгәы нхаргьы бааԥсыла
Уара узыҳәан, сатәыз уцәқәырԥа.
Исылоу сылоуп, исыламгьы сылам,
Сдырбатәызар – сцәырган сдырба.
2011

АԤСҬАЗААРА ЕИДАРА
ХЬАНҬАН САҴОУП
Сыԥсҭазаара еидара хьанҭан саҵоуп.
Аамҭак сыман – аҵысхә еиԥш иласын.
339

Аԥша исцәагаргьы ауан – иагар сабацоз! –
Иласын уи убас еиԥш сара сзын.
Адәеиужьқәа срықәын сыҩуа, сыԥо,
Схы аԥша ҭамыз, сахьцалак ауан.
Исгәыҵаҳәҳәа искын зегьы сырхыбаан,
Мҩакы сықәлан, сықәҳа арахь саауан,
Иахьатәи амш ахь. Скаҳа-бӷало,
Ҩада иҩеиуаз наарақәак сырҿан,
Аха сыԥсы сгәы амкит аламала:
Сзықәгәыӷшаз сацны сааиуан – сҿан.
Хәык схыҵын, гәаҩак сҭанагалеит,
Уи сҭысын, схалеит даҽа хәык.
Анаҩстәиқәа уадаҩхеит, шәеиқәак салан,
Схықәгылан сааины ӡӷьык ахықә.
Исыҵасуаз сдәықәнагалон наҟ атышахь,
Исықәҳауаз бжьра-быжьҵәа сагон,
Иаасгәаларшәо саргьы зны сшыԥсыша,
Аԥсҭазаара макьана агәра згон.
Еидара хьанҭан уи акраамҭа саҵан,
Сажьалон, маҷ-маҷ сыԥсы снаргон.
Сфырхаҵамзаргь, сара усгьы схаҵан,
Аԥсҭазаара макьана агәра згон.
Саанагеит уи аранӡагьы. Иахьанӡа.
Уаҵәтәи амш ахь гәыӷрала сарԥшуеит.
Хара дцозар акәхап, уара, ихьамҵуа,
Акы сашьуазаргь, акы сеиланаршуеит.
340

Аҵх салоуп, иааиуа амш сацуп,
Сгәы каҳауа. Сгыло. Хаҵаҵас.
Аԥсҭазаара еидара хьанҭан саҵоуп,
Изгалоит уи сымызхуагьы рцас.
2011

АЖӘАБЖЬК
Ирыԥшааз рацәаршьон,
Иаалырҟьан зегь дырӡит.
Иԥҵәеит рыӷба шаха –
Идырххацәеит.
Еиԥымларан иеиԥылан.
Аамҭа ргацәеит.
Изнымхашаз ракәын,
Инхан – рҽыхдырҵәеит.
2011

***
Сара зегь сыԥсахыр сҭахыҵәҟьан араҟа,
Мариала, иҳәеит, сыриааирашәа збан.
Иҟам схьаан, иҟаз саргәаҟуан,
Сҵаауан: избан, уара, ас еиԥш, избан,
Ашкәакәа зырбаз араҟа еиқәаҵәоушәа,
Агәнаҳа изаҵоу иԥхамшьо, имшәо?!
Дзыҟарҵо насгьы иреиӷьу дреицәоушәа,
Изымдыруа уи анаҩсгьы дзықәшәо?
Ҟаҵатә аныҟамгьы аҟаҵатә сырҭон,
Ҳәатә ахьумоушаз иаапкны удырҳәацәон.
Гәымхақәак сыхан снаргон сыԥсырҭахь,
Сындырхозшәа сырбо сыхдырҵәон.
341

Сдырҩашьарц иаҿын, исзымдыруа исыхьыз,
Ԥхьаҟа ҳәа мҩакы санырҵон – сызлааз!
Исхадыршҭуан иҵхәраауаз сӡыхьқәа,
Снарҭаҳауа ӡмахқәак сырхықәхалеит нас.
Сара истәымхеит адгьыл исзалаз, –
Иааиз аамҭа ҟамлеит сара сзы.
Иасуазаргь саргәыбзыӷрашәа ԥшаласк,
Схы снаркуан сара амшгьы лассы.
Сыкәша-мыкәша – еиҭаҳәашьа змамыз,
Саԥхьаҟа ишьҭаз еицәан – иҳәынҵәан.
Уажәгьы-уашьҭангьы ара ҳаиватәамызт
Шәареи сареи – сусқәа рацәан...
Зегь сыԥсахыр сҭахын сара араҟа, –
Ианысхыр-иаԥысхыр –
исырҿыцыр зынӡа.
Иҟам схьаан, иҟаз саргәаҟуан,
Зегьы сыриааирашәагь збон агаӡа.
Сықәҵрын наҟ схы ақәҵан, сыԥсы ақәҵан
Ари адгьыл, сыдгьыл хазына, сзааӡаз,
Аха сашҭа иҭаҳаз... иара акәӡам!..
Издыруада шьҭа иҟазгьы ахьцаз?!
Саргьы, иубац сабаҟоу, саражәит,
Аамҭа, шәырк еиԥш, саршәшәеит.
Сааит абранӡа исышьҭоушәа ашәи,
Снаԥш-ааԥшуа сахьаатәазгьы сшәеит.
Сара зегьы сыриааирашәа сыҟан.
2011

342

АХЫҴАКЫРҬАЗ
Абри ажәҩан ду аҵаҟа хыҵакырҭа
Рымамакәа шаҟаҩ ықәхаз удыруама адәы?
Ирымаз рцәыӡит, иҟам ирырҭо...
Салацәажәар сҭахым уи атәы,
Са сзызхәыцуа, избо, сзырхаго:
Ибаашха сҿаԥхьа ицәырҵуа аҩнаҿы
Ажәгьы нырхагам, иҿоугьы нырхагам,
Ирыхәом рџьыба иҭоугьы еикәарҽы,
Ихьшәашәаӡа игылоуп ахыбра ҭацәызшәа,
Иҩныҩны иааҩуам арахь ччабжьык.
Акы ҩнасит еилкаамкәа, имацәысшәа,
Адунеигьы ааҳәит уа шьыжьык.
Дҭаԥшуам уа ахаҵа лакҭа хаа,
Аԥҳәысгьы ажәа хаа лырҳам.
Иаазыхашаз цасҳәашәа ирнахоуп,
Ирыҵаԥшуа иаагылт иреиҳам.
Ҩнрак-аҳҭынрак... Сгәы ахәуеит...
Салацәажәар сҭахым ҽак атәы.
Хәыҷгьы дугьы ықәхазшәа рбахуеит
Хыҵакырҭа рымамкәа адәы.
2011

***
Зегь сымашәа, арахь егьсымаӡамкәа,
Сгәы зыцәцаз зынӡа иацәцаӡаны
Санаанха, ари ҳдунеи ду самкуа,
Саатәеит сара араҟа сыҽӡаны.
343

Араҟа ас аҭӡамцқәа хьшәашәаӡамызт
Усҟан, ҳара ианҳааз зны.
Ҭаҵәах ҳамаӡамызт – ак маӡамызт,
Ашәҟәеиԥш ҳҿаԥхьа иқәын зегь аартны.
Иааҩналаргьы рылшон ашә иамыскәа,
Ирҭаххаргьы акҿаҩра иныкҿалон,
Иреиӷьу аныҳәаҿақәа ззыскуаз,
Сышреигәырӷьоз здыруаз схы-сҿалагь
Знымзар-зны арахь рышә акып ҳәа
Ԥхыӡ избаргьы – иамазма хаҵашьа!
Иухаршҭ наҟ ҳәа бара иахьа ибҳәо
Саргьы исҳәар сҭахыми, аха рцашьа
Схасыршҭыр, усҟан иҟаз ыҟамызшәа
Рҿаархаргьы ҽеихом – гаӡарамхо.
Ари аамҭа гәымбылџьбара, сԥызшәо,
Саамҵатәап, сымчыдаха, самхо.
Аха ицаз цеит, иаҳмыхәо ҳаҳәом!
Сгәы кыдызхыз аамҭа сырхынҳәуама!
Сывараҿ шьоук шьҭоуп анаҟа ихәахәан,
Аха аҽрыцҳатәра аԥсаӡам, хәы-амам.
Иџьасшьалоит иахьанӡагь рыгәра ахьызго
Зыгәра умгаша, ааҵра иавакәаруа.
Агәрагара, – ԥхьаҟа мҩак ианысгоу, –
Сацны сааиуан, сыччогьы, сыхәмаруагь.
Аха нас, ицаз цашьа амоуӡоу,
Сҭаҷкәымқәа раҵәо сааикәашәахуеит.
Мчык снаҭоит сара ари, ихоуҵоу,
Мчык снаҭоит, арахь сагьаршәахуеит.
344

Аҵх далоуп, избоит, уаха сҩызак, –
Хҵысҭақәак дырхыҵуеит цәгьак сзыршо.
Дцәыҵатәан шәҟәы еиқәаҵәакгьы иҩызаап,
Дарбану уи заа иалҵша здырша.
Сҩеирашәа ибан, уи сышьҭа дхылеит,
Иҟам-иным еиқәырҽҽо, рыцҳа.
Уи ацәаха имаӡам уахынлагь,
Иҿаҟәоит уахынлагь џьара сыцҳа.
Иҟаз шыҟаз анеилыскааз насшәоуп...
Сыҩны дааиуан, дтәан иҽырҟәымшәышәны.
Уи ара дышҳалатәаз дҭынхазшәоуп,
Иҭахымкәоуп дшынаҳԥырҵыз изхара ыжәны.
Ус шаҟантә!.. Уи дысхаршҭуа рҿаархан,
Игәыкыҵәыкуа иаасыдтәалт аа шьоукыхгьы.
Ҳамхы драшәеит урҭ ажәала арха,
Шәаарылаԥшындаз усҟан урҭ, сыԥсыхгьы.
Ишәарҳәарын са сзакәыз убас еиԥш, –
Нхыҵ-Аахыҵ исеиӷьыз дҟаларымызт.
Ҳнеидтәалақәар ауазар ҳара ԥасеиԥш,
Иахьа иҟоу шыҟоугьы зӡарымызт.
Иахьа иҟоу иахьӡуп уаҩы имыхәо.
Даргьы саргьы иаҳмыхәо – ирхәашоу.
Изацәшәазеи ԥхьахә агар ҳәа сҽыхәа,
Ихәлазшәа збо сара сзы ианшоу?!
Еиҳабык ишә дылатәоуп иахьанӡагь
Иҟам зыршо, иҟоу збар зҭахым.
Сқьаадқәа иоур, иалаижьуан амца,
Ихым, цәгьамзар бзиак уи ихым.
345

Санаақәхало абри ҳдунеи ду самкуа,
Иҟаз схысуеит, иҟоу схысуеит имцаны, –
Зегь сымашәа, арахь егьсымаӡамкәа,
Сгәы зыцәцаз зынӡа иацәцаӡаны.
2011

ХАРА УЗЫРԤШУА
Иҟоуп уи, хьӡы ама, иамам,
Иҟоуп уи, хара узырԥшуа!
Имаӡам, зынӡа иаргаман
Иаанагеит арахь аԥша.
Уагәыҵакуп, уагьзацәцахуам,
Угәы икыдлоит ихәшаха.
Иуҵасны зны ушьҭнахуеит
Уахьаагылаз уеилыхха.
Заӷәра умызԥаауа ҽыҩуп,
Уанахымҟьа – хьӡы унаргоит.
Уеиқәзырхаран иҟоу хшыҩуп,
Зны исаркьалбжьны иаагоит.
Акы уалнагоит иуҵас,
Уусқәа аншәарҭоу уеиқәнархоит.
Аҽырҿыцӡан, уама ахыҵуа,
Иудгылан уннархоит.
Унанагӡоит уахьзымнаӡашаз,
Убас акы уагьахьнарԥшуеит,
Цашьа ахьыҟаӡамгьы уцашан –
Уарҿоит, ушьа еиланаршуеит.
346

Зынгьы иааины иаауҿагылоит,
Иунарҟаҵом уи шьаҿак.
Уахьнархәып ианыҵшәа улаԥш,
Уарсуа удәықәнаҵом ашақә.
Уа уажәыргьы, иара ҿыцуп,
Иунарбоит ушцо, ушаауа.
Гәыӷроуп, иламысны иуцуп,
Иҟоуп уи. хара узырԥшуа!
2011

***
Сыԥсы сыман игыгшәыгхаз
Срылсны сықәлан санаауаз
Исызрамҳәаз, сара исыгхаз:
Иҟан агыгшәыгқәа ануааз.
Урҭ еибафо рҿанаарха,
Рхы иахәарц зегь еихеит.
Иеибарбылгьо илбааит архахь,
Агыгшәыгқәа иреицәахеит.
2011

АХҬЫСҚӘА
Изакәызеи сыԥсы ҭызхуа,
Амш мшымкәа исзырбаз?
Снарылаҳаит ҩаԥхьа хҭысқәак,
Ишԥаҟалеи, уара, абас, –
Ишԥаҟалеи иҟалашаз?
Ҳаззыԥшымыз, ҳаззыԥшыз,
347

Илаҵарҟәыҿны ҽнак аиаша,
Ауардын еиԥш инаҳхыст.
Арӡынба ду дыҟагәышьам, –
Ицаз уаҳа дымгьежьит.
Дыдрабжьушәа игагәышьаз –
Иури Воронов дыршьит.
Ҽеи аныҟам, иаша аныҟам,
Зегь зызхәыцуазеи? Рхоуп.
Схы сыкәаҽ сааит аҩныҟа:
Аиба Гарикгьы дҭархоуп.
Ҳара ҳусқәа цом иҷыгәӡа,
Ҳаадыргәыӷит, ҳаадырԥшит.
Багаԥшь дыԥсит ихы нықәҵан,
Шьаҟрылԥҳа заа дыршьит.
Дыбналахьеит сыԥсы ҭызхуа, –
Дыҟам, дыӡит зышьҭа схыз.
Еилаҳанто ицоит ахҭысқәа,
Сацәдырҟьалахьеит сзызкыз.
Исыздыруам исҳәо, изуа,
Исыздыруам цәгьа сзыцәшәо.
Сышьҭа ихыми шьоук хысхысуа,
Шәареи сареи ҳаиқәмыршәо.
Ираҳаз харымҵеит, ихарҵеит,
Илакәыршьеит, иаст ашақә.
Ишызбоз абџьарк еиҵарҵеит,
Сара сзы акә уи, уара узы акә.
2011

348

***
Ҳацәҳәы-ҟьантазӡахазшәа заабеи,
Иаҳшәаҳҵашагь ҳамазаапеи!..
АНҬ АҨЫЏЬА
Сызрыхәаԥшуам анҭ аҩыџьа: ҳара ҳакәны,
Иааскьацәаны арахь сыбла ихгылан,
Адунеи зегь сналаԥшуеит илакәны
Иара ус, сышгәаҟуа ишрышьҭоу сылаԥш
Рҿынархоит рҽеибаркны аԥшаҳәала.
Саргьы уахь снеиуеит, рышьҭа схыҵуам.
Сзалымҵуа збоит акы сҭанагалан,
Зегьы срызхәыцуеит – акагьы сзазхәыцуам.
Анҭ аҩыџьа неины амшын иҭалоит,
Лара лыччабжь ааҩуеит акыркырҳәа.
Аԥслымӡраҿы акраамҭа урҭ еидтәалоуп,
Сара сҟынӡа иааҩуам маӡа ирҳәо.
Иабасҭаху, сара усгьы издыруеит
Урҭ аҩыџьа ирҳәо, ирымҳәашагь.
Сылаԥш иҵшәар – наҟ амшынгьы сыруеит,
Аха урҭ ара сааныжьны ицашам,
Арԥыс – сара, иахьатәи ахаҵа,
Санызҭымҵуа амшын ҟәандашьшьыра,
Абар урҭ ахьааҵалаз ақәаҵа,
Абар урҭ ахьааҵатәаз ашәшьыра!..
Сылаԥш сызрыҟәгом.
2011

349

***
Саныхәыҷызгьы, саныхбыџхагь,
Сҭәымҭаҿы зны саннеигь,
Сымацара адәы сықәхоу,
Сызҵаԥшлашаз Нцәа дсымбеит.
Исывагылз рхы иахәеит,
Изхьынҳалаз шьоук рыԥшааит.
Ишашьҭаӡаз ргәы излахәоз,
Иахьанӡагьы усшәа иааит.
Ргәы иҭамкәа, рхы иҭамкәа,
Убас ажәақәак рҿышәшәоит,
Аргамаду, сызшаз сшамкәа,
Раԥхьа инкаиар ҳәа сшәоит.
Аха иуоури укагәыгәыр,
Аӡәы иҿаԥхьа уҳәазар,
Иумнықәша зны дунықәыр,
Ушышьҭабылгьогьы уааԥсар?
Имааԥсеит, уара, уимоу,
Избоит уи рыԥсы днаршьо.
Иуаӷоу ҭынхас данумоу
Сгылан сыԥшуеит, уџьашьо.
Уаалаган, инцәам дынцәоутәит,
Уара иуоуз уи аҭакс, –
Сара стәала, уусқәа еицәоутәит,
Еидаран уаҵоуп уахьцалак.
Имаҟахы уанадиҳәала,
Иумаӡамкәа уара утәык,
350

Уицны унеиуеит иԥшаҳәала,
Уивагьежьуа – дшыҟоу тәык.
Уабааҵашәоз еиҭа сылаԥш!..
(Сыбла хызҩаргьы ауам.)
Скәаҩӡа ажәҩан саҵагылоуп
Анцәа ида Нцәа дызмам.
2011

***
...Нас иааидтәалеит сыҟаӡамшәа,
Дара иныркылазшәа сҭыԥ.
Сыбжьаӡрызма ус сара, мшәан,
Инарыҭан урҭ насыԥ!
Урҭ, еснагь исышьклаԥалоз,
Маӡа-аргама сҵызжаауаз,
Ирыздырмызт ацәа ишалаз,
Наҟ сынҭыҵзаргьы сшаауаз.
Санырымба зны аамҭала,
Иааинырҟьарцгьы рҭаххеит.
Аха ашҭа санааҭала,
Исаса ианахан дынхеит
Иаагылазаргь ацәгьа зыршоз,
Ашьыцра аргама иарҩахьаз.
Иҽизымдырт зегьы здыршаз,
Саниба ицәа дааҭаст...
Иеилатәан акы иарырҳан,
Ицаз сшыхынҳәыз баны;
351

Харак рыдны, ҳәатәык рыман,
Аха ражәа рҿабаны.
2011

***
Игәы дҭаҵәыуо дааиуан уи акраамҭа,
Инмырԥшуа, иныԥшуа – ирымбо, ирбо;
Изгәамҭаша гәаҭо, игәеиҭаша изгәамҭо,
Хҵысҭак дынхыҵуа, аандак дахаԥо.
Дцомызт уи уахь – иҟан дахьцашаз –
Уажәыҵәҟьа дааирашәа зны иахьыԥшыз.
Ара дынхар – алапҟьа дадыргашан,
Дцар – дизырҳәарц иалагон ԥҳәыс.
Иара уахьгьы арахьгьы иҭахымызт –
Уахьгьы арахьгьы акы ыҟан дызшьуаз.
Уи еилукаарц уидгьежьыла хымыз,
Уи еилукаарц уазыӡырҩла иуаз.
Игәы дҭаҵәыуон ахаҵа, гәырҩала
Иҵхқәа ихигон... Имш мықәшәатәха
Дшалагылаз, игәы аныԥҵәаӡа акәу,
Дрызнымкыло... ист кәашараха!
2011

***
Дызусҭада уи шьҭа, дҭакәажәымкәа,
Даацәырҵлоит илыҵарсуа ллаба,
Аха дубом лхы ҳәамкәа, ишәымкәа,
Ҵәаԥшькгьы налыҿшьымкәа, нас ишԥа!
«Дҽырбо далагазаап ҭакәажәына!»
«Лыҽнылкылар еиӷьын – деиҿышәшәап...»
352

«Ишәҳәала, ишәҳәогь шәара ишәымаз,
Акы шәцеит дышәцәылгаргьы шәаб!..»
«Уаҳа!..» Ҿаазҭыз иналзацҵом уаҳа.
Дшыҵакыз уажәраанӡа рыц уа,
Иааҭыҵызшәа иԥшуеит џьара иҭаҳан,
Ҭакәажәына илхыччо, илыҵашьыцуа.
2011

САРИА
Срыцҳашьа, Анцәа иан Мариа,
Ари аҵхлашә сзалымҵыр ҟалап...
Абахҭаҿ усс илымоузеи Сариа!
Иузаҭаран иҟам уи ҳасабк.
Саԥхьа уа даагылалон даҳкәажәны,
Длаша-лашо, дазнан аҳҭынрак.
Зны аҟәара даван амра дашәны,
Шҭакы дықәын... Дыҟан дахьцалак
Абри адгьыл, дызтәыз, цәгьа данаало,
Ирԥшӡо дахын уи лыҩнаҭа.
Аԥсаатә еиԥш, хыхьӡа ажәҩан далан,
Даахынҳәуан нас адгьыл ахь еиҭа.
Данаацәырҵ, лаԥш иҵымшәоз ԥҳәысын,
Аӡә лыччаԥшь жәларык ирызхон.
Илызгәамҭоз арбан, зегьы лусын,
Илгәыҵакны иналгалар лҭаххон
Лаԥсуареи, лгәыразреи, лыламыси.
Арахь иааиуаз ма арантә ицоз,
353

Срыхьӡоит ҳәа уи зегьы драԥысит
Иааҩаанӡагь лара лҟынӡа «SOS».
Иҟалазеи, изакәи нас иааҩыз?
Дызлалҵша мҩа ыҟоу дызлашәаз?
Уаԥхьартә иҟагәышьам аамҭа иаҩыз,
Дацәцаратәы дшааиуаз илыхьӡаз.
Дрыцҳашьа, Анцәа иан Мариа,
Былхылаԥш, быразра лхьыгӡа!
Аха ақәыџьмақәа дрылашәеит Сариа,
Ицәгьартәрангьы иҟоуп ллахьынҵа.
Илымҳәаша шьҭахь ахаан илҳәашам,
Дыԥсааит, нас, илымуша луам.
Ибласаркьақәа цырцыруа, илхашуа
Иажәа ԥсажәоуп, мап, иллырҳауам.
Агәымхара иахҭнылҵо акгьы лымам,
Дзызшам усгьы, дзыниалак, дазшам.
Ашьа аншәылоуп, илбоит, лара лыҩмагь,
Аха даныҵырц ҽаџьара дыԥшуам.
Краҭахума, дызцымцаша данацца,
Ахеиқәырхара – днықәларын адәы.
Инхаша нхоит, ибжьаӡшагь аныбжьаӡуа,
Иеилкаауп, ҳалацәажәом уи атәы,
Аха усгьы, иҟаӡазар ԥсыхәа,
Ахәыҷы дизхәыц, аду дизхәыц,
Дшамҵагылац дамҵагылоуп ныхак,
Илҳәац лҳәоит, илҳәац – уи аарҿыц.
354

Днаган аамҭа аӡыхәашь дӡаанаргылан,
Илылгарц рацәак агмызт, аха аԥҳәыс
Хаҵаҵас абраҟа аԥсра даԥылон,
Нкылашьа абамаз, иагьылхыст,
Аха усгьы лхы лыкәамҽит Сариа.
Инхеит мап захьӡыз ишахьӡыз мап...
Срыцҳашьа, Анцәа иан Мариа!
Ари аҵхлашә сзалымҵыр ҟалап.
2011

***
Сҿан сара усҟан, уи азакәхап
Сеикәаргьежьуа ԥшаласк сагон.
Иҟалон схы схашҭынгьы саақәхар,
Сынҭаԥаларгь сыҩны вагонк.
Сахьцозу? Иауан сахьцалакгьы.
Еилкаамызт схынҳәны санаауаз.
Иҟамызт сымҩақәа зкуазгьы,
Сҿан сара храк санаҿаз.
Сгәырӷьон – сымшқәа ласымыз,
Адунеи ду самкуа сеикәшон.
Ах, закә насыԥыз исымаз!
Аҵхқәа мариала исыршон.
Ргәыразра сԥыргалон сҩызцәа,
Иҟьаҟьаӡа агәашәқәа сзартын.
Даргьы саргьы ҳәаақәак ҳархысцәан,
Иааҳәит ҳашнеиуаз ҳуардын...
Бнаршәырак сзылымҵуа сылан,
Исԥеиԥшыз здыруадаз шьҭа.
355

Срыцҳарақәа зегь еицылан,
Рҽеизганы саԥхьаҟа ишьҭан.
2011

***
Иахьуқәхәлаз иуқәшар,
иҟалоит ушьҭашәыргьы –
Иузыҟамҵар алашьцараҿ еиҭаҵрак.
Абри дырны уҟазар,
уҿазаргь уажәыргьы,
Уаҵәызны унылагылар ауеит уара шьацрак.
Аҵх иалаз роуп амш аазгазгьы –
Имцаз ихызҵаз аӡиас рҽаҭан.
Ихәлеит ҳәа зшьапқәа аазыҵхны итәазгьы
Дабоубари усгьы ҳа ҳҿада!
Ирхахәлеит иагараан мҩа иангылаз,
Ирыхьҟьеит иагараангьы рҽыҩқәа,
Аха имцеит урҭ,
имцеит урҭ нкылаӡ,
Рыҵәаабжь ахрақәа ирҿыҩуа.
Иаацәырҟьон
аҩхаа хьшәашәақәа ирҭууаа,
Иӡхыҵран
архақәа ирнылон ашамҭаз.
Ирыламшәаеит аҵхқәа аԥшацәгьа рхаууа,
Иааскьон, иаауан акы рҽамҭа.
Ҳазмыртәо, ҳазмыргыло
урҭ рхыԥша акәхап,
Ҳабацо, ҳдәықәларгьы ҳашьҭахьҟа ҳхьаҵны!
356

Уара изсоуҳәари, сҵаауеит, уара, сшагхо,
Исышьклаҳауазар сыԥсакгьы тҟәацны!
2011

« ҬҲАСОУ ИАШҬА »
«Ҭҳасоу иашҭа» ахьӡын аԥсуа ԥацха,
Ауаа маҷҩын уаҟа, иагькашшыран.
Агәгәаҳәа амца ҳзеиқәырҵеит инаҵхан,
Ҳхәы дырхиарцгьы ҳнадыртәеит ашәшьыраҿ.
«Ҭҳасоу иашҭа» зны ҳашҭанагалаз
Баргьы ибгәалашәозароуп макьана.
Ааԥынразшәа ҳгәы иабеит ҭагалан,
Ӡынра ыҟамызт усгьы ҳара ҳганахь.
Насыԥ змаз шҭан Ҭҳасоу иашҭа,
Аха иара дабаҟоушь, аԥшәма хаҵа?
Ашҭа зегь ахашҭу?.. Акгьы ахашҭуам,
Аха, аа, еидаракгьы иахьаҵоу:
Иаԥсыуаран, иаԥсыуарамкәа абахуеит
Ара иҟоу – иҟам еиҳахаҵәҟьоу?!
Арыжәтә иашьыз гылан еиҿахахоит,
Акоуп уи иахылҵран иҟоу – ацәгьоуп.
Аԥсыуа шҭоуп усгьы Ҭҳасоу иашҭа,
Избар сҭахым сара араҟа акы ыӡуа...
Ҳангылагьы, – сара уи ахаан исхашҭуам, –
Ҳнаскьаргон шьоук лаԥшыла, иҳаҵашьыцуа.
2011

357

***
Иахатәи сыцәа сзымхоу, смыцәаӡазу,
Иахьа сахьнықәиаз сыцәаӡеит, сыԥсызшәа.
Ақәа ауыу сымбеит ара, аԥша асу,
Саамҭа цеит исаҩсны, иҟамызшәа.
Сааҭгыло, сгарыгаҽо, ҩык сашьушәа
Сахьынҭыҵыз сналагылт шьыбжьышьҭахьк.
Иацтәи амши иахьатәии еиԥшьушәа
Шызбоз, саарызхьаԥшт исышьҭаз.
Иҟан урҭ абра џьара, иагьыҟаӡамызт,
Ишныҵшәалак еиҭанарықәшәон сылаԥш.
Ахьҭа аҿамызт усгьы, амра цамызт,
Иааиз, иҟаз, иҟамыз сахьрылаз.
Инеихызгаз сшьаҿақәа исдырбеит сажәызшәа,
Аҿҿа аарылгеит сыбаҩқәа еилаԥҵәазшәа.
Уама бжьа агәашә аҟынӡа, – сгәы ԥызжәо, –
Арахь сгәы иабахуан кыргьы сҿазшәа.
2011

АКЫРЦХ ЛЕИУАН ВОРОНЕЖ АҞӘҞӘАҲӘА
Апаркқәа ҳашрыҵаз аԥхынра ҳгәы аҳәо,
Ххахьы иаҳзаамго, амш ааилашәан,
Акырцх аҿаанахеит Воронеж аҟәҟәаҳәа,
Ҳаибарыҩт адә иқәыз абри ҳагьаршәан.
Хәыҷқәак амҩақәа ирнылеит еибарҳәҳәо
Ирыхьӡон «Ахыбрахь, ахыбрахь!» ҳәа бжьык.
Анаҟа, араҟа ирыхьыз еиҭарҳәон,
Ахҭысқәа еилалон, еилыҵуан – еиԥшьын.
358

Даргылеит аарлаҳәа ишьҭаз хамыхәак,
Аԥенџьыр даахеит, дҩықәтәан, абырг.
Ддәылнагеит ацәа иалаз дарҿыхан,
Зегь еиланаргьежьт иаразнак акырцх.
Сыҷкәынӡан снанагеит зны сара уаҟа,
Саман Воронеж ахы сҭарԥашәа.
Сагомызт аԥсҭазаара усҟан сыргәаҟуа,
Сааҿагылон – саршәа, самыршәа.
Ақәа сыхьӡеит сара нас, ақәа-хымкәа,
Аӡқәа хыҵит сымҩақәа ркырц.
Адәы санықәлагь зны схы сҭахымкәа,
Аҟәҟәаҳәа илеиуазшәа сыҟан акырцх.
Акырцх леиуан Воронежгьы аҟәҟәаҳәа,
Ихаҳәха, рхы днаркуа изаахаз.
Акраамҭагьы ирыман лакәк еиԥш еиҭаҳәо,
Илеилошәа збон саргьы уи, аха нас...
Аԥхын ԥхынран, аӡын ӡынрамыз –
Амра кацеицан, иауан асырҳәы,
Аха лассы-ласс иаахнымҳәыр ауамыззт
(Даҽазнык, даҽа шәынтәгьы ухынҳәы!)
Уи акырцх, Воронеж зны илеиз,
Ихаҳәха игәыҭҟьагаха акырцх.
Иаҳа избарҭоуп уи аамҭа ансаҩс
Акыр мыш анца, акыр ҵхы.
Ччабжьыкгьы аалыҩлоит уи ахьхьа-ахьхьаҳәа,
Инҭасырслоит гәаныла махәарк.
Амҩа санылан сышнеиуа саахьаҳәуеит,
Исҭаххоит ицаз аӡә дызбар.
359

Аха, аҽыҩқәа реиԥш, кырцхуп ахыбқәа
Ирықәхәмаруа. Ишьҭоуп асыршәы.
Сшыртәугьы, сшыргазгьы наҟ даҽа ҭыԥқәак,
Иаахкәара џьысшьоит уажәымзар уажәы.
2011

***
Исзеилкаауам сара иҟоу, иҳахьыз,
Снаиазҵааргьы цәгьамызт еиҳабык...
Амаҵура ду ирҭеит зны ҳзыԥсахыз,
Илыҵԥраауа а-«Џьип» дақәдыртәеит каҳԥык.
Ацәгьаҳәацәа аҳамҭақәа рзыршеит,
Иаԥхьа икыдуп гәықәхак амедал.
Иааидтәалан, цәгьақәак еиҭадыршеит,
Деибашьуазшәа ҟарҵеит аӡәгьы Дал.
Уаахьаԥшаанӡа, – иурҭом акы азхәыцха, –
Ӷьычк ахан иргылоит, ҽаӡәы абааш...
Ԥхыӡзаап, уара, абарҭқәа зегьы ԥхыӡхап,
Ус макьана иага ԥхыӡ збашт.
2011

***
Иааин иаасыҵагыло исҿагылаз...
Анцәа иумҳәан! Уи са стәқәа ирушам.
Сара урҭ ахьыҟам бнакы сылоуп,
Схықәгылом снеины шьҭа ртыша.
Ицази сареи ҳаилгахьеит, ҳаиҿыхом,
Абна аҿаҳа-ҿымҭра хәшәыми.
Еилыххоуп, аҳауа, сарлахҿыхуеит,
Хьаасгьы, рххатәысгьы сшәымам.
360

Иҟаҵәҟьоу зегь ҳәахзар ма иҩызар...
Зны уигьы сҽазыскп ахыда...
Ишԥабзиаз, ҳаи, сыбнауаҩызар,
Сацәыхаран кыргьы абри ақыҭа!
2011

***
Маӡа ыҟам, иага ицҵәахыргьы, ари атәылаҿ.
Ахәа зқәыҳәҳәоу акәицгьы шмыцәац дыруп.
Аԥхьа дгылоу шџьишьо ԥхьа идыргылаз,
Аҟәара даақәхар ауеит, ӡык дызмыруа.
Иҟамло ҳәа акгьы ыҟаӡам араҟа,
Ҵабыргуп, аҵәа зҿало аҳа зҿалом.
Хәшәы змоу хәшәы амамшәа уаргәаҟуа
Адәы уанықәу, иузыҵәахрым угәала.
Уззыԥшугьы уззыԥшымгьы, абзиагь ацәгьагь,
Зегь ҟалар ҟалоит араҟа, маӡам уи.
Ахаҳә изаур ауеит иара иахьаҵәҟьагь
Ҳжьа-жьо иааиуа, – ихы еиқәшәаӡами? –
Изизымдыруеи ишамам ак ҵәахышьа,
Иахьырдыруа ашәындыҟәра иҭоугьы иҭамгьы.
Абнеиԥш, зхы иҩахаран иҟаз хызшьааз
Акы дамгеит, уаҳа акы дамгеит!
Иарҭаз дамхуа, иамху днаган дарҭо,
Шьоук анаақәтәо, еиқәырҽаҽо русқәа,
Иалагоит ауаа ирызгәамҭозгь гәарҭо,
Иагьуцәырӡом, исымам саргьы иԥыскуа.
...Изакәызеи, уара, анаҟа, ихәыҵак,
Ирҳасабуа, иамбо ауаа рылаԥш?
361

Уаҵәы исыԥшаашт иахьа араҟа исцәыӡуа,
Маӡа ыҟаӡам, иага иуҵәахыргьы, ари атәылаҿ.
2011

***
Аԥсны иахагылаз ӡәырҩы сырхаануп,
Иахатәаз сырхаануп, иахаԥаз.
Имҩасит. Рхы ахьдырхаз ихан ауп.
Иаҳхамышҭуа дарбан – хьӡы зчаԥаз?
Иаҳгәалашәоит макьана рыхьӡи рыжәлеи,
Русқәа аамҭа аӡиас иагахьеит.
Ирыхьуазеи ирзынхазар рыжәлар,
Ирыбжьаӡуама урҭ Иаци Иахьеи?!
Зегь здыруашәа сыҟаӡам, иҵоушәа
Сыҟаӡам иҵам. Ирышьҭасҳәоит ицаз:
Угәы иабар уаныҟоу уҟаӡоушәа,
Аҟамзаара уоуеит лахьынҵас.
2011

ЕИЦӘАЖӘАРАК
– Иҟаз ыҟан. Ицәгьа-ибзиа – иҳаман.
Ҳазԥшы-ҳазыԥшым, ҳаниеит ҳзыниазгьы.
Анаҩс ҳзынҟьо-ҳзынԥо ҳәа акыр уаҳама?
– Иара убасҵәҟьа дҵаауеит Алиасгьы...
Акрыздыруоу иҟало. Џьара иҟамлаша
Ак ҟамланда – ҳақәызго-ҳазрыцқьо...
– Ҳаазҟәышымхеит! Ҳаишьҭалару ҳаизашшуа?
– Уи уажәыҵәҟьоуп, узазҵаауеи, уажәыҵәҟьа...
362

– Илгәалашәоит ана ахәанаа иреиӷьыз...
– Уи смаҳаи. Уаҳа ҟәыш дзырмоузеи?
– Рыҽрызнымкылт, рҳәеит, зны ианеихьыс,
Анаџьалбеит, изакә хыдароузеи!
– Ҳгәылацәак рхьынҳалт атәымуаа,
Индырхарц иаҿуп арахь иаарыхан.
Ирҳәо атәым, ируагьы атәым уа,
Иҳарҭарцгьы иаҿым, уара, аԥсыха!
Нкылашьа рмоуа, амал ихнахыз
Ҳақәыргарц егьрыгым, акы аарзымхо,
Зны абҟәыл иахами, зынгьы ахыз,
Исывагылоуп саргьы арахь исымхо,
Аха сара исцәуго сызҭахыда!
Иргахьеит исымаз зегьы мҵарсны.
Сараӡәк соуп, ихоуҵару, ақыҭан
Анцәа имҵагылоу зшьамхы арсны.
Ма џьара убри ҳаагәеиҭар сҳәахын...
Аха зегьы дҳахьӡома – дхарацәоуп.
Ианҳааз зны акы ҳалашахын,
Ҳаазқәылаз... Шьҭа зегьы ҳреицәоуп.
Иҳаицәоугьы иагаҩ ыҟоуп, сҳәахуеит,
Сгәы аасырӷәӷәалап ҳәа схы зжьоит.
Исылакшо гәырым, уара, сахәуеит,
Ацәыргашьагь сақәшәом – сыԥхашьоит.
– Шаҟа ҵәахны иҳамоузеи, иааӡахуеит
Ӡашьа змам, иқәҳахьоу адәы.
– Ҳаивагылан, егьҟамлазшәа ҳцахуеит,
Иумҳәан, уара, иумҳәан уи атәы!
363

– Сара исҳәарым, наҟ исҵәахлагәышьап,
Иаҭашәагь стәазааит зынӡа анышә,
Аха иршәны арахь ианысҿарыжьуа,
Слыҩнакьакьа сцоит, уара, сыҩныжә.
– Иҟаз ыҟан. ицәгьа-ибзиа – иҳаман.
Ҳазыԥшы-ҳазыԥшым, ҳаниеит ҳзыниазгьы.
Анаҩс ҳзынҟьо-ҳзынԥо ҳәа акыр уаҳама?
– Уеиҭаҵаахуеит! Уаргьы, иара Алиасгьы,
Дара егьырҭгьы, сыбжьы ҩҭыга ираҳәо:
Иҳахьыз ҳахьит, ҳзыниаз ҳаниеит,
Аха аӡәгьы акгьы ҳзимуит гәаӷшақә, цасҳәа,
Изаамырҳәӡац уаҩытәыҩса ҳдунеи.
Ҳара ҳхы иазаауз ауп иҳахьыз,
Иутәым аауеит, иҳәатәым ҳҳәалоит.
Сзызхәыцуа удыруама иаха аахыс:
Анаҩсгьы ҳара иҟаҳҵо ҟалоит!
2011

***
Ибатәым убо, иҳәатәым уҳәо,
Аҵәымӷ еиԥш урылыҳәҳәо узцыз,
Уаарылагылар зны-зынлагь уҳәҳәо,
Урылырцоит, амҽеи, афы умыст!
Аха иузыруран иҟоузеи, уаахәыцыр,
Урҭ аҟьашьқәа, зыгага иацәшәо,
Ишеиӷьу шырдыруа наҟ иӡыр,
Ирыҵаԥжәо шыҟоу, ирхаԥжәо!
2011

364

***
Сышреиԥшымгьы,
зегь среиԥшшәа сдәықәын,
Сааилон чҳашьа змамгьы схы рынраалан,
Сгәы ҭыган, схы шьҭыхын, ачча сҿықәын,
Ауаа рыбзиа салан, рыцәгьа салан.
Сахьаҭахыз сыҟан,
еснагь рааигәа сгылан,
Ажәа рысҭон,
иааныскылон зажәа зроуӡаз...
Исыҵаԥҵәо ҽнак сшьапы ианаӷрагыла,
Сҵәымыӷха рышьхәа салҟьеит, чҳашьа смоуӡазт.
2011

***
Иузеилмырго ҳазлоу ԥхыӡу лакәу,
Уахьнеилак, уахьааилак, иахьеи уахеи,
Абасҟаҩык ҳәазо адәы иахьықәу акәу,
Сажәымҭыҽха, амҵәыжәҩақәа сымазар сҭаххеит.
2011

***
Абар даҽазныкгьы, сцәа сҭацало,
Аӡынра ааины сышә иахьаалагылаз!
Иҵәыҵәӡа арахь аҿанаанаха аԥшалас,
Избеит ицазгьы шцаз арантә инкылаӡ!
Ицеит сымшқәа акакала, инеишьҭалан,
Иреиӷьыз, икаххаа иҟаз сыҵхқәа цеит.
Амра есааира ишыхаахаз ҭагалан.
Џьаргьы смышьҭуа, аӡынра аасыхьӡеит.
365

Ишысҭахыз наҟ сынҭыҵ-ааҭыҵқәар,
Ашәқәа аасханаркит ара амш.
Сындәылҵыргьы ҟалап, мчык насыҵгәар,
Аԥенџьыр аҟнытә аӡә изҿысҭуеит: «Мҩамш!»
Ихы ахьыирхаз изымдыруашәа, идыруа,
Амҩаду дануп уи дмыццакӡо.
Имбо-имаҳауазаргь ҟалап ирҳәо-ируа,
Ихы ахьынахоу дцоит уи, зегь ахьцо.
Иабацоишь иццакы-ццакуа инеиуа,
Ццакыра змамгь – игылоу еиқәшәаны?
Избагәышьоит зегь акы ишаргәаҭеиуа,
Урҭгьы егьырҭгьы адәы ишықәу ишәаны.
Иҟалап аӡәы дшәозар, ҽаӡә дымшәозар,
Ирымбозар шьоукгьы аӡиас иахьаго.
Егьызламыз амаҷаз угәы ԥжәозар, –
Уи шхыдароу узымдыруа уеилагоу, –
Уааҭгылар, уаахәыцыр... Сынкахәыцуа
Сара абраҟа аҩны сыҩнахацәан,
Избеит – убригь ахыдара! – зегь ыӡуа,
Сымшқәа зегь ԥхьаӡан, сымҩа ԥҵәан.
Ҭагалантәи амшқәа ныжьны иааиуа,
Сгәы ннархазшәа аамҭа зегьы рзы,
Ашьхарахь сыԥшуеит сықәра сиааиуа,
Ахәыҷқәа реиԥшгьы сеигәырӷьеит асы.
2011

366

ҬАМАРА ШЬАҞРЫЛԤҲА
Уа даанхеит Ҭамара,
Дышьны ашә дахьныларыжьыз,
Иааилагылеит нас,
Ҳара ҳтәы иагахт ҳәа.
Ахацәа ирхашҭма, уара,
Араҟа аиқәа шрышьаз,
Аԥҳәыс илхыԥон, иҭрыжьызшәа абахҭа.
Ажәа даҳәон Ҭамара,
Ажәа лмоуӡеит,
Илоуз дызгарыз
Ахыкәалаа заҵәык ауп.
Иумбазар, уара уа уҟамзар, ихоуҵом,
Зегь амца ҳкырц
Иҳагхаз аҷык-ҷык ауп.
Ҳаӷацәа анылхьымӡа,
Ҳара ҳтәқәа дыршьу, нас?!
Изгәаӷьрыдаз уи? Деилкаа, уишьҭаз.
Рхы еиқәдырхарц,
Рыԥсы еиқәдырхарц – ирҭахыназ –
Иара уаҵәҟьа идырӡит шьоукгьы рышьҭа.
Дырԥырыргеит аҳкәажә,
Зегь рхьаа зхьааз,
Улахьынҵеи слахьынҵеи идмырцәаз.
Дшыҟаз еиԥш ауп дшызбо уи ианлааз,
Анаҩстәқәа ирылҵран иҟоугьы сыздырцәом.
Дырԥырыргаз џьыршьеит
Лымҩа ԥызҵәаз,
Дыҟамызшәа рбаҵәҟьоу уи нахысгьы.
Ишеисыц лгәы еисуан Ҭамара, аҩызцәа, –
367

Лыԥсырҭа иарбаны ианхысгьы.
Иаалхаххыз
Уа дышьҭоушәа рбоит иахьанӡагь,
Дышьны ашә дахьныларыжьыз.
2011

***
Сыҟамыз џьушьома усҟангьы, арԥыс,
Абри уара сануқәлаз, санақәтәаз аԥша?
Сара сакәзар аамҭа бираҟны иахарсыз,
Ашьаҟеиԥш дарсны дызкыз алахша?
Иубо ҳәа егьыҟам, уԥшыр, уара арантәи,
Акы аацәырҵыргьы уахьтә гагаҵас.
Сара сызлоугьы қәԥарами, ҿарами,
Ихыҭҳәаазаргьы ауеит уи зынӡас.
Уахьымӡеит, ӡыжьк еиԥш улаламҳаит, арԥыс,
Уи аамҭа уалаӡсо уаламызт, дад.
Аха сара, уи аамҭа бираҟны иахарсыз,
Дызмам иахьазыҳәа шаҳаҭ,
Сахьыҟоу аракәӡам, уахь ауп, иудыруаз,
Сыԥсы иҭоугьы ахьҭоу, сахьынхаз.
Уара удәықәлар – аӡиасқәа узрыруам,
Уара шьаҿакгьы узыҟаҵом уахь.
Сара мҵәыжәҩақәак сымоуп, иубарҭам,
Иааиҵысхит – сырхууа снеиуеит шьхақәак, –
Араҟа исмоуа санаақәхало хгарҭа,
Сыннакылом сык, џьара қәак.
Сыҟан, сыҟоуп, идыр, сара уаҟа,
Сааргоит уаҟантәи сымчи сдоуҳаи.
368

Уаҟа сахьгылаз, сахьгәырӷьоз, сахьгәаҟуаз,
Уаҟа суаҩхеит сара нас, исызҳаит.
Зегь збеит сара уа, ибатәыз, ибатәымыз,
Уаҟа сагьеиӷьын ара аасҭа, сгаӡаз,
Исымбеит сара – уатәи сатәымыз –
Санаанагаз сара арахь, сшаанагаз.
2011

***
Сара сызшьуаз уара иунаҭаз амч ала
Уааигәышьоит, уабанӡазцап зугәахәуа?!
Хара ицо ҳәа аӡәыр дыҟоума ари амҩала!
Уама узаарцап уаргьы зны: урхәахәап,
Иҟалап жракы уҭарыжьыргьы аҟәада
Уҿыхны – узыхдырҟьо зеиԥшроу ала.
Узықәшәаз аӡиас еиԥш уҽаҭан
Унеилап нас, амшын ахь, ухаууала.
Ажәҩан уахьаҵаԥшуа
ихьаауго уахьзымԥыруоуп,
Ирыцҳароугьы узыхдырҟьаз ахьузымдыруоуп.
2011

***
Исзымҳәац сахәаҽуа, исҳәаз рхы рыхнахуа,
Схы ахьхаз схадыршҭуа сшаауаз,
Сааҵагылеит шәшьырак, сҽы аӷәра саахан,
Сеиҭарызхәыцуа иамуаз, шьҭа иауаз.
Сҽыжәымҵыр, издыруан еиҭашысзамуаз, –
Иҟәнысшьома – имаҷушәа исзаруз.
369

Ԥынгылада, амра схашамшамуа,
Сазынрыжьран иҟадаз са сус!
Урҭқәа зегь неидкыло, инеидхәыцло,
Ашәшьырагь хәыцра еиқәаран исхаԥо
Сахьгылаз, соужьзар, мшынк сынхыӡлон,
Саԥхьа ишьҭазшәа сыҟан ицәқәырԥо.
Саԥхьа ишьҭан сышьҭахьҟа сызхысхьаз,
Рыҽдырҿыцуан, сыбла ихыслон урҭ,
Шьоук сышьҭоушәагь збахуан ихысхысуа,
Иааскьахуазшәа иалагылан урҭк.
Урҭ ракәу урҭу сааиларӡыӡан,
Сгәы ҭыҵуа саԥхьаҟа сзырԥшыз,
Еиқәырхашьа ахьсымам џьара сыӡуан,
Исыздыруам сҽы аӷәрагь заҿакыз.
Сызлаз саалҵын, сзықәтәазгьы ҽымызт,
Сыдәқәа зегь ирхууаахьан уи, сҽы.
Зегьы сырҿын гәаныла, акгьы саҿымызт,
Стәан, ӡык сызмыруа аҟәараҿы.
Аха аҽышьҭыбжь ааҩуан апҟараҳәа,
Сыԥсҭазаара зегь аман уи ныбжьаӡт.
Изакәугьы сзымдыруа акы саҳәон,
Сагьылхахуаз исцәыӡыз схашҭны ашьац.
2011

***
Ихала дцәажәо, аҵх далан хаҵак,
Уажәы-уажә дааҭгылон, дааимҳәон.
Изышьҭымхуаз еидара хьанҭак даҵан,
Ираҳарц иҭахушәагь акы иҳәон.
370

Аха изаҳауадаз, аҵх дагәан,
Ажәҩан ихагылан иууаӡа.
Дызлаз алакә аеҵәақәа ирлакәын,
Адгьылаҿ ус амамызт зынӡа.
Цҳа зхымыз ӡык дҭалан дыруан,
Нас, иԥсы ахьнырҳалан хацк,
Днаԥшааԥшуан, игәы дааҭауазыруан,
Акы иаргьежьуа иаман иблахаҵ.
Дахьаагылаз иҭаҷкәымқәа раҵәан,
Џьнышк дибон иаҳәа иҟәынҵаны.
Иахьагаз издыруамызт ахацәа,
Иалатәазу ара аҵх рыҽӡаны.
Ииҳәац иҳәон, дызҿыц даҿын аҩысҭаак,
Рыгәқәа ирчыхәчыхәуан зыкәа дҭаз.
Ахаҵа дгылан, уажә ихаҭа дызусҭаз
Ихашҭызшәа, изымдыруа ихадаз –
Иҟьарызу ишьҭыхны иаргьы иаҳәа,
Дцарызу иҟоу имбошәа,
Ҳазшаз иҟнытә цхыраарак даҳәо,
Иҽырҟәышуа ара, иҽыргаӡашәа.
Аҵх далан ахаҵа дхагахазшәа,
Дыԥсызшәагьы ибеит игәы ԥжәаны.
Дааскьан слымҳа дҭаҳәҳәо далагазшәа,
Саақәтәеит – уи сакәзар ҳәа сшәаны.
2011

***
Сеиӷьзар ауан, уи саргьы исҭахымыз,
Анцәа иџьысшьоит сызлаҟоу сахьеицәам.
371

Ицәгьа-ибзиа, исхагылаз сара исхымыз,
Сахькыднаҟьогь Анцәа идырааит, сара нҵәа.
Сызлаҟам салаҟоушәа адәы сықәмызт,
Ҳаҭыр сықә, пату сықә, саԥса, саԥсам,
Сшыҟаз сыҟан, шәҵаа, џьаргьы сыгмыгмызт,
Иалаҳҵарым зны-зынла сԥаҵа ахьсам,
Аха сцәырҵхьеит иагаџьара, иагарыла,
Смагәқәа сырҭагылан, зны сеиқәҷаб.
Сыԥхаршьо сара џьаргьы ауаа срылам,
Сагьынхоит сшыҟац, сшиԥоу са саб.
Акрыздыруоу ари аамҭа исызнауша,
Сҟьалар – саԥшаап, иҟалоит сажьар.
Снаумган, амарџьа, ахаҳә ахьысзауша,
Саарыларгыл даҽа ԥыҭрак, аамҭа, аџьар.
Сеигьӡар ауан, уи саргьы исҭахымыз...
2011

***
Зегь ҟалоит араҟа сара сыдагь,
Убас зегь маншәалахоит – иааџьоушьартә.
Иқалақьхаргьы ҟалап, уара, ақыҭа,
Уашьҭаларгьы, дгьыл ҿаҵакгьы уоушам
Уахьылаҵо, уахьырашәо – уахьықәаарыхуа,
Ҽырҩырҭак атәы зынӡа иҳамҳәаргьы.
Уаҳԥырхагоуп ҳәа угәылацәа ирухуам,
Хьҭак улалан уахьаагылаз уааимҳәаргьы.
Иҟац ҟалоит, иҟалоит иҟаӡамгьы,
Уззыԥшуагьы ааиуеит, уззыԥшымгьы.
372

Имаӡоушәа удырбап зны имаӡамгьы,
Тәарҭа умоуа уқәдырхап уанымгыл.
Аӡә дааргап дҟьалан дгәарахызшәа,
Дыҵырҟьан аӡә дыргап арантәи.
Дахьыргашоуп иуҳәаша, абаа хызжәо,
Уаҩ дыҟам ҳәа иааины еиҭаатәап.
Абзиа ҟалоит араҟа сара сыдагь,
Ацәгьагь ҟалоит, иамам уаҳа ԥсыхәа.
Сырмышьҭит сара арантә зегь сыҭан,
Сдәылрымгеит ма сахьтәаз исыхан.
Џьанаҭҟа ма џьаҳанымҟа уруоу
Узмыруоу иԥшуа ирбааит илакәны.
Иҟало зегь иреицәоу удыруоу –
Ирымбар сара абра џьара сагны.
2011

САХЬИЗ
Иеибаргәааргь, иеилаломызт лабахыла,
Мыц рҳәомызт уаҟа, са сахьиз.
Ԥсыӡкра ҳәа ицар, амшын еицхылон,
Зегьы ирхьысуан уаҟа акы анухьыс.
Иеицышәаҳәон, иеицырашәон еидгылан,
Иеицыҭаргалон, иеицхыраан, ҽаҩра дук.
Иара саргьы, акәаҭана аанкылан
Сцәаӷәарц саҿын – ухаҵоуп уи анук.
Шьҭа хәыҷыс уршьома, нас, ухаҵоуп,
Ажь рыцҭаауа, ианрыҵугогь амҵәышә.
373

Сара сахьиз иаахьаҵтәхар ихьаҵуан,
Иаамхәыцӡакәа уаҩ дарҭомызт анышә.
Исымбацзу, ԥсахҩы дрылаӡамызт,
Дыҟаӡамызт уаазхәоз, узҭиуаз.
Сара сахьиз маӡа рымаӡамызт,
Аргаман исырҭаз санаауаз.
Саазқәылаз избази исаҳази
Саадыршанхеит – ара зегьы сырхыст.
Ирбаз ргеит ара – иртәым иасит...
Ных-ных, сыншәыжь сара уа, сахьиз.
2011

***
Ҿарҳасымҭак ыҟам амш: ишан – иааилахәлоит.
Иага уҩларгь, ишԥарацәоу, мшәан, узхьымӡо!
Ажәҩан лаҟәын, ашылеиԥш асы ахәлоит,
Уаатәоит уаргьы унҭыҵны џьара узымцо.
Шаҟа ус уара уаԥхьа ишьҭаз ухашҭуам,
Уҽырзукыр, акгьы рылҵуам, ухы ужьароуп.
Уҭагьежьла, унҭыҵыргьы, башаӡа ашҭа,
Уи аасҭа уара иузеиӷьу – уԥсы ушьароуп.
Итатоу ҟәардәык уқәтәан умш уазхәыцла,
Умш-уԥсҭазаара, икьаҿу, зынӡа икьаҿӡоу.
Лабҿаба акәым, уи убазар уара ԥхыӡла,
Даҽа мшыкгьы, даҽа ҵхыкгьы узацҵоуп.
Ааигәоуп сара асду леин саннылагылаз,
Инықәӡыҭ ишԥацеи, амра аацәырҵын!
Стәоуп сара, игәырӷьо амш иаԥылаз,
Сымш хазына, сгәазырҳага, сцәырӡан.
374

Амш иалыҩуа цоит наҟ иҵх илалаӡ,
Шәаҳәабжьума, ҳәҳәабжьума хара иааҩуа.
Ажәҩан ду асы аҩуеит, иажәеинраалам
Сымш кьаҿ-сыԥсҭазаара сара исзаҩуа.
2011

***
«Узлагылоу уаарылмыҳәҳәар – урыладырӡуеит.
Зегьы уреиԥшхар – иухьӡхалоит «Хаҿыда».
Уаамтәар иумоу ԥхьакшәа – иуцәырӡоит.
Иатәамбо уҿааухар – уалырцоит ақыҭа...»
Ишԥеиурыз, дабацарыз дандыршәуаз,
Џьара дтәаргьы, дгыларгьы анамуаз.
Ижәыр акәын, шҳамзаргьы, идыржәуаз,
Амҩақәа днарнымлозар дгәамгәамуа.
Акы иҳәеит, ак имҳәеит – имырзеит,
Даҩысҭаахеит – иимдырша идырцәеит.
Дахьаарылыҳәҳәаз ҽнак ихы аахырсеит,
Иара уи акәхеит, иӡбахәгьы кадырцәеит.
2011

***
Иамаӡамкәа ишԥацо аамҭа ҳаха!
Акы аннахуеит уи, еиҭа ак аҩуеит.
Геқтор дыршьит – дҵәыуоит Андромаха.
Иҵӡозеи, аха аҵәуабжь ааҩуеит.
2011

***
Еилымгак сидтәалан уҟәышми ҳәа иаҳәо,
Дааилашәацыԥхьаӡа – исҳәаз неиҭаҳәо.
375

Иара уажәы-уажә икниԥаауан иаҳәа,
Дагьсацәажәон ҿы ӷәӷәала, аӷьараҳәа.
Имаскшаз шԥарацәаз – акымызт, ҩбамызт,
Идәықәигалазгьы убас иҵаҵӷәыдан,
Унакьысыр – иара уа еилырбгамыз,
Аха ус еиԥшгьы сыҟамызт схыдан:
Имаскыз сақәишьыр илшон ахаҵа,
Аилымга схы схаԥыххаа исхеиҵон.
Сыԥшын, егьырҭгьы иҿаԥхьа иаахьаҵуан,
Ирымур – акакеиҳәа дрыҵаҟьа икеицон.
Избалон уи зынгьы деилагазшәа,
Аха сыззааиз – деилымган, деилымга.
Дгәаауан сивсыргьы уи дсымбаӡазшәа,
Сааидтәалон сыбзамкәа, сыԥсымкәа.
Абар, уажәгьы стәами уҟәышми ҳәа иаҳәо,
Дааилашәацыԥхьаӡа – исҳәоз неиҭаҳәо;
Иара уажәы-уажә икниԥаауеит аҳәа,
Дагьсацәажәоит ҿы ӷәӷәала, аӷьараҳәа,
Иԥаҵа далаччо сааигәара дныҟәоит
Ауаҩ ҟәыш, ҳаибаргьы иҭахымшәа.
Сзықәшәаз ибоит – исыхьыз, сахьыҟоу, –
Даасыдтәалашт сыхәда анизхымжәа
Ари аилымга, аха гәаҟрами уанӡа:
Дсычҳагәышьоит, имамкәа чҳашьа.
Исиркуеит уи зны-зынлагь амца,
Амҿырҟәареиԥш ииҳәо леилажьуа.
376

Сарах «уҟәышми» сымшуп дышнеиуа.
Аҟәыш, ана игылоу, сааихашт.
Ҳаибаргәаар, дсышьҭып дгәеигәеиуа,
Усгьы дсышьҭуама – ҳааиҿыхашт.
Уи сижәларгьы сылшоит даушла,
Ажәала, ажәа џьбарала, даахьысҳәоит.
Даасзыԥшуеит уи ҿымҭӡакәа, дҟәышми,
Изызуша изызуеит, изысҳәаша изысҳәоит.
Иҟалоит уи сажәа дагьахәыр
Усҟан, сгәы нмырхакәа дыбжьаӡуеит.
Сзыцәшәо – сеилымгоушәа ибахыр!
Сеилымгоушәа ибахыр! Саахьаҵуеит.
«Сара аилымга!» – сҳәахуеит иныҵак,
Иамамшәагь збом ара акы ԥсыхәа.
Ҳаицны ҳнеиуеит нас ҳаццакы-ццак,
Иааԥымҵәаӡо ҳаимак аҵыхәа.
2011

ИУҲӘАП, АХА ИЗАУҲӘОДА!
– Иуҳәап, аха изауҳәода! – имшын ҳҩызак,
Ҳанааилагылалак ҳаиҿыхо, ҳаидшылан.
Ирмаҳац, уара, ирыздыруам, иҳәатәызаап
Ҳзыргәамҵуа, ҳазлацәажәо... ҳцәыҵагылан.
Аха, ус уҳәаргьы, маӡа абаҟоу,
Иагараан, иагаџьара ирҿарыжьхьеит,
Ҳазмырҽеиуа, ҳахьцалак ҳзыргәаҟуа
Излацәажәоз Лашькьындари Кәтышьхеи.
377

Ҳәара агмызт иахьеидгылаз Акаԥа,
Ирҿакын Гәымсҭа аӡы иахьыруаз.
Иалацәажәон иахьдыргылоз мыцхә асаба,
Аус атәы ззымдыруаз, издыруаз.
Ирмаҳаз дҳарҳауеит ҳәа иашьҭан
Абџьар иаҵаз аибашьцәа-афырхацәа.
Ишгәаҟыц. игәаҟуан аибашьра ашьҭахь
Иалаҳхуеит ҳәа иаҳцәалахаз ацәа.
Аха адунеи зны аҽардагәаргьы аҭахызаап, –
Асҟатәи гәаҟра аҽрывгашәа иаауа...
– Иуҳәап, аха изауҳәода! – имшуп ҳҩыза,
Дгьежьы-хынҳәуа дрылахан ауаа.
2011

УАА ԤАРШЕИҚӘАК ИНАРЫЛҴЫЗ
Ари ахәмарра сарааԥсеит бааԥсыла,
Сцоит сахьымаара, сахьырзымдыруа џьара,
Иахьарнахыс усгьы сшәылагылам,
Шәаҿыз шәара уаҟа сырџьара.
Сшыжәбара сыжәба: сԥагьан, схаган,
Сыхжәаны, шәҭахызаргь – сгаӡаны...
Сара сцәаӷәоит, сара искуеит аҽага,
Сеиқәылоит хәышҭааракаҿ сымцаны.
Салаӡҩоит ажәҩан схылҩа-ԥсылҩан,
Салаӡуеит слеиаанӡа сқәаны.
Ари ахәмарра сарааԥсеит бааԥсыла,
Скаҭәоит мышмыхәлак сахьыкәкәаны.
378

Сахьыҟалалак, сшыҟазаалак, сҩагылан,
Сцоит сахьымаара, сахьырзымдыруа џьара.
Сшәыцны амш иааиуа сзаԥылом,
Салатәом снеины шәџьабара.
Сҿынасхоит арантәи сылахь шеиқәу,
Саԥхьаҟа сыԥшын, ԥардак аатуеит.
Шәара ишәымаз уи, ауаа ԥаршеиқәа,
Сзалагылом уаҳа шәа шәдунеи!
2011

СШЫШЛАЗ СХАШҬНЫ...
Сшышлаз схашҭны, сажәымҭыҽха, ахымдыр,
Слышьҭан, иҳәеит, сылҿынҵәаауа, аҳкәажәк.
Иауазма ауаа рыҟны сымаӡа хымтыр,
Илхаркны даатәазаргьы уи ашә.
Ааҵра сахьаваз, – аҳҭныҳәсақәа ракәмызт, –
Исызкылԥшуан зыбз ада измауша ҿашәа
Ҭыџьҳацәак, урҭ ирҳәозгьы лакәмыз,
Исаҳар, избар ҟалон уамашәа.
Аха урҭ ирҳәоз, ируазгьы иашьҭаз
Сабаҟаз, шьҭа ҽа дунеин сызтәыз.
Исыхьыз насыҵас сахьымцаша сашьҭуан,
Лара заҵәык дсыман сахьнеилакгьы хыс.
Сара сара сакәын, аҳкәажә даҳкәажәын,
Лааигәара анеиха смоукәа слынԥон.
Ус дҟалагәышьеит, лымшын, даҳцәажәын,
Даахьаҳәыр, сылбар лҭахызшәагьы збон.
379

Усҟан мҵәыжәҩада ҳҩалаӡуан ажәҩан,
Хьы уарҳалк ҳақәтәан ҳцон хараӡа.
Ҳлалбаар, аҳауа илалаӡуан сажәа,
Дсыхәаԥшуан уи слымбацшәа зынӡа.
Аха дсыхәаԥшуан усгьы, – насыԥын,
Нас сеикәалыргьежьуан, лыбз саҿашәан.
Џьаргьы сызцагәышьомызт сықәра сахыԥан,
Сханы аамҭа ԥшоушәа ишәышәуан.
Бзиа сылбомызт аҳкәажә, сылбомызт,
Лааигәара анеиха смоукәа слынԥон.
Абри шакәыз аус злаз агәра ргомызт:
Сара дызбон, сара бзиа дызбон!
2011

***
«– Сыԥсхьазаргьы ауан, аха сыҟоуп,
Сшьызаргьы ауан, аха сшьым.
Сиацлабуа сгылам Сасрыҟәа,
Сиабашьуа сцәырҵуам Ҳашьым.
Уи, сара сгәыла, дышьтәызар,
Дызшьышагь ыҟоуп, дыршьып.
Саатәапи, макьана схы стәызар,
Исымоушәа даара насыԥ...»
2011

***
Ирҳәо акәу џьыршьоит абарҭгьы исаҳауа!
Згәы иҭоу зҿы иазмырҳәац ааилагылан,
Инеицхыраан бла иамбо аӷа ианахо,
Ишысмоуа збоит ара сара ԥыла.
380

Иааудыркуеит ирымам аҳәакгьы ааӡрыжәны,
Хеиқәырхагоуп, уҽыхьча ҳәа иурҭоит.
Иҟазар акәхап дара зегьы ижәны,
Иуҿагәыбзыӷуеит – рхы ақәкуп уԥсырҭа.
Улымҳа дҭахәыҭҳәыҭуа аӡә дааскьахуеит,
Харашәа игылоу арахь даалацәҟәысуеит.
Ахԥатәи иршоит дахьгылоу ашаха,
Аԥшьбатәи уажәы-уажә деицәкьысуеит...
Абарҭ роума зӡыблара ушьҭнахыз,
Иуҳәаша, иуушагь уазҳәахуа иныҵак!
Аҩы акәымкәа, идыржәлатәуп арҭ зегьы ахыз,
Иузымдыруа уахьрылагылоу уаныӡуа.
Уцаргьы амуа, уаагыларгьы амуа,
Уахьаарзыԥшыз иаакыдҵашәа улымҳа,
Маӡала уҵх аӡә далоуп дгәамгәамуа,
Умш аӡә дацуп днахьынҳалахуа ушымҳа.
Ицаргьы иааиуеит, уанырымба – иушьҭаҩт,
Духьӡарц дахыԥоит ана аӡә ахҵысҭа.
Алашәарыцақәа хуп уара ушьҭа,
Иҳашҳашуа. Иааԥсаз дызусҭа?
Дызусҭада уи, ицәангьы измыцәо,
Ишушьҭоу амҩан агәаҩақәа ирҭаӡуам.
Уара ара уҟоуп, аӡыжь еиԥш иухыҵәоз,
Уара ара уҟоуп, уахьгылоугь уеиҭаҵуам.
Уахьгылоу, уахьиашоу, ҽакалагь ҟалашьа
Ахьумам, уа иԥстәызаргьы уԥсыроуп.
Ирҳәо улымҳа иҭалом иҩашьаз,
Баша иукәшоит ара еинҟьа-еиныруа.
381

Урзырлашәуам убла ахәа ахьхыԥсалогь,
Удагәам, удагәоушәа рбазаргь игәамҵуа.
Уԥсы злаз ишалац уԥсы алоуп,
Идырцәаргьы – еиҭааиқәылоит амца.
2011

***
Сызгылом аԥсҭазаара аӡыжь еиԥш схыԥшыло.
Иалашәаз, иахәаҽуа, – самгаргь, сагаргь, –
Иамхраз сҽаласыжьрашәа сыҟоуп сҩагылан,
Уара уи агәра умгаргьы, иугаргь.
Сҽаласыжьуеит уи, зны сызӡаакәкәалаз,
Сықәҟьан, ахаҳә еиԥш уа сызлашәаз.
Сыҟан иаанҵәазшәа аԥсҭазаара исзалаз,
Уаҳа акгьы ыҟамкәа саԥхьаҟа, нас.
Уи салҵны саагылеит, избазаргь хаԥсыра,
Сшьапы ахьнықәсыз сыԥсы ааҭанаҵеит.
Иага ӡиас сырхықәхалт сызмыруа,
Саныргьы нкылашьа сымамкәа сцеит.
Сааихьеит абранӡа. Избалозаргь сажәызшәа,
Иаасықәыӷәӷәалозаргь сықәра, – сласӡам, –
Схыҽҽан, сӡиасны адамбақәа ԥызжәоит,
Хыдараз уи, сҟәышмыз (сгаӡам!).
Сихьӡар шԥасҭаху иааҵашәаз сылаԥш,
Аҵысхә еиԥш дышьҭысԥаар, дымҵарс...
Сызгылом аԥсҭазаара аӡыжь еиԥш схыԥшыло,
Сыԥсып иахьцатәугьы сҩагылан сымцар.
2011

382

***
Аилаҩеилас иалиԥааша иашьҭоу дыцәом,
Алеиԥш, кәалаак мҵарсны днеиуеит ашьыжь.
Асахьақәа иҭан аӡәгьы аӡыцәа,
Дзахьӡара џьишьоит дыҩны аашьышь.
Џьара тәашьак рыман иҟам имҭәыз,
Уахгьы ҽынгьы игәаҟуа акы иахаҩоит.
Иртәым иахьынҳалаз идырӡт иртәыз,
Ирԥшаара џьыршьоит – ицоит иеиваҩуа.
Дыҟаӡамшәа сгәы касыршәт аԥсыцқьа,
Аха дхахаӡа уи арахь даацәырҵуеит.
Иҵырхқәахьеит, уи дыздыруеит, ицқәа,
Аха, сыԥшын, данырбалакгьы рҽырӡоит.
Дымчыдоушәа ихәаԥшуеит – ицәшәахуеит.
Иубап дгәааны аҩ ианыҵеицалогь...
Сара сымшқәа еилаҭәоит ишәахха,
Сара сыҵхқәа срылоуп сыцәа рҟьалан.
Изакәызеи сызҭарцалаз, сызҭамӡо?
Исахьа сыман збада, уара, ихьаҵуа?!
Исызхымго ишсыҵанаҵо еиҭа амца,
Срылсны сцарц саҿуп исыҵатҟәацуа.
2011

АԤХЬАЖӘА
Сынкахәыцуа стәан сара уажә аԥхьашәа,
Акы анысҵон ақьаад, акы анысхуан.
Инеиҵыхшәа изҩыр сҭахын сышәҟәы аԥхьажәа,
Мҩакы саныԥшылон, исмоурашәа анысха.
383

Саԥхьаҟа ишьҭан уи амҩа сызнылаз,
Сышьҭахьҟа сышьҭақәа анхалеит сызнысыз.
Исхашҭхьаз хынҳәын, схәы-сжьы еиладыргылон,
Иҟоуп сахьтәаз сымгылартә сзырдысыз.
Иҟоуп иҳәамыз, ибамыз, иҵамыз,
Абар, избарҭоуп ицаз, аха изымцаз.
Сыхшыгә кылнаҵәо, амра зны ицамыз,
Сгәы кылжәан сышьҭан зны ахрақәа рымҵан.
Лакьакьа змаузи иԥсны ибзахази
Схы сыкәаҽ сахьаатәаз срызхәыцуан.
Уҟамшәа ануба нахысгьы умҩасит,
Сымҩасуеит саргьы, аха сшыӡраҵәҟьа сыӡуам.
Абас, сажәақәеи сусқәеи неиԥшьыхуа,
Исцәыхьанҭахаз схы маҷк иансыргәыӷуаз,
Лаԥш ахьзымнаӡо шыҟоу сыԥшыхуан,
Сымшқәеи сыҵхқәеи абӷьыжә еиԥш иныхуа.
Аԥхьажәа иҭамӡо – сгәы иҭамӡо, схы иҭамӡо –
Мчыла, ишсылшо иааидкыло, саарыхоит.
Ишысклац, иахьанӡагь ишԥасдыркло амца,
Исызымҭо, зны исызҭаран иҟоу аԥсыха.
Шәҟәык аԥхьажәа сашьаҳаит, саԥхьан,
Хырҽхәароуп уа, исмыхьааит исмыхьша.
Анаҩс уи ашәҟәы ықәын башаӡа саԥхьа,
Акы ааснаҭо гәыхьымшәа, гәыхьшәа.
Автор имаз анаҩстәи абӷьыцқәа,
Ҳаҭак еиԥш ирчызар, аԥхьажәа мцызар,
Уара уи ала ара акгьы узырҿыцуам,
Еигьми, аԥхьаҩ, уи ада ҳаицызар,
384

Сцәаҳәақәа иуарҳәар схьааи сыгәҭыхеи,
Сызнысыз амҩа урҭ рыла уанылар...
Аԥхьажәа, уара ушаҭахым ахь исыхеит.
Еиӷьуп араҟа акәаԥгьы сыргылар.
2011

***
Уеиҭаахьасырԥшуеит, саҭамыз,
Аказыҳәа згәы мнаӡо,
Аԥхьашьа уҵаргьы цәгьамызт,
Сара аҩышьа ансурҵо.
2011

***
Даҽакала избон Аԥсны
Сара аҩызцәа ансымаз зны.
Амра гылон даҽакала,
Даҽакалаӡа иҭашәон.
Сыԥсны сықәзаргьы, сыԥсны,
Сыԥсы ҭарҵон сара зны.
Исхагьежьуа исхагылаз
Смыхәар ҳәа баша сшәон.
Гашьа амамзаргь, ҵаны,
Избон сеидара ласны.
Ахара сыԥшуан сахьгылаз
Сара аҩызцәа ансымаз зны.
Исгәыҵакын адунеи ду,
Сахәаԥшуан сара истәны.
Сышԥеигәырӷьоз, игәыҭгаган
Сара аҩызцәа ансымаз зны.
385

Лада иҟаз, ҩада иҟаз
Збалон усҟан зегь разны,
Сара аҩызцәа ансымаз зны.
Сара аҩызцәа ансымаз зны.
2011

АУАҨ ААԤСА, АУАҨ КАРА
Ирузгьы сашьҭам, ирҳәазгьы сашьҭам, саагәашәҭар,
Сыхгьы сашьҭам саазқәылаз рацәак.
Саркареит, даара саркареит ишәхашҭуа,
Иҟамшәа ижәбо, – ишәхашҭыз зынӡак.
Исықәнауз сым, исықәнаԥсаз сабам
Аамҭа, – сызлаӡыз, сызлам, сызлахаз.
Сдәықәлар, снанашьҭуа збом сара ҩраԥа,
Стәар – стәанхалеит, аброуп сахьҭахаз.
Иансааз сшьа артәарц акгьы агмызт,
Ажьаӷьырҩага скылган санҿаз.
Аамҭа, синызҟьаз ҽнак сара агмыг,
Сақәыҳәҳәеит (уи аҳарызшәа): «Уаанҿас!
Исумырҟаҵан исаҭәам, исусым,
Иахьцатәым, сахьгатәымгьы сумган!..»
Аха аамҭа, ачалт еиԥш исхысын,
Уи аӡлагараҿ арыц еиԥш слаган.
Исзаанагеит арахь сыззыԥшымыз,
Иасымҭашаз агеит уи арантә.
Шьоукы рзыҳәан сыҟан, сымшымыз,
Исаӷацәаз сырԥырҵит – сраӷан.
386

Сара стәала сшан – суаҩыцқьан,
Сыҵурҟьар сыҵҟьон, исымамкәа ԥан.
Еиҟаран сара сыцәгьеи сыбзиеи,
Сани саби среиԥшын, сырԥан.
Рышьҭа сышхыз сыуагьы сдыргьы,
Сымҵарсны адәқәа ишрықәлалоз сҽыҩ,
Исызҳаит. Исаҳа-исмаҳагәышьеит акыргьы,
Сгаӡара сиааит, саркареит сыхшыҩ.
Сырбанда ҳәа сыҟам абӷа сырҵысыргьы,
Абӷа зырҵысызшәа збаз сымбаӡеит.
Иҟалоит шьҭа иахьала сыԥсыргьы:
Сымҩасит – саамҭа ықәхәаша ицеит.
Еҳ, уи аамҭа нкылашьа анбамаз,
Шәырҵлан игылазшәа, саҿалан сыҿшәеит.
Избама, сабама, шәахшәа икабама?
Ауаҩ ааԥса, ауаҩ кара саршәеит.
2011

***
Аҟәараҿеиԥш саатәеит азаҵәра ахықәан,
Схы сҩахан, ажәҩан иалаӡуа сылаԥш.
Сышьҭахьҟа схьаԥшын, уахь зны акы ыҟан,
Уахьынтә санаахынҳә – асы хьшәашәа сылан.
Аграпара ылго сахьнеиуаз сааҭгылон,
Уаҩгьы дыҟамызт сышьҭақәа ирхылаз.
Иназгон икаҳар исылгоз аанкылан,
Изызназгоз дыҟамкәа саԥхьаҟа хыла.
Усҟангьы сықәлахьан азаҵәрахь амҩа,
Ишыӡра иӡхьазаргь акәхарын иӡшаз.
387

Схы арагәаԥшь ианысҟьар сҭахымызт иахьамуаз,
Исыздырмызт сызнылаз амҩагь сшаныҵшаз.
Азаҵәра схашәышәуа схала санаақәха,
Ианызба уи акәа сҭаршәны сакызшәа,
Аӷьеҩҳәа сыбжьы сыргеит, уи азакәхап
Ирҳан аамҭагь здәықәлаз иҭрысшәа.
Усшәа збоу – усгьы сҭахымыз –
Иҟалоу ара аргамаҵәҟьа усшәа,
Азаҵәра сақәԥо сцон даҽа хымыз,
Даҽа хышықәсагь сагарц аҭахызшәа.
Акгьы ыҟамкәа збон, аха акы ыҟан,
Ихьӡыдаха, игәыӷраха, сцәа сыҭнацо...
Аҟәараҿеиԥш стәан азаҵәра ахықәан,
Исмоурашәа, сҩагылар, арантәи сахьцо.
2011

***
Ауаа ҳрылоуп, иаҳҭахы-иаҳҭахымзаргь,
Ҳнеиԥылалоит, нас хара ҳнеиԥырҵуеит.
Исҳәо сара ара сшьамхы иахымсааит,
Аха аргама, ишыздыруа, шьоук сырӡуеит.
Сгәы дмырхәашьырц уаҳа, наҟ снарыхоит,
Исышәҭ, сҳәоит, шәуаами, уара, аԥсыха.
Дара цом, иакызшәа араҟа аныха,
Рхаҭыԥан шьоук арахь саарыхоит.
Избан иара исцәыԥсыз сызрыҵоу,
Зыԥсы ҭоу шьоук макьана ишыҟоу.
Сара сахьыҟоу ҭынч сахьымҩахыҵуоуп,
Сахькармыжьуоуп сраҳаҭынгьы сахьныҟәо.
388

Сызрыхәаԥшуам уаҳа сыбла ихысло,
Сҿагәыбзыӷра рҭахӡамкәа исҿагәыбзыӷуа.
Урҭи сареи уажәы-уажә ҳнеидыслоит, –
Ҳзеинҟьалари иныхтәым ҳамчқәа ныхуа.
Сара истәу иамҵасуа исызрыҭом,
Истәым усгьы аҩны исзыҩнагалом.
Сара сызлаҟоу, сызлажәбақәахьоу рыда
Акгьы дшалаҟам жәдыруазааит Никәала.
Ауаа ҳрылоуп...
2012

САҬАХЫМКӘА, САҬАХНЫ
Исҭахын илеиуа ақәа хымкәар,
Уи иахьа аҩны сыҩнанакрын...
Адәахьы сындәылҵит схы сҭахымкәа,
Аха макьана аамҭа саҭахын.
Инаиасҳәеит аԥхьа исҿаҳаз ԥсышәак,
Инаисҭашәа ныҟасҵан снапы.
Рацәак ҵуамызт, уи ааигәа синышәан,
Дизасҭахьан ӡыкгьы иеиҳабы.
Уи игәалашәаху, даҽакызу,
Днасаҩсит ҽырчча ҟаҵашәа.
Рхы еинырҟьааит, сара иабасусу
Рус ҟамла, иснаҭо агәыԥжәа.
Аусҳәарҭа аџадра ихы иҭарԥазааит,
Иахьанӡа уи дрычҳазар дзеиҳабыз.
Сыбз сҿы иҭагыломеи, аф асааит,
Исусушәа зызбеи иара иус?!
389

Аха суси, џьымхеит, уара ууси,
Уаахәыцыр, рацәакгьы рыбжьаӡам.
Иеилоуҟәаҟәаз жәларык ирызнауази
Сара ишыснырызи ҵаӡам.
Схагоу џьушьахуама зегь зхьаау,
Сџьам ахьаламгь иалаҵо сымҳаҵә,
Сзаашәыдгылаз, – баша угәы иҭаҵаауп, –
Дышәԥыргатәны збоит аҿабырҳацә.
Иҿабырҳацәра анаҩсгьы, иҽыргызмалны,
Аџьымшь еиԥш, быжь-цәак ихарԥаны.
Ажәлар рмал ибеит иара ималны, –
Ани ма акы нижьуама ибаны! –
Ҭәа збаз ҭәа иҳәҳәеит ҳәа ирҳәо
Зырҳәо иара изоуп, иараӡәк!
Угәы аԥсы аршьала ицәа анихырҳәо,
Убра уҩнатәаз унеины уқәацә.
Акы дамгар, акы дабжьо дыҟам.
Даазгаз дрымгаӡар – аԥсцәаҳа даап...
Схынҳәыр сҭахуп сышьҭахьҟа, аҩныҟа,
Схы сықәыжь, ԥшьаала саагәагәап.
Аха сназыдгыло даҽа гәашәуп,
Иаасыртыр – даацәырҵып сызҭахым.
Сара араҟа исҳәагәышьои, ԥсажәоуп.
Сыԥшын, исзыԥшыдаз, уаҩ дахым.
Аҩны гылоуп, сара сеиԥш, ахы ақәыжь.
Иҵарҟаҵа ашәгьы аркуп, сыԥшын.
Агәысакара иқәхаз сара сакәушь,
Лара лакәу ихыӡлаз наҟ амшын.
390

Хьӡы змам уи аԥҳәыс дабаӡхи,
Машәыршәа сара арахь санаанага?
Ибжьыхуп ари амши иааиуа аҵхи,
Ибжьызхызгьы сара сакәым, сыгәра га.
Ицаз зегьы ыҟамызшәа ибжьыхын,
Иарбатәума сылаԥш, аха, сшьы,
Акы саанагоит сара абрахь исыхан,
Агәашә снылс-аалсуеит ес-шьыжьы.
Анахь ауаа ирылоугьы уҳәан-сҳәанхап,
Иҟоу иахаргылан аҟара,
Акәалаа аиԥш аха змоу зегь амхо,
Ирыхәозар, ирыман иқәыз аҟәара.
Сара сҽаласыжьуам ҟыба-ӡыбак,
Уҳәан-сҳәанк ахааназ исырххом.
Тышак сҽаласыжьуам арантә сыԥан,
Аха сгәаҟуа сдәықәуп, ак сызхом.
Сара исызхом иахьа араҟа иҟоу,
Иҟам сызхом – илашьҭаӡуа цатәуп.
Сшьамхы снанагозаап – аа сахьныҟәо,
Сылаԥш иҵысмыжьуа ирыхьӡатәуп.
Ирыхьӡатәуп сус злоугьы изламгьы.
Иарбан иара усгьы сус злам!
Акы сагап амҩан, акы самгар,
Сара аԥсыҽ, арыцҳа, сара аӷлам.
Аԥсыҽгьы дуаҩыми, зны дыԥсыҽхап,
Дшыԥсыҽхаз дырны иҽирӷәӷәап.
Ауаҩы дуаҩыми, иага игхап,
Иага дырҟьап, иага деиладырхап.
391

Иҿаҟәап дышнеиуа иҩызак ицҳа,
Днаигәҭасны ӡыхәашьк даиргап.
Аха изыруа анибалак арыцҳа,
Дҿыхап, рыцҳа, ихгьы агәра игап.
Сара аԥсыҽ, сара арыцҳа, срыцҳам
Схьыдырҩны сыламҳаит ҳәынҵәак.
Алақәа реиԥш исыцҳауа срыцҳан,
Исхасырԥеит, сҩагылан, даҽа цәак.
Сагьнеиуеит сара арантәи ҽа дунеиак ахь,
Сыцҳа хыхзааит – сымҩа ԥҵәаз.
Агәыӷроуп сара исымоу ԥхьаҟа анеигас,
Сыхгьы сшьоит, жәдыруоу, зынгьы нцәас.
Ажәҩан салоуп, исыдсымкылаз сыдсымкылазт,
Уахь салаӡра сыҟоуп сара, аԥсаатә.
Аха иԥшны игылаз ара игылаз,
Сынҭыҵзаргьы, саап арахь, нас, саап.
Исҭахын уажә ари ақәа хымкәар,
Саатәар акгьы схымкәа, зегь сыхны.
Адәахьы сындәылҵрын схы сҭахымкәа.
Адунеи ду макьана саҭахны.
2012

***
Даҽа хышә шықәсагь егьсыхьуамызт, уажәымоу,
Исымазар амал ду, шәара ишәымоу.
Иҿасыжьыр, уи аԥсцәаҳагь дыннакылон,
Сыԥсны сықәзаргьы, уи амал саргылон.
Зчаала кны ицәыршәагаха иааиуаз,
Ишьапы дықәҟьан дызлагоз, сызлаииааиуаз,
392

Иахьымаара иашьҭрым саӷацәа зегь
Мчыс иҟоу рымч реиҳазаргь, иреицәамзаргь,
Аха малгьы сымам сара, шьалгьы...
Ишсықәугьы ишсықәыц шьоукы руалгьы,
Саҵамхакәа, исшәахуеит ҳәа сахьнеиуа,
Сханы икыду еҵәақәак кәеицеиуеит.
Сзықәгәыӷуеи, схәыцуеит, абри сара, мшәан,
Еҵәак кыдшәан иаша сыкәа иҭамшәар,
Суалқәа зласшәо уаҳа ак ансымам?
Сыҟоуп, уара, ари адгьылаҿ, сыԥсыма,
Иага уалгьы сықәысҵап макьана.
Ицоит, ицоит ԥхьаҟа гәыӷрак саман.
Зны-зынла снықәкшар ҳәа сшәахуеит,
Аха усгьы исықәу суалқәа сшәахуеит.
2012

***
Сшыбзыҟац сыбзыҟазар саргьы исҭахгәышьан,
Аха аамҭа иамуит, иҳабжьалеит.
Уи бымҵарсны, ԥсаатәк еиԥш, багагәышьеит,
Бызлаздыруа иааҩуа ани быбжьалоуп.
Аԥсаатә ажәҩан иалаӡзар – уахьӡашам,
Абжьы еиқәтәазар – мчыла иузыргашам.
Мап уцәкызар уахь – уахьааз уцашам,
Иубаргьы ауеит шьҭа иҟоу башан.
Исҭахгәышьан сышхыз бышьҭа схыӡлар,
Аха, сажәын, мҩабжара сеиҭаатәеит.
Сабаргаоишь џьара изымтәо срыцлар,
Изымбозар сара арахь сеиҭаауа?
393

Арахь, бара бахьыҟаз, амца ахысхьеит,
Былфҩуп инага-ааго аԥша иамоу.
Сара аамҭа акырынтә сархысхысхьеит,
Исанаҳәахьеит ишоу зегь шоу ишаму.
Исанаҳәахьеит ишамамгьы ицаз аагашьа,
Уи архынҳәраз баша схы шсыргәашо.
Аха сашьҭоуп, сашьҭоуп иҟамхаша,
Бара бшыҟоу усгьы агәра сзыргаша.
2012

***
Уара ара уҟамлан санынаскьарго,
Утәаз џьара наҟ, акаҳуажәуа.
Аԥсҭазаара уара узы ихәмарган,
Сара снахьысцыԥхьаӡа сашәуан.
Ашьҭақәа сыннаҵон ана-ара,
Исзаанагон иуеиԥшқәазгьы дамыӷха.
Саҿаӡан снаҿаҳауа наарак,
Сымшқәа џьара хыдарала иныхуа.
Уаацәырҟьалон ӡык саналарыжьуаз,
Сызҭахым уаарылыҳәҳәо уаацәырҵуан.
Зегьы збон сара, сыҟагәышьан,
Аргамаду даҽазныкгьы усырӡуан.
Ушыҟазгьы, узбон уҟамызшәа,
Уахьаныз ашырҳәа уанысхуан.
Аԥсҭазаара акәхап зегьы ҳԥызшәо,
Ишыҭнахра ҳаԥсы иҭоугьы ҭызхуа.
Саԥхьа уԥсыр, усгьы усызҵәуом,
Уабасҵәуо, уԥсхьеит, уҟаӡамеи,
394

Шәаџьҳәаҩык даарышьҭыр арахь сыуак,
Иҟаз иасҳәап,
иагьцап арантә даман.
2012

***
Ирымбаша ҳарбанда ҳәа иандәықәу,
Ирбаша антәоу ганкы рҽаҭа,
Сазыӡрыҩуа сгылоуп сара акәукәу,
Уи абжьы смаҳацызшәа иахьада.
Исанаҳәо шԥарацәоу акәукәу,
Хыԥхьаӡара рымам сзызнархәыцуа.
Иснарбарц иаацәырҵуеит уи исыгу,
Снарызхьаԥшуа исԥырӡаауа-исцәыӡуа.
Избар сҭахуп саԥхьа иҟоу, сышьҭахь,
Бла иамбо, зҽыҵәах зыҽзырҩашьаз.
Сықәызгаша ааиуазаргьы исышьҭахх,
Ицар сҭахуп сымҩа сахьагаша.
Рҽыргаӡашәа иаагылоит, арахь иааиас,
Ирымбаша, зынӡа сымҩа ркышоу.
Аԥсы ҭырхырц иашьҭоуп дара зхаҩаз,
Ирылшозар – сызҭарыжьуагь тышоуп.
Арахь иааскьоит амҩа сырҭарызшәа,
Иархаго – сара уи санылар.
Даҽазнык сыхгьы даргьы ԥысшәоит,
Ҳагьеилгоит ҳшеилгара зегьрыла.
Асабшеиԥш рыбла ихаҳалт ирымбаша,
Стелевизор уажәы-уажә рыхқәа ҭыҳәҳәоит.
395

Анцәа идырааит урҭ зынҟьа-зынԥаша,
Ҳазшаз даархылаԥшырц исныҳәоит.
Ирзырбазеи, мшәан, ирылам рылан,
Иахьнеилакгьы ирзыԥшушәа, ирҭахушәа!
Дара цоит ишцац асаба ргылан,
Ишыҟам агәра рзымго, иҟахушәа.
2012

***
Ҭакәажәык амҩа данымӡалт – илҿаҳаз
Лыхҟьашазшәа рбеит, иаагәамҵхамҵт.
Ари ақалақь ыҟаӡам уаҳа,
Ари ақалақь иахыҵәахьеит амц.
Иеибажьо иааиуа дырбахуама аҭакәажә,
Дкаҳар дзыргыло уаҩ дрылаӡам урҭ.
Ақалақь моу, адунеи аҽардагәан,
Бзиак аҳартә уи, бзиак ауртә!
Ус лгәы илнаҭоит аҭакәажә дахьнеиуа,
Ллаба налыҵарсуа, аарла, дгәагәо.
Лмахәар аанызкыло ӡәыр уҟоума, еи, уа,
Машьынақәак амҩа иануп икакәкәо,
Илаахап, ԥсышьацәгьа лырҭап думбазар
Амҩа ахьеихылҵәо – лыблақәагь цеит.
Лыԥсы анлоу, абаҳчаҿ днеины днатәазаап,
Ара сыԥсы ааивызгап ҟалҵеит.
Ҷкәынцәак аалыдтәалт аҭакәажә еицәхасуа,
Азараҟьа зфо ӡгабцәакгьы ааскьан,
Иааиҿакаркарт. «Сабацо, ишԥазуеи? –
Лгәы инҭылҳәааит. – Исылаӡом, нан...»
396

– Иаамҭоуп, – иҳәеит ҷкәынак дҩагылан,–
Аҩныҟа бҿынаха, бааԥсами цәгьаӡа...
Ажәада ус инаиқәылкын лылаԥш,
Илаҳазеи? – Иаамҭоуп, ахца...
Аҭакәажә даахьаԥшит апҟаца аалыҿгазшәа, –
Лшьапқәа лыҵнахт иааҩыз, дашьит.
Дгәагәо аҩныҟа днеиуан уи насшәа,
Дааҭгылан, ҩынтәҟа арахьгьы дааԥшит.
Аха дзықәгәыӷша уаҩ дааҵамшәеит лылаԥш,
Итәаз гылахьан – ԥшак иагахьан.
Уаҩ длымбеит анаҩс уи илԥылаз,
Амрагь шьҭа иҭашәон – ихәлахьан.
2012

***
Сышьҭа ихызар сымцахә зырцәо,
Саԥхьа ишьҭазар саџьал, иааз,
Иҟасҵара цқьа исыздырцәом,
Иҟасҵахуеи, сгылаз, сиаз.
Иааиуа аҳәеиԥш схы хнасаргьы,
Акәанызанра сааҟәыҵ,
Агәыр аҵа скылԥозаргьы,
Џьара ак хәыцтәуп, џьара ак хәыц!
2012

***
Схы анызымбо акы саԥсаны,
Санаатәо сшьапқәаҵәҟьагьы сыҵӡаан, –
Абас сааԥсаны, абас скаԥсаны, –
Сааигәара быҟам ауп – бсыцӡам.
397

Аԥсҭазаара иамоузеи гьамас,
Угәыӷрақәа шыӡра ианыӡӡа.
Аӡы сагозаргьы самаз
Анысҳәо, иҟалаз – бсыцӡам.
Арантәи сдәықәлазар сахан,
Сахьнеиуагь егьыҟаӡам – сыӡӡап.
Сҭаԥшыр анамуа блакҭа хаа.
Бсыцӡам ҳанеицугь, бсыцӡам.
2012

ЗАҚАРА ИԤА САНДРА ИХААН
Зақара иԥа Сандра ихаан
Сықәтәан, иҳәеит, саргьы ахан.
Исҟьон лаба дук сдыркын.
Соура кьаҿын, сҳаракын
Маҵурала. Сымцуран.
Дааргәаларшәо шьоукгьы ран,
Лхәы лысҭалон агәаҟ.
Сызҵагылаз абираҟ
Сара истәымызт. Имаӡан
Сусқәа зегьы. Исыргаӡан,
Инкаҳауа сышьҭа ихын,
Рыԥсқәа ааивыргарц рҭахын.
Цәгьа ирныԥшуан урҭ шшәоз,
Зақара иԥа ицрышәшәоз,
Амаҷ захьӡыз рзырханы,
Џьаҳанымҟа рхы рханы
Амҩа иқәын. Ҳаивас,
Ҳантәалоушәа атарантас,
Уахь акәын ҳаргьы ҳахьцоз,
Иааигәа кәҭаӷь хәыҷқәак зҵоз.
398

Зақара иԥа Сандра ихаан
Саргь бааԥсыла сеилахан.
Исзышьҭымхуаз ак сырххон,
Цашьа ахьамамыз сеихон.
Исызгашаз зегь ганы,
Стәан еснагь сыгәра ганы.
Зақара иԥа Сандра ихаан
Сымҩануҵартә еиԥш сеихан.
Ираан ишьҭасҵон саԥхьа игылаз,
Аиҳараҩык схаан икылаӡт.
Зақара иԥа иҭаххан,
Шьоук аасхәахьан, исҭихьан.
Иахаркьакьан шьоукгьы аҵәы
Иаацәырызгон уа уаҵәы.
Схы ахьдырхаз сыҩуа сцон.
Сусқәа шьахәла инасыгӡон.
Снацәа иахаргьежьуа итәыз,
Идсырҳәон сара иҳәатәыз.
Иҳәатәым ҳәа зыҽзырххоз
Инаган иаласҵон колхозк,
Арахә реиԥш, уа иҵаркуан,
Ран моу, рабгьы дыддыркуан.
Зақара иԥа Сандра ихаан
Хәыҷгьы дугьы еилахан.
Ирҳәазатәымыз дырҳәазон,
Ахыдара иканаԥсон.
Саргьы уахьынтәи саауан,
Хыла снаҵасуа аҭуан,
Аха убас сдырхәыҷын,
Ахәыҷ иеиԥш искын аҷын.
Џьмақәак срыцушәа саҿан
399

Наарак. Аҵлеиԥш скаҿан.
Насшәа, схы сгәырҩаха,
Сгылан схала сгылҩаха
Уаҩгьы изыдруам зны сахьиз
Зақара иԥа дананыҵ,
Ианеилаҳа наҟ ихан,
Иҟаз рхашҭит иара ихаан.
Сызлацәажәо исҭахханы
Сабду иман иҵәахны.
Ианцәырызга еиԥхьыттеит,
Саԥхьа гәашәқәакгьы аатуеит,
Анцәа идырааит иаазыртуа,
Иахьизамуа, иахьауа.
Иааухиргаргьы ауеит абақ
Зақара иԥа Сандра иԥак.
2012

***
Рҿынархар иааиуа улаҿымҭуа,
Уныԥхьаркыр араҟагь уаҭахымшәа,
Иззынхода усҟан уара умҭак,
Аҭахызаргь зны абаа хужәаз.
Урзырымгар аамҭа хәашь аӡиас, –
Идырны ма ирзымдыркәа уанарҭа, –
Ари адгьылаҿ, уҟамызшәа униасп,
Иҟоугьы абри ауп, уара, шәарҭас.
Иамыхәо ахьымаара ианашьҭуа,
Иахәаша аамҭа ианарҿыцуа,
Иахьанхало маҷума уи ашьҭа,
Иҟамызшәа иҟоугьы аныӡуа,
400

Ицази арахь иааиуеи ирыбжьагылоу
Уаԥхьа иҟалаша акы убароуп.
Иутәым, уара иузымдыруа атәылоуп
Мшынк еиԥш узлашәо. Уцәыкәбаруп.
2012

***
Сара сызнымшәо, усмыҳәан, санышәом,
Иҟам санышәартә, исыхьуа уи ак ауп.
Џьаракыр сшәыцума ижәмуша аныжәуа,
Ижәмуша аныжәуа саргьы шәысԥырхагоуп.
Ишәаахаз, ишәхараз хынҳәны шәанаргәыӷьуа,
Шәанықәнакшо шәымшаҭакәа атазҳәа,
Еилкаашьа шәзаҭо збом сара исыхьуа,
Иҟашәҵахуашәа уи шәара цасҳәа.
Инажәгоит мци ҵабырги еилашьыхны,
Иҭышәԥаауеит аӡқәа ырхәашьны ԥсыӡқәак.
Сышәнышәан, сышәнаалан, акала ҳаиԥшыхны
Саацәырҵыр, нас сзыргылода исыҵгәан!
Сыҟаз сшыҟац, исымам ахьсымам,
Аха исымоу ԥшьами, иакьыстәым.
Сара издыруеит иахьыҟоу стәы-сымаа,
Исыдшәымгалан, наҟ снахароуп истәым.
2012

***
Хкыдкыларҭа умамкәа амҩақәа урнызар,
Уаҩы разк дуқәшәап, џьара умҩахыҵып.
Круҿеиҵап амла уакуазар, иуиржәп иуҭахызар,
Узықәшәаз иоуҳәар,
уеиликаап – иухьыз дазхәыцып.
401

Иеилукаап ушыҟам ажәҩан ду аҵаҟа ухала,
Иубазаргь амҩа уахьықәыз адгьыл ҭацәызшәа.
Иҟалом уара усгьы араҟа унхар, утәанхалар,
Уааласыроуп, идурбароуп инужьуа узыԥшызшәа.
Арахь, уара уаԥхьаҟа дыҟам иуԥыло,
Ушьҭахьҟа инужьыз лышьҭыбжьгьы ааҩуам.
Уахьцалак ауа, унаԥшааԥшуа амҩа уангылоуп,
Амшцәгьаха, уханы ажәҩан асы анаҩуа.
Анцәа ду уиҳәом исымам ак сыҭ ҳәа,
Иумоу зегь руҭоит агәашә хәыҷ аатуазар,
Арахь лҿаалхозар иаҵәахуа асыҭәҳәа,
Алакәаҿ еиԥш, иамуа акы ауазар,
Иузхом уара ари ажәҩангьы хыбрас,
Уҿаԥхьа ишьҭаларын адгьыл бымбылӡа,
Аха, ԥсаатәк еиԥш, ицеит инаухыԥраан,
Иацтәи амш – унасыԥ – уцӡам.
Иудыруеит усгьы: аԥсҭазаара ҳәаадоуп,
Уахьнанаго, иузааиуа уззыԥшым ауп.
Алахьынҵа ҳәа уаргьы саргьы ак ҳаҭоуп,
Гәыӷрак уцнаҵ иумамгьы умоуп.
2012

***
Ирнысҟьозар,
схы знысҟьаша шԥарацәоу, ахәыцыр,
Аха егьҟамлазшәа саауеит сҽынкыл-нкылан.
Саахьаҵуеит лассы-ласс, еиӷьзар ҟалап ҳәа саҟәыҵыр
Сҽыззыскыз – ҳаилалар ауеит лабахыла.
402

Иашәҭ, уара, еилыргашьа змоу еилыргашьак,
Џьара ак ҳасабтәуп аус уи анамоу.
Избар аӡы иҭахысуа шьоук баша,
Сара усгьы схы рнысҟьоит – ианаму.
2012

ЗЫԤҲӘЫС ИЛЫЛҴЫЗ ИЦАМҬАЗ
Сазыхынҳәуам уаҳа ари аҭыԥ,
Сцоит арантәи ауаҩы дысшьызшәа.
Исымагәышьан зны ара анасыԥ,
Адгьыл сықәын краамҭа аҩы сашьызшәа.
Адгьыл ҵысу, иаагылт сыҩны хынаан,
Ирбеит иааилоз сара сгәашәгьы ҿамшәа.
Аԥсҭазаара исылаз сылнахыма, –
Саагылт изуа сзымуа, исҳәо сҿамшәо.
Насыԥ зманы ара зхы збахуаз
Сара сакәзу, даҽаӡәызу уазҵаа,
Қдызар акәхап, исзымго акы сахон,
Сымгәыӷуа сцалаӡап ҳәа асӡа.
Аамҭак ыҟан, сара арахь сышԥеихоз,
Сыԥрыр ҟалон, сара убас сласымыз,
Исмоур ҳәа сшәон сахьнеиша анеиха,
Сара ара зны насыԥ ансымаз.
Сышԥаагылеи ибҳәо слымҳа иҭамло,
Сара исҳәо бара бзы иажәамкәа!..
Ари аҭыԥ збоит шьҭа цәа ахамло,
Сара сашәагь уаҳа ара иашәамкәа.
2012

403

ХЬАԤШРАХА ИСЫСИТ УАХЬ...
Сыԥсҭазаара зегь сышьҭахьҟа иҟазар акәхап,
Хьаԥшраха исысит уахь, зегь ахьыҟаз.
Аамҭакы сналалоит сзалымҵуа, илакәха,
Сҿагьынасхоит снаԥшааԥшуа, сымала, аҩныҟа.
Иахьанӡагь, икарауараха игылан иԥшызаап
Сани саби, рацәакгьы иажәымкәа, иҿамкәа.
«Уабаҟаз, уҟьалама, уӡма, афы умысааит?!»
Рҳәарызшәа ашҭа иқәхуп, уи иамкуа.
«Аа дахьааиуа, аа, уара!» – лҳәахуеит
Сан сангәалҭа, дангәырӷьа дшьақәхазшәа.
Сабгьы иаԥхьаҟа мчыла днеихахуеит,
Аҩыџьагь сара уахь снеира рҭаххазшәа.
Инызкыло дыр уара, ҳашҭа изҭыҵуам,
Рҽынкыла-ҽынкыло иааскьахуеит агәашә ахь.
Избоит, акы ыҟоуп иааиуа зызхәыцуа,
«Иара иоуп»,«Иара иакәӡам» рҳәахуеит,иааицәажәан.
Ирдыруаз аҷкәын сакәны, схазымыз,
Иеилыскааит сара иҟалаз, схәыцын,
Аҩны сыҟамзар, иаҳҳәап, сара хымыз,
Акы иамусын, уажәала – сырцәыӡын,
Хымз ракәым, хышә шықәса ираҩсуа
Аамҭак азы, санырба – сеицакын.
Ҳшанхашәа ҳгылан даргьы саргьы анаҩсан,
Аха уеизгьы-уеизгьы ҳаиԥыларгьы акәын.
Сҿынасхеит уахь, идунеи ҿыцха, ҳашҭахь,
Иаасышьхсыршәазшәа алу ду исышьаз.
404

Даҽа убри аҟара схыҵыргьы, исхашҭуам
Саԥхьаҟа исԥылоз, сышьҭахьҟа инсыжьуаз.
Урҭ дунеик иакуама, дунеи дук,
Ҳжәытәи ҳҿатәи ааидкыло, ирҭамӡо,
Избоит сара ҭынч рыхқәа ахьеиду
Избоит сара ишрылҟьогьы амца.
Иҟоу ахьибо дахьгылоу дыччахуеит
Саб рыцҳа, сангьы, лҿанаалха, дласымхеи.
Дысхьынҳалеит, сцар ҳәа дсыцәшәахуеит,
Дсыцрыхеит, дсымхеит, акырынтәгьы дсымхеит.
Схаҳәхазшәа урҭ раԥхьаҵәҟьа сарсын,
Лакәмыз сызлаз, саақәацомызт.
Зегьы збон сара ара, зегьы сусын,
Слашәын сара нас, избаӡомызт
Анкьатәи ҳқәацәи иқәыргаз ҳԥацхеи.
Анашана уҭахызаргьы – нас
Сҿаԥхьа иааиқәырҵаз амца сагьнаҵхеит,
Инасхысқәеит наҟ исхаԥаз:
Иаатит ҽа дунеик, даҽа тәылак,
Ахәыҷра атәыла, насыԥ дула иҭәыз.
Сшьапқәа хырҟьаҟьа ашьац тата сылан,
Исхашҭшәа сызтәыз, сахьатәыз.
Абаҳчахьтә аԥсаатә рашәаҳәабжь ааҩуан,
Ажәҩан кеикеиуа ицқьан, ихаран:
Аамҭа искым каламк ала акы аҩуан,
Ааран, царан, қәԥаран, ҭахаран.
405

Сара ашҭа сықәын сеиҭаҩуа,
Хәыҷ гәарҭак ҳаишьҭан ҳаишьҭаххы.
Скарахоу нас, бжьқәак слымҳа иҭаҩуа,
Сыцәеит сахьнықәтәаз сан лшьамхы.
2012

УАБАЦАРИ?
Уқыҭа уаалагылар шьоукы ирқыҭан,
Уқалақь уаалахар тәым қалақьны,
Уаҩ дыҟамшәа шубоз уара уда,
Уаақәхап зынӡа ари адунеи уагны, –
Игылазар аарла иуҵагыло,
Уара иуҳәо уаҳа иаармаҳазар,
Иуоуаны умбозар ԥхьаҟа ԥыла,
Уагьдагәаха, улашәха – уҿаҳазар.
Иузаамышьҭуа зны угәашә акызар,
Ухы умбозар уара ара уаԥшәыман,
Уҭакым ахьӡны лабҿаба уҭакызар,
Уҩны иҩныргахьазар шәтәы-шәымаа.
Ӡыхьк кеикеиуа иужәырц уҭахызар,
Уҿажәкуа уаахықәхалар – уи хәашьызар;
Уабацари утәыла ухьӡ ахызар,
Ула шааԥшуа иара абраҟа ушьызар?!
2012

СНАПАЛА ИСЫРГЫЛАЗ АҨНЫ
Бзиа ишԥазбо снапала исыргылаз аҩны!
Сџьабаақәа зегь схашҭны саақәгылт абарҵа.
406

Иазынужьып, упоетзар, поемак ҩны
Ауаа ара иҟаз, иҟамгьы рбарцаз.
Акрыҟоума, иҟаз анысҳәа, бнарамыз,
Иҟоупҳәагь иҟадаз усҟан нхашьак.
Аха аҭыԥ, сабацәа рҭыԥ, саҿҳәарамыз,
Иҟалозма аказыҳәангьы сҩашьар.
Сҩашьар – аӷдара сықәлеит сынхап ҳәа,
Ӡы ахьыҟам, ԥшы ахьыҟам, цәҳәырак.
Қәацәк сыргылар, исфон схәы саҭәҳәан,
Уаҟагь сыԥсрымызт, схы сшахәаша здыруан.
Ҽаџьара снеир, уаҟагь егьсыхьуам,
Сыҵәҩаншьап асырсыр, уаҟагь сынхашан.
Аха иабаҟаз араҟатәи сӡыхьқәа,
Аарҩара ааир, аҵеџьқәа ҭабашан.
Аратәи аҳауа аиԥшума ҳауа,
Аратәи адгьыл дгьылума, чашәуп.
Даамҩахыҵыр арахь зны ҳауак,
Иаҳарын сара исажәоу, исашәоу.
Рыцҳаран усҟан ақалақь сыхар,
Исиааир, ҽнак сымҵарсны сагар.
Иамҵагылодаз сабацәа рныха,
Уахь иаҳа ишеиӷьу ҽнак агәра згар!
Сырнызаарын сцо-саауа, – сырныӡларгьы амуаз, –
Амҩақәа, ишьҭаз асаба зныҩҩы.
Ареиԥш исхагылозма амра шамшамуа,
Дуаҩны ареиԥш дзынхом ауаҩы
407

Даҽаџьара. Сатәушәа збарын даҽа тәылак,
Салашәазшәа сҟалон ҽа дунеик,
Сара истәым мҩақәак санырныла,
Сахьцаша сымцакәа, сахьымнеиша снеи.
Сақәныҳәон сыдгьыл, аужәра ду хыстын,
Сыҵәҩан ахьасырсыз инсыжьит сыԥсы.
Сгәаҵа иҭыҩуаз ашәак еиԥш ирысҭон
Ауаа ирылҵыз, ишаз ауаа рзы.
Исыргылоит сыҩны лаша абраҟа,
Сыхшара абра еиҵагылт – ирызҳаит.
Сара абра, абри адгьылаҿ, сгәаҟуан,
Исмаҳашазгьы абраҟа исаҳаит.
Слымҳа ҭнашьаазаргь азныказ иааҩуаз,
Сыбла ихыслазаргь зны сызлаԥшыз,
Саԥхьон, сеиҭаԥхьон аамҭа исзаҩуаз,
Имшын, имшы лашан нас сыззыԥшыз.
Илашон сыҩны, сыҩны – сас дызгымыз,
Иқашәқашәон ашҭа иқәиааз ашьац.
Закә насыԥыз нас сара исымаз,
Ишԥаргьежьуаз, уи сылс, сыблахаҵ!
Амҵәыжәҩақәа снаҭо збон, гаӡаразаргь,
Сара снапала исыргылаз аҩны.
Ауа-аҭахы, исҩызоу, иауазар,
Даҽазныкгьы ара шәааизыҩҩы.
Чараз, иаҳҳәап, чарамыз изуа,
Ашьац цәырҵәан шәықәлан шәкәаша.
Иаатәар ҳәа сшәон сара саамҭа хырсысуа,
Ашьамхы аҵӡаауа... Ԥшӡала ҳзырша!
408

Анцәа сиҳәон цәашьык аасдыркызшәа,
Сылабжыш хаҟәҟәала, сгәы ҵаӷахоу,
Ианыхтәыз гәаныла абӷьыц еиԥш иԥызжәон,
Абар, шьтәакгьы рзысшьын, сахоуп.
Инықәҵан уи хәҭа-хәҭала еиҿысхуеит,
Қәаб дук илҭажьны изжәып.
Ари ашҭаҿ аиӷара аԥысхуеит,
Ирысҭоит зегьы-зегь насыԥ.
Избо хан хьыҵәцарак иаҩызоуп,
Избо снапала исыргылаз аҩноуп.
Аброуп сара сгәы ахьсаԥысуа,
Сыламыс, саԥсуара ахьыҟоу аброуп.
Саԥхьа ииасуа аԥхыӡ еиԥш, алакә еиԥш,
Иаанкылан,
цқьа сҭаԥшыр сҭахуп алакҭа.
Аха сыбла ихгылаз абагеи,
Изсаӷахазеи, мшәан, аамҭа ахаҭа?!
Дарбану, дарбан иҟаз еилазхәаз,
Сахызбааз сашҭа, сгәара, сыҩны?!
Иҟаҵоу, уара, иҟаҵоу цасҳәа,
Шьҭаҵашьа амоума иҩны?!
...«Ас цырақәа алышәшәоит ажәҩан,
Абар, сара сыӡынрагь ааит.
Снышь хәыҷ инаҵысшьуеит ажәҩа
Мшын дук схушәагь саҳаит.
Исаҳаит сара слымҳа иҭарҳәо,
Иҭарымҳәо саҳаит, сагьаргылт.
409

Ишәозшәа уаҵәы зны исызшар ҳәа,
Даҽак акәым, атанк аасҿагылт.
Иааиҿагылт ара иааизи ицази,
Ирзутәхеит зегь ҽакала ҳасаб.
Абџьар анцәажәа, илеи афы асит,
Ахаангьы шьац мгылар ҟалап
Сашҭаҿ. атанкқәа арахь рҿанаарха,
Иаангылара џьаҳшьан, мцын, ирцәаӷәеит.
Инахыст шәа-ӡыӡарак арха,
Сара сахьгылаз сеиҭамҵит, сыҽсырӷәӷәеит.
Сыҩны гылазшәа збон иахьсыргылаз
Ицҟьаны ианахысгьы аӷацәа.
Ахаангьы иҵшәаран иҟаӡам сылаԥш,
Иахан, иахоуп иара ацәа.
Ара саанхеит зны ара санахырца,
Сгәи сыԥси ароуп иахьынхаз.
Сара ара сызлахырго сыздырӡом,
Сдырҳәыз, сырхәыз, сҭадырхаз.
Адунеи ду ҽазныкгьы сабарцаз, –
Инымхаргьы ара зегь ҩны, –
Сықәгылоуп сааин сыҩны абарҵа –
Иҟам снапала исыргылаз аҩны.
2012

***
Иҟагьы иҟамгьы сзеиԥшны снарылҵып,
Сымҩала снеиуеит –
имариамкәа, аха исыман,
410

Аӡә дсышьклаԥшуеит иблақәа кылцан,
Снадирбарц иҭахызар акәхап атәымуаагь.
Иара итәқәа иреиҳәаша реиҳәахьеит усгьы,
Дырҿахәыҭҳәыҭуа ааҵрақәа дрывоуп.
Днасаҩҟьоит, даасаҩҟьоит, аха дсаԥысгьы
Дсаԥымсгьы акы акәӡами, дыфоуп
Аҩ дырфаҵәҟьазшәа – ишәу акрахыҵуеит,
Дызҿу акрахыҵуеит –
акымзарак ҿыцым.
Иара ихарала акырџьара сыӡуеит,
Ибзоуралагь саацәырҵуеит, мап, сыӡым.
Ихы ижьахуеит (иҩызцәагьы убас ауп),
Дсылган, дысхысны, дықәла дцахьоушәа,
Аха, гаӡа, зны-зынла ицаз ауп
Иааины уаԥхьа икаҳауа аӷьаҩҳәа.
Икаҳауа аӷьаҩҳәа ашырҳәа игылоит,
Аҩ иҵацало иагәҭасны иказыжьыз.
Еимбӷьыжәаа ицааит урҭ, сышьҭахьҟа игылаз,
Шьапҿаршә сыҭан ибналаз, сынзыжьыз.
Инаԥшааԥшуеит иҟоу зхы азымцаз,
Ашьыцра адунеи ҟьашь иалам, изхьымсыз.
Излоудырри сызԥырҵыз уаҵәызны ишысхьымӡо,
Иҽабеиӡеи, саахьаԥшуеит, иацызынгьы исысыз?
Аргама исҿагылаз дҭынхоушәа сиԥылап,
Акы еимаҳкып, еиҿаҳхып, ҳаиҿыхап.
Аха иԥсыхәозеи аганахьшәа игылоу,
Хьаас изымкуа зны дарҭаргьы аныха!
411

Маӡалоуп уи дшыцҳауа, длажәлоуп,
Маӡалоуп,
изыхжәозар, ухәдагь шхижәо.
Игарц даҿуп уи иитәымгьы длажәлан,
Уҩны ахыбгьы умырбакәоуп ишхишәо.
Маӡа-аргама инцәыҵасуа идәықәуп
Уи иҩызцәагь, бзиара рхымкәа.
Сара сантәоу ара, азаҵәра ахықәан,
Сырбар рҭахызар акәхап сахымкәа.
Араҟагь, анаҟагь – џьара сырԥырхагоуп,
Дара сырԥырҵыз – изԥырҵтәым саԥырҵуам.
Сымҩа ауҿахҵәах, саԥхьаҟа инагоуп,
Сахьнеиуа, ирдыруазар, ирӡтәымгьы сырӡуам.
2012

***
Шәааи, нас, ныҳәак аиԥш ҳаԥылап
Аӡын ааира Аԥсынра!
Асы хьшәашәа илагылоуп,
Ачча аҿықәыхх, Аҿара.
Ашҭа иҭыгоуп аграпара,
Агәашә инҭыҵшәа аҽаӡоит.
Аграпара агәарабжьара
Ибжьысны амҩаду иазцоит.
Иааиз аӡынра лахҿыхуп,
Иҳацәцар ҳәа ҳшәоит лассы.
Сықәра сханаршҭын – схәыҷыхуп –
Сыҩуа снылалоит асы.
2012

412

***
Нцәа дызмам Анцәа иӡбахә ада
Ӡбахә рымам уажә ҳаазқәылаз, ассир!
Ирҳәагәышьоит амц, сҵаауеит, иара зҳәада?
«Анцәа, Анцәа!» – рымшуп, рыцқәа ааихасыр.
Иӡбахә рымоуп аџьар ианрылагылоу,
Иҟами ауаа ианрылабжьахуагь;
Зегь шыҟало усгьы дара рылоуп,
Ауаа ианрыхәо ма рхы ианахәо,
Избанзар, Анцәа дрымоуп, зхьышьаргәыҵа
Иакәыхшаша, еснагь имҩақәызҵо.
«Анцәа ибааит, – иҳәоит аӡәы, Кьыҵа, –
Акы ыҟазар араҟа уара иуцәызӡо.
Уара иуцәызӡо, ауаа ирцәызӡо сымам,
Анцәа иҿаԥхьа сгылоуп, уи сибарҭоуп...»
Уԥшыр, амҩа дануп хыма-ԥсыма
Инкылсуа ихьӡаз шьоукы итәарҭа.
Мцуп дызлааиуа, мцуп арантәи дықәҳа
Дызлацарц игәы иҭоугьы, иҽыҵәах.
Иахьа хәлаанӡа дкыдҟьала агәықәха,
Дызҿыц уи деиҭалагоит уаҵәыҵәҟьа.
Нцәа дызмам Анцәа димоушәа анырба,
Агәра анырга ицәыҵабӷьаҭуа ирыҵоу,
Ацаҟьа иаҿигарашәа ишнеиго ирԥап.
Дызусҭзаалак. Уара уакәзаргь, Кьыҵа.
2012

413

***
Ихы ахьигара изымдыруа,
Ауаа цәгьақәа дрылахан,
Дзымҳәазо, дзымԥыруа,
Егьҟамлазшәа дгылахын.
Днеиуан нас, мчылашәа,
Иитәым дунеик далыгәгәан.
Иханы аԥҭақәа дрылашәан,
Длаӷырӡны ажәҩан далыкәкәон.
2012

АМУР АХЫҚӘАН
Амур ахықәан, ҳхәы дырхиан аруаа, –
Ухаҵоуп, шьҭа ҳара ари ҳадга! –
Ҳаиқәныҳәо, ҳаихлафуа, ҳачча-хәмаруа,
Исгәалашәоит, иҳамхажәит ауатка.
Аурыс уатка, ҳажәа аԥсы ахазҵаз,
Ҳҽанаҳҭа, ҳашьҭнаԥааит убас,
Сҽыскәабеит ҳәа дааҩналт аӡә дмадазӡа,
Уара идыр дахьыҟаз, дахьагаз.
– Шәҭал шәаргьы, Амур ԥхоуп, – иҳәахит,
Даҽа аҵәыцак аашьҭыхны илҭарпҟа.
Исгәалашәоит, иашьӡаз аӡәы иҿнахит,
Ԥсыцәгьарахап урҭқәа зегь зыхҟьа.
Саргьы сашьит. Самшьыц ус ахаангьы,
Рыжәтә сымбацшәа сҽасҭан, сагаӡеит.
Сҭаларц акәу, саргьы схы хами
Амур ахықәахь, кыргьы снаскьаӡеит.
414

Сышьҭахьҟа саахьаԥшын, иҽынкыло,
Дсышьҭалан арахь аӡә дааскьоит.
Уаҳа сылшо сыҟоума, сааҭгылоит,
Иаргьы иҽааникылахуеит, избоит.
– Еи, уара! – сыбжьы насыргахуеит.
Иҿааихоит ахаҵагь, дааччаны:
– Саргьы ижәны сыҟами, – иҳәахуеит,
Инациҵоит усгьы аҵыхәтәаны:
– Шәыхьчара – уи ҳара иаҳуалуп.
Ныҳәоуп – шәаҳҭааит, шәсасцәоуп.
Аха ҳашьны ҳаҩуа аҵх ҳалоуп,
Ҳхықәӡалом Амургьы, ҳрацәацәоуп...
Аҳәаа аҟны ҳаҟами, саҭамыз...
Сара ижәны сыҟам зынӡагьы...
– Кыр ҟасҵама, – сназҵааит, – исыхәҭамыз?
– Акгьы, – иҳәон иара уа, – акгьы...
Ицахьеит акыр шықәса уиаахыс,
Исхашҭхьоу рацәоуп, аха, саахәыц,
Ажәақәак сааныркылоит исаахан,
Аха усгьы Амурҟа сымҩахыҵт.
Ҳанашьӡа акәу, ҳрыԥхьон, ҳаиҭарыԥхьон
Жәеинраалақәак, ҿырҳәалагь, иара ус.
Шьоукы срыцлон уа, шьоукы срыгхон,
Ҿаран, насыԥын ҳашәқәа зызкыз.
Аишәа сахагылан исызҳазшәа,
Адунеи зегь ара сара истәны.
Аԥсышәала санаԥхьагь, ираҳазшәа,
Рнапқәа еинырҟьон игылан, шьоук тәаны.
415

Анапеинҟьабжьқәа саҳауеит иахьанӡагь,
Аҵх иалыҩлоит сажәагь ҿацаӡа.
Ицаз аамҭа исыцранарсуеит амца,
Уи хнырҳәышьа сзамҭо шьҭа зынӡа.
2012

***
Зыԥсадгьыл згәы ахымшәо иоуп – згәы ахымшәо!–
Зыԥсадгьыл зҭахыҵәҟьоу, уи аусқәа ирышьҭоу.
Схаҿы исзаагом узлацәажәо – иуҭахымшәа,
Уара умцхәым, уи џьаргьы уазышьҭуам.
Уацәыӡырц рацәак угым уқалақь, уқыҭа,
Сцахуеит ҳәа угылт арантә сыбналан.
Уабацо, мшәан, уцаргьы? Уахьнеиуа иԥшыда?
Иԥшызаргьы – иахьоуп, уаҵәоуп, аамҭалоуп.
Уԥсадгьылаҿ усҟан – уҟам. Иубо цәҳәыроуп.
Макьана ара ушыҟоу дырны уаахынҳәыроуп.
2012

***
Анаҩстәиқәа ахьыҟоу аӡнырцә ауп,
Аарцәтәиқәа нҵәеит, иҭыкәкәеит.
Сахьгылоу иҟоу зегь дырцәоуп.
Алуқәа аанкылан иркәеит.
Итәамызт ҽынла, уахынла,
Русқәа нырмыжьт ак иаҿыз.
Инықәҵан иахыст шьалашьынла
Изхыстәыз, ҽазныкгьы иахыст.
Аха аамҭа цон иара атәала,
Иԥшызма, аус ҟанаҵон.
416

Кәыцҳак саргьы саныртәалан
Аҵыхәтәантәи сымҩала ицон.
Саашәеит иҟаз ангәасҭа,
Убас, зегь анысшәа, саашәеит,
Ԥсра-ӡран исыжәлаз сҽанасҭа,
Уи хьаан, уи сеиҟәнажәеит.
Схы иҭашәазгьы ак нацҵан
Исҳәом, шәазхәыц изгәаԥхо:
Сырроуп аӡиас саҿаӡсан,
Саццар – мшынуп сзыхәхо.
2012

***
Ихықәгылоуп сыҵла хынаан
Аамҭа аӡиас. Сгәысҽанҵоуп.
Саԥхьаҟа рацәакгьы сымам,
Зегь анызбо зегь анцоуп.
Инхаз анӡалоит снапсыргәыҵа,
Ԥшак асыр – ианнаршәап.
Ацәқәырԥақәа еиҭаасыҵас,
Даҽазныкгьы саадыршәап.
Аӡнырцә иҟоу салахәӡам ауп,
Сагьазхьаԥшуам – уахь снаӡом.
Сызныԥшыло шьхацамҩоуп,
Иара уахьгьы шьҭа сызцом.
Исыҵаҽҽоит аамҭа аӡиас,
Сызку сԥашә аркәадацәеит.
Изурызеи, лассы сниасп,
Зегьы ирымҩоуп, ажәла нҵәеит!
417

Ишԥалеилахәлеи, уара, имшацкәа!
Адгьыл сыҵууаа ишцо,
Иаларбаӷьа искыми сдацқәа,
Ихьаау хьаа цәгьас иҟамҵо.
2012

***
Еиҳаб дсымам, еиҵыб дсымам, схы сазныжьуп.
Сахьцалак ауеит, сҩагылар, сахьцалак!
Уажә сзықәтәоу ҿыц амшын ихылаз нышьуп,
Срылсны снеиуеит, схы сықәыршә, цәқәырԥақәак.
Исҭахызар, амшын ныжьны, ашьха схалап,
Арха сықәыз атрышә сасуа, саахынҳәыр.
Ауаа срылаз, иаҭахызар, сыҟаз схала,
Шәааи, ҳнеидтәалап шәареи сареи, ҳаибадырп.
Схы сақәиҭуп, аԥсаатә амҵәыжәҩа сымоуп,
Сцап ажәҩан сҩалаӡ, исҭаххар.
Сгәаҟ-гәаҟуа акгьы саҿым, хыма-ԥсыма,
Сгәырӷьа-гәырӷьоит, исымамкәа анызба хар.
Ашьацра сылабылгьашан схәыҷхазшәа,
Ашҭа сықәыз, сынҭыҵп сшьапқәа хтны.
Сихьынҳалоит, сиццоит бзиак сазҳәо,
Лашарала, насыԥ мацарала сыҭәны.
Исхасыршҭит амш иацу ҟыбаӡыбак,
Ачча рҿықәыхх зегь сԥылоит сахьцалак.
Ажәҩан сахьынҳалашан сышьҭыԥан:
Схы сақәиҭуп. Схы сақәиҭыз ма иахьак!
2012

418

***
Иахьатәи амш зеиԥшыҟам мшуп,
Аҩны уазыртәома, адәахьы иухоит.
Иҭаркыз сыҭрыжьуеит ҳәа дыԥшуп,
Иҭрыжьыз сеиҭаҭаркрым ҳәа дгәыӷуеит.
Иаҳмыхьыц иҳахьрызеи ҳәа уаҳа,
Хаҵак дхарахаԥшуа даацәырҵуеит.
Ирцәиӡагәышьоит егьи дшаҵоу гәнаҳак,
Дшаацәырҵыз ишьҭақәагьы ирӡуеит.
Хәыцырҭа имамкәа ихада,
Аҩны дахуп ихала сара сгәылак.
«Ҳаззынхада, – имшуп, – ҳаззынхада!»
Зегьы ргәаӷгьы имахуп ахәылак.
Ҳара ҳахь иаауазар акәхап, аӡы иааруеит,
Ҳәсақәак, еицушәа урҭ, еицымшәа.
Раԥхьа игылоу ҭакәажәык дуаруаруеит,
Лакгьы дара ирыцуп иаарыцрымшәо.
Анцәа идырааит урҭ ахьааиуа ируа,
Уазыԥшыз, иаҳҭахӡоушәа, иҳарҳәо.
Хҭыск ааскьоит аӡы ируа-измыруа,
Сшәоит амш ԥхасҭазтәуа ак ҳалаҳар ҳәа.
2012

***
Урылыркаар – уҽрыларҩашь. Урылызкааз урылырбаап,
Иаалаган, зықьҩык рахьтә уара аӡәы ҳәа.
Амарџьа, гаӡарак умыхьын, урылыркаар – урылырԥаап,
Уахьыҟоу-уахьану ааухадыршҭуеит ашьшьыҳәа.
419

Ана укыдҟьо рҿынархашт, ушьҭарыкшап атазҳәа,
Вба зуҭо дыҟамкәа, иухьыз узымдыруа.
Уназыдтәало дуоурым уара абасгьы абас ҳәа,
Зны аԥырра зҭахыз уаҳа узымԥыруа.
Иуҭахы-иуҭахым, ргәы аԥсы ауршьароуп-тәа
Амца зҵашуа ахш еиԥш згәаӷ зыцәхыҵуа.
Ухы ужьароуп уеизгьы-уеизгьы ухы ужьароушәа,
Нахьхьи џьара угәы иҭахароуп узызхәыцуагь.
Иахьатәи усқәоуп арҭқәа зегь, аамҭалоуп
Аганахьшәа иангылатәу – иаачҳатәуп уаҵәынӡа.
Иузыҟаҵар – уа утәы иагеит, иҭауршәт кәаталак,
Иҟалом, иахьцалакгьы, уаҵәтәи уара уахьымӡар.
Ҳазшаз иоуп уалызкааз, илԥха уоуроуп,
Узлалыркааз ҳамҭак еиԥш иуҭоуп.
Уҭбаара уҭбаароуп, уоура уара иуоуроуп,
Уеиҵазтәуа узлаҟоу – уаҵәазы дымчыдоуп.
2012

ДРАНДА
Иџьоушьаша, раԥхьа схаҿ иааиуа абахҭоуп,
Избогь абахҭоуп, иџьоушьаша, избан?
Акыр ҟалама, уажә уи исызҭатәахда?!
Сахьынаԥшыз, уахь, амш шәшьык ахаԥан.
Уи ашәшьы, уи амш сызлаԥшуаз, иахьатәимызт,
Уанӡа акыр бжьан, уԥшы, ихарацәан.
Ицахьаз амшқәеи аҵхқәеи ирыԥшьымыз,
Драндантәи рҿаархан, уаҟа инырҵәан.
420

...Хара здымыз, аӷьара ихгылаз,
Дрыман идәықәлеит арахь, сара стәык.
Аҵх далырԥааит ашьҭахьшәа сгәылак,
Ишазымныҟәара изныҟәо ԥстәык.
Аамҭа ауаа ирмыхәашагь аҩуеит,
Иеиқәдырҽаҽаз иаархоуп амҳәыр.
Иргаз дахьыргаз... Дранда ҳәа ааҩуеит,
Иҟалап уи уаҵәызны дхынҳәыр.
Гәыӷра хәыҷык зцымда, измамда
Иԥшны итәоу зегь уиала иаауеит.
Ихынҳәыз ихьзеи, иоузшәа аҳамҭа,
Егьҟамлаӡазшәа аҩныҟа дхынҳәуеит.
Уи аӡә иакәхап, ҩыџьа ма ихҩыкыз,
Егьырҭ абагеи, иабацеи ибжьаӡ?
Иҟаӡамшәа рбарын, уара, ак рыгыс,
Иаӷрамгылакәа инеиуаз ашьац,
Аамҭа аӡыхәашь рыҵала ихнамҵар,
Аҵахь иамгар, иамхәаҽыр уи.
Исыхҟьоит иахьанӡагь сара амца,
Сҵаауеит: усҟан ахаҳә зырзауи?
Дара рзыҳәа Нцәа дыҟамкәа зырбеи?
Изрықәҳазеи жәҩан ду, изҵаԥшуаз?!
Хара рыдымкәа, изҵысуаз иахдырԥеит,
Саб иашьа рыцҳа уаҟа дназлаз.
Иахәыртәит, ирылгеит, ириааит абанда,
Ашьапы иқәҟьан ишьҭан с-Аԥсынра.
Уара урҭқәа угәалашәоит, Дранда,
Иузацәнырхаз шаҟаҩ ыҟада аԥсра?
421

Иҭарцалан изҭымҵызшәа ашахҭа,
Шьоукы снархыԥшуеит Баӷлан, Абааҭа...
Дранда анырҳәа, схаҿ иааиуа абахҭоуп,
Избогь абахҭоуп, иџьоушьаша, еиҭа.
2012

***
Иҟоу аасҭа избо еиҳазар ҟалап, уара, илакәми,
Урҭ хыԥхьаӡара рымам, еиҭаҳәашьак рымам.
Иагагьы ирылаҟаз ҳдунеи, аха усгьы акы агми,
Иааҵашәоит уи сара сылаԥш. Агәра угарыма
Иумгарыма ҳәа хьаасгьы исымамкәа, сылаԥш
Сзаҟәымго сгылоуп абраҟа, сышгылац.
Аамҭа иахәхаз баа хыжәжәарақәак рымҵан,
Ианрааз еиԥш, рӡарақәа ҭкәыцәаа иаацәырҵуеит
Уаа нырҳақәак, ирцәыцәаанӡагь рымца,
Ахы неиҿакны, ҽа мцақәакгьы еиқәырҵеит,
Мца хароуп урҭ уахьынтә иԥшыргьы
Ирбо. Унархьыԥшыргьы, ргәаҭа уҭаԥшыргьы,
Ҩашьара зқәым роуп, ицаз роуп – инхаз роуп
Ҳашьаҭа мырӡкәа, ҳара ҳанзырхаз роуп.
Уа сахьнеиуа иажәыз зегьы рҿыцуп,
Дара зҿугьы – избац, изҿыц ауп:
Зыҭра иҭарымҵо раҳәақәа нкылан:
Иқәызгарц иааиуа акы иаҿагылоуп.
Избо... Иарбан сызлажьым, изымбо арбан?!
Срыҩнагьежьуа ҩнқәак срыҩналоит – иргылам.
Амҵәыжәҩақәа срыҵак сагоу шьха уарбак,
Ахара сыҟоуп, аратәиқәа срылам.
Срыламӡо, исыламӡо – уи даҽа усуп,
Сара сызлагылоу зынӡаск даҽа хҭысуп.
422

Аамҭа уаргьы уналаԥшыр –уаахап,
Сызланагалаз ҳәа иҟоугь ҽа уаахуп.
Иеиҿаччо еидтәалоуп, иубарҭоуп – еиҿамҳац.
Абз шҳамым, иамҳәаша акы амҳәац.
Анцәа иишаз роуп, илаԥш рыхирԥом,
Цәгьак аҵан рбом дара ирбо.
Ҳаԥхьаҟа, лаԥш ахьзымнаӡо иҟоу,
Сханагалоит, ԥсаатәк еиԥш, ҵәҩанҵәыҟа.
Сышҩеиуа, сышҩеиуа, саампыҵҟьар, саашәахуеит,
Анаџьалбеит, сԥыххаа сымцашеи!
Аха арҩашқәа леиуеит ишәахха,
Ари амшгьы каххаа ишԥашеи!
Избо... Икаҳаз иаразнак дышьҭырԥааит,
Ихьыз ихаршҭны, днаргоит ихӡыӡо.
Ишԥасеигәырӷьеи саргьы амҩан санырба,
Сыҽҳәадыртәеит снаганы рымца.
Хьҭа самкыцшәа, исыдымкәа харагь,
Сымҩа санысуан исныруа рыԥхара.
Зегь соузшәа сҟалеит акгьы змамыз,
Сыззыԥшыз зегь саарылагылт сааины.
«Саҭамыз» сымшын, иссирми, «Саҭамыз»,
Санаагыла исиааиз сыриааины.
Саргьы сара сакәымкәа, схарахаԥшуа сгылан,
Саланагалан исзымдыруаз тәылак.
Исҭахыз салан иԥхыӡымкәа иԥхыӡны,
Иҟамкәа иҟаз салаԥшуа сгылан.
Исыргылон дунеи дуӡӡак хәыцны,
Иааиуаз, истәымыз амш ҿыц саԥылон.
423

Арҩашқәа шлеиц илеиуан ишәахха.
Акы саргәырӷьон сара, сагьаршәахуан.
2012

***
Унеилар адәы уқәнаҵ ушиашоу,
Уи уиаша уаман ахара ицоит.
Ицеит ари амш, иааиуагьы мцашеи,
Нкылашьа амоума, аамҭа ԥырӡоит.
Ишәнаҭо егьыҟам шәазҵаар исхыҵуа,
Шәазҵаа, уи аасҭа, иахыҵуа сгәырҩа.
Исылҟьоит уажәы-уажә сгәы сахьҭахәыцуа:
«Иахамшәашеи ҽнак сара скәыбагь ахҩа!»
2012

***
Исҭаххеит сара сымшқәа хнырҳәызар,
Ԥасеиԥш, ишырбац схахәы еикәарҳәызар.
Сазхьызар ҟалап, дысмыхәо уаҩы,
Икны саагыларц аԥаҭхь ала аҩы.
Ҭыԥҳацәак срылаԥшын, сгәы насаԥыст.
Сҿазар сҭаххазар ҟалап, афы амыст.
Амра кыдшәоит зны – уаблыртә ицоуп,
Ииҳәо иара акәым, аҟәыш дыргаӡоуп,
Аԥсқәа қымқымуеит – иҭәымзар ҟалап.
Сара араҟа сатәымзар ҟалап.
Ахьҭа аҿалеит – слаҳәызар ҟалап.
Адунеи аҽархагеит – иааҳәызар ҟалап.
Сааԥсазар ҟалап сара, сааԥсазар,
Сахьымааша саазар, сахьымцаша сцазар.
424

Сыҽсыркаразар зны аӷьара ихыз,
Иаҭахымыз иаҿыз, иаҿыз иаҭахыз.
Сааԥшызар ҟалап, скаԥсазар ҟалап,
Слашәхазар, сажәызар, сыԥсуазаргь ҟалап.
2012

***
Сшыгәаҟҵәаҟуаз ицеит, аха имцандаз,
Исымандаз ҳәа сазыԥшуеит, ихарахан,
Уи аамҭа. Иҵегь ма сеиҵандаз,
Схәыҷымзаргьы, ицәгьазма, уи ҿаран.
Ҿарамзаргьы, снықәлахьазаргь, сара исаан,
Усҟан аамҭа сара истәын, сатәын.
Инаскьеит уи наҟ, хара, аҽаргәаан,
Гәырҩалеи, хьаалеи, гәҭыхалеи сарҭәын.
Исзыннажьыз маҷцәоуп – гәыӷра дуцәам,
Еиԥшуп ишнықәԥраара иқәтәоу ҵыск.
Сыҽрылазгалом, ара акгьы ыртутуцәам,
Ицаз цеит, иҟам, амца ахыст.
Аха иҟоу, – исымпыҵымшәац, сызхьынҳалоу, –
Иаркны иаазго макьана сыԥсы ахац,
Исанаҳәоит: «Ҳкамҳанда, ажәҩан ҳалоуп»,
Иагьаргьежьуеит уажәы-уажә сыблахаҵ.
2012

***
Сара, бара беиԥш,
иагаҩ схашҭит, иагаҩы сырхашҭит.
Ишԥаҟалеи, иара усгьы, быҟан – быҟамызшәа!
Иқәблааз аҩны макьана алҩаҵә ашьҭуеит,
Харантә иубарҭоуп уи мблызшәа, иблызшәагь.
425

Убасшәа џьара снахьыԥшлоит, ассир, былҩаҵә,
Асҟатәи қәа илеиз акы иазмырцәеит.
Ицаз ҳаамҭа даҟьақәак агәылҩаан
Иаақәысҵарын баԥхьа – зегьы здырцәеит.
Иҟазгьы иҟамызгьы еилала-еилыҵуеит,
Урҭ, аԥҭа ӡлачқәа, аарла ажәҩан иаҵоуп.
«Ибгәалашәома?» – снахьыԥшын, акы сазхәыцуеит,
Исырҿыхар сҭахшәа, иаасызмырҿыцӡо.
Цқьа исгәалашәом, бара ибхашҭхьеит ишыбхашҭра,
Баахьаԥшыргьы бааигәа сыбжьы аагаргьы.
Ҳаиԥырҵӡаны ацара ҳаҿуп, акы ҳашьҭуам,
Уи шыҟоу агәра аагаргьы, иҳамгаргьы.
2012

***
Ус, сышә иаалагылт иааины аӡын,
Аҿаанахеит сыкгьы аҳәалыҳәа.
Ааԥын сацын сара, аԥхын сацын,
Инымҵәарашәа сыҟамыз аныҳәа.
Аха аӡын, сыла сҭанаҳәаҳәзаргь, –
Снеилшәааит, – иахьугалак иӡнуп.
Саамҭа иҳәатәу кыр снарҳәазаргь,
Исзымҳәаз рахь мҩакы сануп.
Анаара снаҿысыр, хәык сынхыҵуан,
Сналагылон снеины ҽа дунеик.
Сырзыԥшаарымызт, наҟ џьара сырцәыӡуан,
Аа, уԥши, сшәахха сынкабеит.
Акгьы збарҭам, зегьы збоит арантәи,
Иҟоу, иҟам, иҟало сатәуп.
426

Сабамгылеи сахьаауаз, сабамтәеи,
Хҭыслеи гәҭыхалеи сҭәуп.
Снеиуеит акы сеигәырӷьо, сарҿыхо,
Сзаԥырымҵуа, исхьааха, ак гәырҩо.
Сахьӡом сара ахара аԥшыха,
Исықәҳауа асы саныхнаҩо.
2012

***
Имцуп ирҳәо, аӷәӷәақәа ракәушәа еиқәхо,
Агәаҟреи ашәарҭеи зхы рцәызго зегьрыла.
Адгьыл еиҩыжаан ихы аиҭарц данеихо,
Ашәаргәында урҭ аӷәӷәақәа дрылам.
Рааигәарагь дыҟам. Ашәаргәында дшәаргәындоуп.
Дахьумбаша дгылоуп, иҽыҵәахны, аганаҿ.
Уи даҽакала дҟалом, иага рунда,
Уи дшәаргәындоуп, ус дыҟоуп макьана.
Нас дфырхаҵахап угәахәуама ахәылак,
Ааҵра дшавоу мацара дымҩасуеит.
Аха, мап, иҭахаз ӡәырҩы дырхагылап,
Уаҵәызны, даацәырҵны, ибыкьгьы дырзасуеит.
Салԥеит ҳәа амца, аиааира ду сыман
Сааит ҳәа уи дгылан данбыжәуа,
Иҭахаз, иԥсыз даҽазныкгьы иԥсыма, –
Агәы ҵысуеит иахьамоу анышә уа.
Аӷәӷәақәа гылоит аамҭа иаргәаҟуа,
Аԥсы ҭоуп ари адгьыл аӷәӷәақәа рыла.
427

Аӷәӷәақәа еиқәхашьа рымазма араҟа,
Иааиуаз ашәарҭа ныркылт иаԥылан.
2012

***
Анцәа идырааит усҟан ҳара ҳахьыҟалаша.
Аиҳараҩык ахьыҟоу акәхап. Ус ауп, ус ауп.
Ҳазгәалашәо ирҳәогь ируагь башоуп,
Ирбо иахьа ашьыжь асы ирзауз ауп.
Уи шьҭоуп еиқәшәы. Ахәырд-хәырдҳәа
Улалан уҿынаухар, угәы ааҿыцхап.
Шьоук рыӡбахә аацәырыргоит «урҭ» ҳәа,
Рҿынархоит нас ицеит ҳәа ҿыцха.
Излацәажәо ҳреиуам. Удырҽхәамоу,
Удырџьозаргьы – уааргәалашәахыр!
Акы рхы ақәкны ицоит, иуахәамоу,
Ибахҭоу узымдыруа. Уаашәахыр, –
Ушьҭахьҟа уеихашан уара ушзахәо,
Уааӡарашәа угәы иабоу ҳа ҳҟынӡа.
Ҳа ҳтәы цахьеит, уахьӡаргьы уахәом,
Уаԥырхагамхозар. Уаблып рымца,
Рылаԥш уаблып ма зынӡа урбашам.
Даҽа аамҭоуп, даҽа уаауп ицәырҵыз.
Мшәан, ухы зургәаҟуеи уара баша,
Идырхынҳәрашәа узыҟои зны иуцәырӡаз
Аамҭа? Уи иахоу ҽа цәами,
Узалагылом, удәықәлап уалԥан.
Шьоук нырхами ара, шьоук хырҵәами,
Иузымшәакәа иахьуқәхаз шьоук руалқәа.
428

Иргәалашәар, урҭ ауалқәа ирышьҭаҩуада,
Изқәу дырхашҭны ҭынч иахьеилагылоу.
Инатәаны иҟалаз атәы зыҩуада,
Ианеизуаам уеи ҭахи, гәылеи гәылеи.
Анцәа идырааит ҳахьаго, ҳахьыҟалаша,
Аиҳараҩык ахьыҟоу акәхап. Ус ауп, ус ауп.
Уа субаргьы, сыҩуа сзышьҭоу сиашоуп,
Исыхьызгьы аамҭа исызнауз ауп.
2012

***
Урԥырахар – урԥырыргоит. Хаала ма мчыла.
Ршьапы уаҵахар – иухысуеит, иудыруеит.
Урҭ уаӷацәазар – угәы ҭадырҽылап,
Ушьҭызхуа ракәзар – уӡиасқәа урыруеит.
Урԥырахар – урԥырыргоит. Уиаша, уиашам,
Уахьынтәаауа иазҵаауам, наҟ уахьцогьы.
Дара аԥырызхуагь нас ак ҟамлашеи,
Иҟамшәа шырбо уи зынӡагьы.
2012

АБЫРГ ИҲӘАМҬАНЫ
Сыԥсыр срымҵәыуартә аҟынӡа анысхыҵхьоу,
Исхызгаз ажәабжьны еиҭаҳәашьа анамам,
Ар рышьҭоуҵар, ианырзеизымго исцәыӡхьоу,
Ианузцәырымго исыҵакны иаазгогьы аргама,
Ԥсаатәк еиԥш сымҵәыжәҩақәа еиҵыхны сахьалоу
Џьоумшьан, – ажәҩан сахьаҵаԥшуа сгылан.
429

Қәра дук шсымамгьы удыруаз иахьала,
Иазхоуп ҳәа акы сартәаӡаргьы саанкылан.
Иҟан, иҟоуп иахьамуаз, иахьамуа,
Аха аԥсҭазаара аӡиас ду иаццо,
Схахьы иаамго сшангылоу аԥсра амҩа,
Снеиуеит саамҭа иагсырхаз нацҵо.
2012

***
...Иҟарҵаз уаҵәы иаабашт,
Иахьала ҳаргаӡо,
Иҵарҟәаҟәаша Ҳабашь
Иусқәа назыгӡо.
2012

АԤСЫ АНГӘАҞУА
Ианеишьҭоу аԥси аԥси еихьымӡо,
Иангәаҟуа, ианеизыхьуа, ианҿыхо,
Иабыкәу, иага ихаразаргьы, иахьымцо, –
Адунеи ианакәнаршо агәҭыха!
Хыхь иҟоу кыдыбган ианлеиуа,
Ианеиқәыбго ҵаҟа игылаз рызегь,
Аӡы ихнаҵазар иԥеиԥеиуа,
Узхьынҳалаз шьҭа узлахьӡарызеи!
Иӡааҟәрылаз иахакәашо цәқәырԥами,
Ишьо уи ахаангьы иҟамызшәа,
Аҵысхә еиԥш уаргьы уҟьо уахьамоу,
Иҟам гәанылагь узынахьысшам.
430

Аха аԥсы ԥсыми, аԥсы ахами,
Уахьагаша убап, уахьаанагаша.
Асаркьалбжьқәа ахыҩуеит ауахәама,
Уахьынтәи иааҩуеит зыгәра угаша,
Бла иамбо, бла ахоушәа,
Зегьы ириааиуа ицәырҵрашәа мчыдак,
Аԥсы ицаз хынҳәызшәа, иагьыӷәӷәоушәа,
Аҽырԥагьа иналалоит ақыҭа.
Иаршанхаз шәаны арахь иаԥылом,
Изыршанхаз акгьы ыҟамкәа, аҽыртатан,
Инаԥԥшааԥшуа амҩаду иангылоуп,
Ԥсҭазаарагь амбо џьара арада.
Игылоуп, идыр, нас, изызхәыцуа,
Улахь ада ԥызҵәо акрабама.
Гәашәк аартуа, аха ашҭахь имҩахыҵуам,
Акы агәамԥхеит уи ара аргама.
Ус, деимҳәа-еимсошәа, дхәарчаруа,
Иҿааихеит аԥшәма ԥсы ихаӡамкәа.
Имазаргьы акәхап дзырмақаруа,
Даақәхазшәа дгылоуп идунеи дамкуа.
Днеиҭаҵында, аха, уԥшыр, ассир,
Шьапык акәхуп, рыцҳа, ахаҵа имоу.
Иҭахушәа иааиуа лакгьы днасыр,
Лабак икуп, ҽакгьы икыхуп, уимоу.
Инаиҵарсуа агәашә ахь иҿанааиха,
Сгәеиҭоу, ҳаԥсқәа еинҟьоу сыздыруам,
Аҩысҭаак дааҳабжьаԥалеит аҳаиҳәа,
Ассир, уара, иаҳәа аҿы цырцыруа.
431

Ашьапызаҵә илаба ааирҟымҟымуеит,
Дахьысхьымӡо дараапкуеит дахьгылоу.
Саангылоит саргьы арахь сымҩа,
Схьаԥшкәаԥшуа, сҽынкыла-нкыло.
Ашьапызаҵә! Ихаҭа! Сгәы згахьаз иоуп,
Сымҩа уа дангылаӡан дҩацәҩацәуа.
Дыҟам рымҳәаз, аха уи дымҩасуам,
Дхырсысуазаргь, дамгеит уаҳа ацәа.
Дунеи дук далӡаахьан агәықәха,
Иԥсы шҭаз дарҭахьан анышәгьы.
Ари адунеигьы далазаап дыгмыгха,
Иаиркырц игәы иҭамкәа ишәгьы.
Иԥс-ҟьала акәхап дықәзыркьакьаз
Ишьапызаҵә – сахьаахынҳәыз дысҿаҳаит.
(Сыԥсы ауп, сара сакәым ауаҩага,
Иаахынҳәыз – са сҟалашам уаҳа!)
Аԥсы гәаҟуеит, ԥаса знеиԥш игәаҟуеит,
Уахьгьы арахьгьы иамбаша изрылҵуам.
Сара ҟаҵатә сымаӡам араҟа,
Сцахьеит уахьгьы наҟ снарылӡаа.
«Сахьатәу абыкәу, злыԥха ҳауша?!» –
Сыԥсы гәаҟуеит, еиқәыртәашьа сзаҭом, –
Шәшьырак схагылахуп аҽроушәа,
Сылагылоуп сааины ашьац тата.
Аха ԥсшьашьа сымаӡам арыцҳа,
Снатәаанӡа акы сҩыҵнарҟьахуеит.
Сгәы иамыхәашаз ажәабжьк аарыцҳан,
Снылахәаша сахьымаара сцахуеит.
432

Иарбан уа сахьнеиуа исырҽеиуа,
Иагахьазар, избоит, зегь аӡыхәашь?!
Сара абаа хызжәо зынӡа среиуам,
Ма усшәа збоe, аха ԥсыхәак,
Џьара ԥсыхәак змоу, сықәнагозаргь,
Ԥсыхәак асҭарц салагап ҽазныкгьы.
Са сахьнеиуа уаҟа сыгәра ргозар,
Гәыӷра хәыҷқәак лысҭарын аныкгьы.
Сшыҟаз, зны сшырдыруаз саацәырҵыр,
Сгәыӷуеит, рнапқәа рхахан зегьы сԥылап.
Ашьапызаҵәқәа рыда. Исмырӡша сырӡыр
Шыҟамлоз здыруан уахь санрылаз.
Уаҩрак ныжьны сцеит сара арантәи,
Сыԥсы ныжьны, сгәы араҟа иҭыхны.
Саакылсп уажәы сымцаӡазшәа арантәи,
Зегь ырӡны, зегь сырхынҳәыр сҭахыхны.
Еиқәтәом сыԥсы, – сара сыԥсгьы ԥсыми, –
Иџьашәымшьан уи арахь иахьеихо.
Зны араҟа саргьы насыԥ сыман,
Сахьӡар даҽазныкгьы уахь анеиха...
2012

СЫРҴӘАХЫН
Иаагылазаргь ацәгьа рхын.
Рыбз ҟьашьын, рыцқәа хын.
Сахьцалакгьы сышьҭа ихын,
Рхазыҳәан сырҭахын.
433

Аҳаскьын еиԥш сдырхын,
Иқәҵит, сашҭа иааҭаххын.
Дара-дара ааиҿаххын,
Реиныршәараз саҭахын.
Ианеинсырнышәа, ӡык ихын,
Саргьы срыцлар рҭахын.
Санырмыхәа – ҽак рхын,
Сыхьӡ дырцәарц рҭахын.
Уи анаму, сырҵәахын,
Ԥсыӡын иркуаз. Уи лахын.
2012

***
Саҵәахырц иаҿын ақыҭа.
Снатәар снеины ҩнык ргылан, –
Истәыз сақәиҭны исыҭан, –
Қьаф зуларын уа зегьрыла.
Ак ласҵарын, ак аасрыхрын,
Ҩык ҭасҭәарын аҵәца иҭыԥо.
Ара краамҭа егьсыхьрым,
Иаакылсыргьы – аԥсра сахыԥап.
Ас шысҳәоз, сагьышгәыӷуаз,
Салгеит сара сыҩны ргылан.
Саанагеит ақыҭа сыхан,
Иаасҿагәыбзыӷт иара сԥылан.
Саҵәахырц иаҿын ақыҭа,
Аԥхыӡ сшалаз, алакә сшалаз,
434

Дабаанагеи, сгәаӷ зкыда,
Дсызҭымцеит ашҭа иҭалаз.
Сааҩс инхада, снаҩс инхада?
Сара араҟа уаҳа сылам.
Ажәҩан саҵаԥшуеит ҭынхада,
Аццышә саба сылагылан.
2012

ИЦО - ИЗЫМЦО
Абзиала ҳәа расҳәахьеит, аха ацашьа
Сақәымшәеит сара арантәи, анцәиныс
Аҩы сшашьыз. Иҟасҵоит аӡә иҟаҵашьа,
Дахасыргьежьырц саҿуп аӡәгьы снацәкьыс.
Дысшьаҳаит, силгеит уа ажәала,
Искуп ихәда ашаха ахаҵаны.
Санаанха, инхазгьы сырманшәалом,
Шьоук шыччогьы араҟа ихҵаны.
Снаскьаргарц наҟ, игәашә аҟынӡа,
Исывагылан арахь шьоук аауеит.
Арантә сышцо, аха усгьы сшымцо
Рбазар акәхап, исышьҭоу аахынҳәуеит.
Анцәиныс аҩы сшашьыз, илакәха
Акы салоуп, сахьагашагь сеидру шьҭа.
Нахьхьи абарҵахьтә иааԥшуа аҭыԥҳа лакәхап
Сара усгьы арантәи сызмышьҭуа.
2012

435

АУАА ДУҚӘА
Ауаа дуқәа рымԥан сықәлом, иааины исыҳәаргь,
Иаҳзеилоузеи, иуаа дуқәоуп, са схәыҷцәоуп.
Сыҟаӡамшәоуп урҭ шсаҩсло наҟ ашьшьыҳәа,
Руаҩдура иаҵаҽырбо, ацәа рцәоуп.
Аӡә сара дсыуоуп, уара дуыуоуп,
Аӡә иахьада сиқәымшәац зынӡа...
Дабоубахьоу ауаҩ хәыҷ иаҟара зыҽзырдууагь,
Ажәҩан даҵасуашәа, адгьыл дықәмыҳәҳәо гаӡа.
2012

***
Сшыҟоугьы ҳаҟоуп ҳәа иҟоугьы реиҳа,
Исҳәалоит: «Сымԥсыцзар ҟалап».
Уҟаҵәҟьоуп ҳәа сҩызак исеиҳәаз
Мцызар ҟалап. Мап, уара, мап,
Иҟамкәа иҟоушәа збаз даҽаӡәызааит,
Ирзиуааит уи зегь ҳасаб.
Сҟалоит ҳәа сгәыӷуа сымҩа санызааит,
Уаҵәызны сҟаларгьы ҟалап.
2012

***
Артист дызлабзиоу –
асцена иаарласны дықәҵуеит,
Агә иқәҳаз дықәрымгар –
дақәшәом ацашьа.
Ачҳара змам мчыла иқәгатәу дрықәӡуеит,
Иамоур аус уаҳа ҽакала ҟаҵашьа.
436

Изрыламгыло дрылазмыргыло уазҳәаран иҟоу
Иара иакәхап,
егьырҭ зегь ирҳәо уҳәан-сҳәанхап.
Иара иоуп издыруа макьана
идақәа ишьа шырҭаныҟәо,
Аԥсҭазаарагь цаҟьак даҿахацәҟьазшәа дзамхо.
Иазқәынҵан ахара изымгошәа ибар уи
Иқәҳаз, иаԥхьаҟа иҿынеихаргь дрыҵақь,
Сценоуп дызқәу, идыруеит, дыхәмаруеит,
Ажәҩан ду даҵаԥшуа даҳәаӡом иҵегь.
Дкаҳаанӡа, асцена ааныжьны, акулисахь
Днавалоит, цәгьа имбозаргь дааҩыргь,
Дцоит дышцара, дааҭгылан дааԥшызаргь,
Изеиԥшшәа напеинҟьабжьқәак ааҩыргь имааҩыргь.
2012

***
Узнымшәо анышә уҿаргәарц ианашьҭоу,
Ианырбо зегь реиҳа уараӡәк урԥырхаган,
Урцәыбналар акәын, аха, иамуитеи, уашьҭуам,
Уакуп акы араҟа – бааԥсыла узырхаго.
Акьаҳә рыман иаақәлеит урҭ арха,
Агәаҩақәа ирҭысны наарак иаҿалеит.
Бираҟҵас ишьҭыхны икы ҳәа рҿанаарха,
Иубеит: урҭ рдунеи акгьы узалам.
Иеилукааит: неивысшьа шәымам қәԥарада,
Уагозаргь уагароуп иутәым, иуаҭәам.
Ҭыԥ рымамкәа зырбеи арада,
Цатәызар, ицааит дара рҽаҭан
437

Изҭаҳаз, изҭыҵрангьы иҟам аӡыхәашь!
Сара ара сыҟоуп уи заанӡа, изаргьы.
Иҳабжьаҳаз, иамашәа иҟазар ԥсыхәа,
Исҭахын амшқәа анааилга иҭыкәкәаргьы.
Иугәазгьы уашьҭуам, иухазгьы уашьҭуам
Уара арантәи, бааԥсыла уархагаз,–
Узнымшәаз анышә уҿаргәарц ианашьҭоу,
Ианырбо зегь реиҳа уараӡәк урԥырхаган.
2012

***
Иаҳҳәа-иааӡа, иҳагу ԥхарсуп,
Ҵааршәк ҳабжьара ибжьахеит.
Сара исхароу, уара иухароу
Здыруада – ҳагәқәа нхеит.
Аганқәа ҳрывоуп ҳҽыргәаан,
Ҳааидгылом ҳааилахаргь;
Иудыруазааит, ҳара ахаан
Ҳаԥхаӡом – ҳаибамырԥхар.
2012

***
Ргәы ухшәаанӡа умҩасыр – умҩасуеит
Акы уаԥсоушәа, уаԥсамзаргь, иудыруаз.
Сара саамҭа цацәеитеи, ишԥазуеи
Ргәы сыхшәазар арахь аӡы исзыруаз!
Саанаԥшааԥшын, зныҳәаҿа скыз роуп
Иҟам, – иабагеи, иабацеи, иабаӡи?!
Гәаныла, лаԥшыла ҽазныкгьы санысроуп
Сызныз амҩа – иаразнак саахьаҵит.
438

Сыбла ихгылаз игагоуп иҟоу,
Иҭахәаҽӡа иааҩуа издыруаз бжьума?
Арахь зҿаазхаз аарлаҳәа дныҟәоит,
Уи днатәаргьы иҭахуп, дашьума?
Иагьизхьаԥшуам, ргәы анихшәа акәу,
Арымӡаҿ, ихала хаҵак даатәахуеит.
Уи сара сакәху, дад, уара уакәу?
Дгыланы дцаргьы, деиҭахынҳәны даахуеит.
Рыгәқәа ихшәаны дымҩасыр ҳәа дшәахуеит.
2012

УАҨРА АХЬЫҞАМ
Уаҩра ахьыҟам уқәнакыр – уа цәҳәырахоит,
Аԥсышәа зауҳәаша уаҩ даауԥылашам.
Бнара ыҟамкәа зны абнатоура улахоит,
Дарбан уара уаҟа умшқәа зырлашо!
Уаҩра ыҟоушәа, арахь аӡы уҿаҵәахуа,
Уҿажәкуа ажәҩан гәыҭбаа уаҵаԥшуеит.
Иҩагылаз амрагь аҽанаҵәахуа
Аԥсҭазаара ақәаб ду уаҵашуеит.
Уаҩра ахьыҟам, мал дук уалатәазаргьы,
Умҩасрашәа збоит уара ушымлаго.
Ихырқәацәаан уца аԥш узҭазаргьы,
Уабацари ара ӡлагара анымлаго!
Ухазыҳәа узҿу баша еихеигәароуп,
Уааԥсара, иубап, рацәак унаҭаӡом.
Инаугаран иҟоу уара инаугароуп,
Аха иноугозар уи мчыла, уаҵарҵан?
439

Уахәарым – иузышьҭымхуа еидарахоит,
Унаҩсыргьы ҟалап наҟ инышьҭаҵан,
Ушнеи-шнеиуа уара убас укарахоит,
Акгьы уашьҭам, арахьгьы иушьҭаӡам.
Уаҩра ахьыҟам адунеи зегь цәышхахьеит,
Анцәа идырааит уи шьҭа ԥштәы ахалогьы.
Зыгәра угоз, иуҩызаз, дыџьнышхахьеит,
Иҽирӷәӷәеит, умч иқәымхо ухалагьы.
Изеиҿамԥшуа хыла-гәыла еиларҵахьеит
Анкьа зны иубахьаз агәыразқәа.
Ишьҭырхшаз иаабахьаз зегь ларцахьеит,
Ҵлакы иқәушәа икарҿоит аҭырасқәа.
Уаҩра ахьыҟам зегь иреиӷьу ацәароуп,
Иамбаша убла уаҳа иамбарцаз.
Адгьыл иқәу ирзымхо ахацәа роуп,
Ламыс змоу, аныха ԥшьа иамҵарҵо.
Адәқәа ирықәуп,
амҩақәа ирнуп еиҿыхо,
Рыблақәа ҭибахуеит аҳәса уаҩра ахьыҟам.
Уара иудыркуеит инаган схы аԥҽыха,
Ашәакгьы ҳәахуа рҿынархоит нас аҩныҟа.
Уаҩра ахьыҟам, уҽшьы, узтәом, узгылом,
Ишубо иулоу науларшьуеит мариала.
Уаҩра ахьыҟам... Ҳара иаҳтәылам уи атәыла,
Иазукыртәгьы иҟам уи жәеинраалак.
2012

440

УАРА УАХЬЫҞОУ...
Сара сыҟаӡам, уара араҟа уҟазар,
Саахьаԥшаанӡа исыҵызԥаауа сҟәардә.
Ахарамхәыц, уара утәала уныхазаргь,
Изуазеи уахьыҟоу зны сҟалартә!
Аӡ иауҭаз, ӡӷьымыз, иагагәышьеит,
Зцәа зхухыз ирхалом шьҭа цәа.
Ух иаурхәаз уаҩугоит, инужьуеит,
Инылакәаҳауа унеиуеит аҳәынҵәа.
Иумыхәеит имҵарсны еидыҳәҳәалоу, –
Аӡ иаанагаз зегь ауҭахьеит аԥша.
Иабыкәу, нас, ҳара ҳахьеиднагалоз,
Машәыршәа акәзаргь, уара, уара алахша!
Шьҭа ахаан еишәак уахасыртәашам,
Уи азы иҟалом сашҭа, сыҩнаҭа,
Мҩа умазар, уи уаныз ушиашоу,
Унхыҵ сыбла уамбо ахәада...
Изуазеи уара уахьыҟоу зны сҟалартә!
2012

***
Ииасхьоу аӡә иеиԥш санаатәало, ибашан
Избалоит сгәаҟҵәаҟуа иахьанӡа сызҿыз.
Сыҳәҳәаргьы, сыҳәҳәабжь арантә ираҳашам
Сҩызцәак, сызцыз сара сақәкьакьа сҽыз.
Акы ҳагхон даргьы саргьы усҟан,
Чаразу ԥсразу еилкаа уара шьҭа.
441

Ҳнеиуан наҟ инышьҭаҵан ҳусқәа, –
Иаҳзыԥшыз зегь ҳаԥхьаҟа ишьҭан.
Акы ҳашьҭан ихьӡыдан, ижәладан,
Зегьы иреиҳан уи,
зегь реиҳагь иаԥсан.
Иаабомызт аганахь инҳажьуа акы ҳнаҭо,
Тәашьагь ҳақәшәомызт, амҩан ҳааԥсан.
Иахьатәи амш ахь ҳшеихоз аадырыр,
Ҳанҭаҳауа ҳҭалар ауан ҽа ҳәысҭак.
Ҳҩызак дызхылаз аӡыхәашьқәа дрырыр,
Иҟаиҵарц иҭахын зегьы рҭак.
Иҳәарц иҭахын изамоуз ҽа ԥсыхәак,
Имӡарц иҭахын дызҟьашьызгьы зҟьашьыз.
Ҳаԥхьаҟа дцеит уи дақәтәан иҽыхәа,
Уи збаз роуп, ихьӡаз роуп... дызшьыз.
Иҵӡозеи уиаахыс! Сиасзар – сиаст,
Иҵыҩрны исықәҳаит, сагеит исхаԥаз.
Ииаҩр инеиуеит аԥсҭазаара аӡиас,
Сышьҭнахзар, сатәызааит, уи сацәқәырԥаз.
Инеиуам ус мацара, ихышхыҵәан,
Сара сеиԥш, иаргьы амчқәа каԥсоит.
Сҩагылт сара ашьыжь, ашамҭазшәа сыцәан,
Сара сара сакәны, арахь сеилаԥсоит:
Иацтәи амш саазалымҵуа салоуп,
Ари ашьыжь схәыҷроуп иаанагаз.
442

Арахь сымҵәыжәҩақәа шьҭа еидыԥсалоуп,
Схы сыкәаҽ сеиҭаатәахит нас,
Ииасхьоу аӡә иеиԥш.
2012

***
Ари адунеи уқәзар зегьы узеиԥшхан,
Даҽакала иаҳҳәозар уи – угәаҵәажәпан,
Цқьа уазхәыцыр амуеи уара иуԥеиԥшхо, –
Уи зхы азымцогьы дабажәбо, –
Бжьаӡроуп, бжьахәашароуп хыда!
Зегьы ззеиԥшны ицаз дызгәалашәода,
Иргәалашәаша ауаа шыҟоу қыҭак!
Аԥсҭазаара зегьрыла ҳаиқәнаршәонда,
Уаргьы араҟа уеиқәшәарын. Уазхәыци,
Адәы уқәзар уааизаргь зегь ухьааха,
Ауаа ургеит, арахь ухы уацәыӡит,
Иумаахашазгьы уажәы-уажә ишуаахоз.
Уи уара иуҭахымхеит, уҽырҩашьан
Унаваӡит ааҵра. Уца, ухазыҳәан
Шаҟа ыҟоузеи усгьы иҟоуҵаша,
Нҵәара ақәымкәагь умбари уныҳәа.
Ажәакала, узлагылаз унарылӡаа
Уанца, ухы уахәеит уахь зегьрыла.
Уара узыҳәан ашәҭқәа зегьы гәылҵуан,
Ишәҭуан уара узыҳәа атәыла.
Иубарц уҭахымхеит уи иазыруз,
Унацәа наузақәымкит иахьахьыз.
443

Угәы иаднамкылт анаҩсгьы изыруазыруаз,
Иагьахьгәышьеит ишааиуаз иара иахьыц:
Зегьы ззеиԥшыз рнапы иаанахалеит,
Урҭ амҽеиқәа иара уаргьы урылан.
Унхазшәа убаргьы џьашьатәым ухала,
Иануҵанак аамҭа шьҭа зегьрыла.
Уҟан, аха умҩасит уҟамызшәа,
Иаахыкәласлоит ухьӡ зыгәқәа ҿыӷьыз.
Зегьы ззеиԥшыз! Иахьа сгәы ԥызжәо:
Иузеилымкаит уара иухьыз зухьыз.
2012

***
Узҿу аус аусқәа зегь иреиҳамшәа
Ануба нахыс, акгьы алҵуам уи аус.
Ҳара иаҳтәыз, аха иргаз наҟ иҳамжәан,
Иҳаурангьы иҟам шьҭарнахыс,
Изаҳцәыӡыз дыр: ҳхы ақәаҳҵомызт,
Иаабеит иаҳтәымзаргьы ауашәа,
Иандәықәыргала, ҳхагахан ҳахьӡомызт,
Уаҵә ахала арахь иаҳзаауашәа.
Абасшәоуп ара ирӡу зегьы шырӡу,
Ҳахьӡ шырхыху аханатә изхыз.
Умҵәыжәҩақәа хьыдҩырзар – уԥрырцу!
Амца зкыз умырцәар – инахыст.
Ус хәыҷхап сара сызҿу, саахәыцлоит,
Сара сыда уи уаҩы изаԥсам.
Аха исмырӡырц амшын дугьы схыӡлоит,
Ацәқәырԥақәа ирылызгоит – сааԥсам.
444

Укаҳаргьы, уаргылоит ԥхьаҟа иухо,
Ахра уаҿахаргьы, нас уаҿысп.
Сара сус хәыҷ убас иус духоит,
Иҟамшәа уи еиҳау ҽа уск.
2012

АШӘҬҚӘА КАНӠААНӠА
Инаган бгәы иқәырҵаз ашәҭқәа канӡаанӡа
Дымԥсыр, издыруеит, егьихьуам ахаҵа.
Сааиуеит, бымшәан, иҳәахуеит уи, саанӡа,
Иҿынеихоит нас, аха дцаргьы дабацо?
Иабаҟоу абри ажәҩан ду аҵаҟа убас еиԥш
Ҭыԥк, уеиқәхарц уҭаххар, уеиқәзырхаша?
Ара акгьы убла иаахгылаӡом ԥасеиԥш,
Аҳауаҵәҟьа ыҟам араҟа иузхаша.
Амҩа днанылар, дыршьап, уара, хагас,
Дахьцаҵәҟьо дақәымшәо ахаҵа даннеиуа.
Зынӡагьы иԥырхагам уи ԥаса иԥырхагаз,
Зхы аҭыԥ иқәҟьашәа иҟоугьы дреиуам.
Аха иабацатәу шьҭа бара быда?
Уззыԥшу, иузыԥшу шьоук абаҟоу?
Датәымшәа дааҟалт иаразнак ақыҭа,
Убри акәзар зегь реиҳагь дзыргәаҟуа?
Иибац ракәымшәа ибахуеит иԥыло,
Ицәажәоит ҽакала, ҽакалагьы ихәыцуеит.
Димбазшәа днаивсны дымцанда игәыла,
Рацәакгьы иҭахымкәа уахь дымҩахыҵуеит.
445

Ииҳәара дақәшәом, иажәа хьырвыруп,
Ибахуеит, насыԥда, иаҳазгьы ҵакыдан.
Фатәуп аишәа иаақәырҵаз, шәыруп,
Аха уигьы егьигьы зҭахыда!
Аҩы ҳәа, ассир! Ҵәыцак, ҽа ҵәыцак...
«Узықәшәаз уаиааироуп – ухаҵоуп...»
Акрифом дахьаатәаз, даацрыхалоит цыцак:
Ахаҵа изышьҭымхуа аидара даҵоуп.
Ашҭа дҭыҵуеит дашьымкәа дашьушәа,
Амҩа дықәууп ахаҵа дахьзымцо.
Хы иқәымшәаӡакәоуп уи дшьушәа
Шибо. Акы иҵарцгьы даҿыхуп изымҵо:
Узықәшәаз уҽанраалан анеироуп ахшыҩ ҳәа,
Узго уҽаҭан удәықәлар – иухыччап.
Саццалароуп макьана ҳәа шуҳәо,
Иуҵасуа зны иӡиасны ихыҽҽап,
Уахьагашагьы здыруада аҵәаҟьеиԥш!
«Лара илмыхәо, уара ухзырҵәашоуп
Узҿу» ҳәа ихшыҩ ааимшәахит уа ахьеиԥш,
Иагьнациҵоит: «Ибашоуп, зегь башоуп...»
Данаалҵ, дааины, аа, дылхагылоуп,
Ауаҩы замана, дхагоушәа, дкәаҩӡа.
Сара сажәа араҟа иаанкылоуп,
Издыруеит, уи лара лҟынӡа инаҩӡам.
Иара дшылхагылаз цәашьҵас дылхагылоуп,
Иаҳауазаргьы акәхап лыбжьы.
446

Аиҳараҩык иртәылоуп уи лтәыла.
Дагеит. Ибылуеит, иӡыҭуеит ацәашьы.
2012

УЗЛАСЕИӶЬУ
I
Узласеиӷьу – уалагылам уа ҟыбаӡыбак.
Хара удым, иагьумам ҽыԥныҳәа.
Ухы лыхҭынҵо улышьҭам узхыбааз,
Инҵәоушәагь убом шәара шәныҳәа.
Узласеиӷьу – иумбаша убла ихгылом,
Иаауҿаҳауам уажәы-уажә, унҭыҵыр.
Акы уоунашьҭуам, акы уннакылом,
Митә ҟалом узцәымӡша уацәыӡыр.
Утәаӡам уа ихьаамгьы ухьааха,
Аӡә амҩа дануҵом, данугом.
Ухы уазныжьуп, иуаахогьы уаахоз,
Уаазыргәаҟуам, зынӡаскгьы игәнугом.
Уахьцалакгьы ауеит, уахьаалакгьы,
Узцәажәозар – уақәиҭуп уажәа.
Иузеиԥшхахьеит аԥхыӡгьы алакәгьы,
Ацәгьагь абзиагь – угәжәажәом.
Узласеиӷьу – са сеиԥш, урзыкнаҳар,
Иухәаԥшлом, ирымам ушьышьа.
Уара узы шьҭа дыҟам аԥсцәаҳа,
Уцеит, унаскьеит зегь ааныжьуа.
447

II
Узласеиӷьу салнахып ацәа,
Иснарҟаҵап ҟаҵашьа змаӡамгьы.
Саагылап сҭаҷкәымқәа аараҵәан,
Ианаму, ара иансызшамгьы.
Гәыӷра шԥасмоури – сыӡрым!
Хҩахашьак сақәшәароуп мчыла.
Узласеиӷьу шыҟоугьы, сшьыцрым,
Схы аасыкәаҽшәа сгылаз:
Иҟамхаша, сыҟами, сыҟа!
Сааԥсаӡоу, џьара сынкагәыгәхьеит.
Ухынҳәуам уара уаҳа аҩныҟа,
Узласеиӷьу узымдыруагь уқәхеит.
2012

***
Ҳахьымԥсыц ҳаигәырӷьо адәы ҳахьықәу
Ари адгьылаҿ иахьа шәкы удыршәоит.
Улымҳа кыдҵан ушазыӡырҩуа акәукәу,
Ахрақәа реиԥш, аҩын дуқәа еиҟәжәоит.
Еинышәашьа змамыз шьоук еиҿаҳан,
Наҟ-ааҟгьы былӡаны иахыст.
Ана шьоук дыргылоит рнапқәа раҳан,
Рҽаадырҭынчит шырҳәоз еиҿахыст.
Амца акуп рцәашьак амаӡамшәа,
Ихыҵын, зегь архәашоит агәаӷ.
Аӡиас иаԥырарыжьт ацаҟьа амжәан,
Нибарҵәароуп, еибашьроуп еиҭах.
448

Ихароушәа сгәы иснаҭон, иааигәацәазаап.
Исхашәышәуа ахызаҵәқәа сдыршәоит.
Имаҷушәа избоз, уи еицәазаап.
Ахрақәа реиԥш, аҩын дуқәа еиҟәнажәоит.
Дгьылк аҵыхәан иҟало неиҭасыр,
Сара сҟынӡа, аранӡа, уи ааӡоит.
Ауаҩытәыҩса дақәшәеит, уара, ассир,
Иргылаз зегь ықәыблаауа дцоит.
Иҳәаны ҳазрылҵуам арҭ «Радеда»,
Ҳаргьы ҳалоуп ҳзалымҵуа мцакы,
Хкыдкыларҭоу џьысшьоит ҽа планетак,
Уахьынтә амҩа иқәзар шьоук ццакы
Хкыдкыларҭа роуа џьшьа араҟа...
2012

УАРА МАКЬАНА...
Уара макьана, излазбо ала, уԥсы змышьҭыша
Акы уахьынҳалоуп, ҳәарада, иӷба шахам.
Аха уажәы уахәаԥшуеит уахьхықәхалаз атыша,
Цәашьагь уман уҟам даҽа хаха.
Ибзиагәышьам уахык, ма уахык, уҭаҳәахаа
Узыцәагәышьар, аха иамуа анамуа,
Ухы уазхәыцуа, иумаӡоушәа уи, ухы аха,
Гәаныла мҩақәак урнызааит угәамгәамуа.
Анцәа дидырааит уара уахьгьы иуԥыло,
Иҽырҩашьан, арантә ицаз аҩысҭаак,
Иҽырҵәаҳәны умҩа деиҭаангылар,
Уџьашьашәа даауазҵааргьы: «Узусҭа?»
449

Иоуҳәараны иҟоузеи, уҿымҭра џьеишьап,
Умҩа инанижьлап ҩаԥхьа ахаҳәқәа.
Илшозар, иара уаҵәҟьа уԥсхеишьып,
Дануԥырҵуа ма уиацәҳап, даахьаҳәуа.
Ишԥабзиаз узлахаз шьоукы унарылӡаа
Уцар, уцаӡар, уахьымаара акәзаргь.
Аха аратәиқәа, мап, макьана узрылҵуам,
Акы уҽналагало, ԥхыӡзаргь, лакәзаргь.
Уара макьана...
2012

***
Ахада ихаҭа уиҭахымхар –
Ддырҩашьар –
Имҵакәашо урымпыҵаԥсуеит,
Иумам рыцәцашьа.
Иаалаган уи убас ддыргәаауеит,
Ддыргәаауеит,
Иҿахьааихо аҵлақәа зегь
Иаразнак ираауеит, –
Иҵжәан ишьҭеиҵоит
Ихаккала игылаз,
Уара уахь ҿааиҭуеит:
«Усԥырцқьа, укылаӡ!»
Крырҭахума уаҳа,
Иҵыхәакцәа гәырӷьоит,
Урԥыхьашәар, урҳәҳәа
Аҭӡамц ду уанырҟьоит.
450

Усҟан иара, дызлаҟоу аасҭа
Дауха,
Дааган рҿаԥхьа даадыргылоит
Ддауха.
Рнапқәа изеинҟьо
Иахьиҵаԥсоу ихәмаруеит,
Иара макьана дгәаауп,
Макьана дмақаруеит.
Ус, илымҳа шьоук
Ҭацәажәахуеит иааины.
Ихы даиааины –
Дызлажьу даиааины
Дырзыӡырҩуеит нас,
Даалахҿыххан,
Дагьаацәырыргоит икнарҳауаз
Ихан.
Иара дшәоит,
Макьана дшәагәышьоит.
«Акгьы схарам,
Сеилышәкаа» иҳәагәышьоит.
Мчы змоу, иарҳәаз дыр,
Даагәыбзыӷуеит.
Инеиҿаԥшыхуеит ара,
Иааиҿаԥшыхуеит.
Анаҩстәи уеилазго усуп,
Иччархәуп.
Ахада иааигәа иртәазгьы
Дҳәынҭқархуп.
451

Имҵакәашаша иаразнак
Иаацәырҵуеит.
Ак ирҭошәа ҟарҵан,
Шәкы ицәырӡеит.
Ишьацәхартәуа акраамҭа
Иқәуп ара амҵан.
Аа, рашәаҳәабжь
Ааҩуеит аранӡагь.
2012

***
Иаӷацәа данрылашәа,
Дрылҵит – дырзымшьит.
Икылатәан иеихсуаз
Дырцәыбналт – дырзымшьит.
Аргама иҿагылаз
Егьрылымшеит – ихьаҵуан.
Иҭакра иашьҭаз
Ихьымӡеит – дыбжьаӡуан.
Имҩа кны иаатәаз
Рымҩақәа мҩамхеит.
Ацаҟьа икыдлаз
Башаӡа иамхеит.
Ишьап иаҵҟьоз ахаҳәқәа
Идыргылеит асаба.
Ишанхашәа ахрахьтә
Иааԥшуаз қәасабқәан.
Аӡы иарҭахьаз иакәын,
Дамгеит – дырцәырит.
452

Ихьӡгьы дырцәон –
Ауаа зегь дырдырит.
Икарауараха ишьҭаз
Ааԥсан, иаагьежьит.
Ианимыхәаӡа, иаалаган...
Ажәала дыршьит.
2012

БЫЗХАШҬЫЗ ДАНЫБГӘАЛАШӘО...
Бызхашҭыз даныбгәалашәо –
батәуп даҽа тәылак.
Даҽа дунеик балоуп, ибҭахы-ибҭахым.
Ҳааигәара бшыҟоугьы,
ҳааигәара бгылам,
Башаӡа ҳбацәажәоит – араҟа бахым.
Быҟаз, нас, уахь,
бахьагаз, бахьанаало,
Бахьанымаалаз, бахьҩашьаз, бахьжьоу.
Ибымаӡамшәа ҳбырбоз ҳара ҳгәалак,
Бзызхьаауа хароуп –
арантә акыр бжьоуп.
Бызхашҭыз даныбгәалашәо бзыласуп даара,
Ибцәыхьанҭоуп даара –
наарак баҿоуп.
Иҳаадны ббозар ҳара зегь ахара?
Ибнаҳажьуеит. Бҿоуп бара, бҿоуп
Ибгәалашәо быԥсы ҿнакаауа аҟынӡа.
Иҟаларызеи бааигәалашәар,
зны даахынҳәыр?
453

Бара бишьҭаларгь амуеи, бихьымӡар?
Иаархоуп, иаархоуп ара џьара амҳәыр.
Иҟалаша ҟалахьеит.
Ицагәышьеит хазы-хаз,
Шәара шәымҩақәа еиԥыларан иҟаӡам шьҭа.
Ихьааны инхеит
шәара ишәзеилаз, игәҭыхан,
Еидкылашьа амамкәа,
ишьҭоуп еиԥхьытта.
Аха уи даныбгалашәо, игәхьаабго,
Бызхашҭыз данаацәырҵуа
бымҩа аханӡа,
Бшәаны бааҭгылоит ибԥылазшәа абга,
Нас бара араҟа быҟам зынӡа.
2012

***
Саргьы зны сыхьчатәын – суаҩымыз,
Адәы сықәын сгәы еиҟәыҷҷо.
Аамҭа иахәлабгеит исымаз,
Нышәуп сара шьҭа сзыхьчо!
Снеины зҽышькыл сааҵагылаз
Арахь дсыжәлеит деиханы.
Сгәырӷьацәан зны сызԥылаз
Аган давоуп дсаӷаны.
Хра иаҿыгаз, тыша иҭаҳаз,
Иҩазга-ҩазго зыԥсы згаз,
Сидырбеит данааи аԥсцәаҳа,
Аӡә даацәырымҵт зыгәра газ.
454

Сықәызҟьада ҩаԥхьа сышьхәа,
Избоит, шәарҭак ааигәахоит.
Иҽҭаижьырц арахь сышхәа
Исзымдыруа аӡә деихоит.
Дысзымдыруоу, уи дысхашҭу,
Дыхгылт сыбла дгагаха.
Акы дашьҭоуп, дахьааз дашьҭуам,
Иазырха, сҳәоит, иазырха!
Дшеихац уи арахь деихахуеит,
Акы иҳәахуеит, сыргаӡо.
Сдагәоушәа шьоукгьы ҳәҳәахуеит,
Иеилыскаауеит, сгәы сҽанҵо.
Адунеи сара исзыриашом,
Салоуп уи сгәы еиҟәыҷҷо.
Ари еиԥшгьы абауаҳашеи:
Нышәуп сара шьҭа сзыхьчо!
2012

***
Амза саҵаԥшуа сахьаатәаз,
Салагылоуп даҽа ҵхык.
Саруалыуашоит исхьаахаз,
Сықәнаргылоит хара хәык.
Нас, уи аҵх салаӡызшәа,
Џьара шәахшәа сынкабоит.
Аха ԥаса знеиԥш ҳаицушәа,
Аамҭа сахьақәак снарбоит.
Ицаз сыԥсҭазаарагьы ԥхыӡхап,
Инасыҵас, сааикәнаршеит.
455

Иаацәырҵт исцәажәыз ҿыцхан,
Арахь сахьнышьҭалаз имшеит.
Иаасҭахымхеит нас ишаргьы,
Сиан иааиуа сацәшәашәа.
Иагаџьара сықәнакшаргьы,
Сыҟан иҟаз хынҳәрашәа.
2012

***
Ианузымбогь ыҟоуп абзиа бзиан,
Уанзахәамԥшуа ацәгьа цәгьараны...
Дыкнаҳатәны рбеит ауаҩ қьиа.
(Усгьы ҟалахьеит иагарааны),
Амца аҵарҵеит ираҳаз, идыдмырҳашаз,
Ирымбашаз – иҟамыз – рбеит.
Иара уи акәхеит, иаақәыргеит аиаша,
Ааҵәак нага ихы илҭадырԥеит.
Дааҵухып уи уаҵәы дцырцыруа,
Зегьы дџьаршьо, длакәыршьо, дыхьны!
Ихьчараз ажәак зҳәаз дсыздыруам,
Иҩагылаз иара изы, игәаӷьны.
Рыцҳарыла иҭәу ара ҳадунеиажә,
Аҽардагәан, мҩа харак иануп.
Сынцәыҵаххлоит амҩан са сахьнеиуа,
Сахьынӡааихьоу азыҳәангьы иҭабуп.
2012

456

ААМҬА ЦАР...
Аамҭа цар – даабап ииашоу,
Иагаз даабап – аамҭа цар.
Ирмаҳаша зны ирмаҳашеи,
Уи уареи сареи ҳахьӡар.
Аамҭа цар – зны идыргылаз
Асаба ԥшьаала инатәап.
Икылаӡша цап инкылаӡ,
Ацамҭаз рыцыԥхьгьы ҳҿаҭәап.
Ирхашҭыз ҿыц иргәаламшәашеи,
Ирызгәамҭаз шьоукы рбашт.
Ирзымҳәозгьы зны ирымҳәашеи,
Иладырхашт, иҩадырхашт.
Иџьаршьап иџьашьатәымыз,
Иааилагылап, иаашанхап.
Ргәы дадырҵап итәымыз,
Иԥсы ҭоушәа дындырхап.
Аԥсҭазаара иалахәмарыз,
Дыҟамызшәа аамҭа дарӡп.
Уи аӡиас арахь иаарыз
Дҩагылап хара дцарц.
Адунеи ҽакала ицәажәап,
Иамаҳацыз иага аҳап.
Рыҽдырҿыцып ашәеи ажәеи,
Иуаҳар – угәы аздырҳап.
Риаша ажәҩан иалахалап,
Хара ицап уи ала ицар.
457

Иааиша ааип арахь ахалагь,
Уи уареи сареи ҳахьӡар.
2012

***
Ирылшаран иҟаз ԥыршәан,
Изхьымӡаша рҽахьыгӡа,
Инасԥырҵит сыгәгьы ԥыржәан,
Егьҟамлазшәа – зегь ҟаҵа.
Иахьнеиуазгьы иаамақарлон,
Рыҽдырхаҵахуан, иагьшәон.
Рыҩныҟақәа рахь иангәарла,
Ирыдыз харак еиҟәнажәон.
2012

***
Акгьы сыхьуам, бдыруоу, иахьа ашьыбжьышьҭахь
Бгәы иқәысҵаз ашәҭқәа канӡаанӡа сымԥсыр.
Хҭысқәак арахь рҿаархеит исышьҭахх,
Срыцәцарцаз еиӷьын маҷк сааласыр,
Аха сақәшәан, сцозаргь сахьцаша:
Сышьҭахьҟа мҩаҟам, сабацо схынҳәыр?
Акы сахьыԥшызшәа збанеи сзыхьӡашаз,
Сахьӡаргьы – иаасырхарызшәа амҳәыр,
Иааг, иныҵабеит сылаԥш ахьнақәшәаз,
Ихылҩа-ԥсылҩан жәҩан ахь ицоу?
Иҟоуп араҟа иҟоу зегь лакәшәа,
Иҟамгьы ыҟоушәа гәаныла ирыхьӡоуп.
Иҟоуп араҟа, зегь ыҟоуп ба быда,
Арахь ара ба быда акы збом.
458

Иҭацәызшәа сгәы изыснарбазеи ақыҭа,
Ара ҭакәажәыкгьы дхахом ма дԥом.
Аӷьара дхыӡлеит ашьыжь ихылаз,
Дагоу ӡаагара ицазгьы аӡы,
Аӡәгьы синиом, џьаргьы ҳааидыххылом,
Избон, урҭ ара иҟан иацы.
Бара баныҟамла – иҟазгьы бжьаӡит.
Ԥшак иаццеит, арахь ихынҳәуам.
Иара саргь исыцрыхацәаз саццеит,
Ус иааныжьны иуым ара, иҳәам.
Илакәуп, иԥхыӡуп, сзалҵуам исхаҳаз.
Ишысымбогь саԥхьаҟа иҟан ҽа ссирк,
Акгьы сыхьуам, ибасҳәозеи уаҳа,
Бгәы иқәысҵаз ашәҭқәа канӡаанӡа сымԥсыр.
2012

СЫЗНЫМШӘО
Еилкаашьа рзаҭом сызнымшәо сзанымшәо.
Исзеиӷьын, издыруеит, сызнымшәо санышәар.
Шьоук арахь иааԥшуеит схы сҭахымшәа,
Исыдыргалоит шьоукгьы ахьаақәлало рԥышәа.
Урҭгьы, са сеиԥшшәа, изнымшәоз рацәамыз,
Унарышьҭуамызт рааигәа, ирҭахымхар.
Уи гаӡароушәа рбеит – иреицәамыз,
Иамуит амҩан, ишнеиуаз, иааиҿымхар.
Рыхәдацәақәа ҵибакааит, инымҵәаӡеит реимак.
Хыдаран уи ҳәа иҩагылеит, ианкаҳа.
459

Изнымшәоз ианышәеит – русқәа рзырҽеима?
Рыхқәа шьҭыхны рҿаархама? Уаҳа!
Аӡәы аԥырча ифеит амалаҳәа,
Дагьалацәажәон игәы икыдушәа ахәшеиԥш.
Егьи ддәықәлеит иимҳәаша раҳәо,
Иҟан игәаӷ анхыҵуазгьы ахш еиԥш.
Иахьиҭахыз днеиуан, ииҭахыз даахон,
Дкәашон уқәла ахьаарҳәалак дықәлан.
Имбеит ихәда иахашәозаргьы ашаха,
Дааимшаҭеит дшаҭатәзаргь иқәлак.
Ҵлакы дыгәыдырҵар рылшон – длапҟьамыз,
Дларца-ҩарцалон, ҳәынҵәан ицрататаз.
Ҳаи ахьырҳәоз дыҟан – деилҟьамыз,
Дцон, ӡык еиԥш, иаарҳәоз иҽаҭан.
Зегь изеиԥшын – ихәоз данаалеит,
Даргәырӷьеит, дышьҭнахит, дагьарлашәт.
Ҳара ҳахьыҟоу даԥырҵит, дыбналеит,
Иуздыруам игәарҵыз дангәарлогь.
Саргьы абарҭқәа сырнышәарцу, схыдан?!
Иргаӡозаргьы исымоу зегь сымҳәан,
Сызго саццар – анаҩс сызҭахыда!..
Еилкаашьа рзаҭом сызнымшәо сзанымшәо.
2012

УАҞАРА ҨБА НЫСҴИТ
Уаҟара ҩба нысҵит. Исызхамҵо,
Ицаз салаԥшуеит, џьашьатәысгьы
460

Исымоуп акырынтә сахьалԥаз амца,
Сҟамлаӡакәа уаҳа џьара тәысгьы.
Сара исеиԥшмызт зҽырԥагьа игылаз,
Иаҵамхарашәа збоз иага ҟаларгьы,
Аха иззыԥшым ашә ианнылагыла,
(Иабарҭахыз ирҿагылаз аргьы)
Рнапқәа ирҩахеит, ишәоу, рыҽдырҭаслымит,
Иаццеит урҭ изцымцашаз рҽаҭан.
Сара сыӷба усҟан џьаргьы ихымлеит,
Исарҳәазгьы исҳәазгьы заҳада,
Сааиуан ус, сара стәала, мчыла,
Сахо сгәы ахьсыхоз ахь, сахьахац;
Ажәырҭ сылсны, зны бнатоурак сылан,
Исырымҭо дгьылгьы жәҩангьы хҩаха.
Сгәы сажьозу, сара исусын уаҩы иусым,
Ԥшаашьа змауз, иҟаз акы сашьҭан.
Хҭысым – усшәа збоит – сара исыхҭысым,
Ԥхьаҟа исыхоз самыртәеит, сагьашьҭуам.
Шьоук мариала иззыԥшыз ргәыдҳалт,
Иазыԥшымкәа, ишнеиуаз зегьы рцәыӡит.
Насыԥк леиуан сара сҿаԥхьа икыдҳан,
Уаҩытәыҩсагь амҩан сиҵамшьыцит.
Ашьыцра згәы ҭнафааз шьҭа иабаҟоу,
Ауаа рашәа ирмоуит аӡәгьы нҵыра.
Сара слеиҩеиуа салоуп уажәгьы Аҟәа,
Снықәыԥшлоит аӡәгьы ихы цырцыруа.
461

Инаиҵарсуа лабак икуп, дажәӡазаап,
Аамҭа далагылоуп агәаӷ иман.
Дмаамынха дықәхацәеит аф асааит,
Иԥсы изаҭо иааигәа дҟаларыма,
Ҽа ԥыҭракгьы дцашоу, дшааиуа, гәаӷла,
Аха иурҟаҵозеи шьҭа мчымхак...
Сара агаӡах, ианалагагь еилахәло,
Аганахьшәа инышьҭаҵан исымхо,
Аӡәы сихәаԥшуеит ҳәа џьара сцәырҵуеит,
Истәым усқәак сеиҭарҿуп схахачахо.
Рыгәхьаа мкыкәа, саамҭагь сымчқәагь сырӡуеит,
Егьсмыхьрашәа смыцәаргь даҽа хаха.
Уаҟара ҩба нысҵит, стәанда, изуеи,
Исымпыҵышшо смышьҭырц снахьынҳалоит.
Саԥхьа инеиуаз цеит џьара ихысхысуа,
Сышьҭахь иааиуеи сареи шәиқәак ҳалоуп.
2012

***
Сыԥсҭазаара сышьҭахьҟа иныжьны,
Скарауараха сықәлан сшаауаз,
Саахықәгылеит – тышан ма иӡыжьны –
Иамуаз – иахьанӡа иауаз.
Издыруан сымҩа шыԥҵәашаз
Нахьхьи, џьара наҟ, хараӡа.
Аха избомызт, зегь башан,
Насыԥла мышқәак санрыхьӡа.
Аџьалхап иааигәамкәа сызҿызҭыз,
Сҵыхәтәа ацәаара сзырбаз.
462

Изакәызеи сышша сыӷраԥызҽыз,
Саԥсамшәа сҟазҵаз сара абазк?!
Сыԥшын, шьҭагьы ҳаилахәымаз,
Амԥын сықәлом, иаԥсам.
Сдунеи ду цоит исыцәхынаан,
Риашашьагь амам измам.
2012

***
Исцәыргаз амшқәа ргеит, ибжьырхит,
Сара исмыхәо, дара ирмыхәо имҩаст.
Саамҭа иахаҳашаз арахь иаҿырхит,
Уи сара исаамҭамхеит, аф аст.
Иҟам ара уажәы акы ааурыхуа,
Акы анаалом адгьыл – ҟәыдыз, ԥшыз...
Иудыруан, исԥыражьу снарыха-аарыхан,
Зны схы усырбаргьы, усзыԥшыз.
2012

***
Иахьагаз збом исыцыз,
Даргьы саргьы акгьы ҳақәмызт.
Сырзымԥшааит сахьырцәыӡыз,
Сахьырыԥшааз ирбац сакәмызт.
2012

***
Сыԥсы ықәхазар схәыҷра атәыла,
Сцәеижь ргәаҟуа арахь сабацо?!
2012

463

АМҨА УҚӘНАҴ
Амҩа уқәнаҵ, – гәанылагь акәзааит, – амҩа уқәнаҵ,
Ирзымҵәахуа, уаԥхьаҟа иҟоу аацәырҵуеит.
Арҩашқәа ааиқәтәашам ацәҳәыра уанықәнак,
Амҩа уқәнаҵ ирзырӡуам иуцәырӡо.
Угылап уаннышьҭас (ҿыц уҽырҽеила),
Иубап уаԥхьаҟа ишьҭоушәа иуцәыӡыз.
Уи амч иунаҭаз уаманы инеилашт,
Инхазшәа шубо иуцызгьы шуцыз.
Амҩа уқәнаҵ ихьаам иуцрыхо,
Узҭаҳаран иҟаз ажрақәа урхыԥап.
Илакәшьо уааҭгыла уахьану уананырхуа,
Иааугәыдкыло адунеи ду уахыбаан.
Амҩа уқәнаҵ иагаџьара иддыржлап
Нкылашьа змамкәа иааиуа зҭарыжьуа.
Иԥсҭыгахоу, ишьартәагоу амҩан удыршлап,
Арҭқәа зегь зламӡо угәы уагагәышьап.
Аха амҩа уқәми, унеилап,
Ахаангьы абашаз, амаҷаз ухьаҵрым.
Рҽеишьа змамкәа ирбогь урҽеилап,
Уаргьы ус аламала убжьаӡрым.
Амҩа уқәнаҵ аамҭа уаражәӡом,
Уаатәар – уаргылап, ԥхьаҟа уԥханарсуеит.
Иузымгаран иҟоу баагәаракгьы уажәҵан,
Уззыԥшымыз џьарк науханарсуеит.
2012

464

***
Исаҩсыз ааиуеит иӡхыҵран-исхәыцран,
Исыҵасны наҟ, аԥаҩқәа рахь, саршәуеит.
Сыҟазаарын, ааидысхәыцлоит, сыӡран,
Саақәтәан, лафкгьы сҳәахуеит, сыхәмаршәа.
Сара сусқәа инымҵәаӡоз усқәан.
Ҭынч саадыртәеит, сдыркаран, сыдражәын.
Сара сыхҭысқәа иузхамҵашаз хҭысқәан,
Сара аранӡа саазгаз даҳкәажәын.
Уи дабаҟоу? Сабаҟоу, сабаго
Саргьы арантәи? Сышнеиуа, арыц еиԥш,
Слахәлашәеит алу, срывшәап срымбакәа,
Сагьыӡышт нас, араҟа зегь шыӡуеиԥш.
2012

***
Ҳаиӷьымхазар акәхап, нас, ҳазлаҟаз,
Ҳааидгылалоит, ҳнеиԥырҵуеит ҳаицәгәышшәа;
Ҩыза дҳамаӡамшәа аӡәгьы араҟа,
Иҳамҳәацшәа ахаангьы аӡә игәшәа.
Ҳнеишьклаԥшуеит, игәасҭоит, гәрамгарала,
Ҳаиԥылаанӡа ҳнеиԥырҵуеит хаз-хазы.
Сахьымҩахыҵуа уара сажәа уалам,
Уара ҽеик ааузымҳәеит сара сзы.
Чарак аҟны иаҳҭахны ҳаидтәалам,
Иааҳалаҳан ҳахьаатәаз цәгьаҳәацәак.
Аныҳәаҿа ҳкызар, ҳажәа еинаалам,
Ҳаибаныҳәаргь ҳҭахыхымшәа рацәак.
465

Иҽрыдкылан дыҟоуп аиҳабыра
Аҳамҭақәеи ахьӡи зҭаххаз.
Ихәжәеит амҩан иуардын алыра
Иззымфашаз, иззымгашазгьы згаз.
Иҳаламгыло усгьы дҳалагылом,
Дцааит, ҳамшуп, наҟ аӡы шцара,
Рҽеибаркны шьоук амшын ианхыло,
Егьырҭ зҿузеи? Урыхәаԥш – аҽӡара.
Уара идыр снаган ӡык санарҭо,
Уи салҵыргьы – анаҩсан сыздырго...
Ибаргәызеи, шьыри, иҟоу збарҭам,
Зегьы ирылоу, ирыцу, рыгәра зго!
2012

***
Афырхаҵа ихарԥ ахьыкнаҳау
Бираҟушәа игылан иазыԥшуеит.
2012

***
Исзыҟамҵаз ауп ирбо
Иҟасҵаз иаҩсны инеиуа.
2012

***
Иҟалалакгьы, амарџьа, умшәароуп,
Ушәар – мрагыларагь мраҭашәароуп.
2012

466

МҶЫШЬҬА АХЫҚӘАН
Макьанагь ана-ара иануп уи ишьҭа.
Адгьыл ҭанарҽылон ишьапы ахьнықәсуаз...
Иагәалашәо рацәоуп иахьанӡагь Мҷышьҭа.
Иԥсы гәеигәеиуа арахь џьара идәықәзар?
Ихы ибон уи зны ара даԥшәыман,
Дахьнеилакгьы ишибоз еиԥш – дынцәамыз.
Ԥсыӡкра ҳәа арахь ианаақәла дрыман,
Иҵәгәыр аашьҭихт, ицыз дагьреицәамызт.
– Уаҿашәеит! – иҳәон уажәы-уажә дҩагыло,
Иара иаасҭагь уи иеигәырӷьон ицыз.
Ныҳәаҿақәакгьы ижәуан араҟа инкылан,
Ажәақәакгьы иҳәон ирмыхәо – ихәыцыз.
Акы даргәырӷьеит шуҳәо, цәгьа дааргәамҵуан
Ихы иааҭашәаз ҽакы, акәиц ҭашәартә уи.
Днаҵхон днеины ачуан зхакнаҳаз амца,
Ивакәашоз усгьы уа дынцәартәуан.
Иара уи даргәаауан, усшәа рбозу,
Рҿааныркылон иара уаҵәҟьа рыбз инацҳан.
Ажәҩан лассы аԥҭақәа ахаԥозу,
Днықәгылон шьҭа ҳцалап ҳәа ацҳа.
Илакҭа еимарџахә, дхыԥшылон Мҷышьҭа,
Даанаԥшааԥшуан, дақәымшәо дахьцаша.
Иҿанынеиха, ицыз ҿымҭкәа ишьҭан,
Ирзымдыруа дара урҭгьы ахьихьӡаша.
467

Аӡы иҭиԥааз ԥсыӡқәак ааԥаҭԥаҭуан,
Уи дааргәырӷьеит, ишьҭахьҟа даахьаԥшын.
Кыргьы даагылт, ҭынч, игәы раҳаҭ уа,
Иагьибон адунеи ду дабжан,
Дҟаларгьы шԥеиҭахыз уи дазнан!
Зегь ааҳәрашәа ибеит нас, иаадыдыр.
Мҷышьҭа ахықәан дхәыцуа баша дтәазма,
Иҳасабуа ишаҿашәаша шьоук иҵәгәыр...
2012

***
Исхашҭуам сықәзаргь сыԥсны:
Анкьа зны, анкьаӡа зны,
Дагар ҳәа дшәозшәа аԥша,
Дхахаӡа, амра лхашуа,
Лыхцәы шла лыбла иҭаԥсо,
Сыԥсааит ҳәа ааҩуа ушыбзоу,
Ҳашҭа дықәӡыҭуа сан,
Дгылан акраамҭа дааԥшуан.
Мҽышан, мамзаргьы шәахьан...
Аԥсҭазаара цәгьа даршәахьан,
Аԥсра алакҭа дҭанарԥшхьан.
Уажә сымҩахь сышьҭра лгәаӷьуан,
Аха усгьы акыргьы дсыцәшәон.
Аԥша лыхцәы еиланажәжәон.
Деиҭамҵуа дыԥшын санцагьы,
Урҭқәа сымбоу зынӡагьы.
Саццеит сара амҩа исзыԥшыз,
Дгәаҟуа дышгылаз аԥҳәыс.
468

Дабаҟоу? Сылаԥш лыхьӡом.
Дцеит уи наҟ, зегь ахьцо.
Ирхынҳәла ицаз уара шьҭа!
Сабаҟоу, уаасыхәаԥш схаҭа:
Сеиқәышла, ҳашҭа агәҭаны,
Сгылоуп иаауа сазыԥшны.
Санҭыҵуаз агәашә асмыркӡеит,
Уаҵәыҵәҟьа сааирашәа сцеит.
Исхашҭуам, сықәзаргь сыԥсны:
Анкьа зны, анкьаӡа зны,
Ҳашҭа дықәӡыҭуа сан,
Дгылан акраамҭа дааԥшуан.
2012

***
Зны-зынла, иахьанӡагь,
Салоуп уи ақалақь сҟьалан,
Исцәыӡхьоу,
Ԥшаашьа змам ак ԥшаауа.
Сынхазшәа схы шызбо,
Аамҭалашәа, схала,
Агәра згахуеит,
Бныҵаҳа бцазаргь, бшаауа.
Акы бымҵанарсит,
Ахьшь еиԥш. Ибыхьыз
Бхаҭагьы ибзымдырзар ҟалап –
Бааилышшеит,
Ара џьара инхазшәа,
Инабхьысгӡеит быхьыӡ,
Садырсызшәа,
469

Сгылан харантә сыбзыԥшуеит.
Ажәҩан багазар –
Схалашан ажәҩан,
Адгьыл батәызар –
Шьапылагь сахысп.
Бара бымбара –
Абриак ауп сызражәуа,
Сызну ари амҩа
Санӡоуп шьҭарнахыс.
Уи саныӡлап,
Уаҵә уаҳа снабхьымӡар,
Исымоу-исымам –
Зегь асҭап аԥша...
2012

***
Саргьы сыԥсышт, уаргьы уԥсышт.
Уазхәыцхьоума настәи? Нас
Даҽа даҟьақәак аатышт,
Акгьы знымҵакәа инхаз.
Аамҭа дәықәлааит наҟ икәарны,
Арахь зегь ааныжьны, аарцә,
Аамҭа аӡеибафара ҳарны
Ҳамӡаакәкәалакәа ҳазцар –
Ҳхацәоуп...
2012

***
Иҟаимҵаша ирҟаҵо, иимҳәаша ирҳәо,
Дшааргоз уи, даарылахеит дтәитәыххан.
Ԥасеиԥш дзыцәом, днықәҳан, ахырхырҳәа,
Дхьанҭами, дагьырзыргылом ихан.
470

Ирҭаз игеит, аказ мап икыма, –
Амалаҳәа иоуз дықьуа даҵан.
Далахырхын, шьҭа амалгьы иман,
Абӷа иман, – усшәа ибон, – дагьхаҵан.
Арахь, иқәтәан, ишықәтәац еиԥш, ихәда,
Иҿакны иркын, аҽеиԥш, иаӷәрагь.
Зегь кылырхуан дара ртәала алыхәҭа,
Дагьаадыртәон раԥхьа уи алаӷра.
Ҳазлаҟамыз далаҟан, дцәыршәаган,
Ихы зҿышуаз дрышьклаҳауа дрыцын.
Урҭ уаа дуқәан иааванагалт ҳага,
Данаарҭахха, дыҟоушәа дырхәыцын,
Днанырҵеит рымҩа дырқәасқәасуа,
Иҟаиҵаша идырҟаҵеит иаразнак.
Ддәықәзаргьы ддәықәыз ашақә дасуа,
Аха ирҭахыз ҟаимҵаргьы руазма!
Иара ила икьаҳәмыз шьоук дыркьаҳәуан,
Инаганы инарҭон урҭ аӡыхәашь.
Ирҭон акы даҳәар, ҽакы даҳәар,
Ддыргаӡон есааира, дхыхуа, дхыхуа.
Дшааиуаз, иҟоу ибоу, дышԥашәеи!
Иааихаҳаит аамҭа, ибӷа арџьыҟәӡан.
Дагьнылатәеит днеины рышә алажә еиԥш,
Уаҩ дизхьамԥшуа уаҳа ҳаҭыр иқәҵан.
...Иимҳәаша иҳәалоит, шьцыларами,
Иҟаимҵаша изыҟаҵом, дымчыдоуп.
471

Аха иажәа ԥсажәами, ҵак амам,
Дыззымҵәахуа, жтәыс дзаузгьы иқыҭоуп.
2012

***
Адунеи агәра игацәон,
Ахьаԥшха иоуаанӡа дхырҵәан.
Адунеи ду агәра имгазт,
Хыла адамра данарст.
2012

***
Сара истәыз, иҳәеит, ихьыршәыгәха,
Ажәҩан иалакнаҳан – исзыԥшын.
Сшаҟьо адәы сықәын сара агәықәха,
Мра схацеиуан, аԥхӡы сҿашын.
Ашьха схалон гәаҟра сымаӡамкәа,
Сыԥсы ааиҭакуа ахрақәа сырҿан.
Уара идыр адунеи ду сзамкуаз,
Уара сеилкаа, схы ԥыруан, дад, сҿан.
Арха снықәлар – тәамҩахә сымахызма,
Уи снахысыр акәын сыԥшаха.
Изымбаша анызбоз сыбла хызҩон,
Сыкнарҳазшәагь сыҟан схы ларха.
Амшқәа цон иԥсаатәушәа, исхыԥраан,
Истәыз акы сашьҭан сыҽкынҵа.
Исхагылаз ажәҩан сара исхыбран,
Иалакнаҳан уи – сара агаӡа! –
Сара истәыз акы, ихьыршәыгәха.
Уи ангәасҭа, снахьысырц сҭаххан,
472

Аха снапқәа шеиҵыхыз агәықәха,
Иаасхашәышәыз ԥшацәгьак иагахьан.
2012

***
Уҩны дырбгар, уаҵә аҿыц ургылап,
Иулшозар, идырба аамҭа иажыз,
Аха ргылашьас иамоузеи атәыла,
Иацы араҟа ҳара еилаҳажьыз?!
Иамоузеи, сҵаауеит, уара, хнырҳәышьас
Адәышкәаӷьаз иқәыԥсаз иццышәха?!
Ахацкалак ауп иҟоу иацы иушьаз,
Иҟоуп зынӡа иумыхәогьы, инышәхаз.
Ари адгьыл ықәыблаан иахысхьеит,
Уаҩы имыхәо инрыжьхьеит издынҵәалоз.
Иеиҿарыкшеит раҳәақәа, ихысхьеит,
Иеицәажәахьеит ҿҭыӡәӡәала, џьара – цәалагь.
Иаауеит аамҭа иузмырҿыцуагь рҿыцуа,
Уззыԥшым ашьапы иаақәнаргылоит.
Ишыздыруагь сызхьынҳалоу шыӡуа,
Уи сахьӡарц мҩакы снанылоит.
Сзахьӡозар, иабыку, нас, сахьымцо,
Аха, избоит, сықәра нарха снаҭом.
Избоит икажьу ашьҭыхра сшахьымӡо,
Уи атәы сымҳәацзаргьы иахьада.
Исзырбылгьом, ихьанҭацәами иҳабжьаҳаз,
Ихаҳәхеит иахьышьҭаз, иагьазҳахт.
Аӡбахә сҳәарым сгәахәын сара уаҳа,
Аха иамуит, бааԥсылаҵәҟьа сгәы ахәт.
473

Ԥсахроуп уи, ҽа хьӡык амагәышьам,
Сыззымгаз ауп, аха сагаргь амуаз.
Амшқәа ааилгап ҳәа сымшын, иааилгагәышьап,
Ус иагьызбеит уаҳа рҽеишьа шамам.
Ҳара иҳахьыз: ирбган иеилаҳажьыз
Ҽыԥныҳәаны иуҭоуп, саргьы исыҭоуп.
Сара сакәу, уи уа уакәу, иажыз,
Ҳагьзашьҭоузеи, иԥсыз усгьы иԥсит ауп.
2012
***
Сзықәымҵит Краков. Адәыӷбақәа срыгхеит,
Ажәҩан иҩалаӡ ицеит аҳаирплан.
Ара сара агәысакараҵәҟьа сықәхеит,
Сахьнеиуа сзымдыруа сгылоуп, ихәлан.
Сахьнеиуа, сахьааиуа... Адырраз издыруаз,
Аха сашьҭуам акы, сҿанаҳәоит.
Исымҳәаша сҳәозаргь суазыруа,
Зегь акоуп, исҳәашагь сҳәоит.
Схьаԥшын, –
Сахьынатәаз ара акәым, ана акәым, –
Исықәшәоит, ишиашоу, скылкаан лаԥшык.
Саднакылазшәа збанеи, мшәан, Краков,
Сзаланаргылозеи снаган ҽа мшынк?!
Илаԥшҵашәаран ицоит уи, аԥхыӡ еиԥш,
Инасыхҟьеит наҟ, шьацҳәак саҿашәан.
Унархьыԥшаанӡа усгьы зегь ыӡуеит,
Иӡуазар акәхап аригь ҳәа саашәан,
474

Салагылоуп аҵх сара истәым,
Сыздыԥшыло ашәгьы мааҭыц.
Амҩа сангылоуп, изныстәу, изныстәым,
Сыԥсы ахьнырҳалашәа аҭәыц.
Уаҵәтәи амш стәымхаргьы истәымхеит,
Сагап уи арантәи, иаашар.
Краков, укәа иҭауршәыз дысзымхеит,
Исуҭаз дунеи ҿыцк сызхаргь.
2012

ДСАЦӘАЖӘОИТ ИБЛАҚӘА ХҨАНЫ
Кәаҭ Кәыҵниа игәаларшәара иазкны
Иҩны ықәԥраауа иқәгылоуп абраҟа,
Иреиӷьу аҭыԥ аҟны, ахәаны.
Даамырҭынчуа уаҳа, акы даргәаҟуа,
Дсацәажәоит иблақәа хҩаны.
Дсацәажәоит аԥшәма ҟәыш, ахыбаҩ,
Зегьы здыруа, изаҳаз, избаз.
Узымцо ииҳәаз џьара акы унахыԥан,
Дшааиуаз ус лашьцаракгьы зхаԥаз.
Идмырбозгьы ибон уи зны, ианиааз,
Ахҭагьы иҭаиршәуан знык данхыс.
Игәы ҭнарԥсаагәышьон цәгьа ихьааз,
Ихы ихнахуан иажәлар иара ихыз.
Ишьапы даақәнаргылалон иаразнак
Имаҳашаз, аранӡа уи анааҩ.
Знымзар зны иҽырдагәан дтәазма,
Шаҟантәгьы иҵеицалахьааз уи аҩ
475

Ауаа ирылаз урҭ рсахьа рыҭан,
Аха иныҵак еснагь ахәа зжуаз!
Иамоузшәа ԥсыхәа дара рыда,
Мыхьтәын урҭ злажьыз дахьыԥшуаз.
Аҿаанахар ихьшьыцба бла ҭнахуа
Аамҭа асаба ргылан иаанагаз,
Изаркуамызт аԥардеиԥш наҟ днахан,
Имҩа арахь ианаҳалоз абас.
Дгьыл иқәҳаз цәгьа ибла аркареит,
Ихагылаз ажәҩан аахәашьит.
Имгар амуа дажәлалон баагәарак,
Изгәамҭакәа иааигәагь шьоук ршьит.
Нас ауп уи данаатәаз ахыбаҩ,
Зегьы здыруа, изаҳаз, избаз;
Узымцо ииҳәаз џьара акы унахыԥан,
Дшааиуаз ус лашьцаракгьы зхаԥаз.
Иҩны ықәԥраауа иқәгылоуп абраҟа,
Иреиӷьу аҭыԥ аҟны, ахәаны.
Даамырҭынчуа уаҳа, акы даргәаҟуа,
Дсацәажәоит иблақәа хҩаны.
Ианаахитуа сааибалоит сгагоушәа,
Инаиҿықәлалоит ччаԥшькгьы хааӡа.
Дызныз амҩа саргьы сышьҭа ангоушәа,
Сыԥшуеит уажәы абрантәи хараӡа.
Ус иблақәа инархыҵәалоит лабжышқәак,
Рҿаархоит урҭ арахь иҭыкәкәаны.
Нас ихиҩоит, дтәоуп сҿаԥхьа дӡышӡа,
Дсацәажәоит иблақәа хҩаны.
476

Сыблақәа ҭырхаха ажәҩан аҵа
Саҵаԥшуеит, ус сықәыԥшуеит адәы,
Иагьыздыруеит сызлаԥшуа шыбжьаӡуа,
Даҽакала ишыҟоу иара итәы:
Ибоит уи иҟаз, иҟоу, иҟалаша,
Ишьҭихрашәа урҭ ҳәаны, иҩны.
Алабашьеиԥш инаиҵарсуа ииаша,
Дсацәажәоит иблақәа хҩаны.
2012

***
Аԥсҭазаара ахәархь еиԥш исҿыхо,
Самышьҭуа-сашьҭуа сеиха,
Адәы сықәуп дыԥсыр исыԥсыхәо
Сзымдыруа, схы сгәырҩаха.
Исыцәцази исзааиуеи еиҿыхо,
Сшахац аҵәы сахаха,
Адәы сықәуп сыԥсыр илыԥсыхәо
Сзымдыруа, схы сгәырҩаха.
2012

ИҞАЗ ЫҞАН...
Ирзымдыруа аибашьҩы ибаҟа арҿаԥхьа
Иҟан урҭ хәылԥазык еиқәшәараны.
Даатәеит уи ааигәа шәҟыкгьы даԥхьо,
Акгьы наиласыхт уаҟа шәараны,
Шәаӡыӡаран, аиашаҵәҟьа уҭахызар,
Ихаҭагьы изымдыруа уи зыхҟьо.
Уақәымшәахьазар акәхап уара, аҩыза,
Мцак аԥырқьҳәа иааины ианухҟьо.
477

Убасшәа акәхеит усҟан иара абраҟагь.
Лара дагхеит. Дагхацәеит. Дыԥшын.
Инимырԥшырц иҭахны акы дшаргәаҟуа,
Дхыԥшыло даагылт, иҽырҭынчшәа, амшын.
Лара дыҟамызт. Дахьынхоз харамызт.
Иҽааникылахт,
дналышьҭаларгьы цәгьа имбазт.
Аԥшаҳәаҿы – ауаа рацәа. Еилыхарамыз.
Даарылибаарц иҭахын арахь иаауаз,
Икыдхалаз, амҩа иқәхаз, иццакы-ццак
Изааигәахоз... Дыԥшын, аха дааг!
Ихы дацәажәо акы иҳәон иныҵак,
Иусымшәа, даар, дынзырхалак.
Ус лҿаалхеит уи арахь, дыркаран,
Ауаа рыжәпара дҩалкәрааит дшыԥшыз.
Даагылт иқәихызшәа иҟәаҟәа еидарак,
Игәгьы маҷк ҽазныкгьы инаиаԥыст.
– Кыр ҟалазма? – рҿанынарха аԥшаҳәала,
Инамҩатәшәа дналазҵааит, аха аҭак
Ҟалымҵеит иаразнак. Игәы неиқәҳәалан,
Ԥхьаҟа инеихигеит шьаҿақәак.
– Егьҟамлаз, бзиараз, – иҳәахт уи,
Иаҳа маҷк иҽлыдкыл, даагәыбзыӷ.
Иаалырҟьан лара акы даршәахт уа,
Изакәызеишь уи, аха, ных-ных,
Илҭаххар илҳәап нас, илҭахымхар –
Иҳәатәым ауп, иҳәатәым ҳәатәым.
478

Иамоузеи ҟазшьала зегь ҳаиԥшымхар,
Еиԥшхашасгьы иҳамоузеи, џьым-џьым!
Аӡә имаӡа маӡаӡоуп, душьыргьы
Иҳәараны дыҟам, агаӡа,
Сара исеиԥшу, иахьа маҷк дааԥшыргьы,
Имаӡам уи зынӡа маӡа.
– Иуасымҳәаз уасымҳәеит иахьанӡа, –
Ҿаалҭит уи иахьаатәаз ашьҭахьшәа –
Уалахар сҭахымхеит сара амца,
Иҟалап, сҳәеит, уагаргьы агәыԥжәа.
Имырхьаакәа ҳзынеиԥырҵра џьысшьан,
Аха уи уадаҩхеит сара сзы.
Схы зжьеит уара шьҭа уанызжьа, –
Ҳамҩақәа мцацшәа хаз-хазы.
– Беилагама?! – иааҭирҟьаз ажәак ауп,
Днахьысын ԥшьаалашәа лмахәар.
Изеилымкааз иацыҵҟьаз дуаҩагоуп,
Уаҩытәыҩсагь иаҳауам уҳәҳәар.
– Иҳахьзеи, – иҳәеит уи, – иҳахьзеи?
Ҳамҩақәа шԥацо хаз-хазы?!
– Ҳацҳа ҭабгахьазаргь, ҳақәсхьеит,
Насгьы – дузыргылом шьҭа аԥсы.
– Уи закәи, мшәан? Иҳәа аргама,
Изакәызеи иҟалаз, иҳахь?
Сыхазына, – иҳәеит, – бажәа еилгамеи,
Бызцәажәозеи быҟамшәа арахь?
479

– Арахь сыҟам, сара уахьгьы сыҟам...
Сгаӡара сыхьӡагәышьеит, иааурҳа...
Иахьныҟәгатәым мҩак ала зны сныҟәан,
Сҟьалеит, сҩашьеит сшааиуаз аҭыԥҳа.
Исхасыршҭхьоу ԥхыӡуп сызлацәажәо...
Зегь ааҳәуас, ҽакалаӡа иҟалос
Абаздыруаз зны, сшыхнахуаз уажәа,
Схы-сгәы уҭамкәа амҩан ушсыниоз...
Еиҭазҳәара ҩыџьа ражәа иацу,
Ргылашьа аныҟам џьара акәаԥ!
Рымҩа нарыгӡо, дара аахьаҵу?
Иаазалымҵуа излаҳаз... Уеилагап!
Заа ҳаиԥырҵыр еиӷьуп ҳәа, даргәаҟуа
Илықәшәацәгьан дгылоуп, илҳәац ҳәо.
– Сара ҽаӡәы исҭахьеит сызлаҟаз...
Унеилашт, ҳнықәлар, уара уи сыхьҳәо...
– Иҟаз ыҟан, иԥхьаӡа иҟамызшәа,
Слымҳа иҭалом ибҳәо, наҟ ибхаршҭ...
Игылан нас акраамҭа урҭ аф рысшәа...
Иахьа хәҩык ахшара рымоуп, уҭаххар,
Аха еидарак нықәҳалоит иҟәаҟәа,
Иааигәалашәоит лажәа акгьы мҳәо:
«Сара ҽаӡәы исҭахьеит сызлаҟаз,
Унеилашт, ҳнықәлар, уара уи сыхьҳәо...»
2012

***
«Уца уахьымаара! Иамуазар иамуит.
Егьҟамлазшәа ԥшьаала саатәап.
480

Снаныԥшылар сызнаҳалаз амҩа,
Схыдара ҽазныкгьы агәра згап.
Сышнанагаз збап сахьтәамыз,
Сышҩашьаз, сызлаз сшаргаӡаз.
Усҟан насыԥла сгәы ҭәымыз –
Амҽеи уансоу лахьынҵас.
Сагьхьаԥшуам, шьҭа уахь сызҭахыда,
Ихагахан иқәзааит аԥша.
Аха илакәшьала ари: сара ахыда,
Бзиа ушызбац узбоит, алахша!
2012

***
Иеицхыраан, ирулакгьы дҩаган
Дҩықәдыртәеит – алҩақ иашәны.
Ианаахьаԥш, ирбаз лакәын:
Рхы дықәтәан иҽырзажәны.
2012

ИРҲӘОЗ ХАСҴАР...
Ирҳәоз хасҵар – рааигәараҵәҟьа стәазаарын,
Ишаҳәшаҳәуа сгәы икыдшыло рымца.
Русқәа сусны, рыԥсҭазаара сыԥсҭазааран –
Анцәа иумҳәан! – снаӡарын уаҵәынӡагь.
Иҟаларын снархыҳәҳәаргьы уаҵәашьҭахь,
Исхасмыршҭыр ҳаиҩызара, ҳаиуара,
Хьӡыкгьы згарын сара, ахьӡ иашьҭаз,
Иахьынӡасҭаху сналачо ҳдунеи уаара.
481

Ирҳәоз хасҵар – иаадыртрын агәашәқәа,
Сналаҳарын иҟәандаӡа рӡы-мшын.
Иӷәыруа сашҭа иҭазаарын аҳәажәқәа...
(«Қьафуроуп иҟоу» ҳәагьы рымшын.)
Ирҳәаз хасҵар – зынгьы сыбла хызҩарын,
Иахьаҭахыз џьара сыҽсырдагәарын.
Сҽырҭажьны ӡыхәашьқәак еихысҵәарын,
Сналагылон снеины шьоукы рхагара.
Ҩызцәас урҭ шьҭыхны срыцларын,
Рышхәа сҭамыз, рашәақәагьы рыцысҳәон.
Сара стәқәа санырҭахыз сыӡларын,
Ицәыҵҳәатәымгьы уажәы-уажә иаацәыҵысҳәон.
Ирҳәаз хасҵар – сымҩа акыргьы салацон,
Сызлагылаз аамҭа ома ацәызгашан.
Сымҵәыжәҩақәа ааиҵысхыр – ажәҩан салаӡуан,
Дҟаломызт уахь сара исаԥызгашагь.
Ирҳәаз хасҵар – ирбахьаз срыцәҩашьарын,
Саарыдхалон зны сӡымкәа, сҩымкәа.
Дыӡӡеит шырҳәо, саалагылон ргәашә ара,
Ауаа рсахьа сыман, сагьуаҩымкәа.
2012

***
Еҵәак сахьынҳалеит ажәҩан санҩаҵаԥш,
Уахь сеихагәышьеит, сыҭра саназымк.
Аха, сцар, уаҩ дахьыҟам сабацо,
Сгәы иалоу аҵәымаӷгь изалхуам ҳақьымк.
2012

482

***
Ҳшеицәыӡра ҳаицәыӡхьан ҳаиқәшәахит,
Ҳзеиҿамԥшуа иаҳзеибымҳәо аԥсышәак.
Симбаӡазшәа дахьымаара дахеит...
Ҳҩыџьагь ҳахқәа хан шьҭа анышә ахь.
2012

***
«Уаҵәызны ӡиаск схықәхалашт – сзыруам,
Сырыр – уара еилкаа сахьагаша.
Сахьыржуа здыруеит, саныржуа сыздыруам,
Исыԥсышьахо иамам еилкаашьа.
Исхагылоу ажәҩан исанаҳәо хасҵом,
Адгьыл сыҵууаа ицоит – исзынкылом.
Арахь исгәыдхахало ԥхасҵом,
Аҿаԥхьа сымчыдаха сгылоуп.
Сааихьеит, рыцҳа, сааихьеит сахьааиша,
Икәадахеит, сшьамхқәа насыҵӡааит.
Исԥырган саауеит, сыриааихьеит сызиааишаз,
Инсыжьуа нсыжьуеит, исыццаша сыццааит!»
2012

***
Саргьы саатәеит аҩы сҽаҭан,
Сыкәша-мыкәша зегь хәашьын.
Аӡәы ихахәлахьан, ҭынхадак,
Ҽаӡәы изыҳәа уажә шьыжьын...
2012

***
Дсазҵаауан алҩақ иашәыз,
Итәаз аҽҳәа иҽҳәаханы:
483

– Уи закәызеи – узымражәыз,
Уаҳзаазгаз уеиқәырханы, –
Уҷкәынра агәы уман,
Ихәашьымкәа улакҭа?
– Аԥсҭазаараҿ насыԥ сыман,
Анасыԥ сшон схаҭа.
Ацәгьамыцәгьа наҟ саԥырҵит,
Сымԥан иқәлан – изымуит.
Сизашшны уаҩ дысмырӡит,
Ибзиа ахьыҟаз аасырԥшит.
Сгәыраз сыман ашҭа сҭыҵит,
Уи раҳаҭӡа саахынҳәуан.
Уаҩытәыҩса сиҵамшьыцит,
Иҳәатәыз ҳәатәын – иҳәан.
2012

***
Урҭ злацәажәозгьы аԥсышәан,
Аха еиқәымшәаӡеит ҳбызшәа.
Аамҭалашәа зны сырнышәан,
Нас ҳаицәажәақәеит иаахжәа.
Исаҳашаз бызшәаӡамызт
Излацәажәоз. Ҵоуп, ҳаицын.
Аха исҭахымызт, сырҭахымызт,
Ирҳәоз, ируаз зегьы мцын.
Имшымкәа мышқәак сырԥылон,
Шьоукы срыман сыхҭакны;
484

Сызрылымҵуагь срылагылан,
Ажанаа иеиԥш, искыз кны.
2012

***
Исзымдыруа сыздыруам, исылам сылам,
Аха сыхшыҩ ԥырны зегьы срыхьӡоит.
Пастернак дызбалоит дысгәылан,
Дыздыруашәа сыҟоуп Виктор Цои...
2012

АЏЬНЫШ ЗЫҼИЗҬАЗ
Аџьныш зыҽизҭаз ддәықәуп дыџьнышха,
Имҩа дануп уи, акыргьы диеицәоуп.
Ушнеиуа духьӡар – уқәиҟьап ушьхәа,
Уалгоит ауп усҟан, умҩа нырҵәоуп.
Аџьныш зыҽизҭаз аџьныш диҩызан
Дахьаацәырҵуа рыгә иахәаша иҳәоит.
Шьоук анаҟа ишьҭоуп рыхқәа хисан,
Шьоук араҟа ҿымҭӡакәа иҳәҳәоит.
Аџьныш зыҽизҭаз дахьнеилакгьы дшәарҭоуп,
Узицлом, иԥырҟьан цатәуп – игәра гам.
Иваиргылогь иурҭарым царҭа,
Уларыжьп урҭгьы унаганы агәам.
Аџьныш зыҽизҭаз, аԥсыцәгьа, дагьҭәышам,
Имҩа уанхалар, уахишьаап амал.
Мышкызны дазцозаргь, ишидыруа, атыша,
Иахьа ихижәарц даҿуп ухәдаџьал.
485

Знапы даныԥшыло рҿаԥхьа дқьақьахуеит,
Хәшоуп иҿыҵуа – ргәы ҟанаҵоит.
Дынҭыҵыр, урҭ гәхьааигазшәа даахуеит,
Цәгьак ыршо, еиҭаршало дцоит.
Инарҳәаарҳәуп иибо зегь, дҩашьоуп,
Иблақәа ирхылахьеит аш.
Аиқәаҵәа шкәакәоуп, аиаҵәа ҩежьуп,
Ихьынаашәа игылоуп абааш.
Аџьныш зыҽизҭаз ддәықәуп дыџьнышха,
Атәыла инапы ианхалар ҳәа сшәоит.
Иага иундазгьы, сықәымҟьац сышьхәа,
Дахьызбо баҩ-баҩы сеиҿышәшәоит.
Мышкгьы мҩасран иҟам ҳаиҿымхо,
Аӡәы сицәцан, ҽа џьнышк даасыхьӡоит.
Ари адгьыл аџьнышцәа ирымхым,
Ари адгьылаз ақәԥара цоит.
2012

***
Исзыруит исзырымушаз,
Исзырымҳәашазгьы рҳәақәеит.
Сара ишсышьҭаз ицәкәыкәыша,
Ирыцәхалацәеит си қәеи.
Исырҭанда, уара, аԥсыха,
Ишԥагьежьуеи сыблахаҵ,
Аха аӡә дасымҭац аныха,
Дсаӷа-дсыуа – дсымшәиӡац.
2012
486

***
Исыҵԥааны иргазшәа сҽыхәа,
Исԥырҵны, сныжьны ицазшәа сыр,
Стәоуп исзымдыруа ибыԥсыхәо,
Ҽнак сынхкаҳаны сыԥсыр.
Нҵәара ақәымзааит агәҭыха,
Иснаҭо ахыхь, агәыхь,
Стәоуп исзымдыруа исыԥсыхәо,
Бара ҽнак ак ансыцәбыхь.
2012

***
Аццышә сақәҳауа, зны аҽҳәа
Сааҽҳәахар ҳәа сшәоит сажәны, –
Уаҩ дысмацәажәо аӷаџҳәа,
Схы сыкәаҽ, сеихашәны.
Сзаҵымҵуа сықәра еидаран,
Сзымгыло сҩеиханы,
Адәы сықәхар сҭахым даарак, –
Сааԥсаны, зынӡа сханы.
Сышьҭахьҟагьы сылҩаҵә ҩеироуп.
Сара инсыжьуа ажәаны:
Аҵлеиԥш агәараҳәа слеироуп,
Иасуа ԥшак сыхнажәаны.
2012

***
Инасыхеит ҳара уаҳатәым ҳәа,
Инасыгәеит, иагьсыцәхаст,
Изгарызшәа рмал ду рымҳәан,
Рыҽнақәыжьуа ирзынхаз.
487

Еизаракаҿ ажәа сырҭом,
Уахь сагьнарыԥхьом зынӡа.
Рнацәа ақәыркуеит сыԥсырҭа,
Иалахәмаруеит слахьынҵа.
Ирҭахуп сыбла хызҩар,
Сҿы ааихаскыргьы бжеиҳан,
Ҳзеиҿамԥшуа ҳанынеиҩысуа
Дааргәаладыршәалоит ҳан.
Уи са сашьцәа анархаго,
Иансызнымкылогь убап.
Адәы сықәуп сырԥырхаган
Изла? Улазҵаа арупап.
Сыртәым. Акымзарагь ҳзеилам.
Иаҳзеилам аԥсра, абзара.
Исылшагәышьом ԥхьаҟа снеилар
Сара сакәымкәа сара.
2012

***
Аԥсрақәа рацәахеит ачарақәа рышьҭахь.
Ара ԥсроуп, ана ԥсроуп, ирылалазеи!
Ҳарихан дцагәышьеит Жьыгәа дишьҭахх,
Аԥсрақәа ирықәшәеит Ҵышәааи Лазааи.
Инхаз иԥсыз ирышьҭоуп игәаҟ-гәаҟуа:
Дыԥсит, аха аԥсгьы дырҽеитәуп.
Снеит, срыхьӡеит шуҳәо уара анаҟа,
Анаҩсгьы џьара рыцҳароуп, инеитәуп.
Уаџьал арахь аҿаанахар – инаԥшышам,
Уҿҳәара узахыԥом, иага уургьы.
488

Арахь, шьоукы ирыздыруам ишыԥсыша,
Аха иԥсгәышьоит, рыцҳа, дара урҭгьы.
Абар иааин иахьааидгылаз, дышгәыӷуаз,
Ишьапы дықәҟьан днышьҭанаҵеит Гәада.
Акы дарҳәацәоит уи, дакызшәа аныха,
Ас дпато иааихамгылац иахьада.
Сара соуп, иҳәахуеит, зегьы зхароу,
Аха ҳәашьа изаҭаӡом ихароу.
Ҳаи, дад, Гәада, ҽа ԥыҭрак унеихароуп,
Угәнаҳагь ухухроуп, иумӡароуп.
Башагәышьоуп, далгеит Гәада ашамҭаз.
Уҟа, уҟам уаргьы зны сыԥсып ҳәа,
Рацәак акгьы унарҟаҵаӡом аамҭа,
Уагагәышьоит, зегь реиԥш, уаргьы уқәҳәан.
Уҟала, иааиуа, уҟанаҵ аӡәы ҳәа,
Уназхәыцлеи умҩагь ушанысша.
Ирымбазар, уанца, уҭыԥ ҭацәызшәа,
Уаныҟазгьы ирбон ауп уҟамызшәа.
2012

АԤСЫУАК
Париж дыҟан, зны Калькутта,
Ниу-Иорк, Лондон дыԥхьахьеит,
Дналс-аалсуашәа Гәдоуҭа,
Рими Венеи ибахьеит.
Дсасны Варшава далан,
Шьоукы дрыцныҟәон Пекин.
489

Дыҟан Гана, Гватемала,
Венециа ссир дазгәыкын.
Иныҟәахьада, избахьада
Уи иибахьоу – дҟамлаӡац,
Аха днанамгаӡац Лаҭа,
Ҵабал днеины имбаӡац.
2012

БЫЦӘОУП
Быцәоуп амш иаркараз, ибыцымныҟәаз
Аамҭа аԥлакь еиԥш бахьангылоу
Уаҳа чҳашьа бымоупҳәагьы сыҟам,
Ибымнамхӡацзар уи, акара, ибылаз.
Атәаха бнамҭеит бахьаауаз, агылахагь,
Агәыр аҵа бкылнарԥеит иагаџьара,
Зынгьы биеиԥшын, избон, абна илахаз,
Аха цасгьы бгылан баҿын аччара.
Бшылҵра бдыруан уахьынтә, гәыӷрамыз
Ибыханы бназгоз наҟ, адәы иаҵәахь.
Жәҩан ду аҵаҟа быззыԥшыз ԥсҿыхрамыз,
Баанызкылоз, бызмышьҭуаз анырацәаз.
Ибызҭадаз, рыцҳа, бара аӡы аисаха,
Амч абаҟаз, аха уи баналашәа,
Бызгәҭылазкуаз ирымҭакшәа аизаха,
Бнарылҵәраан быҿшаабхаз бгәалашәоит.
Бызҿаӡсоз уи аӡиас ӡыхәашьын,
Ибыҵасны баршәуан амҩан ампыл еиԥш.
490

Сгәаҟуеит арантә: џьара акала сбыхәашан,
Аха адгьыл иқәу амца самбылуеи.
Санынабхьыԥш схаҭагь уи саналаз ауп,
Схыблаа-ҿыблаа сныжьуп уа ҟәарашк аҿы.
Адунеи зегь сара исхьынҳалазу,
Сызгыломызт, сыԥсны сышьҭан гәашәк аҿы.
Ҳнеиԥхахалар ҳҭахны, аха иҳалымшо,
Ус ауп ҳара ҳшеиднагалаз, ҳгәаҟцәаны.
Сааԥсан саргьы, изулакгьы суалымшәа,
Сҿынасхон еиԥш, ҳрыцҳарақәа ааԥаҳҵәоны
Баасывагылт – шьҭа уӷәк еицахатәын.
Баасыхәаччан – амш збеит ҽакалашәа.
Иус хьанҭан – ишьҭаз шьҭыхны ираҳатәын.
Амшын ду цәыкәбарқәан ҳаицалашәон.
Иӡт, иагеит ҳәа ишҳалаԥшуаз, ҳаламӡит,
Арахь ҳақәҳаит цәқәырԥақәак ҳаҽрылакны.
Џьаргьы игамыз амҩа ҳдырбон, ҳаламцеит,
Аамҭак ааин, ҳацныҟәон зегь рылагьы.
Аха ҳара иаҳтәымызт уи иаҳнаҭоз,
Иаҳмыхәагәышьеит, сымш, ҳазларгәыбзыӷуаз.
Ҽа ҟәаракгьы ҳаннаҟьон ҳзымшаҭаз,
Аҿынанахеит ҳамшқәа, ҳаҵхқәа ныхуа.
Баркараӡеит бара уи, баргәашеит,
Бахьнықәҳазгьы барцәеит бҭаҳәахаа.
Ҳҩеибаргыларгь, џьара ҭынч ҳазтәашам.
Быцәаз ҭынч, бзыцәозар, ҽа хахагь.
2012

491

***
Лыкәҷарақәа зегь ахьшь илцәагазшәа,
Ашҭа дықәгылоуп, илҿашәышәуа аԥша.
Уахь егьшыҟам ҽазнык агәра лгазшәа,
Лылаԥш кыдхалеит сан дахьыԥшуа.
Ахьшь ишьҭнаԥааз агеит, ихынҳәышам,
Аха ара аҽарҭынчуам аҟәарҭ.
Ицеит акәҷышь лалаӡ амҽыша,
Ицеит, иаахә шьҭа иубар.
Лымҵәыжәҩақәа ҳрыҵак ҳлыман иахьанӡа,
Хәыҷ гәарҭак иҳаласма ахьшь,
Уи ауп ашҭа иқәхаз дзыргәамҵуа,
Уи ауп лылаԥш зкыду ҳа ҳахь.
Сынкашәа-аакашәо ашьац иаҵәа сшылаз,
Сызқәыз адәы сықәԥаауп, исдәым.
Дхьаамацараха ҳан рыцҳа дгылоуп.
Сымҵанарсыз, сара ажәҩан сатәым!
2012

ДАҼАЗНЫКГЬЫ АԤСҬАЗААРАЗ
Схы аршаҟәеит, сгәы афеит ишааиуаз,
Сыблақәа арааԥсеит – слашәхарц егьсыгым.
Сымчқәа каԥсеит, исиааиуеит сызиааиуаз,
Скаԥа-чаԥо, ԥасеиԥш, адәқәа срықәым.
Сымҵәыжәҩақәа хьыдыҩрит, сԥырра џьысшьон,
Сдагәамханда – ирацәоуп исмаҳауа.
Зегь џьазшьалоз акымзарак џьасшьом,
Ицаз сахьҵәыуом, саршанхом иаауа.
492

Иҟалалак – схәы-сжьы еиланаргылом,
Сгәы цәымсахоу, сарԥыруам акгьы.
Аԥсҭазаараҵәҟьагьы сгәы каршә саԥылоит,
Сшацәшәалоз еиԥш сацәшәом зынӡагьы,
Уажәы-уашьҭан сықәнагарашәа шызбо,
Иҟаз, иҟоу аацәыргало иҵакыдан,
Уабаццакуеи, макьана ара уԥшыз ҳәа,
Сааргылалоит гәыӷрақәакгьы сыҭан.
2012

***
Срыцҳара ззымгаша шьоук ыҟоуп ари адгьылаҿ,
Урҭ уи иаднамкылазаргь, иқәуп игәеигәеиуа.
Шьаҿакгьы ҟасымҵаӡеит зны ргәымхара садгылан,
Срыцны шьҭагьы агәашә аҟынӡа снеиуам.
Иушьыр иузымшьуа ауаа ирылоуп иуааушәа,
Уахьынҭыҵуа ақыдқәа реиԥш иаауԥырахоит.
Иԥсны иқәушәа акы рхырҳәаалоит уоушәа,
Иԥсуам арахь, ибзиан иԥсыр аха.
Аԥсы гәырҩа иаҵоу аԥсцәа карахеит,
Ирызцәырымго иаарыдхалт, ирзымҵәахуа.
Дара рхара нарган шьоукы ирхарахеит,
Иқәлан ицоит, ицоит џьаргьы изымцахуа.
Шьоук рымҵәыжәҩагь иааҵарклоит, гәымхақәак,
Ирҭахыми урҭгьы џьара ирыдгыло.
Ргәылацәа ахьцо рыздыруам, изхымҵәакәа,
изнымхакәа,
Иааидашшыло иаатәалоит, рысабицәа ргәыдкылан.
493

«Абарҭ рааигәа иҟам, абарҭ рааигәа иҟам роуп
Зыԥсы ааивызгаз», – рымшуп урҭ, лахьыцәгьақәа,
Иԥшаауа идәықәуп, изҿугь баша ныҟәароуп,
Иааиҿаҳалоит ианаахынҳәуа, еибырҳәалоит

рыцәгьақәа.
Еибаргәамҵроуп иҟоу агәымхақәа рдунеиаҿ,
Иага уургьы, иага уҳәаргьы узалагылом.
Рхы ахьдырхаз уҳәонда, уара, инеиуа,
Аха ацәажәарагь улшом – уаҳа улам.
Изызбазеи сара абасҵәҟьа схазшәа,
Уаасыхәаԥши, иацтәи иахьа исылаӡом.
Срыцҳара – арҭ агәымхақәа еиҳахазшәа
Збо салагеит, сышнеиуа сагьрылаӡуа.
2012

***
Уалагәырӷьа амш: икаххаа еиҭашахт,
Абас иҟан иацтәи амшгьы – уацын.
Ишԥарацәоу, уԥшыр, угәы аззырҳаша,
Ирыцҳароуп абасеиԥшха џьара убжьаӡыр.
Улымҳа иҭахәыҭхәыҭуа ушаргәыбзыӷуа,
Аԥша ҟәанда ушашьышьуа аԥҳәыс леиԥш,
Угәуҽанӡамкәа ахәархь еиԥш акы аауҿыхоит,
Инеилажьуа уусқәеи шьоук русқәеи.
Аԥсҭазаара иацу, ҵаҟа иаҵоу,
Ирызгәамҭо ӡыхәашьха иаахыҵуеит.
Уи умбазшәа ҟаҵа, нас, ухаҵоуп,
Зегь шумаз... Иумаз зегь уцәыӡуеит!
494

Ус убазар акәхап амш ануҵас,
Узалымҵуа аҵх уаналоу, иухаҳаз,
Ари ссирми, зегьы ианырцәуӡо,
Идсырбахуам ҳәа ишсылам уаҳа,
Уанаатәо згәы цаз уҽыреиџьыԥшәа,
Хаара-бзаарас иҟоу зегь уцәыӡлоит.
Аӡәгьы издыруам уара иахьа иуқәшәаз,
Ахш еиԥш уажәы-уажә уаарыцәхыҵлоит.
Арахь амш шыҟац иҟоуп – икаххаа,
Адунеи ду арԥхахьеит шәахәала,
Аха дшакыц ахьҭа дакуеит хаха,
Гәаҵәыхьума акгьы ихьт Пахәала.
Аԥсҭазаара иацу, ҵаҟа иаҵоу,
Иабеиҭахыз, уигьы ибеит аргама.
Уара убла хҩа, нас, ухаҵоуп,
Ус ҟаҵашьа амам, уара, иамам.
2012
АМЗА САҴАԤШУА
Сара арыцҳа, абри амза саҵаԥшуа
Сызтәарым акраамҭа – зегьы нҵәашт.
Адгьыл сшықәыз абри ажәҩан саҵашуа,
Сцап снеикәабыл, еилыбгашт абааш.
Сгәыӷрақәа идырӷәӷәаз, уи ала иргылоу
Абааш дырхәашон ишдырхәашара,
Иахьанӡагьы саҳәа ҭых сызԥыло
Ирылшазҭгьы, ҽак акәым, сыршәара.
495

Исылгахьазаргь ауан урҭ иахьанӡа,
Уаҵәынӡа урҭ снармышьҭыргьы ауеит,
Аха идмырбакәа ара сзыргәамҵуа,
Сара стәала, сымҩала саауеит.
Сҭаҳааит аҭахызаргь сахьҭанажьуа,
Сызлаҭыҵуа амҩақәа ԥшаауа
Сааит иахьанӡа, схыдарак сканажьуам,
Сшаац ауп скамҳакәа сшаауа.
Убри азоуп ари аҵхгьы сзалоу,
Игылаз амза шьҭыҵуа изысхаҷҷо.
Исҳәахьеит, еиҭасҳәоит: зегь аамҭалоуп,
Хараӡа сызцашам наҟ сыччо.
Сахьӡагәышьар, иааиуа амш сарҵәыуап,
Сықәнакшап, сҟәыбасагь сагап.
Сынасыԥ даҵанакыр зны сыуак,
Сыҽидкылан ԥыҭрак снагәагәап.
Уахеиԥш, иага ҵхы сырԥылап,
Са стәы иакыр – сигәаԥхар ҳазшаз.
Амза ҭашәар, ашьыжь амра гылап,
Рҽырҿыцны исԥылап сызлаԥшуаз.
Сымнеираны сыҟазаргь уаҵәынӡа,
Ари аҵх салаӡсоит, сатәуп.
Уи азы мацарагь, зхьышьаргәыҵа
Сакәыхшоу, идуӡӡан иҭабуп.
Сара рыцҳа, абри амза саҵаԥшуа
Сызтәарым акраамҭа – зегьы нҵәашт...
2012

496

АУАЛЫРҬАЦӘ
Рыцҳарак ыҟазар, дырракгьы урҭап,
Иԥшны итәома, иҭрысп, иухьӡап...
Амҩа ианылан иаауеит ауалырҭацә,
Уаҳа акымзарак ыҟаӡам, мап.
Ауалырҭацә гәаргәаруеит бааԥсыла,
Ишьҭыхны иакушәа абираҟ,
Иаршанхап, ишаақәшәаз еиԥш рылаԥш,
Инаскьа-ааскьан игылоуп наҟ-ааҟ.
Игылоуп ауаа уалырк рымбаӡацшәа,
Иара шьҭыԥоит, ишьҭасуеит еиҭа.
Аԥхьаҟа акы ыҟамыз шьацшәа,
Ицәӷәыхаа, иқәсны иаауеит ахәада,
Абжьы цәгьахаӡеит ианынҭала агәаҩа,
Акы иазнымкылеит уаҟагьы, иҭыст.
Харантә абжьы акраамҭагьы иааҩуан,
Ицеит уи нас наҟ, иахьахыз.
Ус, ишыԥшыз, аҿаанахахт, лакәми,
Амҩа асаба анырчыла ауалыр.
Уалырымкәа иҽызар – кәадыршәагь ак ақәми,
Кәадыршәагь иауазеи, избоит акәадыр.
Аԥхыӡ салоу, уалырымкәа, ҽызаап,
Иақәтәоугь иаразнак дыздырит, дыздыр.
Уи дызҿыц иахьанӡагь даҿызаап,
Иажәа узахыԥом иҭацәу ауалыр.
Алада дыҩлоит, аҩада дыҩлоит,
Уахьгьы арахьгьы дыбжьоуп, дагьахьӡоит.
497

Ҳтелевизор ибжьы ҵәыҵә ааҭыҩлоит,
Дааҳалаҳан, дныҵаҳа дцоит.
Хәыҷгьы дугьы даакылсыр ҳәа ҳшәахуеит,
Иаадыруеит дшымцо уи дышцара.
Амшын аҟәара днықәҳауеит дшәахха,
Даақәҳауеит дбылгьан, дуалырха, аҟәара.
Нас арахь амҩа даанылоит дгәаргәаруа,
Рхы игеит, избоит, митә ианиаз.
Шьоукы ишьҭа ихыхуп икәаруа,
Рышьҭыбжьгьы шьҭыҵуа иаауан иахьаауаз.
Сымш мшымкәа иснарбеит ауалырҭацә,
Сыҵх иалоуп агәгәаҳәа, иаанкыл!
Исышьҭагылоу аԥсыхагьы сырҭом,
Инҵәартә саԥхьа инеиуа ркәакәыл!
Урҭгьы егьырҭгьы рхага, ишьҭыԥо,
Инеиуеит асаба ргыла ауалыр.
Сыбла дыхгылоуп зҽабаа хыԥхыԥуа
Иӷәапӡа иантәалоу нахьхьи акәадыр.
2012

***
Ԥшацәгьак сагозаргь сыжәжәа,
Ажәҩангьы ааилымго сханы,
Ааԥынрак схы азырхашәа,
Мҩакы сануп сеиханы.
Сабацо абас сыццакы-ццак?
Сабацо абас сҽыхәжәа?
Ашәакгьы сҳәахеит иныҵак,
Ижәны, сашьны саауашәа.
498

Ӡиаск сааҽԥынгылт, сырӡом,
Сыррашәа збахзар гаӡа,
Сааԥын шынхазгьы сыздырӡом
Сышьҭахьҟа, наҟ, хараӡа.
2012

***
Исыԥхаз сыбжа ргахьеит, инеицхыраан,
Сыбжа моу, уи инеиҳазаргь ҟалап.
Ӡиаск ҳабжьысуеит, сан, аха сзыруам,
Уи сықәҳәан сагар ҳәа дшәозаргьы саб.
Урҭ ирдыруеит иҟам рахь амҩа
Сықәлар шхыдароу – ԥсроуп сааццакыр.
Ашҭа сҭаз, нас, араҟа сгәамгәамуа,
Схәарҭаны рбозар арахьтәиқәа акыр.
Сылаԥш иҵашәоит ихароу сҩызцәак,
Исызгәаазшәа, урҭ еилагылахуп ҿымҭ.
Сааит сара арахь ҳәаақәак сырхысцәан,
Рацәак уаҩ ихәо ускгьы саҿым.
Срылсны сааит сара арахь ибатәымыз,
Сызхара исзымбакәа уаҳа ибатәыз.
Мҩакы ианыԥсалоуп еидкылашәа исымаз,
Сышьҭахьҟа инмыжькәа ҭыԥкгьы сахьтәыз.
Сгәы далҟьоит уажәы-уажә қәрахьымӡак,
Дшыхгылац сыбла дыхгылаӡоуп ӡышк.
Сгәы иалоуп урҭ цқьа сахьырхьымӡаз,
Ус, уи сгәы ишалоугь, сыԥсышт.
Гәнаҳа саҵам сҳәоит, аха усгьы
Лылахь ахьеиқәцәаз хьаазгеит ԥҳәыск.
499

Аамҭа хара дагеит уи аԥҳәысгьы,
Датәуп ҽа дунеик, даҽа хҭыск.
Сыԥхыӡ иалоуп аҳәсеи ахацәеи,
Рышьҭа сыххалеит – иӡбоит, избаӡом.
Урҭ злагылаз аамҭа иахацәеит,
Дара арантәи џьаргьы ицаӡом.
Сажәа иалоуп, сашәақәа ирыцуп,
Аха, иазууеи, сыбжа ргахьеит.
Дара рылоуп, – исҳәаша иҿыцуп, –
Сызлагылоу иахьанӡа адунеи.
Зны-зынла ԥсаатәк еиԥш ажәҩан ду салоуп,
Анцәа сизааигәан схы збоит уамашәа.
Махәык еиԥш, иацтәи амш сахьынҳалоуп,
Акы сцеит сара уи аныхжәа.
2012

***
Ҳаибамбар бзиан, ҳанеибабагь – ҳнеиԥырҵыр,
Аха ацашьа дақәымшәо даасыдхалт.
Исҭахым иҳәозшәа зынӡа усырӡыр,
Дгылан уи дсыдхо, деиҭасыдхо.
Хәыҷи дуи дразҵаауан дгәыбзыӷӡа,
Иҟаз, иҟамызгьы хьаас иман.
Арахь, дцахьан зны ашәҟәы саныхӡан,
Днасыгәҭас. Ҭиишьаалагь сиҭима!
Уажә иршәшәоит, даасыдхалан, иҵыхәа,
Ажәлеиԥш иҟьоит жәақәак, исмаҳаша.
Измам ҳәагьы акы ыҟоуп, уара, ԥсыхәа,
Иага аамҭа царгьы иузмыриашо.
500

Анышә иаҭо уҿааухеит узиааиуаз,
Иахьа уи иабамоу, мшәан, ӡашьа!
Ааишьа уақәымшәеит уара арахь уанааиуаз!
Уақәымшәо угылоуп уажәгьы ацашьа.
2012

***
Раамҭа раҩрыжьт изыԥсаз еилымкааӡакәа,
Раамҭа раҩрыжьт беиеи ӷари.
Ахылаӷьарахь, наҟ, иҭарҵеит иагәан,
Хыдарала рымшқәа ирылахәмарит.
Изҟәышымхеит. Ргәы иажьеит бааԥсыла,
Наунагӡа араҟа иҟахушәа.
Иқәибагеит шьоукгьы нас, инеидыԥсылан
(Уааилымго угәыла ихәда хужәар),
Шьоукгьы дәықәуп ус, иԥсымкәа, ибзамкәа,
Изеиҿамԥшуа, арахь – еидхалан,
Иҟоуп – ҽаказы акәым – амгәаз,
Џьара наҟ иагаанӡа дара бӷалан.
Амал иалатәаз рмал нҵәеит ишнеиуаз,
Иамаӡамшәа шырбоз уи аанҵәашьак,
Аха инымҵәо ҳәа акрыҟоума адунеиаҿ,
Иану арахәыц аныҵроуп акәаркәашьа.
Урҭгьы егьырҭгьы ааилагылт уажә иааины,
Ирбаз ицаз рымшқәа шрылахәмарыз.
Ирхууааны инеиуеит аамҭа риааины,
Ирзеилымкаауа иаахьаҳәны изрықәмақарыз.
2012

501

***
Иҟаз ыҟан – мап рцәыскуам
Сара истәыз, сызлахәыз.
Мап лцәыскуам исаԥызгаз, –
Хара ԥшак иагаз аԥҳәыс.
Мап рцәыскуам иҟалашаз,
Иҟамлашаз – сызшьаҳаз.
Мап ацәыскуеит сара аиаша,
Исмаҳашаз, исаҳаз.
Иҟаз ыҟан – иҟамызшәа,
Уара иухьымсызшәа умҳәан.
Иҟан сара сыхәда хызжәоз, –
Ухаҵоуп, усҟан умыҳәҳәан.
Чҳашьа амамызт – саапкызар,
Сеикәанаргежьқәазар амц.
Аԥырԥырҳәа амца скызар,
Саннаҟьазар уи аҭӡамц.
Иҟаз ыҟам – иҟамхашаз
Дсываԥало дааскьацәеит.
Сымшқәа ирылахаз, израшаз,
Дсыдызҳәалоз зегь аанҵәеит.
Сара сшыҟаз сыбла хҩазшәа,
Иеихан, иртәым мҵадырст.
Акы сҳәалон зынгьы уазшәа,
Ҳәашьа змамгьы ахьҳәатәыз.
Сывараҿы, сыҽсырдагәоу,
Ԥасашәа амҟалатә ҟалан,
502

Исзеиҭарҳәаз са сзы илакәуп,
Иҟаз ыршо зегь еилан.
Еилыхара-еилаҩеиласроуп,
Исҭахымзаргь, сызлахаз.
Сара сымҩала сымҩасроуп,
Егьсымбазшәа, аха нас?
Исыхьӡеит сназыцәхьаҵыз,
Сызцәыбналаз зегь сыхьӡеит.
Сынхеит сара иҟаз сшацыз,
Иҟам сашьҭаланы сцеит.
Иҟам, иҟаз, иҟалаша...
Арахь исыжәлоит еилаҩынт.
Зегьы ирышьҭоу дызрыхьӡашам.
Ԥсҭазаарагь соуам ҩынтә.
2012

ҲАИРПЛАНЛА
Воронежи Ростови рацәак аурыбжьаху,
Аха ҳара амҩа ҳақәхацәеит усҟан.
Ажәҩан ҳалан, сгәы уи ибжьнаху,
Избеит ҳаԥхьаҟа иҽеимызшәа ҳусқәа.
Ҳҳаирплан неиуан иҭаҳауа, ишьҭыҵуа,
Аԥсы ахәлаха, иаламкәа уаҳа.
Изааӡари, зегьы иҳахьуан ашыӡ уа,
Иҟалон уажәы-уашьҭан ҳкаҳар.
Рыгәқәа ааиласын, шьоукы ирыҿнахуан,
Шьоук хәыҷқәак ркын ихьусууа.
503

Аӡә дахьтәаз «Иазхоуп!» ҳәа дыҳәҳәахуан,
«Ҳалгеит ҳәа сыҟоуп», – имшын аԥсыуак.
Ԥҳәыск снапы дахьынҳалеит ҳангыла,
«Шәҭыԥқәа нышәмыжьын!» – лҳәон стиуардессак.
Дҿыхан, ҳабаҟоу ҳәа дсазҵаауан сгәыла.
«Ҳабаҟаху, – аҭак ҟаиҵеит аӡәы, – Одесса!»
«Одесса иауазеи, ҳҟьалама, ҳҟьала?!» –
Аилиуминатор днадтәалт ахаҵа.
Ҳҳаирплан кәлаауа ажәҩан ду иалан,
Ҳҭыҵыр ҳҭахын, аха уҭыҵыр уабацоз!
Сҭаларым ҳаирпланк сара ахаан ҳәа,
Дматанеиуа дтәан ауаҩ аса.
«Бара боуп, бара ибҭаххан...» – ҳәа,
Аҽԥныҳәа налиҭон дахьтәаз уа,
Ижәынгьы дшыҟаз мҩашьо, ҽадабаӷьк.
Нас, аҳаирплан аҽарҭынчшәа анауы,
Ишәаз ахаҵагь даатәеит иҽырбаба,
Деимиаа, исахьақәа иҭа адауы.
Еиҭалҭалахт, ажәҩан иаҽҟьазшәа,
Ҳаирплан ҟадыџь, ицәгьаҵәҟьазаап ҳусқәа!
Стәан сара ҭынч абри самыршәазшәа,
Аха сыԥсы схаҳахьан усҟан.
Иҵӡозеи уиаахыс!.. Џьарак сузыртәомызт.
Ажәҩан салан, амшынгьы сынхыӡлон.
Саазгаз сагомызт, сызгаз саанагомызт,
Изызхәыцтәу, изызхәыцтәым срызхәыцлон.
504

Уахьагалакгьы, еилыскаауан ашьҭахь,
Ушьап адгьыл ианықәсуоуп, ҳәарада,
Уаныӷәӷәоу. Сынҭыҵыргьы ҳашҭа,
Сымчыдоушәа збоит сара арада.
Иаазымтәаӡоз сабацало сахан,
Аха, ишԥауури атәахагьы ҳамам.
Ажәҩан салакнаҳаушәа збахуеит,
Иаасгәалашәар инымҵәоз уи амҩа.
2012

***
Угәуҽаныз иушьҭоу рыцқәа анырхуа,
Урлагап, уанырҿашәа, сақә-сапыншәа.
Иудыруазааит аригьы: укназҳаз укнырхуам,
Шьоукы анухәаԥшуа уԥсызаргьы уԥсымшәа.
Ауаа ирыздыруам ауаргьала ишантәалоу,
Игылоу дкаҳар, икаҳаз дышҩеиуа.
Амшын ду аԥшаҳәа акалҭ иананҭәало,
Иқәнаӡәӡәар ҳәа уи иаршәаҟьо среиуам.
Сыкнарҳа, сыкнырх, ица исыӷрагыла,
Санеиқәха, агәаӷ ԥыжәарак аҭам.
Цәгьа сымуит, ламыск сыннакылан,
Ус сыҟоуп, ус сыҟан иахьадагь.
2012

***
Схы сымагәыхьҟа сеиҭааҵагылт ажәҩан,
Сзықәгылоу адгьыл сыҵууаа ицо,
Исышьклаҳаз аԥырҵшьа смоуа, саражәуа,
Саԥхьаҟа ишьҭоу сымшқәа ԥхьаӡо.
505

Урҭ рацәагәышьам схы зжьаргьы, исымжьаргьы,
Ахьаԥшха соуаанӡа иԥрып, исыцәцап.
Сааԥсами, исҭахуп маҷк сыԥсы сшьаргьы,
Аха шьҭа уаҳа шсылымшо зӡап.
Сҿынасхап мҩа хара саԥхьаҟа ишьҭоушәа,
Шьханхыҵ иҟоушәа иахьанӡа сзышьҭаз.
Инсыжьыз аацәырҵып арахь рыԥсқәа ҭоушәа,
Инсыжьыз – сгәы ҭызфааз, зны иагьзырдаз.
Ирбахьац сакәхарым иҟоу сахьрылоу,
Снеиуеит, абар, сара иҟоу чҳаны.
Иахьанӡа сызнымлац мҩакгьы санылоит,
Сеиқәлымҳаха снеиуеит исмаҳац саҳаны.
Исмаҳац, изымбац шԥарацәоу, ассир,
Сыблахаҵ дыргьежьуеит урҭ, сызлаԥшуа.
Рыцҳаран сара абарҭқәа сымбакәа сымҩасыр,
Ишсышьҭагьежьуа, ишсышьҭахынҳәуа аԥша.
Сықәнагахьазар акәын уи зны, уаахәыцыр,
Иааргылаз асабаҿ схәаҽхьазаргьы ауан.
Издыруеит, митә ҟалахуазма сыӡыр,
Аха смыӡӡакәа, сықәҳа саауан.
Акы сашьҭан, зегь реиҳа ихадоушәа,
Исықәхазшәа имшәакәа макьанагьы уалк.
Иџьасшьо мҩахарак саԥхьаҟа ишьҭоушәа
Ахьызбаз ауп, сызлаҳаз саналҵ.
2012

***
Бнарахеит зны аҩны ахьсыргылаз,
Қьаԥҭахеит сыԥсы шҭаз, саныз.
506

Ишԥасҭахыз уа сеиҭанахылар,
Анхара сеиҭалагаргьы ҿыц.
Аха амца сзалымҵит иахьанӡагь,
Сыҽҳәа саӷацәа ҽҳәатәоуп, сыԥшын.
Идырцәазшәа сыҟамыз уи амца,
Ирыҵалазшәа ихыҵны арахь амшын.
Аха дхаккала дықәгылоушәа сбарҵа,
Иԥаҵа еимиаан сизыԥшуеит гыгшәыгк.
Иҭахушәа ажәҩан цқьа дабарцаз,
Днықәс-аақәсуеит ашҭа даҽазнык.
Ҩыжәроуп нас ара изҿу еидтәалан,
Сышәҟәқәа амца иақәиҵоит аныхтә.
Сыԥшуеит арантә зынхара акгьы ззалам,
Сгылоуп ҿымҭ сагәылаԥшуа ҳҭоурых.
Акырӡа зхыҵуа рхьаақәа рыҽдырҿыцуеит,
Амца хәыҵҟьеит, икашуеит ашьа.
Саԥхьа игылан зҿаазхаз дысцәыӡуеит,
Ишьҭа схылан сдәықәлоит уи, сашьа.
Иааиз цом, иртәым сымаркыхуеит,
Рхы анырҟьоит сбаагәара аҭӡамц.
Сыбжа сымырхызаргь, сара сгәыӷуеит,
Сзаламгыло саамҭа аӡыхәашь, сгәамҵ.
Исылнахуеит, скыдҟьан, уи исылаз,
Ихьааха, имцаха ак сыцроуп...
Бнарахеит зны аҩны ахьсыргылаз,
Исцәыхьанҭоу арантәи ацароуп.
2012

507

***
Быҟаҵәҟьамзар акәхап – аҵх баналаӡ,
Амш арахь баналамгыл – анша.
Саауан сара гәыӷрак сахьынҳалан,
Банықәнага ибыҵасыз аԥша.
Сашҭа бааҭашәеит зны,

иҿшәаз абӷьыц еиԥш,
Ашьац ԥшқа бнылашәеит шьыжьык.
Схагахоу, нас бахьцазгьы сбыццеит,
Быхәда зны аимхәыц еиԥш сахшьын.
Саршанхеит иахьа иҟам тәылак,
Дгьылбжьахак аҟны снанагазшәа збан,
Ажәҩан сықәҳарызшәагьы саагылан,
Сханы икыдыз аеҵә сырзыԥшуан.
Руак сыкәа иҭашәеит аргама,
Сшазыԥшыз сарԥырт – зегь ааҳәит.
Сынасыԥ уахь, ажәҩан ахь, сагама,
Ма арахь сыннажьма – сыбзаҳәит.
Адгьылбжьаха бара быхьӡ ахысҵеит,
Атәыла ссир сазыҟалеит аҳас.
Исылаҳаз атәымуаа наҟ иахысцеит,
Сынцәахеит ба бажәақәа ахьсаҳаз.
Сгәы дырҟәандон урҭ, сдыргәыбзыӷуан,
Насыԥ змаз ҽаӡә дабаҟаз ас!
Ахааназгьы нҵәара зқәымыз сызаԥшыхуан,
Сықәызгашаз сышьҭа ихылан ианаауаз.
Бара боуп уи аԥшатлакә имҵанарсыз
Ҳадгьылбжьаха ҳхала ҳанахыз.
508

Хнырҳәышьа амам усҟан исыцәнарӡыз
Сара аамҭа, скәаҳангьы исхыст.
Адыд сшьапы сықәнаҟьеит иаразнак,
Исхамацәыст, иҟалаз саршәеит.
Бшыҟаз бара сдунеи ду базнан,
Уи балԥаан бызгаз ԥшак шәышәуеит.
Ажәҩан ахь багама, адгьыл бықәу?
Бышьҭа бырӡит, шәахшәа бынкабеит.
Ашықәсан зны абжьы аргоит акәукәу, –
Быбжьы смаҳаит ма џьара бсымбеит.
Амҩадуқәа сырныз наҟ сгәеигәеиуа, –
Сахьымаара шыҟоу сыргарын.
Срыцҳара – быҟам шьҭа адунеиаҿ,
Быҟазар – ма быҳәҳәабжь саҳарын.
2012

КӘЫДРЫ АРРА
Иаҳцәыцәгьан ҳара уи, Кәыдры арра.
«Сара сҭалом аԥхьа, уара унеи!.. »
Ҳхәыҷқәан, аха иҳамахын ҳәынҭқаррак,
Ҳалагылан ҳааины ҳхатә дунеи.
Ҳгаӡақәамыз, Кәыдры аӡиас ҳаисон,
Аԥаҩ ҳақәгылан хыла ҳазцалон.
Аҟәараҿы акәын есҽны ҳахьеизоз,
Ҳнеиԥылар, кырынтә ҳнеизҵаалон.
Ҳахьыҟаз рдыруан, ҳазлацашагь,
Еилагьежьуа аҵахь ҳахьагоз,
509

Дмадаӷьмадашә измырыз иҟаҵашьа
Ҟаиҵон зегь реиҳа зхы агәра згоз.
Аарцәа иаагылон рҽеидкылан измырыз,
Рҿынархон нас ирзымгьаӷьуа-игәаӷьуа.
Арахь уаҳа дықәлозма зхы здырыз,
Ааҵрақәа дрыван наҟ, даӷьуа.
Аха уигьы ари ихын – Кәыдры арра,
Дыԥсыӡхарашәа ибон иахьа-уаҵәы.
Ишинижьра инижьуеит ҳҳәынҭқарра,
Илоуҵа уи, илоумҵа аҵәы.
Сара сакәын аҟәара аанызмыжьуаз,
Зегь реиҳагь иеисоз Кәыдры аӡы.
Исыҵасны қдык еиԥш сагагәышьон,
Иагьыҟазаарын сшагара сагарацы.
Саршәит уи, сагеит даҽа ҟәарак ахь.
Изулакгьы, иага сгәаҟзаргь, сырт.
Санышьҭнаԥаа раԥхьа зны, аҽархаган,
Сышзацәымцоз, иара сшатәызгьы здырт.
Аха уигьы салҵәраауан, аӡы аҵахь
Самгеит сара, сымчыдаха, схаҳәха.
Сцеит ашьҭахь арантә, сабацеи?
Сахьаанагаз сазхәыцуа стәоуп уаха.
Сыбла ихгылоуп арахь исгәыдыҽҽалоз
Цәқәырԥақәак, – иахьанӡагь урҭ еиқәтәом, –
Сыбла ихгылоуп Кәыдры хьшәашәа саҿалан
Саныӡсоз, – ишәахха уи сҿаҭәон.
510

Имариамызт усҟан уи, Кәыдры арра,
Аха изулакгьы зны санырх,
Саалагылар замуазеи сҳәынҭқарра,
Схәыҷра атәыла, исԥаҳалаз аасԥырх?
2012

***
Сзалымҵуа ацәа сахьалаз дыԥсыхын,
Аӡә дысҵәыуон снеи снеихагылан.
Сҵәыуарала исзымҳәац ак сҳәарцгьы саҿыхын,
Сзыҵымҵуа сыҵахан ҳәса гәарҭак уа рылаԥш.
Ԥҳәыск лмыткәма иалыҩны иааҩуан
Исхашҭхьаз, исхысны ҿыц сызбылуаз.
Ҽаӡә лажәақәа саркьалбжьны икаҩуан,
Сгәы еиҟәнажәон лара луаз.
Сыбла дыхгылан аԥсы, санихыҵгьы
Исышьҭан, уажәы-уажә саахьарԥшуа, иҳәахьак.
Иааилсыргахызшәа шызбоз ианыӡгьы,
Ишсыцрымҵуаз аагәасҭеит иахьак.
Ԥсҭазаарак салашәеит уаҟа сцәыкәбарха,
Ӡамҩак снахьыкәкәахт слаӷырӡны.
Арантә акы сагеит сара архахь,
Ашьхаҟа ҳдәықәлеит, анкьеиԥш, ҳаицны...
Дарбан уи иааи сымҵазырсыз,
Аҳәҳәабжь салган ахара ицаз?
Акгьы имыхькәа ӡыкгьы дахьнырыз
Дынкабеит уи нас, сахьихьӡаз.
Сышьҭахьҟа схьаԥшын, аҳәса еилагылоуп
Ршәы рхьыхәхәа, гәырҩала еикәаҭәы.
511

Адунеи зегь ҿыц инахызгеит сылаԥш,
Сзықәымгыло сагьаақәхахт адәы.
Аџьабацәа анҵәыуоз агәакьақәа срыцны
Снеихагылеит снеин ҩаԥхьа аԥсы.
Амбатә ахыҵуа, арахь иара ҿыцны
Иаатуан ҽа дунеик сара сзы.
Иаатуан, иааигәан, ихаран, иагьысцәыӡуан,
Сеиҵақьызқьызуан, сгәы ҭыԥсаауан.
Саԥхьа иқәыз иқәыз снаизхәыцуан,
Лабжышла мацара сыгәгьы аасырдан,
Снаиҿаԥшит, снаихыҵуа, схы сҩахан,
Снаиҿаԥшит... Уи сара сакәхуп! Уҳәҳәа!
Аха исмоуит ара акы аҳәаха:
Схы схицҟьаарц арахь ажьаҳәа
Аҿааирххеит дгыгшәыгха ҽадажәк.
Сааԥшит, аха сааԥшит сыҳәҳәаны.
«Даажәг, – иҳәеит хаҵакгьы, – даажәг!..»
Даасҿагылеит арахь уи дааҳәны.
Санааԥш сзызхәыцуаз: иԥсыз сара сакәхын,
Сахьышьҭоу сышьҭазаргьы акәхап сыԥсны.
Иҟаларым, сҳәон, ас зегь анлакәха,
Џьара аӡә дыҟамкәа исыхәаша Аԥсны!
2012

***
Аамҭак ыҟан зны аԥсра санаҳәоз.
Ара аҟамзаара еиӷьушәа снарбан,
Адгьыл снықәҳар сҭахын агәараҳәа,
Ихымҵрашәа ԥҭа хәашьқәак схаԥан.
512

Аԥсра саҳәон сара аҵх сахьалаз,
Аԥсра саҳәо снықәлалон адәы.
Акгьы ыҟамкәа збон сара иахьала,
Схы иҭагьежьуа иҭан аԥсра атәы.
Абар уи ахьааигәахо есааира,
Иаалагылеит сгәахәуеит шьҭа сышәхымс.
Аха макьана иасыргом аиааира,
Џьанаҭ сагаӡозаргь – исҭахым!
2012

***
Иԥсуа зегь ԥсуазар, еиқәырхашьа
Аман иҟазма ари адгьыл дуӡӡа.
Иҳазныҟәалозаргь ҳара аамҭа ӷашақә,
Инуҵуа зегь адгьылаҿ, инуҵуам.
Нас ҳәагьы акы ыҟоуп, ԥсыншьҭахь,
Иара убри ауп аус злоу, настәи.
Игылада, ӡәыр дынхама сышьҭахь?
Уахь аӡы ықәыршан имҩастәым.
2012

ЗГӘАМСАМ СГӘАШӘ ИЛАЗЫЖЬЫЗ ИЗКНЫ
Сара сахь даауеит ихы шьҭацалан,
Амҩа дықәуп игәамсам еизыҳәҳәаны.
Абна дылоу џьушьап, уара, дҟьалан,
Ибжьгьы наиргахуеит ак ҳәаны.
Ибазар акәхап иахьа аҩны сахымшәа,
Даалагылеит дааины уажәы сгәашә.
Акгьы ахҭнымҵа, уаҳа акгьы ахымшәаа,
Иаасзышьҭеиҵоит иааганы иааҵәажә.
513

Иҿынеихеит нас цәгьара имуӡашәа,
Ифҩышәо иҭалаанӡа лақәак.
Ԥхьаҟа акы дазыҩуеит уи иусшәа,
Ихьӡарашәа ибаху шьҭа қәак.
Дцоит ахаҵа игәам ара исызныжьны,
Илаԥш ҟьашь сгәашә иахьырҳәаза.
Драбазар акәын уи дааилышьны,
Аԥсы хьшәашәа, аԥсцәеирымга – абза.
Сыбла хызҩаргь, иамбо крыҟахума,
Сахьыҟоугьы... схарам, сааигәам...
Ааҵәажә наҟ исыршәып, краҭахума,
Аха иԥсыхәозеи иара, иара агәам?!
2012

***
Ауаа бзиақәа ирышьҭаз, аха изԥымлаз,
Ауаа бааԥсқәа ирылаз, идыргәашаз,
Дахьықәиоу иблақәа ацәа рхымло,
Иҟаӡамшәа ибоит уаха аиаша.
Аха иашак ыҟамзаргьы шԥауеи,
Иахьа иуԥымлар, уаҵәы иуԥылап амҩан.
Унеилеишь уахь, уаԥхьаҟа, угәеигәеиуа,
Уҽыкнаумҳан махәык еиԥш ҵлакы уамҩаан.
Аиаша ахы имҩахо ҟаларыма!
Иузалымхуа ҳара иҳаиԥшу ржәаргьы,
Иаақәымлашеи зны арахь ирыман,
Агәыр еиԥш џьара шьацк инылашәаргьы.
2012

514

***
Ишьтәу уоуп наҟ инаугәыдҵан,
Укнаҳазар акәын, укнаҳа!
Аха харакгьы удҵан
Сцәажәом, иудыруазааит, уаҳа.
Уҵатәаз умала уқәаҵа,
Уанызааит ухалагьы амҩа.
Уҟаз, угәнаҳа уаҵаз,
Мышкызны иухухургьы амуеи.
2012

***
Лучше быть жертвой, чем палачом.
				А. П. Чехов

Исзуухьоу сзуухьеит, самгагәышьац, –
Исхызаргьы амуеи Анцәа илаԥш.
Ах, ишԥацәгьоу, ах, ишԥацәгьоу усаӡ,
Дцара дыҟоуп уаӷак днауӷрагылан.
Усшьындаз ҳәа сҟалахьеит, иуцәызӡом,
Сыҽсызнымкыло сыҭрысхьоузеи шаҟантә!
Иӡааурҟәрылоз сыӷба ҿыц ихысҵон,
Снышь ажәҩақәа нҭажьуа зны саауан.
Уара изҽеихо уакәымзаап, игәасҭаз, –
Изакәызаалак ак ҳабжьара ихәыцӡам, –
Аха ушьны сҽысзымшьуа сықәхар аасҭа,
Сҽысшьыр еиӷьуп сшәақь схы инагәыдҵан.
2012

515

***
Аԥсҭазаара иацәызгазгьы маҷым,
Имаҷмоу, акрыҟоуп, ҳәарада.
Џьара сыҭхаџьуп, сыҭхаџьым,
Насыԥгьы сымам арада.
Ахацәа срыднагалт, ӷьеҩқәак,
Зхы ақәҵо игылаз аиаша.
Урҭ ражәа ахьнаҩшаз инаҩуан,
Иамгашаз дыҟан, иагашаз.
Аҳәса сызцәырҵт Анцәа иишаз,
Иҟьаҟьаӡа сымҩа аазыртышаз,
Еиҩыжаан агмыг санижуаз,
Сеиҭарц данашьҭаз атыша,
Сыҳәса хазынақәа ируамызт,
Сымчи сылшареи дырҿыцуан.
Саазрыламгылеит иуаамыз,
Инасхьыԥшаанӡагь сырцәыӡуан.
Адгьыл ду сгәыҵакны сдәықәын,
Изгон сара ажәҩан иснаҭаз.
Сгәырӷьон – аччаԥшь сҿықәын.
Хьаақәакгьы сыцын, ҳәарада.
Имцхәымызт са сзы, иҵахәымызт,
Ари адунеиаҿ исаҭәаз.
Сахьнеилак абзиара схымыз,
Уи акәын сзызхәыцуаз сахьаатәоз.
Акгьы саҿымызт иааилышьуа,
Араҟа сыӡуа, сагьмыӡуа;
516

Акыр иаԥсоумашь инсыжьуа, –
Абриак ауп сцамҭаз сзызхәыцуа.
2012

***
Иацтәи схьаа иахьатәи анацла,
Исхысҳәахьаз ҿыц ианысхаԥа,
Адацқәа аакәадахазшәа аҵла,
Уи сара сакәны анаба
Иҭыршьаахьоу сгәы ҟадыџь –

саашәахит,
Сшәарц шысҭахымызгьы зынӡа.
Сымшқәа сҿаԥхьа иниаст ишәахха,
Ҽазныкгьы сназырхәыцуа слахьынҵа.
Снанагоит сара аамҭа аҵысхә еиԥш,
Сацәыласуп, сымчыдоуп, иара ӷәӷәоуп.
Схы сахәарц саҿуп, снапқәа еиҵысхуеит,
Схьанҭоуп, сӡаакәкәалоит – сқыдуахәоуп.
Цәгьагьы избаӡалом саахьаҵлар,
Аха сышьҭыҵны сдәықәлеит – ацәқәырԥа! –
Иацтәи схьаа иахьатәи анацла,
Исхысҳәахьаз ҿыц ианысхаԥа.
2012

***
Шәара шәсыхәаран шәыҟоума акыраз
Исықәҳаз мчыла срылҵырц санеихо.
Ицаз шсымац исымоуп маакырас,
Убри ала ҽа ԥыҭракгьы снеихып.
517

Снеип снеиран сахьыҟоу, иауазар,
Иауазар, зны сыззыԥшызгьы снахысып.
Сгәаҟрымызт ас ауаа зегьы уаазар,
Рҽаԥыражь амҩа рымкуазар ирусым.
Досу иҭыԥ датәуп, дагьакыроуп,
Уара ауаа уреицәам, дад, уагьреиӷьым...
Ицаз шсымац исымоуп маакырас,
Убри ала ҽа ԥыҭракгьы снеихып.
2012

***
Срызхәыцуеит сызԥырҵыз, исԥырҵыз,
Сызԥыларан сыҟам шьҭа уаҳа.
Сашьҭам, ԥшаашьагьы амам исырӡыз,
Ицеит, иахьҭаҳаша иҭаҳаит.
Схы сеиҭаадхалт санымшәо,
Саадтәалт кәакьк икҿацалан.
Избоит ари адгьыл санымшәа,
Сыҟам уи акгьы сзалан.
Сахьықәхаз саркарахеит, санымӡалт,
Схыҽҽан рҩашшәа скаҭәахуеит.
Идырцәарц ианашьҭоугьы сымцахә,
Лафқәак нараҳәо саатәахуеит.
Иныжьтәу анаҩсгьы инсыжьуеит,
Сгәырӷьоит сылҩаҵә ахьҩеиуа.
Исырҽеиуеи схы ҭархагәышьан, –
Саԥсамкәа сынхаргьы исырҽеиуеи!
2012

518

***
Аҟәа иаалалт ҽқәак кьыркьыруа,
Ауахьад реиԥш шарԥазшәа.
Избан, ирхысҳәаара сыздыруам,
Сырзыԥшуеит урҭ сшанхашәа.
Ԥҳәыск, илаҳазшәа аҳәҳәабжь,
Дҩагылт лшәа-ӡыӡара ҵәахуа.
Аҽқәа цоит апҟара-апҟараҳәа,
Амҩа рцәажәо, ажәҩан ҵхуа.
Даргәырӷьоу узымдыруа, даргәаау,
Абарҵа дааҵаххуеит цәамхьак.
Зегьы ҳрыгхоу, арҭқәа хьаау,
Ҳнарызхәыцлап нас, иахьак.
Исызмырхынҳәуа акы саҳәо,
Сгылоуп цаҟьак саҿаххуа.
Аҽқәа цоит апҟара-апҟараҳәа,
Амҩа рцәажәо, ажәҩан ҵхуа.
2012

ГАРСИА ЛОРКА
Ихынҳәны рҿаархеит, сыршьыхын,
Рхы ахьхаз рхашҭу, иашьӡоу,
Жракы сынҭарыжьит исыхан,
Ҳаилгеит, нас, русқәа ҟаҵоуп.
Иџьасшьом ихынҳәны рҿахьаархаз
Иҟоушәа рызегь ашьны:
Ԥхьаҟа узцома, мшәан, иархан,
Са исеиԥшу, ишьтәымыз, дышьны!
2012

519

САШЬАК ИАХЬ
Уара ауаа уздыруам зынӡаскгьы,
Рыгәра угацәоит урҭ, сашьа.
Забџьар харшалоу

срыцәшәом сара рацәакгьы,
Срыцәшәоит бџьар ҭмырҟьаӡакәа ҳазшьуа.
***
Иҭасҵарц сҭахушәа наҟ џьара ахшьырахь,
Срылҵырц сҭахушәа хаала ма мчыла,
Схәыцрақәа сымхо стәоуп сара ашәшьыраҿ,
Скарауараха, шьҭа уаҳагьы сылам.
Аха схәыцрақәа сыдхалт, исԥырҵуам,
Иааизыкәкәан, исхаԥан, саадыргәашеит.
Уԥсы аашьа, рҳәеит, ргара санырҵан,
Аха сыҽрысҭар – сықәган срымгашеи.
Сдырхынҳәит урҭ, иааскьан, ицахьаз ахь,
Саларыжьт снаган ӡыршык иӡыршымшәа.
Мшынк агәы сынхыԥшылт иказказуа,
Иасырбарцгьы сҭаххахит уи сшымшәо.
Схыӡларгьы схыӡлааит сҳәахит гәаныла,
Сахьнеиуаз снышь хәыҷ ажәҩақәа нҭажьуа.
Сызхыҵыр, убас еиԥш мҩа ҭбаак санылон,
Сыԥхыӡ иалаз дунеик ахь сагашан.
Ацәқәырԥ сыжәлеит иаразнак ицхлымуа,
Амшын ду агәы сықәҵаны саршәуан.
Уаҩ дуҭахым, ухгьы уҭахым уа,
Аамҭа аӡыхәашь аҩеиԥш ианунаржәуа.
520

Сагар ауан, исиааиуан исҿаҵәаз,
Аха Ҳазшаз уалԥаатәны ибазар,
Амшынгәы уагом, уаалҵызшәа ацәа,
Ҽнак унеины ҟәаракаҿ уаатәазар.
Ԥхыӡу, лакәу, хыҭҳәааз аҭахызар,
Имԥсран иҟоу деиқәхоит дахьцалакгьы.
Бзиак уазнеиуеит абзиара ухызар,
Абраҟа иаанҵәоит сара слакәгьы.
Ахшьырахь иҭасҵоит, наҟ џьара ахшьырахь
Сымҩа ианыжьлаз, ианызгаз, сызиааиз.
Абар сҽырҭынчны сахьаатәаз ашәшьыраҿ,
Салагәырӷьарц сҭахны уи, исзааиз.
Ажәҩан срылақәларц салагоит хҭысқәак,
Урҭ сышьҭырхуеит, есааира сҳараркуеит.
Адгьыли ажәҩани рныҳәаҿа аныскуа,
Уԥаҭхь ҭыркәкәа ҳәа аеҵә сыхҭаркуеит.
Ԥхашьароуп, саахәыцуеит, сашьыр уа...
Злыԥха ҳаура, схәыцра сабагеи!
Сиоуп, арахь, сгәы каршәшәа, ашәшьыраҿ,
Иҟаз, иҟоу, избо сдырхаго.
Изымбогь арбан, сыблақәа хҩазаргь,
Исмаҳазҳәагьы акрыҟоума араҟа!
Аҵла џарџар амахәқәа ҩазар,
Иара шгылац игылоуп, игәаҟуа.
Сара сықәиан – ақәиаха сымам,
Сара сгылан – идәықәлеит ак сыхан.
521

Сажәымҭыҽха аҽарҿыцуама сымҩа,
Сажәымҭыҽха изсымами ԥсыха!
2012

ҨАԤХЬА УАХЬ, САМЫРЗАҞАНҞА
Агәы сықәхеит сара усҟан,
Садгьежьылон баша гәашәк.
Цәгьа еилалхәеит уаҟа сусқәа,
Схы дсызҭымгаӡазт аҳкәажәк.
Гәыӷрак сыманаҵ макьана,
Иԥаџьԥаџьуа игылан сҽы.
Исзыԥшуаз самырзаҟанаа
Срыҵахомызт акаҿы.
Аеҵә кыдысԥаарын ажәҩан,
Аҳкәажә ус еиԥш лҭаххар.
Абаагәара хыла сажәлон,
Раԥхьа сгылон сара ар.
Саҵахацәан, ажәҩан сажәуан,
Адгьыл сықәӡомызт, сласцәан.
Лара усгьы дтәан, даҳкәажәын,
Сааигәа дыҟан – дхарацәан.
Исзааиҿакрашәа шызбоз сымца,
Сшахьынҳалаз зынгьы ахац,
Саазымнаӡеит лара лҟынӡа, –
Сара сусқәа цон ишцац.
Иага зунда, агәашә ааимҟьомызт,
Агәы аанартуамызт аҳҭынра.
522

Акы сахҟьон, сагьахҟьомызт,
Лылаԥш смоуит ауаара.
Ус, агәашә ду сшадгьежьылоз,
Сҿаԥхьа дҩыҵхахеит иаауаз.
Уи агәашә данынҭашыла,
Избеит, игәасҭеит ишакуаз.
Сара сзыҳәа аринахысгьы,
Зегь акакәны збахит шьҭа,
Арҵәааҳәа сыҳәҳәа, схысгьы,
Сиашьапкыргьы Анцәа ихаҭа.
Настәи уахь инхеит, иԥсымаИнхама... Сажәа ԥҟан:
«Исзалоузеи шьҭа, иумаз,
Уара иугеит Самырзаҟан!»
2012

***
Сахьааԥсахьаз акәу, саԥырҵны,
Саатәарц сҭаххахит сызҿыз.
Саауазшәа саамҭа зегь ырӡны,
Иара акәмызшәа сзықәтәахызгьы ҽыс,
Амҩа саанхалеит сзымаауа, сзымцо,
Исыҵасуаз сымчқәагь акы иаркәадан.
Сыҽҳәаԥшуан анахь ҽа шьоук рымца,
Иҩыншәааӡарызу, суадаҿ ихьҭан.
Уцашьа бзиан, уцашьала уца ҳәа
Слымҳа иааҭаҩт ааигәа бжьык.
Сҟамчышьҭыбжь геит апҟацаҳәа,
Ашҭагь сынҭыҵит шьыжьык.
523

Сҿанынасха – акымзарак сагмызт,
Сыҟаны збеит ауаа рҿы.
Аха аӷәра зкыз сара сакәмызт
Икәаша-кәашо инеиуаз аҽы.
2012

АБАС СЕИҲӘОН ААИГӘА ЦЫБАК
Абас сеиҳәон ааигәа Цыбак,
Иҭахымшәа-иҭахшәа:
– Салагылоуп ҟыбаӡыбак,
Сзалымҵуа, сагеит сыхәжәа.
Аҿаанахан иуҳәан-сҳәаншәа,
Зегь маҷ-маҷ еибанаркын,
Ҳаақәнархеит аус ҳамжәан,
Амцгьы амцеиԥш иааиҿакын.
Иаашаҵәышаҵәит ианаҭәҳәа,
Инеин аиаша инахьынҳалт.
Ҳагеит ҳара абрантәи ҳақәҳәан,
Хылаӷьарак ахьгьы ҳҭалт.
Егьызхарам харак идҵан,
Даннакит ихыцәкәыкәын.
Шьоук артәеит араҟа иҟәиҭӡа,
Шьоук ҩагылеит, ибыбын.
Зны мариала иҩеины иқәтәаз,
Инеицәхасын, даагазҽазт.
Иԥхадырсит ӡыршык рықәҭәан
Ишгылаша зхашҭны итәаз.
524

Ирҳәаз, ируз агәхьаа зкыда,
Ианеидысла – зегь дырҿыцт.
Ашьапы иқәгылеит ақыҭа,
Аҭыӡшәа ахәқәа инархыҵт.
Настәи наӡеит шәара шәҟынӡагь
Шәазыԥшӡамкәа, шәеиҿанажьт.
Иарцәаанӡа зынӡа шәымцахә,
Шәнаган аӡмах шәынҭанажьт.
Иамуит, ҳзалҵуам ҟыбаӡыбак,
Саргьы исықәнаршәеит лабак... –
Абас сеиҳәон ааигәа Цыбак,
Иҳәатәымкәа, аха иааг...
2012

***
Аамҭа саҳәон:
– Дыгәхьаазгеит, сан дысзырхынҳә...
Аҭакс абри акәын
Исанаҳәоз аамҭа ааҭгылан:
– Уахь уназгоит уаргь лассы,
Шәеиқәсыршәоит, иаачҳа...
2012

***
Иҵагылан даақәдыртәеит абарҵа,
Днықәдырԥшит ачымазаҩ иашҭа.
Даанаԥшааԥшит ибла акы абарцаз,
Иааигәаларшәо ицахьаз, ихашҭхьаз.
Дықәиахуп нахьхьи ашәшьыраҿ
Иаб рыцҳа уажә акы даркаран.
525

Иан лакәхап, – дарбану издыруам, –
Илырҵысуеит уаҟа аӡәы агара.
Далаԥшуеит адунеи ду лакәха,
Ҿыҭбжьуп, шәаҳәабжьуп иахыҩуа.
Иҿаԥхьаҵәҟьа, анаҟа, иара иакәхап
Ашҭа ҭбаа иқәу иҩуа.
2012

***
Ауаа уанаарылагыла, рылҵшьа шумам
Абаздыруаз сара усҟан – сҿамыз...
Хьҭа сакуама, аҭакар схашума,
Сшәылызгаша акы схы азырхамызт.
Сышнеи-шнеиуаз ҳара убас ҳаидхалеит, –
Сгәырӷьозаргь, сагозаргь агәыԥжәа, –
Ҽнак адәы саақәхазаргьы схала,
Ари џьоушьап, сыҟан сымԥсрашәа.
2012

***
Иахьантәарак аԥша асуеит ахәхәаҳәа,
Амра ԥхоит ишыԥхац, ихааӡа.
Ишԥарацәоу иахьала сгәы иахәо,
Ицоит ари амшгьы, уахьӡа!
Ажәҩан ду ԥҭа ласқәак хәмаруа
Иаҵоуп са сус саҿнаҵы.
Аԥша асуеит ахәхәаҳәа,

иара акәымкәа еилараа
Ишьҭазҵаз ҵла гәарҭак иацы.
2012

526

***
Ихы дацәыбналан дышнеиуаз – иааиҿаҳахт.
Ац хырџьаџьа иаацәырҵызшәа қәыџьмак,
Иаԥхьа ишьаҿақәа ааизеихымго уаҳа,
Амҩа даанхалеит дқыџьқыџьуа.
Иџьеишьеит аранӡа дызлаазгьы иҽырҩашьан,
Зегь рҿаԥхьа дызлаҟаз ҵәахшәа.
Уи дызгашаз шьҭа арантәи дагашан...
Ҽакы дамгаргьы, дамгоз ашәа!
2012

***
«Сбыцымкәа, сбыцынгьы ԥсҭазаашьа сымам», –
Овидии иажәақәа аақәыххуа сқьышә,
Мҩакы сықәуп. Сықәму – сыԥсыма?
Сарҭахьоу снаганы анышә?
Бааины сханы баатәазар? Саагәаҟуеит.
Исзымҳәаз сахьышьҭоу самоуп схәаҽны.
Адунеи зегь ықәҳазаап сҟәаҟәа,
Сахьагаз, абар, уи сара сырҟәыҿны.
Сбыцмызт, уи акәхап сымчыдаха сзааиуаз,
Инымҵәошәа избоз сымҩа зынҵәаз.
Санбыцыз... Уи акәын зегьы сызлариааиуаз...
Сҽахьсырҭынчызгьы – сахьцаз иахьеицәаз.
Сбыцымкәа, сбыцны... Усгьы егьысгьы
Акы сҭанархон, ҽакы сеиқәнархон.
Исхаршҭуа, исгәаларшәо анаҩсан сзызкызгьы,
Сыҟамызт – сыҟан, сзынхомызт – сынхон.
2012

527

***
Сажәоуп исзынхаз, сгәы иҭамгыло сажәа,
Егьырҭ зегь сымырхит иаалаган.
Стәаз, нас, схы сыкәаҽ, сыгәжәажәо,
Сахьынрыжьыз аамҭа цәгьак сналагәан.
Исыхьри, сажәа сыцми...
2012

***
Днахарашәа дсыман,
Сара сахь дааԥшуан.
Уи дыԥҳәыс хазынан,
Аԥсҭазаараз дшан.
Дыҵсыршәомызт сылаԥш,
Дныҵшәаргьы – саашәон.
Лааигәа ҽаӡә даагылар,
Иаразнак сеикәашәон.
Дазыԥшымкәа сыӡуан,
Дыԥшаауан, дҵаауан.
Сахьцалакгьы дсыцӡан,
Смыӡӡакәа саауан.
Сҟьалан бнакы сылан,
Сызгоз аӡқәа срырт.
Сыԥсны сықәзар сгылон,
Ллакҭа сынҭаԥшыр.
Сара сзыҳәан иршаз
Дгәаҟуан сара сзы.
Даасыхьӡеит саныршьуаз,
Дацҭашәеит сыԥсы.
2012

528

***
Еиҭаҳәашьа змам зны еиҭаҳәашьак сзаҭар,
Шәхахьы ишәзаамгоз ассирқәа цәырҵып.
Сахьааиуаз шаҭашьа змамызгьы шаҭан,
Ҽакала шәарҿыхап, шәаргылап, шәархәыцып.
Шәаԥхьа исзықәҵар ицәыргатәыз цәырган,
Аццышә зхаҳаз дунеик асырбар,
Иусым нас сара арантәи сахьырго,
Ирасҳәогьы здыруеит анаҩс исҿаԥар.
Ахьӡи ажәлеи рымамшәа идырӡыз,
Иахьыҟаз рхашҭызшәа иқәла ишаауаз,
Игәырӷьон, иԥшымкәа, раԥхьа сахьцәырҵыз,
Ианырба иамуашәа иҟаз шауаз.
Иауит, асеиԥш ирықәҳаит иҿыцыз,
Ихьыдҳәаз махәык еиԥш иаршәшәеит, иаркацеит.
Иарԥыруан уи, ишыӡра зны иӡыз,
Ҳәыҳәк еиԥш рнапы ианыртәалангьы ицеит.
Еиҭаҳәашьа змамгьы еиҭаҳәашьак амоуп.
Агәыр аҵа укылԥан иааугар,
Зегьы иртәуп, ирзушап, иаргамоуп,
Аха уабацо ирымбар, ирмаҳар?!
2012

***
Игәаҟ-гәаҟуа,
Зегь ццакуан сара сахь.
Ишаасыдгылаз ус ауп сыԥсрагьы.
Иццакы-ццак.
2012

529

***
Иҵӡозеи, анаџьалбеит,
Еишьҭагәаҟуа еишьҭоуижьҭеи!
Кәрыжәаа ирықәлоушәа ианааидгыла –
Аарла рнапқәа ааибадыркит аҟароуп.
2012

***
Асҟатәи ԥша иасуаз,
Асҟатәи қәа илеиуаз...
Сыҿнамыршәеит сара аамҭа
Аҳауа иалакнаҳаз бӷьык еиԥш,
Уи схаҳәха сышьҭанаҵахьеит.
2012

***
Аԥсцәа срыцәшәалон сара зны, санхәыҷыз,
Сыҟан сышнеиуа исԥыларгьы ауазшәа.
Аԥсцәа ԥсцәоуп, нас, ирымоузеи мчыс,
Иузыруран иҟоузеи?.. Схәыцлон абасшәагь.
Срыцәшәом сара урҭ. Игәеигәеиуа
Шаҟаҩ сԥылахьоузеи иахьалагь!
Рыԥсқәа ҭоушәа ргәы ишԥажьо иахьнеиуа,
Исаԥысуа сраԥысуа, ибзамхо, исхьынҳало...
2012

***
Ухахьы ишымааиуагь
Знымзар зны схагахап ҳәа,
Ухагахар –
Узыдҿарҳәало џьара аӡә думаз.
530

Аха ухагахар узыдҿарҳәало
Дхагахар – уабацо?!
2012

***
Лабҿаба рнапы дықәыргылан дыркын,
Гәаныла рхы иаасуа ихагылан.
2012

АМЦҲӘАЦӘА РЕИЗАРАҾ
Уи аизара сара акыр сархәыцит,
Саруалыуашеит, цәгьа сгәы ԥнажәеит.
Иҟамыз акеиԥш наҟ саԥырҵит,
Еиҭа арахь сахьаахынҳәыз саршәеит.
Избахьаз ара избац ракәмызт,
Издыруаз анцәажәа цқьа издырт.
Срыхәаԥшын, иуаан, рхы иагмызт,
Аха иахьаархаз иашамызт рымҳәыр.
Ауаа дыргаӡозар – иргаӡадаз,
Ирзыӡырҩуа узжьозма – рхыртәын.
Аха ижәны иҟоушәа аҩы рҽаҭан,
Иҳәатәым, иутәым акы иаҿын.
Уи аизараҿ ажәа анирҭа, ироуцәеит
Амаҳагьа – заҳәшьаԥҳа дызкуаз.
Иҟаз ҵәахны, иҟам ирҳауҳауцәеит,
Ҳәатә ыҟамызт иажәа дахьагаз.
Икәымжәи икабеи ишәуп, ихылԥарч даҵоуп,
Маршьан Таташь дуба – иара дуба.
531

Дахьнеилакгьы, дахьырбо ԥсыуа хаҵоуп,
Иахьа хынтә, иаҭаххар, иуеит ҭоуба.
Иааиуа дырзыбзиоуп, рцәа рхыхуа
Инаскьеигоит аамҭа наҟ иаго.
Дрылагылоуп бӷьыжәк еиԥш иажәа ныхуа,
Игәра рзымго, зныхгьы игәра рго.
Игәра диргоит уаҵә шьапҿаршә ззиуа,
Икаиршәуам урҭ иахьа рхаҵкы.
Дааԥсом, иахьцалакгьы дрышьҭоуп дыҩуа,
Иуеит, дахьӡоит уи изыруа ацкы.
Лаԥшхырԥагак имоушәа, аиҳабыра
Ирымиԥааз иашҭа иузаркуам.
Иҿыжуа инеиуа иуардын алыра
Хжәаанӡа дылсны дцарц даҿуп агәам.
Ажәа ирҭоит уи иахьиҭатәӡамгьы,
Ирҭаху иҳәоит – дара дыртәуп.
Иааимоу зегь – ара иӡоугьы иӡамгьы –
Иара итәушәа дрылатәоуп, дагьҭәуп.
Ҩымшгьы дҭәуп, хымшгьы... Мызкы анаанҵәо
Изымхо акы дашьҭалоит деиха.
Иаҳәшьаԥҳа лыӡбахә дунеи иамҵәом,
Бзла уи деимҿырхт маха-маха.
Ауаа рашәа даацәырҵуеит иҽырԥагьа,
Ачараҿ уи днеиуеит, аԥсраҿы.
Илахь иану ажәа «Амаҳагьа»
Егьагым иагарц наҟ ихы лҭаԥҽы.
532

Ҽа маҳагьакгьы дцәажәахуан араҟа,
Ажәа ҟәышқәа иҳәон дцо-даауа.
Аламыси аԥсуареи ддыргәаҟуан,
Дгылахын иабагеи ҳәа дҵаауа.
Амҩаду даныжьлан зны дырдықхьан,
Ианхәыԥҳа, иҩн иҟаз, длыхдырҟьан.
Аган даван гәысакарак дықәхан,
Уажә даацәырҵит, даҽа аамҭак ҟалан.
Ауаа акы рхашҭуа џьишьоит, рыцҳа,
Аҽарҿыцуеит даарбацыԥхьаӡа ахҭыс.
Ихиҵарашәа ибоит иҭабгаз ицҳа,
Иԥсы иман ӡмахқәак данырҭыс.
Иаҳәозгьы иамыҳәозгьы ажәа рырҭон
Инымҵәаӡоз уи аизараҿ, абар,
Ирыман, аха уаҩы имоуа икырҭа,
Иааҵра иҽаваркьакьан аҳәынҭқар,
Дҩагылеит дхыцәӡа, аҩ дырфазшәа,
Ихы дҩахан илакҭа иҭамырԥшуа,
Иеицырдыруаз ӷьычк. Аф исыртә,
Иҿанагалазгьы иҳәон уи аԥша.
Ирацәан игәы иалаз, даауазыруан,
Иҳакәшеит ҳәа ӷьычцәақәак ирххон.
Дигәалашәеит зны дызцыз агыруак,
Дыхирҵәан, ихан аҿгьы дынхон.
Аратәиқәа ихашҭызшәа, жәыргьыҭаа
Дышрылаз, ҩаԥхьа даахынҳәуан.
Ацәа ахыхуа далалон ақыҭа,
Ақалақьқәа ирмаҳашаз ҳәан.
533

Са дсыҵкаруп ҳәа акәым ҳәа нарылажь,
Дҳарԥхашьеит иҳәахуан аҳәынҭқар.
Иҟоу жәбоит, ламысдароуп, ҳаидгылам,
Арахь шьоукгьы ирухуам акы ҳҳәар...
Срылаԥшуан иажәа иԥнажәарызшәа,
Иахьанӡа имаҳац иаҳарашәа.
Аха ицон зегь неихыс-ааихысшәа,
Иназхьысуа, дырҿакәаӷ, дыҳәҳәарашәа.
Ишәаҳаз ажәа ауаа рҿы еиҭашәҳәа,
Ихшыҩрҵагоуп ҳәа дҩагылахит ахца.
Уара аҩны уакындаз уа алажә ҳәа,
Дынҭахәыҭхәыҭт лымҳак аӡә маӡа.
Аизара мҩаԥызгозгь дгәыԥҵәаган,
Кәрыжәа дрықәлан, ауаҩ ҟәыш ҳәа дшьан.
Акырџьара дықәдыртәахьан днаган,
Зегьы дырҩызан уи, зегьы драшьан.
Ибжа ыҟан макьанагь ҳазҭахым рахь,
Егьи ибжа шьҭа арахь ижтәын.
Дыҩнаиршәын иԥҳа днаган кәымрак,
Шәаалхылаԥшла ҳәа џьыбақәак ирҭәын,
Рнапы дықәыргыла арахь иаацәырҵит,
Убас еиԥшгьы илырҭеит маҵурак,
Иаргьы ларгьы рыхьӡ уи ала идырӡит,
Инапы шлыкәиршазгьы мцурак..
Уи иазаауеи, иара иоуп, ахымдыр,
Ҳабла ихгылоу ахәа ицрыппы.
Ииуа, ииҳәо иахьагь ҳабла азхымтыр,
Ибап ҳахқәа егьырҭамло аиҳабы.
534

Ламысдак дивагылоуп ҽа ламысдак,
Имаалықьцәоушәа урҭ харантә иаауеит.
Атрымҳәа днахыԥарашәа ахҵысҭа,
Саргьы ара сыҟоуп ҳәа дҵәаауеит
Ашә еимԥааны арахь зҽааҩназыжьыз,
Аҟәҟәа зхарҵаз, аха изхашҭхьоу иԥа.
Иац ақалақь далалт имагәқәа шишьаз,
Иахьа ишәу, ихоу, ишьоу ба.
Дшыҵаку мҩашьо аӡәы имҵәыжәҩа,
Ажәа даҳәоит, ихы шьҭыхшәа икны.
Ибзиоуп иҳәоит шәара ишәҳәо, ижәуа,
Ҳаргьы ҳшәыцуп, ҳаҟаз зегь ҳаӡәны.
Иҟоу, иҳәахуеит, аԥсыуароуп, ламысуп,
Абираҟ еиԥш ишьҭыхтәуп иаҳшәырбаз.
Зегьы дрылацәажәоит – акгьы иусым,
Зегьы ирдыруеит, даԥсаӡам абазк,
Аха, рыгәнаҳа рықәшәартә, днаган
Шьоукы дырхадыргылеит; митә ианиаз
Ирҭахӡамкәа дрымоуп гәазырҳагас,
Ишԥарҭаху дцаргьы наҟ, дахьааз.
Аха зыкәа дҭада, змаӷра дҭысда,
Дахьынатәаз иҭра убас иҳаит,
Иҟаиҵалак ауеит уа аламысда,
Уи зегьы игәарҭеит, ираҳаит.
Дамырхрашәа ицәажәон, аха дҩаргеит,
Итатаӡа дықәтәоуп даҽа ҟәардәк.
Дызҭахым, дызҭахугьы иага иҿаркуеит,
Аха ҽырҵыс имаӡам аҟәарҭ.
535

Ҳазлагылоу акы игәы амырцыхцыхыц,
Уи изҭоушәа збоит ицәымсаха.
Даҵагылоуп днеины ихала ацыхаӡ,
Дагьаасҿаччалоит уи арахь, саӷа.
Дсываԥалоит ацәгьа-абзиаҿ, дысҭынхоушәа,
Ҳнапқәа еикәыршоушәа шьоукы ижьоит.
Ихы дирбоит еснагь аҵәы дахоушәа,
Зегь ихьаашәа днықәиан иԥсы ишьоит.
Зегь ззеиԥшу иасҳәарызеи, сыҵҟьар,
Са сгәы ԥызжәап, иара ус дынхап.
Рҭыԥ иқәиҵоит ажәала зегь уажәыҵәҟьа,
Ус хьанҭак дадгал – иҽирххап,
Ишьҭыхтәу шьҭихрым, ҽа шьоук рыжәҩа
Инықәиҵап дызцәаашьаз, игатәу.
Инҵәааит, рҳәоит, иа дызлоу зегь рыжәла,
Излиааз ҽа дунеиуп, уи иатәуп.
Зегь ззеиԥшу, уԥсны иаԥхьа уқәзар,
Икеиҭәаран дыҟам лаӷырӡык.
Ида ԥсыхәа умамкәан удәықәзар,
Цхыраарак уиҭашам бзанҵык.
Ажәа анирҭа дгылан ииҳәашазеи!
Ӡәыр араҟа имазар ламыс,
Иара иоуп уи, абадақь дырзасуеит,
Дырзасуа днеилашт шьҭарнахысгь.
Дықьуеит, дӷызуеит, дрыҵоушәа ааҵәажәқәак,
Иусымгьы иусугьы ирххошәа,
Уахьнеилакгьы дрылатәоуп агәашәқәа,
Изадмыртыр – днеиуеит деихашәа,
536

Иҟарҵаз акгьы ыҟамкәа акрахьыруа,
Ирҳәац акгьы аанамго иахьҳәоу.
Инеиҿаԥшны блала иеибадыруа
Урзыԥшы, ҭәа ахьырбаз еизыҳәҳәоуп.
Иузхымгаша ирышьҭалан ицәырҵыз
Назхьысуа зегь блуп ара, ишьуп.
Иргәалашәом раԥсуара ахьдырӡыз,
Уразҵааргьы ршьапқәа ирыхшьуп.
Арахь, ажәа анрырҭақәа, иеицлабны,
Иҳараркуеит, иақәгылом аҿацә.
Ҭыԥҳак илбом лабгьы лара длабны,
Иажәа абас иажәамзар ҿабырҳацә.
Дара ирымаз, ирҳәалааит, нас, ирҳәо,
Ажәа џьара инымҵәар, џьара инҵәап.
Зегь ззеиԥшу сшәоит Аԥсны рҭир ҳәа,
Урҭ еилоумган, суашьапкуеит, Анцәа.
Аизараҿ аҳәсагь ажәа рымоуп,
Уцқәа ыҵырхып, илумҭар, хыркәыкәык.
Уи илҳәо зҳәаша дҟаларыма,
Изызҭада илмырцыхцыхша гәык.
Хынтә хаҵа дцахьеит лыԥҳазаҵә,
Дкарыжьхьан лара хәынтә, данҿаз.
Уи илҳәалак, илулак ауазаап,
Ухаҵоуп иузҳәозар: «Шьҭа баанҿас!..»
Хьӡуп, хьымӡӷуп, аԥсуароуп, ламысуп
Дызлацәажәо, шьоук ахшыҩ дырҵо.
Аиԥка лшәуп, улыхәаԥшыр, дыԥҳәысуп,
Аха иубар дахьаауа, дахьцо,
537

Душьҭып наҟ Аԥсны дагьналцан,
Узахыԥом, арахь, лажәа ԥҟоуп.
Зегь лҟәаҟәа иқәуп, акгьы луалӡам,
Рыц дыҵырххьеит дыздыруа – дҟаҟоуп.
...Уи аизара инымҵәаӡоз еизаран.
Игәыԥҵәаган абасгьы ицонаҵы
Хынтәгьы сцаны саарын сара Аҭара.
Иаргьы анбаҟаз? Иацоуп уи, иацы.
2012

***
Самжьац, ахьӡ сыхнамхын,
Сышцо збозаргьы сыбжьаӡ,
Ӷашақә хаҵак дсымԥсахыц,
Ԥҳәыскгьы лгәы нысмырхац.
2012

***
Ирацәоуп сара сымшқәа ирыхҭнысҵо –
Сыԥсҭазаара ахәҭак, даҽа ахәҭак...
Ирыхҭнысҵоит урҭ сқьаад иузанысҵо,
Сахьгәаҟуа иҟасҵарц зегьы рҭак.
Исықәҳаз еидаран сымшқәа анысхызго,
Аамҭа сарырҳан цаҟьак санаҿоу,
Сханы имааиуаны збар уи аҿысгак,
Адунеиажә нсыжьыр акәхоит сышҿоу.
Иҟан ас санхәыцуазгьы, усҟан
Срықәгәыӷуан сымчи сылшареи еиҳа,
Аха, ицәгьазшәа анызбалак сусқәа,
Схьаақәа ирыцлалон усҟан мшызҳа.
538

Сыҟоуп мшыкгьы смоузшәа хьаада,
Зегьы сзеиԥшны сымтәацызт бзанҵык.
Ахеиԥш зегь сылҟьо сдәықәын иахьадагь,
Сацны џьара сымҩахыҵуамызт мцык.
Исыздыруам саԥхьаҟа инысҵуа,
Сзыхӡыӡо арҭ сымшқәа ахьынҵәо.
Сшәоит исцәынҵәар ҳәа урҭ ирыхҭнысҵо.
Ирыхҭнысҵаз рацәоуп, ирацәоуп.
2012

***
Сшәаԥырҳаԥуа дәышкәаӷьазк сшықәыз,
Ишсышьҭаз сызгаша еишьҭаххы,
Саакылсит абраҟа – иабыкәу? –
Абнатоураҿ. О, абна, сҵәахы!
Срумҭан исышьҭашуа исышьҭоу,
Сырхәумтәын зыцқәа зхуа.
Исырӡызшәа сыҟами сышьҭа,
Аха дмыӡӡац, дыҟоуп саӷа.
Днылҟьаргьы илшоит дымцабзха
Ари абна, уара суҵәахырӷь.
Ишыҟоу схадыршҭхьеит абз-хаа,
Исҭаххеит саргьы сыцқәа аасхырц.
Инымҵәаӡо уаҳа еибашьразар,
Иазхоуп ҳәа итәаз, зегьы рҿыц,
Ирҳәаз рхаршҭ, еибажьазар,
Иалагарц акәзар изҿыц,
Сылазааит абна сгыгшәыгха,
Саақәтәалап хџыџк сҽырӷәап.
539

Аӡәы ҳәа аибашьцәа сшәыгхар,
Исшьрангьы иҟоу деиқәхап.
2012

АҬАҴӘАХ
Зегьы ирымоуп, иашан, ҭаҵәахк-ҭаҵәахк,
Рыԥсы иаҵоуп, ргәы иҭаршәуп, имаӡоуп.
Ҵәах имамшәа дыҟоуп сгәылак-ацәаӷь,
Аха иара убригьы ҽыргаӡоуп
Иҵәахны имоу ҵәахӡаны ишимоу,
Урҭқәа зегь аацәыҵышәшәап, дуршәар,
Дурҳәацәар – акгьы зхарам Шьымагь
Иҵәахӡеит ҳәа уеиҳәеит аҟәарҟәар.
Аха Шьыма иҟәарҟәар зҭахыда,
Ихаҭагьы дызҭахыхда шьҭа!
Ааигәа амц иҳәазаап, уара, хыдак,
Ахьы ҵәахны исымоуп ҳәа схаҭа.
Далаҽхәазу, дашьны дрылатәазу,
Уара идыр уи, дасны шьоук ижьеит.
Ари заҳаз ҭынч изыҵәахуазу,
Уахык иаакылсын, дыҩнакны «дрыԥшьеит».
Дыҩнаргьежьуа рҿаархеит, дыкҿаргылан
Ивахыст аҟәҟәаҳәа, ддырҳәацәеит.
Дандыргәаҟӡа, даирбеит игәыла,
«Аԥсеивгаха сырҭап, ажәла нҵәеит!»
Аха агәылагь изҭадаз аҭаҵәах,
Башамашак акәымкәа, ихьынгьы.
540

Аха иман, иман ани ацәаӷь
Бзанҵы арахь изцәырымго игәаӷьны.
Уи дызгашаз акәын, даазымгашаз,
Импыҵаԥжәар алшон иаадырԥшыр.
Ус еиԥш иҟоу, иахьӡырҵан аиаша,
Ахы ршьышьуеит шьоук ана, уԥшыр.
Арахь уаахар, ицәыргазар, хьыӡ амам,
Унахьыԥшыр – шәахшәа инкабоит.
Изыхьӡатәу шаҟа ыҟоузеи, ҳрыхьӡама,
Иаакылсыргьы арахь ҳара иаҳхаԥоит.
Иузеилмырго уаҳа ахи аҵыхәеи,
Џьара ибжьаӡуеит, ишырҵәахра ирҵәахуеит.
Исымамзар акәхап саргьы ԥсыхәа,
Исышьҭалан шьоук баша иаасҿаххуеит...
Сгәы иҭоу нхоит уаҟа сгәы иахьҭаршәу,
Бара шбакәу здыррыда, исымҳәар.
Аамҭа џьбара аҩы џьбарагь снаржәу,
Быхьӡ сқьышә иахьаақәыххыз, абар.
2012

***
Иаха ԥхыӡла избаз бара бакәӡам,
Сара сҿаԥхьа дгылан даҽа ԥҳәыск.
Исыхьуазу, ҭынч схы лнапы ақәҵан,
Далацәажәон уи дахьаатәаз хҭыск.
Уи лажәабжь инымҵәаӡоз ажәабжьын,
Дарччон, дагьарҵәыуахуан изҳәоз.
Хараӡантә исҿаԥхоз хәылԥ шәаԥшьын,
Иааҩуазшәагьы сыҟан уахьынтә «SOS»
541

Ацхыраара иаҳәоз рахь снеихахын,
Сгәы ҭыҵуа снықәыххит цҳаҵәрык.
«Аа, амарџьа, амарџьа» ҳәа аагахын,
Саахьанарԥшит сышьҭахьҟала бжьык.
Исзыԥшуа игылаз бара бакәхын,
«Уқьҟьап, амарџьа» ҳәа бааскьеит.
Изура сзымдыруашәа саақәхан,
Исхалашо сналаԥшт адунеи.
Аҿаанахахт сыргәыбзыӷуа ԥшаласк,
Ҳналалт ҳара иаҳтәыз даҽа хҭыск.
Снаԥшааԥшын, дцахьан сыԥхыӡ иалаз,
Џьаргьы дыҟаӡамызт уи аԥҳәыс.
2012

***
Аамҭак ыҟан, аӡынраха сгәы саԥыс,
Ашәа аҳәозшәа збон аҟармаҵыс.
Илеиуан аҳәалыҳәа адәахьы асы,
Ааԥынран иҟаз усҟан сара сзы.
Мҩакы сықәуп исхацеиуа аҭакар.
Иҟалап сымҩа сахьымаарагь сагар.
Ааԥынрам, ашәа аҳәом аҟармаҵыс,
Исзеилкаауам абас ахьҭагь сазыркыз,
2012

АЗАҴӘ – ИУАДАҾ
Ақәа леиуеит ахаҽаҳәа,
Игәыԥҵәагахеит, ихкәом.
Акгьы сашьҭам, акгьы саҳәом,
Сҩагылан снагәагәом.
542

Сыҩнатәами скәымра-суада,
Исырҽеири, иҳахьша анҳахь?
Аӡқәа хыҵзар, зымҩа акуада,
Амҩа иқәда сара сахь?!
2012

***
Саб дынхаҩын. Исҭахын саргьы сынхаҩызар,
Аӷьара схызар ахәхәаҳәа сцәаӷәо.
Аха ацәқәа ҵдыртлан, ҳәаақәак сзырхысуам,
Ԥаҭхьума искугь ҩыла ихыхәхәо?
Аамҭа аҩы џьбара ԥаҭхьдагь сашьыма,
Иархәашьма уи иаркараз сыхшыҩ,
Иахьа иҟоу еилкааҵәҟьаны исымам,
Иахьа адәқәа зегь ирхууаахьеит сҽыҩ.
Дшықәиац дықәиоуп дкараха ашәшьыраҿ
Ҳаидара иаҵаз, иагьзаҵымҵыз ҳаб.
Сымшқәа зегь ҭалан ишԥацеи ахшьырахь,
Акы иаасзамҭакәа уаҳа ҳасаб!
Сцамҭаз саргьы сынхаҩызар сҭаххахит,
Сыԥсы снаршьон, уи здыруеит, еиҳа.
Саб имаҳаша ажәақәа сҳәахуеит,
Сҽаҵак сахьгылоу ҳабдуцәа рдоуҳа.
Асахьақәа цәырҵуан, акакала ибжьаӡуан,
Ак лашоуп урҭ, акгьы еиқәаҵәоуп.
– Инаугаша умоуп, – ааҩит ус, – уаҵаз,
Уцхраара сылшом, сара сааԥсацәоуп.
2012
543

***
Дцан, дцаӡеит уи дынкылаӡ,
Иаара ишазыԥшыз, ус, ҽнак,
Инаԥшызар, агәашә аҟны дгылан,
Иҵарсшәа, деиқәышла, лабак.
– Узгылоузеи, уааи уара аҩныҟа,
Асҟаамҭагь уабаҟаз, уаныӡз?
– Анцәа идырааит, – иҳәахит, – сахьыҟаз,
Абра акәхап, сабацоз, шәазхәыц...
2012

***
Ирзынсыжьзеи, уара, игыло,
Иаҵамырӡкәа аамҭа амагә?
Сыхьӡ анызхуаз срылагылан
Ақьаад ианысҵаз цәаҳәақәак.
2012

АТӘЦӘА
Ихы иԥхьаӡахуам аӡәгьы тәыс!
Арахь, русқәа рацәацәоуп,
Ӡәырҩы ирымоуп ҳәазатәыс,
Қьақьатәыс – итәцәоуп, итәцәоуп.
Арахь иубап џьашьатәыс,
Ихы иԥхьаӡахуам аӡәгьы тәыс!
2012

***
Абраҟа джуп сара сзыԥсахыз,
Зҽысԥыражьны сымҩса зкуаз,
Згәы ааразымхаз, зажәа сахәыз,
Иршаз ҭыӡшәак сазыргаз.
544

Заа сызцылаз, заа сызԥырҵыз
Иакәын уи, хара дымцеит.
Ихьаасымгеит зны дахьсырӡыз,
Шьҭа ҳаихьысрымгьы ҟасҵеит.
Аха уи агәра сызгама,
Дцәырҟьацәырасуа даауан.
Ацәгьа иршон маӡа-аргама,
Урҭ хаҳәны исзаируан.
Дыҟаӡамызт дсыҵашьыцыртә,
Дахьынҳалартә сара стәык,
Аха иҭахын усгьы сыӡыр,
Ҳаицықәымзар уаҳа дәык.
Ус анакәха, иҟан, иҟан
Иара имоуз, сызлашаз,
Смааит уи сыман сара аҩныҟа,
Уи ус шакәу ибоит Ҳазшаз.
Ишԥеиҭахыз, цқьа санихәаԥш,
Дырбарҭазар зегь иараӡәк.
Уи азыҳәа са санихуан,
Дҩагылт иҭаҷкәымқәа раҵә.
Ишиҭаххаз иауаз џьишьеит,
Уи дагьараапкит уажәык.
Игәы ԥыхҭын – дагагәышьеит,
Иааимыхәаӡеит уаҳа хәшәык.
Дрыцҳан уи, зажәа сахәыз,
Дцеит, сыҟаӡам даауас...
545

Абраҟа джуп сара сзыԥсахыз,
Зҽаԥыражьны сымҩа зкуаз.
2012

САХЬНЕИЗ
Араҟа ԥси бзеи еилышьқәан,
Ирылшоз алагьы инеихәон.
Раԥхьа иқәҵан цәаҳәа цәышқәак,
Иссирқәоуп ҳәа идырҽхәон.
2012

ГӘАЛАШӘАРАК
Сыҟоу џьылшьоит сара араҟа,
Лааигәа стәоушәа лбоит, гаӡа.
Иҳабжьаҳаз самыргәаҟуа,
Сҩагылахьеит скалаӡа.
Илызгәамҭо – лаха сымам,
Ара исымаз зегь уааран.
Сҩагылахьеит, сара, уимоу,
Сышцара сцахьеит арантә.
2012

***
Ахаҿ иааиуа уҳәар... Иарбан
Имааиуа ҳәа иҟоу ухаҿы.
Ашьыжь ҳаблак абжьы алыҩуам арбаӷь,
Адәы инықәлом икьыркьыруа аҽы.
Лҩаҵә ҩеиуам иара убраҟа, аҳаблан,
Иаатуам аҷараҳәа гәашәк.
546

«Ҳаҟаӡам. Ҳабацеи, уара, ҳақәлан?» –
Игәыла диазҵаауеит гаӡажәк.
Игаӡом ҳаи-чеибыжь, ҿаҳа-ҿымҭроуп,
Адгьыл уаҩ дықәым, иҭацәуп.
Убла хҩазар, ус ихҩаз, ихумтроуп,
Ари адунеиаҿ узаҵәуп.
Сара сакәхуп уи, араҟа зхала
Иҵаа-ԥшаауа иқәгылоу адәы,
Цәҳәырак еиԥш адгьыл ду ианхалаз,
Исымамшәа ара утәы, ҳәатәы.
Изуа сара сыда изҭахыхда,
Дабаҟоу уи, исҳәо заҳауа?
Сдәықәлар, сахьнеиуа исзыԥшыхда,
Сааигәа-сигәа иҟаӡам ауаа.
Амал ыҟоуп – иҟаӡам агарҭа,
Ахан дуқәа гылоуп, ирыҩнам.
Сарӷьарахь избозеи? Ашәарҭа.
Арымарахь уанцагьы узаауам.
Исышьҭахуп сышьҭахьҟа шьоук ыҩуа,
Анышә сарҭоит иааиуа аасыхьӡар.
Саԥхьаҟа адгьыл шьҭыбжь ахыҩуам
Уахь џьара ҟалап, уара, сызцар.
Аха сызҿу закәызеи, хжьарахуп,
Уаҩ дықәыршәым џьаргьы, иҭыккоуп.
Саргьы ара сабаҟаз, скашәараху,
Агәысакара сықәхеит, сеилагоуп.
547

Схаҿы иабааиуаз сыԥсы ҭызхуа!
Сҟалозар салҵны сызлашәаз,
Абираҟ еиԥш ауаҩы дышьҭысхуан,
Изыскрангьы иҟаз закә ашәаз!
Ара иагаҩ сҭахымызт, сырҭахымызт,
Ҳнибарҵәахьан, акырынтә ҳаибашьны.
Сыԥсы ҭызхуа сзалҵыр, ҽакы схымызт:
Дызбон раԥхьа исԥыло дсашьаны!
2012

***
Дыкнырхит ахаҵа, ааигәазны, иҽыкнеиҳан,
Иԥсы иаԥшәмахеит, машәыршәа ихьӡан.
Еилаҩеиласран, узгылоузеи, унеи ҳәа
Ансарҳәа, уахь шьаҿақәакгьы ҟаҵан.
Иасҳәаран иҟоузеи, схәыцуан, икнырхыз,
Аԥсҭазаара мап ацәызкуа?.. Сааԥшит.
Нас, зегь реиҳа араҟа иссирхаз,
Дахьеиқәхаз лакәшьо уа снеиҿаԥшит.
– Иууазеи, – сҳәахит нас, ак ҳәатәуп ҳәа, –
Иууазеи ухәда ашаха ахаҵо!..
– Скашәыжь, уара, шәнапала ма сықәҳәан,
Иазхоуп, – иҳәеит, – сцароуп сахьцо!
– Умцакәа, ачарахь удәықәлеит угылан,
Иууазеи ухы аҭыԥ иқәҟьоу, гаӡа!..
– Сара сҩыза, – иҳәеит схәы-сжьы ааиларгылан, –
Абри адгьыл дықәымзар еиӷьуп зынӡа...
2012

548

САРА ИСТӘЫЛАМ

Я сам себе боюсь признаться,

Что я живу в такой стране…

А.С.Н.
Дахьаацәырҵыз Цәыхь дфырхаҵан,
Дахьырбо Цәыхь деилыԥхаауа,
Ихыҭҟьагоу жәа гәы ахьаҵам,
Иҟоу иахьеицәоу иаауа;
Иҵагылан хыхь дахьҩаргаз
Ҳа даҳтәыхуп ҳәа ҽадажәк,
Изыхӡыӡааша иалахәмаруа
Иахьыларыжьыз ҳҿаԥхьаҵәҟьа ашә;
Бжьы зхам ахапа ахьиҳәо,
Ҳахьирҟәышуа ҵара змам,
Инаувалаз уахьиҳәо,
Шьҭа уареи сареи ҳахьуаам,
Амц ахьырыхьчо еидгылан,
Имҵадырсра ахьрымоу хыс...
Сара истәылам уи атәыла,
Шәара ишәымаз, шәыхьӡ ахыз.
2012

***
Ишԥарацәоу, схәыцуа стәоуп, сызхьымӡаз,
Имаҷымзаргь, аиаша уҳәар, сзыхьӡаз.
Сцап ҳәа сыҟам сара зны сахьзымцаз,
Сазыхынҳәып ҳәа сгәыӷуам зны сахьцаз.
Шаҟа дгьыл шьҭоузеи саԥхьа ужәран,
Сара соуп издыруа шаҟа хтым.
549

Ус аҭахӡаз џьысшьалон аҩыжәраан,
Саниеиԥшызгьы ыҟан зхы зтәым.
Уи иахҟьа, ҽакы иахҟьа, исхыԥраан
Ицеит сара истәыз зны мышқәак.
Ишысхагылаз ажәҩан иаҵәа хыбран
Сыцәхалазшәа саақәхон џьара қәак.
Аамҭа иагеит исмырбакәа, исаҩган,
Амҵәыжәҩақәа сызҭашаз избар.
Наарақәак ахәыҷқәа реиԥш сырҿаҩқәан,
Храқәакгьы сара сырҿалт, абар.
Сҩеираны сахьыҟаз усгьы иҩеиӡам, –
Хәадақәак сырхыҵыз, шьхақәак.
Згәы цаз усгьы русқәа ҽеиӡам,
Сара сгәы смышьҭит, аха, иааг,
Сышьҭахьҟа инхаз зегь сзынмыжьит,
Исхьынҳалаз сиааиуан, саркәадон.
Еиқәҵо сдәықәын зынгьы сышьи-сышьи,
Уанҭатәыс исымам ак суанҭон.
Суаҩымыз, иага сыгхеит, иага сыгха,
Саауеит сымч зқәымхаз шьҭаҵаны;
Знымзар зны саацәырымҟьеит сгыгшәыгха,
Ауаҩразы суаҩын сара, ҵаны.
Ицозар акәхап сымҩа ахылаӷьарахь,
Гәаҩак сҭаԥшуа салагеит, саашәоит.
Аха амҩа сықәушәа ачарахь,
Зны-зынла сара сгәы шәаҳәоит.
550

Ишԥарацәоу, сгәахәуеит нас, сааҭгылан,
Сызхьымӡаз, сызхьымӡо – снаскьаӡаргь.
Икыдхалоит бара ишбықәку сылаԥш,
Абзиала ҳәа баҳәаха сахьӡар...
2012

ДАҼАЗНЫКГЬЫ АҴЫХӘТӘАНТӘИ АБӶЬЫЦ ААРҲӘУА
Шаҟантә иаасырҳәхьоузеи сара уи, аҵыхәтәантәи
Абӷьыц, ахҩа ахашәазшәагь бахуа акәалаԥ.
Сабаҟоу шьҭа, схыҵуеит –

сымҭәи, уара, сымҭәи,
Ари адгьыл аҟны сымцхәызаргь ҟалап.
Исышьҭалан иааиуа ирызныжьтәуп зегьы-зегь,
Амаҷгьы адугьы, иаԥсамгьы иаԥсоугь.
Иҟоу дара еилдыргааит, сара сзаҭахузеи,
Изгаша анызга, ара сара исоуша ансоу.
Ашҭақәа нсыжьып, агәарбжьарақәа срыбжьыҵып,
Скылсп амҩаду ахь, сцап сара уи сахьаго.
Сышьҭахьҟа, арахь, сшаанамгаша сназхәыцып,
Изӡом, уи сара маҷк сыхгьы еиланаго.
Сцап сара арантә сышьҭақәа аныхуа,
Аха усгьы ишаныҵра ианыҵзар ҳәа сшәо.
Сзыцәар бзиан шьҭа акы самырҿыхо,
Исхагьежьуа ԥшацәгьак схамлар, сыжәжәо.
Аҵыхәтәантәи абӷьыц

иацзар сҭахызар ҽа бӷьыцқәак?
Аҵыхәтәантәи сыбӷьыцқәа-сымшқәа хаацәоуп.
551

Иааиуа аасгәыҵаскт,

наҟ ицаз снарызхәыцқәан,
Урҭ сымшқәа еилгацәам, сыҵхқәа еиқәаҵәоуп.
Арахь, сыбӷьыцқәа ирнысҵаша сымоуп макьана,
Цәаҳәақәак ирышьҭахх

иааиуеит арахь ҽа цәаҳәак.
Сханы ажәҩан иаакыдлар амза маганан,
Иага зуп макьана, иага зҩып, иага сҳәап.
2012

***
Ҩынтә иуоуам, аԥсҭазаара ссирми,
Аха иуҿацәқәырԥо ӡиасуп уи.
Шаҟаҩ рҽаларыжьда, аха изырма?
Шьоук ахьгылаз ахаҳә рзауит.
Аха усгьы, аԥсҭазаара ссирми,
Аԥырҵшьагьы иақәшәом иажьаз.
Акымзарак ахьдырым зегь дырми,
Уи акәу, имбеит дахьашьуаз,
Дахьдәықәнагалаз дзазымхәыцт ахаҵа,
Илыхьуаз лызгәамҭеит аԥҳәыс.
Ирзышьҭымхуаз еидараны ишаҵаз
Хара изымцаз рымҩа ианыст.
Изыргәыбзыӷуа ркуп иахьынҳалан
Ихахаӡа иаацәырҵыз ҿыц.
Уи аԥхыӡ баргьы саргьы ҳалан.
Иаҿуп ара зегьы зҿыц:
Иааиԥылеит шуҳәо – иеиԥырҵуеит,
Иеицәыӡит шуҳәо – иааиқәшәахт.
552

Гәыӷрақәак роун – ирцәыӡуеит,
Ирхахәлазшәа ишыҟаз – иаашахт.
Аԥсҭазаара ссируп, иссирӡоуп,
Уааиуазаргь уи уарҳәацәо.
Излаузурхаша уздырӡом.
Рыцҳароуп уи ахьынҵәо.
2012

ИАНЕИЛЫҴ...
Аҩны ддәылҵит лысаби дылгәыҵак,
Акы даршәазшәа, днаԥшуан дааҭгылан.
Лҿыналхахт нас уи дыццакы-ццак,
Лыкәша-мыкәша ааимылдақәан лаԥшыла.
Зегьы лхьаашәа, арахь, акгьы лхьаамшәа,
Илзыԥшу уаҩ дыҟамкәагь дабеихо?
Амш нымҵәо иҟоума, иахьа, мшәан?
Илымамшәагь зылбои акы арҽеиха?
Лхы иҭашәаз уара идыр, даанкылан,
Адунеи зегь уажә лара илԥырхаган.
Днаԥш-ааԥшуа амҩаду дангылан,
Иҟалҵара лзымдыруа ахага.
2012

***
...Узгылоузеи, мшәан, абас иугхан,
Уҿыноухар – уаԥхьа ӡык узмыруа?!
Иқәухуа узымдыруа уанықәха,
Ари адгьыл уҵабгоит, иудыруаз.
2012

553

ЗНЫ - ЗЫНЛА
Зны-зынла – алакә уҭахызаргь – сажәыхым,
Сажәымоу, сыҷкәынӡоуп, сыҷкәынӡа!
Ишәеиқәаран исшәысҵало сшәыхым,
Еиқәыхуп агәгәаҳәагьы сымца.
Снаҵагыларгьы џьасшьаӡом арҩаш,
Гәаныла ӡиас дук сыруеит.
Ашҭа сынҭыҵуеит сыхәмаруа,
Сахьнеиша сышнеишагьы здыруеит.
Иџьоушьап, машәыршәагь сааиласуам,
Иахьыстәым џьара сымҩахыҵуам.
Исхагылоушәа ажәҩан казказуа,
Усҟан насыԥуп сзызхәыцуа.
Сеигәырӷьоит мшы ссирк саԥылан,
Аҩны акы сартәаӡахуам.
Исыршәуеит аҳәса рахь сылаԥш,
Сааҽырбаргьы цәгьа избаӡахуам.
Изакәызеи жәҩан ахь исыхо,
Амҵәыжәҩақәа сызҭаз закәи?
Исымамшәа хьаак, џьара гәҭыхак...
Зны-зынлоуп, зны-зынлоуп уи.
2012

***
Алашьцара жәпаҳаҳара адгьыл инықәҳан,
Ақыҭа раҳаҭӡа ацәа ианалоу,
Иаагашт лыбжьы ҭахәаҽӡа гәықәхак:
«Ишԥа, уара, иуҳәо закәызеи, Никәалоу?!»
554

«Иара иакәгәышьоуп ашара изаԥымлаз...»
«Акгьы ыҟамызт ихьӡала уаҳа!
Уи акәын сыблақәа ацәа зырхымлоз.
Зегьы даарыдгылагәышьоит аԥсцәаҳа...»
Нас акраамҭа рышьҭыбжь дыргахуам,
Ицәазар акәхап – аҵх наскьацәеит.
Еҵәак ықәсны, ажәҩан агәы ахәуа,
Ҵаҟа илҭалеит, аҵыхәагь ааԥҵәеит.
Убасшәа акәхап уаҩы ҟадыџь дшыҟоу,
Длашо дшааиуа илеихацәоит уахык.
Аԥсы ҩеиуеит хыхьӡа, ҵәҩанҵәыҟа,
Уаҳа арахь ихынҳәыргьы аҭахым...
Аӡы ықәыршоуп адгьыл, акымзарак сзалам.
Ара инсыжьхьеит исхьаау, исгәалоу...
Зны илзыскхьан ҳәа сыҟоуп жәеинраалак
Уи аԥҳәыс, ҿаазҭыз «Никәалоу?!»
2012

***
Сыбжьахеит анкьатәи агәарабжьара сзыбжьымҵуа,
Ҳгәашә сааҭалан – ҳашҭа сҭахеит.
Иарбан хҵысҭоу араҟа сызхымҵуа,
Ҵәыргылак ҟасҵан, сахыԥар сҭаххеит.
Икаҳахьоу алҵла сыҩхаԥалеит – сҿахуп,
Уи иалҟьан уажәы-уажә илеиуеит сымҵәышә.
Сыҩуа, исхьымӡо наарак саҿахуп,
Иааҩуеит арахь схәыҷыхьыӡгьы – Кәышә.
Ажь ахьырхәо аиаҳәа сҭарҵом,
Иҟоугьы здыруеит – схәыҷцәоуп уи азы.
555

Сасны сыхәмаруеит, сызхараҵәҟьа сыхәмарӡом,
Аҳәалыҳәа исықәнауа сгылоуп асы.
Абна сылоуп, санынҭыҵ, сшәарыцо,
Ахәаҩҳәа схысыбжь ааҩуеит харантә.
Ачарахь идәықәлаз, иҳаҳәами, срыццоит,
Ԥсрак ахь снеиуеит, аҳәҳәабжь саҳан.
Исзышьҭымхша еидарак саҵоуп, сҽырхаҵан,
Сан даагәаҟлоит: «Дхәыҷуп, иҽхәижәоит...»
Сыццакы-ццак снеиуеит, сабацо?
Схала ҵхылашәк сагәылоуп, саашәоит.
Ҳаҩны-ҳгәара макьана исызныжьуам,
Издыруашәа, инсыжьыр, сцар – сышцаӡо.
Срыҵашьыцуеит ирықәтәоу анышьқәа,
Снеиуеит ҟәарак ахь, уахь, сыҽӡа-ӡо.
Кәарақәак срыруеит, ӡиасқәак саархәеит,
Иреиҳахуп урҭ зегь Кәыдры.
Слымҳа иҭахәыҭхәыҭуаз ак сарҳәеит:
«Ажәҩан уԥхьоит, уҽеиҵых, уԥры!»
Сара сгылоуп исымамкәа аԥрыха,
Ҳаҩны-ҳгәара, ҳашҭа сатәуп.
Акы сагаргьы ахара исыхан,
Аҩныҟа ак сыԥхьоит – хынҳәтәуп.
Абар, сеиқәышла, сааҭалахт уажә ашҭа,
Арантәи изымцо, иахьцаз инхацәаз.
Сыҟам, иџьасшьо, араҟа акы схашҭуа,
Сагьҭагьежьуеит сахьааиз мацәазк.
556

Амш сзымхазт, саҵаԥшуа ажәҩан,
Сгәыԥшаа-хыԥшаауа саалахеит ҵхык.
Ҳәатә сымамкәа, иҟамкәа сажәа,
Схықәгылоуп сзыцәшәаз акы ахықә.
2012

***
Абна дылахар иабаргәыз, дҟьалан
Ауаа дрылахеит – издыруам дахьцо.
Хы зхагылам рхеилак дахьалаз
Даарылҟьалон уи дкәараҵо.
Аха нас еиҭа рыжәпара далан,
Уажәы-уажә дрынҟьон, дагьрынԥон.
Шьоук ак рымихлон уалла, –
Уаҵә ак иоуран дыҟоушәа рбон.
Ихысқәахьан зныкымкәа учалтны, –
Зны ихаран, ихарамкәа зны.
Иԥхьаӡон уи рымбара иуалны,
Дааиргь, дырԥырҵуан дласны.
Дҵаркны аӷьара дхызшәа,
Акы дахон еснагь шьоук рзы.
Дырхызшәа, цәгьагьы дырҭахызшәа
Изырбоз иҭырхлон иԥсы.
Дыҩуа дышрышьҭаз дзыдгылаз,
Еидараха дшаҵаз рус,
Ицеит ҽнак зегь нкылаӡ,
Изышьҭаз, еиӷьыз зауз.
Иара адәышкәаӷьаз даақәхеит.
Ҽа шьоук уа иааизыҩҩын,
557

Русқәа ҟарҵеит – иара уи акәхеит,
Дара дыртәын, дмаҵуҩын.
Икьаҳәын аиаша ҳәа ирымаз,
Ихы аназцазгьы ашьҭахьшәоуп.
Дзышьҭаҵәҟьоу џьара иҟаларыма?
Иибаз-иаҳаз данаршәоуп
Уаҩ дахьыҟам данеихаз,
Ауаа днарылаӡ данцаз.
Имам шьҭа џьара анеиха,
Аамҭацәгьоуп уи дзыргаӡаз.
Хы зхагылам рхеилак деиҭалалт,
Даарылҟьоит, аа, дкәараҵо.
Абна дылахар ибаргәыз, дҟьалан
Ауаа дрылахеит – издыруам дахьцо.
2012

***
Ҽаӡәгьы дыԥсгәышьеит – ҳгәыла Кәаӷьына.
Ҳацәгьа ҳәо амҩақәа ирныз
Кәаӷьына бзиа, Кәаӷьына хазына,
Уажәоума уи даныԥсыз!
2012

ИАЦУХА
Дгьыли жәҩани ҳрыбжьууааит иацуха,
Аԥсра абла ҳҭаԥшит – иааигәаӡан.
Ҳақәҟьан ҳабацоз иҳамамкәа ԥшыха?
«Гәаҟра рымазма?» – иҳақәшәаз ҵаауан.
558

Ишьҭыԥрааит, идәықәлеит ажәҩан ахь ҳаман
Нкылашьа змамыз, иҳаҵас иаауаз.
Акы ҳарҿыхеит ус – аҳәҳәабжьқәа гама,
Иҳақәҳаз закәыз уа, хаҳәызма иауаз?!
Сыблақәа ҭызхуаз лашарак сзаԥырҵӡом,
Сарлашәит уи, сарблаҟьеит, нас...
Настәи сардагәеит, сархагоу – исыздырӡом,
Ирасҳәо сыздырӡом акраамҭа иҵаауаз.
Ԥхыӡзаап ҳара ҳазлахазгьы иацуха,
Иахьнырҳалан изкыз ҳаԥсы ахац.
Неишьа ахьыҟам шыҟоу ак сыхон,
Сагьцеит дгьыли жәҩани срыбжьаӡ.
Усҟан, санааԥш, быбжьы акәу сзырҿыхаз,
Дхымҵуа сыбла даахгылахит ԥҳәыск.
Уи бара шбакәыз еилыскааит иацуха,
Салҵуа еилкаашьа змамыз ахҭыс.
«Дгәырӷьаҵәа амҩа данымыз, – иҳәахуеит
Хаҵак иԥсы ааивганы ашьҭахьшәа, –
Дықәсны дынкаԥеит..» – Шьоукгьы ааччахуеит,
Лафк аҭыԥ аман, уччар ауашәа.
Бара макьана аԥаҩаҿ быкнаҳауп,
Саргьы бааигәа – схы лархашәа.
Уԥсырцаз акраҭахума, нас, уаҳа...
«Шәымшәан, – иҳәоит хаҵак, – шәымшәан...»
Иаадыруа уаамызт ҳҭызгаз атыша,
Ҳазшаз иакәхап ҳзыхьчаз, зегьы збаз.
Абри ашьҭахь акраамҭагь ҳаԥсышам,
Аԥсра ҳанацәца ҳара абас.
559

Ҳзыхьчаз сиашьапкуа сааҵагылт ныхак,
Иахьатәи ари амшгьы сахьӡан...
Дгьыли жәҩани ҳрыбжьыууааит иацуха,
Аԥсра абла ҳҭаԥшит – иааигәаӡан.
2012

***
Ҩаԥхьа аҟәҟәаҳәа ишишьклахысуаз,
Дааҳалагылт аӡы даарны.
Ишьҭаз, ишьҭаз ихысхысуа,
Дтәоуп, зегь акоуп, дҳәынҭқарны.
Зегь аԥхыӡ еиԥш акы иалан.
Иҟамлар ҟалап неивысшьа.
Иҵәахуамызт аӡәгьы игәала:
«Иаарзымҵаӡеит уаҳа ахысшьа!»
2012

АБЗАГӘИ ХӘЫҶЫНЕИ
I
Жәаҩаҟа, жәахаҟа... Уаҳа лхыҵуамызт уи.
Шьоукы ирҳәалахуеит иҵегь деиҵазшәа.
Дашьҭазшәа збон ааигәанӡа аӡыркәи,
Кәыдры дырырц даҿушәагь дсызцазшәа.
Ҿысҭуан сырны сахьгылаз: «Хәыҷына!
Бҭамлан, иаӷьуп, ихьшәашәоуп, бегьзыруам...»
Аха уи лаҳауамызт Хәыҷына хазына,
Дҭалон Кәыдры, са сеиԥшҵәҟьа, дагьыруан.
Дкараха ахаҳәра дылалан хага,
Акыркырҳәа акраамҭагь дыччахуан.
560

Сҭынчымызт лааигәа, избон дысԥырхаган,
Исылҭоны, ашана уҭахызаргьы, агәахәа.
«Бца, – сҳәон, – быхнымҳәыр бабацо баргьы,
Ҽым ари, сара бсыҽхьынтәалартә!..»
Лыгәра згаргьы, шьҭа исымгаргьы,
Днеиуан уи аӡиас леишәацәгьа дҭаларц,
Сшәон, сшәаҵәҟьон Хәыҷына дагар ҳәа,
Илымҵасны, даман иахьнеиуаз аӡиас.
Агәра сзымго сангылоу исарҳәо,
Аҽнеиԥш, аамҭа иҳамаз анниас,
Цхыраарак даҳәошәа иааҩуеит лыбжьыҵар,
Адунеи зегьы иахыҩуа «Абзагә, уара, Абзагә» ҳәа;
Иеиқәтәом уи абжьы, игалоит иага ахыҵыргь,
Исыҳәошәа ишсыҳәац, ушҟа ма снаг ҳәа.
Сыхьӡ лхашҭыр ҳәа дшәазаап, убама,
Аҵхқәа ирылыҩны иааҩуеит, еиҭагоит.
Сархагоит уи, сархагоит аргама,
Нас, ишнеи-шнеиуа, амҩан сардагәоит.
Снеихуеит лышьҭа схылан, асы ԥуа,
Саазылхьымӡо, иамуа сылхьымӡаргь.
Изакәызеи, сҳәоит, Хәыҷына, исзыбуа,
Сынхазшәа збоитеи ак сзымуа, ак сзымҵо.
Бара быда акгьы аныҟам ақыҭан,
Акгьы аныҟам уаҳа адунеиаҿ,
Ихьыӡ ҷыдан исмоуааит «ахыда»,
Шьоукгьы схыччо имгылааит сахьнеиуа.
561

Уи хьаасгьы ибымамшәа бцахуеит,
Аӡынха, асы ԥуа мацара, бабацо?
Сахьӡом иахьа сқьаад акы анҵаха.
Саахьаԥшаанӡа бабаӡуеи? Бабаӡӡеи?
II
Абзагәи Хәыҷынеи! Ҳахьӡқәа неицырҵон,
Иахьаацәырҵлакгьы еицрымшәо еицын.
Агәра згом ма иҳахьыз сыздырӡом,
Схы иҭыкәкәазар ҟалап, акыр ҵын.
Иҳахьыз, срыцҳара, иҟоума исхашҭуа,
Иҳахьыз – ибыхьыз – бсымԥаан бызгаз.
Сышықәсқәа цазаап сгәаҟуа уи сшашьҭаз,
Саацәырҵзар сыббар сыбзымдыруа абас.
Ианысҵаз, аамҭа сиааиуа, акраныхуп,
Иҟоуп сызлаз, аха шьҭа сызхьыԥшым.
Ихьыдыҩрны илеиз шьҭысхыр сҭахыхуп,
Аха истәым, иныжьтәым саԥшьым.
Исзынмыжьуа сыблақәа ирхыҵуам,
Урҭ ирыгхаз, зегь збоит еилыкка.
Сгәаҿгьы, схаҿгьы быҟаӡоуп, быӡуам,
Саԥхьа баагылалоит бааин, сыгәра га.
Ирҿыцны быбжьы ааҩлоит Абзагә ҳәа,
Ҽаӡәызар ҿызҭуа, са сакәму изыԥхьо?
Хәыҷына, Хәыҷына, ас еиԥшҵәҟьа лакә ҳәа
Уаҩы иаҳахьоума, ахәра азмырӷьо!
Изакәызеи ахаан сгәы иҭымҵәо,
Ԥсраҽнынӡа ацәашьеиԥш иаҳзаку?
562

Адунеиаҿ акы ыҟоуп инымҵәо,
Адунеигь иара убриала еибаркуп.
2012

СУС
... Абжеиҳангьы сус сазкымызт.
Аамҭа сарблаҟьон, ус-ус,
Иара усгьы шьҭа исҭахымызт,
Сус аламшәа уи, сус.
Хаала-мчыла сҽадысцалон,
Исҭаххахуан саахынҳәыр.
Аха бнакы сылан сҟьалан,
Цқьа исзаархомызт амҳәыр.
Ҳаицәыхьшәашәо, нас ҳаицәтәымха
Ҳаннықәла, сыхшыҩ ааимшәеит.
Сгәы иснаҭеит ишысзымхоз,
Ҳаицәыӡырҳәагь кыр саашәеит.
Мап, иауамызт ҵәык сахамзар,
Садгьежьыло искын сызҿыз.
Сарааԥсомызт, шамахамзар,
Сара исусын азы сус.
2012

АЧЧАԤШЬ
Шаҟа лаӷырӡ сгәы иҭаԥсаз уздыррым,
Изымбаша анызба, исмаҳаша ансаҳа.
Са сдунеи иахыҩны игоз уазырран,
Аха саагылт ишгыло аҽырҳа.
563

Егьсыгӡамызт, снапқәа сывасыжьхьан,
Исыҵкьасоз ӡыхәашьк сыҵнаӡәӡәаан,
Аха иҟалозма сықәҟьар усҟан сышьхәа,
Сызҵаԥшуазгьы игәра згон – дынцәан.
Исыцыз угәы ҭызшьаауаз ажәабжьын,
Уи гәаҟра цәгьан, уазын иснарҳәаз.
Саналҵ, ауаа рахь иназгаз ччаԥшьын,
Сшыҟамызгьы иалаӡуаз схынҳәуас.
Ччаԥшьын инаскьазгоз ашҭа иҭыҵуаз,
Арахь иааиуаз ччаԥшьын ирзыԥшыз.
Лабашьак еиԥш иааиҵарсуа иӡуаз
Сыччаԥшь иман амҩақәа дырныст.
Аԥсҭазаара аԥсы ҭәуам, иазмырсаз
Шаҟа ыҟоугьы здыруада, аф аст.
Аџьарсахьаҿ икыдырҵаз Иаса Қьырса
Аҵыхәтәантәи иччаԥшь ауп инхаз.
2012

АИДАРА
Аԥсҭазаара ҟадыџь ахәархь еиԥш сахуеит.
Сҩагылалоит. Иагаџьара санҟьап.
Исықәҳаз аидара сзаҵымҵрашәа рҳәахуеит,
Уи насыԥ знаҭогь аӡә дубап.
Сықьуам, сӷызуам, цхырааракгьы саҳәом.
Сыӡлагара макьаназ илагоит.
Сеидара сықәҳәан агәараҳәа
Ианнышьҭасҵо абри агәра згоит:
564

Ибӷаԥҵәаган исзыҟалом уи даарак –
Сеидара еиҳау даҽа еидарак.
2012

***
Аҩны быҟамызт ааигәазны снымҩахыҵын,
Бысзымԥшааит сбышьҭалан иацызны.
Сара сзыҳәан сахьцалакгьы быӡын,
Саахынҳәит уажә адгьыл зегь сахысны.
Схы шьҭыхны ажәҩан снаҵаԥшыхын,
Инақәымшәеит уахь еҵәакгьы сылаԥш.
Ҽазнык сыбжьы бықәсыргар сҭахыхын,
Џьаргьы бшыҟам аасгәаламшәо сахьгылаз.
2012

***
Акы аасыгымхеит, сышнеиуаз, снышьацәхныслан,
Исыхьыз здыраанӡа сҟәыбаса сцарц.
Иахьеиԥш, сара иацгьы сгәы саԥыслон,
Сеихон џьара саԥхьаҟа снаӡарц.
Сеихон, исзыԥшымзаргь, исзыԥшызшәа,
Снеиаанӡа сдәыӷба царашәа.
Ишәатәымзар акәхарын зегь шысшәоз,
Ибатәымызгьы ыҟам уамашәа.
Иназвыстәыз ыҟан – сыбла хызҩар,
Схьызжәоз снахыкәшар – ԥсгаран.
Аха сара исусын сара изуа,
Исхасыршҭуаз – адунеи уааран.
565

Иуааран уи Анцәа ду ҳаишазаргь,
Иацгьы, иахьагьы, уаҵәгьы иуаароуп.
Абри дырны, акы ҳнахҟьашазаргь,
Ихьчатәыз, ихьчатәу уаҩроуп.
Исхаԥхомызт еснагь амра каххаа,
Амҩан сара акоума сзыхҟьашаз!
Аха саауан сшахац акы сахо,
Исыдиҵаз саҵалан Ҳазшаз...
Сшьацәхныслоит ҳәа амҩақәа сзырныҵуам,
Сзыруам ҳәа схықәхалом аӡхықә.
Исыздыруам ԥхьаҟа зны сахьыӡуа,
Икылнаҵәозаргь амра ца сыхшыгә,
Иҟоуп наҟ сара сахьынаӡаша,
Сара сыда уаҩ дызмыхәо уск.
Иҟоуп уахь, сахьнеиуа, сгәы ҟазҵаша,
Дшысзыԥшугьы здыруеит џьара ԥҳәыск.
Аанкылашьа амоуа аамҭа схыслап,
Саршлеит уи, саннахӡап адунеи.
Аха уанӡа снеилап... Саашьацәхныслаз,
Сҟәыбаса сцама, митә ҟамлеит...
2012

***
Анышә агәы ҩыҵсырчаашт уаҵәызны.
Ианааиқәтәалак иҟалаша ҟаланы,
Агәысакара иқәхо изхамацәысны
Уажә дгылоушәа збахуеит дхараны.
Аха уи убас дааигәоуп, убасгьы
Сгәи сыԥси дрыласоуп, сыԥсыр,
566

Акгьы ыҟамшәа лымбашеи илзынхазгьы,
Адунеи ду шымааҳәызгьы дыр.
2012

***
Сышәҟәқәа ҭрыжьуам, сара аҩра саҟәыҵуам,
Рԥаҵа иалаччо итәоуп сымҩа зкыз.
Дарбан, уара, усгьы исыҵашьыцуа?
Аӡәы дыздыруеит – ишыбзаз иԥсыз.
Агәаӷ игәы ҭнафаахьеит арыцҳа,
Иаԥхьа аӡә диргыларгьы иҭахым.
Уааивалар – аҟаҿыҳәа дуцҳап,
Цәгьамзар бзиа усгьы иара ихым.
Ашьацҳәақәа акырџьара иргылан,
Ацәа ахыхуа дадтәалоуп сцәаҳәак.
Абрагьцәа реиԥш ааигәа, абна дшылаз,
Ихаҭа даҿаԥалеит шьацҳәак.
Иара иаасҭа деиӷьума, деицәамзар,
Акырџьара инеихьоу сыцәгьа ҳәо.
Дидтәалоу зхы зыхьуа ирҽхәацәамзар,
Ааҵрақәа дрывоуп уи деимҳәо.
Дхырхәа-хырхәо дрылоуп аиҳабыра,
Иҵихаахьеит дцо-даауа урҭ рышә.
Са сахьибо дахьцара издыруам,
Дыҵанацалалоит дахьыздыруа анышә.
Дкәаҩӡа иҩны дыҩнахеит ҳзыԥсахыз,
Ауаа рахь дызцәырымҵуа, дагьшәо.
Сыхәда иахаиршәшан уи ашаха,
Даасылгон наҟ игәы данахаԥжәо –
567

Иҟаз шыҟаз сара саналацәажәо,
Ианахәаԥшуа игылан шьоукгьы ҿымҭ.
Шаҟа мцы иҳәазеи ирҭан ажәа,
Иахьагь ҳара иҳахәо ус даҿым.
Иҽыҵакны дааит мчы змоу рышәшьыра,
Ҽа ԥыҭракгьы дықәшьуа дыргалашт, –
Зны дыхнамҵар сара сгәы аилашыра,
Дықәтәоушәа шибо дҩеин абааш...
Иӡуа дыӡп, дыҟазааит имыӡуа.
Сшааиуаз сгәы шкыдӡааз, анцәиныс.
Сышәҟәқәа ҭрыжьуам,

сара аҩра саҟәыҵуам.
Рԥаҵа иалаччо итәоуп сымҩа зкыз.
2012

***
Сгәы змырҭынчуа шԥарацәоу – исыцрыхо,
Сызмыргыло, сызмыртәо, сызшьаҳауа!
Сыргоит сара абрантәи џьара исыхан,
Сыԥсы ҭырхуеит избо, исаҳауа.
Аӡқәа хыҵны ирыҵалеит ишыцәаз,
Аҩнқәа џьара аццышә рхатәеит.
Агәыразқәа гәымхароуп ирхыҵәаз,
Мыч заушаз мчыдаха иаатәеит.
Издыруандаз адгьыл агәы еиҟәызжәаз,
Ицоит ана ишызбо зегь ҭәаны.
Саашәа-ӡыӡоит адунеи ааҳәызшәа,
Исҳәо ажәа сҳәазшәа аҵыхәтәаны.
568

Изакәызеи сханы ажәҩан иаҩуа,
Сымшәа сыҟоуп, усгьы изакәхари?
Иаҳа-иаҳа сархагоит арахь иааҩуа,
Наҟ инаҩуа ара сызлацәцари?!
Сабацари ажәҩан сааҵамгылар,
Бжьара-быжьҵәа сзыҵалом анышә.
Иага шықәса царгьы, сгәы ҭагылом –
Адәы сықәхазаргьы даҽа хышә,
Хышә шықәса дуӡӡа!
2012

***
Аҵаа иарӷьаҩуан,
Убас аҵаа иарӷьаҩуан,
Ҳшьа-ҳдақәа ирҭашәыр ҳәа
Ҳацәшәашәа,
Ҳаҽҳарԥхарц ҳашьҭыԥа-шьҭыԥон, ҳаҩуан,
Иҳахәаԥшуаз уи рбозаргь уамашәа.
Амҩа ҳақәын,
Ашколахь, ҳахихьымӡа-еиԥымӡо,
Изыхҵаалаз ӡмахкаҿ иҟаҳҵон чараз.
Дҳархынҳәуан
Иҳацны ԥхьаҟа изымцаз,
Дысгәалашәоит иҽхьныртәалаз зны Ҭемраз.
– Шәласы, – иҳәеит Ҭемраз, – змоурахә мыӡыз,
Ахьҭа шәыламланда – аҵаа иарӷьаҩт...
Исгәалашәоит, ҳаннықәла, дшымҩахыҵыз,
Ҳара ҳҽеибарк ҳаԥхьаҟа ҳнеиваҩт.
569

Аҵаа иарӷьеҩуан, ҳара амҩа ҳақәын,
Ҳанаауаз зҿаазхахьаз сырҳәын.
Ихьҭан, аха усҟаназ зегь лакәын,
Уи алакә уажә сналаԥшит, саахынҳәын.
Сарԥхарашәа сыҟан усҟан аҩра,
Иабаздыруаз снықәлар – зегь збоз –
Ишыҟаз аамҭа аҵаа еиԥш исзарӷьаҩран,
Агәгәаҳәа еиқәыз мцакгьы сшамырԥхоз.
2012

***
Иҟоу анымцхәу, ицаз анысзымхо,
Иҳәоу анысхашҭуа, иҳәам санаргәаҟуа,
Еилкаашьагь амамзар акәхап сзызнымхо
Сшынхац сахьынхоз сара араҟа.
Амҩақәа ансыԥхьо, сашҭа санҭамӡо,
Хәык схалар, ҽа хәыкгьы санхыҵуа,
Саршанхо, сарлашәуа, иҟоу сызхамҵо,
Иҟалаша ҳәа акы саназхәыцуа,
Шәара ижәбахьоу, ижәдыруа сакәзаргь,
Иҟалап, саагәашәҭар, сҽаӡәызар;
Ҳзышьцылахьоу аԥсҭазаара лакәзар,
Сара уи сызханаргьежьуа ҵәызар,
Уара идыр, нас, уаҵәы сахьагаша,
Сыззыԥшым ааскьо исызнауша.
Сыӡлагара еснагь илагашам,
Сҟамлазаргь иуеит нас, сануша.
Снеилашт уанӡа ицаз акы сзымхо,
Иҳәоу аасхашҭуа, иҳәамгьы саргәаҟуа,
570

Еилкаашьагь сзамҭозар акәхап сзызнымхо
Сшынхац сахьынхоз сара араҟа.
2012

***
Еиҳауп сызнышәо аасҭа сызнымшәо,
Иҟазшьа сымазар акәхап сабдук,
Иугар зуам иусымҭо сымжәан, –
Умч уанақәгәыӷ, сгәаӷ ма ианук.
Исымоу схазы мацараҳәа исымам,
Изҭаху шьоук анашьҭоу – исшап.
Абна тоура илгазаргь сымҩа,
Сара уи амҩа саныланы сцап.
Сызнышәаз сгәы иатәуп, иԥсыршьагоуп,
Ихьанҭазаргь, са сзыҳәа иласуп.
Амц зыхьнырҳалоу зегьы-зегь еижьагоуп,
Иԥсу иблақәа ааԥшуазаргь дыԥсуп.
Иҽсыдкыла ддәықәлар зуам аӡәы дгәамха,
Сашҭа дҭаҳар – агәашә исырбап.
Иаргьы саргь лассы ҳаилыргамхар,
Дыҟоуп нарцәынтә иҿааихара саб.
Исанарыжьрым сабдуцәа рабдуцәа
Урҭ ирҟазшьамыз, излиааз хәашьыр,
Сыхьӡ дара ишраҭәам иахыҵәар,
Иҟалап рнапалагь сыршьыр.
Издыруеит, иҟоуп изнымшәоз, санышәом,
Ухаҵоуп, сызну амҩагь саныг!
571

Сара сԥышәа сызлиааз ирԥышәоуп,
Иҟазшьа сымазар акәхап сабдук.
2012

***
Дыздыруашәа иҟоугь рацәак дрыздырцәом.
Изынмыжьуа иқәҳауа – ихьӡан –
Дамыртәо, дамыргыло, дамырцәо
Иқьаад дадтәалоуп, иблақәа цан.
Ари аԥсҭазаара абӷьыцқәа ирнихуа
Нҵәара рықәым, зегьыҵәҟьа изанҵом,
Ажәала мацарагьы иҿыхуа
Шьоукы дрышьҭоуп, иныжьӡан дызцом.
Ирмаҳазшәа ибалоит ираҳашаз,
Даҿуп иҳәарц, еиҭеиҳәарц ҽазнык.
Ибашамшәа дашьҭоуп зны абаша,
Дааирҟәышрангьы ибахуеит арныгк.
Дахьыҟамгьы дыҟоуп – днеиуеит гәаныла,
Ихьымӡаз нижьуам, дызхьымӡаз дрыхьӡоит.
Даагылазаргь имҩа данылан,
Иара имҩа даныланы дцоит.
Шьҭыбжь ааиқәымшәеит илымҳақәа ирҭаҩуа,
Даазрылымҵит ишьҭаланы иааз.
Аҵх абаҟоу, дтәоуп уи деиҭаҩуа,
Ибла ихгылоуп иамуаз, иауаз.
«Иблақәа цеит, уара, иблақәа!» – лҳәахуеит
Ари аҵх иалахаз ԥҳәыск.
Аа, дахьаатәаз иааигәара дхахо...
Иан лоуп уи, уара, иан, анцәиныс!
572

Иара иаԥхьа иқәу дзаԥырҵуам,
Иаԥхьа иқәу ақьаад шкәакәа, ақьаад.
Зегьы ицәыӡуеит,

арахь акгьы ирӡуам,
Уи дхәыҷхеит, дҳәатәхамҵахеит, дад.
Анбанқәа еихыԥа-еиҵыԥоит, ихцәышаауп,
Иубап наҟ ианыӡуагьы нбанк.
Аха иахьнеигаша инеимгаргьы иушам,
Иԥсы ҭызхуа, иҭазҵо романк.
Ус ауп, днеилароуп дрылсны ибӷьыцқәа,
Ԥсҭазаарак ижәло арахь ицәқәырԥо, –
Ишьҭақәа мырӡуа,

имҩақәа рҿыцуа, –
Ибла иамбаргьы, игәы ианабо.
2012

***
Саха рымоума арҭ ауаа,
Сара баша сгәы ззынхо!
Срызгәаҭом санырҭаауа,
Ҿымҭ аганахь санынхо.
Саха рымам, саха рымам,
Ргәы икылахо рыԥсы,
Мҩакы иқәуп хыма-ԥсыма,
Акы иашьҭоуп рхазы.
Инасаҩслоит срымбаӡазшәа,
Ажәак сҳәаргьы ирмаҳауа.
Ршьапы саҵашәалоит шьацшәа
Зынӡа исзымдыруа ауаа.
573

Уара идыр, нас, изыргәаҟуа,
Иаузынкылом, иццакцәоит.
Сахьаатәаз уажә араҟа
Сгәыӷрақәа аасцәынҵәоит:
Иаасызхьаԥшуа дыҟаӡамзаап!
Анышә иабагеи сызҭахыз?
Иҟанамҵахьаз снап амса
Урҭ сара иансымаз хыс.
Сгәы бажәхоу, схы сыкәаҽ,
Саргьы сҿынасхоит снараҩс.
Сыҟам, усҟан ара сыҟам,
Сгылоуп схықәхалашәа аԥаҩ.
Ииаҩруеит аамҭа аӡиас,
Ихынҳәышам уи иагаз.
Шәгәы бзиаз, шәхы бзиаз,
Шәыҟазааит, зегь шәеибгаз.
Саха шәымамзар – ишәымам,
Инасаҩсааит уи шәыҽкәар.
Аха, инеиуа хыма-ԥсыма,
Исҭахыҵәҟьоуп ҳнеиҿаԥшқәар.
2012

***
Аҵлеиԥш, саргьы саагылоит схынаан, –
Ирбахьоу шсакәым шьҭа, анцәиныс.
Ҽакалашәа иҟоуп иаҿыҩуагьы схымаа...
Сшаԥылаша сеидру нахьхьи сназхьыԥшыз.
Нкылашьа амам, сгылан сыҳәҳәаргьы
Дыҟам уи ара изаҳара.
574

Иага зургьы, изҩыргьы, исҳәаргьы,
Сҽысзазыҟаҵом ачареиԥш аԥсра.
2012

ДАҼАЗНЫК ИШӘҬРЫМАШЬ АДӘЫКРЫН?
Амрахәага лҽаҭаны дахьаатәоз
Лассы-лассы арҭ ажәақәа лҿакын:
– Сдыргәамҵуа иалагахит схьаақәа...
Даҽазнык ишәҭрымашь адәыкрын?
Аҷкәын адәы днықәлон дҩагылан,
Адәыкрынқәа ааигон еизыҟәшәаны.
Илхирԥомызт нас дахьгылаз илаԥш,
Дагьаатәалон лааигәа уи дшәаны.
– Иухьша сара исыхьааит, нан, иухьша,
Усыдымхалан, уҩызцәа рахь унҭыҵ.
Ак сымоуп ҳәа сара аҭакәажә гәыхьшәа,
Сазгарым, аҽарҿыц, аҽамырҿыц...
Аҷкәын дтәан дахьтәаз иҽеидыԥсалан,
Илҳәаз иаҩжь, ҽырдагәа ҟаҵашәа.
Аҭакәажәгьы ԥхыӡк еиԥш акы далан,
Иара ибахуан иибац – дыԥсрашәа.
Аха аҭакәажә аӡынра акгьы лмыхьит,
Ааԥнынӡа шылҳәоз дагьахьӡеит.
Ддыргәамҵзаргьы краамҭа гәыхьи хыхьи,
Дцеит шықәсык, ҽа шықәсыкгьы дцеит.
Амрахәага лҽаҭаны дахьаатәаз
Даныԥсышазгьы арҭ ажәақәа лҿакын:
575

– Сдыргәамҵуа иалагахит схьаақәа...
Даҽазнык ишәҭрымашь адәыкрын?
2012

***
Ауаа урылоушәа уанрылам,
Иага уршап, иага ухәыцп.
Уааҭгыланы цқьа унарылаԥш,
Узҿыз нышьҭаҵа, уааҟәыҵ.
Иунаало уатәыз, уацца,
Ушьҭызԥаауа убар – уанаал.
Иузацҵозар, абжьы инацҵа,
Нас, уеиҭас уара асаркьал...
Избан шьоукы сызрыламгыло,
Сынхар замуа ибаны?
Сыртәыртәырц арахь исԥыло
Сцоит, сышцац еиԥш, срынԥаны.
Сыхшыҩ ажәҩан ахь сагазар?
Иҟалоит саргьы сыԥрыр...
Иҟалап сара сҭатәазар,
Диоген иеиԥш, ауалыр.
2012

***
Абас ҳаиҳәон жәаха Бадра,
Даатәан илахь еиқәҵаны:
– Иҟалаз шәаҳама, дадраа,
Сажәит, сиасит, ҵаны.
Сҽырџаџашәа саагылоз,
Исҳәалозааит лафк зынгьы,
576

Аха исоуам шьҭа ԥыла!
Абри сазхәыцуеит есқьынгьы.
Исҭахы-исҭахым сазхәыцуеит
Ишааигәахо уи, сзыцәшәо:
Сыҟамызшәа уаҵәы сшыӡуа,
Ахҩа скәыба ишахашәо...
Ишцац ицоит аамҭа аӡиас,
Иҟанамҵои иара атәы.
Изурызеи, сажәит, сиаст,
Сықәнаргылом уаҳа адәы.
Сымҩа анҵәамҭа шыҟоу инеиуп.
Иага иснаҭазаргь агәыхь,
Аԥсҭазаара ӡыхь кәеикәеиуп,
Ишәмырхәашьын уи аӡыхь!
2012

ААРЦӘ СЫЗХЬЫМӠАЗ САХЬӠАШАШӘА НЫРЦӘ
Аусқәа сыман сара аарцә, ихыцәхәыцха
Саԥхьа ишьҭан еилыргашьа сызрымҭо.
Зны аԥшыха смоуит ара, зны ахәыцха,
Изгаша згарц санаҿыз инарымдан.
Сызҵаз нышьҭасҵар акәхеит, сгазҽазын,
Ибӷаԥҵәаган уи, сара иназгоз.
Амҩа сзанымгылт ԥшацәгьақәак асын,
Сҽықәырԥс стәан схәы ҳарак азқәа.
Амш анеилгагь усқәак сырхьымӡеит, –
Даҽа усқәак сҿаԥхьа иаацәырҵуан.
577

Сцараны сыҟан, иамуӡеит, сзымцеит,
Саамҭа баша, башаӡа исырӡуан.
Сақәгәыӷны сашьҭалт ргәы зыцәкарыжьыз,
Ишьҭысхит, ихысҵеит инаганы цҳак еиԥш.
Амҩа сшықәыз ихеит сара исышьаз,
Акгьы сшәеит сара амҩан аҳақ еиԥш.
Шьҭа саатәаргьы ахәҭоушәаҵәҟьа шырбо,
Сҩеихоит сара жәҩан ахь сыԥрырц.
Саауеит сара аԥсрақәа зегь сҽырхырԥо,
Аарцә сызхьымӡаз сахьӡашашәа нырцә.
2012

***
Абри адгьыл снықәӡыҭ сымцашеи, ас цыреиԥш,
Сгьежьы-хынҳәуа, акы ыҟоушәа, арахь сшаауаз.
Ихыш-хыҵәа инеиуаз ӡиаск сшызмыруаз
Еилыскааит нас, аха сыҟан иауас.
Злакыҵақәа ҵшәаау амшқәа сыҽрылак
Ҽа ԥыҭрак аҩеира – шьацҳәак ацәцара.
Аха уи џьара саԥхьаҟа иргылан,
Акгьы иаԥсамызт ара аԥсы аӡара, –
Уаџьал анааи, – иааит ауп, узнахом,
Ас цыреиԥш, унықәӡыҭ уцоит уара адәы.
Уҟазаргь, иаҳҳәап, ҽа шәи жәаха,
Зегь акоуп, акгьы ыҟам анаҩс уара утәы.
Адгьыл иалабоу, ицоу ихылҩа-ԥсылҩан,
Уԥсы злазгьы изламызгьы цеит.
Зны саргьы срыцны сҿаасхеит аԥсилаа,
Сыԥсы сыман џьара амҩан сухьӡеит.
578

Аастәи аҳауа иалоуп, иабаҟоу,
Ибжьамӡрашәа ишааиуаз, ишыбжьаӡра ибжьаӡт.
Шьҭыбжьқәак шгац игозаргьы анаҟа,
Араҟа ар реиԥш ижәылозгьы хьаҵт.
Аамҭа риааит фырхаҵагь шәаргәындагь,
Изҿаз аҵла амахәқәа аршәшәеит.
Уи аиааишьа ҟамлеит иага рундагь.
Ианаасыдгыла, суаҩыми, саршәеит.
2012

***
Схы анысҭахымгь ыҟоуп, изӡозаргь,
Сагозаргь – ианцәыргам сгәырҩа.
Сцап, нас, арантәи сызцозар,
Саԥхьаҟа ишьҭои шаҟа мҩа!
Идәықәлалоит гәаҳәарак саман,
Мҩакы снаныххыларц имшацкәа.
Сагьцашан, аха срышьҭуамеи
Ари адгьыл иаларсу сдацқәа!
2012

***
Иаанда, иааскьанда ҳәа акы сазыԥшыхуеит,
Агәашә иааҭалара џьысшьоит сасык иеиԥш.
Инхацәар, ашьҭа сынхылоит, сыԥшыхәуеит, –
Атәаха умам ҳәа саҳәо, ак сыгәеит.
Издыруада иажәлоу, иахьӡу сызԥыло,
Схьагәгәа сҿаасхар – шьҭа сазыԥшым ауп.
Аха исыҵасны ҩаԥхьа саргылан,
Сахьцалакгьы гәыҵхас исымоуп.
579

Иҟам акоуп уи, хымԥада, сашьҭоуп,
Сара сыхьӡала ишоуп уи, исзымхо.
Ахала иааины иҭаҳару сашҭа?
Иааин иаасыдтәалахыргьы, исымхо!
Ажәҩан иалԥраа исзасуеит акы аршәаа,
Суаҩыми, иамуит, адгьыл санымӡалт.
Ари аамҭа шҳамума иснаржәуа,
Агәы иахәаша ақьаад исзанымҵеит.
Ари аамҭа сырблаҟьо идәықәхуп,
Саԥхьаҟа ишьҭоу зегьы срыхьнагӡашоу.
Уаҳа! Зны исықәыз аиҳагьы сықәхуп,
Сзыхӡыӡо ара сзыдтәалазгьы башоуп.
Ибашам сгылан арантә сазыԥшыхуеит,
Инхеит уи сахьӡаанӡагь сыԥсы алан.
Арахь, уԥшыр, алакҭа сҭанарԥшыхуам,
Сагьаабжьажьоит: истәым, акгьы сзалам.
Сдәықәлахьеит, сааихьеит, сыҟаӡам схьаҵуа,
Снеироуп уахь, сышнеилак, анеираз.
Дарбан, уара, иавахаз уа ааҵра,
Сақәиршәарц игәы иҭамзар уи ҽеирак?
Зегь ыҟашәа шызбоз иаразнак исцәыӡуеит
Иҟаларан иҟазгьы иҟоугь неидкылан.
Сышәхымс аԥсцәаҳа дмаалықьха даахыҵуеит,
Акраамҭагьы дсыхәаԥшуеит дгылан.
2012

***
Ҳазшаз илаԥш ухызар, иуаӡар,
Ушнеиуа иагарыла уссирха уааԥшып.
580

Уаӷацәа анышә урзамҭар, ихьаҵыр,
Уҩызцәа уи рылшап. Ара иҟоуп. Уржып.
2012

***
Ҳнеивысызҭгьы ус, акгьы ыҟамкәа иаҳзеилаз,
Архәара снавалар ԥшьаала, слашәызшәа,
Баргьы былаԥш насықәымшәа бнеилар,
Ҳаатәарызу наскьа-ааскьа, ҳажәызшәа?
Баԥхьа саагылеит исҳәара сҿамшәо,
Сзынеиҭамҵуа шьаҿакгьы, садырсу;
Аԥсеивгара сцәыцәгьахоу – сҿамшәа,
Бшыздырра иаразнак быздыру,
Бԥырҵшьа сымамызт уаҳа, сыԥхабҵаргь,
Бныжьшьа сымамызт ар аасҿагыларгь.
Исҭахын сара ибасҳәақәоз хабҵар,
Ҳаԥхьа ишьҭаз мҩакы ҳаицанылар.
Сара схаҿы исзаагаӡом ҽеила
Иҟалаз усҟан, сгәы иснаҭаргьы усшәа,
Ҳнеивысызҭгьы наҟ, акгьы ыҟамкәа иаҳзеилаз,
Архәара снавалар ԥшьаала, слашәызшәа...
2012

ИСԤЫРХАГОУ
Еилкаа дгаӡоу, дҟәышу, дхагоу,
Даазшәа, дцазшәа, дцәырҟьацәырас,
Иҽааизырҭынчуам исԥырхагоу,
Аха сыҟам ӡыхәашь дзыруас.
Иҽиӡарц далагоит дысҿаҳар,
Даамақарлоит ус ажәадагь.
581

Сиба – диба иара аԥсцәаҳа,
Ихьқәахьеит ус уажәадагь.
Саӷацәа рахь имҩа нагоуп,
Сыуак дидгылан дижьахуеит.
Анышә дыҵоуп исԥырхагоу,
Маӡа имамшәагь иҳәахуеит.
Сазымгаӡац аӡы сеиҭан,
Ицәа ԥиҽит – сцәа схихын.
Иҩызада, иааигәа инеида?
Инеиԥырҵқәеит, иааиҿаӷыӷын.
Агәаӷ гәаӷуп, иҭархагоуп,
Гәаӷла иааиуа, шьыцра змымҵәаз
Ихы акәгәышьоуп дызԥырхагоу, –
Иаазнымхаӡаз уаҳа, изхымҵәаз.
2012

***
Абзиа абзиа изазымҳәо,
Дахьнеилак ацәгьа ԥшаауа.
Даханы иску насымҳәо,
Дықәгатәноуп дықәлан дшаауа.
Духьӡом акы инаҽыҵган,
Духьӡаргьы дуаҩсырц деихоит.
Ушьыцган мацара, ушьыцган,
Илшар, џьара уҭаирхоит.
Арахь, зегьрыла дхазыноуп,
Дуҿаччо даатәоит дааигәаны.
Иџьасшьо, ҩызасгьы дрымоуп
Изымжьаз, дызмоугь деилкааны.
582

Сыҟоуп араҟа, сыԥсым ҳәа,
Дрылоуп ишамуа-ишауа,
Абзиа абзиа изазымҳәо,
Дахьнеилак ацәгьа ԥшаауа.
Уҩеигарц даҿыхушәа дуҵгәан,
Дануцла – аказы уиҭаххоит.
Ушьыцган мацара, ушьыцган,
Илшар, џьара уҭаирхоит.
2012

***
Ишеит. Иссируп ари амш, иахьатәи.
Сҩашьоу, еиԥшымшәа сыҟоуп ҽа мшык.
Схы-сгәы зегь иаразнак насыԥла иааҭәит
Нахьхьи хара ашьхақәа шыҟоугь снаԥшын.
Ажәҩан казказуеит. Уалаӡы уԥсаатәха.
Адгьыл иқәлан иааиуеит насыԥк.
Адунеи наумпыҵшәап аҵысхә еиԥш, унаҭәҳәар, –
Убас иласуп уи, убас иласуп.
Ашҭа сазымкит ааигәатәик сазхәыцын,
Харатәик сазхәыцын – арантә сышьҭнаԥааит.
Сыҷкәынха схы збеит сара, сымш аасырҿыцын,
Баргьы избац бакәӡамкәа бааит,
Быҵкы ӷраҷкәын балыԥхо, бшанан,
Быччаԥшь ахыҵәо сызлаз адунеи...
Иԥхыӡызшәа збеит сара ари, егьаргаман,
Иахьанӡа сызламыз лакәк аҿгьы снеит...
Сгәы ԥшқацәахазар ҳәа сыҟоуп иахьала,
Сгәы ҵаӷахазар ҳәа сыҟоуп зынӡа.
583

Адгьыл сазхьаауеит ажәҩан сахьалоу,
Ажәҩан сазхьаауеит арантәи цәгьаӡа.
Ажәабжь ссируп аԥсаатәқәагьы исарҳәо,
Аԥсҭазаара иалыҩуа – ашәоуп сара сзы.
Сыԥсышоу, саашәахуеит амшгьы сцәынҵәар ҳәа,
Игылаз ари амра ҭашәар ҳәа лассы.
2004/12

***
Дысхабыршҭит исхамышҭран иҟаз – сыбтәыбтәит.
Зегь зымчу боуп – издыруан бшаиааишаз.
Еиҳау ҽакы сашьҭамызт – анасыԥ сыбҭеит.
Сарԥырра џьысшьоит, ибдыруазааит, бааишьа.
Сзызхәыцуа салагаз бдыруама? Сцашьоуп,
Аха сымам, уи наҟ ихаразааит.
Аха зны-зынла игәнызгақәо башоуп,
Сгәы карыжьуашәагь сыҟоуп, аф асааит.
Сыбла иамбаша сраҩган бнеихахуеит,
Исмаҳаша саҳаргьы бҭахыхым.
Саргьы акырынтә акырџьара снахоит
Исыдҳало, уи ала сегьхыхам.
Саналахо ари аамҭа сатәымшәа,
Салԥаан, ажәҩан ахь бцап – ибҭаххар.
Исыцрыхо, исхыкәласло срымжәан,
Бышнеиуа, ҳахьаатәо схы схаршҭ!
2012

***
Игәы каҳан дсацәажәалон Ҵәызбак,
(Иахьа ҳабжьара егьыҟам – цҳа хым):
584

– Са сызҿу уаҩы иҭахымшәа зызбо
Схаҭагьы исыздыруам... Иҭахым!
Арахь садыԥсылахьеит – исџьыршьом.
Ажәа бзиа рҿыҵшәан исмаҳац.
– Ишԥа, уара?!.. – Мышгараҵәҟьоу џьыршьоит...
Иеибаҿалоит зны-зынла ҳац.
Аԥша иагоит, исҳәо рыдыркылом.
Иқәҟьахьоушәа рбахуеит схы аҭыԥ...
Ажәакала, сааигәа уаҩы дгылам,
Сагьыҟалом исыман шьҭа насыԥ.
– Узҿу уара иуҭахыми? – Исҭахымкәа!
Ада ԥсыхәа сымоума, мамзар!
– Иарбан, нас, араҟа иузхымго,
Умааԥсазшәа убахуазар уааԥсаргь!..
Дубап аӡәы зус иаҿугьы мчыла...
Уара ас насыԥ унаҭозар уус,
Изҭахым ааԥшлааит арахь игылан,
Дара рзгьы инасыԥхап – уазыԥшыз!
2012

АХҚӘА
«Бысхашҭызшәа гәарарҵама, былахь...» . . . . . . . . . . . . . . . . 3
Абаҟазы. . . . . . . . . . . . . . . . . . . . . . . . . . . . . . . . . . . . . . . . . . . . . 3
«Иеиҿагылоу, – еинышәашьагь змам роуп...». . . . . . . . . . . . 4
«Ауахәамаҿ иқәгылоу цәашьқәак реиԥш...». . . . . . . . . . . . . 5
Аԥхьаҩ иахь. . . . . . . . . . . . . . . . . . . . . . . . . . . . . . . . . . . . . . . . . 5
Аҩыжәра иаҟәыҵыз. . . . . . . . . . . . . . . . . . . . . . . . . . . . . . . . . . 6
«Убла иамбаша абазар – иҭырхып...». . . . . . . . . . . . . . . . . . . 7
Сажәымҭыҽха. . . . . . . . . . . . . . . . . . . . . . . . . . . . . . . . . . . . . . . . 8
«Акреизызгеит сара сахьаауаз...» . . . . . . . . . . . . . . . . . . . . . . 8
Сҿара хьааго. . . . . . . . . . . . . . . . . . . . . . . . . . . . . . . . . . . . . . . . . 9
«Избаз саргәырӷьон, исхызгаз згәырҩеит...». . . . . . . . . . . . 11
«Ашә анныдҳала агәараҳәа...». . . . . . . . . . . . . . . . . . . . . . . . 11
«Аҳәса ириааиуа хаҵа дыҟам...». . . . . . . . . . . . . . . . . . . . . . 11
«Ҳара арахь заа ҳаацәазар акәхап...» . . . . . . . . . . . . . . . . . 11
«Џьара дырҽхәоуп, џьара дырџьоуп...». . . . . . . . . . . . . . . . 13
Аҽазыҟаҵара. . . . . . . . . . . . . . . . . . . . . . . . . . . . . . . . . . . . . . . 13
«Шәара ишәтәыз аамҭа саргьы истәымызт...». . . . . . . . . . . 14
Ицахьоу сышрылаз…. . . . . . . . . . . . . . . . . . . . . . . . . . . . . . . . . 15
Сара аибашьра ашьҭахь сыршьит . . . . . . . . . . . . . . . . . . . . . 16
Сара аратәӡам. . . . . . . . . . . . . . . . . . . . . . . . . . . . . . . . . . . . . . 19
«Шәитәызар ҳәа сыҟоуп шәзыргәыбзыӷыз...». . . . . . . . . . . 20
Сҽырхаҵо . . . . . . . . . . . . . . . . . . . . . . . . . . . . . . . . . . . . . . . . . . 21
«Амҩақәа зегь Римҟа ицоит ҳәа баша...». . . . . . . . . . . . . . . 21
«Зыԥсра иахаанхаз ҩыџьа еивагылан...». . . . . . . . . . . . . . . 22
«Деихбаалан дынхеит, рҳәеит, иӷьычыз...». . . . . . . . . . . . . 23
«Саазқәылаз сгәы кыдгылацәан сыҟоу...». . . . . . . . . . . . . . 23
«Имазаргьы ауеит шьҭа – имамзаргьы...» . . . . . . . . . . . . . . 24
«Узхарафан, узхаражәны...». . . . . . . . . . . . . . . . . . . . . . . . . . 25
«Зны-зынла аамҭақәа зегь иреицәазшәа...». . . . . . . . . . . . 25
«Аԥсшәа сҿырхырц иалаган, изуамызт...». . . . . . . . . . . . . . 27
Ара акәымзар…. . . . . . . . . . . . . . . . . . . . . . . . . . . . . . . . . . . . . 27
586

«Ҟаҵа анимам – амҽеи! – иҟаҵоу зегь...». . . . . . . . . . . . . . 28
«Днеины дахьаатәаз аевкалипт ҵладу амҵан...». . . . . . . . 29
«Днадыртәан маҵура дук иҭан...». . . . . . . . . . . . . . . . . . . . . 31
Дышԥаччоз уи зны! Дышԥаҵәыуоз, рыцҳа!. . . . . . . . . . . . . 31
«Дарбан ԥошьҭаныҟәгаҩк изыԥшымыз...». . . . . . . . . . . . . . 33
«Дкәаԥӡа дыҟами, – ихарҵом...». . . . . . . . . . . . . . . . . . . . . . 34
«Сара исхашҭит наҟ исхасмыршҭышаз...». . . . . . . . . . . . . . 34
Еицәажәарак . . . . . . . . . . . . . . . . . . . . . . . . . . . . . . . . . . . . . . . 34
«Саргьы џьаргьы сыҟамызшәа, самҟьахьоушәа...». . . . . . . 35
«Уазыԥшны уаатәеит атуз...». . . . . . . . . . . . . . . . . . . . . . . . . . 35
«Рҽыргәаашәа инасывс-аасывсуан рызегь...». . . . . . . . . . . 36
«Ашәа шылзиҳәоз...» . . . . . . . . . . . . . . . . . . . . . . . . . . . . . . . . 37
Инеиуа. . . . . . . . . . . . . . . . . . . . . . . . . . . . . . . . . . . . . . . . . . . . . 38
«Иҟәыбаса ицаанӡа аамҭа иаҳзаргылаз...». . . . . . . . . . . . . 38
«Иҟалаша аныҟала ашьҭахь...». . . . . . . . . . . . . . . . . . . . . . . . 39
«Аҳәалыҳәа асы ауазар – ӡынразар...». . . . . . . . . . . . . . . . . 40
Ақәрахьымӡа ипатреҭ аҿаԥхьа. . . . . . . . . . . . . . . . . . . . . . . . 40
Денис Чачхалиа иахь исзымышьҭыз шәҟәык . . . . . . . . . . . 40
«Аӡыблара, иҳәеит, иалаз сара сакәымкәа...». . . . . . . . . . . 44
Бжьык . . . . . . . . . . . . . . . . . . . . . . . . . . . . . . . . . . . . . . . . . . . . . 45
«Сыкәшамыкәша, Баџьгана Кәакәуаа...» . . . . . . . . . . . . . . . 46
Смиӡар…. . . . . . . . . . . . . . . . . . . . . . . . . . . . . . . . . . . . . . . . . . . 46
Ацәарҭанхала. . . . . . . . . . . . . . . . . . . . . . . . . . . . . . . . . . . . . . . 47
Аҩныҟа . . . . . . . . . . . . . . . . . . . . . . . . . . . . . . . . . . . . . . . . . . . . 49
«Иааиаанӡа ицеит ари аԥхынгьы, уашьҭаз...». . . . . . . . . . . 51
«Тәылакаҿ ҳаҟан, иаҳзеиԥшымкәа ҳтәыла...». . . . . . . . . . . 51
«Бонапарт ихаан инҵәар акәын арҭқәа...» . . . . . . . . . . . . . 52
«Хаҵак усгьы сеиҳәалон, сырхәыцуа...». . . . . . . . . . . . . . . . 53
Саахьаԥшуа, саԥхьаҟагь сыԥшуа. . . . . . . . . . . . . . . . . . . . . . 54
«Аԥсҭазаара алу хьанҭа сшаҵаз...». . . . . . . . . . . . . . . . . . . . 56
«Ҳаныҟамгьы ...». . . . . . . . . . . . . . . . . . . . . . . . . . . . . . . . . . . . 57
«Зегь абоит иахьықәтәоу ашьха уарба...» . . . . . . . . . . . . . . 58
«Рыӡбахә имаӡам жәыргьыҭаа...» . . . . . . . . . . . . . . . . . . . . . 58
587

«Зны агазеҭ данырҵахьан, ианиааз...». . . . . . . . . . . . . . . . . 59
«Изҩыз сарҿыхеит, исзымҩыз сарцәом...». . . . . . . . . . . . . 60
«Анышә сазҭоз иҟаз гәарҭон...». . . . . . . . . . . . . . . . . . . . . . . 61
«Амра кыдшәан иҳалаҳарц егьагым...» . . . . . . . . . . . . . . . . 61
«Ажәа бзиа сзызҳәо срылагылам...». . . . . . . . . . . . . . . . . . . 62
Бӷьыц ҩеижьк ианыху цәаҳәақәак . . . . . . . . . . . . . . . . . . . . 62
«Ихы иамхабзиацәоуп даазқәылаз...». . . . . . . . . . . . . . . . . 63
«Ирҳәо иаҳауеит уи, аԥсра иаҿу...». . . . . . . . . . . . . . . . . . . . 64
«– Уара унеи, ацәгьы лкажьны иузысшьып...». . . . . . . . . . . 64
«Сышԥеигәырӷьаз усгьы уааира!..». . . . . . . . . . . . . . . . . . . . 65
«Уҟоушәа, уҟамшәа – уҟан...». . . . . . . . . . . . . . . . . . . . . . . . . 66
Сабацәа, рабацәа, рабацәа рҟынӡа. . . . . . . . . . . . . . . . . . . . 67
«Аамҭа ԥсаатәушәа иаццо...». . . . . . . . . . . . . . . . . . . . . . . . . 69
Сымҩа инацҵо. . . . . . . . . . . . . . . . . . . . . . . . . . . . . . . . . . . . . . 70
«Ҭынчрак ыҟам аибашьра ашьҭахьгь...». . . . . . . . . . . . . . . . 72
«Абри ажәҩан бганы иҳаламҳарцаз...». . . . . . . . . . . . . . . . 73
Зны, санҿаз…. . . . . . . . . . . . . . . . . . . . . . . . . . . . . . . . . . . . . . . 74
«Аҭынчра иарҵарыз слымҳа ба бахь ауп...» . . . . . . . . . . . . 74
«Егьҟамлазшәа...». . . . . . . . . . . . . . . . . . . . . . . . . . . . . . . . . . . 75
«Сыԥсы ахьҭоу ахьсанармыжьуа атәылаҿ...». . . . . . . . . . . . 75
«Уааизар – уҟаз, унхароуп...». . . . . . . . . . . . . . . . . . . . . . . . . 76
«Уааԥсарақәа зегь рышьҭахь, шьҭа уаҳа...». . . . . . . . . . . . . 76
«Ишааиуаз мчыла иҿгьы еихаркыз...». . . . . . . . . . . . . . . . . 76
«Арыӷьарахьтә иааиуеит сыззыԥшымыз...». . . . . . . . . . . . . 77
«– Иудыруаз, сыҷкәын, – сыхәмарӡом...». . . . . . . . . . . . . . . 77
Аџьармыкьахь . . . . . . . . . . . . . . . . . . . . . . . . . . . . . . . . . . . . . . 78
Алакә, аиҭалакә, Кьыршьал! . . . . . . . . . . . . . . . . . . . . . . . . . . 79
«Арахь уааи шьҭа, змоурахә мыӡша...». . . . . . . . . . . . . . . . . 81
«Схәаԥхәаԥуа иахьантәарак асы сылан...». . . . . . . . . . . . . 83
Бзиа избо рыгәҭаны. . . . . . . . . . . . . . . . . . . . . . . . . . . . . . . . . 84
«Ишԥарацәоу адунеиаҿ убӷа ԥызҵәо!..». . . . . . . . . . . . . . . 85
«Уахьынхаша умамзар – удәықәыз...» . . . . . . . . . . . . . . . . . 88
«Адгьыл сықәлан сҿаасхеит слашәхазшәа...». . . . . . . . . . . 88
588

«Иҳадызцалазеи, мшәан, ҳазырхагагәышьада?..». . . . . . . 89
«Иҭацәуеит сара ара сахуԥаар...» . . . . . . . . . . . . . . . . . . . . . 89
«Ахьҭаха, аԥша ҵәыҵәы ааицрыхо...». . . . . . . . . . . . . . . . . . 89
«Зегь ҳара иҳахҭысуа, ҳрылахәымшәа...». . . . . . . . . . . . . . 91
Апатриарх. . . . . . . . . . . . . . . . . . . . . . . . . . . . . . . . . . . . . . . . . . 91
«Сшыҟаз сыҟан, сзымцеит ҽаӡә итәала...». . . . . . . . . . . . . . 92
«Урҭахыҵәҟьоушәа – аказы урҭахызар...». . . . . . . . . . . . . . 93
«Иахьагь, ԥасеиԥш, ажәҩан ҳаҵаԥшыхуеит...». . . . . . . . . . 94
«Сиҳәан – иџьеишьеит...» . . . . . . . . . . . . . . . . . . . . . . . . . . . . 94
Аныҳәахь. . . . . . . . . . . . . . . . . . . . . . . . . . . . . . . . . . . . . . . . . . . 95
«Ирымҭиуа ҳәа акрыҟоушь иаазқәылаз?..». . . . . . . . . . . . . 97
Ҳабыџь. . . . . . . . . . . . . . . . . . . . . . . . . . . . . . . . . . . . . . . . . . . . . 98
Алаҳа амҵан. . . . . . . . . . . . . . . . . . . . . . . . . . . . . . . . . . . . . . . . 98
Хкыдкыларҭак снашьҭаӡуа…. . . . . . . . . . . . . . . . . . . . . . . . . . 99
«Иҟаз, избахьаз, издыруаз ыӡны...». . . . . . . . . . . . . . . . . .  103
«– Иҟазма ак рыхьшәа, ак рыгшәа...». . . . . . . . . . . . . . . .  105
«Сааԥсазар акәхап, сызлалазгьы ԥхыӡхап...». . . . . . . . .  106
«Иабацеи, мшәан, иацызны исыцыз...». . . . . . . . . . . . . . . . 107
Авартәа. . . . . . . . . . . . . . . . . . . . . . . . . . . . . . . . . . . . . . . . . . . 107
Ахатәа . . . . . . . . . . . . . . . . . . . . . . . . . . . . . . . . . . . . . . . . . . .  108
Аԥсны саныҟам . . . . . . . . . . . . . . . . . . . . . . . . . . . . . . . . . . .  110
Сҽынкыло, сыццакцәо…. . . . . . . . . . . . . . . . . . . . . . . . . . . .  110
«Сеиҵалт сыштәаз уаҳа схы саамҩахо…». . . . . . . . . . . .  112
«Рхы ахьырҭахым уаҩ дуԥылом дуцәнымхо...». . . . . . .  113
Амц. . . . . . . . . . . . . . . . . . . . . . . . . . . . . . . . . . . . . . . . . . . . . .  114
Ҿашәа змәм. . . . . . . . . . . . . . . . . . . . . . . . . . . . . . . . . . . . . .  115
«Уахагь амца еиқәыхуп сҿаԥхьа агәгәаҳәа...». . . . . . . .  115
«Мчы змоу шьоукы ирырҭазшәа дҵаны...» . . . . . . . . . . .  116
«Адәы сықәуп ажәҩан сахьынҳало...» . . . . . . . . . . . . . . . . 117
Аҟьала. . . . . . . . . . . . . . . . . . . . . . . . . . . . . . . . . . . . . . . . . . . . 117
«Архәара иаавҟьан схы иасыз...». . . . . . . . . . . . . . . . . . . .  118
«Саԥхьаҟа иҟоуи сышьҭахьҟа инхази...» . . . . . . . . . . . . .  118
Агладиаторцәа. . . . . . . . . . . . . . . . . . . . . . . . . . . . . . . . . . . .  119
589

«Сара аҩны сыҟамызт амцахь иандыршәуаз...». . . . . . .  120
Аиқәшәара . . . . . . . . . . . . . . . . . . . . . . . . . . . . . . . . . . . . . . .  122
«Еиқәыцәаак...». . . . . . . . . . . . . . . . . . . . . . . . . . . . . . . . . . .  125
«Жәабжьк еиҭарҳәоит инароушәа...». . . . . . . . . . . . . . . .  126
«Схагахозар – иҟоуп сзырхаго...» . . . . . . . . . . . . . . . . . . . . 127
«Абзацәа рахь дыҟамижьҭеи крааҵуеит...». . . . . . . . . . .  128
«Исымҩатәны саадымгылаӡеит, сымҩасны...» . . . . . . . .  129
«Сара исхашҭыз уара иугәалашәашам...» . . . . . . . . . . . .  130
«Иҭшәоуп ари ауада, схы сзыҩнакуам...» . . . . . . . . . . . .  131
Ԥшаҳәала. . . . . . . . . . . . . . . . . . . . . . . . . . . . . . . . . . . . . . . .  132
«Ауахәама асаркьалбыжь шааҩыц иааҩуеит...». . . . . . .  134
«Иҟам аӡәы аҭел сизасуеит...» . . . . . . . . . . . . . . . . . . . . . .  134
«Крызбахьоу, крыздыруа рыхьӡын...». . . . . . . . . . . . . . . .  135
Сгәы ишԥалоу. . . . . . . . . . . . . . . . . . . . . . . . . . . . . . . . . . . . .  136
«Освенцим сыҟан. Иҵӡозеи уи аахыс!..» . . . . . . . . . . . . . . 137
«Ахәдацәа иааҵаркыз аҳәызбеиԥш, аамҭа...». . . . . . . . .  138
«Аӡмах еиԥш, абасҟатәи ҟыбаӡыба...» . . . . . . . . . . . . . . .  139
«Заа ҳаиԥырҵыр, нас ҳаиԥырҵыр амуаз...» . . . . . . . . . .  140
Уалқәак сықәхеит . . . . . . . . . . . . . . . . . . . . . . . . . . . . . . . . .  141
«Сара иахьеиԥш исгәалашәоит...». . . . . . . . . . . . . . . . . . .  144
Ирмараа . . . . . . . . . . . . . . . . . . . . . . . . . . . . . . . . . . . . . . . . .  145
«Уара иуарҳәаз уарҳәеит, аха иуарҳәаз...». . . . . . . . . . . . 147
«Аҩны сыҩнахеит сара иахьа, адәахь иҟоу...» . . . . . . . .  148
«Зхы цаз рхы мцацшәа ианцәажәо, ианыҽхәо...». . . . .  149
Зҩызцәа зцәыӡуа иааиуа. . . . . . . . . . . . . . . . . . . . . . . . . . .  149
Амца ацразҵо. . . . . . . . . . . . . . . . . . . . . . . . . . . . . . . . . . . . .  151
Аҭоурых аҟнытә. . . . . . . . . . . . . . . . . . . . . . . . . . . . . . . . . . .  151
«Жәашықәса ирычҳауагь дубап, аха, аф исааит...». . . . . 152
«Смааит арахь исмыргәыбзыӷшаз ыргәабзыӷуа...» . . . .  152
«Алымҳа иагзаргь, агәы иаҳаша аҳароуп...». . . . . . . . . .  153
«Ианырбогь ыҟоуп зны хшыҩ аҭахымшәа...». . . . . . . . .  153
Аби аԥеи. . . . . . . . . . . . . . . . . . . . . . . . . . . . . . . . . . . . . . . . .  154
«Уеилазго – дырхаануп жәаҩык аҳәынҭқарцәа...». . . . .  155
590

Абарҵа иқәтәоу. . . . . . . . . . . . . . . . . . . . . . . . . . . . . . . . . . .  153
Ахҭыс. . . . . . . . . . . . . . . . . . . . . . . . . . . . . . . . . . . . . . . . . . . . . 157
«Еинҟьа-еиныруа шьоук арахь иаацәырҵуеит...». . . . . .  158
Издыруада…. . . . . . . . . . . . . . . . . . . . . . . . . . . . . . . . . . . . . .  159
«Узламгылаша асҟаамҭа урылагылар ҟалозма...». . . . . . 160
«Анымха-хымҵәа дсумҭан уара гәылас...». . . . . . . . . . . .  160
«Иуҳәаз ҳәаз – иахьа ирмаҳар, уаҵәызны...». . . . . . . . .  161
Еицәажәарак . . . . . . . . . . . . . . . . . . . . . . . . . . . . . . . . . . . . .  161
«Иажәны иҷкәынхахьада, иины имԥсуа дарбан!..». . . .  162
«Сыԥсы сгәы икылахо снарылаҳаит иахьатәиқәа...». . .  162
«Ҳамцхәхеит иҳәеит аҵәарауаҩ Бестужев-Лада...». . . .  163
Акаҳара. . . . . . . . . . . . . . . . . . . . . . . . . . . . . . . . . . . . . . . . . .  164
«Исцәыԥсыз шьоук ыҟоуп, исыргыларц...». . . . . . . . . . . .  164
«Данҩаргоз аҽыхацәа еибарҳәҳәон...». . . . . . . . . . . . . .  164
Ҳааиуеит ус…. . . . . . . . . . . . . . . . . . . . . . . . . . . . . . . . . . . . .  165
«Избоит санызхуа наҟ џьаргьы ишанымло...». . . . . . . . .  165
«Уабацо аӷьычцәа ирҿагылоу данӷьычуа...». . . . . . . . . .  166
«Мап зыцәку дашьҭам мап ацәкымшәа...». . . . . . . . . . . . . 167
«Сыҟан иҟоу дшыҟоу ахьрызгәамҭо...». . . . . . . . . . . . . . .  168
«Зынӡа амаҷ изирхеит, амаҷӡа...». . . . . . . . . . . . . . . . . . .  168
«Дызҿагылаз дызиааиран иҟаз мчымызт...». . . . . . . . . .  169
Иранажьуа – иранамыжьуа. . . . . . . . . . . . . . . . . . . . . . . . .  170
Саахьаԥшны. . . . . . . . . . . . . . . . . . . . . . . . . . . . . . . . . . . . . .  174
«Мшыбзиа» ҳәа зауҳәо даныҟам...». . . . . . . . . . . . . . . . .  176
«Ԥсҭазаара ҳазҭо...». . . . . . . . . . . . . . . . . . . . . . . . . . . . . . . . 177
«Уԥсры зыԥсы ҭанаҵо уанрылоу...». . . . . . . . . . . . . . . . . .  178
«Аԥсҭазаара гәхыршәагоуп – уазхәыццәо
уҿанаауха...» . . . . . . . . . . . . . . . . . . . . . . . . . . . . . . . . . . . . .  178
«Ақалақь саланаргылом ақыҭа...». . . . . . . . . . . . . . . . . . .  178
«Аџьныш Анцәеи ахьеиҿагылоу...». . . . . . . . . . . . . . . . . .  180
«Иаҳхаԥыруан ҟаргьы зны амаалықьцәа...». . . . . . . . . .  180
«Агәнаҳа иаҵоу, аха Ҳазшаз иҿихуа...». . . . . . . . . . . . . .  180
Аамҭеи сареи. . . . . . . . . . . . . . . . . . . . . . . . . . . . . . . . . . . . .  181
591

Аиҳабы. . . . . . . . . . . . . . . . . . . . . . . . . . . . . . . . . . . . . . . . . . .  182
«Адгьыл агәы сықәгылан саауеижьҭеи...» . . . . . . . . . . . .  182
«Ибзиан смиӡаргьы, аха саних...». . . . . . . . . . . . . . . . . . .  183
«Ишԥаҳахьи ҳара, ҳаи, ас...». . . . . . . . . . . . . . . . . . . . . . . .  183
«Абасгьы шиҳәалоз сгәалашәоит Ҷыла...». . . . . . . . . . . .  184
«Ҿысҭуан. Исҳәаз раҳама, ираҳама?..». . . . . . . . . . . . . . .  184
«Ара сызҭахыз зегьы ԥсхьоушәа, срыцәтәымха...» . . . .  185
«Абзиа аԥхьа убла ихгылоит ацәгьа...». . . . . . . . . . . . . . . 187
«Ашықәс ҿыцуп, аамҭагьы ҿыцхап...». . . . . . . . . . . . . . . .  188
«Сырцәыӡыр ҳәа ишәон, сахьыҵакыз рылаԥш...». . . . .  188
Ушыԥсыша дыруа . . . . . . . . . . . . . . . . . . . . . . . . . . . . . . . . .  189
«Ашьха ухаларц уандәықәла...». . . . . . . . . . . . . . . . . . . . .  192
Ақды. . . . . . . . . . . . . . . . . . . . . . . . . . . . . . . . . . . . . . . . . . . . .  193
«Афы ахьықәсуа днанагаргьы, дхәыҵалан...». . . . . . . . . . 197
Рыцҳароуп . . . . . . . . . . . . . . . . . . . . . . . . . . . . . . . . . . . . . . .  198
«Аламысдақәа аламыс иахьалацәажәо...». . . . . . . . . . . .  198
«Сахьынтәаауа убарц умхьаԥшын, улаԥш...». . . . . . . . . .  199
«Иургылаз аҩны ауасхыр уашәшәыроуп...» . . . . . . . . . .  200
Уус. . . . . . . . . . . . . . . . . . . . . . . . . . . . . . . . . . . . . . . . . . . . . . .  201
«Исазҵаауа дарбан? Дхаҵоу дыԥҳәысу?..». . . . . . . . . . .  202
«Уаама?..». . . . . . . . . . . . . . . . . . . . . . . . . . . . . . . . . . . . . . . .  202
«Пызараа, Таҟьараа, хы дамаҟьараа...». . . . . . . . . . . . . . .  204
«Уаҩытәыҩса дысҭахымшәа...» . . . . . . . . . . . . . . . . . . . . .  205
«Избаӡомызт сгәы зырмаҷуаз...». . . . . . . . . . . . . . . . . . . .  205
Аҳашԥҳа . . . . . . . . . . . . . . . . . . . . . . . . . . . . . . . . . . . . . . . . .  206
«Са соума сыҟазу сыҟамзу здырша...» . . . . . . . . . . . . . . . . 207
«Сахьцалакгьы ауашәа, сахьаалакгьы...». . . . . . . . . . . . .  208
Ҩызада, ԥызада. . . . . . . . . . . . . . . . . . . . . . . . . . . . . . . . . . .  209
«Сгәы анҭнафаауаз ахыбаара-аҳәынаԥ...» . . . . . . . . . . .  210
«Быҟам. Бҩалашәкәа бцоу бара ажәҩан...». . . . . . . . . . .  212
«Ишаҵәышаҵәуа сыҩны иҩнагьежьуаз амца...» . . . . . .  212
«Сара издыруа апоетцәа иреиҳаз...» . . . . . . . . . . . . . . . .  213
«Иааиҭаху зегь имагәышьоуп...» . . . . . . . . . . . . . . . . . . . .  213
592

Даҽа дунеикаҿ унхарц уҭахызар.... . . . . . . . . . . . . . . . . .  213
«Ҳзышьҭаз, ҳазхьымӡац ҳаԥхьа ишьҭами...». . . . . . . . . .  214
«Ҩыџьа еиҿаҳан – Расҭеи Кәасҭеи...» . . . . . . . . . . . . . . .  215
Ҟадихан. . . . . . . . . . . . . . . . . . . . . . . . . . . . . . . . . . . . . . . . . .  215
«Исырԥсах мшқәаки ҵхқәаки – сдыргәаҟуеит...». . . . . .  216
«Аԥсҭазаара иазкуп, иазшоуп зегьы-зегь...». . . . . . . . . . . 217
«Дхагахазшәа дарбан иччо исԥыло...». . . . . . . . . . . . . . . . 217
Амҩан, џьара.... . . . . . . . . . . . . . . . . . . . . . . . . . . . . . . . . . . . . 217
«Чҳашьа змам аарнычҳауа срылам...». . . . . . . . . . . . . . .  218
«– Ажәҩан иунамҭац шьҭа ианунамҭо...». . . . . . . . . . . . .  218
«Саазықәнакыз иарбан цәҳәыроу...» . . . . . . . . . . . . . . . .  219
Исыдырҵеит сшьамхқәа асырсырц. . . . . . . . . . . . . . . . . .  221
Сшааиуаз.... . . . . . . . . . . . . . . . . . . . . . . . . . . . . . . . . . . . . . .  222
«Аамҭа иаргәашаз, зызхара измыцәац...» . . . . . . . . . . . .  222
«Ажәҩан иалаз ашьха уарба...». . . . . . . . . . . . . . . . . . . . .  223
Аибашьра аныҟаз иҷкәын дыбнеиҵан.... . . . . . . . . . . . . .  224
«Зегь игәалашәон уи, дахьааихьаз, дахьнеихьаз...» . . .  226
«Учча-ччо уаарылагылт ахьырԥар...» . . . . . . . . . . . . . . . . . 227
«Аԥсыха сырҭар, сақәшәап аԥсышьагь...». . . . . . . . . . . . . 227
«Сақәӡуан уаҩытәыҩса имыхәо...». . . . . . . . . . . . . . . . . .  228
«Жәала исзымҳәоз ак ҟрымҿымуа...». . . . . . . . . . . . . . . .  229
«Уеилагьежь, уеилахынҳә, уԥры...» . . . . . . . . . . . . . . . . . .  230
«Дзықәшәаз еилкаа аҟазаара зҭахымхо...». . . . . . . . . . .  232
73. . . . . . . . . . . . . . . . . . . . . . . . . . . . . . . . . . . . . . . . . . . . . . .  232
«Уара иуфо сара ахаангьы илбааздом...» . . . . . . . . . . . .  235
«Иҟалап сара сгәы ҵаӷахазар...». . . . . . . . . . . . . . . . . . . .  236
Шьрын игәыла. . . . . . . . . . . . . . . . . . . . . . . . . . . . . . . . . . . .  236
«Иҟаз еиҭаҳәашьа узаҭом уццышәхар...». . . . . . . . . . . . . . 237
«Алақәа ирфаз дрыцҳахеит. Иааикәшан...». . . . . . . . . . .  238
Инымхаӡеи уаҳа сара стәык?! . . . . . . . . . . . . . . . . . . . . . .  239
«Сгәылеи сареи иҳабжьаӡоузеи, ассир!..». . . . . . . . . . . .  240
«Аџьнышцәа ирылахаз амаалықьцәа дрышьҭоуп...». . .  241
Кәаӷьына иахь. . . . . . . . . . . . . . . . . . . . . . . . . . . . . . . . . . . .  242
593

«Урыцца, – лҳәеит, – нан, урыцца...». .... . . . . . . . . . . . . . .  243
«Сшәоит иаазқәылаз аиаша мцушәа...». . . . . . . . . . . . . .  244
«Сыԥсы снамыршьеит ааԥын, аԥхын саркареит...» . . . .  245
«Укнызхрыдашь уԥсы шҭоу укнарҳар?..». . . . . . . . . . . . .  245
«Баргьы саргьы Аҟәа ҳзалҵыр насшәа...». . . . . . . . . . . .  246
«Дәы иаҵәам саԥхьаҟа ишьҭоу, сахьнықәлаз...». . . . . . . . 247
«Ажәҩан ахь умцозар...». . . . . . . . . . . . . . . . . . . . . . . . . . .  248
«Сцоит, иҳәеит...». . . . . . . . . . . . . . . . . . . . . . . . . . . . . . . . . .  250
Ицаны изымааз сҩызак иахь. . . . . . . . . . . . . . . . . . . . . . .  251
Гәадала иахь. . . . . . . . . . . . . . . . . . . . . . . . . . . . . . . . . . . . . .  254
Ауаҩ ду ичараҿ. . . . . . . . . . . . . . . . . . . . . . . . . . . . . . . . . . .  254
Уара, сыԥсыр исхадмыргыло.... . . . . . . . . . . . . . . . . . . . . .  256
«Знымзар зны сеилыркаап ҳәа ушгәыӷуа...». . . . . . . . . . . 257
Сҭаҷкәымха. . . . . . . . . . . . . . . . . . . . . . . . . . . . . . . . . . . . . . .  258
Исыман сҟалазар зны схы аха.... . . . . . . . . . . . . . . . . . . . .  259
«Зцәа иҭыҵыз рцәа иҭанацалап ҳәа аамҭа...». . . . . . . . .  261
«Аамҭа иафаз рацәацәоуп, иазырсом...» . . . . . . . . . . . . .  262
Ирԥырҵыз. . . . . . . . . . . . . . . . . . . . . . . . . . . . . . . . . . . . . . . .  263
«Агәыԥшқа иахьымсран иҟоугьы ахьысуеит...». . . . . . . .  264
«Сара злымҳа ак ҭамлаӡо хаҵоуп...». . . . . . . . . . . . . . . . .  265
«Цәгьаҳәароуп иҟоу убзиа ахьырзымҳәо...». . . . . . . . . .  266
«Иудыруа ахьухадыршҭуа атәылаҿ...». . . . . . . . . . . . . . . . 267
Адәы снықәырԥш . . . . . . . . . . . . . . . . . . . . . . . . . . . . . . . . .  268
«Иузырбазеи усгьы иҟам ыҟан?..». . . . . . . . . . . . . . . . . . .  269
«Сара исҭаху шьҭа рацәак егьнымхеит...» . . . . . . . . . . . .  269
Лаԥшь уиҭахымхар.... . . . . . . . . . . . . . . . . . . . . . . . . . . . . . .  270
«Азаҵәра иагаз ихы иҭахымхап...». . . . . . . . . . . . . . . . . .  271
«Сызмырҭынчуа, сызмыртәо искыз амцоуп...». . . . . . . .  272
«Зны саван сара ааҵра...». . . . . . . . . . . . . . . . . . . . . . . . . .  272
«Анцәа ишиҳәара уҟоуп, укәша-мыкәша...» . . . . . . . . . .  274
«Урҭгьы мҩасит иҟамызшәа...». . . . . . . . . . . . . . . . . . . . . .  275
Марина лахь . . . . . . . . . . . . . . . . . . . . . . . . . . . . . . . . . . . . .  276
«Даҳтәыхуп ҳәа акрануҿарҵо...». . . . . . . . . . . . . . . . . . . . . 277
594

«Инаҳԥырҵыз аҳәса ԥшӡақәа сылаԥш ианныҵашәа...». . . 277
«Зегь нзыжьхьоу, иааурҳа...». . . . . . . . . . . . . . . . . . . . . . . .  278
«Сназхәыцлоит адә иқәхацәаз ирхыҵуа...». . . . . . . . . . .  280
Дыржьеит!. . . . . . . . . . . . . . . . . . . . . . . . . . . . . . . . . . . . . . . .  281
Тамшь. . . . . . . . . . . . . . . . . . . . . . . . . . . . . . . . . . . . . . . . . . . .  282
«Ицаз зхьынҳалам иааиуа изгәаҭом...» . . . . . . . . . . . . . .  282
«Сымҩа нырҵәо, сусқәа хыркәшо...» . . . . . . . . . . . . . . . .  283
«Ақәа анлеиуа ас икыдҵәан...» . . . . . . . . . . . . . . . . . . . . .  283
«Рыԥсы ҭызхуаз ргәы изыҿкаашам ...». . . . . . . . . . . . . . .  284
«Исцәыӡыз сдырҿыхан, срылаԥшуеит илакәшьо...» . . .  284
«Исзымҳәаз зысзымҳәаз сгәахәуа – иҳәатәымызт...». .  285
«Аиаша уҳәозар...». . . . . . . . . . . . . . . . . . . . . . . . . . . . . . . .  286
Ачара аламҭалаз . . . . . . . . . . . . . . . . . . . . . . . . . . . . . . . . . . . 287
Зегь уа ҳҟалоит . . . . . . . . . . . . . . . . . . . . . . . . . . . . . . . . . . .  288
Ааамҭа цон.... . . . . . . . . . . . . . . . . . . . . . . . . . . . . . . . . . . . . .  289
Ашәаҳәаҩ Витас . . . . . . . . . . . . . . . . . . . . . . . . . . . . . . . . . .  290
Амаалықьцәа схаԥыруан. . . . . . . . . . . . . . . . . . . . . . . . . . .  291
Снеиуеит аамҭа аӡиас сҽаҭан. . . . . . . . . . . . . . . . . . . . . . .  293
«Иаазбазар еилан хыла-гәыла...». . . . . . . . . . . . . . . . . . . . 297
«Сышнеиуа сгәы усшәа снарбахуеит...». . . . . . . . . . . . . .  298
«Схы сгәы анахдыршәозгьы...». . . . . . . . . . . . . . . . . . . . . . 299
«Акрыҟоума, уԥшыр, ауаа зышьҭам ҳәа...». . . . . . . . . . . .  299
«Зны, санаабгәалашәалак...». . . . . . . . . . . . . . . . . . . . . . . .  301
«Сыбжьы цеит, иҳәеит, ҿымҭӡакәа сшыҳәҳәоз...». . . . . .  301
«Адгьыл гәнаҳарыла иҭәымыз...». . . . . . . . . . . . . . . . . . . .  302
«Адәы сықәым сара цасшәа...». . . . . . . . . . . . . . . . . . . . . .  303
«Дыԥсыр иҭахны, аха дзымԥсуа...». . . . . . . . . . . . . . . . . .  303
«...Ҳаицыччап, ҳаицгәырӷьап, ҳаиҿыхап...». . . . . . . . . . .  305
«Иԥсыз дыԥсит, инхаз рхы иахьашьҭоу...». . . . . . . . . . . .  305
«– Ҳабацо, уара, иааиуа арҭ иреиԥшхар?..». . . . . . . . . . .  306
«Ԥшьынҩажәа рахь снықәлеит. Саб сихьӡароуп...». . . .  306
«Ухы уҭахцәамкәа Аҟәа уаналоу...». . . . . . . . . . . . . . . . . .  308
«Ааԥынра ааит иацы ашьыбжьышьҭахь...». . . . . . . . . . . .  309
595

Сызхьымӡаз . . . . . . . . . . . . . . . . . . . . . . . . . . . . . . . . . . . . . .  310
Сара шәышықәса сцаргьы ҟаларын . . . . . . . . . . . . . . . . .  311
«Сахьыржуа здыруеит, саныржуа сыздыруам...» . . . . . .  312
«Иуаҳауа уанеиҟәнажәо, иубо уанашьуа...» . . . . . . . . . .  313
Ахыдара – аразҟыдара. . . . . . . . . . . . . . . . . . . . . . . . . . . . .  314
«– Ԥсҭазаара бзиа усгьы исоуам...». . . . . . . . . . . . . . . . . .  316
«Издыруа сзымдыруазар, адунеи абанӡабзиаз!..». . . . .  316
«Амш бзиоуп, хьаагьы сымам...» . . . . . . . . . . . . . . . . . . . .  316
«Уажә дымԥсында уи, дымԥсыр анамух...». . . . . . . . . . . . 317
«Умԥсыр – шәкы ухыҵп, уагьынахыҳәҳәап...» . . . . . . . .  318
«Ԥшаашьа рымам, иҟам урҭ рыхьӡашьа...». . . . . . . . . . .  319
Шәаӡыӡарак. . . . . . . . . . . . . . . . . . . . . . . . . . . . . . . . . . . . . .  320
«Даҽак акәым, ируам, уара, ҳаицызаргь...». . . . . . . . . . .  321
«Аҳәынҭкар Лир иеиԥш, схы сыкәаҿ сахьатәаз...». . . . .  322
«Иаартны, шәҟәык еиԥш, ҳаԥсҭазаара сымҵоуп...». . . .  323
Аҳәынҭқар сиаӷартәын.... . . . . . . . . . . . . . . . . . . . . . . . . . .  323
«Ари аҩны уара иутәым, уахыларгь...». . . . . . . . . . . . . . .  326
«Сара исҳәаз сара исзынхар сҭахымызт...». . . . . . . . . . . . 327
«Убас сааԥсар – ԥҳәыск сызлыцмышьҭало...». . . . . . . . .  328
«Сыӡшәа сыҟоуп, аха усгьы сыӡӡам...». . . . . . . . . . . . . . .  329
Макьана. . . . . . . . . . . . . . . . . . . . . . . . . . . . . . . . . . . . . . . . . .  330
«Ҭыӡшәак рыман хаҵеи ԥҳәыси...». . . . . . . . . . . . . . . . . .  330
«Урмеисын! Ршьыга лаба рықәыршәатәызаргь...». . . . .  331
«Ижәуеи, изысшәырбозеи зегь башан...». . . . . . . . . . . . .  332
«Амықәшәатә лоуп, дҵәымыӷха игәы дышԥалоу!..». . . .  333
Ҳара ҳахьынтәаауаа. . . . . . . . . . . . . . . . . . . . . . . . . . . . . . .  333
Аҟәышқәа. . . . . . . . . . . . . . . . . . . . . . . . . . . . . . . . . . . . . . . .  334
Хжьакца. . . . . . . . . . . . . . . . . . . . . . . . . . . . . . . . . . . . . . . . . .  335
«Ҩаԥхьа агырқәа аалаҳахт Аҟәа!..». . . . . . . . . . . . . . . . . . 337
«Уанышьҭалоз иҟаз ыҟаӡам уангыло...». . . . . . . . . . . . . .  338
«Ихы дазҵаауан ахыда...». . . . . . . . . . . . . . . . . . . . . . . . . .  338
«Аԥсҭазаара имнахит имнамхышаз...». . . . . . . . . . . . . . .  339
«Аамҭа! Арахь уаасыхәаԥш, сутәызар...». . . . . . . . . . . . .  339
596

Аԥсҭазаара еидара хьанҭан саҵоуп . . . . . . . . . . . . . . . . .  339
Ажәабжьк . . . . . . . . . . . . . . . . . . . . . . . . . . . . . . . . . . . . . . . .  341
«Сара зегь сыԥсахыр сҭахыҵәҟьан араҟа...». . . . . . . . . .  341
Ахыҵакырҭа. . . . . . . . . . . . . . . . . . . . . . . . . . . . . . . . . . . . . .  343
«Зегь сымамшәа, арахь егьсымаӡамкәа...» . . . . . . . . . . .  343
Хара узырԥшуа . . . . . . . . . . . . . . . . . . . . . . . . . . . . . . . . . . .  346
«Сыԥсы сыман игыгшәыгхаз...». . . . . . . . . . . . . . . . . . . . . . 347
Ахҭысқәа. . . . . . . . . . . . . . . . . . . . . . . . . . . . . . . . . . . . . . . . . . 347
«Ҳацәҳәы-ҟьантазӡаха заабеи...». . . . . . . . . . . . . . . . . . .  349
Анҭ аҩыџьа. . . . . . . . . . . . . . . . . . . . . . . . . . . . . . . . . . . . . . .  349
«Саныхәыҷызгьы, саныхбыџхагь...» . . . . . . . . . . . . . . . . .  350
«...Нас иааидтәалеит сыҟаӡамшәа...». . . . . . . . . . . . . . . .  351
«Игәы дҭаҵәыуо дааиуан уи акраамҭа...» . . . . . . . . . . . .  352
«Дызусҭада уи шьҭа, дҭакәажәымкәа...». . . . . . . . . . . . . .  352
«Игәы дҭаҵәыуо дааиуан уи акраамҭа...» . . . . . . . . . . . .  352
Сариа. . . . . . . . . . . . . . . . . . . . . . . . . . . . . . . . . . . . . . . . . . . .  353
«Сҿан сара усҟан, уи азакәхап...». . . . . . . . . . . . . . . . . . . .  355
«Иахьуқәхәлаз иуқәшар...». . . . . . . . . . . . . . . . . . . . . . . . .  356
«Ҭҳасоу иашҭа». . . . . . . . . . . . . . . . . . . . . . . . . . . . . . . . . . . . . 357
«Иахатәи сыцәа сзымхоу смыцәаӡоу...». . . . . . . . . . . . . .  358
Акырцх леиуан Воронеж аҟәҟәаҳәа. . . . . . . . . . . . . . . . .  358
«Исзеилкаауам сара иҟоу, иҳахьыз...» . . . . . . . . . . . . . . .  360
«Иааин иаасыҵагыло исҿагылаз...» . . . . . . . . . . . . . . . . .  360
«Маӡа ыҟам, иага иуҵәахыргьы, ари атәылаҿ...». . . . . .  361
«Аԥсны иахагылаз ӡәырҩы сырхаануп...». . . . . . . . . . . .  362
Еицәажәарак . . . . . . . . . . . . . . . . . . . . . . . . . . . . . . . . . . . . .  362
«Ибатәым убо, иҳәатәым уҳәо...». . . . . . . . . . . . . . . . . . . . 364
«Сышреиԥшымгьы...». . . . . . . . . . . . . . . . . . . . . . . . . . . . . .  365
«Иузеилмырго ҳазлоу ԥзыӡу, лакәу...» . . . . . . . . . . . . . . .  365
«Абар даҽазныкгьы, сцәа сҭацало...». . . . . . . . . . . . . . . .  365
Ҭамара Шьаҟрылԥҳа. . . . . . . . . . . . . . . . . . . . . . . . . . . . . . . . 367
«Сыҟамыз џьушьома усҟангьы, арԥыс...». . . . . . . . . . . . .  368
«Сара сызшьуаз уара иунаҭаз амч ала...». . . . . . . . . . . . .  369
597

«Исзымҳәац сахәаҽуа, исҳәаз рхы рыхнахуа...». . . . . .  369
«Ихала дцәажәо, аҵх далан хаҵак...». . . . . . . . . . . . . . . .  370
«Сеиӷьзар ауан, уи саргьы исҭахымыз...». . . . . . . . . . . . .  371
«Зегь ҟалоит араҟа сара сыдагь...». . . . . . . . . . . . . . . . . .  372
Сахьиз. . . . . . . . . . . . . . . . . . . . . . . . . . . . . . . . . . . . . . . . . . .  373
«Ҿарҳасымҭак ыҟам амш: ишан – иааилахәлоит...» . . .  374
«Узлагылоу уаарылмыҳәҳәар – урыладырӡуеит...» . . . .  375
«Иамаӡамкәа ишԥацо аамҭа ҳаха!..» . . . . . . . . . . . . . . . .  375
«Еилымгак сидтәалан уҟәышми ҳәа иаҳәо...». . . . . . . . .  375
Иуҳәап, аха изауҳәода!. . . . . . . . . . . . . . . . . . . . . . . . . . . . . 377
Уаа ԥаршеиқәак инарылҵыз. . . . . . . . . . . . . . . . . . . . . . . .  378
Сшышлаз схашҭны.... . . . . . . . . . . . . . . . . . . . . . . . . . . . . . .  379
«– Сыԥсхьазаргьы ауан, аха сыҟоуп...». . . . . . . . . . . . . . .  380
«Ирҳәо акәу џьыршьоит абарҭгьы исаҳауа!..» . . . . . . . .  380
«Сызгылом иԥсҭазаара аӡыжь еиԥш схыԥшыло...» . . . .  382
«Аилаҩеилас иалиԥааша иашьҭоу дыцәом...». . . . . . . . .  383
Аԥхьажәа. . . . . . . . . . . . . . . . . . . . . . . . . . . . . . . . . . . . . . . . .  383
«Уеиҭаахьасырԥшуеит, саҭамыз...». . . . . . . . . . . . . . . . . . .  385
«Даҽакала избон Аԥсны...». . . . . . . . . . . . . . . . . . . . . . . . .  385
Ауаҩ ааԥса, ауаҩ кара. . . . . . . . . . . . . . . . . . . . . . . . . . . . .  386
«Аҟәараҿеиԥш саатәеит азаҵәра ахықәан...». . . . . . . . . . 387
«Ауаа ҳрылоуп, иаҳҭахы-иаҳҭахымзаргь...». . . . . . . . . . . 388
Саҭахымкәа, саҭахны . . . . . . . . . . . . . . . . . . . . . . . . . . . . . .  389
«Даҽа хышә шықәсагь егьсыхьуамызт, уажәымоу...». . .  392
«Сшыбзыҟац сыбзыҟазар саргьы исҭахгәышьан...». . . .  393
«Уара ара уҟамлан санынаскьарго...». . . . . . . . . . . . . . . .  394
«Ирымбаша ҳарбанда ҳәа иандәықәу...». . . . . . . . . . . . .  395
«Ҭакәажәык амҩа данымӡалт – илҿаҳаз...». . . . . . . . . . .  396
«Сышьҭа ихызар сымцахә зырцәо...». . . . . . . . . . . . . . . . . 397
«Схы анызымбо акы саԥсаны...» . . . . . . . . . . . . . . . . . . . . . 397
Зақара иԥа Сандра ихаан. . . . . . . . . . . . . . . . . . . . . . . . . .  398
«Рҿынархар иааиуа улаҿымҭуа...» . . . . . . . . . . . . . . . . . .  400
«Сара сызнымшәо, усмыҳәан, санышәом...». . . . . . . . . .  401
598

«Хкыдкыларҭа умамкәа амҩақәа урнызар...». . . . . . . . .  401
Зыԥҳәыс илылҵыз ицамҭаз. . . . . . . . . . . . . . . . . . . . . . . . .  403
Хьаԥшраха исысит уахь.... . . . . . . . . . . . . . . . . . . . . . . . . .  404
Уабацари?. . . . . . . . . . . . . . . . . . . . . . . . . . . . . . . . . . . . . . . .  406
Снапала исыргылаз аҩны. . . . . . . . . . . . . . . . . . . . . . . . . .  406
«Иҟагьы иҟамгьы сзеиԥшны снарылҵып...» . . . . . . . . . .  410
«Шәааи, нас, ныҳәак аиԥш ҳаԥылап...». . . . . . . . . . . . . . .  412
«Нцәа дызмам Анцәа иӡбахә ада...». . . . . . . . . . . . . . . . .  413
«Ихы ахьигара изымдыруа...» . . . . . . . . . . . . . . . . . . . . . .  414
Амур ахықәан. . . . . . . . . . . . . . . . . . . . . . . . . . . . . . . . . . . . .  414
«Зыԥсадгьыл згәы ахымшәо иоуп – згәы ахымшәо!..» . . . 416
«Анаҩстәиқәа ахьыҟоу аӡнырцә ауп...». . . . . . . . . . . . . .  416
«Ихықәгылоуп сыҵла хынаан...». . . . . . . . . . . . . . . . . . . . . 417
«Еиҳаб дсымам, еиҵыб дсымам, схы сазныжьуп...». . . .  418
«Иахьатәи амш зеиԥшыҟам мшуп...» . . . . . . . . . . . . . . . .  419
«Урылыркаар – уҽрыларҩашь. Урылызкааз
урылырбаап...». . . . . . . . . . . . . . . . . . . . . . . . . . . . . . . . . . . .  419
Дранда. . . . . . . . . . . . . . . . . . . . . . . . . . . . . . . . . . . . . . . . . . .  420
«Иҟоу аасҭа избо еиҳазар ҟалап, уара, илакәми...». . . .  422
«Унеилар адәы уқәнаҵ ушиашоу...» . . . . . . . . . . . . . . . . .  424
«Исҭаххеит сара сымшқәа хнырҳәызар...» . . . . . . . . . . .  424
«Сшыгәаҟҵәаҟуаз ицеит, аха имцандаз...». . . . . . . . . . . .  425
«Сара, бара беиԥш...». . . . . . . . . . . . . . . . . . . . . . . . . . . . . .  425
«Ус, сышә иаалагылт иааины аӡын...». . . . . . . . . . . . . . . .  426
«Имцуп ирҳәо, аӷәӷәақәа ракәушәа еиқәхо...». . . . . . . . . 427
«Анцәа идырааит усҟан ҳара ҳахьыҟалаша...». . . . . . . .  428
«Урԥырахар – урԥырыргоит. Хаала ма мчыла...» . . . . . .  429
Абырг иҳәамҭаны . . . . . . . . . . . . . . . . . . . . . . . . . . . . . . . . .  429
«...Иҟарҵаз уаҵәы иаабашт...». . . . . . . . . . . . . . . . . . . . . .  430
Аԥсы ангәаҟуа. . . . . . . . . . . . . . . . . . . . . . . . . . . . . . . . . . . .  430
Сырҵәахын. . . . . . . . . . . . . . . . . . . . . . . . . . . . . . . . . . . . . . .  433
«Саҵәахырц иаҿын ақыҭа...». . . . . . . . . . . . . . . . . . . . . . .  434
Ицо-изымцо . . . . . . . . . . . . . . . . . . . . . . . . . . . . . . . . . . . . . .  435
599

Ауаа дуқәа. . . . . . . . . . . . . . . . . . . . . . . . . . . . . . . . . . . . . . . .  436
«Сшыҟоугьы ҳаҟоуп ҳәа иҟоугьы реиҳа...» . . . . . . . . . . .  436
«Артист дызлабзиоу...». . . . . . . . . . . . . . . . . . . . . . . . . . . . .  436
«Узнымшәо анышә уҿаргәарц ианашьҭоу...». . . . . . . . . . . 437
«Иаҳҳәа-иааӡа, иҳагу ԥхарсуп...». . . . . . . . . . . . . . . . . . . .  438
«Ргәы ухшәаанӡа умҩасыр – умҩасуеит...». . . . . . . . . . .  438
Уаҩра ахьыҟам. . . . . . . . . . . . . . . . . . . . . . . . . . . . . . . . . . . .  439
Уара уахьыҟоу... . . . . . . . . . . . . . . . . . . . . . . . . . . . . . . . . . .  441
«Ииасхьоу аӡә иеиԥш санаатәало, ибашан...». . . . . . . . .  441
«Ари адунеи уқәзар зегьы узеиԥшхон...». . . . . . . . . . . . .  443
«Узҿу аус аусқәа зегь иреиҳамшәа...» . . . . . . . . . . . . . . .  444
Ашәҭқәа канӡаанӡа. . . . . . . . . . . . . . . . . . . . . . . . . . . . . . . .  445
Узласеиӷьу. . . . . . . . . . . . . . . . . . . . . . . . . . . . . . . . . . . . . . . . . 447
«Ҳахьымԥсыц ҳаигәырӷьо адәы ҳахьықәу...». . . . . . . . .  448
Уара макьана.... . . . . . . . . . . . . . . . . . . . . . . . . . . . . . . . . . . .  449
«Ахада ихаҭа уиҭахымхар...» . . . . . . . . . . . . . . . . . . . . . . .  450
«Иаӷацәа данрылашәа...» . . . . . . . . . . . . . . . . . . . . . . . . . .  452
Бызхашҭыз даныбгәаламшәо.... . . . . . . . . . . . . . . . . . . . . .  453
«Саргьы зны сыхьчатәын – суаҩымыз...». . . . . . . . . . . . .  454
«Амза саҵаԥшуа сахьаатәаз...» . . . . . . . . . . . . . . . . . . . . .  455
«Ианузымбогь ыҟоуп абзиа бзиан...». . . . . . . . . . . . . . . .  456
Аамҭа цар.... . . . . . . . . . . . . . . . . . . . . . . . . . . . . . . . . . . . . . . . 457
«Ирылшаран иҟаз ԥыршәан...». . . . . . . . . . . . . . . . . . . . . .  458
«Акгьы сыхьуам, бдыруоу, иахьа ашьыбжьышьҭахь...». . . . 458
Сызнымшәо. . . . . . . . . . . . . . . . . . . . . . . . . . . . . . . . . . . . . . . 459
Уаҟара ҩба нысҵит. . . . . . . . . . . . . . . . . . . . . . . . . . . . . . . .  460
«Сыԥсҭазаара сышьҭахьҟа иныжьны...». . . . . . . . . . . . . .  462
«Исцәыргаз амшқәа ргеит, ибжьырхит...». . . . . . . . . . . . .  463
«Иахьагаз збом исыцыз...». . . . . . . . . . . . . . . . . . . . . . . . .  463
«Сыԥсы ықәхазар схәыҷра атәыла...». . . . . . . . . . . . . . . .  463
Амҩа уқәнаҵ . . . . . . . . . . . . . . . . . . . . . . . . . . . . . . . . . . . . .  464
«Исаҩсыз ааиуеит иӡхыҵран-исхәыцран...». . . . . . . . . .  465
«Ҳаиӷьымхазар акәхап, нас, ҳазлаҟаз...». . . . . . . . . . . . .  465
600

«Афырхаҵа ихарԥ ахьыкнаҳау...». . . . . . . . . . . . . . . . . . .  466
«Исзыҟамҵаз ауп ирбо...». . . . . . . . . . . . . . . . . . . . . . . . . .  466
«Иҟалалакгьы, амарџьа, умшәароуп...». . . . . . . . . . . . . . .  466
Мҷышьҭа ахықәан. . . . . . . . . . . . . . . . . . . . . . . . . . . . . . . . . . 467
«Исхашҭуам сықәзаргь сыԥсны...». . . . . . . . . . . . . . . . . . .  468
«Зны-зынла, иахьанӡагь...». . . . . . . . . . . . . . . . . . . . . . . . .  469
«Саргьы сыԥсышт, уаргьы уԥсышт...». . . . . . . . . . . . . . . . .  470
«Иҟаимҵаша ирҟаҵо, иимҳәаша ирҳәо...». . . . . . . . . . . .  470
«Адунеи агәра игацәон...». . . . . . . . . . . . . . . . . . . . . . . . . .  472
«Сара истәыз, иҳәеит ихьыршәыгәха...». . . . . . . . . . . . . .  472
«Уҩны дырбгар, уаҵә аҿыц ургылап...». . . . . . . . . . . . . .  473
«Сзықәымҵит Краков. Адәыӷбақәа срыгхеит...». . . . . . .  474
Дсацәажәоит иблақәа хҩаны. . . . . . . . . . . . . . . . . . . . . . .  475
«Аԥсҭазаара ахәархь еиԥш исҿыхо...». . . . . . . . . . . . . . . . 477
Иҟаз ыҟан.... . . . . . . . . . . . . . . . . . . . . . . . . . . . . . . . . . . . . . . . 477
«Уца уахьымаара! Иамуазар иамуит...» . . . . . . . . . . . . . .  480
«Иеицхыраан, ирулакгьы дҩаган...». . . . . . . . . . . . . . . . .  481
Ирҳәо хасҵар.... . . . . . . . . . . . . . . . . . . . . . . . . . . . . . . . . . .  481
«Еҵәак сахьынҳалеит ажәҩан санҩаҵаԥш...». . . . . . . . .  482
«Ҳшеицәыӡра ҳаицәыӡхьан ҳаиқәшәахит...». . . . . . . . .  483
«Уаҵәызны ӡиаск схықәхалашт – сзыруам...». . . . . . . . .  483
«Саргьы саатәеит аҩы сҽаҭан...». . . . . . . . . . . . . . . . . . . .  483
«Дсазҵаауан алҩақ иашәыз...». . . . . . . . . . . . . . . . . . . . . . 483
«Урҭ злацәажәозгьы аԥсышәан...». . . . . . . . . . . . . . . . . . .  484
«Исзымдыруа сыздыруам, исымам сылам...» . . . . . . . . .  485
Аџьныш зыҽизҭаз. . . . . . . . . . . . . . . . . . . . . . . . . . . . . . . . .  485
«Издыруеит исзырымушаз...». . . . . . . . . . . . . . . . . . . . . . .  486
«Исыҵԥааны иргазшәа сҽыхәа...». . . . . . . . . . . . . . . . . . . . 487
«Аццышә сықәҳауа, зны аҽҳәа...». . . . . . . . . . . . . . . . . . . . 487
«Инасыхан ҳара уаҳтәым ҳәа...». . . . . . . . . . . . . . . . . . . . . 487
«Аԥсрақәа рацәахеит ачарақәа рышьҭахь...». . . . . . . . .  488
Аԥсыуак. . . . . . . . . . . . . . . . . . . . . . . . . . . . . . . . . . . . . . . . . .  489
Быцәоуп. . . . . . . . . . . . . . . . . . . . . . . . . . . . . . . . . . . . . . . . . .  490
601

«Лыкәҷарақәа зегь ахьшь илцәагазшәа...» . . . . . . . . . . .  492
Даҽазныкгьы аԥсҭазаараз. . . . . . . . . . . . . . . . . . . . . . . . . .  492
«Срыцҳара ззымгаша шьоук ыҟоуп ари адгьылаҿ...». .  493
«Уалагәырӷьа амш: икаххаа еиҭашахт...». . . . . . . . . . . . .  494
Амза саҵаԥшуа . . . . . . . . . . . . . . . . . . . . . . . . . . . . . . . . . . .  495
Ауалырҭацә. . . . . . . . . . . . . . . . . . . . . . . . . . . . . . . . . . . . . . . . 497
«Ԥшацәгьак сагозаргь сыжәжәа...». . . . . . . . . . . . . . . . . .  498
«Исыԥхаз сыбжа ргахьеит, инеицхыраан...». . . . . . . . . .  499
«Ҳаибамбар бзиан, ҳанеибабагь – ҳнеиԥырҵыр...». . . .  500
«Раамҭа раҩрыжьт изыԥсаз еилымкааӡакәа...» . . . . . . .  501
«Иҟаз ыҟан – мап рцәыскуам...» . . . . . . . . . . . . . . . . . . . .  502
Ҳаирпланла . . . . . . . . . . . . . . . . . . . . . . . . . . . . . . . . . . . . . .  503
«Угәуҽаныз иушьҭоу рыцқәа анырхуа...». . . . . . . . . . . . .  505
«Схы сымагәыхьҟа сеиҭааҵагылт ажәҩан...». . . . . . . . .  505
«Бнарахеит зны аҩны ахьсыргылаз...». . . . . . . . . . . . . . .  506
«Быҟаҵәҟьамзар акәхап – аҵх баналаӡ...» . . . . . . . . . . .  508
Кәыдры арра . . . . . . . . . . . . . . . . . . . . . . . . . . . . . . . . . . . . .  509
«Сзалымҵуа ацәа сахьалаз дыԥсыхын...». . . . . . . . . . . .  511
«Аамҭак ыҟан зны аԥсра санаҳәоз...». . . . . . . . . . . . . . . .  512
«Иԥсуа зегь ԥсуазар, еиқәырхашьа...» . . . . . . . . . . . . . . .  513
Згәамсам сгәашә илазыжьыз изкны. . . . . . . . . . . . . . . . .  513
«Ауаа бзиақәа ирышьҭаз, аха изԥымлаз...». . . . . . . . . . .  514
«Ишьтәу уоуп наҟ инаугәыдҵан...» . . . . . . . . . . . . . . . . . .  515
«Исзуухьоу сзуухьеит, самгагәышьац...». . . . . . . . . . . . . .  515
«Аԥсҭазаара иацәызгазгьы маҷым...». . . . . . . . . . . . . . . .  516
«Иацтәи схьаа иахьатәи анацла...». . . . . . . . . . . . . . . . . . . 517
«Шәара шәсыхәаран шәыҟоума акыраз...». . . . . . . . . . . . 517
«Срызхәыцуеит сызԥырҵыз, исԥырҵыз...». . . . . . . . . . . .  518
«Аҟәа иалалт ҽқәак кьыркьыруа...». . . . . . . . . . . . . . . . . .  519
Гарсиа Лорка . . . . . . . . . . . . . . . . . . . . . . . . . . . . . . . . . . . . .  519
Сашьак иахь. . . . . . . . . . . . . . . . . . . . . . . . . . . . . . . . . . . . . .  520
«Иҭасҵарц сҭахушәа наҟ џьара ахшьырахь...». . . . . . . .  520
Ҩаԥхьа уахь, Самырзаҟанҟа. . . . . . . . . . . . . . . . . . . . . . . .  522
602

«Сахьааԥсахьаз акәу, саԥырҵны...». . . . . . . . . . . . . . . . . .  523
Абас сеиҳәон ааигәа Цыбак. . . . . . . . . . . . . . . . . . . . . . . .  524
«Аамҭа саҳәон...». . . . . . . . . . . . . . . . . . . . . . . . . . . . . . . . . .  525
«Иҵагылан даақәдыртәеит абарҵа...» . . . . . . . . . . . . . . .  525
«Ауаа уанаарылагыла, рылҵшьа шумам...». . . . . . . . . . .  526
«Иахьантәарак аԥша асуеит ахәхәаҳәа...». . . . . . . . . . . .  526
«Ихы дацәыбналан дышнеиуаз – иааиҿаҳахт...». . . . . . . 527
«Сбыцымкәа, сбыцынгьы ԥсҭазаашьа сымам»...». . . . . . . 527
«Сажәоуп исзынхаз, сгәы иҭамгыло сажәа...». . . . . . . . .  528
«Днахарашәа дсыман...». . . . . . . . . . . . . . . . . . . . . . . . . . .  528
«Еиҭаҳәашьа змам зны еиҭаҳәашьак сзаҭар...». . . . . . .  529
«Игәаҟ-гәаҟуа...». . . . . . . . . . . . . . . . . . . . . . . . . . . . . . . . . .  529
«Асҟатәи ԥша иасуаз...». . . . . . . . . . . . . . . . . . . . . . . . . . . .  530
«Аԥсцәа срыцәшәалон сара зны, санхәыҷыз...». . . . . . .  530
«Ухахьы ишымааиуагь...» . . . . . . . . . . . . . . . . . . . . . . . . . .  530
«Лабҿаба рнапы дықәыргылан дыркын...». . . . . . . . . . .  531
Амцҳәацәа реизараҿ. . . . . . . . . . . . . . . . . . . . . . . . . . . . . .  531
«Самжьац, ахьӡ сыхнамхын...». . . . . . . . . . . . . . . . . . . . . .  538
«Ирацәоуп сара сымшқәа ирыхҭнысҵо...». . . . . . . . . . . .  538
«Сшәаԥырҳаԥуа дәышкәаӷьазк сшықәыз...». . . . . . . . . .  539
Аҭаҵәах. . . . . . . . . . . . . . . . . . . . . . . . . . . . . . . . . . . . . . . . . .  540
«Иаха ԥхыӡла избаз бара бакәӡам...». . . . . . . . . . . . . . . .  541
«Аамҭак ыҟан, аӡынраха сгәы саԥыс...». . . . . . . . . . . . . .  542
Азаҵә – иуадаҿ. . . . . . . . . . . . . . . . . . . . . . . . . . . . . . . . . . .  542
«Саб дынхаҩын. Исҭахын саргьы сынхаҩызар...». . . . .  543
«Дцан, дцаӡеит уи дынкылаӡ...». . . . . . . . . . . . . . . . . . . . .  544
Атәцәа. . . . . . . . . . . . . . . . . . . . . . . . . . . . . . . . . . . . . . . . . . .  544
«Абраҟа джуп сара сзыԥсахыз...» . . . . . . . . . . . . . . . . . . .  544
Сахьнеиз. . . . . . . . . . . . . . . . . . . . . . . . . . . . . . . . . . . . . . . . .  546
Гәалашәарак. . . . . . . . . . . . . . . . . . . . . . . . . . . . . . . . . . . . . .  546
«Ахаҿ иааиуа уҳәар... Иарбан...». . . . . . . . . . . . . . . . . . . .  546
«Дыкнырхит ахаҵа, ааигәазны, иҽыкнеиҳан...». . . . . . .  548
Сара истәылам. . . . . . . . . . . . . . . . . . . . . . . . . . . . . . . . . . . .  549
603

«Ишԥарацәоу, схәыцуа стәоуп, сызхьымӡаз...». . . . . . . .  549
Даҽазныкгьы аҵыхәтәантәи абӷьыц аарҳәуа. . . . . . . . .  551
«Ҩынтә иуоуам, аԥсҭазаара ссирми...». . . . . . . . . . . . . . .  552
Ианеилыҵ.... . . . . . . . . . . . . . . . . . . . . . . . . . . . . . . . . . . . . . .  553
«...Узгылоузеи, мшәан, абас иугхан...» . . . . . . . . . . . . . . .  553
Зны-зынла. . . . . . . . . . . . . . . . . . . . . . . . . . . . . . . . . . . . . . . .  554
«Алашьцара жәпаҳаҳара адгьыл инықәҳан...». . . . . . . .  554
«Сыбжьахеит анкьатәи агәарабжьара сзыбжьымҵуа...». . .  555
«Абна дылахар иабаргәыз, дҟьалан...». . . . . . . . . . . . . . . . 557
«Ҽаӡәгьы дыԥсгәышьеит – ҳгәыла Кәаӷьына...». . . . . . .  558
Иацуха. . . . . . . . . . . . . . . . . . . . . . . . . . . . . . . . . . . . . . . . . . .  558
«Ҩаԥхьа аҟәҟәаҳәа ишишьклахысуаз...». . . . . . . . . . . . .  560
Абзагәи Хәыҷынеи . . . . . . . . . . . . . . . . . . . . . . . . . . . . . . . .  560
Сус . . . . . . . . . . . . . . . . . . . . . . . . . . . . . . . . . . . . . . . . . . . . . .  563
Аччаԥшь. . . . . . . . . . . . . . . . . . . . . . . . . . . . . . . . . . . . . . . . . .  563
Аидара. . . . . . . . . . . . . . . . . . . . . . . . . . . . . . . . . . . . . . . . . . .  564
«Аҩны быҟамызт ааигәазны снымҩахыҵын...» . . . . . . .  565
«Акы аасыгымхеит, сышнеиуаз, снышьацәхныслан...» . . . 565
«Анышә агәы ҩыҵсырчаашт уаҵәызны...». . . . . . . . . . . .  566
«Сышәҟәқәа ҭрыжьуам, сара аҩра саҟәыҵуам...» . . . . . . 567
«Сгәы змырҭынчуа шԥарацәоу – исыцрыхо...». . . . . . . .  568
«Аҵаа иарӷьаҩуан...» . . . . . . . . . . . . . . . . . . . . . . . . . . . . . .  569
«Иҟоу анымцхәу, ицаз анысзымхо...». . . . . . . . . . . . . . . .  570
«Еиҳауп сызнышәо аасҭа сызнымшәо...». . . . . . . . . . . . .  571
«Дыздыруашәа иҟоугь рацәак дрыздырцәом...» . . . . . .  572
«Саха рымоума арҭ ауаа...». . . . . . . . . . . . . . . . . . . . . . . . .  573
«Аҵлеиԥш, саргьы саагылоит схынаан...» . . . . . . . . . . . .  574
Даҽазнык ишәҭрымашь адәыкрын? . . . . . . . . . . . . . . . . .  575
«Ауаа урылоушәа уанрылам...» . . . . . . . . . . . . . . . . . . . . .  576
«Абас ҳаиҳәон жәаха Бадра...» . . . . . . . . . . . . . . . . . . . . .  576
Аарцә сызхьымӡаз сахьӡазшәа Нырцә. . . . . . . . . . . . . . . . 577
«Абри адгьыл снықәыӡҭ сымцашеи, ас цыреиԥш...». . .  578
«Схы анысҭахымгь ыҟоуп, изӡозаргь...». . . . . . . . . . . . . .  579
604

«Иаанда, иааскьанда ҳәа акы сазыԥшыхуеит...» . . . . . .  579
«Ҳазшаз илаԥш ухызар, иуаӡар...». . . . . . . . . . . . . . . . . . .  580
«Ҳнеивысызҭгьы ус, акгьы ыҟамкәа иаҳзеилаз...». . . . .  581
Исԥырхагоу. . . . . . . . . . . . . . . . . . . . . . . . . . . . . . . . . . . . . . .  581
«Абзиа абзиа изазымҳәо...». . . . . . . . . . . . . . . . . . . . . . . .  582
«Ишеит. Иссируп ари амш, иахьатәи...» . . . . . . . . . . . . . .  583
«Дысхабыршҭит исхамышҭран иҟаз – сыбтәыбтәит...» . . . 584
«Игәы каҳан дсацәажәалон Ҵәызбак...». . . . . . . . . . . . .  584

КӘЫҴНИА НИКӘАЛА ҬАРАШЬ-ИԤА

Аҩымҭақәа реизга
Ажәохәтәи атом
Ажәеинраалақәа

КВИЦИНИА НИКОЛАЙ ТАРАСОВИЧ

Собрание сочинений
Том пятнадцатый
Стихотворения
На абхазском языке

Аредактор И. Аҳашба
Компиутерла аиқәыршәаҩ С. Аргәын
Аформат 84х108/32 Атираж 300.
Иҟаҵә. акь. бӷь. 19. Инықә. акь. бӷь. 32.
Аҿаҵапҟа №


