АԤСНЫТӘИ АҲӘЫНҬҚАРРАТӘ УНИВЕРСИТЕТ
ИРЕИҲАУ АҴАРАИУРҬАҚӘА РЗЫ АРҴАГАТӘ ЛИТЕРАТУРА ИАЗКУ АҬҴААРАДЫРРА-МЕТОДИКАТӘ ҞӘША
А. ШЬ. ШЬЫНҚӘБА М. И. ҴНАРИА-ԤҲА
АԤСУА БЫЗШӘА
(агерман бызшәа азанааҭ ала аҵара зҵо астудентцәа рзы арҵагатә цхыраагёа)
АҞӘА
ББК 81.№Абх-923 Шь 81
Аҭҵаарадырратә редактор афилологиатә 0ҵаарадыррақәа ркандидат, аԥсуа бызшәа акафедра адоцент
Б. А. Хагәышь
Арецензент афилологиатә 0ҵаарадыррақәа ркандидат, аԥсуа бызшәа акафедра адоцент
С. А. Амҷ-ԥҳа
Шьынқәба А. Шь. Ԥ Ҵнариа-ԥҳа М. И.
Шь 81 Аԥсуа бызшәа. Агерман бызшәа азанааҭ ала аҵара зҵо
астудентцәа рзы арҵагатә цхыраагӡа. Аҟәа: Аԥснытәи аҳәынҭқарратә университет. 2012. – 216 д.
Ари арҵагатә цхыраагӡа рзынархоуп аԥсуа сектор аҿы агерман бызшәа азанааҭ ала аҵара зҵо астудентцәа. Уи рхы иадырхәар рылшоит аԥсуа бызшәа зҵо, уи арҵара знапы алаку, иара убас уи иазҿлымҳау зегьы.
Шьынқәба А. Шь., Ҵнариа-ԥҳа М. И., 2012
Ари ашәҟәы рзынархоуп афилологиатә факультет аԥсуа сектор аҿы агерман бызшәа азанааҭ ала аҵара зҵо астудентцәа.
Аԥсуа бызшәеи агерман бызшәеи хылҵшьҭрала иеизааигәам бызшәақәоуп. Аԥсуа бызшәа кавказтәи абызшәатә ҭаацәара, аԥсуа-адыга бызшәатә гәыԥ иаҵанакуеит. Агерман бызшәа индоевропатәи абызшәатә ҭаацәара, агерман бызшәатә гәыԥ иаҵанакуеит. Убри аҟнытә арҭ аҩбызшәак излеиԥшу аасҭа излеиԥшым иаҳа ирацәоуп. Урҭ реиԥшымзаарақәа рбарҭахоит арҭ абызшәақәа здыруа, иҭызҵаауа, изҵо.
Ашәҟәаҿы ирзааҭгылоуп аԥсуа бызшәа аҟәшақәа: алексикологиа, афонетика, аморфологиа, асинтаксис рызҵаара хадақәак. Алексикологиа аҟәшаҿы ирыхцәажәоуп: асинонимқәа, антонимқәа, аомонимқәа, аомографқәа, афразеологизмқәа, аполисемиа, амоносемиа, иеиуеиԥшым абызшәақәа рҟынтәи аԥсуа бызшәа иалалаз ажәақәа. Ара иазгәаҭоуп агерман бызшәаҿы иуԥыло асинонимқәа, антонимқәа, аомонимқәа, афразеологизмқәа акык-ҩбак.
Афонетика аҟәшаҿы ирзааҭгылоуп абжьыҟақәа, абжьыҟабжақәа, аимҟьаратә, акылааратә, асонортә цыбжьыҟақәа, адифтонгқәа. Асинтаксис аҟәшаҿы ирыхцәажәоуп аҳәоу хәҭақәа. Ашәҟәаҿы иҟоуп аиҭаҳәара иазку атекстқәа: адунеи абызшәақәа, индоевропатәи абызшәатә ҭаацәара, кавказтәи абызшәатә ҭаацәара, аԥсуа-адыга бызшәатә гәыԥ, аславиан бызшәатә гәыԥ, аԥсуа бызшәа аҭҵаара аҭоурых, аԥсуа жәытә ҩыра, аԥсуа ҩыра ҿыц, аԥсуа жәытә хылҵшьҭрақәа, Д. И. Гәлиа, С. И. Ҷанба, Ҳ. Ҳаине, Аԥсны,
Аҟәа, Германиа, Берлин уҳәа убас иҵегьы. Ашәҟәы иагәылоуп иеиуеиԥшым адҵақәеи аҽаршьцыларақәеи. Ашәҟәы анҵәамҭаҿы иарбоуп аԥсуа-герман жәар.
Ара иаагоу аграмматикатә материал астудентцәа рхы иадырхәар рылшоит аԥсуа бызшәеи агерман бызшәеи реиҿырԥшраан.
Ашәҟәаҿы иуԥыло атекстқәа хықәкыс ирымоуп астудентцәа ражәаҳәа арҿиареи рдыррақәа реизырҳареи. Ҳгәы иаанагоит, атекстқәа рҿы астудентцәа ирԥылап ҳәа дара рзы иҿыцу, аинтерес зҵоу ахҭысқәеи афактқәеи.
Ари ашәҟәы рхы иадырхәар рылшоит аԥсуа бызшәа иазҿлымҳау зегьы.
Абызшәа иалоу ажәақәа зегьы ааидкыланы алексика ҳәа иашьҭоуп.  бырзен ажәоуп, уи иаанагоит ажәа. Алексика зҵо абызшәадырра аҟәша алексикологиа ахьӡуп. Ажәа «алексикологиа» абырзен бызшәаҟынтә иаагоуп.  иаанагоит «ажәартә»,  – «аҵара».
Ажәа аҵакырацәара аполисемиа ахьӡуп. Ажәа «аполисемиа» аагоуп абырзен бызшәаҟынтә:  иаанагоит «арацәа»,  – «адырга».
Абызшәаҿы ажәак иамазар ҟалоит ҩба-хԥа ҵакы, ма ҩба-хԥа ҵакы инареиҳангьы.
Аԥсуа бызшәаҿы ажәақәа жәпакы рзы иҷыдароуп аҵакырацәара (аполисемиа).
Аҵакы рацәа змоу ажәа аҵакқәа руакы уи ажәа аԥхьаӡа иамаз аҵакы ауп, егьырҭ аҵакқәа ажәа ашьҭахь ишьҭнахыз (иаанахәаз) аҵакқәа роуп.
Ажәа аԥхьатәи аҵакы ажәа аҵакы хада ахьӡуп.
Ажәа ашьҭахьтәи аҵакы ажәа аҵакы еиҭарс (переносное значение) ахьӡуп.
Ажәак хьӡыс ироур ҟалоит сахьалеи ҟазшьалеи иеиԥшу амаҭәарқәа, иаҳҳәап, ажәа «аԥынҵа» аҵакы хада – ауаҩы иԥынҵа (нос человека) ауп, аха уи иамоуп иара убас абарҭ аҵакы еиҭарсқәа:
1) ԥстәқәак рԥынҵа (ноздри животных);
2) аслан аԥынҵа (хобот слона);
3) акы злаԥуҟо амаҭәар (аҳәызба, аҟама, аҳәа, амаркатыл, аигәышә...) аԥынҵа (нос – кончик какого-нибудь режущего предмета) уб. иҵ.
Ажәа «ахы» иамоуп абарҭ аҵакқәа:
1) зыԥсы ҭоу акы ахы ;
2) ашәҟәы, ма иарбанзаалак усумҭак ахы ;
3) маҭәарк (ҩымҭак, аԥарда, ашаха, амҩа...) ахы ;
4) аирыӡ, аԥаҭлыка ахы (горловина).
Ажәа «ацәа» иамоуп абарҭ аҵакқәа:
1) ауаҩы ицәа (кожа);
2) аԥстәы, ма аԥсаатә ацәа (шкура);
3) аҵла ацәа (кора дерева);
4) шәырк, ма уҭраҭыхк ацәа (кожура);
5) акәтаӷь ацәа (скорлупа);
6) ашәҟәы, атетрад, ажурнал, альбом ... ацәа (обложка).
Ажәа ҵакык ада амамзаара амоносемиа ахьӡуп. Аԥсуа бызшәаҿгьы агерман бызшәаҿгьы ирацәоуп ҵакык ада змам ажәақәа. Ҵакык змоу ажәақәа иреиуоуп:
Аԥсуа бызшәаҿы: ауаҩы, атәыла, аҳәынҭқарра, ажәҩан, амра, ақәа, асы, аԥацха, аԥхьарца, ачамгәыр, аҵәца, амҳаҵә, акәты, акәата, ахш, ахырҵәы, аигәышә, аҳәҳәага, ахчы, ахыза, аччара, аҵәыуара, ацәажәара, акәашара, ашкәакәа, аиқәаҵәа, аҟаԥшь, аҟәыш, ақьиа уҳәа убас иҵегьы;
Агерман бызшәаҿы:  уб. иҵ.
Ҳәашьалеи ҩышьалеи иеиԥшым, аха ҵакыла иеиԥшу, ма даара иеизааигәоу ажәақәа асинонимқәа рыхьӡуп.
Аҿырԥштәқәа:
Аԥсуа бызшәаҿы: ау – аҳарак; алаҟә – акьаҿ; араз – ақьиа – аҳалал; аҟәыш – аҟәыӷа; ацлара – азҳара – ашьҭыҵра; агхара – алаҟәра – акьаҿхара; аҿыхра – ахыхра; агырхара – аркьаҿра; аҿыхара – ааԥшра; ахалара – ахәнара; ашьҭалара – аиара; ахәыҷы – асаби – аԥшқа; аԥҳәызба – аҭыԥҳа; аахәара – ахәҳара; аизгара – аизакра; аҽбыга – ачаала (ачалаа); ажәҭра – абора; аҭаҳмада – абырг; ауа – аҭынха – аҭахы – агәакьа – агәыцхәы; аҳәаса – абҳәаса; ашәишәи – акәакәшь; аҳабырзакь – акарпыжә; ахаа – азла уб. иҵ.
Агерман бызшәаҿы:  уб. иҵ.
Ҵакыла иеиҿагыло ажәақәа антонимқәа рыхьӡуп. Аҿырԥштәқәа:
Аԥсуа бызшәаҿы: абзиа – ацәгьа; ау – акьаҿ; аду – ахәыҷы; аҭбаа – аҭшәа; ахаа – аша; ашкәакәа – аиқәаҵәа; ақыҭа – ақалақь; аԥстәы – аԥсаатә; аахәара – аҭира; ахашәалахәы – ахарџь; ашьҭаҵара – ашьҭыхра; ақәҵара – ақәхра уб. иҵ.
Агерман бызшәаҿы:  уб. иҵ.
Ҳәашьала иеиԥшу, аха ҵакыла иеиԥшым ажәақәа аомонимқәа рыхьӡуп.
Аԥсуа бызшәаҿы:
ахы –       ахы –    
ацә –     ̈              ̈   
ацә –  
ашә – ̈ 
ашә – ̈ 
ашә –  
ахьӡ –    
ахьӡ –      
ахьӡ –    
ажәла –    
ажәла –  
ажәла –    
ажәла –      
ашьха –     ашьха –  
ца –  
ца – ̈ 
амза –   ̈ 
амза –  
амза –  
аӡара –         
аӡара –     ̈ 
ашәар –    
ашәар –  
ашәар – ̈   ̈    
Сара исшәоит –  
Сара исшәоит –  
ажәра –  
жәра –    
жәра –     
Сара изжәуеит –  
Сара изжәуеит –  
ахәы – ̈ 
ахәы –  
ахәы –    
ахәы –    
ахәы –    
ахәы –    
ахәы –      
ахәы –  
ахәы –  
ашра –      
ашра –  
Аӡы шуеит –   
Ала шуеит –   
ашар –  
ашар – ишоит     
Агерман бызшәаҿы:
  – атом (ашәҟәы)
  – (алента) ацаха(ԥҟа)
  – аимадара
  – арымӡ
  – абанк (афинанстә усбарҭа)
  – анхаҩы
  – аихатәы каҭа (аԥсаатә рзы)
  – афатәхкы, ачысхкы
  – аӡбарҭа, аӡбара
  – ацламҳәа, ахацламҳә
  – амза (аҵла)
  – анапхгаҩы
  – акьыба (икыддыргыло)
  – аҳәызба
  – ашәага, аԥхьаӡага
  – ан
  – абру
  – аӡиа
  – амшын
  – алаба
  – ашьхымӡа
  – ашәҭшьыҵәра
  – астраус (аԥсаатә)
  – агаӡа, ага
  – агәашә
Ҩышьала иеиԥшу, аха ҳәашьала иеиԥшым ажәақәа аомографқәа рыхьӡуп. Аомографқәа ҳәашьала иеиԥшызымтәуа ақәыӷәӷәара ауп.
Аомографқәа иреиуоуп:
ала – ала, ача – ача, аҳәа – аҳәа, аца – аца, абна – абна, ацәа – ацәа, амаӷра – амаӷра, ажәра – ажәра, абжьара – абжьара – абжьара, абжьгара – абжьгара, ашара – ашара – ашара, агара – агара, аӷәра – аӷәра, ажра – ажра, идырҵеит – идырҵеит, азҵаара – азҵаара, аӡра – аӡра, иӡит – иӡит, аҩра – аҩра уб. иҵ.
Аԥсуа бызшәа иалалаз ажәақәа
Аԥсуа бызшәа иалалеит иеиуеишым абызшәақәа рҟынтәи ажәақәа, еиҳарак аурыс бызшәа абзоурала. Урҭ аԥсуа бызшәа ианалалоз, аԥсахрақәа ирықәшәеит, урҭ ажәақәа рҿы иуԥылоз ашьҭыбыжьқәеи ашьҭыбжьеицааирақәеи рҽырыԥсахит. Иаҳҳәап: акаԥдан (капитан), асолдаҭ, акамфеҭ, акофҭа, акаруаҭ (кровать), ауедра (ведро), аплашь, азакәан, асиужет, аиурист уб. иҵ.
Даҽа бызшәак аҟынтәи аԥсуа бызшәаҿы ҳхы иаҳархәо ахьыӡҟа абжьыҟа аала иаламгозар, усҟан ахьыӡҟа аԥсуа бызшәаҿы иацлоит (иаанахәоит) азеиԥш рбага а-: ашкол, акласс, ауниверситет, агазеҭ, ажурнал уб. иҵ.
Абырзен бызшәаҟынтәи аԥсуа бызшәа иалалаз ажәақәа иреиуоуп:
ашкол, атетрад, алфавит, аграмматика, асинтаксис, алексика, асемантика, акафедра, абиблиотека, атеатр, адрама, акомедиа, атрагедиа, аепос, амонолог, апоезиа, асимфониа, амелодиа, апонтомима, афизика, амеханика, агеографиа, агеометриа, анатомиа, архитектура, аграфика, аметод, агипотеза, аидеиа, асинтез, анализ, аепископ, адиакон, апа­ триарх, амонах, акосмос, адемократиа, аполитика, анархиа.
Алатин бызшәаҟынтәи аԥсуа бызшәа иалалаз ажәақәа иреиуоуп:
ауниверситет, аректор, адекан, астудент, аспирант, апрофессор, акласс, аудиториа, алекциа, алабораториа, аре­ цензиа, ареволиуциа, аконституциа, аманифест, ареспублика, адиктант, адиктатура, афракциа, адирекциа, администра­ циа, администратор, автор, ацензура, аминистр, анотариус, апленум, афорум, аформула, адепутат, адоктор, ацирк, агло­ бус, ацемент, амашьына, ациркуль уб. иҵ.
Агерман бызшәаҟынтәи аԥсуа бызшәа иалалаз ажәақәа иреиуоуп:
аштаб, арота, аорден, афицер, асолдаҭ, амундир, аефреитор, афельдмаршал, абалетмеистер, акухниа, авафли, апаштет, акител, абант, агалстук, апапка, алагер, ареис, ашлагбаум, ациферблат, ашприц, акостриулиа уб. иҵ.
Англыз бызшәаҟынтәи аԥсуа бызшәа иалалаз ажәақәа иреиуоуп:
афильм, аклуб, амитинг, абиуџьет, аспортсмен, ачемпион, абокс, атеннис, аџьемпер, адиспетчер, аторт, акекс, абиф­ штекс, абуфеҭ, аром, авагон, арельс, атрамваи, авокзал, ату­ нель, акемпинг, атурист, асквер уб. иҵ.
Афранцыз бызшәаҟынтәи аԥсуа бызшәа иалалаз ажәақәа иреиуоуп:
акаԥдан, аинрал, асержант, алеитенант, аблиндаж, аде­ сант, агорнизон, ароман, апиеса, актер, актриса, арежис­ сиор, антракт, арепертуар, абалет, афое, асиужет, ажанр, акабинет, аресторан, асервиз, акомод, атриумо, алиустра, акенгуру, аескимос, апальто (апалта), аманто, акастиум,
афрак, акашне, адекалон, асуԥ, асалаҭ, алимонад, амармелад, амонтиор, акупе, акиоск уб. иҵ.
Аиталиан бызшәаҟынтәи аԥсуа бызшәа иалалаз ажәақәа иреиуоуп:
ариа, аопера, алибретто, атенор, афортепиано, абалерина, арка, абензин, авалиута, агазеҭ, адует, аказарма, акантата, акасса, амозаика, астудиа, апомидор, абалкон уб. иҵ.
Араб бызшәаҟынтәи аԥсуа бызшәа иалалаз ажәақәа:
аллаҳ, аҳасабра, ахраҭ    (а)хаир    ̈ асаҟаҭ ̈ ̈ амаалықь.
Аҭырқәа бызшәаҟынтәи аԥсуа бызшәа иалалаз ажәақәа:
ашьаҳариа     абакалуа, аԥлоу, адаул, амардуан, агәнаҳа, акадифа   акалам, аерманы, аферым, аҭел, амаден   ақьаафыр   ̈      – мусульманин), аиҭым   аҭесԥыҳә   адин   амилаҭ, аҭоԥ ̈    адунеи, аҭуџьар   ̈  акарпыжә, абаӷәаза, аҳаза ̈    афрына   ауасҭа, ақьаф, абеиа, ачаҳуа (Б. Г. Джонуа. ).
Аинтернационалтә ажәақәа ахархәара рымоуп аԥсуа бызшәаҿы. Урҭ иреиуоуп:
апартиа, акурс, аинформациа, аинститут, атеатр, ара­
дио, апринципқәа, акультура, агимн, ароль, актер, ансамбль, анатиурморт, аспорт, амитинг, акомпиутер уб. иҵ.
Ҵакык аазырԥшуа, иеилымшәо ажәеицааирақәа афразеологиа ҳәа иашьҭоуп. Убарҭ ҭызҵаауа абызшәадырра ахәҭагьы афразеологиа ахьӡуп.
Иеилымшәо ажәеицааира афразеологизм ҳәагьы иашьҭоуп.
Аҿырԥштәқәа:
Аԥсуа фразеологизмқәа
Аахҵәа издырам. – Акгьы издырам.
Иаб ихә икит. – Ахә рацәаны иақәиҵеит.
Ажәа уасыршьит. – Цәажәарала усырааԥсеит.
Сажәа дахыԥом. – Исҳәо ҟаиҵоит, сҳәатәы хеиҵоит, дысзыӡырҩуеит.
Ажәа иҿоуп. – Ибзианы дцәажәоит, дцәажәаҩ бзиоуп.
Сажәа ҩбеитәуам. – Иаасҳәо иаразнак иҟаиҵоит, сҳәатәы хеиҵоит.
Дбаны сынхом. – Дысцәымӷуп.
Ибаҩ дацәаашьом// Абаҩҷыда илоуп. – Деилҟьоуп, дласуп, дҵаруп.
Абга дақәтәоуп. – Даҩысҭаауп, дгызмалуп.
Абга иԥылт. – Дманшәалахеит, иқәҿиеит.
Ибӷа ԥҵәоуп. – Аусура ицәымӷуп, даашьаҩуп.
Рыбӷьыцқәа ԥжәеит. – Иеибаргәааит.
Сыбз аӡы аҵабеит. – Сышцәажәоз, акы шысҳәоз, сшалацәажәоз сааԥсеит.
Ибз хәшәуп. – Ибзианы, ихааны ацәажәашьа идыруеит.
Игәаҵәа жәпоуп. – Иеилкаара маҷуп, арыцҳашьара илам.
Игәаҵәа еилысит. – Акыр анҵы, акыр аныбжьыс ашьҭахь иеиликааит.
Игәы рахәым. – Дычмазаҩуп.
Игәы бзиоуп. – Дычмазаҩӡам.
Игәы каҳаит. – Бзиарак дақәымгәыӷуа дҟалеит.
Игәы ԥжәоит. – Акы даргәаауеит.
Игәы ндырхеит. – Ддыргәааит.
Игәы иалсит. – Дгәааит.
Сгәы дақәшәоит. – Дысгәаԥхоит.
Сгәы ҟаиҵеит. – Сиргәыбзыӷит, сирлахҿыхит.
Игәы 8ҵәеит. – Акы изымчҳауа дҟалеит.
Аӡы шыцәаз ибеит. – Дманшәалахеит, иқәҿиеит, анасыԥ бзиа иоуит, дзеигәырӷьашаз акы дақәшәеит.
Иԥсы ишьоит. – Иааԥсара ихаиршҭуеит.
Иԥсы ҭоуп. – Дымԥсӡацт. Дыҟоуп.
Сыԥсы даԥшәмахеит (ҿихит). – Дсыцхрааит, дсыхәеит.
Аԥсыха сымам. – Даара сеилахоуп, аамҭа сымам. (В. А. Касланӡиа. Аԥсуа бызшәа афразеологиатә жәар. Аҟәа, 1999).
Агерман фразеологизмқәа
1.       (дшыччоз) икьатеиах ԥҵәеит
2.             Ахыдара ашьапы арааԥсоит
3.        игәы иҭоу аартны иҳәоит
4.    ̈ ̈ иԥсахы ԥыржәеит, игәы дахаԥыржәеит
5.   ̈   игәы еилашәеит, игәы еибакит
6.     агьама икит, абзиара иалаз еиликааит 7.    ̈  абга уасахьчас иҟарҵоит (аҟаҵара)
8.   о   амагәшьхәа дҭеицалт; аҩ дыҵеицалт; анышә даирхеит
9.      ицәа дҭырхит; ицәа ӡы аанамго дҟарҵеит
10.    аӷәыцәҳәы дықәтәоуп; уи иџьыба аҵа ҭаԥсуеит
11.     игәы бзиам, игәы рахәым
12.      (уи) иԥара аӡы иҭеиԥсеит
13.     уи игәаҵәа жәпоуп
14.     ҿааихак ҟаиҵом (ҟалҵом)
15.     ацәҟьа (ашьацҳәа) даҿашәеит
16.     (уи) аӡы дҭахысит, аҳаԥшьа дҭаҟааит
17.        аҳ иеиԥш дыҟоуп; абаа иҭоу диҩызоуп
18.          Дасу илеи иҳәеи иара иеиԥшхоит. Ацгәы аԥа аҳәынаԥ акуеит
19.      алаԥш ақәшәара (аҵашәара)
20.    ̈ ̈   аӡәы ила ахтра, аӡәы акы иеилыркаара
21.      амҩа иаша ақәзаара
22.    ̈   амҩахҟьара
23.     адунеи аҵыхәан (аҵан)
24. ̈    ̈ зеиԥш ҟамло акгьы ыҟам; ауаҩы зегьы дрықәгәыӷуазароуп
25.   ̈ акымзарак аҟамҵара
(В.А. Касланӡиа. Анемец-аԥсуа фразеологиатә жәар. Қарҭ, 1985).
Иҟашәҵа азҵаарақәа рҭак.
1. Иарбан ажәақәоу абырзен бызшәаҟынтәи аԥсуа бызшәа иалалаз?
2. Иарбан ажәақәоу алатин бызшәаҟынтәи аԥсуа бызшәа иалалаз?
3. Иарбан ажәақәоу агерман бызшәаҟынтәи аԥсуа бызшәа иалалаз?
4. Иарбан англыз ажәақәоу аԥсуа бызшәаҿы ахархәара змоу?
5. Иарбан францыз ажәақәоу аԥсуа бызшәаҿы ахархәара змоу?
6. Иарбан италиан ажәақәоу аԥсуа бызшәаҿы ахархәара змоу?
7. Иарбан араб ажәақәоу аԥсуа бызшәаҿы ахархәара змоу?
8. Иарбан ажәақәоу аҭырқә бызшәаҟынтәи аԥсуа бызшәа иалалаз?
9. Интернационалтә ажәақәас ижәдыруеи?
10. Фразеологизмқәас ижәдыруеи?
Инашәыгӡа адҵа.
1. Ишәҳәа аҵакы рацәа змоу ажәақәас ижәдыруа.
2. Ишәҳәа иарбан ҵакқәоу абарҭ ажәақәа ирымоу: ашә, акалам, ашьха, аҿы, ашьапы, аиқәа, аиқәаҵәа, аилагара, аилыргара, аиха, аиҭагара, акы, абаа, ажьира, ажә, ажәабжь, ажәла, акаршәра, акьаҿ, арбара.
3. Ишәҳәа ҵакык ада змам ажәақәас ижәдыруа.
4. Ишәҳәа абарҭ ажәақәа рсинонимқәа (синонимқәас ирымоу): ау, ақьиа, агхара, ааԥшра, аҟәыш, асаби, аҽбыга, агәакьа, аԥа, аԥҳа.
5. Ишәҳәа абарҭ ажәақәа рантонимқәа (антонимқәас ирымоу): абзиа, аҟәыш, аԥшӡа, ау, аду, аԥстәы, аахәара, ахашәалахәы, аԥа, аиашьа, ан, аччара, аԥхьара, ақәҵара, ашьҭыхра.
6. Ишәҳәа омонимқәас ижәдыруа.
7. Ишьақәшәыргыл аомонимқәа: ахы, ацәа, ажәла, ашьха, аца, ашра злоу аҳәоуқәа.
8. Ишәҳәа омографқәас ижәдыруа.
9. Ишьақәшәыргыл аомографқәа злоу аҳәоуқәа.
Адунеи аҿы иҟоуп иеиуеиԥшым 6-нызқь бызшәа рҟынӡа. Абызшәақәа рхыԥхьаӡара ииашаны ашьақәыргылара уадаҩуп, избанзар иахьанӡагьы иҟоуп алингвистика аганахьала ибзианы иҭҵаам араионқәа (иаҳҳәап, Австралиеи Океаниеи рраионқәак). Абызшәақәеи, адиалектқәеи, абызшәақәа рвариантқәеи реилыргара мариам.
Аҭоурыхтә ҿиараҿы абызшәақәа рхыԥхьаӡара аҽаԥсахуеит. Бызшәақәак адунеи ианыӡаауеит, урҭ рыла ицәажәо, изхатәы бызшәоу ажәларқәа рхы иахьадмырхәо иахҟьаны. Ианыӡааз (ианыӡаахьоу) абызшәақәа иреиуоуп
ажәытә бырзен бызшәеи алатин бызшәеи, иара убас ажәытәан Аԥхьатәи Азиеи Азиа Маҷи рҵакырадгьылқәа рҿы иуԥылоз абызшәақәа жәпакы: ашумер, аелам, ахетт, арамеиа, алики, африги бызшәақәа уҳәа убас иҵегьы.
Ианыӡааз (зыԥсы ҭам) абызшәақәа рҟынтәи бызшәақәак акраамҭа иеиқәханы иҟан анцәахаҵара абызшәақәеи аҵарадырра абызшәақәеи раҳасабала, иазгәаҳҭап алатин бызшәа ароль абжьаратәи ашәышықәсақәа рзы Европа. Иахьагьы абырзени алатини ажәақәеи ашьагәыҭқәеи рхы иархәаны аҵарадыррақәа жәпакы рҿы иаԥырҵоит атерминологиа.
Ишьақәгылоит абызшәа ҿыцқәа. Иаҳҳәап, XIV–XV ашәышықәсақәа рзы иакыз ажәытәурыс бызшәаҟынтәи ишьақәгылеит аурыс, аукраин, абелорус бызшәақәа; иахьатәи аиталиан бызшәа шьақәгылеит атоскантә  диалектқәеи алатин бызшәеи рышьаҭала; иахьатәи аамҭазы англыз бызшәа авариантқәа уԥылоит Америка Иеиду Аштатқәа рҿи Австралиеи.
Абызшәақәа рыла ицәажәо рхыԥхьаӡара еиҟарам. Иеиҟарам урҭ рыуаажәларратә функциақәеи раҳаҭыри. Актәи аҭыԥ абарҭ аҷыдарақәа рыла иааныркылоит адунеитә бызшәақәа. Адунеитә бызшәақәа рахь иаҵанакуеит акитаи бызшәа (уи хатәы бызшәас ирымоуп миллиардк инеиҳаны ауааԥсыра), англыз бызшәа (уи рхатәы бызшәоуп 350 миллионҩык), аурыс бызшәа (уи рхатәы бызшәоуп 190 миллионҩык), аиспан бызшәа (уи рхатәы бызшәоуп 150 миллионҩык), афранцыз бызшәа (уи рхатәы бызшәоуп 80 миллионҩык).
Арҭ абызшәақәа (акитаи бызшәа ада) зхатәы бызшәақәоу ажәларқәа ртәылақәа рҿы адагьы ахархәара рымоуп егьырҭ арегионқәа рыҿгьы, иаҳҳәап: англыз бызшәеи аиспан бызшәеи алаҵәахьеит Аҩадатәи Америкеи Аладатәи Америкеи; азиатәи, африкатәи атәылақәа жәпакы рҿы арҭ абызшәақәа рыдагьы иалаҵәахьеит афранцыз бызшәа. Адунеитә бызшәақәа рҵоит иеиуеиԥшым амилаҭқәа иреиуоу ауаа, иаҳҳәап: аурыс бызшәа ҳтәыла иқәынхо ажәларқәа злеицәажәо бызшәоуп.
Адунеитә бызшәақәа рфункциақәа рацәоуп: арҭ абызшәақәа аҵарадырреи, аҵареи, аҳәынҭқарратәи административтәи усмҩаԥгареи, алитературеи, амассатә информациа ахархәагақәеи (арадио, ателехәаԥшра, апресса), акинои рбызшәақәа ҳәа иԥхьаӡоуп; арҭ абызшәақәа жәларбжьаратәи аиҿкаарақәеи, адунеизегьтәи аконгрессқәеи, аконференциақәеи рҿы усугатә бызшәақәоуп.
Африка иҟоуп абызшәақәа рацәаны. Араҟа бызшәақәак рыла ицәажәо ауаа рхыԥхьаӡара даара имаҷуп. Ҳара ҳтәылаҿы Аҩада Кавкази Сибра раионқәак рҿи бызшәақәак рыла ицәажәо ауаа рхыԥхьаӡара маҷуп. Урҭ абызшәақәа иреиуоуп, иаҳҳәап: ашәуа (абаза), арутуль, аселькуп, асаам бызшәақәа. Арҭ абызшәақәа рыла ицәажәо ауаа рхыԥхьаӡара наӡоит ҩнызқь инаркны жәанызқь рҟынӡа. Аиукагир  бызшәала (Иакутиа аҩадахьы) ицәажәо ауаа зықьҩыкгьы ыҟам .
Иҟашәҵа азҵаарақәа рҭак.
1. Адунеи аҿы заҟа бызшәа рҟынӡа ыҟоузеи?
2. Иарбан бызшәақәоу ианыӡаахьоу?
3. Иарбан бызшәақәоу ажәытәурыс бызшәаҟынтәи ишьақәгылаз?
4. Ишԥашьақәгылеи иахьатәи аиталиан бызшәа?
5. Иабоуԥылои англыз бызшәа авариантқәа?
6. Иарбан бызшәақәоу адунеитә бызшәақәа рахь иаҵанакуа?
Иеиҭажәга агерман бызшәахь!
Адунеитә бызшәақәа рахь иаҵанакуеит акитаи, англыз, аурыс, аиспан, афранцыз бызшәақәа. Акитаи бызшәа хатәы бызшәас ирымоуп миллиардк инеиҳаны ауааԥсыра. Англыз бызшәа рхатәы бызшәоуп 350 миллионҩык, аурыс бызшәа рхатәы бызшәоуп 190 миллионҩык, аиспан бызшәа рхатәы бызшәоуп 150 миллионҩык, афранцыз бызшәа рхатәы бызшәоуп 80 миллионҩык.
Адунеитә бызшәақәа аҵарадырреи, аҵареи, аҳәынҭқарратәи административтәи усмҩаԥгареи, алитературеи, амассатә информациа ахархәагақәеи (арадио, ателехәаԥшра, апресса), акинои рбызшәақәа ҳәа иԥхьаӡоуп; арҭ абызшәақәа жәларбжьаратәи аиҿкаарақәеи, адунеизегьтәи аконгрессқәеи, аконференциақәеи рҿы усугатә бызшәақәоуп.
Адунеи ажәларқәа рбызшәақәа еиԥшым еилазаашьалеи рыҿиашьа аҭоурых алеи. Бызшәақәак ржәари, рфонетикатә шьақәгылашьеи, рыграмматикеи еиԥшуп; аҽа бызшәақәак зынӡа иеицәыхароуп еилазаашьалеи рҭоурыхтә ҿиашьалеи.
Зеиԥш хыҵхырҭак аҟынтәи ишьақәгылаз, иеиԥшу абызшәақәа иеизааигәоу абызшәақәа ҳәа ирышьҭоуп. Ҿырԥштәыс иаагозар, аурыс, аболгар, аполиак, ачех уҳәа егьырҭ аславиан бызшәақәа иеизааигәоу бызшәақәоуп: урҭ хыҵхырҭак аҟынтәи – апраславиан бызшәаҟынтәи ишьақәгылеит.
Апраславиан бызшәа ахархәара аман ҳара ҳашықәсԥхьаӡара аныҟала  азқьышықәса агәҭанынӡа.
Зеиԥш хыҵхырҭак аҟынтәи ишьақәгылаз, акырӡа иеиԥшу (жәарлеи грамматикалеи) абызшәақәа иеизааигәаӡоу абызшәақәа ҳәа ирышьҭоуп.
Хылҵшьҭрала абызшәақәа ршоит аҭаацәарақәа рыла, аҭаацәарақәа – агәыԥқәа рыла. Абызшәатә ҭаацәара иалоуп иеизааигәоу абызшәақәа, абызшәатә гәыԥ иалоуп иеизааигәаӡоу абызшәақәа.
Адунеи абызшәақәа рҽыршоит абарҭ абызшәатә ҭаацәарақәа рыла:
индоевропатәи абызшәатә ҭаацәара;
кавказтәи;
асемит-хамиттә;
финно-угортәи;
атиурктә;
амонголтә;
атунгус-манчжуриатә;
китаи-тибеттәи;
самодитәи;
дравидтәи;
малаи-полинезиатәи;
австралиатәи;
апапуастә;
африкатәи;
палеоафрикатәи;
палеоазиатәи;
аескимосцәа рбызшәақәа;
Аҩадатәи, Аладатәи иара убас Агәҭантәи Америка абызшәақәа. Абарҭ арегионқәа рҿы инхо ашьагәыҭ уааԥсыра рбызшәақәа.
Иҟоуп абызшәатә ҭаацәарақәа ирылам абызшәақәагьы, урҭ иреиуоуп абаск бызшәа (Испаниа аҩадахьы иуԥыло), аиапон бызшәа уҳәа даҽа бызшәақәакгьы.
Индоевропатәи абызшәатә ҭаацәара. Аурыс бызшәа индоевропатәи абызшәатә ҭаацәара иалоуп. Ари абызшәатә ҭаацәара иалоу абызшәақәа рхыԥхьаӡара даара ирацәоуп. Ари аҭаацәара иалоуп шә-бызшәак рҟынӡа. Индоевропатәи абызшәатә ҭаацәара шоит агәыԥқәа рыла.
Индоевропатәи абызшәақәа ргәыԥқәа иреиуоуп:
1) индиатәи абызшәатә гәыԥ: арахь иаҵанакуеит хинди, урду (Индиеи Пакистани рҵакырадгьыл аҿы иуԥыло), абенгал, ацыган бызшәақәа уҳәа убас егьырҭгьы;
2) ирантәи абызшәатә гәыԥ: арахь иаҵанакуеит атаџьықь, аџьам, ақәырд, апамир бызшәақәа уҳәа убас егьырҭгьы;
3) балтикатәи абызшәатә гәыԥ: ари агәыԥ иалоуп алитов, алатыш бызшәақәа, иара убас XVII ашәышықәсанӡа (ианыӡаанӡа) апрус бызшәа;
4) агерман бызшәатә гәыԥ: адат, ашвед, анорвег, аисланд бызшәақәа – аҩадатәи (скандинавтәи) агәыԥ маҷ иаҵанакуеит; англыз, аголланд, африкатәи (Аладатәи Африка инхо абурцәа рбызшәа – урҭ уахь нхара инеит Голландиантәи), африз, агерман, аидиш (ауриа бызшәа ҿыц) – мраҭашәаратәи агәыԥ маҷ иаҵанакуеит;
5) ароман бызшәатә гәыԥ: арахь иаҵанакуеит: афранцыз, апровансал, аиталиан, аиспан, апортугал, арумын,
амолдав бызшәақәа уҳәа убас иҵегьы; арахь иаҵанакуеит иара убас ианыӡаахьоу алатин бызшәеи ҳаҭыр зқәым алатыни (заатәи абжьаратә шәышықәсақәа рызтәи жәлар-латинтә цәажәашьақәа);
6) кельттәи абызшәатә гәыԥ: ари агәыԥ иалоуп аирланд, ашотланд, абретон, авалли бызшәақәа уҳәа уб. иҵ.;
7) абырзен бызшәатә гәыԥ: ари агәыԥ иалоуп абырзен бызшәа ҿыци ианыӡаахьоу ажәытә бырзен бызшәеи;
8) албаниатәи абызшәатә гәыԥ ари абызшәатә гәыԥ шьақәгылоуп албан бызшәа мацарала;
9) аерман (ашәамахь) бызшәатә гәыԥ уи шьақәгылоуп акырӡа иеиԥшым иахьатәи аерман бызшәеи ажәытә ерман бызшәеи рыла;
10) аславиан бызшәатә гәыԥ.
Иҟашәҵа азҵаарақәа рҭак.
1. Иарбан бызшәақәоу иеизааигәоу абызшәақәа ҳәа изышьҭоу?
2. Иеизааигәоу бызшәақәас ижәдыруеи?
3. Иарбан бызшәақәоу иеизааигәаӡоу абызшәақәа ҳәа изышьҭоу?
4. Иеизааигәаӡоу бызшәақәас ижәдыруеи?
5. Ишԥашо абызшәақәа хылҵшьҭрала?
6. Иарбан бызшәақәоу абызшәатә ҭаацәара иалоу?
7. Бызшәатә ҭаацәарақәас ижәдыруеи?
8. Иарбан бызшәатә гәыԥқәоу индоевропатәи абызшәатә ҭаацәара иалоу?
9. Иарбан бызшәақәоу индоевропатәи абызшәатә гәыԥқәа ирылоу?
Иеиҭажәга агерман бызшәахь.
Зеиԥш хыҵхырҭак аҟынтәи ишьақәгылаз иеиԥшу абызшәақәа иеизааигәоу  абызшәақәа ҳәа ирышьҭоуп.
Аурыс, аболгар, аполиак, ачех уҳәа егьырҭ аславиан бызшәақәа иеизааигәоу бызшәақәоуп.
Зеиԥш хыҵхырҭак аҟынтәи ишьақәгылаз, акырӡа иеиԥшу абызшәақәа иеизааигәаӡоу   абызшәақәа ҳәа ирышьҭоуп.
Хылҵшьҭрала абызшәақәа ршоит аҭаацәарақәа рыла, аҭаацәарақәа – агәыԥқәа рыла.
Абызшәатә ҭаацәара иалоуп иеизааигәоу абызшәақәа, абызшәатә гәыԥ иалоуп иеизааигәаӡоу абызшәақәа.
Атермин «афонетика» абырзен ажәа  аҟынтәи иаагоуп:  иаанагоит ашьҭыбжь. Афонетика ажәаҳәатә шьҭыбыжьқәа, урҭ рышьақәгылашьа, реицааишьа, рҽыԥсахшьақәа ҭызҵаауа бызшәадырратә ҭҵаарадырроуп. Афонетика иҭнаҵаауеит иара убас ақәыӷәӷәара, ацыра, аинтонациа.
Аԥсуа литературатә бызшәаҿы иҟоуп 64 шьҭыбжьы. Урҭ зегьы абжьыҟабжақәа (асонантқәа) и, у рыда алфавит аҿы анбанқәа рыла иарбоуп.
Абжьыҟабжақәа ҟ, ў аҩраан абжьыҟанаӡақәа и, у реиԥш иаҳарбоит.
Аԥсуа бызшәаҿы ашьҭыбжьқәа шоит абжьыҟақәеи ацыбжьыҟақәеи ҳәа.
Абжьыҟақәа бжьыцқьа мацарала ишьақәгылоит. Урҭ анышьақәгыло ҳрыԥҳақәа рҟынтәи иаҳхылҵуа аҳауа аԥықәслара аиуӡом.
Иахьатәи аԥсуа литературатә бызшәаҿы фы-бжьыҟак ыҟоуп. Урҭ иреиуоуп: а, о, у, е, и, ы. Арҭ абжьыҟақәа рҟынтәи жәытәнатә аахыс аԥсуа бызшәа иалаз абжьыҟақәа а, ы, и, у роуп. Абжьыҟақәа е, о аԥсуа бызшәаҿы ассимилиациа иахҟьаны ашьҭахь ишьақәгылаз бжьыҟақәоуп.
Абжьыҟақәа а, ы аԥсуа бызшәаҿы инарҭбааны ахархәара рымоуп.
Абжьыҟа а ҳԥылоит ажәа апозициақәа зегьы рҿы: ажәа алагамҭаҿы, агәҭаны, анҵәамҭаҿы: ан, аб; аиашьа, аԥҳа, алашара уб. иҵ.
Абжьыҟа ы уԥылоит ажәа агәҭаны, анҵәамҭаҿы: аныҳәа, аҳәыҳә, асы, ахы, аҿы уб. иҵ. Абжьыҟа ы ажәа алагамҭаҿы иануԥыло аҟаҵарбаҿы асубиект рбага и анбыжьшәо мацара ауп: Аӡы ыҟоуп. Астол ашәҟәы ықәуп. Аҵла аҵарақәа ықәтәоуп. Ала ыцәоуп уб.иҵ.
Абжьыҟақәа и, у аԥсуа бызшәаҿы имаҷны иуԥылоит. Урҭ «абжьыҟа наӡақәа ирзааигәаны ацыраҟаҵарагьы рылшо иахьыҟоу позициа заҵәык аҿы ауп: ажәа алагамҭаҿы и, у рхала, даҽа бжьыҟак ма цыбжьыҟак ирыцымкәа, ацыра аныҟарҵо. Асеиԥш аҭагылазаашьа аныҟоу -и, -у ақәыӷәӷәара рықәымшәо, адхаларатә ҵакы рыманы ма ахаҿқәа аазырԥшуа префиксқәаны ажәа аԥхьа иангылоу, иашьҭанеиуа ажәа (ацыра) цыбжьыҟак мацара ала ианалаго ауп.
и-напы, у-напы; и-хаҭа, у-хаҭа;
и-ныха, у-ныха; и-ԥа, у-ԥа;
и-цеит, у-цеит; и-каҳаит, у-каҳаит;
и-иашоуп, у-иашоуп; и-уада, у-уада» (Аԥсуа бызшәа аҩышьаԥҟарақәа. Аҟәа, 2011, ад. 42.9. Абжьыҟабжақәеи адифтонгқәеи
Аԥсуа бызшәаҿы иҟоуп ацыра ззыҟамҵо, ақәыӷәӷәара зқәымшәо абжьыҟабжақәа ҩба: ҟ, ў. Урҭ рхатә дыргақәа рымаӡам. Урҭ аҩраан абжьыҟақәа и, у реиԥш иадырбоит.
Абжьыҟабжақәа и-и у-и абжьыҟақәа а-и ы-и ишьақәдыргылоит абарҭ адифтонгқәа: аи, иа, ыи, иы; ау, уа, ыу, уы.
Цырала ажәашараан арҭ адифтонгқәа цырак ауп ишьақәдыргыло. Адифтонгқәа злоу ажәақәа рҿы ацыра ҟазҵогьы, зны-зынла ақәыӷәӷәара зықәшәогьы абжьыҟақәа а, ы роуп, иаҳҳәап: и-маа, иа-р и-сыи-ҭеит, иыс-ҭеит; у-ра, уа-ра, и-лыу-ҭеит, и-уыл-ҭеит уб. иҵ.
Абарҭ адифтонгқәа ракәын жәытәнатә аахыс аԥсуа бызшәа иалаз. Иахьатәи аԥсуа бызшәа аҩышьаԥҟарақәа рыла абжьыҟабжақәа и, у рывараҿы аҩышьа армариаразы иҩтәым ацыра ҟазҵогьы, ақәыӷәӷәара ныҟәызгогьы ы (Шәахә. Аԥсуа бызшәа аҩышьаԥҟарақәа. Аҟәа, 2011, ад. 449. Убри аҟнытә абжьыҟа ы афункциақәа абжьыҟабжақәа ҟ, ў инарыгӡоит. Урҭ ацырагьы ҟарҵоит, ақәыӷәӷәарагьы ныҟәыргоит:
Аҿырԥштәқәа:
а-с (←ауыс)
а-ка (←аиыка)
ун-цәа (←уынцәа)
ин-цәа (←иынцәа) ду-дыр-уеит (←дыудыруеит) ди-дыр-уеит (←дыидыруеит) а-ду (←адыу)
ан-ду (←андыу) и-сҭеит (←исыиҭеит) с-ҭеит (←иысҭеит) и-лҭеит (←илыуҭеит) и-л-ҭеит (←иуылҭеит)
«Абжьыҟабжақәа ҟ, ў раԥхьа игылоу, ақәыӷәӷәара зықәшәо абжьыҟа ы ҩтәуп, ажәа цырала ашараан ы аԥхьатәи ацырахь, иашьҭанеиуа и, у ашьҭахьтәи ацырахь ицозар, уи иаанагоит ыи, ыу цырак иатәым, ҩ-цырак шьақәдыргылоит ҳәа». (Аԥсуа бызшәа аҩышьаԥҟарақәа. Аҟәа, 2011, ад. 459
Аҿырԥштәқәа: ды-иасуеит ды-иаргоит
сы-иашьара сы-уа
ры-уа аԥсы-уак сы-уаажәлар аҽы-уаҩ абжьы-уаа
Аԥсуа бызшәаҿы ассимилиациа иахҟьаны ахархәара роуа иалагеит уаанӡа абызшәа иаламыз адифтонгқәа еи (аи аҭыԥан), уе (уа аҭыԥан), уо (уа аҭыԥан), оу (ау аҭыԥан), ио (иа аҭыԥан).
Аԥсуа бызшәа адифтонгқәа еи, уе ралалара зыхҟьаз абжьыҟабжа и аныррала абжьыҟа а абжьыҟа е ахь иахьиасыз ауп:
дгылаит  дгылеит иҳәаит  иҳәеит исаҳауаит  исаҳауеит издыруаит  издыруеит
Аԥсуа бызшәаҿы адифтонгқәа уо, оу, ио рхархәара (рцәырҵра) зыхҟьаз абжьыҟабжа у аныррала абжьыҟа а абжьыҟа о ахь иахьиасыз ауп:
сауп  соуп сгылауп  сгылоуп уауп  уоуп
иауп  иоуп
диауп  диоуп
Аԥсуа бызшәаҿы уажәтәи аамҭаҿы ҟаҵарбақәак рынҵәамҭақәа рҿы иаҳԥыло, ажәытәан аԥсуа бызшәа иаламыз адифтонг (аицааира) ои ҳауит аҟаҵарба ашьаҭа иатәу абжьыҟа а-и адифтонг уа-и (уажәтәи аамҭа узырбо асуффикс) реилаларала:
изба + уаит  избоит исҳәа + уаит  исҳәоит
Агерман бызшәаҿгьы иаҳԥылоит адифтонгқәа. Урҭ иреиуоуп:       ̈ ƆØ,  
Арҭ адифтонгқәа ҳауеит икьаҿу ҩ-бжьыҟа шьҭыбжьык реилалара иабзоураны. Аҳәараан актәи ашьҭыбжь кьаҿуп, иаартуп, аҩбатәи – кьаҿуп, иаркуп.
Адифтонгқәа    ау  ирыԥхьоит аԥсуа дифтонг аи еиԥш:    уб. иҵ.
Адифтонгқәа  ̈ ƆØ ирыԥхьоит аԥсуа дифтонг ои еиԥш:     ̈  ̈  ̈  уб. иҵ.
Адифтонг а  иаԥхьоит аԥсуа дифтонг ау еиԥш:     уб. иҵ.
Аԥсуа бызшәаҿы иаҳԥылоит абжьыҟабжақәа и-қәа ҩба рыбжьара абжьыҟа е: иеи. Аицааира (атрифтонг) иеи аҿы абжьыҟа е ҳауит, хыхь ишазгәаҭоу еиԥш, абжьыҟа а аҟынтәи аҩбатәи абжьыҟабжа и иҟанаҵаз анырра иахҟьаны:
иаиҳәоит  иеиҳәоит иаицәажәоит  иеицәажәоит
иаибадыруеит  иеибадыруеит иаиццоит  иеиццоит
Абжьыҟабжақәа и, у рыбжьара абжьыҟабжа и иахҟьаны абжьыҟа а ииасуеит абжьыҟа е ахь:
исаҳауаит  исаҳауеит издыруаит  издыруеит саауаит  саауеит
Абжьыҟабжақәа и, у рыбжьара абжьыҟабжа у иахҟьаны абжьыҟа а ииасуеит абжьыҟа о ахь:
иауп  иоуп, иауҳәоит  иоуҳәоит диауп  диоуп, иаура  иоура
Абжьыҟабжақәа у-қәа ҩба рыбжьара аҩбатәи у-бжа иахҟьаны абжьыҟа а ииасуеит абжьыҟа о ахь:
уауп  уоуп уаура  уоура
Аицааирақәа (атрифтонгқәа) иеи, уеи, иоу, уоу еснагь цырак еицышьақәдыргылоит: иеи-ҳәоит, саа-уеит; Ажәақәа иоуп, диоуп, уоуп цырак ала ауп ишышьақәгыло.
Ацыбжьыҟақәа
Ацыбжьыҟақәа анышьақәгыло ҳрыԥҳақәа рҟынтәи иаҳхылҵуа аҳауа аԥықәсалара аиуеит. Уи зыхҟьо ацыбжьыҟақәа анышьақәгыло, актив ажәаҳәатә органқәа (абз, ақьышәқәа) апассив ажәаҳәатә органқәа (ахаԥыцқәа, аҿыҵа, абызҷыда) иахьырзааигәахо, иахьрыдыӷәӷәало ауп.
Ацыбжьыҟақәа шоит ацыбжьыҟа ҵарқәеи ацыбжьыҟа дагәақәеи ҳәа.
Ацыбжьыҟа ҵарқәа шьақәгылоит абжьыцқьеи абжьыхәанчеи рыбзоурала, аха ацыбжьыҟа ҵарқәа рҿы абжьыхәанча иаҳа иеиҳауп абжьыцқьа аасҭа.
Ацыбжьыҟа дагәақәа шьақәгылоит абжьыхәанча мацарала.
Шьақәгылашьала ацыбжьыҟақәа шоит асонортә цыбжьыҟақәа, акылааратә цыбжьыҟақәа, аимҟьаратә цыбжьыҟақәа ҳәа.
Асонортә цыбжьыҟақәа
Асонортә цыбжьыҟақәа шьақәгылоит абжьыцқьеи абжьыхәанчеи рыбзоурала, аха асонортә цыбжьыҟақәа рҿы абжьыцқьа иаҳа иеиҳауп абжьыхәанча аасҭа.
Асонортә цыбжьыҟақәа акакалатәи асистема змоу ацыбжьыҟақәа ҳәа ирышьҭоуп. Урҭ рахь иаҵанакууеит: л, м, н, р. Иахьышьақәгыло аҭыԥ ала л-и н-и абыз-хаԥыцтә цыбжьыҟақәоуп, м – қьышәтә цыбжьыҟоуп, р – абыз-хаԥыцҿыҵатә цыбжьыҟоуп.
Аԥсуа бызшәаҿы асонортә цыбжьыҟақәа зегьы цыбжьыҟа ӷәӷәақәоуп. Асонортә цыбжьыҟа ԥшқа л’(ль) ҳԥылоит аурыс бызшәаҟынтәи аԥсуа бызшәа иалалаз ажәақәа рҿы: алитература, алирика, афильм, альбом уб. иҵ.
Акылааратә цыбжьыҟақәа
Акылааратә цыбжьыҟақәа анышьақәгыло, ҳажәаҳәатә органқәа еизааигәахоит, урҭ рыбжьара иҟалоит акылаара, ҳрыԥҳақәа рҟынтәи иаҳхылҵуа аҳауа ари акылаара икылсуеит.
Акылааратә цыбжьыҟақәа ҩба-ҩбалатәи асистема змоу ацыбжьыҟақәа ҳәа ирышьҭоуп.
Урҭ рахь иаҵанакуеит:
в –ф
з –с ж– ш жь – шь жә – шә ӷ– х
ӷь – хь ӷә – хә
–ҳ ҩ – ҳә
Актәи ариад аҿы игылоу ацыбжьыҟақәа ҵарқәоуп, аҩбатәи ариад аҿы игылоу ацыбжьыҟақәа дагәақәоуп. Арҭ ацыбжьыҟақәа рҟынтәи ацыбжьыҟақәа жь – шь, ӷь – хь цыбжьыҟа ԥшқақәоуп.
Ацыбжьыҟақәажә–шә, ӷә–хә,ҩ–ҳә– қьышәхаргьежьратә цыбжьыҟақәоуп. Иахьышьақәгыло аҭыԥ ала в – ф – қьышәхаԥыцтә цыбжьыҟақәоуп; з – с бызԥхьатәиқәоуп, хаԥыцтәқәоуп; ж – ш, жь – шь, жә – шә бызԥхьатәиқәоуп, ҿыҵахаԥыцтәқәоуп; ӷ – х, ӷь – хь, ӷә – хә – бызшьҭахьтәиқәоуп, ҿыҵашьҭахьтәиқәоуп; ҳ, ҩ – ҳә – хәлымшәатә (ларингалтә) цыбжьыҟақәоуп.
Аимҟьаратә цыбжьыҟақәа
Аимҟьаратә цыбжыҟақәа анышьақәгыло, ҳажәаҳәатә органқәа азныказ рҽеиддырӷәӷәалоит (рҽеидыркылоит), нас ҳрыԥҳақәа рҟынтәи иаҳхылҵуа аҳауа урҭ еиднахуеит.
Аимҟьаратә цыбжьыҟақәа хԥа-хԥалатәи асистема змоу ацыбжьыҟақәа ҳәа ирышьҭоуп. Урҭ рахь иаҵанакуеит:
б – ԥ– п
д – ҭ– т
дә – ҭә –
ӡ – ц– 7
ӡә – цә – џ– ҽ – ҿ
џь – ч – 3
г – қ– к
гь – қь – кь гә – қә – кә – –ҟ
– – ҟь – – ҟә
Актәи ариад аҿы игылоу ацыбжьыҟақәа ҵарқәоуп; аҩбатәи, ахԥатәи ариадқәа рҿы игылоу ацыбжьыҟақәа дагәақәоуп. Ацыбжьыҟақәа џь – ч – 3; гь – қь – кь; ҟь – цыбжьыҟа ԥшқақәоуп. Ацыбжьыҟақәадә–ҭә–тә;ӡә–цә–ҵә; гә – қә – кә; ҟә – қьышәхаргьежьратә цыбжьыҟақәоуп.
Иахьышьақәгыло аҭыԥ ала ацыбжьыҟақәа б–ԥ–п–қьышәтәцыбжьыҟақәоуп;д–ҭ–т; дә–ҭәтә;ӡ–ц–ҵ;ӡә–цә–ҵә–бызԥхьатәиқәоуп,хаԥыцтәқәоуп;џ–ҽ-ҿ;џь–ч– 3 – бызԥхьатәиқәоуп, ҿыҵа-хаԥыцтәқәоуп; г – 6 – к; гь – қь – кь; гә – қә – кә – бызшьҭахьтәиқәоуп, ҿыҵашьҭахьтәиқәоуп; ҟ, ҟь, ҟә – ҟырҟытә (фарингалтә) цыбжьыҟақәоуп.
тә ҵә
Иҟашәҵа азҵаарақәа рҭак.
1. Заҟа шьҭыбжьы ыҟоузеи аԥсуа бызшәаҿы?
2. Иарбан шьҭыбыжьқәоу (нбанқәоу) алфавит аҿы иарбам?
3. Заҟа бжьыҟа ыҟоузеи аԥсуа бызшәаҿы?
4. Ишԥашьақәгыло абжьыҟақәа?
5. Иарбан бжьыҟақәоу жәытәнатә аахыс аԥсуа бызшәа
иалоу?
6. Иарбан бжьыҟақәоу аԥсуа бызшәаҿы ашьҭахь ишьақәгылаз?
7. Иабаҳԥыло абжьыҟақәа и, у?
8. Иарбан дифтонгқәоу жәытәнатә аахыс аԥсуа бызшәа иалоу?
9. Иарбан дифтонгқәоу аԥсуа бызшәа иалалаз?
10. Ианбаҩтәу ақәыӷәӷәара зықәшәо абжьыҟа ы?
11. Заҟа цыбжьыҟа ыҟоузеи аԥсуа бызшәаҿы?
12. Иарбан цыбжьыҟақәоу асонортә цыбжьыҟақәа рахь
иаҵанакуа?
13. Иарбан цыбжьыҟақәоу акылааратә цыбжьыҟақәа
рахь иаҵанакуа?
14. Иарбан цыбжьыҟақәоу аимҟьаратә цыбжьыҟақәа
рахь иаҵанакуа?
15. Заҟа цыбжьыҟа ԥшқа ыҟоузеи аԥсуа бызшәаҿы, насгьы иарбанқәоу урҭ
16. Заҟа қьышәхаргьежьратә цыбжьыҟа ыҟоузеи аԥсуа
бызшәаҿы, насгьы иарбанқәоу урҭ
17. Идагәоуацыбжьыҟақәаарбан?Ишԥашьақәгылоурҭ 18. Иҵару ацыбжьыҟақәа арбан? Ишԥашьақәгыло урҭ
Аславиан бызшәатә гәыԥ
Аславиан бызшәатә гәыԥ индоевропатәи абызшәатә ҭаацәараҿы зегьы реиҳа идуу бызшәатә гәыԥуп. Аславиан бызшәақәа рыла ицәажәо ауаа рхыԥхьаӡара 300 миллион рҟынӡа инаӡоит.
Аславиан бызшәатә гәыԥ агәыԥ хәыҷқәа хԥа рыла ишоит – мрагыларатәи, аладатәи, мраҭашәаратәи агәыԥ хәыҷқәа. Мрагыларатәи аславиан бызшәатә гәыԥ хәыҷ ахь иаҵанакуеит аурыс, аукраин, абелорус бызшәақәа. Аладатәи аславиан бызшәатә гәыԥ хәыҷ ахь иаҵанакуеит аболгар, амакедон, асербо-хорват, асловен, ианыӡааз ажәытә
славиан бызшәақәа. Мраҭашәаратәи аславиан бызшәатә гәыԥ хәыҷы иалоуп ачех, асловак, аполиак, акашуб, асерболужиц, ианыӡааз аполаб бызшәақәа.
Акашуб бызшәа ада, аславиан бызшәақәа зегьы ирымоуп аҩыра. Ахорватцәа рыда мрагыларатәии аладатәии аславианцәа рҩыра шьаҭас иамоуп акириллица. «Кириллица» ҳәа изышьҭоу алфавит еиқәдыршәеит аславиан ҩыра ашьаҭаркыҩцәа Кирилли Мефодии IX ашәышықәсазы; мраҭашәаратәи аславиан бызшәақәеи ахорват бызшәеи (ари абызшәа аладатәи аславиан бызшәатә гәыԥ хәыҷ ахь иаҵанакуеит) рхы иадырхәоит алатин алфавит.
Ажәытә славиан баҟақәа злаҩу, раԥхьаӡа литературатә бызшәас иҟаз ажәытә славиан бызшәа ауп. Уи акрызҵазкуаз ароль нанагӡеит егьырҭ аславиан литературатә бызшәақәа рышьақәгылараҿы.
Аславиан бызшәақәа рҟынтәи аурыс бызшәа хатәы бызшәас изыԥхьаӡо ауаа рхыԥхьаӡара иаҳа иеиҳауп. Уи хатәы бызшәас ирымоуп 190 миллионҩык (Л.П. Крысин и др. Русскиҟ ӷзык. Москва, 1989, стр. 50).
Иҟашәҵа азҵаарақәа рҭак.
1. Заҟа гәыԥ хәыҷқәа рыла ишои аславиан бызшәатә гәыԥ
2. Ирыхьӡуи аславиан бызшәатә гәыԥ злашо агәыԥ хәы3қәа?
3. Иарбан бызшәақәоу мрагыларатәи аславиан бызшәатә гәыԥ хәыҷ ахь иаҵанакуа?
4. Иарбан бызшәақәоу аладатәи аславиан бызшәатә гәыԥ хәыҷ ахь иаҵанакуа?
5. Иарбан бызшәақәоу мраҭашәаратәи аславиан бызшәатә гәыԥ хәыҷы иалоу?
6. Иарбан бызшәоу аславиан бызшәақәа рҟынтәи аҩыра змам абызшәа?
7. Иарбан графикоу мрагыларатәии аладатәии аславиан бызшәақәа рҩыра шьаҭас иамоу?
8. Иарбан алфавиту мраҭашәаратәи аславианцәеи ахорватцәеи рхы иадырхәо?
9. Иарбан славиан бызшәатә гәыԥ хәыҷу изҵазкуа ахорват бызшәа?
Иеиҭажәга агерман бызшәахь.
Мрагыларатәи аславиан бызшәатә гәыԥ хәыҷ ахь иаҵанакуеит аурыс, аукраин, абелорус бызшәақәа.
Аладатәи аславиан бызшәатә гәыԥ хәыҷ ахь иаҵанакуеит аболгар, амакедон, асербо-хорват, асловен, ианыӡааз ажәытә славиан бызшәа.
Мраҭашәаратәи аславиан бызшәатә гәыԥ хәыҷы иалоуп ачех, асловак, аполиак, акашуб, асерболужиц, ианыӡааз аполаб бызшәақәа.
Кавказтәи абызшәатә ҭаацәара
Кавказтәи абызшәатә ҭаацәара шоит абарҭ абызшәатә гәыԥқәа рыла: аԥсуа-адыга бызшәатә гәыԥ, аваинах (анах) бызшәатә гәыԥ, адаӷьсҭан бызшәатә гәыԥ, ақарҭвел бызшәатә гәыԥ.
Аваинах бызшәатә гәыԥ иалоуп ачечен бызшәеи аингәыш бызшәеи. Ачечен бызшәа зхатәы бызшәоу ачеченцәа нхоит Чечентәылатәи Ареспубликаҿы. Уи аҳҭнықалақьс иамоуп Грозныи. Аингәышцәа нхоит Ингәыштәи Ареспубликаҿы. Уи аҳҭнықалақь иахьӡуп Магас. Адаӷьсҭан бызшәатә гәыԥ
шьақәгылоуп адаӷьсҭан бызшәақәа рыла. Адаӷьсҭанцәа нхоит Даӷьсҭантәи Ареспубликаҿы. Даӷьсҭан аҳҭнықалақь иахьӡуп Махачкала.
Аԥсуа-адыга бызшәатә гәыԥ иалоуп абарҭ абызшәақәа: аԥсуа бызшәа, абаза (абазин, ашәуа) бызшәа, ианыӡаахьоу аубых бызшәа, аедыгь бызшәа, аҟабарда бызшәа (аҟабарда-черқьез бызшәа).
Аедыгь бызшәа зхатәы бызшәоу аедыгьқәа нхоит Адыгеиа Ареспуликаҿы. Уи аҳҭнықалақь иахьӡуп Маиҟәаԥ.
Аҟабардақәа нхоит Ҟабарда-Балкариатәи Ареспубликаҿы. Уи аҳҭнықалақь иахьӡуп Нальчик.
Ианыӡаахьоу аублаа бызшәа зхатәы бызшәаз аублаақәа нхон ажәытәан Шәачеи Адлери иахьрыҵаркуа аҭы8қәа рҿы. Абызшәадырыҩцәа излашьақәдыргылахьоу ала, аублаа бызшәа аԥсуа бызшәа иазааигәоуп. Аублаа жәлар зегьы амҳаџьырраан Ҭырқәтәылаҟа иахыргеит. Урҭ рбызшәа рцәыӡит. Иахьа аублаақәа зынӡа имаҷҩуп, урҭ иҟоугьы рхатәы бызшәа рыздырӡом.
Абаза бызшәа зхатәы бызшәоу абазақәа (абазинцәа, ашәуаа) нхоит Ҟарачы-Черқьессктәи Ареспубликаҿы. Уи аҳҭнықалақь иахьӡуп Черкесск.
Абаза бызшәа аԥсуа бызшәа зынӡа иазааигәаӡоу бызшәоуп.
«Аԥсуа бызшәеи абаза бызшәеи грамматикатә шьақәгылашьала, жәартә еилазаарала, фонетикатә системала, шамахамзар, иеиԥшуп». (В. А. Амҷ-ԥҳа, Р. К. Гәыблиа-ԥҳа. Аԥсуа бызшәа аграмматика. Аҟәа, 1984 ш., ад. 9.9.
Аԥсуа бызшәеи абаза бызшәеи бызшәак аҟынтәи ишьақәгылеит ҳәа ирыԥхьаӡоит абызшәадырыҩцәа. Абаза бызшәаҿы иуԥылоит ҩ-диалектк: ашьхарыуатәи адиалекти тапанҭатәи адиалекти. Абаза литературатә бызшәа шьаҭас иамоуп тапанҭатәи адиалект.
Аԥсуа бызшәа аԥсуа жәлар рхатәы бызшәа ауп. Аԥсуаа нхоит Аԥсны Ареспубликаҿы. XIX ашәышықәсазы иҟаз амҳаџьырра иахҟьаны аԥсуаа рацәаҩны инхоит иара убас Ҭырқәтәыла, Мысра, Шьамтәыла, Голландиа, Германиа, Аҷара уҳәа убас егьырҭ аҳәаанырцәтәи атәылақәа рҿы.
Аԥсуа бызшәа иамоуп ҩ-диалектк: абжьыуатәи адиалекти бзыԥтәи адилекти. Аԥсуа литературатә бызшәа шьаҭас иамоуп аҩдиалектк рыла ишьақәгылоу ажәлар рбызшәа.
Кавказ иқәынхоит, хыхь зыӡбахә ҳҳәаз ажәларқәа рнаҩсгьы, ауаԥсаа, аерманцәа (ашәамахьцәа), азербаиџьанцәа. Аха арҭ ажәларқәа рбызшәақәа Кавказтәи абызшәатә ҭаацәарахьы иаҵанакӡом. Ауаԥс бызшәеи аерман бызшәеи индоевропатәи абызшәатә ҭаацәарахьы иаҵанакуеит, азербаиџьан бызшәа атиурк бызшәатә ҭаацәарахьы иаҵанакуеит. Кавказтәи абызшәатә ҭаацәара иаҵанакуа Кавказ иашьагәыҭу ажәларқәа рбызшәақәа роуп.
Иҟашәҵа азҵаарақәа рҭак.
1. Иарбан бызшәатә гәыԥқәоу кавказтәи абызшәатә ҭаацәара иалоу?
2. Иарбан бызшәақәоу аԥсуа-адыга бызшәатә гәыԥ иалоу?
3. Иарбан бызшәақәоу иеизааигәаӡоу аԥсуа-адыга бызшәатә гәыԥ иалоу абызшәақәа рҟынтәи?
4. Заҟа диалект ыҟоузеи аԥсуа бызшәаҿы, насгьы ирыхьӡуи урҭ
5. Заҟа диалект уԥылозеи абаза бызшәаҿы, насгьы ирыхьӡуи урҭ
Иеиҭажәга агерман бызшәахь.
Аԥсуа-адыга бызшәатә гәыԥ иалоуп абарҭ абызшәақәа: аԥсуа бызшәа, абаза бызшәа, ианыӡаахьоу аубых бызшәа, аедыгь бызшәа, аҟабарда бызшәа.
Аԥсуа бызшәеи абаза бызшәеи еизааигәаӡоу бызшәақәоуп.
Абаза бызшәаҿы иҟоуп ҩ-диалектк: ашьхарыуатәи адиалекти тапанҭатәи адиалекти. Абаза литературатә бызшәа шьаҭас иамоуп тапанҭатәи адиалект.
Аԥсуа бызшәаҿгьы иҟоуп ҩ-диалектк: абжьыуатәи адиалекти бзыԥтәи адиалекти. Аԥсуа литературатә бызшәа шьаҭас иамоуп аҩдиалектк рыла ишьақәгылоу ажәлар рбызшәа.
АМОРФОЛОГИА
Аморфологиа аграмматика иаҟәшоуп. Ажәа аморфологиа ажәытә бырзен бызшәа аҟынтәи иаагоуп:  иаанагоит аформа,  иаанагоит аҵара. Аморфологиа иҭнаҵаауеит абызшәаҿы иҟоу ажәақәа реилазаашьеи, урҭ рыԥсахшьақәеи, рыԥсахшьа аформақәеи, рыграмматикатә ҵакқәеи.
Ажәақәа ржәартә ҵаки, рыграмматикатә ҵаки, реилазаашьеи ирҿырԥшны урҭ шоит жәаҳәа хәҭақәаны.
Аԥсуа бызшәаҿы ажәаҳәа хәҭақәа жәаба ыҟоуп. Урҭ шоит зхала иҟоу ажәаҳәа хәҭақәеи ацхыраагӡатә жәаҳәа хәҭақәеи ҳәа.
Зхала иҟоу ажәаҳәа хәҭақәа фба ыҟоуп: ахьыӡҟа, ахьыӡцынхәра, аҟазшьарба, аԥхьаӡарахьӡы, аҟаҵарба, ацынгыла. Зхала иҟоу ажәаҳәа хәҭақәа инарыгӡоит хьыӡҳәалатәи
афункциа, даҽакала иуҳәозар, урҭ иаҳдырбоит амаҭәарқәа, аҿиара, аҟазшьақәа, ахыԥхьаӡарақәа, насгьы иҳәоу хәҭақәаны иҟалоит.
Ацхыраагӡатә жәаҳәа хәҭақәа рахь иаҵанакуеит: аидҳәалага, ашьҭынгыла, ахәҭаҷ, абыжьҭҟьа.
Урҭ хьыӡҳәалатәи афункциа рзынагӡаӡом, иҳәоу хәҭақәаны изыҟалаӡом.
Урҭ иаадырԥшуа ажәақәеи аҳәоуқәеи рыбжьара иҟоу аизыҟазаашьақәа роуп.
Зхала иҟоу ажәаҳәа хәҭақәа шоит ихадоуи ихадами ажәаҳәа хәҭақәа ҳәа. Ихадоу ажәаҳәа хәҭақәа ирымоуп ажәахырҿиаара, ихадам ажәаҳәа хәҭақәа ажәахырҿиаара рызҷыдараӡам. Ихадоу ажәаҳәа хәҭақәа иреиуоуп: ахьыӡҟа, аҟаҵарба, аҟазшьарба, ацынгыла. Ихадам ажәаҳәа хәҭақәа – ахьыӡцынхәра, аԥхьаӡара хьӡы.
Иҟашәҵа азҵаарақәа рҭак.
1. Иҭнаҵаауеи аморфологиа?
2. Заҟа жәаҳәа хәҭа ыҟоузеи аԥсуа бызшәаҿы?
3. Зхала иҟоу ажәаҳәа хәҭақәа заҟа ыҟоузеи, насгьы иарбақәан урҭ
4. Заҟа цхыраагӡатә жәаҳәа хәҭа ыҟоузеи аԥсуа бызшәаҿы,
насгьы иарбақәан урҭ
Ахьыӡҟа
Ахьыӡҟа амаҭәари амаҭәартә ҵакы змоу аилкаареи аазырԥшуа (узырбо) зхала иҟоу жәаҳәа хәҭоуп.
Ахьыӡҟақәа ирныԥшуеит ихадароу аграмматикатә классқәа ҩба: ауаҩытәыҩсатә класси амаҭәартә класси.
Ауаатәыҩса ҳзырбо ахьыӡҟақәа (ауаҩы, ахаҵа, аԥҳәыс, ашәҟәыҩҩы, абызшәадырҩы, аҵарауаҩ, аҵаҩы, ааӡаҩ, аарыхҩы, аҭиҩы, аахәаҩ, аекономист, аҳасбеилыргаҩ, аиҳабы, анапхгаҩы, амаӡаныҟәгаҩ уб. иҵ.) ауаҩытәыҩсатә класс ахь иаҵанакуеит. Урҭ зҵаарақәас иқәдыргылоит: Дарбан? Дызусҭада? Изусҭцәада?
Ауаа рыда егьырҭ амаҭәарқәеи амаҭәартә ҵакы змоу аилкаарақәеи (аҩны, атәыла, аԥстәы, арахә, аԥсаатә, ахәаҷа, аҵиаа, аҵла, аиааира, аҭынчра, ахәаахәҭра, ааглыхра, аалыҵ, ахаҭабзиара, анаплакы, аусбарҭа уб. иҵ.) ҳзырбо ахьыӡҟақәа амаҭәартә класс ахь иаҵанакуеит. Урҭ зҵаарақәас иқәдыргылоит: Иарбан? Изакәи?
Ахьыӡҟа иамоуп азаҵәи арацәеи хыԥхьаӡарақәа. Ахьыӡҟа азаҵә хыԥхьаӡараҿы иамаӡам азаҵә хыԥхьаӡара аазырԥшуа аморфологиатә рбага, иара убас акласс аазырԥшуа арбага. Ахьыӡҟаҿы азаҵә хыԥхьаӡареи акласси злаарԥшу ахьыӡҟа
аҵакалоуп. Ауаҩытәыҩсатә, класс ахь иаҵанакуа ахьыӡҟақәа (ахьыӡҟақәа: ауаҩы, ахәыҷы, аԥҳәыс рыда) арацәа хыԥхьаӡараҿы ирыцлоит асуффикс -цәа: ааӡаҩцәа, анацәа, абацәа, аԥацәа, аԥҳацәа, аҵаҩцәа, астудентцәа, аарыхыҩцәа, аҭиҩцәа, аахәаҩцәа, аҭыжьыҩцәа, аҭҵааҩцәа, афизикцәа, астрономцәа уб. иҵ.
Иеиҿшәырԥш: ауаҩы – ауаа; ахәыҷы – ахәыҷқәа; аԥҳәыс – аҳәса – аҳәсақәа.
Асуффикс -цәа иаҳнарбоит арацәа хыԥхьаӡарагьы, ауаҩытәыҩсатә классгьы, аҽакала иуҳәозар, ҩ-грамматикатә ҵакык: акласстә ҵаки ахыԥхьаӡаратә ҵаки.
Амаҭәартә класс ахь иаҵанакуа ахьыӡҟақәа арацәа хыԥхьаӡараҿы ирыцлоит асуффикс -қәа: анаплакқәа, ашәҟәқәа, аҩынқәа, аҵлақәа, аԥстәқәа, аԥсаатәқәа, ахәаҷақәа, ауҭраҭыхқәа, атәылақәа, ақалақьқәа, ақәҿиарақәа, алҵшәақәа, аԥышәарақәа, аиаҵәақәа, аҟәырҷахақәа уб. иҵ.
Ахатәы хьыӡҟақәа
Ахьыӡҟақәа шоит ахатәы хьыӡҟақәеи азеиԥш хьыӡҟақәеи ҳәа.
Ахатәы хьыӡҟақәа рахь иаҵанакуеит:
а) ауаа рыхьӡқәеи рыжәлақәеи: Алиас, Хьыбла, Карл,
Александр, Алиса, Ашәба, Ачба, Маркс, Енгельс, Аристотель, Ҳаине, Шиллер, Вальрас, Лебедев, Вильсон, Ниутон, Резерфорд уб. иҵ.;
б) атәылақәа, ақалақьқәа, ақыҭақәа рыхьӡқәа: Аԥсны, Урыстәыла, Аҟәа, Москва, Бонн, Берлин, Германиа, Бранденбург, Лыхны уб. иҵ.;
в) аокеанқәа, амшынқәа, аӡиасқәа, аӡиақәа рыхьӡқәа: Аокеан ҭынч, Амшын еиқәа, Егры, Ԥсоу, Кәыдры, Риҵа, Амтҟьал, Мзы, Раин, Дунаи, Ельба, Шпрее уб. иҵ.;
г) ашьхақәа рыхьӡқәа: Ерцахә, Ельбрус, Еверест, Сакьан, Мамзышьха, Хьымса, Ӡыхәа, Алтаи, Гималаи уб. иҵ.; д) аԥстәқәа рыхьӡ ҷыдақәа: Дамшә, Мура, Ҷашьа, Чаппи,
Бада уб. иҵ.;
ж) ашәҟәқәа, агазеҭқәа, ажурналқәа рхатәы хьыӡқәа:
«Ацынҵәарах», «Камаҷыҷ», «Аԥсны», «Алашара», «Амцабз», «Ноие Цаит»   «Аԥсны аҟазара», «Ашколи аԥсҭазаареи» уб. иҵ.;
з) апланетақәа, аеҵәақәа рыхьӡқәа: Марс, Венера, Иупитер, Еҵәаџьаа, Шарԥыеҵәа, Хәылԥыеҵәа уб. иҵ.
Азеиԥш хьыӡҟақәа
Азеиԥш хьыӡҟақәа рахь иаҵанакуеит иеижәлантәу амаҭәарқәа иеицырзеиԥшу ахьӡқәа (ашәҟәы, аҩны, аԥсадгьыл, атәыла уб. иҵ.9, иара убас абстракттә еилкаарақәа рыхьӡқәа (аԥышәара, аиааира, адырра, аартра, ахәыцра, аҭынчра, ахақәиҭра уб. иҵ.9. Азеиԥш хьыӡҟақәа ирымоуп абарҭ аформақәа: азеиԥш, иеилкаам, адхаларатә, аиагаратә.
Ахьыӡҟа азеиԥш форма
Ахьыӡҟа азеиԥш форма рбагас иамоуп апрефикс -а: а­ҳәоу, а­қалақь, а­мҩа, а­шҭа,, а­нхаҩы, а­усуҩы, а­усзуҩы, а­закәан, а­ԥҟара, а­жәа, а­ҵла, а­шьха, а­ӡиас, а­дгьыл, а­ԥҭа уб. иҵ.
Ахьыӡҟа иеилкаам аформа
Ахьыӡҟа иеилкаам аформа шьақәгылоит асуффикс -к ахьыӡҟа ашьаҭа ацҵарала. Усҟан азеиԥш форма арбага – апрефикс -а ахьыӡҟа ашьаҭа иатәымзар, иацыршәоит. Арацәа хыԥхьаӡараҿы асуффикс -к асуфффиксқәа -цәа, -қәа ирышьҭанеиуеит: ҳәоук – ҳәоуқәак, ажәак – ажәақәак, студентк – студентцәак//студентцәақәак, рҵаҩык – рҵаҩцәак// рҵаҩцәақәак, школк – школқәак, шәҟәык – шәыҟәқәак уб. иҵ.
Ахьыӡҟа адхаларатә форма
Ахьыӡҟа адхаларатә форма шьақәгылоит ахьыӡҟа «Л» ариад иатәу ахаҿытә ԥынгылақәа – с, у, б, и, л, а, ҳ, шә, р рыцҵарала: сышәҟәы, уашьа, баҳәшьа, иан, лаб, ҳарҵаҩы, шәԥа, рыҩны уб. иҵ.
Ахьыӡҟа аиагаратә форма
Ахьыӡҟа аиагартә форма шьақәгылоит асуффиксқәа -с, -ны рыбзоурала. Асуффикс -ны абзоурала ишьақәгыло ахьыӡҟа аиагаратә форма иаҳа имаҷны ахархәара амоуп: лыҵшәас//лыҵшәаны, шҭас//шҭаны, хыбрас//хыбраны, ԥышәарас//ԥышәараны, рҵаҩыс//дырҵаҩны, иашьас//диашьаны, ҩызас//дҩызаны уб. иҵ.
Иҟашәҵа азҵаарақәа рҭак.
1. Иарбан хьыӡҟақәоу ахатәы хьыӡқәа рахь иаҵанакуа? 2. Иарбан хьыӡҟақәоу азеиԥш хьыӡҟақәа рахь иаҵанакуа?
3. Ишԥашьақәгыло ахьыӡҟа азеиԥш форма?
4. Ишԥашьақәгыло ахьыӡҟа иеилкаам аформа? 5. Ишԥашьақәгыло ахьыӡҟа адхалартә форма? 6. Ишԥашьақәгыло ахьыӡҟа аиагаратә форма?
Инашәыгӡа адҵақәа.
I. Ишәҳәа ахьыӡҟа аформақәа шышьақәгыло.
II. Ишәыргыл ахьыӡҟақәа ашәҟәы, аҩны, ақалақь, атәыла, аҵаҩы, арҵаҩы, аҵла, аԥстәы, аԥсаатә аформақәа
зегьы рҿы.
III. Ишьақәшәыргыл ахатәы хьыӡҟақәеи азеиԥш хьыӡҟақәеи злоу хԥа-хԥа ҳәоу.
IV. Ишәҳәа ахьыӡҟақәа атәыла, сышәҟәы, ҩнык, ҳақьымс,
ашәак, иашьас, ҵлақәак, иаҳәшьак хьыӡҟатә формас изҵазкуа.
Аԥсуа бызшәа аҭҵаара аҭоурых
Раԥхьаӡа аԥсуа ажәақәа ашҟәы ианызҵаз аҭырқәа географ, аныҟәаҩ (зан даԥсыуаз) Евлиа Челеби иоуп. Уи 1641 шықәсазы Аԥсны дыҟан. Евлиа Челеби аԥсуаа дрыҿцәажәаны араб шрифт ала ианиҵеит 40 ажәеи аҳәоуқәеи. Арҭ ажәақәеи аҳәоуқәеи анылеит «Аныҟәарақәа рышәҟәы» захьӡу уи иусумҭа. Евлиа Челеби ианиҵаз аԥсуа ажәақәеи аҳәоуқәеи атранскрипциа рзиуит, дрыԥхьеит алатин шрифт ала Р. Блаихьштаинер. Араб шрифт аԥсуа шьҭыбыжьқәа зегьы азаарԥшуам, убри аҟнытә Евлиа Челеби ианҵамҭақәа ирымоуп агхақәа.
Абызшәадырҩы А. Н. Генко ишазгәеиҭо ала, Евлиа Челеби ианиҵаз ажәақәеи аҳәоуқәеи рҿы џьара-џьара иубарҭоуп бзыԥтәи адиалект аҷыдарақәа.
Ҳрыхәаԥшып Е. Челеби ианиҵаз Р. Блаихьштаинер алатин шрифт ала атранскрипциа ззиуз аԥсуа ажәақәеи аҳәоуқәеи акык-ҩбак:
̌– уцы//уца – 
̌– арԥыс –    
̌̃– сыцап//сцап –  
̌ – аԥҳәыс –  
 ̌ – акы сыздыруам –   
Е. Челеби аԥсуа бызшәа аилазаашьа иазкны 0ҵаарак мҩаԥимгеит, згәаҭак ҟаимҵеит, убри аҟнытә уи аԥсуа бызшәа раԥхьатәи аҭҵааҩы ҳәа дузыԥхьаӡом.
XVIII ашәышықәса аҩбатәи азбжазы кавказтәи абызшәақәа ирызҿлымҳахо иалагеит аурыс ҵарауаа. Аурыс ҵарауаҩ, аԥсабараҭҵааҩ И. Гиульденштедт Петербургтәи Академиа адҵала имҩаԥигеит аныҟәарақәа Урыстәылеи Кавкази 1768 – 1773 шықәсқәа рзы. И. Гиульденштедт имҩаԥигаз аныҟәарақәа ирылҵшәахеит иусумҭа «Урыстәылеи Кавказ ашьхақәеи рҿы аныҟәарақәа»        Ари аусумҭа ҭыҵит уи иԥсҭазаара даналҵ ашьҭахь. Уи ҭижьит аурыс ҵарауаҩ П. Паллас. Ари аусумҭа актәи атом ҭыҵит 1787 шықәсазы, аҩбатәи атом – 1791 шықәсазы. И. Гиульденштедт кавказтәи абызшәақәа аа-гәыԥкны ишеит. Уи аԥсуа бызшәеи адыга (ачерқьез) бызшәақәеи бызшәатә гәыԥк ишаҵанакуаз азгәеиҭеит. Ари ашәҟәаҿы И. Гиульденштедт 300 ажәа аурысшәахь иеиҭаганы ианиҵеит Кавказтәи абызшәақәа 13 рыла. Арҭ ажәақәа рхыԥхьаӡараҿы иҟоуп аԥсуа-адыгатә бызшәақәа рҟынтәи ажәақәагьы. Уи ажәақәа аниҵеит алатин шрифт ала. Алатин шрифт (алфавит) аԥсуа-адыгатә шьҭыбыжьқәа зегьы
ахьазаамырԥшуа аҟнытә, уи ианиҵаз аԥсуа-адыгатә ажәақәа агхақәа ахьрымоу рацәоуп.
П. К. Услар иҟынӡа (аԥсуа бызшәа аҭҵаара далагаанӡа) аԥсуа бызшәа аилазаашьа ҵарадыррала аҭҵаара раԥхьаӡа напы азыркыз, уи аҭҵааразы раԥхьатәи ашьаҿақәа ҟазҵаз, агерман ҵарауаҩ, аориенталист (амрагылараҭҵааҩ) Гь. Розен иоуп. Уи аԥсуа бызшәа раԥхьатәи аҭҵааҩы ҳәа дрыԥхьаӡоит.
Гь. Розен иҭиҵаауаз абызшәақәа ирызкны иҩит аусумҭа. Уи иусумҭа шәҟәны иҭыҵит 1846 шықәсазы, хьӡысгьы иамоуп «Ауаԥс бызшәа аграмматика агыршәеи, ашәаныуа бызшәеи, аԥсуа бызшәеи реилыргара ацҵаны» ҳәа      ̈      Ари ашәҟәы 84 даҟьа рыла ишьақәгылоуп. 12 даҟьа рыҟны уи далацәажәоит аԥсуа бызшәа.
Гь. Розен ииашаны иазгәеиҭеит аԥсуа бызшәа иамоу аҷыдарақәа маҷымкәа. Иаҳҳәап, уи иазгәеиҭеит:
1) аԥсуа бызшәа ацыбжьыҟатә система шбеиоу;
2) ахьыӡҟақәа азеиԥш рбага шрыцу;
3) ахьӡ ападежтә формақәа шамам;
4) аԥхьаӡара хьӡы ҩажәа-ҩажәалатәи асистема шамоу;
5) ахьӡ аҟны адхалара ахаҿытә ԥынгылақәа (префиксқәа)
рыла ишаарԥшу;
6) аҟаҵарбаҿы ахаҿқәа ахаҿытә ԥынгылақәа рыла ишаарԥшу;
7) аԥсуа бызшәаҿы асубиект-обиекттә рбагақәа шеиԥшу,
урҭ злеиҩудыраауа иахьгылоу рҭыԥи рҵакқәеи рыла
шакәу;
8) аҟаҵарбаҿы мапкратәи аҵакы аффикс -м ала ишаарԥшу.
Гь. Розен иусумҭаҿы иҩуеит аҟаҵарбаҿы актәи аҭыԥ аҿы игылоуп аобиект рбага, аҩбатәи аҭыԥ аҿы игылоуп асубиект рбага ҳәа. Уи ара иҟаиҵеит агха. Уи изгәамҭеит аҟаҵарбақәа зегьы рҿы аобиект рбага актәи аҭыԥ аҿы ишгылам, асубиект рбага аҩбатәи аҭыԥ аҿы ишгылам.
Гь. Розен иҩуеит иара убас аԥсшәаҿы, ачерқьез бызшәаҿы еиԥш, аҟазшьарба ахьыӡҟа иашьҭанеиуеит ҳәа. Абраҟагьы абри аҩыза агәаанагараҿы Гь. Розен иҟаиҵоит агха. Уи изгәамҭеит аԥсуа бызшәаҿы азыҟашьатә ҟазшьарба ахьыӡҟа ишаԥынгылоу.
Гь. Розен ииашаны иазгәеиҭеит хылҵшьҭрала аԥсуа бызшәа адыга бызшәақәа ишырзааигәоу.
Аԥсуа бызшәа ҵарадыррала инарҵауланы, инагӡаны иҭызҵааз аурыс генерал, аетнограф, алингвист, кавказҭҵааҩы, кавказҭҵаара ашьаҭаркыҩцәа ируаӡәку (иреиуоу), аԥсуа ҩыра ашьаҭаркҩы Пиотр Карл-иԥа Услар иоуп.
1858 шықәсазы Урыстәылатәи аиҳабыра П. К. Услар идырҵеит Кавказтәи ажәларқәа рҭоурых аҩра. Ажәлар рбызшәа узымдыруазар урҭ рҭоурых узыҩӡом ҳәа иԥхьаӡон П. К. Услар. Убри аҟынтәи уи напы аиркуеит кавказтәи абызшәақәа рҵара. Раԥхьаӡа уи далагеит аԥсуа бызшәа аҵара. Уи 1861 шықәсазы Аҟәа дыҟан, аԥсуаа дрыҿцәажәаны аматериалқәа аниҵон. Ашьҭахь Аԥсны инхоз аԥсшәа бзианы издыруаз хҩык аԥсуаа ицырхырааны Қарҭ аԥсшәа иҵон. П. К. Услар мызки ҩымчыбжьи аԥсуа бызшәа иҵон. Абри аамҭа иалагаӡаны уи иеиқәиршәеит раԥхьаӡатәи аԥсуа алфавит аурыс графика шьаҭас иаҭаны, иҭиҵааит аԥсуа бызшәа афонетикеи аморфологиеи, иагьиҩит раԥхьаӡатәи аԥсуа бызшәа аграмматика. Аԥсуа алфавити аԥсуа бызшәа аграмматикеи зну ашәҟәы иахьӡуп «Ҽтнографиӷ Кавказа. Ӷзыкознание. Абхазскиҟ
ӷзык». Ари ашәҟәы литографиала иҭыжьын 1862 шықәсазы, атипографиаҿы – 1887 шықәсазы Тифлис (Қарҭ.
П. К. Услар ииҩыз аԥсуа бызшәа аграмматика гхақәак шамоугьы, уи иахьагьы аҵак ду амоуп аԥсуа бызшәа аҭҵааҩцәа рзы.
П. К. Услар иҩит иара убас аграмматикатә очеркқәа ачечен, авар, алак, адаргин (ахиуркилин), алезгин (акиурин), атабасаран, ачереқьез, аубых, ашәаныуа бызшәақәа ирызкны. Уи иеиқәиршәеит абарҭ абызшәақәа ралфавитқәа аурыс графика шьаҭас иаҭаны.
П. К. Услар иусумҭақәа зегьы урысшәала иҭыҵаанӡа агерман бызшәахь иеиҭаганы иҭижьит Германиа анемец ҵарауаҩ, абызшәадырҩы А. Шифнер. Уи П. К. Услар иусумҭақәа дахьрыхцәажәо иҳәоит игәаанагарақәа аԥсуа ҟаҵарба иазкны.
1895 шықәсазы Вена иҭыҵит «Ишьаҭаркыроу кавказтәи абызшәақәа»      захьӡу Р. Еркерт иусумҭа. Ари аусумҭаҿы уи иҩуеит аԥсуа бызшәаҿы активтә ҟаҵарбақәа мацара роуп иҟоу, убри аҟнытә ахҭынхьаатә (страдательныҟ) залог ыҟам ҳәа. Ара иубоит Р. Еркерт А. Шифнер игәаанагарақәа ихы ишаирхәаз.
1895 шықәсазы иҭыҵит Ҳ. Шухардт иусумҭа «Иеиҭаҵуа аҟаҵарбақәа рпассивтә ҟазшьа кавказтәи абызшәақәа рыҟны» ̈          ҳәа хьӡыс измоу. Уи кавказтәи абызшәақәа рҿы (аԥсуа бызшәаҿгьы) иеиҭаҵуа аҟаҵарбақәа апассивтә ҟазшьа рымоуп ҳәа иԥхьаӡон.
Аԥсуа бызшәа ҭызҵаауаз аҳәаанырцәтәи абызшәадырҩцәа иреиуоуп иара убас: А. Дирр, Г. Деетерс, К. Боуда, Г. Диумезиль, Н. И. Марр, А. Н. Генко, Н. Ф. Иаковлев, Қь. В. Ломҭаҭиӡе, А. Шагиров, М. Кумахов, Г. Климов.
Урҭ иаԥырҵеит аԥсуа бызшәа аҭҵаара иазку акрызҵазкуа аусумҭақәа.
Аԥсуаа рҟынтәи аԥсуа бызшәа раԥхьаӡа аҭҵаара напы азыркыз Д. И. Гәлиеи, раԥхьатәи афилологиатә 0ҵаарадыррақәа ркандидатцәа А. Аҳашбеи В. Кәыкбеи роуп.
Иҟашәҵа азҵаарақәа рҭак.
1. Дарбан аԥсуа ажәақәа араб шрифт ала раԥхьаӡа ашәҟәы ианызҵаз?
2. Е. Челеби ианиҵаз аԥсуа ажәақәа алатин шрифт ахь ииазгада?
3. Заҟа гәыԥ рыла ишеи И. Гиульденштедт кавказтәи абызшәақәа?
4. Иахьӡуи И. Гиульденштедт иусумҭа? 5. Иахьӡуи Гь. Розен иусумҭа?
Инашәыгӡа адҵақәа.
1. Ишәҳәа Гь. Розен аԥсуа бызшәа иазкны иазгәеиҭаз аҷыдарақәа.
2. Ишәҳәа П. К. Услар аԥсуа бызшәа аҭҵаара аганахь ала иҟаиҵаз.
3. Ишәҳәа аԥсуа бызшәа аҭҵаара знапы алакыз егьырҭ аҳәаанырцәтәи абызшәадырҩцәа рыхьӡқәа.
Иеиҭажәга агерман бызшәахь.
П. К. Услар иеиқәиршәеит раԥхьаӡатәи аԥсуа алфавит аурыс графика шьаҭас иаҭаны, иагьиҩит аԥсуа бызшәа раԥхьаӡатәи аграмматика. Аԥсуа алфавити аԥсуа бызшәа аграмматикеи зну П. К. Услар ишәҟәы иахьӡуп «Ҽтнографиӷ Кавказа. Ӷзыкознание. Абхазскиҟ ӷзык». Ари ашәҟәы литографиала иҭыжьын 1862 шықәсазы, типографиаҿы – 1887 шықәсазы Қарҭ (Тифлис).
Ахьыӡцынхәра
Ахьыӡцынхәрақәа хықәкра рзыруеит амаҭәарқәа, амаҭәарқәа рҟазшьақәа, урҭ рхыԥхьаӡара. Убри аҟнытә ахьыӡцынхәра ахьӡ (ахьыӡҟа, аҟазшьарба, аԥхьаӡарахьӡы) ацынхәрас рхы иадырхәо зхала иҟоу жәаҳәа хәҭоуп.
Ахықәкыратә ҵакы змоу ахьыӡцынхәрақәа рахь иаҵанакуеит ахаҿытә, арбагатә, иҳәаақәҵоу, иҳәаақәҵам, азҵааратә хьыӡцынхәрақәа.
Ахаҿытә хьыӡцынхәрақәа
Ахаҿытә хьыӡцынхәрақәа рахь иаҵанакуеит: сара, уара, бара, иара, лара, иара (амаҭәар класс зныԥшуа ахьӡ иазынархоу), ҳара, шәара, дара.
«Сара» иаанарԥшуеит актәи ахаҿы, азаҵә хыԥхьаӡара, ацәажәаҩ ихаҿы. «Ҳара» иаанарԥшуеит актәи ахаҿы, арацәа хыԥхьаӡара, ԥыҭҩык рыхьӡала ицәажәо ихаҿы.
«Уара» иаанарԥшуеит аҩбатәи ахаҿы, азаҵә хыԥхьаӡара, ахацәа рыкласс; «бара» – аҩбатәи ахаҿы, азаҵә хыԥхьаӡара, аҳәса рыкласс; «шәара» – аҩбатәи ахаҿы, арацәа хыԥхьаӡара. «Уара, бара, шәара» рзынархоуп ацәажәаҩ дзацәажәо.
Ахԥатәи ахаҿы аазырԥшуа ахьыӡцынхәрақәа «иара, лара, иара, дара» рзынархоуп ацәажәаҩ дзыхцәажәо. «Иара» иаанарԥшуеит ахԥатәи ахаҿы, азаҵә хыԥхьаӡара, ахацәа рыкласс; «лара» – ахԥатәи ахаҿы, азаҵә хыԥхьаӡара, аҳәса рыкласс; «иара» – ахԥатәи ахаҿы, азаҵә хыԥхьаӡара, амаҭәартә класс; «дара» – ахԥатәи ахаҿы, арацәа хыԥхьаӡара.
Ацәажәараҿы, зны-зынла алитератураҿгьы ахаҿытә хьыӡцынхәрақәа «дара, иара (амаҭәар класс зныԥшуа ахьӡ иазынархоу)» рыда егьырҭ ахаҿытә хьыӡцынхәрақәа асуффикс -ра рыцымкәагьы ахархәара роуеит: са, уа, ба, иа, ла, ҳа, шәа: са издыруеит, уа иуҳәеит,, ба иббеит,, иа ихәыцит, ла илаҳаит, са исшәеит, ла ишьақәлыргылеит, ҳа иеилаҳкааит, шәа ижәбеит уб. иҵ.
Арбагатә хьыӡцынхәрақәа
Ажәаҳәаҩ (ацәажәаҩ) хықәкыра ззиуа амаҭәар заҟа изааигәоуи ицәыхароуи иаҿырԥшны арбагатә хьыӡцынхәрақәа шоит х-гәыԥкны:
Азаҵә хыԥхьаӡара I. ари//абри
II. ани//абни
III. уи//убри
Арацәа хыԥхьаӡара арҭ//абарҭ анҭ//абанҭ урҭ//убарҭ
Актәи агәыԥ иаҵанакуа арбагатә хьыӡцынхәрақәа ажәаҳәаҩ ихы иаирхәоит изааигәоу амаҭәар даналацәажәо. Урҭ хықәкра азыруеит ажәаҳәаҩ изааигәоу амаҭәар: ари//абри анаплакы, ари//абри аалыҵ, арҭ//абарҭ алҵшәақәа, арҭ//абарҭ аҳасабырбақәа, ари//абри азакәан, арҭ//абарҭ аԥышәарақәа уб. иҵ.
Аҩбатәи агәыԥ иаҵанакуа ахьыӡцынхәрақәа хықәкра азыруеит ажәаҳәаҩ маҷк ицәыхароу, аха иибо амаҭәар: ани//
абни ахыбра, ани//абни азауад, анҭ//абанҭ адәқьанқәа, анҭ// абанҭ аҩынқәа уб. иҵ.
Ахԥатәи агәыԥ иаҵанакуа ахьыӡцынхәрақәа хықәкра азыруеит ажәаҳәаҩ иҵегьы ицәыхароу, иибо амаҭәари иимбо амаҭәари:
уи//убри аҳасабырба урҭ//убарҭ ахарџьқәа уи//убри ахашәалахәы урҭ//убарҭ аалыҵқәа Арбагатә хьыӡцынхәра уи//убри лассы-лассы ахархәара
амоуп ахаҿытә хьыӡцынхәрақәа иара, лара, иара рхаҭыԥан: Уи Кама лыхьӡуп. Уи Москва дынхоит. Уи дбызшәадырҩуп. Уи дфизикуп. Уи дышәҟәыҩҩуп.
Арбагатә хьыӡцынхәра урҭ//убарҭ ахархәара амоуп иара убас ахаҿытә хьыӡцынхәра дара ахаҭыԥан: Урҭ актиорцәоуп. Урҭ студентцәоуп. Урҭ еиҭагаҩцәоуп. Урҭ 0ҵааҩцәоуп.
Иҳәаақәҵоу (иеилкаау) ахьыӡцынхәрақәа
Иҳәаақәҵоу ахьыӡцынхәрақәа рахь иаҵанакуеит «дарбанзаалак», «ихаҭа», «ихала», «имацара», «ҳуаӡәк», «шәуаӡәк», «руаӡәк» «дасу».
Ахьыӡцынхәра «дарбанзаалак» «Д» ариад иатәу ахаҿытә ԥынгылақәа рыла аҽеиҭанакуеит. Ахьыӡцынхәрақәа «ихаҭа», «ихала», «имацара» «Л» ариад иатәу ахаҿытә ԥынгылақәа рыла рҽеиҭаркуеит.
1 ах. сарбанзаалак ҳарбанзаалак 2 ах. уарбанзаалак барбанзаалак
шәарбанзаалак
1 ах. схаҭа, схала, сымацара ҳхаҭа, ҳхала, ҳамацара
2 ах. ухаҭа, ухала, умацара бхаҭа, бхала, бымацара шәхаҭа, шәхала, шәымацара
3 ах. дарбанзаалак иарбанзаалак (иара)
иарбанзаалак (дара)
3 ах. ихаҭа, ихала, имацара лхаҭа, лхала, лымацара
ахаҭа, ахала, амацара рхаҭа, рхала, рымацара
Иҳәаақәҵам (иеилкаам) ахьыӡцынхәрақәа
Иҳәаақәҵам ахьыӡцынхәрақәа рахь иаҵанакуеит: акы, аӡәы, акыр, аӡәыр, ԥыҭк, ԥыҭҩык, џьоукы//шьоукы, џьоукы-џьоукы//шьоукы­шьоукы:
астудентцәа џьоукы//шьоукы арҵаҩцәа џьоукы//шьоукы џьоукы-џьоукы астудентцәа шьоукы-шьоукы арҵаҩцәа
Мапкратәи ахьыӡцынхәрақәа
Мапкратәи ахьыӡцынхәрақәа рахь иаҵанакуеит: акгьы, акымзарак; аӡәгьы, аӡәымзараӡәы.
Азҵааратә хьыӡцынхәрақәа
Азҵааратә хьыыӡцынхәрақәа рахь иаҵанакуеит: дарбан?, дызусҭада?, изакәи?, иаба?, ианба?, ишԥа?, иабантәи? иабанӡа?, заҟа//шаҟа?, заҟаҩы//шаҟаҩы?
Азҵааратә хьыӡцынхәрақәа «дарбан?», «дызусҭада?» ирымоуп ахаҿытә, акласстә, ахыԥхьаӡаратә категориақәа. Урҭ рҽырыԥсахуеит «Д» ариад иатәу ахаҿытә ԥынгылақәа рыла.
Азаҵә хыԥхьаӡара
1 ах. сарбан, сызусҭада 2 ах. уарбан, узусҭада
барбан, бызусҭада 3 ах. дарбан, дызусҭада
иарбан
Иҟашәҵа азҵаарақәа рҭак.
Арацәа хыԥхьаӡара
ҳарбан, ҳазусҭцәада шәарбан, шәазусҭцәада
иарбан, иазусҭцәада
1. Изакәи ахьыӡцынхәра?
2. Ишԥашо ахьыӡцынхәрақәа?
3. Ахаҿытә хьыӡцынхәрақәа арбан?
4. Арбагатә хьыӡцынхәрақәа арбан?
5. Иҳәаақәҵоу ахьыӡцынхәрақәа арбан? 6. Иҳәаақәҵам ахьыӡцынхәрақәа арбан? 7. Азҵааратә хьыӡцынхәрақәа арбан?
8. Мапкратәи ахьыӡцынхәрақәа арбан?
Инашәыгӡа адҵақәа.
I. Ишәҳәа ахьыӡцынхәрақәа сара, акы, аӡәы, акгьы, аӡәгьы, џьоукы, аӡәыр, акыр, акымзарак, аӡәымзараӡә, дарбан, ари, урҭ закәытә хьыӡцынхәрақәоу.
II. Ишьақәшәыргыл ахьыӡцынхәрақәа ари, лара, акы, дарбанзаалак, ихаҭа, дарбан, џьоукы, акымзарак злоу аҳәоуқәа.
III. Ҵаҟатәи атекст аҿы ишәыԥшаа ахьыӡцынхәрақәа, ишәҳәа урҭ закәытә хьыӡцынхәрақәоу.
Аԥсуа жәытә ҩыра
Иеицырдыруа аурыс ҵарауаҩ, кавказҭҵааҩ, адыгаҭҵааҩ, афилологиатә 0ҵаарадыррақәа рдоктор Гьаргь Фиодор-иԥа Турчанинов ишәҟәы «Открытие и дешифровка древнеҟшеҟ письменности Кавказа» ҭыҵит 1999 шықәсазы Москва, иԥсҭазаара даналҵ ашьҭахь. Ари ашәҟәы ҭлыжьит иара иҵаҩы, афилологиатә 0ҵаарадыррақәа ркандидат Ира Борис-иԥҳа Басариа-Анқәаб.
Гь. Ф. Турчанинов иԥсы анҭаз ари ашәҟәы изҭмыжьит, избанзар уи аҭыжьра иаԥырхагахеит ақырҭуа ҵарауааи урҭ ирыдгылози. Урҭ ари ашәҟәы аҭыжьра изаԥырхагахазгьы Гь. Ф. Турчанинов ари ашәҟәаҿы аԥсуааи, абазақәеи (ашәуааи), аубыхцәеи ирыман урҭ ирзеиԥшыз ажәытә ҩыра ҳәа ахьиҳәо азы ауп. Ари ажәытә ҩыра Гь. Ф. Турчанинов «ашуҟское письмо» – «ашәуа ҩыра» ҳәа дашьҭоуп. Аԥсни, Маиҟәаԥи, Библи иԥшааз ажәытә ҩыра баҟақәа – ахаҳә ҽыҭ ҟьаԥсқәа, ахаҳәқәа, астелақәа, аспатулақәа, иеиуеиԥшым амаҭәарқәа ирныз адҩылақәеи атекстқәеи Гь. Ф. Турчанинов дрыԥхьеит аԥсуа (ашәуа) жәытә ҩырала. Уи алагьы уи ирҵабыргит аԥсуааи, абазақәеи, аубыхцәеи ажәытә ҩыра шрымаз.
Аԥсуа бызшәа ажәытә ҩыра баҟақәа аҵанакуеит ҳәа Гь. Ф. Турчанинов иԥхьаӡоит ҳара ҳашықәсԥхьаӡара (ҳера) ҟалаанӡа III азқьышықәса азыбжара иааркны ҳара ҳашықәсԥхьаӡара аныҟала ашьҭахь IV –  ашәышықәсақәа рҟынӡа.
Ҳара ҳашықәсԥхьаӡара ҟалаанӡа III азқьышықәса анҵәамҭазы II азқьышықәса алагамҭазы ашәуа (аԥсуа) ҩыра Финикиа (иахьатәи Шьамтәыла – Сириа) инанагеит, уахь
ирҭиуаз ашәуа (аԥсуа) тәцәа рыла, Финикиатәи аҩырагьы зхылҿиааз ашәуа ҩыра ауп ҳәа иԥхьаӡоит Гь. Ф. Турчанинов.
Финикиатәи аҩыра Кавказтәи ахылҵшьҭра шамаз зегьы раԥхьаӡа иҳәеит австриатәи асемитолог, апрофессор Антон Ирку. Уи Маиҟәаԥтәи аплита адҩыла иазкны Гь. Ф. Турчанинов иахь иҩуан абас: «Ӷ пологаҩ, что лҩди Маҟкопа, которые пользовались ҽтим письмом, направились в 2000 – 1800 гг. до н.ҽ. с Кавказа в Сириҩ и в древнем городе Библе нашли новуҩ родину. Здесь вовилонскаӷ клинопись в то времӷ была еҳе не так распространена, как 500-ми годами позже, и они писали на своем, принесенном с Кавказа письме, но на ӷзыке тогдашнего Библа, что называҩт канаанским...».
Ари аҵарауаҩ иҳәамҭала ҳара иеилаҳкаауеит ҳара ҳашықәсԥхьаӡара ҟалаанӡа 2000 – 1800 шықәсқәа рзы Кавказынтәи Библ инанагаз ауаа дара рхатә ҩыра рхы ишадырхәоз, усҟан вавилонтәи аклинопись ара уиаҟара иалаҵәаны ишыҟамлацыз.
Гь. Ф. Турчанинов аԥсуа (ашәуа) жәытә ҩыра – ари силлаба-пиктографиатә ҩыроуп ҳәа иԥхьаӡоит. Ишдыру еиԥш, ажәытә ҩырақәа ирымоуп рхатәы хьыӡқәа.
Аԥхьаӡатәи ажәытә ҩыра иахьӡын «апиктографиа», мамзаргьы «апиктографиатә ҩыра»,  латин ажәоуп, иаанагоит «иҭыху». «Пиктографиа» иаанаго «сахьалатәи аҩыра», мамзаргьы «асахьақәа рыла сыҩуеит» ауп. Апиктограммақәа (асахьақәа) рыла иаадырԥшуан ирҳәарц ирҭахыз ахшыҩҵакқәа.
Апиктографиа ашьҭахь ицәырҵит аидеографиа (аидеографиатә ҩыра),  бырзен ажәоуп, иаанагоит «аидеиа, аилкаара». Аидеографиатә ҩыра иаанаго аилкаарақәа рыла
аҩра ауп. Апиктографиаҟынтәи аидеографиахь изиасыз аҩыраҿы абстракттә еилкаарақәа асахьақәа рыла иузаарԥшуамызт азы ауп. Абстракттә еилкаарақәа аадырԥшуан, егьырҭ ажәақәа рҵакқәа реиԥш аидеограммақәа рыла.
Апиктографиеи аидеографиеи рҿы рхы иадырхәо асахьақәа еиԥшуп, аха урҭ асахьақәа рҵакқәа рҽырыԥсахуеит. Иаҳҳәап, асахьа ла» иунарбоит ла», уи анаҩсгьы асахьа ла» иамазар ҟалоит абарҭ аҵакқәа: «абара», «ибзианы абара», «амыцәара».
Аидеографиатә ҩыра ашьҭахь ицәырҵит аиероглифтә ҩыра. Аҵыхәтәан ицәырҵит афонографиа, асиллабатә (ацыратә) ҩыра. Асиллаба-пиктографиатә ҩыра – ари цыралатәи-сахьалатәи ҩыроуп.
Ҳрыхәаԥшып акык-ҩбак ажәытә ҩыра баҟақәа рыдҩылақәа ртекстқәа.
Маиҟәаԥтәи аргыларатә дҩыла ԥшаан 1960 шықәсазы Маиҟәаԥтәи аҳаҭгәын аҟынтәи ҩбаҟа километр ахьыбжьаз. Маиҟәаԥтәи аплитка адҩыла аҵанакуеит ҳара ҳашықәсԥхьаӡара ҟалаанӡа XIII – XII ашәышықәсқәа.
Маиҟәаԥтәи аргыларатә дҩыла атекст аԥсышәала даԥхьеит Гь.Ф.Турчанинов. Уи атекст абас иҟоуп: Ари азӷьа (аубыхцәа аԥсуааи ашәуааи (абазақәеи) азӷьаа ҳәа ирышьҭан) жәлар раҳ ду Маран диԥоуп, Аиа абаа итәуп. Ԥагьа (абаа зыргылаз ихьӡ) Хьыза (аубых қыҭа ахьӡ) дааҭыҵны лаҵа(ра) мза аханы даҿын абаа ашықәс 21 азы Бӷаны (Хратәылан), Хьны (Хьтәылан), Ԥахә адәаҿы (Маиҟәаԥ азааигәара).
Ари атекст ишаҳәо ала, аԥсуа (азӷьа) жәлар раҳ ду Маран (ус ишьҭан Лыхнытәи аԥсуа аҳ Ла (Лау, Ачба) иԥа итәуп Аиа абаа (анкьа Маиҟәаԥ азааигәара игылаз). Уи иргылеит
лаҵарамза алагамҭазы, 21 шықәса рзы аубых қыҭа Хьыза иатәыз, Ԥагьа зыхьӡыз.
1929 шықәсазы апроф. М. Диунан Библ (Шьамтәыла) имҩаԥигаз ажрақәа (аԥшаарақәа) раан иԥшааит ажәытә ҩыра абаҟақәа. Аԥхьа уи иԥшааит астела А, ашьҭахь – аџьазтә табличка Ц-и аџьазтә спатула ф-и.
Арҭ аҩыратә баҟақәа рыхԥагьы – астела А-и, аџьазтә табличка Ц-и, аџьазтә спатула ф-и аамҭала ҳара ҳашықәсԥхьаӡара ҟалаанӡа XIX ашәышықәсахь иаҵанакуеит.
Арҭ аҩыратә баҟақәа рыхԥагьы салам шәыҟәқәоуп. Асалам шәыҟәқәа ҩба – астела А-и аџьазтә табличка Ц-и иҩит иҭҟәаны тәык иеиԥш Библҟа (иахьа Шьамтәыла) ирҭииз Гәдоуҭа (ажәытәан Гәдоу) аҳас иҟаз, Лыхны (ажәытәан Ла, Лахьа, Лахьны, Хьны) тәарҭас измаз Ачба (анкьа Ла, Лау) Пту. Арҭ асалам шәыҟәқәа ртекстқәа уи ахаҳәцәҩы Баӷь ианирҵеит. Арҭ асаламшәыҟәқәа Лыхнытәи аԥсуа аҳ Пту Ла (Ачба) Библнтәи Аԥсныҟа (Ашәыҟа), Аҟәа аҳас иҟаз иашьа иахь иааишьҭырц иҭахын, аха урҭ Аԥсныҟа раашьҭра дахьымӡеит, урҭ наунагӡа Библ иаанхеит. Пту арҭ асаламшәыҟәқәа Аԥсныҟа раашьҭра (иааишьҭырц) игәы ишҭаз уи Аԥснынтәи иоуит иашьа дшыршьыз атәы зҳәоз асалам шәҟәы – аџьазтә спатула ф.
Актәи асалам шәҟәаҿы – астела А аҿы Пту Ла Аҟәа аҳас иҟаз иашьа диҳәоит аҩыра зну абри ахаҳә (астела А ҳәа хьӡыс изауз) Лыхны иргыларц аҩыразы қәырԥшык еиԥш иҟаларц азы, аҩыра аиқәырхаразы.
Атекстқәа рыла иубоит Пту Ла иеицырдыруаз ԥхьацара иашьҭаз аӡәы шиакәыз, ашәуа ҩыра аҿиара иара ихьӡ шадҳәалоу, аҩыра дшахӡыӡаауаз, уи аиқәырхара дшашьҭаз. Атекстқәа рҿы иубоит Пту Амра анцәа, Ашәтәыла (Аԥсны)
амра, алашарбага, асаӡ ҵарауаҩ ҳәа ишишьҭаз. Уи ԥхьаҟа ацаразы имҩаԥигоз аус азы уи иҿагылаҩцәа, атәы Азҩаба ибзоурала дытҟәаны Финикиаҟа (иахьа Шьамтәыла) тәык иеиԥш дырҭиит.
Пту Ла Аԥснынтәи данырҭи, уи дызҭахымыз, иҿагылаҩцәа Аԥсны аҩыратә баҟақәа ԥырҽуан, иқәырхуан, аҩышьа здыруаз ршьуан, ма ирҭиуан.
Астела А иану адҩыла атекст абас иҟоуп: «Ахаҳә иҭаҩу абри арӷьароуп сыхәра. Азҩаба ацәгьа ансылих аҩада исирҩит абри ашәҟәы. Пту аҳ – атәыҵәҟьа иҟнытә Аҟәа ҭыԥқәа рахь иҩуп уара узы сашьа: Гәдоу азыҳәа, Лыхны уара узы иҩу абри уа уара иргыла адәны, иудкыла Гәдоу уаԥшь аҿы, уара ужәла анаатәиҵәҟьоуп. Гәдоу ибеит еиӷьу иамаз Лыхны – ушәҟәы абри аӷа, Аҟәа уаа раҳ уи имихт. Пту ииҩыз ҳәа иазыҳалалхааит Гәдоу. Сареи уареи ҳажәла анаатәиҵәҟьоуп. Гәдоу азыҳәа Лыхнытәи ушәҟәы абратәи атәыҵәҟьа Пту аҳ ихала Баӷь иирцәит ари» (Г. Ф. Турчанинов. Открытие и дешифровка древнеҟшеҟ письменности Кавказа. Москва, 1999, ад. 1349.
Ашәуа (аԥсуа) ҩыра Финикиа ананагара (ақәнагалара) зыбзоурахаз (зыхҟьаз) Аԥснынтәи (Ашәынтәи) уахь инанагаз (иахыргаз) аԥсуа тәцәа роуп, аԥсуа дҩылақәа змоу (зну) Библтәи абаҟақәа ҟазҵазгьы урҭ роуп.
Лыхнытәи аԥсуа аҳ Пту Ла иашьа изиҩыз аҩбатәи исаламшәҟәаҿы – аџьазтә табличка Ц аҿы иашьа диҳәоит ацхыраара ииҭарц, дҿихырц, ихы дақәиҭитәырц.
Аџьазтә табличка Ц адҩыла Гь.Ф.Турчанинов данаԥхьа уи иоуит абри аҩыза атекст: «Ашхәала Ланы (Лыхны) ҳашьха ҭыԥқәа ирҭалап ашәҟәыҵәҟьа, амшын ихыԥырны ӡыла. Пту аҳ дҭиҵәҟьоуп! Ла жәла ӷьычцәа ианахьымхә, Пту аҳ
ахәҭа ифеит (игеит) аҟәаа рҭыԥқәа. Уи Пту аҳ ахәҭа ифеит уи адагьы ухатә Аԥстәыла иажәхьоу Аҟәа қыҭаҵәҟьа. Аҳ жәла иреиӷьӡоу, иуаҳа: Пту аҳ дҭиҵәҟьоуп! Аӷба ду алахь(ынҵа) удыруама? Уахы(н)ла уи аӡы аӷба ду ахьалал, утәыла аҳ аԥшыхәҩы Азҩаба Гәытә аӷба ду дахаҩа, ифеит (игеит). Дрыцҳашьа Пту, анапы ау изуы, игәы иахәо ажәа ҳәа, аҳ ахшыҩ иуы иара илахь(ынҵа). Ла жәла иреиӷьӡоу, иуаҳа: Пту аҳ дҭиҵәҟьоуп! Уԥшыхәҩы аҩысҭаа Азҩаба джьа(ны), дӡа(ны) дааиҭиҵәҟьеит, ахьаа ажәа иахьа Гәдоу ацуҭақәа ирцәифаз аҟны аӡәгьы изыҩрым. Ашәны (Аԥсны, Ашәтәыла) аҵара иахьа иаӷахеит, хара аӷа ицәымшәа иҩуп ари. Уашьа дтәуп иашьада. Иша еиӷьӡоу амаҭәа Пту изы, абри аиашьа ихы дақәиҭтә!» (Атекст анҵәамҭаҿы игылоуп амагиатә хыԥхьаӡара 7)». (Г.Ф.Турчанинов. Иара уа. Ад. 147 – 148).
М. Диунан Библ ииԥшааз ахԥатәи асаламшәҟәы – аџьазтә спатула ф Аԥснынтәи Библ инанагеит. Уи изынарышьҭит анкьа Лыхны аҳас иҟаз Лау Пту. Ари аспатула иануп Пту иашьа (Аҟәа аҳас иҟаз) иԥсадгьыл аҿы тәык дшишьыз.
Пту исалам шәыҟәқәа ҩба – астела А-и аџьазтә табличка Ц-и Аԥсныҟа иааишьҭырц игәы ишҭаз уи иоуит иашьа дшыршьыз зныз аџьазтә спатула ф. Убри азоуп Пту исалам шәыҟәқәа Аԥсныҟа иаашьҭымкәа наунагӡа Библ изаанхаз.
Ҳахәаԥшып аџьазтә спатула ф атекст: «Саӡ ҵа(рауаҩ) уара узиԥылар Ӡыкә атәы иаӡоу (иқәыԥшу) Ашәытә, идырӡа Пту: атәым хашәала илшеит дыҩны (арахь дааны) Лаҟа (Лыхныҟа, Аԥсныҟа) ишьра уашьа, дызтәу, иҩашьарым урҭ, ирып Ҵаҭа (Финикиа ажәытәан Кенаан ахьӡын. Кенаан иаанагоит «низменность», «низина». Кенаан аԥсуаа Ҵаҭа ҳәа иашьҭан) Ашәытә атәы уаа». (Г.Ф.Турчанинов. «Открытие и дешифровка древнеҟшеҟ письменности Кавказа». Москва, 1999, ад. 154.)
1952 шықәсазы аԥсуа археолог М. М. Ҭраԥшь, Аҟәатәи амшын аԥшаҳәа андыргылоз иԥшааит 1-тәи Аҟәатәи аргыларатә дҩыла ҳәа хьӡыс изауз акерамикатә плита. Ари аплита адҩыла аҵанакуеит ҳара ҳашықәсԥхьаӡара ҟалаанӡа II ашәышықәса.
Аҟәатәи актәи аргыларатә дҩыла Гь. Ф. Турчанинов данаԥхьа, иоуит абри аҩыза атекст: Абаа иуит (иргылеит) Аҟәа аҟны Саулаҳ аҳ ду ланынтә (Ланы ҳәа иашьҭан аҳцәа Лауаа (Ачаа) ртәыла), Бӷаны (Хратәыла). (Г.Ф.Турчанинов. Иара уа, ад. 1869.
Абҵара 2, 1971 шықәсазы Аҟәа, Ҳақԥсы акәара ахықәан, хыхь ишаҳҳәаз еиԥш, зыӡбахә ҳамоу Гь. Ф. Турчанинов ишәҟәы ҭзыжьыз, уи иҵаҩы Ира Борис-иԥҳа Басариа – Анқәаб машәыршәа илбеит адҩыла змаз, 4-кьылак иҟаз ахаҳә. Ари ахаҳә адҩыла 2-тәи Аҟәатәи адҩыла ҳәа хьӡыс иаиуит. Ари адҩыла даԥхьеит Гь. Ф. Турчанинов. Ари адҩылаҿы иануп ажәа «уаҟәаа». Ари адҩыла аҵанакуеит ҳара ҳашықәсԥхьаӡара аныҟала ашьҭахь  ашәышықәсахь.
Аҳ Соулаҳ ихьтәы ԥараҿырп аҿы иану амонограмма иаанагоит «хьык» ҳәа. Ари ахьтәы ԥараҿырп «амонограмма» аҵанакуеит ҳара ҳашықәсԥхьаӡара ҟалаанӡа II ашәышықәсахь.
Археолог Иу. Н. Воронов 1966 шықәсазы Ҵабал ииԥшааз адырдха адҩылаҿы иануп: «Гәыҳалал лдырдха» ҳәа. Ари адҩыла аҵанакуеит ҳара ҳашықәсԥхьаӡара аныҟала ашьҭахь IV –  ашәышықәсақәа рахь.
Иҟашәҵа азҵаарақәа рҭак.
1. Дызусҭада Гь. Ф. Турчанинов?
2. Изызкуи Турчанинов ишәҟәы «Открытие и дешифровка
древнеҟшеҟ письменности Кавказа» 64
3. Аԥсни, Маиҟәаԥи, Библи иԥшааз ажәытә ҩыра баҟақәа ирныз иарбан ҩыроу Турчанинов дызлаԥхьаз, насгьы иарбан аамҭоу урҭ абаҟақәа зҵазкуа?
Инашәыгӡа адҵа.
1. Иеиҭашәҳәа Маиҟәаԥтәи аргыларатә дҩылеи, астела –А-и, атабличка –Ц-и, аспатула –ф-и ртекстқәа.
Иеиҭажәга агерман бызшәахь.
Ҳара ҳашықәсԥхьаӡара ҟалаанӡа III азқьышықәса анҵәамҭа II азқьышықәса алагамҭаз аԥсуа (ашәуа) ҩыра Финикиа (иахьатәи Шьамтәыла) инанагеит уахь ирҭиуаз аԥсуа (ашәуа) тәцәа рыла. Финикиатәи аҩырагьы зхылҿиааз аԥсуа (ашәуа) ҩыра ауп ҳәа иԥхьаӡоит Гь. Ф. Турчанинов. Финикиатәи аҩыра Кавказтәи ахылҵшьҭра шамаз зегьы раԥхьаӡа иҳәеит австриатәи асемитолог апроф. Антон Ирку.
Аҟазшьарба
Аҟазшьарба амаҭәар аҟазшьақәа, амаҭәари амаҭәари, ма амаҭәари даҽа еилкаараки реизыҟазаашьақәа аазырԥшуа зхала иҟоу жәаҳәа хәҭоуп.
Аҟазшьарбақәа рҵакқәа рыла ишоит ҩ-гәыԥкны: ахаҭашьатә ҟазшьарбақәеи азыҟашьатә ҟазшьарбақәеи ҳәа.
Ахаҭашьатә ҟазшьарбақәа
Ахаҭашьатә ҟазшьарбақәа иаадырԥшуеит амаҭәар зеиԥшроу, амаҭәар аҟазшьа. Урҭ иаадырԥшыр ҟалоит:
а) амаҭәар адәахьтәи аҟазшьа: аԥшӡа, ахазына, ассир, аҿа, ажә, ақәыԥш, абырг, аиҳабы, аиҵбы, ацқьа, аҟьашь, аилҟьа, алахҿых, аҭынч, аиаша, ахәахәа, алгәыгә, аҭахәала, аҟьаҟьа, аҟьаԥс уб. иҵ.;
б) амаҭәар аҩнуҵҟатәи аҟазшьақәа: аҟәыш, аҟәыӷа, аилыҷҷа, ақьиа, аҳарам, абзиа, абааԥсы, абзамыҟә, акьакьа, атата, ашы, аца, ахьшәашәа, аҟәанда, ахьанҭа, алас уб. иҵ.;
в) амаҭәар аԥшшәы: ашкәакәа, аиқәаҵәа, аҩежь, аҟаԥшь, аиаҵәа, ацәыш уб. иҵ.;
г) амаҭәар агьама: ахаа, аҵәыҵәы, ша, ац уб. иҵ.;
д) амаҭәар ашәагаа, адура: аду, ахәыҷы, ау, акьаҿ, аҭбаа, аҭшәа, ашәпа, апа, аҵаӷа, алаҟә, аҳарак, ахара, ааигәа уб. иҵ. Ахаҭашьатә ҟазшьарбақәа ирымаӡам аморфологиатә рбага. Урҭ зыдҳәалоу (иҳәаақәырҵо) ажәа иашьҭанеиуеит:
ақалақь ду, амҩа бзиа, ауаҩ қьиа, ашәҟә ҿыц уб. иҵ. Ахаҭашьатә ҟазшьарба ауаҩытәыҩсатә класс ахь иаҵанакуа ахьыӡҟа иадҳәалазар (ҳәаақәнаҵозар), арацәа хыԥхьаӡараҿы ахьыӡҟа иацлоит асуффикс -цәа, ахаҭашьатә ҟазшьарба иацлоит асуффикс -қәа: анапхгаҩцәа бзиақәа, аус­
зуҩцәа ҿыцқәа, ашәҟәыҩҩцәа дуқәа уб. иҵ.
Ахаҭашьатә ҟазшьарба амаҭәартә класс ахь иаҵанакуа
ахьыӡҟа ҳәаақәнаҵозар, арацәа хыԥхьаӡараҿы ахьыӡҟа иацлаӡом асуффикс -қәа, ахаҭашьатә ҟазшьарба ауп изцыло асуффикс -қәа: ақалақь дуқәа, алҵшәа бзиақәа, ақәҿиара дуқәа, аҩын ҿыцқәа, атәыла ԥшӡақәа уб. иҵ.
Азыҟашьатә ҟазшьарбақәа
Азыҟашьатә ҟазшьарбақәа иаадырԥшуеит амаҭәари амаҭәари, ма амаҭәари даҽа еилкаараки реизыҟазаашьақәа.
Азыҟашьатә ҟазшьарбақәа зегьы хырҿиаауп. Урҭ хырҿиаауп (шьақәгылоит) иеиуеиԥшым, зхала иҟоу ажәаҳәа хәҭақәа рҟынтәи асуффикс -тәы//тәи//тә абзоурала.
Азыҟашьатә ҟазшьарба хырҿиаахар ҟалоит:
а) ахьыӡҟаҟынтәи: аихатә рахәыц; ахьтәы мацәаз; аӷәтәы ҩны; аџьармыкьатә еизыҟазаашьақәа; аҟәатәи абаа уб. иҵ.
Асуффикс -тәы//тә рыцлаӡом ахьыӡҟақәа «аласа, абырфын, араӡын»: аласа хылԥа, абырфын рахәыц, араӡын мҳаҵәқәа;
б) ацынгылаҟынтәи: иахьатәи амш, сынтәатәи аԥышәарақәа, хыхьтәи аихагыла уб. иҵ.;
в) аҟаҵарбаҟынтәи: аргыларатә маҭәахәқәа, аарыхратә усура, аԥышәаратә усура, аҭҵааратә усура, ашәаҳәаратә ансамбль;
г) ахыԥхьаӡаратә ԥхьаӡара хьыӡқәа рҟынтәи: актәи ашықәс, аҩбатәи амчыбжь, ажәабатәи акласс уб. иҵ.
Ахаҭашьатәи азыҟашьатәи ҟазшьарбақәа ахьыӡҟақәа реиԥш ирымоуп:
1) азеиԥш форма: аԥшӡа, ахьтәы;
2) иеилкаам аформа: ԥшӡак, хьтәык;
3) адхаларатә форма: сыԥшӡа, сыхьтәы; 4) аиагаратә форма: ԥшӡас, хьтәыс.
Иҟашәҵа азҵаарақәа рҭак.
1. Иаҳнарбои аҟазшьарба?
2. Ишԥашо аҟазшьарбақәа?
3. Ахаҭашьатә ҟазшьарбақәа иаҳдырбои?
4. Иаҳдырбои азыҟашьатә ҟазшьарбақәа?
5. Ишԥашьақәгыло азыҟашьатә ҟазшьарбақәа?
6. Иарбан жәаҳәа хәҭақәоу изцыло азыҟашьатә ҟазшьарбақәа рморфологиатә рбага – асуффикс -тәы (тәи, тә)?
Инашәыгӡа адҵақәа.
1. Иеиқәышәыԥхьаӡа ахаҭашьатә ҟазшьарбақәа.
2. Ишьақәшәыргыл ахаҭашьатә ҟазшьарбақәа аҿыц, аԥшӡа, аҟәыш, абзиа, ацәгьа, араз, ашкәакәа злоу аҳәоуқәа.
3. Иеиқәышәыԥхьаӡа азыҟашьатә ҟазшьарбақәа.
4. Ишьақәшәыргыл азыҟашьатә ҟазшьарбақәа иахьатәи,
хыхьтәи, сынтәатәи, аԥхьатәи, аҩбатәи злоу аҳәоуқәа.
Аԥсуа ҩыра аҟалара
Аԥсуа бызшәа ааигәа аҩыра зауз абызшәақәа иреиуоуп. Аԥсуа ҩыра ҟалеит XIX ашәышықәса аҩбатәи азыбжазы, 1862 шықәсазы. Аԥсуа бызшәа аҩыра шьаҭаркҩыс дамоуп 50-тәи ашықәсқәа рынҵәамҭазы Урыстәылатәи аҳ Александр II идҵала Кавказтәи ажәларқәа рҭоурых аҩразы Кавказҟа иаашьҭыз аурыс инрал, ашьҭахь ибызшәадырҩхаз – икавказҭҵааҩхаз Петр Карл-иԥа Услар.
Аурыс графика шьаҭас иаҭаны П. К. Услар иеиқәиршәаз раԥхьаӡатәи аԥсуа алфавит анылеит 1862 шықәсазы Қарҭ литографиала иҭыҵыз уи имонографиа: «Кавказ аетнографиа. Абызшәадырра. Аԥсуа бызшәа». Ари аусумҭа атипографиаҿы иҭыжьын Қарҭ (Тифлис) 1887 шықәсазы.
1860 шықәсазы Кавказ ақьырсианра аиҭашьақәыргылареи аларҵәареи рзы Қарҭ (Тифлис) иаԥҵаз аилазаараҿы аус
ауан Кавказтәи ашьхарыуаа рхәыҷқәа рзы анбан шәыҟәқәа еиқәзыршәоз, аурыс инрал Бартоломеи напхгара ззиуаз акомиссиа. 1865 шықәсазы ари акомиссиа еиқәнаршәеит раԥхьаӡатәи аԥсуа нбан шәҟәы Услар иалфавит ахархәарала. Аԥсуа нбан шәҟәы аиқәыршәара иалахәын хҩык аԥсуаа: арҵаҩы Симон Ешба, апап Иуана Гьегьиа, апрапоршьчик Гьаргь Қәырцеқьиӡе.
1892 шықәсазы аԥсуа литература ашьаҭаркҩы, Аԥсны жәлар рпоет Д. И. Гәлиеи уи рҵаҩыс имаз И. Маҷавариании аус адырулеит, идырҽеит, иаҳа иеиӷьыртәит Услар иеиқәиршәаз алфавит, иеиқәыршәангьы иҭрыжьит аԥсуа нбан шәҟәы ҿыц. Ари анбан шәҟәы ахархәара аман 1909 шықәсанӡа. 1908 шықәсазы ашәыҟәқәа аԥсшәахь реиҭагара иазкны иеиҿкааз «Аиҭагаратә комиссиа» иарҽеит, иеиӷьнатәит Д. Гәлиеи И. Маҷавариании иеиқәдыршәаз алфавит.
1909 шықәсазы Аԥсны жәлар рырҵаҩы, арккаҩы А. М. Ҷоҷуа «Аиҭагаратә комиссиа» иеиқәнаршәаз алфавит ихы иархәаны иеиқәиршәеит аԥсуа нбан шәҟәы.
1913 шықәсазы С. Ашәхәаҵаа иеиқәиршәеит алфавит. Ари алфавит аҿы иарбан бзыԥтәи адиалект аҿы иуԥыло ашьҭыбыжьқәа зегьы. Уи шьақәгылан 77 нбан рыла. Ари алфавит анылеит Гәдоуҭа иҭыҵуаз «Волӷ Вольных» захьӡыз агазеҭ. Ари алфавит ала ианҵан шәыкҟа лакә. Уи аҵараҿы ахархәара амоуӡеит.
1926 шықәсазы академик Н. Иа. Марр алатинт графика шьаҭас иаҭаны иеиқәиршәеит аԥсуа алфавит ҿыц. Ари алфавит шьақәгылан 76 нбан рыла. Алфавит аҿы ахархәара рызун иара убас бзыԥтәи адиалект азы иҷыдароу ашьҭыбжьқәа. Алфавит здызкылоз акомиссиа аҳәарала Н. Иа. Марр иалфавит иалихит бзыԥтәи ашьҭыбжьқәа аазырԥшуаз анбанқәа. Н. Марр иалфавит ахархәара аман 1926 шықәса инаркны 1929 шықәсанӡа.
1928 шықәсазы апрофессор Н. Ф. Иаковлев алатин графика шьаҭас иаҭаны иеиқәиршәеит аԥсуа алфавит. Ари алфавит иаман 51 нбан. Алфавит аҿы иарбамызт бзыԥтәи адиалект азы иҷыдароу ашьҭыбыжьқәа. Ари алфавит ахархәараҿы иаҳа имариан Н. Марра иеиқәиршәаз алфавит аасҭа, ахархәарагьы аман 1929 шықәса инаркны 1938 шықәсанӡа.
30-тәи ашықәсқәа рзы (XX ашәышықәсазы) Асоветтә социалисттә республикақәа реидгыла иалахәыз ажәларқәа жәпакы ралфавитқәа еиқәдыршәо иалагеит аурыс графика шьаҭас ирыҭаны, даҽакала иуҳәозар, алатиница аҟынтәи акириллицахь ииасуа иалагеит.
«1937 шықәсазы Қырҭтәылатәи АП(б) Аԥснытәи аобласттә конференциа иаднакылеит ақәҵара аԥсуа алфавит ақырҭуа графика шьаҭас аҭаразы»1. 1938 шықәсазы иеиқәдыршәеит аԥсуа алфавит ақырҭуа графика шьаҭас иаҭаны. Ари алфавит ахархәарала иеиқәыршәан рҵагатә шәыҟәқәакгьы, урҭ рылагьы маҷк аԥсуа хәыҷқәа аҵара рҵон, аха уи инашьҭарххны аԥсышәалеи урысшәалеи аԥсуа хәыҷқәа аҵара иаҟәырхит, қырҭшәала аҵара иаладыргеит, иадыркит аԥсуа школқәа. 16 шықәса – 1938 шықәса инаркны 1954 шықәсанӡа аԥсуа школқәа аркын, аԥсуа хәыҷқәа қырҭшәала аҵара рҵон.
1954 шықәса инаркны аԥсуаа рхәыҷқәа еиҭа аԥсышәала аҵара иақәиҭхеит, иеиҭеиқәыршәан аԥсуа алфавит аурыс графика шьаҭас иаҭаны. Ари алфавит шьақәгылан 58 нбан рыла. Раԥхьаӡа акәны ари алфавит аҿы иадырбеит ашьҭыбжь аазмырԥшуа ацхыраагӡатә нбанқәа (дыргақәа)
1 Бгажба Х.С. Возникновение и развитие абхазскоҟ письменности. Сухуми, 1950. Труды АбИӶЛИ, т. XXX, с. 284.
ь, ә. Арԥшқага дырга – ь ахархәара аиуит ацыбжьыҟа ԥшқақәа раарԥшраҿы цхыраагӡатә дыргак аҳасабала, ақьышәхаргьежьратә дырга (ә) – ақьышәхаргьежьратә цыбжьыҟақәа раарԥшраҿы.
1997 шықәсазы ари алфавт иалагалан алфавит аҿы иарбамыз ақьышәхаргьежьратә цыбжьыҟақәа 6 аазырԥшуаз анбанқәа: гә, қә, кә, ӷә, хә, ҟә. Арҭ ашьҭыбыжьқәа уаанӡа аҩыраҿы анбанқәа гу, қу, ку, ӷу, ху, ҟу рыла иадырбон.
Иахьатәи аԥсуа алфавит, аԥхьатәи аԥсуа алфавитқәа ирҿырԥшны уахәаԥшуазар, ахархәараҿы зегьы реиҳа иманшәалоу алфавитуп. Ари алфавит аҿы иаарԥшуп аԥсуа бызшәазы иҷыдароу 62 шьҭыбжьы. Алфавит аҿы иарбам абжьыҟабжақәа ҟ, ў. Урҭ аҩыраҿы абжьыҟа наӡақәа и, у реиԥш иадырбоит.
Иахьатәи аԥсуа алфавит шьақәгылоуп 64 нбан рыла. Урҭ рҟынтәи 62 нбан иаадырԥшуеит ашьҭыбжьқәа, ҩ-нбанк: ь, ә иаадырԥшӡом ашьҭыбыжьқәа.
Иҟашәҵа азҵаарақәа рҭак.
1. Ианбаҟалеи аԥсуа ҩыра?
2. Иеиқәзыршәада раԥхьатәи аԥсуа алфавит?
3. Ианбаҭыҵи раԥхьатәи аԥсуа анбан шәҟәы, насгьы
иеиқәзыршәада уи?
4. Изырҽеида П. К. Услар иеиқәиршәаз аԥсуа алфавит? 5. Иеиқәдыршәеи Д. Гәлиеи К. Маҷавариании?
Инашәыгӡа адҵақәа.
I. Ишәҳәа 1862 шықәса инаркны иахьа уажәраанӡа аԥсуа алфавит заҟантә ирыԥсаххьоу?
Иеиҭажәга агерман бызшәахь.
Аԥсуа бызшәа ааигәа аҩыра зауз абызшәақәа иреиуоуп. Аԥсуа ҩыра ҟалеит XIX ашәышықәса аҩбатәи азыбжазы, 1862 шықәсазы. Аԥсуа бызшәа аҩыра шьаҭаркҩыс дамоуп 50-тәи ашықәсқәа рынҵәамҭазы Урыстәылатәи аҳ Александр II идҵала Кавказтәи ажәларқәа рҭоурых аҩразы Кавказҟа иаашьҭыз аурыс инрал, ашьҭахь ибызшәадырҩхаз – икавказҭҵааҩхаз Петр Карл-иԥа Услар.
Аԥхьаӡара хьӡы
Аԥхьаӡара хьӡы амаҭәарқәа рхыԥхьаӡара аазырԥшуа зхала иҟоу жәаҳәа хәҭоуп. Аԥхьаӡара хьӡы шоит ҩ-разриадкны: ахыԥхьаӡаратә ԥхьаӡара хьӡи аизгатә ԥхьаӡара хьӡи ҳәа. Ахыԥхьаӡаратә ԥхьаӡара хьыӡқәа шоит азааигәаратә ԥхьаӡара хьӡи аиҟәшаратә ԥхьаӡара хьӡи ҳәа.
Ахыԥхьаӡаратә ԥхьаӡара хьыӡқәа
Ахыԥхьаӡаратә ԥхьаӡара хьыӡқәа ирныԥшуеит аклассқәа. Ауаҩытәыҩсатә класс зныԥшуа ахыԥхьаӡаратә ԥхьаӡара хьыӡқәа рышьаҭақәа ирыцлоит асуффикс -ҩы//ҩык, ахыԥхьаӡаратәқәа аӡәы, ҩыџьа рыда: хԥа – хҩык, ԥшьба – ԥшьҩык, жәаба – жәаҩык, жәеиза – жәеизаҩык, ҩажәа – ҩажәаҩык, ҩажәи жәаба – ҩажәи жәаҩык, шәкы – шәҩык, зқьы – зықьҩык уб. иҵ.
Амаҭәартә ҵакы змоу ажәақәа имариоу ахыԥхьаӡаратәқәа (№ инаркны 10 рҟынӡа) ршьагәыҭқәа ианрыцло, рыбжьара аҵәаӷәаҷ бжьаҵатәуп: ҩ­шәҟәык, х­тетрадк, ԥшь­ҟәардәк уб. иҵ.
Аамҭатә ҵакы змоу ажәақәа имариоу ахыԥхьаӡаратә ԥхьаӡара хьыӡқәа (№ инаркны 10 рҟынӡа) ршьагәыҭқәа ианрыцло, урҭ рыбжьара аҵәаӷәаҷ ргылатәӡам: ҩымш, хымчыбжь, ԥшьымз уб. иҵ.
Азааигәаратә ԥхьаӡара хьыӡқәа
Азааигәаратә ԥхьаӡара хьыӡқәа иаадырԥшуеит амаҭәарқәа рхыԥхьаӡара инықәырԥшшәа, цқьа иеилкаамкәа. Урҭ шьақәгылоит ахыԥхьаӡаратә ԥхьаӡара хьыӡқәа асуффикс -ҟа рыцҵарала. Азааигәаратә ԥхьаӡара хьыӡқәа ирныԥшуеит аклассқәа: ҩбаҟа – ҩыџьаҟа, хԥаҟа – хҩыкҟа, жәабаҟа – жәаҩыкҟа, шәыкҟа – шәҩыкҟа, зықьҟа – зықьҩыкҟа; жәабаҟа ԥышәара, жәаҩыкҟа аусзуҩцәа, зықьҟа шәҟәы, зықьҩыкҟа аусуцәа уб. иҵ.
Аиҟәшаратә ԥхьаӡара хьыӡқәа
Аиҟәшаратә ԥхьаӡара хьыӡқәа шьақәгылоит ахыԥхьаӡаратә ԥхьаӡара хьыӡқәа реиҭаҳәарала. Урҭ ирныԥшуеит аклассқәа: ҩба­ҩба, ҩыџьа­ҩыџьа, хԥа­хԥа, хҩы­хҩы уб. иҵ.
Аиҟәшаратәқәа ирыцлар ҟалоит амыругатә суффикс -ла. Усҟан арҭ ацынгылатә ҵакы роуеит: ҩба­ҩбала, ҩыџьа­ҩыџьала, хԥа­хԥала, хҩы­хҩыла уб. иҵ.
Аизгатә ԥхьаӡара хьыӡқәа
Аизгатә ԥхьаӡара хьыӡқәа иаадырԥшуеит иеижәлантәу амаҭәарқәа рхыԥхьаӡара ааидкыланы. Урҭ шьақәгылоит ахыԥхьаӡаратә ԥхьаӡара хьыӡқәа апрефикс а-и асуффикс
-гьы-и рыцҵарала. Аизгатә ԥхьаӡара хьыӡқәа ирныԥшуеит аклассқәа: аҩбагьы – аҩыџьагьы, ахԥагьы – ахҩыкгьы уб. иҵ.
Апрефикс ааҭыԥан иаҳԥылар ҟалоит адхаларатә хаҿытә ԥынгылақәа ҳ-, шә-, р-4 ҳахҩыкгьы, шәыхәҩыкгьы, рыхҩыкгьы, рыхԥагьы уб. иҵ.4 ашәҟәқәа рыҩбагьы, аҵаҩцәа рҩыџьагьы, аҩыгақәа рыхԥагьы уб. иҵ.
Иҟашәҵа азҵаарақәа рҭак.
1. Иаҳнарбои аԥхьаӡара хьӡы?
2.Ишԥашьақәгыло азааигәаратә, аиҟәшаратә, аизгатә
ԥхьаӡара хьыӡқәа?
3. Ирныԥшуама аԥхьаӡара хьыӡқәа аклассқәа?
Инашәыгӡа адҵақәа.
I. Ишәҳәа аԥхьаӡара хьыӡқәа: хәба, ҩыџьа, ҩба­ҩба, хынтә, афбагьы, хҩы­хҩыла, ԥшьҩыкҟа закәытә ԥхьаӡара хьыӡқәоу, ишьақәшәыргыл урҭ злоу аҳәоуқәа.
II. Ишәҳәа дара абарҭ аԥхьаӡара хьыӡқәа классқәас ирныԥшуа.
Дырмит Иасыф (Урыс)-иԥа Гәлиа
Аԥсуа литература ашьаҭаркҩы, Аԥсны жәлар рпоет, раԥхьатәи аԥсуа редактор, аиҭагаҩ, аҭоурыхҭҵааҩ, афольклорист Дырмит Иасыф-иԥа Гәлиа диит жәабран 21, 1874 шықәсазы Уарча ақыҭан, Кәыдры ауезд аҿы, аԥсуа нхаҩы иҭаацәараҿы.
1877 – 1878 шықәсқәа рзы аурыс-аҭырқәа еибашьраан аԥсуаа рзы еиҭа иҟалаз ахырҵәара (амҳаџьырра) иахҟьаны
Урыс иҭаацәеи иареи Ҭырқәтәылаҟа иагеит. Усҟан Урыс Гәлиа иҭаацәараҿы иҟан иԥҳәыс (Рабиа Барганџьиа-ԥҳа), иан (Фындықь Ҵабриа-ԥҳа), ҩыџьа иԥацәа хәыҷқәеи иԥҳа хәыҷи. Д. И. Гәлиа усҟан хышықәса ихыҵуан. Урыс иҭаацәеи иареи шықәсык аҟара Ҭырқәтәыла (Трабзон) иҟан, нас Урыс ҭырқәа ԥсыӡкҩык дицырхырааны канџьала иҭаацәа иманы Аԥсныҟа ддәықәлеит. Урҭ аауан Баҭым ала. Баҭым азааигәара рыԥсҭазаара иалҵит Дырмит иашьа хәыҷи иаҳәшьа хәыҷи. Зыԥсы еиқәхаз Урыс иҭаацәеи иареи Шәқәырча иӡхыҵит. Урыс иҭаацәа иманы Уарча инхарҭахь дхынҳәит. Ҭырқәтәылаҟа ианахыргоз Урыс иҩны рбылхьан, ара (инхарҭаҿы) хыҵакырҭагьы рымамызт. Аҭыԥантәи аурыс еиҳабыра Урыс инхарҭаҿы анхара дақәиҭырымтәит. Урыс иҭаацәа иманы Кәыдры нырцә, Аӡҩыбжьаҟа нхара диасит. Ашьҭахь Урыс иҭаацәараҿы узеигәырӷьашаз ҩ-хҭыск ҟалеит, иит аԥеи аԥҳаи.
Урыс Гәлиа акреилызкаауаз уаҩын, ауаа ҳаҭыр иқәырҵон, иажәа иазыӡырҩуан, дцәажәаҩ бзиан. Уи лассы-лассы днарыԥхьон аусеилыргарақәа рахь, ашьа зыбжьаз, иеиӷацәаз ауаа еинираалон. Д. И. Гәлиа «Иавтобтиографиаҿы» ишиҩуаз еиԥш, Урыс «усҟантәи аамҭазы аԥсыуа ҵасла уаажәларратә усзуҩын» ҳәа изуҳәар ҟалоит.
Урыс ибон иԥа – Гач (Дырмит аҩны Гач ҳәа иарҳәон) хәыҷы игәырҵҟәыл шыбзиаз, дшеилыҷҷаз, убри аҟнытә Урыс иҭахын иԥа аҵара иҵар, аҵара иоур (аҵара змоу аӡәы иакәны дҟалар).
Урыс Аӡҩыбжьа иҟаз апап диҳәоит иԥа аҩышьеи аԥхьашьеи иирҵарц. Дырмит хәыҷы урысшәалеи қырҭшәалеи аҩышьеи аԥхьашьеи апап ибзоурала иҵоит. Дырмит уи нахыс урысшәалеи қырҭшәалеи иԥыхьашәоз ашәыҟәқәа дрыԥхьон. Дырмит аашықәса анихыҵуаз иаб иӡбоит иԥа Аҟәатәи ашьхарыуаа рышкол дҭеиҵарц. Урыс ҩышықәса иԥа ари ашкол иҭаҵара дашьҭан, аха уи дрыдыркыломызт ашкол ахь иеиуеиԥшымыз аҽыҵгақәа ҟаҵаны. Ахԥатәи ашықәс аан Урыс ииулакгьы иԥа Аҟәатәи ашьхарыуаа рышкол даанахәартә иҟаиҵеит. (Усҟан Аӡҩыбжьа ашкол ыҟамызт).
Дырмит Гәлиа Аҟәатәи ашьхарыуаа рышкол дҭалеит 1885 шықәсазы, далгеит 1889 шықәсазы. Дырмит Гәлиа ари ашкол даналгоз жәа-маҭәарк рзы аԥышәарақәа аниҭиуаз, аа-маҭәарк рзы уи иоуит ахәшьара «ибзиаӡоуп», ҩ-маҭәарк рзы – ахәшьара «ибзиоуп».
Д. Гәлиа Аҟәатәи ашьхарыуаа рышкол даналга ашықәсан, 1889 шықәсазы дҭалоит Гори ақалақь аҿы иҟаз Аахыҵ-Кавказтәи арҵаҩратә семинариа. Ари асеминариаҿы Д. Гәлиа диқәшәоит уаҟа аҵара зҵоз, иара иаҵкыс иеиҳабыз, иара иқыҭаҿы инхоз, Аԥсны аетнографиа иазкны аҩымҭа бзиақәа наҟ-наҟ иаԥызҵараны иҟаз – Николаи Џьанашьиа. Н. Џьанашьиа Дырмит ахылаԥшра ииҭон, дыгәцареикуан, диабжьон.
Д. Гәлиа асеминариа данҭала ашьҭахь, хәымзҟа ааҵхьан еиԥш дычмазаҩхеит, атиф ихьит. Дырмит уа ԥыҭраамҭак дышьҭан, маҷк данеиӷьха игәабзиара ирӷәӷәарц аҩныҟа дааит. Аҩны Д. Гәлиа изыԥшын агәырҩа ду. Дырмит аҩны данааи иан лыԥсҭазаара далҵхьан. Уи «испанка» ҳәа иҟаз ачымазара дагеит. Дук хара имгакәа, иеиқәырццакны рыԥсҭазаара иалҵуеит Дырмит иаби (1893 шықәсазы) иандуи (1894 шықәсазы). Дырмит иашьеи иаҳәшьеи ааӡара иргеит иаҳа ирзааигәаз рыуацәа. Уи ашьҭахь Д. Гәлиа дцоит Гориҟа арҵаҩратә семинариаҿы иҵара иациҵарц, аха уи ара «аҳауа унаалом» ҳәа ҽыҵгас иҟаҵаны асеминариа аиҳабыра дрыдрымкылеит.
Уи нахысгьы Д. Гәлиа уаҳа ҵараиурҭак аҿы аҵара иҵартә дзыҟамлеит, аха уи аҵара иҵон ихала, ихы аус адиулон, абызшәеи, алитературеи, аҭоурыхи ирызкыз ашәыҟәқәа дрыԥхьон, идыррақәа ирызирҳауан.
Д. Гәлиа аԥхьа иҭиуеит аԥышәара ажәлар рышколқәа рырҵаҩы ҳәа ахьӡ иоурц азы, ашьҭахь (1919 ш.) уи иҭиуеит аԥышәара абжьаратә ҵараиурҭақәа рҿы аԥсуа бызшәа арҵаҩы ҳәа ахьӡ иоурц азы.
Д. Гәлиа иџьатә ԥсҭазаара напы аиркит арҵаҩрала. 1890 шықәсазы уи рҵаҩыс аусура далагеит Аҟәа Екатерининтәи абырзен школ аҿы. Ари ашкол аҿы уи аурыс бызшәа дирҵон. Ашьҭахь уи рҵаҩыс аус иуан Кәтол, Кындыӷ, Тамшь. Нанҳәа 1908 шықәса инаркны цәыббра 1912 шықәсанӡа Д. Гәлиа аус иуан Тамшьтәи ҩклассктәи аучилишьче хылаԥшҩыс.
1912 шықәса инаркны Д. Гәлиа рҵаҩыс аус иуан Аҟәатәи аҳәса ргимназиеи Аҟәатәи ашьхарыуаа рышколи рҿы.
1914 шықәса инаркны Д. Гәлиа рҵаҩыс аус иуан Аҟәатәи ареалтә училишьче аҿы. 1915 шықәсазы уи рҵаҩыс аусура далагеит Аҟәатәи арҵаҩратә семинараҿы.
Ари асеминариаҿы Д. Гәлиа иеиҿикааит аԥсуа литературатә кружок. Уи иҽазҵәылхны аҵаҩцәа ирылаиааӡон алитературатә рҿиара абзиабара. Ари акружок ароль ду нанагӡеит аԥхьаҟатәи алитераторцәа рааӡараҿы. Д. Гәлиа иҵаҩцәа рацәаҩны иеицырдыруа шәҟәыҩҩцәаны, ипоетцәаны иҟалеит. Урҭ иреиуоуп: И. Папасқьыр, М. Аҳашба, Ӡ. Дарсалиа, М. Лакрба уб. иҵ.
1919 шықәсазы Д. Гәлиа Аҟәатәи арҵаҩратә семинариаҿы аҵаҩцәа рымч ала иеиҿикааит иара убас адраматә кружок. Ари акружок активла рҽаладырхәуан Д. Гәлиа иеиԥш П. С. Шьаҟрыл, С. И. Ҷанба, Ӡ. Дарсалиа.
1892 шықәсазы Д. Гәлиеи Аҟәатәи ашьхарыуатәи ашкол ахылаԥшҩы К. Д. Маҷавариании (Д. Гәлиа ари ашкол аҿы аҵара аниҵоз рҵаҩыс имаз) иареи идырҽеит П. К. Услар иеиқәиршәаз аԥсуа алфавит, иеиқәдыршәеит аԥсуа нбан шәҟәы. Ари анбан шәҟәы ҭрыжьит Қарҭ. Ари анбан шәҟәы аԥсуа школқәа рҿы ианроу нахыс ауп аԥсуа хәыҷқәа рхатәы бызшәала аҩышьеи аԥхьашьеи рҵо ианалага.
1924 – 1926 шықәсқәа рзы Д. И. Гәлиа Қарҭтәи аҳәынҭқарратә университет аҿы аԥсуа бызшәеи Аԥсны аҭоурыхи дрыԥхьон.
1926 – 1928 шықәсқәа рзы Д. И. Гәлиа Аԥсуа рҵаҩратә техникум аҿы аҭоурых риҭон.
1927 шықәсазы Д.И.Гәлиа далырхуеит Аԥсуа бызшәеи алитературеи Ракадемиа ахантәаҩыс. Ари академиа еиҿкаан академик Н. Марр ибзоурала 1925 шықәсазы.
1930 шықәсазы ари Академиа аҭыԥан еиҿкаан Аԥсуа бызшәеи алитературеи ирызкыз аҭҵаарадырра-еилкааратә институт. Ари аинститут аҿы Д. И. Гәлиа аус иуан аҭҵаарадырратә усзуҩы еиҳабыс иԥсҭазаара далҵаанӡа. Иахьа ари аинститут Д. И. Гәлиа ихьӡ ахуп. Уи Д. И. Гәлиа ихьӡ зху Аԥсуаҭҵааратә институт ҳәа иашьҭоуп.
1929 шықәсазы Д. И. Гәлиа ихырҵоит Аџьа Афырхаҵа ҳәа аҳаҭыртә хьӡы.
1937 шықәсазы Д. И. Гәлиа ихырҵоит Аԥсны жәлар рпоет ҳәа ахьӡ.
1932 шықәсазы иаартыз Аҟәатәи аҳәынҭқарратә рҵаҩратә институт аҿы Д. И. Гәлиа аусура далагоит. 1938 шықәсазы уи адоцент ҳәа ахьӡ ихҵан.
Д. Гәлиа раԥхьатәи аԥсыуа поетуп. Уи иоуп аԥсуа литература ашьаҭаркҩы. 1912 шықәсазы Қарҭ иҭыҵит Д. Гәлиа раԥхьатәи иажәеинраалақәа реизга. Уи хьӡыс иаман «Ажәеинраалақәеи
ахьӡыртәрақәеи». Ари аизга ала ашьапы акит аԥсуа литература. Ари ашәҟәы апоет епиграфс иеиҭеит аԥсуа жәаԥҟа «Аҽы ԥсыр – адәы аҭынхоит, ауаҩы дыԥсыр – ажәа иҭынхоит». Уи нахысгьы Д. Гәлиа иаԥиҵеит ажәеинраалақәа рацәаны.
Д. И. Гәлиа раԥхьатәи аԥсыуа шәҟәыҩҩуп, аԥсыуа прозаикуп. Д. И. Гәлиа иажәабжь «Атәым жәҩан аҵаҟа» ала ашьапы акит аԥсуа проза. Д.Гәлиа илитературатә ҩымҭақәа иреиуоуп: ароман «Камаҷыҷ»; апоемақәа: «Арԥызбеи аԥҳәызбеи рысалам шәҟәы», «Аԥсны азы ашәа», «Сара схәышҭаара», «Ҭагалан ақыҭан», иара убас хыԥхьаӡара рацәала ажәеинраалақәеи ажәабыжьқәеи.
Д. И. Гәлиа раԥхьатәи аԥсыуа редакторуп. Жәабран 27, 1919 шықәсазы Аҟәа иҭыҵит раԥхьатәи аԥсуа газеҭ. Уи хьӡыс иаман «Аԥсны». Ари агазеҭ редакторс иамаз Д. И. Гәлиа иоуп.
Д. И. Гәлиа раԥхьатәи аԥсыуа бызшәадырҩуп, бызшәа0ҵааҩуп. Уи ибызшәаҭҵааратә усумҭақәа иреиуоуп: «Материалы по абхазскоҟ грамматике» (1927 ш., Аҟәа), «Алитературеи абызшәаҵареи ртерминологиа» (1930 ш., Аҟәа), «Иааркьаҿны аԥсшәа аорфографиа» (1935 ш., Аҟәа), «Аурыс-аԥсуа политика-терминологиатә жәар» (1935 ш., Аҟәа, ари ажәар соавторс дамоуп).
Д. И. Гәлиа раԥхьатәи аԥсыуа ҭоурыхҭҵааҩуп. Уи иҩит Аԥсны аҭоурых иазкыз аусумҭа.
1937 шықәсазы СССР аҵарадыррақәа Ракадемиа апрезидиум ақәҵарала Д. И. Гәлиа ианашьан аетнографиатә 0ҵаарадыррақәа ркандидат ҳәа аҵарадырратә ҩаӡара.
Д. И. Гәлиа раԥхьатәи аԥсыуа фольклориступ. Уи иеизигон аԥсуа жәлар рҿаԥыцтә ҳәамҭақәа: аԥсуа жәаԥҟақәа, ацуфарақәа, ажәарццакқәа, ашәақәа, аҳәамҭақәа.
1907 шықәсазы Қарҭ иҭыҵит аԥсышәалеи урысшәалеи «Абхазские пословицы, загадки и скороговорки» захьӡу Д. Гәлиа ишәҟәы.
1921 шықәсазы Аҟәа Д. Гәлиа иҭижьит иаҳа ихарҭәааны «Аԥсуа жәаԥҟақәеи, ажәарццакқәеи, ацуфарақәеи» ҳәа хьӡыс измоу ашәҟәы.
1941 шықәсазы Д. И. Гәлиеи Х. С. Бӷажәбеи иҭрыжьит ашәҟәы «Аԥсуа жәлар рпоезиа» ҳәа хьӡыс иаҭаны. 1972 шықәсазы ари ашәҟәы иаҳа ихарҭәааны еиҭаҭыжьын.
1920 шықәсазы Аҟәа Д. И. Гәлиа иҭижьит Аԥсуа Мзар (аԥсышәала).
Д. И. Гәлиа раԥхьатәи аԥсыуа еиҭагаҩуп. Уи иеиҭеигон иеиуеиԥшым абызшәақәа рҟынтәи алитературатә ҩымҭақәа. Д. Гәлиа иеиҭеигеит аурыс поет ду А. С. Пушкин иажәеинраалақәа жәаф, И. Крылов иажәамаанақәа жәба, аукраин жәлар рпоет Т. Шевченко иажәеинраалақәа быжьба, ақырҭуа поет Ш. Русҭавели ипоема «Абжьас цәа зшәу», ақырҭуа
поет А. Ҵереҭели ипоема «Абаӡӡеи» уҳәа убас иҵегьы.
Д. И. Гәлиеи М. Гочуеи иеиҭаргеит «Слово о полку Игореве» («Игор ир ирыхҳәаау ажәа»).
Д. И. Гәлиа аԥсшәахь иеиҭеигон адинхаҵаратә (ауахәаматә) шәыҟәқәа.
1928 шықәса раахыс Д. И. Гәлиа Аԥснытәи ашәҟәыҩҩцәа реидгыла далан.
1934 шықәса раахыс Д. И. Гәлиа СССР ашәҟәыҩҩцәа реидгыла далан.
1949 шықәсазы Аԥсадгьыл аҿаԥхьа иааирԥшыз аихьӡара дуқәа рзы Д. И. Гәлиа ианашьан Ленин иордени Аџьатә Бираҟ ҟаԥшь аорденқәа ԥшьбеи. Д. И. Гәлиа ҩынтә СССР Иреиҳаӡоу Асовет депутатс далырххьан (1954, 1958 шықәсқәа рзы). Д. И. Гәлиа ԥшьынтә Аԥснытәи АССР Иреиҳаӡоу Асовет депутатс далырххьан (1938, 1947, 1951, 1955 шықәсқәа рзы).
Иҟашәҵа азҵаарақәа рҭак.
1. Дызусҭада Д. И. Гәлиа?
2. Ианбаҭыҵи Д. И. Гәлиа раԥхьатәи иажәеинраалақәа
реизга, насгьы хьӡыс иамоузеи уи?
3. Ианбаҭыҵи Д. И. Гәлиа редакторс дызмаз раԥхьатәи
аԥсуа газеҭ, насгьы иахьӡызи уи?
4. Иахьӡуи Д. И. Гәлиа раԥхьатәи иажәабжь?
5. Д. И. Гәлиа ибызшәадырратә усумҭақәас ижәдыруеи?
6. Иеиқәдыршәеи Д. И. Гәлиеи К. Маҷавариании?
7. Дзалгама Д. И. Гәлиа ҵараиурҭак?
8. Иабеиуаз Д. И. Гәлиа аус?
Инашәыгӡа адҵақәа.
1. Шәахцәажәа Д. И. Гәлиа ихәыҷра!
2. Иарбан усқәаз Д. И. Гәлиа иҵегьы инапы злакыз?
3. Ишәҳәа Д. И. Гәлиа ҳәынҭқарратә ҳамҭақәас ианашьаз.
Иеиҭажәга агерман бызшәахь!
Д. Гәлиа раԥхьатәи аԥсыуа поетуп. Уи иоуп аԥсуа литература ашьаҭаркҩы. 1912 шықәсазы Қарҭ иҭыҵит Д. Гәлиа раԥхьатәи иажәеинраалақәа реизга. Уи хьӡыс иаман «Ажәеинраалақәеи ахьӡыртәрақәеи». Ари аизга ала ашьапы акит аԥсуа
литература. Ари ашәҟәы апоет епиграфс иеиҭеит аԥсуа жәаԥҟа «Аҽы ԥсыр – адәы аҭынхоит, ауаҩы дыԥсыр – ажәа иҭынхоит». Уи нахысгьы Д. Гәлиа иаԥиҵеит ажәеинраалақәа рацәаны.
Д. И. Гәлиа раԥхьатәи аԥсыуа шәҟәыҩҩуп, аԥсыуа прозаикуп. Д. И. Гәлиа иажәабжь «Атәым жәҩан аҵаҟа» ала ашьапы акит аԥсуа проза. Д. Гәлиа илитературатә ҩымҭақәа иреиуоуп: ароман «Камаҷыҷ»; апоемақәа: «Арԥызбеи аԥҳәызбеи рысалам шәҟәы», «Аԥсны азы ашәа», «Сара схәышҭаара», «Ҭагалан ақыҭан», иара убас хыԥхьаӡара рацәала ажәеинраалақәеи ажәабыжьқәеи.
Аҟаҵарба
Аҟаҵарба арҿиара, ма аҟазаара (аҭагылазаашьа) аазырԥшуа зхала иҟоу жәаҳәа хәҭоуп. Арҿиара аазырԥшуа аҟаҵарбақәа адинамикатә ҟаҵарбақәа ҳәа ирышьҭоуп, аҟазаара аазырԥшуа аҟаҵарбақәа астатикатә ҟаҵарбақәа ҳәа ирышьҭоуп.
Аҟаҵарба иамоуп иеиуеиԥшым аформақәеи акатегориақәеи.
Аҟаҵарба амасдартә форма
Аҟаҵарба алагарҭатә форма амасдар ҳәа иашьҭоуп.
Амасдар шьақәгылоит аҟаҵарба ашьаҭа азеиԥш рбага (апрефикс) а-и асуффикс -ра-и рыцҵарала, иаҳҳәап:
а + ԥхьа + ра; а + ҩ + ра; а + цәажәа + ра; а + ҵа + ра уб. иҵ.
Аҟаҵарба ашьаҭа аа-қәа рыла иалагозар, усҟан аҟаҵарба амасдар аҿы апрефикс аацлаӡом:
аахәа+ра; аага+ра; ааӡа+ра, аа+ра, аашьҭ+ра уб. иҵ.
Иҟоуп амасдартә формаҿы (иара убас иеиуеиԥшым аҟаҵарбатә формақәа рҿы) зышьаҭақәа еиԥшу астатикатәи адинамикатәи ҟаҵарбақәа, иаҳҳәап:
а + тәа + ра (дтәоуп, дтәоит); а + гыла + ра (дгылоуп, дгылоит); а + цәа + ра (дыцәоуп, дыцәоит).
Астатикатә ҟаҵарбақәа рышьаҭақәа асуффикс -заа рыцаҳҵар, усҟан астатикатә ҟаҵарбақәа амасдартә форма шьҭырхуеит (аархәоит)4
ама + заа + ра; акә + заа + ра; аҟа + заа + ра; ашьҭа + заа + ра уб. иҵ.
Аамҭатә категориа
Аамҭатә категориа иаҳнарбоит арҿиара, ма аҟазаара ацәажәаратә момент ишазыҟоу: иаԥынгылоу, иақәшәоу, ма иашьҭанеиуоу.
Аамҭатә категориа астатикатә ҟаҵарбақәа рҿы
Астатикатә ҟаҵарбақәа аамҭатә формақәа рыла ибеиам. Урҭ ирымоу аамҭатә формақәа ҩба роуп: уажәтәи аамҭеи, ииасхьоу иеилкаам аамҭеи.
Уажәтәи аамҭа астатикатә ҟаҵарбаҿы
Уажәтәи аамҭа астатикатә ҟаҵарбаҿы афиниттә формаҿы ишьақәгылоит асуффикс -уп аҟаҵарба ашьаҭа ацҵарала. Асуффикс -уп иеилоу суффиксуп, -у иаҳнарбоит уажәтәи
аамҭа, -п иаҳнарбоит афиниттә форма. Аҟаҵарба ашьаҭа абжьыҟа -а ала инҵәозар, абжьыҟабжа -у иахҟьаны -а ииасуеит -о ахь:
сгыла+уп  сгылоуп, стәа+ уп  стәоуп, ишьҭа + уп  ишьҭоуп, ирыма + уп  ирымоуп, иҟа + уп  иҟоуп уб. иҵ.
Егьырҭ аҿырԥштәқәа: исҭахуп, сыԥшуп, искуп, ихаауп, ибзиоуп...
Аинфиниттә формаҿы аҟаҵарба иацыршәоит афиниттә рбага -п, иаанхоит аамҭа рбага -у:
ишьҭоу, ирымоу, иҟоу уб. иҵ.
Ииасхьоу иеилкаам аамҭа астатикатә ҟаҵарбаҿы
Ииасхьоу иеилкаам аамҭа астатикатә ҟаҵарбаҿы афиниттә формаҿы ишьақәгылоит аҟаҵарба ашьаҭа асуффикс -н ацҵарала. Асуффикс -н иаҳнарбоит ииасхьоу аамҭеи афиниттә формеи: ишьҭан, ирыман, иҟан, ихаан, ибзиан, сгылан, стәан, исҭахын уб. иҵ.
Аинфиниттә формаҿы аҟаҵарба иацыршәоит -н, иацлоит асуффикс -з. Асуффикс -з иаҳнарбоит ииасхьоу аамҭеи аинфиниттә формеи: ишьҭаз, ирымаз, иҟаз, ихааз, ибзиаз, игылаз, итәаз, исҭахыз уб. иҵ.
Аамҭатә категориа адинамикатә ҟаҵарбақәа рҿы
Адинамикатә ҟаҵарбақәа беиоуп аамҭатә формақәа рыла. Урҭ ирымоуп аамҭатә формақәа ааба:
1) уажәтәи аамҭа: саԥхьоит, изҩуеит
2) ииасхьоу инагӡоу аамҭа: саԥхьеит, изҩит 3) ииасхьоу инагӡам аамҭа: саԥхьон, изҩуан 4) ииасхьоу иеилкаам аамҭа: саԥхьан, изҩын
5) ииасхьоу акрызхыҵуа аамҭа: сапхьахьеит, изҩхьеит;
6) ииасхьоу акрызхыҵуа иаԥынгылоу аамҭа: саԥхьахьан,
изҩхьан;
7) иҟалаша  аамҭа: саԥхьап, изҩып;
8) иҟалаша II аамҭа: саԥхьашт, изҩышт
Уажәтәи аамҭа
Уажәтәи аамҭа адинамикатә ҟаҵарбаҿы афиниттә формаҿы ишьақәгылоит аҟаҵарба ашьаҭа аамҭа рбага – асуффикс -уа-и афиниттә форма арбага – асуффикс -ит-и рыцҵарала. Асуффикс -уа-и асуффикс -ит-и анеиқәшәалак, асуффикс -уа иатәу абжьыҟа а ииасуеит е ахь и иахҟьаны: уа + ит  уеит.
Аҟаҵарба ашьаҭа цыбжьыҟала, ма -ҳа, -аа , мамзаргьы абжьыҟабжақәа -и, -у рыла инҵәозар, усҟан аҟаҵарба иаанахәоит асуффикс -уеит: ирҩ + уеит, иаа + уеит, ирҭи + уеит, ир + уеит, иҭырҵаа + уеит, иеилыркаа + уеит уб. иҵ.
Аҟаҵарба ашьаҭа абжьыҟа а ала инҵәозар, усҟан абжьыҟа а-и аамҭа рбага -уа-и еилалоит, иҳарҭоит о: иаархәа + уа + ит  иаархәоит, иаԥхьа + уа + ит  иаԥхьоит, ицәажәа + уа + ит  ицәажәоит уб. иҵ.
Аинфиниттә формаҿы аҟаҵарба иацыршәоит афиниттә рбага -ит: ирыҩуа, ирҭиуа, иаархәо, иаԥхьо, ицәажәо уб. иҵ.
Ииасхьоу инагӡоу аамҭа (аорист)
Ииасхьоу инагӡоу аамҭа шьақәгылоит аҟаҵарба ашьаҭа афиниттә рбага -ит ацҵарала. Ари аамҭа иамаӡам ахатәы
аамҭа рбага. Аҟаҵарба ашьаҭа абжьыҟа а ала инҵәозар, усҟан абжьыҟабжа и иахҟьаны а ииасуеит е ахь: иаархәа + ит  иаархәеит, ирааӡа + ит  ирааӡеит, иҟала + ит  иҟалеит, ирызҳаит, иааит, ирҭиит, ируит уб. иҵ.
Аинфиниттә формаҿы аҟаҵарба иацыршәоит афиниттә рбага -ит иаанхоит аҟаҵарба ашьаҭа: иаархәа, ирааӡа, инырх, ирҭи, иаа, иҟала, иеилыркаа уб. иҵ.
Ииасхьоу инагӡам аамҭа
Ииасхьоу инагӡам аамҭа афиниттә формаҿы ишьақәгылоит аҟаҵарба ашьаҭа асуффикс -уан ацҵарала. Асуффикс -уан аҿы -н иаанарԥшуеит ииасхьоу инагӡам аамҭеи афинитреи. Аҟаҵарба ашьаҭа цыбжьыҟала, ма -ҳа, -аа, мамзаргьы абжьыҟабжақәа -и, -у рыла инҵәозар, асуффикс -уан ԥсахрада аҟаҵарба ашьаҭа иацлоит: иаадрыхуан, инырхуан, ирҭиуан, ируан, ирызҳауан, иеилыркаауан, ирҵаауан, ираҳауан.
Аҟаҵарба ашьаҭа абжьыҟа а ала инҵәозар, -а-и -уа-и еилалоит, иҳарҭоит -о: иаархәа + уан  иаархәон, ирааӡа + уан  ирааӡон, иршәа + уан  иршәон, иҟала + уан  иҟалон, ирҳәа + уан  ирҳәон, ирҵа + уан  ирҵон уб. иҵ.
Аинфиниттә формаҿы аҟаҵарба иацыршәоит афиниттә рбага -н, уи иацлоит асуффикс -з: ирҭиуаз, иаархәоз, иеилыркаауаз, иршәоз, иҟалоз, изызҳауаз, ирҳәоз, ирҵоз уб. иҵ.
Ииасхьоу иеилкаам аамҭа
Ииасхьоу иеилкаам аамҭа афиниттә формаҿы ишьақәгылоит аҟаҵарба ашьаҭа асуффикс -н ацҵарала. Асуффикс -н
иаҳнарбоит ииасхьоу аамҭеи афинитреи: иаԥхьан, ирҳәан, ирган уб. иҵ.
Аҟаҵарба ашьаҭа цыбжьыҟала инҵәозар, асуффикс -н аԥхьа ацыраҟаҵаразы ицәырҵуеит абжьыҟа ы: ирҩын, иҭрыжьын, ирӡын, иржәын уб. иҵ.
Аинфиниттә формаҿы аҟаҵарба иацыршәоит афиниттә рбага -н, уи иацлоит аинфиниттә рбага -з: иаԥхьаз, изҳәаз, изгаз, иҟазҵаз уб. иҵ.
Ииасхьоу акрызхыҵуа аамҭа
Ииасхьоу акрызхыҵуа аамҭа афиниттә формаҿы ишьақәгылоит аҟаҵарба ашьаҭа асуффиксқәа -хьа, -ит рыцҵарала. Асуффикс -хьа иаҳнарбоит акрызхыҵуа аамҭа, асуффикс -ит финиттә рбагоуп. Арҭ асуффиксқәа анеилалалак, иҳауеит -хьеит; иаԥхьахьа + ит  иаԥхьахьеит, ирҳәахьа + ит  ирҳәахьеит уб. иҵ.
Аинфиниттә формаҿы асуффикс -ит ахаҭыԥан асуффикс -хьа иацлоит асуффикс -у, усҟан -у иахҟьаны асуффикс -хьа иатәу абжьыҟа -а ииасуеит о ахь (-хьа + у ҿ хьоу)4 иаархәахьа + у  иаархәахьоу, ирҭихьа + у  ирҭихьоу, иаԥхьахьа+ у  иаԥхьахьоу уб. иҵ.
Ииасхьоу акрызхыҵуа иаԥынгылоу аамҭа
Уи афиниттә формаҿы ишьақәгылоит асуффикс -хьан аҟаҵарба ашьаҭа ацҵарала. Асуффикс -хьа иаанарԥшуеит ииасхьоу акрызхыҵуа аамҭа, -н иаанарԥшуеит ииасхьоу аамҭеи афинитреи: иаԥхьахьан, ирҳәахьан, ирбахьан уб. иҵ.
Аинфиниттә формаҿы асуффикс -н ахаҭыԥан асуффикс -хьа иацлоит асуффикс -з: иаԥхьахьаз, ирҳәахьаз, ирбахьаз уб. иҵ.
Иҟалаша  аамҭа
Иҟалаша  аамҭа афиниттә формаҿы ишьақәгылоит асуффикс -п аҟаҵарба ашьаҭа ацҵарала: иаԥхьап, ирҳәап, ирбап, иеилыркаап, ирҵап уб. иҵ.
Аҟаҵарба ашьаҭа цыбжьыҟала инҵәозар, асуффикс -п аԥхьа ацыраҟаҵаразы ицәырҵуеит абжьыҟа -ы: изжәып, изӡып, исхып, искып, сыԥшып уб. иҵ.
Аинфиниттә формаҿы аҟаҵарба ашьаҭа иацлоит асуффикс -ра: иаԥхьара, ирҳәара, ирбара уб. иҵ.
Иҟалаша II аамҭа
Иҟалаша II аамҭа афиниттә формаҿы ишьақәгылоит асуффикс -шт аҟаҵарба ашьаҭа ацҵарала: иаԥхьашт, ирҳәашт, ирбашт уб. иҵ.
Иҟалаша II аамҭа аинфиниттә формаҿы ишьақәгылоит аҟаҵарба ашьаҭа асуффикс -ша ацҵарала: иаԥхьаша, ирҳәаша, ирбаша уб. иҵ.
Иҟашәҵа азҵаарақәа рҭак.
1. Иаҳнарбои аамҭатә категориа?
2. Заҟа аамҭатә форма рымои астатикатә ҟаҵарбақәа? 3. Заҟа аамҭатә форма рымои адинамикатә ҟаҵарбақәа?
Аркьынаатә категориа
Аркьынаатә категориа иаанарԥшуеит ажәаҳәаҩ арҿиареи уи ззынархоу афакти рыбжьара ишьақәиргыло аизыҟазаашьа.
Ажәабжьтә ркьынаа
Ажәабжьтә ркьынаа иаанарԥшуеит ажәаҳәаҩ дызлацәажәо афакт ииашоуп ҳәа ишиԥхьаӡо. Уи аамҭақәа зегьы рыҟны иаҳԥылоит: иаархәоит, иаархәеит, иаархәан, иаархәон, иаархәахьеит, иаархәахьан, иаархәап, иаархәашт.
Адҵаратә ркьынаа
Адҵаратә ркьынаа иаанарԥшуеит адҵара, ма адҵара аҳәаратә ҵакы нацҵаны. Уи ҳхы иаҳархәоит аӡәы акы идаҳҵар, акы иҳарҟаҵар анаҳҭаху.
Адинамикатә ҟаҵарба адҵаратә ркьынаа мапкрадатәи аформа шьақәгылоит аҟаҵарба ашьаҭа цқьала: Шәца! Шәаа! Ижәга! Ишәҳәа! Ишьҭышәх! Ишәшәа! Ишьақәшәыргыл! Иԥышәшәа! Иҭышәҵаа!
Зны-зынла аҟаҵарба ашьаҭа зланҵәо абжьыҟа а адҵаратә ркьынааҿы аҟаҵарба ашьаҭа иацыршәар ҟалоит: Иаашәхә(а)! Шәаԥхь(а)! Ирышәҭ(а)! Шәгыл(а)! Шәхал(а)! Ишьақәшәыргыл(а)!
Аҟаҵарба ашьаҭа цыбжьыҟала, ма абжьыҟабжақәа -и, -у рыла ианынҵәо, адҵаратә ркьынааҿы урҭ рышьҭахь ицәырҵуеит абжьыҟа ы: Ишәхы! Ишәкы! Ижәжәы! Аус жәуы!
Астатикатә ҟаҵарба ашьаҭа адҵаратә ркьынааҿы мапкрадатәи аформаҿы иацлоит асуффикс -з: Шәтәаз! Шәгылаз! Ишәымаз! Иқәыз! Иқәгылаз!
Адҵаратә ркьынаа мапкратәи аформаҿы ишьақәгылоит аҟаҵарба ашьаҭа мапкратәи аффикс -м-и асуффикс -н-и рацҵарала: Иаашәымхәан! Ишәымҭин! Иаашәымган! Инышәымхын! Ишәымҳәан! Иҟашәымҵан! Шәымцан! Шәмаан!
Ахьыԥшратә ркьынаа
Ахьыԥшратә ркьынаа иаанарԥшуеит арҿиара даҽа рҿиарак ишахьыԥшу. Уи шьақәгылоит асуффиксқәа -р, -зар, -зҭгьы рхархәарала: саԥхьар, исҳәар; саԥхьазар, исҳәазар; саԥхьазҭгьы, исҳәазҭгьы.
Ахьыԥшратә-зкратә ркьынаа
Ахьыԥшратә-зкратә ркьынаа иаанрԥшуеит арҿиара хықәкыс иамоу, изызку. Уи шьақәгылоит асуффиксқәа -рц// -рацы//-рцы, -ртә//-ратәы//-ртәы, -разы//-разын//-разыҳәан рхархәарала: саԥхьарц, саԥхьартә, саԥхьаразы уб. иҵ.
Агәаԥхаратә ркьынаа
Агәаԥхаратә ркьынаа иаанарԥшуеит ажәаҳәаҩ иҟасҵанда, ма иҟаланда ҳәа игәы ззыҳәо арҿиара. Уи шьақәгылоит аҟаҵарба ашьаҭа асуффиксқәа -нда, -ндаз рыцларала: исыманда(з), избанда(з), илҳәанда(з), иҟалҵанда(з), илдыруанда(з) уб. иҵ.
Абламбаратә ркьынаа
Абламбаратә ркьынаа иаанарԥшуеит ажәаҳәаҩ имбакәа, изымдыруа имҩаԥысуа, ма имҩаԥысыз арҿиара. Уи шьақәгылоит асуффиксқәа -заап, -заарын рыбзоурала: дыҟазаап, дыҟазаарын, илымазаап, илымазаарын, илбазаап, илбазаарын, илдыруазаап, илдыруазаарын уб. иҵ.
Азааигәаратә ркьынаа
Азааигәаратә ркьынаа иаанарԥшуеит ажәаҳәаҩ ииашаҵәҟьаны иҟалеит ҳәа игәы иззаанамго арҿиара. Уи шьақәгылоит асуффикс -шәа ахархәарала.
Адинамикатә ҟаҵарбақәа азааигәаратә ркьынааҿы аамҭақәа зегьы рыҟны иуԥылоит:
Уажәтәи: илдыруашәа, илбошәа
Ииасхьоу инагӡоу: илдыршәа, илбашәа
Ииасхьоу инагӡам: илдыруазшәа, илбозшәа
Ииасхьоу иеилкаам: илдырызшәа, илбазшәа
Ииасхьоу акрызхыҵуа: илдырхьоушәа, илбахьоушәа Ииасхьоу акрызхыҵуа иаԥынгылоу: илдырхьазшәа, илба­
хьазшәа
Иҟалаша I: илдыррашәа, илбарашәа Иҟалаша II: илдыршашәа, илбашашәа
Астатикатә ҟаҵарбақәа азааигәаратә ркьынааҿы
Уажәтәи аамҭаҿы: илымоушәа, илҭахушәа, дгылоушәа уб. иҵ.
Ииасхьоу еилкаам аамҭаҿы: илымазшәа, илҭахызшәа, дгылазшәа уб. иҵ.
Азоужьратә ркьынаа
Азоужьратә ркьынаа иаанарԥшуеит ажәаҳәаҩ арҿиара амҩаԥысра дшаҿамгыло, дшазыразу. Уи шьақәгылоит асуффиксқәа -ааит, -зааит рхархәарала: даԥхьааит, даԥхьазааит, илҳәааит, илҳәазааит уб. иҵ.
Инашәыгӡа адҵақәа.
1. Ишәҳәа аркьынаатә категориа иаанарԥшуа.
2. Шәахцәажәа аркьынаақәа рышьақәгылашьа.
3. Ишәыргыл аҟаҵарбақәа: аҵара, аҳәара, аҟазаара аркьынаақәа зегьы рыҟны.
Аҟаҵарба азҵааратә форма
Аҟаҵарба азҵааратә форма шьақәгылоит аформантқәа (асуффиксқәа) -ма, -у, -и, -зеи, -да, рхархәарала: Ижәдыруама? Ижәдыруоу? Ижәдыруеи? Ижәдыруазеи? Издыруада?
Асуффиксқәа -ма, -у хархәашьалеи ҵакылеи иеиҟароуп. Асуффиксқәа -и, -зеи хархәашьалеи ҵакылеи иеиҟароуп.
Азҵаараә форма змоу аҟаҵарба аамҭатә формақәа зегьы рҿы иаҳԥылоит.
Аҟаҵарба мапкратәи аформа
Мапкратәи аформа шьақәгылоит аффикс -м абзоурала. Иеиуеиԥшым аамҭатә формақәа рҿы аффикс -м аҟаҵарбаҿы ма ипрефиксны, ма исуффиксны иаҳԥылоит.
Аҟаҵарба мапкратәи аформаҿы амапкра ашьақәырӷәӷәаразы лассы-лассы иаҳԥылоит ахәҭаҷ -ӡа.
Мапкратәи аформа адинамикатә ҟаҵарбаҿы
Уажәтәи аамҭаҿы: избом//избаӡом;
Ииасхьоу инагӡоу аамҭаҿы: исымбеит//исымбаӡеит; Ииасхьоу инагӡам аамҭаҿы: избомызт//избаӡомызт; Ииасхьоу иеилкаам аамҭаҿы: исымбазт//исымбаӡазт; Ииасхьоу акрызхыҵуа аамҭаҿы: исымбацт//исымбаӡацт; Ииасхьоу акрызхыҵуа иаԥынгылоу аамҭаҿы: исымба­
цызт//исымбаӡацызт;
Иҟалаша  аамҭаҿы: избарым//избаӡарым; Иҟалаша II аамҭаҿы: избашам//избаӡашам.
Мапкратәи аформа астатикатә ҟаҵарбаҿы
Уажәтәи аамҭаҿы: исымам//исымаӡам; исҭахым//исҭахӡам;
Ииасхьоу иеилкаам аамҭаҿы: исымамызт//исымаӡамызт; исҭахымызт //исҭахӡамызт.
Иҟашәҵа азҵаарақәа рҭак.
1. Ишԥашьақәгыло аҟаҵарба азҵааратә форма? 2. Ишԥашьақәгыло аҟаҵарба амапкратә форма?
Инашәыгӡа адҵақәа.
1. Ишьақәшәыргыл астатикатә ҟаҵарбақәеи адинамикатә ҟаҵарбақәеи злоу хԥа-хԥа ҳәоу.
2. Ишәыргыл аҟаҵарбақәа дтәоуп, дыцәоуп, имоуп, даԥхьоит, дыҩуеит, иҭахуп, дыҟоуп, дышьҭоуп амасдар аҿы (амасдартә формаҿы).
3. Ишәҳәа аҟаҵарбақәа даԥхьахьеит, дцеит, иҳәон, игахьан, иҳәан, игап, дыҟан, имоуп аамҭақәас иаадырԥшуа. 4. Иеиқәышәыԥхьаӡа аркьынаақәа, ишәҳәа урҭ шышьақәгыло.
Самсон Кәагә-иԥа Ҷанба
Иеицырдыруа аԥсуа шәҟәыҩҩы, раԥхьатәи аԥсуа драматург, аҳәынҭқарратәи ауаажәларратәи усзуҩы Самсон Кәагә-иԥа Ҷанба диит рашәара (ииун) 18 1886 шықәсазы Очамчыра араион, Аҭара ақыҭан.
1893 шықәсазы С. Кә. Ҷанба дҭалеит Драндатәи (Ҵҟыбынтәи) ауахәаматә школ. Уи ари ашкол даналга, дҭалоит Аҟәатәи ашьхарыуаа рышкол. С. Ҷанба Аҟәатәи ашьхарыуаа рышкол даналга, Қәҭешьтәи ақыҭанхамҩатә школ дҭалоит. Уи ари ашкол 1907 шықәсазы даналга, иԥсадгьыд ахь дхынҳәуеит. Абри ашықәсан уи аусура далагоит Кәтолтәи ашкол аҿы аԥсуа бызшәа рҵаҩыс. Аха дук мырҵыкәа уи арҵаҩы изанааҭ ахьимамыз дахырҟьаны ашкол аҿы аусура даҟәырхуеит. С. Ҷанба гәыла-ԥсыла арҵаҩра бзиа ибон, аԥсуа хәыҷқәа аҵара дырҵара, алашарахь ркылгара дашьҭан, убри аҟынтәи арҵаҩы изанааҭ аиуразы уи дҭалоит Хонтәи арҵаҩратә семинариа, дагьалгоит 1914 шықәсазы. Абри ашықәсан уи ҩаԥхьа рҵаҩыс аусура далагоит Кәтолтәи алагарҭатә школ аҿы. Уи ари ашкол хылаԥшҩысгьы (директорсгьы) дарҭоит. Уи ара аус иуит шықәсык. 1915 шықәсазы С. Ҷанба диасуеит Аӡҩыбжьатәи ашкол ахь.
1916 шықәсазы С. Ҷанба диаргоит Аҟәаҟа. Уи Аҟәатәи арҵаҩратә семинариаҿы иеиҿкааз алагарҭатә школ еиҳабыс (директорс) дҟарҵоит. Уи ари асеминариаҿы аԥсуа бызшәеи агеографиеи рырҵаҩысгьы аус иуан. С. Ҷанба ара аус иуан 1921 шықәсанӡа, Аԥсны Асовет мчра шьақәгылаанӡа.
1921 шықәса инаркны 1925 шықәсанӡа С. Ҷанба Жәлар Рырккара Акомитет (Наркомпрос) хантәаҩыс даман.
1923 шықәсазы С. Ҷанба Жәлар Рырккара Акомитет хантәаҩыс дшамазгьы, уи агазеҭ «Аԥсны ҟаԥшь» даредакторын. С. Ҷанба дҳәынҭқарратә усзуҩын. Уи 1923 шықәса инаркны 1930 шықәсанӡа Аԥсны Ацентртә Нагӡаратә Комитет хантәаҩыс даман. Уи ҳәынҭқарратә усзуҩык иаҳасабала илшаз, иҟаиҵаз даара ирацәоуп. Уи акырӡа дацхрааит аԥсуа милаҭтә культура ашьапы ақәыргылара, аагалыхреи ақыҭанхамҩеи рырҿиара, Ленин имилаҭтә политика амҩаԥгара, интернационалисттә ҵасла аҿар рааӡара.
1930 шықәса инаркны 1932 шықәсанӡа ҩаԥхьа аус иуан Жәлар Рырккара Акомитет министрс.
С. Ҷанба инапхгарала ашьақәгылара иаҿын ашколтә рҵаратә система ҿыц. Уи еснагь дрызҿлымҳан, илаԥш рхын абас еиԥш крызҵазкуа азҵаарақәа: амилаҭтә школқәа реиҿкаара, рырҭбаара, акадрқәа разыҟаҵара, аԥсуа литературатә бызшәа арманшәалара, аԥсуа рҵага шәыҟәқәа реиқәыршәара, акультура-рккаратә усура, аҵарадара аԥыхра, ажәлар рҿаԥыцтә рҿиамҭақәа реизгара, ранҵара убас иҵегьы.
30-тәи ашықәсқәа раан С. Ҷанба аус иуан Аԥснытәи анаукаҭҵааратә институт аҟны.
1933 шықәса инаркны 1937 шықәсанӡа (харада дыбжьадырӡаанӡа) уи Аԥсны ашәҟәыҩҩцәа Реидгыла хантәаҩыс даман.
С. Ҷанба дреиҷаҳауан, напы рыдикылон, илаԥш хаа рхын аҩра напы азыркуаз аҿарацәа (ашәҟәыҩҩцәа ҿарацәа), урҭ рырҿиамҭақәа идеиалеи сахьаркыралеи рышьҭыхра дашьҭан.
С. Ҷанба далахәын 1934 шықәсазы имҩаԥысыз СССР ашәҟәыҩҩцәа Реидгыла Актәи реизара ду. Ари аизара ду аҿы уи даларҵеит СССР ашәҟәыҩҩцәа Реидгыла аревизиатә комиссиа.
С. Ҷанба древолиуционерын, дбольшевикын. Уи Қәҭешьтәи ақыҭанхамҩатә школ аҿы аҵара аниҵоз, 1904 – 1905 шықәсқәа рзы иҽрылаирхәит усҟантәи аурыс царизм (аиҳабыра) иаҿагылоз адемонстрациақәа.
С. Ҷанба дазықәԥон Аԥсны Асовет мчра ашьақәгылара. 1915 шықәса иныркны уи далан Аԥснытәи асоциал-демократиатә партиа, аус рыциуан С. Кухалешивилии егьырҭ абольшевикцәеи.
1918 – 1920 шықәсқәа раан С. Ҷанба абольшевикцәа иеиҿыркааз Аԥсны Жәлар рсовет далан.
«Ҳусураҿы ҳара ҳақәныҟәон абольшевиктә мҩа. Ажәлар рсовет аҿы ҳара ҳусура хырхарҭас иамаз, изызкыз Аԥсны жәлар рмассақәа рҿы аменшевиктә политика аҿаԥҽра акәын, насгьы убри абзоурала абольшевизм аидеиақәа ҵаҵӷәыс иаман урҭ разыҟаҵара» ҳәа иҩуан С. Ҷанба.
Аԥсуа литература ашьаҭаркҩы Д. И. Гәлиа ишьҭахь асахьаркыратә литературатә ҩымҭақәа раԥҵара иалагаз ашәҟәыҩҩцәа дыруаӡәкуп, Д. И. Гәлиа дарӷьажәҩаны иааивагылаз С. Кә. Ҷанба.
С. Ҷанба раԥхьатәи исахьаркыратә ҩымҭақәа иреиуоуп апоема «Ашьха ҭыԥҳаи» адрама «Амҳаџьыри». Арҭ аҩымҭақәа кьыԥхьын 1919 – 1920 шықәсқәа рзы иҭыҵуаз, Д. И. Гәлиа редакторс дызмаз агазеҭ «Аԥсны» аҿы.
С. Ҷанба идрама «Амҳаџьыр» аԥсуа литератураҿы раԥхьатәи аԥсыуа драмоуп. С. Ҷанба иоуп аԥсуа драматургиа шьаҭаркҩыс иамоу.
С. Ҷанба егьырҭ иҩымҭақәа иреиуоуп аповест «Сеидыҟ», ажәабжьқәа: «Агәаҟашәа», «Адәыӷба 26», «Ыы, аллаҳ, аллаҳ!..», «Сабду ихәышҭаара ахаҳә» уб. иҵ.; адрамақәа: «Аԥсны Ҳаным», «Аиааира», «Кьараз», «Ыы, аллаҳ, аллаҳ!..», «Сабду ихәышҭаара ахаҳә» уб. иҵ.
Ажәабжьқәа «Ыы, аллаҳ, аллаҳ!..», «Сабду ихәышҭаара ахаҳә» ирылхны уи иҩит адрамақәа дара убарҭ ахьыӡқәа хьыӡқәас ирыҭаны.
Аповест «Сеидыҟ» – реалисттә ҩымҭоуп. Ари аповест аҿы автор иааирԥшуеит 30-тәи ашықәсқәа ралагамҭазы, аколнхарақәа анеиҿыркаауаз имҩаԥысуаз акласстә қәԥара, аколнхарақәа реиҿкаара иабзоураны ақыҭаҿы аиҭакра бзиақәа ҟало ишалагаз, аӡәык-ҩыџьак рыда анхацәа зегьы аԥсҭазаара ҿыц аргылара напы шадыркыз.
Иҟашәҵа азҵаарақәа рҭак.
1. Иарбан ҵараиурҭақәоу С. Ҷанба дзылгаз?
2. Аус абаиуаз С. Ҷанба?
3. Раԥхьатәи аԥсуа драма – С. Ҷанба раԥхьатәи идрама
иахьӡуи?
4. Иарбан ҩымҭақәоу С. Ҷанба иаԥиҵаз?
5. Шәихцәажәа С. Ҷанба уаажәларратә усзуҩык иаҳасабала.
Иеиҭажәга агерман бызшәахь.
1893 шықәсазы С. Кә. Ҷанба дҭалеит Драндатәи (Ҵҟыбынтәи) ауахәаматә школ. Уи ари ашкол даналга, дҭалоит Аҟәатәи ашьхарыуаа рышкол. С. Ҷанба Аҟәатәи ашьхарыуаа рышкол даналга, Қәҭешьтәи ақыҭанхамҩатә школ дҭалоит. Уи ари ашкол 1907 шықәсазы даналга, иԥсадгьыл ахь дхынҳәуеит. Абри ашықәсан уи аусура далагоит Кәтолтәи ашкол аҿы аԥсуа бызшәа рҵаҩыс. Аха дук мырҵыкәа уи арҵаҩы изанааҭ ахьимамыз дахырҟьаны ашкол аҿы аусура даҟәырхуеит. С. Ҷанба гәыла-ԥсыла арҵаҩра бзиа ибон, аԥсуа хәыҷқәа аҵара дырҵара, алашарахь ркылгара дашьҭан, убри аҟынтәи арҵаҩы изанааҭ аиуразы уи дҭалоит Хонтәи арҵаҩратә семинариа, дагьалгоит 1914 шықәсазы. Абри ашықәсан уи ҩаԥхьа рҵаҩыс аусура далагоит Кәтолтәи алагарҭатә школ аҿы. Уи ари ашкол хылаԥшҩысгьы (директорсгьы) дарҭоит. Уи ара аус иуит шықәсык. 1915 шықәсазы С. Ҷанба диасуеит Аӡҩыбжьатәи ашкол ахь.
Ацынгыла
Ацынгыла зхала иҟоу жәаҳәа хәҭоуп. Уи иаанарԥшуеит арҿиара шымҩаԥысуа, ианымҩаԥысуа, иахьымҩаԥысуа, амҩаԥысра мзызс иамоу уҳәа уб. иҵ.
Ацынгыла аҳәоу аҿы иҭагылазаашьахоит. Ацынгылақәа шоит ҩ-гәыԥкны: аҟалашьатәқәеи аҭагылазаашьатәқәеи ҳәа.
Аҟалашьатә цынгылақәа
Аҟалашьатә цынгылақәа иаадырԥшуеит арҿиара шымҩаԥысуа. Урҭ иреиуоуп: ибзианы, иԥшӡаны, ихааны, ирласны; ихааӡа, иԥшӡаӡа, ишкәакәаӡа, иҟәашӡа, икәаԥӡа, ибзиахәӡа; уамашәа, дкаҳарашәа; уаҩҵас, хаҵаҵас, аамысҭаҵас; хаала, мчыла, цәгьала, ӷәӷәала, аарла, ԥшьаала; аарлаҳәа, ашырҳәа,
ашьшьыҳәа, аӷьараҳәа, агәараҳәа; иҟәашкакараӡа, ицқьакәакәараӡа уб. иҵ.
Аҟалашьатә цынгылақәа шоит: арбаратә, аҳәаақәҵаратә, иеилкаам, амапкратә цынгылақәа уҳәа уб. иҵ.
Арбаратә цынгылақәа
Арбаратә цынгылақәа аҭыԥтә, аамҭатә, аҟалашьатә ҵакқәа хықәкра рзыруеит иалкааны рыхьӡ мҳәакәа: ара//абра, ана// абна, уа//убра, ас//абас, анс//абанс, ус//убас, арахь//абрахь, анахь// абнахь, уахь//убрахь, усҟан//убасҟан, араҟа//абраҟа, анаҟа//абнаҟа, уаҟа//убраҟа, усҵәҟьа//убасҵәҟьа, асҵәҟьа//абасҵәҟьа.
Аҳәаақәҵаратә цынгылақәа
Аҳәаақәҵаратә цынгылақәа арҿиара аҟазшьа ҳәаақәҵарала иаадырԥшуеит: иахьабалак, ишабалак, ианабалак, еснагь.
Иеилкаам ацынгылақәа
Иеилкаам ацынгылақәа арҿиара амҩаԥысшьа, иахьымҩаԥысуа, ианымҩаԥысуа шеилкаам аадырԥшуеит: џьара, џьарантә(и), зныкыр, ианакәзаалак, иахьакәзаалак, ишакәзаалак.
Амапкратә цынгылақәа
Амапкратә цынгылақәа арҿиара амапкратә ҵакала иҳәаақәырҵоит: џьаргьы, рацәакгьы.
Аҭагылазаашьатә цынгылақәа
Аҭагылазаашьатә цынгылақәа иаҳдырбоит арҿиара анымҩаԥысуа, иахьымҩаԥысуа, амҩаԥысра мзызс иамоу уҳәа уб. иҵ. Урҭ ҵакыла ишоит: аҭыԥтә, аамҭатә, амзызтә, ашәага-загатә цынгылақәа ҳәа.
Аҭыԥтә цынгылақәа
Аҭыԥтә цынгылақәа иаадырԥшуеит арҿиара ахьымҩаԥысуа аҭыԥ хыхь, ҵаҟа, аԥхьа, ашьҭахь, адәахьы, аҩныҵҟа, арӷьарахь, армарахь, анаҟтәирахь, уаԥхьаҵәҟьа, рышьҭахьҵәҟьа уб. иҵ.
Аамҭатә цынгылақәа
Аамҭатә цынгылақәа иаадырԥшуеит арҿиара анымҩаԥсыуа аамҭа: иахьа, уаҵәы, уаҵәашьҭахь, иацы, жәацы, иаԥыжәац, сынтәа, ҵыԥх, ҽааны, ашьыжь, ахәылбыҽха, шьыбжьон, уаха, иаха, уаҵәуха, ҭагалан, аԥхын, есԥхынра, есааԥынра, есымша, ҵхыбжьон, ессааҭ уб. иҵ.
Амзызтә цынгылақәа
Амзызтә цынгылақәа иаадырԥшуеит арҿиара амҩаԥысра мзызс иамоу: цас//цасҳәа, машәырла, гаӡарала, ӷашақә, гәаӷшақә, мдыррала уб. иҵ.
Ашәага-загатә цынгылақәа
Ашәага-загатә цынгылақәа иаадырԥшуеит арҿиара шаҟа аинтенсивтә ҵакы аманы имҩаԥысуа: даара, мыцхәы, зынӡа, митәык, рацәак, ԥыҭк, маҷк, хәыҷык уб. иҵ.
Иҟашәҵа азҵаарақәа рҭак.
1. Иаанарԥшуеи ацынгыла? 2. Цынгылақәас ижәдыруеи?
Инашәыгӡа адҵақәа.
1. Ишәҳәа ацынгылақәа ибзианы, ара, уахь, уа, сынтәа, аԥхьа, машәырла, даара, иахьа, арӷьарахь, џьара закәытә цынгылақәоу!
2. Ишьақәшәыргыл ацынгылақәа иахьа, ҽааны, убра, хыхь, гәаӷшақә, митәык, хәыҷык злоу аҳәоуқәа!
Аԥсуа жәытә хылҵшьҭрақәа
Раԥхьатәи ажәытә ҭоурыхтә хыҵхырҭақәа рҿы рыӡбахә ҳәоуп аԥсуа жәытә хылҵшьҭрақәа ԥшьба: аԥсилаа, абасгаа, саныгаа, мсымаа.
Аԥсилаа
Аԥсуа жәлар ржәытә хылҵшьҭра – аԥсилаа раԥхьаӡа рыӡбахә иҳәеит  ашәышықәсазы ҳара ҳашықәсԥхьаӡара аныҟала аурым ҭоурыхҭҵааҩ, ашәҟәыҩҩы Плинии Секунд (Аиҳабы). Уи иҩуеит аԥсилаа нхоит Фазис инаркны Себостополь аҟынӡа ҳәа. Усҟантәи аамҭазы Фазис ҳәа изышьҭаз иахьа Гыртәыла Риони ҳәа хьӡыс измоу аӡиас ауп, Себостополь ҳәа изышьҭаз иахьа урысшәала Сухум ҳәа, аԥсышәала Аҟәа ҳәа хьӡыс измоу Аԥсны аҳҭнықалақь ауп.
137 шықәсазы аурым чынуаҩ (алегат), абырзен шәҟәыҩҩы Флави Арриан аурым император Адриан идҵала Себостополис арратә база даҭааит. Аԥсны аҵакырадгьыл аҿы инхоз ахылҵшьҭрақәа ирызкны Арриан иҩуеит абас: «Алазқәа рааҩс инхоит аԥсилаа, аԥсилаа рааҩс инхоит абасгаа. Абасгаа рганаҿы инхоит асаныгаа, урҭ рыдгьыл аҿы ишьҭоуп ақалақь Себостополь».
Плинии Секунди Флавии Арриани ишырҩуа ала, ҳара ҳашықәсԥхьаӡара аныҟала  ашәышықәсази II ашәышықәса актәи азыбжази аԥсилаа нхон Фазис (Риони) аахыс Себостополь аҟынӡа, Фазис нахыс инхон алазқәа.
VI ашәышықәсазы алазқәа аԥсилаа Игры аӡиас аҟынӡа ихьарцеит.
VI ашәышықәсазы Нхыҵ Кавказҟа узлацоз акаҵәара мҩа иаваҵаны идыргылеит абаақәа маҷымкәа. Урҭ абаақәа ируакуп Тцибил (Ҵабал) абаа. Урҭ абаақәа ирыхьчон Абырфын Мҩа Ду иахәҭакыз, аԥсилаа ртәыла иалганы игаз амҩа («Даринтәи амҩа»). Ари амҩа ахьчаразы аимпериа аԥара рацәаны иашәон. Усҟантәи аамҭазы аԥсилаа бџьарла ибзианы иеибыҭан (асақәеи идыршәуаз аихақәеи уҳәа рыла).
VI ашәышықәсазы Аԥсилиа, Колхида зегьы аҿы еиԥш, аџьам-византиатә еибашьрақәа цон.
550 шықәсазы аџьам ар рԥыза Набед ир иманы Аԥсилиа дақәлеит. Уи дидгылеит аԥсилаа ибзианы ирдыруаз алаз Тердет. Тердет иотриад иманы Тцибил (Ҵабал) абааҿы дааит, аԥсилаа уи абаа дҭарыжьлеит. Аԥсилаа ирыздыруамызт Тердет Набед дышидгылаз, урҭ (аԥсилаа) иара ишиҭиз (ишиԥсахыз). Аџьамцәа рыр абаа ианаадгыла, Тердет урҭ абаа агәашәқәа рзааиртит. Аԥсилаа Византиаҟа ауаа рышьҭит иҟалаз еиҭарҳәарц, ацхыраара иаҳәарц. Аха аԥсилаа византиаа рҟынтәи ацхыраара рмоуит. Уи ашьҭахь иҟалаз ахҭысқәа ибзианы дрыхцәажәоит византиатәи аҭоурыхҭҵааҩ Пракопи Кесариатәи: «Ари абаа еиҳабыс иамаз иԥҳәыс Аԥсилиатәын, даара дыԥшӡан. Абри аԥҳәыс бзиа дибеит аџьамцәа рыр аиҳабы. Аԥхьа уи дхихырц иақәикит, аха дизхымхуашәа аниба, уи имч ихы иаирхәеит. Абаа аиҳабы иҟалаз аниаҳа, уи аџьамцәа рыр аиҳабгьы, уи ицны абаа иҭалазгьы ишьит, абаа инапаҿы иааигеит. Убри иахҟьаны аԥсилаа аколхаа ирыдҵит, урҭ аџьамцәа анрықәла ацхыраара ахьрырымҭаз аҽыԥныҳәа рыҭаны».
Зықьҩык аибашьцәа рыла ишьақәгылаз византиатәи аотриад хадас иамаз Фома Арлианин-иԥа Иоанн еицәажәарала абри ахҭыс уаҳа цәгьара ахылмҿиаартә иҟаиҵеит.
VI ашәышықәса 30 – 40-тәи ашықәсқәа рзы аԥсилаа аҳас дрыман Иулиан. Уи Траиантәи аимператор иҟынтәи иоуит «аҳратә» мчра адыргақәа.
Иҟашәҵа азҵаарақәа рҭак.
1. Изусҭцәадаз аԥсилаа?
2. Дарбан ҭоурыхҭҵааҩу аԥсилаа рыӡбахә раԥхьаӡа изҳәаз?
3. Иабанхоз аԥсилаа?
4. VI ашәышықәсазы аԥсилаа аҳас ирымадаз?
Инашәыгӡа адҵа.
1. Шәахцәажәа 550 шықәсазы Аԥсилиа ицоз аибашьра! 2. Иеиҭажәга атекст аҟынтәи абзацк!
Аидҳәалагақәа
Аидҳәалага цхыраагӡатә жәаҳәа хәҭоуп. Уи иамаӡам ахатә жәартә ҵакы, насгьы ианыԥшӡом аграмматикатә категориақәа. Аидҳәалагақәа ҳәоу хәҭақәаны изыҟалаӡом. Урҭ функциас инарыгӡо ажәақәеи аҳәоуқәеи реидҳәалароуп.
Аидҳәалагақәа шоит: аиԥшьратә, аиҿагыларатә, аиҟәшаратә, аиҿырԥшратә еидҳәалагақәа ҳәа.
Аиԥшьратә еидҳәалагақәа
Аиԥшьратә еидҳәалагақәа рахь иаҵанакуеит: -и, -гьы, -насгьы, -уимоу.
Аидҳәалагақәа -насгьы, -уимоу иеидырҳәалоит аҳәоуқәа. Аидҳәалагақәа -и, -гьы иеидырҳәалоит иеижәлантәу ажәақәа. Урҭ еснагь иеидырҳәало ажәақәа ирыцлоит: дареи шәареи, даргьы шәаргьы, ашәҟәыҩҩи аиҭагаҩи, аҩреи аԥхьареи, ангьы абгьы, аҩрагьы, аԥхьарагьы уб. иҵ.
Аиԥшьратә еидҳәалагақәа рфункциа нарыгӡар ҟалоит
-ҳәа, -иара убас (убасгьы).
Аиҿагыларатә еидҳәалагақәа
Аиҿагыларатә еидҳәалагақәа рахь иаҵанакуеит: аха, амала, моу, акәымзар//амзар//мамзар (а не то, а иначе, в противном случае), уеизгьы//аха уеизгьы.
Аиҟәшаратә еидҳәалагақәа
Аиҟәшаратә еидҳәалагақәа рахь иаҵанакуеит: ма, мамзаргьы, зны, даҽазныхгьы.
Аиҿырԥшратә еидҳәалагақәа
Аиҿырԥшратә еидҳәалагақәа рахь иаҵанакуеит: аҵкыс, аасҭа, аҟара, уи (убри) аҟара.
Аидҳәалага аҟара лассы-лассы ажәа заҟа//шаҟа иацны иаҳԥылоит. Шәара аҭаҭын заҟа аашәрыхуа аҟара, убри аҟарагьы ахашәалахәы шәоуеит. Урҭ уи аҟара рзаарыхуам.
Аиҿырԥшратә еидҳәалагақәа рахь иаҵанакуеит иара убас: убри (уи) аҟнытә, убри (уи) азы, ус (убас) анакәха, ус (убас) акәзар, избанзар, избан акәзар, избан уҳәар (уҳәозар).
Иҟашәҵа азҵаарақәа рҭак.
1. Функциас инарыгӡои аидҳәалагақәа?
2. Иарбан еидҳәалагақәоу иҟоу?
3. Аидҳәалагақәа ­и, ­гьы, аха, амала, ма, зны закәытә еидҳәалагақәои?
Инашәыгӡа адҵа.
Ишьақәшәыргыл аидҳәалагақәа злоу аҳәоуқәа.
Ашьҭынгылақәа
Ашьҭынгыла цхыраагӡатә жәаҳәа хәҭоуп. Ашьҭынгылақәа иаадырԥшуеит ажәақәа рыбжьара иҟоу иеиуеиԥшым асинтаксистә еизыҟазаашьақәа: ахырхарҭатә, аҭыԥтә, аамҭатә, амзызтә, азыҟаҵаратә уҳәа уб. иҵ.
Ашьҭынгылақәа шоит ҩ-гәыԥкны: ахаҿытә ԥынгылақәа зцыло ашьҭынгылақәеи ахаҿытә ԥынгылақәа зцымло ашьҭынгылақәеи ҳәа.
Ашьҭынгылақәа -ҟа, -нӡа, -нтә//-нтәи ахырхарҭа аадырԥшуеит. Урҭ ахаҿытә ԥынгылақәа рыцлаӡом. Урҭ еснагь ажәа иацны иаҳԥылоит: Аҟәаҟа, Аҟәанӡа, Аҟәантәи.
Ашьҭынгылақәа -ахь, -шҟа, -ҟны, -ҿы, -ҟнытә(и)// -ҟынтә(и), -ҿынтә(и), -ахьынтә(и), -ҟнынӡа//-ҟынӡа, -ҿынӡа, -зы//-зын//-зыҳәан, -ла, -да ахаҿытә ԥынгылақәа рыцлоит: сахь, сышҟа, сыҟны, сҿы, сҟынтәи, сҿынтәи, сахьынтәи, сыҟнынӡа//сҟынӡа, сҿынӡа, сзы//сзын//сзыҳәан, сыла, сыда уб. иҵ.
Арҭ ашьҭынгылақәа зыдҳәалоу ажәақәа абжьыҟа а, ма абжьыҟа ы ала инҵәозар, усҟан ашьҭынгылақәеи ажәақәеи еилалоит: аусбарҭахь, аусбарҭашҟа, аусбарҭаҟны, аусбарҭаҿы, аусбарҭаҟынтәи, аусбарҭаҿынтәи, аусбарҭахьынтәи, аусбарҭаҟнынӡа, аусбарҭаҿынӡа, аусбарҭазы, усбарҭала, усбарҭада; анаплакахьы, анаплакаҟны, анаплакаҿы, анаплакаҟынтәи уб. иҵ.
Ашьҭынгылақәа -ахь, -шҟа ҵакыла иеиԥшуп, иеибаԥсахуеит: аусбарҭахь, аусбарҭашҟа.
Ашьҭынгылақәа -ҟны, -ҿы ҵакыла иеиԥшуп, иеибаԥсахуеит: аусбарҭаҟны, аусбарҭаҿы.
Ашьҭынгылақәа -ҟнынӡа//-ҟынӡа, -ҿынӡа ҵакыла иеиԥшуп, иеибаԥсахуеит: аусбарҭаҟынӡа, аусбарҭаҿынӡа.
Ашьҭынгылақәа -ҟнытә//-ҟынтә(и), -ҿынтә(и), -ахьынтә(и) ҵакыла иеиԥшуп, иеибаԥсахуеит: аусбарҭаҟынтәи, аусбарҭаҿынтәи, аусбарҭахьынтәи.
Ашьҭынгылақәа иреиуоуп иара убас, ахаҿытә ԥынгылақәа зцыло ашьҭынгылақәа: -аиԥш (сеиԥш), -иазкны (исызкны), -абзоурала (сыбзоурала), -иахҟьаны (исыхҟьаны), -амшала (сымшала), -инаркны (инасыркны) иара убас ахаҿытә ԥынгылақәа зцымло ашьҭынгылақәа: -аамҭазы, -аан.
Иҟашәҵа азҵаарақәа рҭак.
1. Иаадырԥшуеи ашьҭынгылақәа?
2. Иарбан шьҭынгылақәоу ахырхарҭа аазырԥшуа?
3. Иарбан шьҭынгылақәоу аҭыԥ аазырԥшуа?
4. Иарбан шьҭынгылақәоу еснагь ажәа иацны иаҳԥыло? 5. Иарбан шьҭынгылақәоу ахаҿытә ԥынгылақәа зцыло? 6. Иарбан шьҭынгылақәоу ахаҿытә ԥынгылақәа зцымло?
Инашәыгӡа адҵақәа.
1. Иеиқәышәыԥхьаӡа ашьҭынгылақәа.
2. Ишәҳәа урҭ иаадырԥшуа.
3. Ишьақәшәыргыл ашьҭынгылақәа злоу аҳәоуқәа.
4. Иагәылыжәҩаа ҵаҟа иану атекст ашьҭынгылақәа злоу
аҳәоуқәа.
Абыжьҭҟьа
Абыжьҭҟьа цхыраагӡатә жәаҳәа хәҭоуп. Уи иамаӡам ахатә жәартә ҵакы, аграмматикатә категориақәа, формала аҽаԥсахӡом. Абыжьҭҟьақәа ҳхы иаҳархәоит иеиуеиԥшым ацәаныррақәа раарԥшразы. Урҭ иаадырԥшуеит агәырӷьара, агәынамӡара, агәаԥхара, агәаҳәара, аџьашьара, агәалазаара, азхьра, ашәара, агәырҩа уб. иҵ.
Абыжьҭҟьа ҳаи иаанарԥшуеит: а) агәырӷьара:
Ҳаи, ҳашԥашәыргәырӷьеи!
Ҳаи, закәытә жәабжь бзиоузеи иаҳзааугаз!
б) агәаԥхара, агәаҳәара, аџьашьара:
Ҳаи, ишԥасгәаԥхеи ари асахьа! Ҳаи, ишԥаԥшӡоу ари асахьа! Ҳаи, шаҟа ибзианы дцәажәазеи! Ҳаи, сыҟандаз уажәы убра?
в) агәынамӡара:
Ҳаи, ус шԥеиҳәеи! Ҳаи, ус шԥаҟаиҵеи!
г) агәышьҭыхра:
Ҳаи, шәгәы кашәмыжьын!
д) ашәира:
Ҳаи, аԥсы ахыҵааит абри ала! Ҳаи, иблааит абри аҭыӡшәа!
Абыжьҭҟьақәа ҳаи амарџьа, ҳаи абааԥсы, аҳаҳаи, ҳаит, ааит, ариқа иаадырԥшуеит агәышьҭыхра: Ҳаи амарџьа (абааԥсы), шәгәы кашәмыжьын! Аҳаҳаи, акы шәацәымшәан! Ҳаит (ааит), аказы шәеиҵамхан! Ариқа, убас ибзианы аус жәула!
Абыжьҭҟьақәа о, оҳ, унан, дида, е-уыыу-уыу, е-шәииушәиу, миҳ, ҟоҳ, шәанаџьалбеит иаадырԥшуеит аџьашьара: О (оҳ, унан, дида), дышԥассиру ари аԥҳәызба! О (оҳ, унан, дида), ишԥаԥшӡоу ари асахьа! Е­уыыу­уыу (е­шәииу­шәиу), ари ауаҩ деилагеит! Е­уыыу­уыу (е­шәииу­шәиу), ари илҳәо закәи! Ҟоҳ (миҳ), ари ара дабаҟаз! Ҟоҳ (миҳ), уаргьы ара уҟоума! Ҟоҳ (миҳ), урҭ аҩны аархәама! Шәанаџьалбеит, изакәызеи иҟашәҵо! Уанаџьалбеит, ус шԥаҟауҵеи! Ианаџьалбеит, амашьына шԥаԥиҽи! Унан (дида), исаҳауа закәызеи!
Унан (дида) ус шԥеиҳәеи! Унан (дида), ус шԥаҟаиҵеи! Унан (дида), уи имашьына иҭима!
Абыжьҭҟьақәа ных, џьушьҭ, ҳаи џьушьҭ иаадырԥшуеит агәынамӡара: Ных, ных, усԥырҵ наҟ! Ных, ных, иуҳәо ԥсажәоуп! Уаҟәыҵ, џьушьҭ, наҟ! Ҳаи, џьушьҭ, ишԥауҳәо! Усҭыҳә!
Абыжьҭҟьақәа ы-ы-ы, ыы, анаассын, ҳаа, ее иаадырԥшуеит ақәымчра: Ыы, анаассын, уаб уцәгьақәа иасҳәап! Ы­ы­ы, уара амҽеи, иусырбап сара!
Абыжьҭҟьақәа ее, ҳаа ҵакыла иеиқәшәоит, иеибаԥсахуеит: Ее (ҳаа), ахәыҷ рыцҳа, иуқәшәоит иахьа!
Абыжьҭҟьақәа еҳ, е-е-и, иаҳауеи, шьыри иаадырԥшуеит агәалазаара, азхьра, агәазыҳәара.
Абыжьҭҟьақәа еҳ, е-е-и ҵакыла иеиқәшәоит, иеибаԥсахуеит. Урҭ иаадырԥшуеит агәалазаара, азхьра: Еҳ (е­е­и), иабаҟоу уи аамҭа! Еҳ (е­е­и), иабаҟоу уи аҩыза аԥсҭазаара! Еҳ (е­е­и), уи гәазҭауа дабаҟоу! (В.А.9. Еҳ (е­е­и), абри аҩыза ҟамлакәа, ԥыҭк сара исықәындаз! Еҳ (е­е­и), ус ҟамлар акәымзи! Еҳ, аамҭа, аамҭа уабацои уццакны! (И.К.9.
Абыжьҭҟьақәа иаҳауеи, шьыри иаадырԥшуеит агәазыҳәара. Урҭ ҵакыла иеиқәшәоит, иеибаԥсахуеит: Иаҳауеи (шьыри), иҳамандаз ҳаргьы убри аҩыза аԥсҭазаара! Ҳаи, шьыри, сыҟанда, Анкьа еиԥш схәыҷны. Уи аамҭа сыманда, Уажә снапаҟны! (Б.Шь.9.
Абыжьҭҟьақәа ыыҳ, нын, ҳаи иаадырԥшуеит ашәара: Ыыҳ! – лҳәан, дцәырҳаны дааԥшит. Ыыҳ, сышԥауршәеи! Ҳаи, сышԥаиршәеи! Нын, нын, уи ашәақь машәыр изнауеит!
Абыжьҭҟьақәа ои, еҳ иаадырԥшуеит агәырҩа: Ои, уи арыцҳа дҳаԥхагәышьеит! Еҳ, аибашьра хлымӡаах иҳазнаузеи! Еҳ, аԥсра мыжда ӡәыр дзацәцома! Адунеиажә, цәгьа уеижьа­
гоуп, Еҳ, ҳаӷоу дуҭоуп, Џьоук рзыҳәа уԥсыршьагоуп, Џьоук рзы ухьанҭоуп. (Б.Шь.9.
Абыжьҭҟьа аҳы ианыԥшуеит адҵаратә ҵакы: Аҳы, шәалага аусура! Аҳы, шәласы! Аҳы, шәааӡырҩы! Аҳы, уҽеибыҭ, сажәеинраала, астол уқәымҵын абра! (Б.Шь.).
Абыжьҭҟьа сишь ианыԥшуеит арӡырҩра-адҵаратә ҵакы: Сишь, быжьқәак гоит! Сишь, рашәабжь гоит хараӡа! (Б.Шь.) Сишь! Харантәи иаауеит ашәак, Исаҳац акәгәышьоуп алушәак! (Б.Шь.9.
Абыжьҭҟьақәа ыҟ, аҳы иаадырԥшуеит ақәшаҳаҭра: Уара уҟазма уаҟа? – ҳәа ҳанизҵаа, «Ыҟ!» – иҳәан днаҳԥырҵит. Аҳы, ибзиоуп.
Абыжьҭҟьақәа еи, уаа аӡәы ихьӡ ҳәаны ҳабжьы аниқәҳарго ҳхы иаҳархәоит: Еи, Аслан! Уаа, Кама!
Абыжьҭҟьақәа аа, ыы иаадырԥшуеит азҵаара: Уабаҟаз уара уажәраанӡа? Аа? Узымцеи иахьа ауниверситет ахь? Ыы? Абыжьҭҟьа мшәан иаанарԥшуеит агәамҵра: Уабаҟаз, мшәан? Шәызҿу закәи, мшәан? Уи дыҟазма, мшәан? Уи илҳәа­
ма, мшәан? Ига, мшәан! Иҳәа, мшәан! Дыҟаз, мшәан!
Абыжьҭҟьақәа оҳ, оҳ гәышьа, оф гәышьа иаадырԥшуеит ааԥсара: Оҳ, сышԥааԥсеи! Оҳ гәышьа, сышԥааԥсеи!
Абыжьҭҟьа ах иаанарԥшуеит агәаԥхара, ашәара, арыцҳашьара, ахьаа: Ах, ишԥаԥшӡоу ари асахьа! Ах, сышԥашәеи! Ах, дышԥарыцҳасшьеи уи! Ах, ишԥасыхьуеи схы!
Абыжьҭҟьақәа уф, уф гәышьа иаадырԥшуеит ааԥсара, аԥсеивгара: Уф (уф гәышьа), сышԥааԥсеи! Уф, ишԥахьҭоу (ишԥашоуроу)! Уф, маҷк исыхгеит схыхь!
Абыжьҭҟьақәа ах, уф аурыс бызшәаҿы иуԥылоит. Иҟалап урҭ аурыс бызшәаҟынтәи аԥсуа бызшәа иалалазар.
Абыжьҭҟьақәа раҳасабала иаҳԥылоит афразеологиатә жәеидҳәалақәа: ушаҟәыҵра наҟ, уара анцәа ииныҳәаша, унан
хаас, уа бзиара убааит, уа убзаҳәит, анцәа иџьшьоуп, ҳаи иараби, хаас еиқәаҵәа...
Инашәыгӡа адҵақәа.
1. Иеиқәышәыԥхьаӡа абыжьҭҟьақәа.
2. Ишәҳәа урҭ иаадырԥшуа.
3. Ишьақәшәыргыл абыжьҭҟьақәа злоу аҳәоуқәа.
Абасгаа
Абасгаа аԥсуа жәытә хылҵшьҭрақәа ируакуп. Раԥхьаӡа акәны абасгаа рыӡбахә иҳәеит II ашәышықәсазы ҳара ҳашықәсԥхьаӡара аныҟала Флави Арриан.
Абасгаа аҳас дрыман Ресмаг. Уи ари атитул иоуит аимператор Адриан иҟынтәи.
Амрагыларахь ала абасгаа аԥсилаа ирыдын, амраҭашәарахь ала урҭ саныгаа ирыдын.
Амраҭашәарахь ала абасгаа зқәынхоз адгьыл аҳәаа нҵәон аӡиас Абаск (Бзыԥ) аҟны. Амрагыларахь ала урҭ ртерриториа наӡон Гәымсҭа аӡиас аҟынӡа.
Прокопи Кесариатәи ишиҩуа ала, абасгаа рыдгьыл аҿы иҟоуп Трахеиа захьӡу абаа (иахьа Анаҟәаԥиатәи абаа ҳәа изышьҭоу). Ари аҭоурыхҩҩы Трахеиатәи аибашьра иазкны анҵамҭақәа ҟаиҵеит.
Аԥхын 550 шықәсазы Абасгиа иааит Набед ԥызас дызмаз аџьамцәа (аперсцәа) рыр. Аџьамцәа Џьамтәылаҟа шасыс иргеит 60-ҩык аҷкәынцәа хәыҷқәа аамсҭацәа рҭаацәарақәа рҟынтәи. Усҟан Абасгиа ҩ-хәҭакны ишан. Амраҭашәаратәи Абасгиа аҳас иамаз Сқеԥарна Џьамтәылаҟа ашах Хосров итәарҭахь иԥхьеит. Амрагыларахьтәи Абасгиа аҳас
иамаз Аԥсырҭ (Оԥсиҭ) Византиа абашьра аҽазыҟаҵара далагеит. Фазиснтәи (Рионынтәи) зықьҩык византиатәи аибашьцәа мшынла Абасгиа иӡхыҵит. Урҭ амрагыларахь ала Трахеиа (Анаҟәаԥиа) агара рҽазыркит. Византиаа ари абаа иаразнак ирзымгазаргьы, иахьцалак урҭ ирылшеит абаа ампыҵахалара.
Аԥсырҭ (Оԥсиҭ) иотриад аҿы иаанхаз иеибашьцәеи иареи Нхыҵ Кавказҟа аџьамцәа ирыдгылоз агәыннцәа рахь ицеит. Абасгиатәи аҳцәа рыҳәсақәагьы, рхәыҷқәагьы, урҭ ирзааигәаз зегьы тҟәаны византиаа иргеит. Урҭ иргеит иара убас ирымԥыхьашәаз абасгаа рмазарагьы.
VIII ашәышықәса 30-тәи ашықәсқәа рзы (ҵ шықәсазы) араб мпыҵахалаҩцәа ирҿагыланы иқәгылеит ақырҭқәагьы, алазқәагьы, аха Мерван-ибн-Муҳамед ԥызас дызмаз арабцәа урҭ еилаҟәыбаса иқәырҵеит. Усҟан Қырҭтәыла (Қарҭлиа) аҳас иҟаз Арчил иашьа Мириани иареи зықьҩык ар рыманы арабцәа ирцәыбналаны, Аԥсны иааны Анаҟәаԥиатәи абааҿы рҽырҵәахит. Арабцәа урҭ ирышьҭаланы, ҵҩа змамыз ар рыманы Анаҟәаԥиа иааит. Аҭоурых излаҳәо ала, арабцәа еибашьцәа рхыԥхьаӡара 40 нызқьҩык иеиҵамызт. Анаҟәаԥиатәи абаа амҵан шьаарҵәырахеит. Арабцәа ирылымшеит Анаҟәаԥиатәи абаа агара. Уи зыбзоурахаз араб еибашьцәа ахьычмазцәахаз (адизентериа ахьрыхьыз) ауп. Урҭ ирылалаз ачымазара иахҟьаны реиҳараҩык нҵәеит. Абаа зыхьчоз аԥсуа еибашьцәеи Арчили Мириани ирыцыз ақырҭуа еибашьцәеи еицхырааны инхаз арабцәа Аԥсны иалырцеит. Аԥсуа еибашьцәа абраҟа иаанымгылеит, урҭ алазқәеи, ақырҭқәеи, дареи еицхырааны арабцәа Кавказ аҳәаақәа ирхырцеит.
Ачымазара иахҟьаны арабцәа реиҳараҩык мԥсызҭгьы, урҭ Аԥсны ралцара зыҟамлар ҟалон, мамзаргьы акырӡа иуадаҩхон. Абри аамҭазы Аԥсны аҳас иҟаз Леуан  дук мырҵыкәа Лазикагьы Аԥсны иадиҵеит.
Иҟашәҵа азҵаарақәа рҭак.
1. Изусҭацәадаз абасгаа?
2. Дарбан абасгаа рыӡбахә аҭоурых аҿы раԥхьаӡа изҳәаз? 3. Иабанхоз абасгаа?
4. Абасгаа аҳас ирымаз ихьӡзеи?
5. Иҟалеи 550 шықәсазы Абасгиа?
6. Иҟалеи 738 шықәсазы Анаҟәаԥиа?
Инашәыгӡа адҵа.
Иеиҭажәга агерман бызшәахь атекст аҟынтәи абзацк.
АСИНТАКСИС
Асинтаксис аграмматика ахәҭақәа ируакуп. Уи маҭәарс иамоуп асинтаксистә жәеибаркырақәа рҵакқәеи, рфункциақәеи, реилазаашьеи рҵара. Асинтаксистә жәеибаркырақәа ҩ-гәыԥкны ишоит: а) ажәеидҳәала; б) аҳәоу.
Аҳәоу хәҭақәа
Аҳәоу хәҭақәа зегьы функциала иеиҟараӡам. Иҟоуп ихадоу афункциақәа змоу, иҟоуп ихадам афункциақәа змоу аҳәоу хәҭақәа.
Ихадоу афункциақәа змоу аҳәоу хәҭақәа ихадоу аҳәоу хәҭақәа ҳәа ирышьҭоуп. Ихадам афункциақәа змоу аҳәоу хәҭақәа ихадам аҳәоу хәҭақәа ҳәа ирышьҭоуп.
Ихадоу аҳәоу хәҭақәа рахь иаҵанакуеит: азыхҳәаа, азҳәа, азырхатә харҭәаага. Ихадам аҳәоу хәҭақәа рахь иаҵанакуеит: ахарҭәаага, аҳәаақәҵа, аҭагылазаашьа.
Азыхҳәаа
Азыхҳәаа ихадоу ҳәоу хәҭоуп. Уи иаҳнарбоит азҳәа иаанарԥшуа арҿиара мҩаԥызго ихаҿы (ма ахаҿы). Азыхҳәаа еснагь субиекттә рбагала (ԥынгылала) азҳәаҿы иарбоуп.
Азыхҳәаа аҳәоу аҿы иаарԥшхоит хьыӡҟала, хьыӡцынхәрала, ҟазшьарбала, ԥхьаӡара хьӡыла.
Хаҿык змоу аҟаҵарбала иаарԥшу азҳәа аԥхьа азыхҳәаа гылазар, усҟан асинтаксистә субиект рбага (ԥынгыла) иаҟаҵарба иацыршәоит:
Аӡы (и)шуеит
Алекциа (и) цоит. Аԥышәарақәа (и) нҵәеит.
Азыхҳәаа аарԥшхар ҟалоит:
1) хатәы хьыӡҟала:
Баграт Шьынқәба ироман «Ацынҵәарах» амҳаџьырра
атема иазкуп.
2) ахьыӡҟа азеиԥш формала: Аҵаҩы ашәҟәы даԥхьоит. Ашәҟәы астол иқәуп.
3) ахьыӡҟа иеилкаам аформала: Ҵаҩык ашәҟәы даԥхьоит. Шәҟәык астол иқәуп.
4) ахьыӡҟа адхаларатә формала: Сара сышәҟәы сҩыза исҭеит. Аслан иаб Инал ихьӡуп.
5) хаҿытә хьыӡцынхәрала:
Сара бзиа избоит уи ашәҟәыҩҩы иҩымҭақәа.
6) ахаҿытә хьыӡцынхәрақәа дара, иара, лара, иара рцынхәрас ҳхы иаҳархәо арбагатә хьыӡцынхәрақәа урҭ, уи рыла:
Урҭ (дара) студентцәоуп.
Уи (иара) аҵара бзианы иҵоит.
Уи (лара) иахьа аԥышәара лымоуп. Уи (ашәҟәы, аҩны) ҿыцуп.
7) иҳәаақәҵоу (иеилкаау) ахьыӡцынхәрала: Дарбанзаалак иус бзианы иҟаиҵозароуп. Схаҭа срацәажәеит урҭ.
Ихала (имацара) иҟаиҵеит уи априбор. Руаӡәк иахьа уахь дцоит.
8) иҳәаақәҵам (иеилкаам) ахьыӡцынхәрала: Аӡәы дыҩуеит.
Џьоукы (шьоукы) аауеит.
Акы (и) аауеит.
Акгьы (и) ҟамлеит.
9) хаҭашьатә ҟазшьарбала:
Абзиақәа рацәаҩуп.
Аҿыц ана иҟоуп.
Акьаҿ дҩамӡеит, ау дымлаҟәит. (Ажәаԥҟа). Ацәгьа ацәгьа арҳауеит. (Ажәаԥҟа).
10) хыԥхьаӡаратә ԥхьаӡара хьыӡла: Ҩыџьа (и) аауеит.
Хҩык уахь ицеит.
Хԥа ԥҽит.
11) зыҟашьатә ҟазшьарбала: Аҩбатәи дааит.
Ахԥатәи дцеит. Ахәбатәи ԥҽит.
12) азааигәаратә ԥхьаӡара хьӡыла: Ҩыџьаҟа аауеит.
Хҩыкҟа уахь ицоит. Хԥаҟа ԥҽит.
13) аизгатә ԥхьаӡара хьӡыла: Аҩыџьагьы ааит. Ахҩыкгьы уахь ицеит. Ахԥагьы ԥҽит.
Иҟашәҵа азҵаарақәа рҭак.
1. Заҟа ҳәоу хәҭа ыҟоузеи аԥсуа бызшәаҿы? 2. Ихадоу аҳәоу хәҭақәа арбан?
3. Ихадам аҳәоу хәҭақәа арбан?
4. Иаҳнарбои азыхҳәаа?
5. Иарбан жәаҳәа хәҭақәоу азыхҳәаа злаарԥшхо? Инашәыгӡа адҵа.
Ишәҳәа абарҭ аҳәоуқәа рҿы азыхҳәаа жәаҳәа хәҭақәас излаарԥшхо.
1. Ахра аҵара бзианы иҵоит.
2. Лара дыстудентуп.
3. Астудентцәа аԥышәарақәа рымоуп. 4. Уи аусурахь дцеит.
5. Урҭ Аԥсныҟа нхара иааит.
6. Акы каҳаит.
7. Аӡәы даауеит.
8. Џьоукы аконцерт ахь ицоит.
9. Дарбанзаалак иус идыруеит.
10. Аҿыцқәа ара иҟоуп.
11. Ҩыџьа Риҵаҟа ицеит. 12. Ԥыҭҩык ԥсшьара иааит. 13. Хҩыкҟа абна игылоуп. 14. Аҩбагьы ара иҟоуп.
Саныгаа
Саныгаа (санигаа) аԥсуа жәытә хылҵшьҭроуп. Саныгаа рыхьӡ иеиуеиԥшым ахыҵхырҭақәа рҿы иуԥылоит: санеги, саники, сааны ҳәа.
Урҭ рыӡбахә раԥхьаӡа акәны иҳәеит  ашәышықәсазы ҳара ҳашықәсԥхьаӡара ҟалаанӡа Мемнон. Уи иҩуан 70тәи ашықәсқәа рзы  ашәышықәсазы ҳара ҳашықәсԥхьаӡара ҟалаанӡа Митридат VI Евпатор амаҵура зиҭаз Клеохар Синопнтәи дыбналаны саныгаа (асанегаа) рахь дцеит ҳәа.
Хыхь ишазгәаҭоу еиԥш, 137 шықәсазы Флави Арриан асаныгаа нхоит абасгаа рнаҩс ҳәа иҩуан. Усҟан саныгаа рыдгьыл аҳәаа алада-мраҭашәарахь ала инаӡон аӡиас Ахеунт (иахьа Аше, Шәача азааигәара) аҟынӡа. Уи нахыс инхон азилхаа (азихаа, азыхәаа). Амрагыларахь ала саныгаа рнаҩс инхон абасгаа. Саныгааи абасгааи ирыбжьысуан аӡиас Абаск (иахьатәи Бзыԥ.
Иҟашәҵа азҵаарақәа рҭак.
1. Изусҭцәадаз саныгаа?
2. Иабанхоз урҭ
3. Изыдҳәалои (иабантәиаауеи) саныгаа рыхьӡ?
Мсымаа
Мсымаа (мисимианаа) аԥсуа жәытә хылҵшьҭрақәа ируакуп.
Мсымаа аҭоурых аҿы раԥхьаӡа рыӡбахә рҳәеит VI ашәышықәсазы византиааи дареи реиҿагылара иахҟьаны. Мсымаа аԥсилаа рхылҵшьҭратә еидгыла иалан. Урҭ нхон ашьхақәа ршьапқәа рҿы аӡиасқәа Кәыдри Егри рыбжьара. Амраҭашәарахь ала урҭ рнаҩс инхон аԥсилаа. Аԥсилаа рбаа хада – Тцибил (Ҵабал) нахыс инхон мсымаа. Амрагыларахь ала мсымаа рнаҩс инхон алазқәа. Алазқәа нхон Игры азааигәара мсымаа рбаа Бухлоон (Ԥахәлан) нахыс.
Мсымаа византиаа ирҿагыланы рықәгылара иазкны Прокопи Кесариатәи дызлагаз ахцәажәара ибзианы инеигӡеит византиатәи аҭоурыхҭҵааҩ Агафи.
554 шықәсазы Мсымҟа дааит византиатәи ачынуаҩ Соттерих. Уи иааигеит акаҵәара мҩақәа рыхьчаразы византиатәи аимпериа гәылацәас иамаз ажәларқәа, уи аамҭазы аланаа (ауаԥсаа) есышықәса ирзашәоз аԥара.
Соттерих данааи, мсымаа рбаа Бухлоон (Ԥахәлан) Соттерих аланцәа (ауаԥсаа) ириҭоит ҳәа мсымаа ираҳаит. Абри аҩыза ҟамларц азы мсымаа Соттерих изырышьҭит дара рҟынтәи иаҳа иеицырдыруаз ҩыџьа – Ҳадеи Ҭуанеи. Урҭ Соттерих идырҵоит ртәыла далҵны дцарц. Згәы ԥжәаз Соттерих адҵа ҟаиҵеит ацҳаражәҳәаҩцәа лабала ирыпҟарц. Уи усгьы реиҳәеит: «Аримлианаа рҳәатәы хазҵо колхаа иртәу ирыҭатәым азин римлианаа рҿаԥхьа агәынамӡара аарԥшра».
Византиа Колхида имҩаԥнагон ахатә политика алазқәа рыла, уи алазқәа ахадара рымазшәа днарбон мсымаа
рҿаԥхьа. Мсымаа рыцҳаражәҳәаҩцәа ахьымӡӷ аныддырга, ихьымӡӷыршьеит, даара ргәы ԥнажәеит. Иара убри ауыхаҵәҟьа Соттерих илагер мсымаа нақәлан, имаҵуҩцәагьы иаргьы ршьит. Урҭ иршьыз ирымаз рмазара зегьы ргеит, иара убас урҭ иргеит Соттерих иааигаз аимпериатә ԥарагьы (№8800 номисим). Уи инақәырццакны мсымаа аџьамцәа (аперсцәа) реиҳабы Нахогоран иҳәеит дрыцхраарц. 60 нызқьҩык рыла ишьақәгылаз аџьамцәа рыр Лазика иалалеит. Убри аҟнытә византиаа мсымаа рықәлара рзымгәаӷьит, урҭ мсымаа рықәгылара рзымшьаҽит. Аха аџьамцәа Лазика иалҵны ианца, ааԥын анҵәамҭазы 555 шықәсазы византиаа Мсымҟа иаарышьҭит 4 нызқьҩык ашьаҟауааи аҽцәеи рыла ишьақәгылаз аотриад.
Аԥхынра анааи византиаа ротриад мсымаа ргәылацәа аԥсилаа ртәыла (Аԥсилиа) иалалеит. Аха византиаа ажәылара рзымгәаӷьит, избанзар убри аамҭазы мисимианаа ирзааит ацхыраара рырҭарц аџьамцәа ротриад дуқәа. Урҭ аотриадқәа ирылан қьырала (ԥарала) иеибашьуаз агәыннцәеи асавирцәеи.
Аџьамцәеи византиааи рырқәа наҟ-ааҟ еиҿагылан аибашьра алагара рзымгәаӷьуа. Аџьамцәа аӡын ахьҭаха ашьхақәа рҿы аибашьра рҭахымхакәа мсымаа ртәыла (Мисимианиа) ааныжьны ицеит. Аџьамцәа анца, византиаа аԥсилаа рбаа Тцибил (Ҵабал) рҽазааигәартәит. Ашьакаҭәара ҟамларц азы византиаа ирыӡбеит мсымааи дареи еинышәарц.
Аԥсилааи мсымааи нхашьа-нҵышьалеи бызшәалеи ишеизааигәаз византиаа ирдыруан, убри аҟнытә византиаа мсымаа цҳаражәҳәаҩцәас ирзырышьҭит аԥсилаа аинышәара шырҭахыз еиҭарҳәарц азы. Аха мсымаа ирыдрымкылеит аинышәара. Урҭ рымчқәеи знеирҭа цәгьаз рҭыԥқәеи ирықәгәыӷуан. Мсымаа аԥсилааи дареи ирымаз аизааигәара иахәамԥшыкәа аԥсилаа рыцҳаражәҳәаҩцәа кнаҳаны иршьит.
Абри ахҭыс ашьҭахь византиатәи адҵаҟаҵаҩ иӡбеит мсымаа дрықәларц. Абри аамҭазы византиатәи ар рԥыза Мартын дычмазаҩхеит. Уи Тцибил (Ҵабал) абааҿы даангылеит.
Лазика иҟаз византиатәи адҵаҟаҵаҩ Мартын иҭыԥан ар рԥызас далихит аԥышәа змаз ар рԥыза Иоанн Дакик.
Византиаа мсымаа рбаа Тцахар иакәшаны иркит, амацәаз иҭаркит, аха уи агара даара ирцәыуадаҩхеит. Аҵыхәтәаны византиаа ирбеит мсымаа абааҟынтәи ицаны аӡы злааргоз амҩахәасҭа. Абри амҩахәасҭала уахынла византиатәи аибашьцәа абааҿы инеины ирылшеит абаа аҭалара. Урҭ абааҿы ирацәаҩны иршьит, иара абаагьы рыблит. Тцахар абаа иахылҵуаз алҩа Мартын Тцабилтәи (Ҵабалтәи) абааҟынтәи ибон. Агафи византиаа аҽыԥныҳәа риҭеит урҭ иаадырԥшыз агәымбылџьбараразы.
Аха ари ала инымҵәеит византиааи мсымааи реибашьра. Иара убри аухаҵәҟьа мсымаа византиатәи аибашьцәа ирықәлан, реиҳараҩык ндырҵәеит. Абри аибашьраҿы аџьамцәа (аперсцәа) мсымаа цхыраара ҳәа акгьы рырымҭеит. Амацәаз иҭакыз, зымчқәа каԥсаз мсымаа византиаа рыҽрырҭеит. Дакик аинаалара дақәшаҳаҭхеит, аха мсымаа ирыдиҵеит шасцәас ирымаз ауааи Соттерих ицәыргаз аимпериатә ԥарақәеи дырхынҳәырц. Мсымаа Дакик ииҳәаз зегьы нарыгӡеит. Абасала, мсымааи византиааи аҭынчратә еиқәшаҳаҭра рыбжьарҵеит. Ари аибашьра мсымаа ааха ду рнаҭеит. Ари аибашьраҿы иҭахеит хә-нызқьҩык ахацәа, аҳәсеи ахәыҷқәеи иҵегьы инеиҳаны.
Бухлоонтәи (Ԥахәлантәи) абаа акраамҭа ауаԥсаа рнапаҿы иахьыҟаз иахҟьеит мсымаа рықәгылара.
Иҟашәҵа азҵаарақәа рҭак.
1. Изусҭцәадаз мсымаа? 2. Иабанхоз урҭ
Инашәыгӡа адҵа.
Иеиҭашәҳәа 554 шықәсазы Мсым (Мсымтәыла) иҟалаз аибашьра!
Азҳәа
Азҳәа ихадоу ҳәоу хәҭоуп. Уи иаанарԥшуеит азыхҳәаа имҩаԥнаго арҿиара. Азҳәа иеиднакылоит аҳәоу хәҭа хадақәа зегьы.
Иеилазаашьала азҳәа шоит ҩ-хкыкны: имариоу азҳәеи иеилоу азҳәеи ҳәа.
Имариоу азҳәа
Имариоу азҳәа аарԥшхоит ҟаҵарбак ала. Имариоу азҳәа злаарԥшу аҟаҵарба гылазар ҟалоит:
1) ажәабжьтә ркьынааҿы (аамҭатә формақәа зегьы рҿы)4 Урҭ атеатр ахь ицоит.
Уи ашәҟәы даԥхьоит.
2) адҵаратә ркьынааҿы (аинфиниттә формаҿы)4 Шәца атеатр ахь!
Уаԥхьа ашәҟәы!
3) агәаԥхаратә ркьынааҿы (аинфиниттә формаҿы)4 Иаанда(з) ирласны ааԥынра.
Ицанда(з) абри аӡынра.
Исыманда(з) саргьы убри аҩыза ашәҟәы.
Ҳаи, шьыри, сыҟанда, Анкьа еиԥш схәыҷны! (Б. Шьынқәба).
4) азоужьратә ркьынааҿы: Ицааит урҭ атеатр ахь! Иҟаиҵааит ахәыҷы идҵақәа! Иеилыркааит ажәабжь!
5) абламбаратә ркьынааҿы: Урҭ атеатр ахь ицазаап. Уи аҵара бзианы иҵозаап.
6) азҵааратә формаҿы (аамҭақәа зегьы рҿы)4 Ицама урҭ атеатр ахь?
Уи аҵара бзианы иҵома?
Иҟашәҵа азҵаарақәа рҭак.
1. Иаанарԥшуеи азҳәа?
2. Ишԥашо азҳәа?
3. Излаарԥшуи имариоу азҳәа?
4. Ишәҳәа аҟаҵарба злаарԥшу аркьынаа.
Инашәыгӡа адҵақәа.
1. Ишьақәшәыргыл имариоу азҳәа злоу ф-ҳәоук.
2. Ҵаҟатәи атекстқәа рҿы ишәыԥшаа имариоу азҳәақәа.
Иеилоу азҳәа
Иеилоу азҳәа шоит ҩ-хкыкны: иеилоу аҟаҵарбатә зҳәа, иеилоу ахьыӡтә зҳәа.
Иеилоу аҟаҵарбатә зҳәа
Иеилоу аҟаҵарбатә зҳәа шьақәгылоуп ҩ-ҟаҵарбак рыла: ихадоу аҟаҵарбеи ацхыраагӡатә ҟаҵарбеи рыла.
Ихадоу аҟаҵарба гылазар ҟалоит амасдартә формаҿы, ахьыԥшратә ркьынааҿы, ахьыԥшратә-зкратә ркьынааҿы, азааигәаратә ркьынааҿы, арлахәыратә формаҿы.
Иеилоу аҟаҵарбатә зҳәаҿы цхыраагӡатә ҟаҵарбақәаны иуԥылоит: акәзаара, аҟазаара, аҟалара, аҭахра, аҭаххара, алагара, алгара, аҟәыҵра, аҿызаара, алшара, аӡбара, ақәкра, агәҭакра, агәаԥхара, абара, аиӷьашьара, агәаҭазаара, аҳәара уб. иҵ.
Иеилоу аҟаҵарбатә зҳәа аарԥшхар ҟалоит:
1) аҟаҵарба амасдартә формеи ацхыраагӡатә ҟаҵарбеи рыла:
Ахәыҷы аныҟәара (ацәажәара) далагеит. Уи аусура даҟәыҵит (далагеит).
Урҭ ацәажәара иаҿуп.
2) аҟаҵарба ахьыԥшратә ркьынааи ацхыраагӡатә ҟаҵарбеи рыла:
Уи аусурахь дцар ауп (акәын).
Уи Москваҟа дцар лҭахуп (лҭахын). Урҭ аҩны иҟазар ҟалап (ҟаларын).
3) аҟаҵарба ахьыԥшратә-зкратә ркьынааи ацхыраагӡатә ҟаҵарбеи рыла:
Уи Москваҟа дцарц иӡбеит (игәы иҭоуп). Уи Москваҟа дцараны дыҟоуп.
Уи акы аалхәарц ақалақь ахь дцеит.
Уи амашьына ааихәартә дыҟоуп.
Урҭ срыцхраарц исыҳәеит.
Урҭ ҳарбарц (иҳацхраарц) иааит.
4) аҟаҵарба азааигәаратә ркьынааи ацхыраагӡатә ҟаҵарбеи рыла:
Уи уа дыҟазшәа збеит. Уи даауазшәа збеит. Уи уахь дцозшәа збон. Уи дызбазшәа сыҟоуп.
5) арлахәыратә формеи ацхыраагӡатә ҟаҵарбеи рыла: Уи иара изымдыруа дыҟам.
Уи дара ирымамкәа иҟам.
Уи иҟаҵаны (дцәажәаны) далгеит.
Уи даараны дыҟоуп.
Уи иеилкааны дааит.
Уи ҳбаны (дҳацхрааны) дцеит.
Уи ииҳәо иҿамшәо дҟалеит (дықәхеит).
6) ахәҭаҷ «ҳәа» абзоурала:
Уи Москваҟа дцеит ҳәа сыҟоуп.
Уи Москвантәи дааит (даахьеит) ҳәа сыҟоуп. Уи ашәҟәы сара исымоуп ҳәа сыҟоуп.
Ҳара атеатр ахь ҳцап ҳәа ауп (акәын).
Ҳара уахь ҳцап ҳәа ҳгәы иҭоуп.
Сара урҭ срыцхрап ҳәа сгәы иҭоуп.
Иҟашәҵа азҵаарақәа рҭак.
1. Ишԥашо иеилоу азҳәа?
2. Излашьақәгылои иеилоу аҟаҵарбатә зҳәа?
3. Иеилоу аҟаҵарбатә зҳәаҿы ихадоу аҟаҵарба абагылоу (ахархәара абамоу)?
4. Иеилоу аҟаҵарбатә зҳәаҿы цхыраагӡатә ҟаҵарбақәас иаҳԥылои?
5. Ишԥаарԥшхо иеилоу аҟаҵарбатә зҳәа?
Инашәыгӡа адҵа.
Ишьақәшәыргыл иеилоу аҟаҵарбатә зҳәақәа злоу ф-ҳәоук.
Иеилоу ахьыӡтә зҳәа
Иеилоу ахьыӡтә зҳәа шьақәгылоуп ҩ-хәҭак рыла: ахьыӡтә хәҭеи аҟаҵарбатә хәҭеи рыла.
Ахьыӡтә хәҭаҿы иаҳԥылоит ахьыӡҟа, аҟазшьарба, ахьыӡцынхәра, аԥхьаӡара хьӡы, ацынгыла.
Цхыраагӡатә ҟаҵарбақәаны иаҳԥылоит: амазаара, аҟазаара, акәзаара, аҟалара, аҟаҵара, аԥхьаӡара (ашьара), ашьҭыхра, аиура, акра, аусура уб. иҵ.
Иеилоу ахьыӡтә зҳәа шьақәгылазар ҟалоит:
1) ахьыӡҟа аиагаратә формеи ацхыраагӡатә ҟаҵарбеи рыла:
Уи рҵаҩыс аус иуеит (иуан).
Уи ҳара рҵаҩыс дҳамоуп (дҳаман).
Уи ҳара хьаас иҳамоуп (иҳаман).
Уи лара хьаас иҟалҵоит (иҟалҵеит).
Уи лара хьаас илкуеит (илкит).
Уи иара иашьас дҟаиҵеит (дышьҭихит). Сара уи иаҳәшьас дсыԥхьаӡоит.
Ҳара уи фырхаҵас дҳаԥхьаӡоит.
2) ахьыӡҟа адхаларатә формеи ацхыраагӡатә ҟаҵарбеи (акәзаара) рыла:
Ари сара сашьа иоуп (иакәын). Ари ҳара ҳарҵаҩы лоуп (лакәын). Арҭ ҳгәылацәа роуп.
3) ахьыӡҟа иеилкаам аформеи ацхыраагӡатә ҟаҵарбеи (акәзаара) рыла:
Уи ҭакәажәык лоуп.
Уи ԥхашьаҩык лоуп.
Уи жәабжьҳәаҩык лоуп.
4) ахатәы хьыӡҟеи ацхыраагӡатә ҟаҵарбеи (акәзаара) рыла:
Ари Хьымца Агрба иоуп.
Ари Хьыбла Ашә­ԥҳа лоуп.
5) аҟазшьарба иеилкаам аформеи ацхыраагӡатә ҟаҵарбеи (акәзаара) рыла:
Уи еилҟьак иоуп.
Уи ҟәышк лоуп.
Уи бзиак (ссирк, ԥшӡак, ҭынчк) лоуп. Урҭ ҟәышқәак роуп.
6) ахаҿытә хьыӡцынхәреи ацхыраагӡатә ҟаҵарбеи (акәзаара) рыла:
Уи ҟазҵаз ҳара ҳауп.
Уи зыбзоуроу шәара шәоуп. Уара уакәызма уа иҟаз?
7) иҳәаақәҵам ахьыӡцынхәреи ацхыраагӡатә ҟаҵарбеи (акәзаара) рыла:
Уи ахаара зҵоу аӡәы лоуп.
Уи агәырҵҟәыл бзиа змоу аӡәы иоуп. Урҭ агәаӷьра злоу џьоукы роуп.
8) аԥхьаӡара хьӡи ацхыраагӡатә ҟаҵарбеи рыла: Иахьа жәаҩык ҳаҟоуп.
Уа иҟоу ҩыџьа роуп.
Азгәаҭа: Ацхыраагӡатә ҟаҵарба афункциа нанагӡоит аҟаҵарба «ахыҵра»
Уи 20 шықәса ихыҵуеит (ихыҵит).
9) аҟалашьатә цынгылеи ацхыраагӡатә ҟаҵарбеи рыла: 128
Уи дыԥшӡаӡа дыҟоуп (дҟалеит). Уи ихааӡа иҟоуп (иҟалеит).
Уи дҟаԥшьӡа дыҟоуп (дҟалеит). Аамҭақәа ас иҟамызт.
Уи даҽакала дыҟоуп. Уи ус дыҟоуп.
Иҟашәҵа азҵаарақәа рҭак.
1. Заҟа хәҭа рыла ишьақәгылои иеилоу ахьыӡтә зҳәа?
2. Иеилоу ахьыӡтә зҳәаҿы иарбан жәаҳәа хәҭақәоу
ахьыӡтә хәҭаҿы ахархәара змоу?
3. Иарбан цхыраагӡатә ҟаҵарбақәоу иаҳԥыло иеилоу
ахьыӡтә зҳәаҿы?
4. Ишԥаарԥшхо иеилоу ахьыӡтә зҳәа?
Инашәыгӡа адҵа.
Ишьақәшәыргыл иеилоу ахьыӡтә зҳәақәа злоу аа-ҳәоук.
Аԥсны
Аԥсны шьҭоуп Амшын Еиқәа аҿықәан. Аԥсны аҩадахьы кавказтәи ашьхеибаркыра ыҟоуп. Аԥсны аладахьы Амшын Еиқәа шьҭоуп. Амрагыларахь ала Аԥсны аҳәаа алагоит Егры аӡиас аҿы. Амраҭашәарахь ала Аԥсны аҳәаа Ԥсоу аӡиас аҿы иалагоит. Амраҭашәарахь ала Аԥсны Урыстәыла иадуп. Амрагыларахь ала Аԥсны Қырҭтәыла иадуп.
Аԥсны аҵакырадгьыл 8700 кв.км. аҵанакуеит. Аԥсны аԥсуаа рыԥсадгьыл ауп. Аԥсны жәытәнатә аахыс инхо аԥсуаа
роуп. Аԥсуаа роуп Аԥсны иашьагәыҭу ауааԥсыра. Аԥсны инхо аԥсуаа рхыԥхьаӡара 120 нызқь рҟынӡа инаӡоит. 1810 шықәса инаркны 1877 шықәсанӡа Аԥсны ицоз амҳаџьырра (хырҵәара) иахҟьаны 500 нызқьҩык рҟынӡа аԥсуаа нхоит иеиуеиԥшым атәым ҳәынҭқаррақәа рыҟны. Аԥсуа мҳаџьырқәа реиҳараҩык ахьынхо Ҭырқәтәыла ақыҭақәеи ақалақьқәеи рҿы ауп. Аҵыхәтәантәи ашықәсқәа рзы иҟоуп Ҭырқәтәылантәи, Шьамтәылантәи Аԥсныҟа нхара иаауа аԥсуаа.
Аԥсны аԥсуаа рыдагьы инхоит иеиуеиԥшым амилаҭқәа иреиуоу ауаа: аурысқәа, аерманцәа, аестонцәа, аукраинцәа, абырзенцәа, ақырҭқәа уҳәа уб. иҵ.
Аԥсны шьақәгылоуп быжь-раионк рыла: Галтәи, Тҟәарчалтәи, Очамчыратәи, Гәылрыԥшьтәи, Аҟәатәи, Гәдоуҭатәи, Гагратәи араионқәа рыла.
Аԥснытәи ақалақьқәа иреиуоуп: Гал, Тҟәарчал, Очамчыра, Аҟәа, Афон-Ҿыц, Гәдоуҭа, Пицунда, Гагра. Аԥсны аҳҭнықалақь Аҟәа ауп.
Аԥсны ирацәоуп ашьхақәа, абнақәа, аӡиасқәа, арҩашқәа. Аԥснытәи ашьхақәа иреиуоуп: Мамзышьха, Жәҩахәы, Ԥышҭа (Аԥышҭа, Ԥышәҭа), Гәандра, Ерцахә, Марыхә, Адомбеи Тәарҭа (Домбаи-Ульген), Қәабчара, Гәараԥ, Сакьан, Ӡыхәа, Хәаџьал, Ԥанаҩ уб. иҵ.
Аԥснытәи аӡиасқәа иреиуоуп: Егры, Аалӡга, Мықә, Кәыдры, Гәымсҭа, Бзыԥ, Ԥсоу уб. иҵ.
Аԥсны иҟоуп аӡиақәа: Риҵа аӡиа, аӡиа Иаҵәа (Голубое озеро), Мзы аӡиа, Инкьит аӡиа, Амтҟьал аӡиа уб. иҵ.
Аԥсны иамоуп аҳаԥқәа. Урҭ иреиуоуп: Афон-Ҿыцтәи аҳаԥы, Уатаԥтәи аҳаԥы уб. иҵ.
Аԥсны аҳауа уаҩ деилаҳартә иҟоуп. Ара 220 мшы амра ԥхоит. Аԥсны асы маҷны иауеит, асы аургьы ирласны
ишьҭыҵуеит, асы хымш-ԥшьымш иеиҳаны ишьҭахаӡом. Аӡын аԥхарра, шамахамзар, 6 – 7 градус иеиҵахаӡом. Аԥсны ааԥынра ирласны иаауеит, жәабранмза анҵәамҭазы иԥхаррахоит, аҳаскьын аара иалагоит, ашәыр ҵлақәеи ачықьқәеи шәҭуеит. Лаҵарамза агәҭа инаркны жьҭаарамза анҵәамҭанӡа ауаа аӡы (амшын) иҭалоит.
Ашьхақәеи абнақәеи Аԥсны аҩадатәи аԥша хьшәашәа иацәырыхьчоит.
Аԥснытәи абнақәа рҿы ирызҳауеит иеиуеиԥшым аҵлақәа: ашә, аҭәа, аа (ааҵла), ахьаца, ахьа, аԥса, амза, ачамҳа, аҷандар, ал, алакациа, ашыц уҳәа уб. иҵ.
Аԥсны ԥсшьарҭа ҭыԥуп. Аԥсныҟа ԥсшьара иаауеит Урыстәылатәи ақалақьқәеи ақыҭақәеи рҟынтәи ауаа. Аԥсны ирацәоуп асасааирҭақәа, аԥсшьарҭа ҩынқәа, асанаториақәа, апансионатқәа. Урҭ Аԥсны қалақьцыԥхьаӡа иҟоуп.
Аԥсны аԥсабара даара иԥшӡоуп. Уи абаразы Аԥсны иаҭаауеит хыԥхьаӡара рацәала ауаа.
Аԥсны иҟоуп ақьырсиантә уахәамақәа. Ауахәамақәа ыҟоуп Пицунда, Лыхны, Аҟәа, Мықә, Бедиа, Елыр.
Нанҳәа 14, 1992 шықәсазы Аԥсны иалагеит аԥсуа-қырҭуа еибашьра. 1931 шықәса раахыс абри амш аҽнынӡа Аԥсны Автономтә республикак аҳасабала Қырҭтәыла иалан.
Жьҭаара 6, 1992 шықәсазы Гагра ахы иақәиҭыртәит. Цәыббра 27, 1993 шықәсазы Аҟәа ахы иақәиҭыртәит. Аԥсуа-қырҭуа еибашьра цон шықәсыки 47 мши. Уи еилгеит цәыббра 30, 1993 шықәсазы. Абри амш аҽны Аԥсны ахы иақәиҭыртәит. Абри амш аахыс Аԥсны зхы иақәиҭу, ихьыԥшым ҳәынҭқарроуп.
Нанҳәа 26, 2008 шықәсазы Урытәылатәи Афедерациа иазханаҵеит Аԥсни Аладатәи Уаԥстәылеи рхьыԥшымра.
Аԥсны ахьыԥшымра азхарҵахьеит иара убас Никарагәуа, Венесуела, Науру, Вануату, Тувалу.
Абҵара 26, 1994 шықәсазы Аԥсны Апарламент иаднакылеит Аԥсны Аконституциа ҿыц. Ари амш Аԥсны Аконституциа иамшуп. Аԥсны Аконституциа 6-тәи ахәҭаҷ ишаҳәо ала, Аԥсны Ареспублика аҳәынҭқарратә бызшәа аԥсуа бызшәа ауп. Аԥсуа бызшәа инаваргыланы ахархәара амоуп аурыс бызшәагьы аҳәынҭқарратә усбарҭақәеи егьырҭ аусбарҭақәеи рҿы.
Иҟашәҵа азҵаарақәа рҭак.
1. Иабашьҭоу Аԥсны?
2. Иҟоузеи Аԥсны аҩадахьы?
3. Ишьҭоузеи Аԥсны аладахьы?
4. Иабалагои амрагыларахь ала Аԥсны аҳәаа?
5. Иабалагои амраҭашәарахь ала Аԥсны аҳәаа?
6. Иарбан ҳәынҭқарроу (тәылоу) изду Аԥсны амраҭашәарахь ала?
7. Иарбан ҳәынҭқарроу (тәылоу) изду Аԥсны амрагыларахь ала?
8. Заҟа кв.км. аҵанакуеи Аԥсны аҵакырадгьыл?
9. Изыԥсадгьылда Аԥсны?
10. Инхода Аԥсны жәытәнатә аахыс?
11. Изусҭацәада Аԥсны иашьагәыҭу ауааԥсыра?
12. Иабанӡанаӡои аԥсуаа рхыԥхьаӡара?
13. Иабанхои аԥсуаа реиҳараҩык?
14. Изыхҟьазеи аԥсуаа реиҳараҩык Ҭырқәтәыла рынхара?
15. Инхода Аԥсны аԥсуаа рыда?
16. Заҟа раион рыла ишьақәгылои Аԥсны? 17. Ирыхьӡуи Аԥснытәи ақалақьқәа?
18. Ирыхьӡуи Аԥснытәи ашьхақәа?
19. Ирыхьӡуи Аԥснытәи аӡиасқәеи аӡиақәеи? 20. Иабаҟоу Аԥсны аҳаԥқәа?
21. Ианбалагеи аԥсуа-қырҭуа еибашьра?
22. Ианбеилгеи уи?
23. Ианбазханаҵеи Урыстәылатәи Афедерациа Аԥсны
ахьыԥшымра?
24. Ишәҳәа Аԥсны иазкны ижәдыруа.
Иеиҭажәга аԥсшәахь.
1.       ̈           –     –     2.                    ̈  2.        ̈          
Иеиҭажәга агерман бызшәахь!
Аԥсны аԥсуаа рыԥсадгьыл ауп. Аԥсны жәытәнатә аахыс инхо аԥсуаа роуп. Аԥсуаа роуп Аԥсны иашьагәыҭу ауааԥсыра. Аԥсны инхо аԥсуаа рхыԥхьаӡара 120 нызқь рҟынӡа инаӡоит. 1810 инаркны 1877 шықәсанӡа Аԥсны ицоз амҳаџьырра иахҟьаны 500 нызқьҩык рҟынӡа аԥсуаа нхоит иеиуеиԥшым атәым ҳәынҭқаррақәа рыҟны. Аԥсуа мҳаџьырқәа еиҳараҩык ахьынхо Ҭырқәтәыла ақыҭақәеи ақалақьқәеи рҿы ауп. Аҵыхәтәантәи ашықәсқәа рзы иҟоуп Ҭырқәтәылантәи, Шьамтәылантәи Аԥсныҟа нхара иаауа аԥсуаа.
Аҟәа
Аҟәа Аԥсны аҳҭнықалақь ауп. Уи шьҭоуп Амшын Еиқәа аҿықәан. Аҟәа аҵакырадгьыл 121 кв.км. аҵанакуеит. Ара инхоит 30 нызқь рҟынӡа ауааԥсыра.
Аҟәа 0ҵаарадырратә центруп. Ара иҟоуп иеиҳау аҵараиурҭақәа ҩба: Аԥснытәи аҳәынҭқарратә университет, Аҟәатәи иаарту аинститут. Ара иҟоуп иара убас Д. Гәлиа ихьӡ зху Аԥсуаҭҵааратә институт, Аҟәатәи Афизика-техникатә институт, Аботаникатә институт, Аԥышәаратә паталогиеи атерапиеи ринститут, Аԥсны аҭҵаарадыррақәа Ракадемиа. Аҟәа ирацәоуп абжьаратә школқәеи абжьаратә ҵараиурҭақәеи. Ара иҟоуп амедицинатә коллеџь, асахьаҭыхратә училишьче, амузыкатә училишьче, акультура-лашаратә училишьче, азанааҭ-техникатә училишьче, арратә техникум уб. иҵ.
Аҟәа культуратә центруп. Ара иҟоуп атеатрқәа ҩба: С. Ҷанба ихьӡ зху Аԥсуа ҳәынҭқарратә драматә театр, Аурыс драматә театр. Ара иҟоуп Аԥсуа ҳәынҭқарратә музеи, аԥсуа литература ашьаҭаркҩы Д. И. Гәлиа имузеи уб. иҵ.
Аҟәа ирацәоуп аҭыԥ ԥшӡарақәеи, аҭоурыхтә баҟақәеи, аҭоурыхтә ҭыԥқәеи. Урҭ иреиуоуп Аҟәатәи аботаникатә баҳча, Аҟәатәи ашьха (ахәы), 1992 шықәсазы Аҟәа ахақәиҭтәразы имҩаԥгаз ажәылараан иҭахаз аибашьцәа анышә иахьамадоу Ахьӡ-аԥша апарк, Аԥсны жәлар рпоет Б. Шьынқәба ихьӡ зху апарк, амҳаџьырра ихнарҵәаз аԥсуаа рыхьӡ зху апарк, Аҟәатәи амшын аԥшаҳәа уҳәа уб. иҵ.
Аҟәа ԥсшьарҭа ҭыԥуп. Ара ирацәоуп асасааирҭақәа, аԥсшьарҭа ҩынқәа, асанаториақәа, апансионатқәа. Аԥхын Аҟәа аԥсшьацәа рацәаҩуп.
Иҟашәҵа азҵаарақәа рҭак.
1. Аԥсны аҳҭнықалақь арбан (иахьӡуи)?
2. Иабашьҭоу Аҟәа?
3. Иарбан иреиҳау ҵараиурҭақәас Аҟәа иҟоу?
4. Иарбан бжьаратә ҵараиурҭақәоу Аҟәа иҟоу?
5. Иарбан театрқәоу Аҟәа иҟоу?
6. Иарбан музеиқәоу Аҟәа иҟоу?
7. Иарбан ҭыԥ ԥшӡарақәоу, ҭоурыхтә ҭыԥқәоу ижәдыруа?
Иеиҭажәга аԥсшәахь.
1.            ̈             ̈    ̈    ̈  
2.                ̈   ̈ ̈    ̈      
Иеиҭажәга агерман бызшәахь.
1. Аҟәа культуратә центруп. Ара иҟоуп атеатрқәа ҩба: С.Ҷанба ихьӡ зху Аԥсуа ҳәынҭқарратә драматә театр, Аурыс драматә театр. Аҟәа иҟоуп Аԥсуа ҳәынҭқарратә музеи, аԥсуа литература ашьаҭаркҩы Д. И. Гәлиа имузеи уб. иҵ. 2. Аҟәа ԥсшьарҭа ҭыԥуп. Ара ирацәоуп асасааирҭақәа, аԥсшьарҭа ҩынқәа, асанаториақәа, апансионатқәа. Аԥхын Аҟәа аԥсшьацәа рацәаҩуп.
Азырхатә харҭәаага
Азырхатә харҭәаага иаҳнарбоит азҳәа иаанарԥшуа арҿиара ззынархоу ихаҿы (ахаҿы). Уи азҳәаҿы обиекттә рбагала (ԥынгылала) иарбоуп. Аобиекттә рбага аарԥшызар ҟалоит ма «Д» ариад иатәу, ма «Л» ариад иатәу ахаҿытә рбагақәа (ԥынгылақәа) рыла.
Хаҿык иеиҳаны измоу аҟаҵарбала иаарԥшу азҳәа аԥхьа азырхатә харҭәаага гылазар, усҟан аобиекттә рбага -и аҟаҵарба иацыршәоит.
Урҭ аԥышәара (и)рҭиуеит. Хьыбла аԥенџьыр (и)аалыртит.
Азырхатә харҭәаага аарԥшхар ҟалоит: 1) хатәы хьыӡҟала:
Сара дыздыруеит Дамеи Ашәба. Иара Амра Ах­ԥҳа длацәажәоит. Даур Баҭал дицхраауеит.
2) зеиԥш хьыӡҟала:
Сара ашәҟәы саԥхьоит.
Уи ароманқәа дрыԥхьоит. Хьыбла ашәҭқәа (и)лааӡоит.
3) ахьыӡҟа иеилкаам аформала: Сара шәҟәык (и)аасхәеит. Уи студентк диацәажәоит.
4) хаҿытә хьыӡцынхәрала: Сара лара слыцхраауеит. Сара иара сиацәажәоит.
5) рбагатә хьыӡцынхәрала: Уи сара издыруеит.
Ари дара иргоит.
6) иҳәаақәҵам (иеилкаам) хьыӡцынхәрала: Сара акы (и)збоит.
Сара аӡәы дызбоит.
Сара шьоукы (и)збоит.
7) ԥхьаӡара хьӡыла:
Сара фба (и)аасхәеит. Сара аҩыџьагьы ирасҳәеит.
8) ҟазшьарбала:
Сара ашкәакәа иаҳа иеиӷьасшьоит. Сара аҟаԥшь (и)аасхәоит
9) аҟаҵарба аинфиниттә формала:
Ҳара иаҳҳәаз дара ирмаҳаит.
Уаԥхьа икаҳауа уихымччан. (Ажәаԥҟа).
Ахарҭәаага
Ахарҭәаага ихадам ҳәоу хәҭоуп. Уи иаҳнарбоит азҳәа иаанарԥшуа арҿиара злаҟало, иззыҟало.
Ахарҭәаага азҳәаҿы хаҿытә ԥынгылала иарбаӡам.
Уи аарԥшхар ҟалоит:
1) ахьыӡҟа азеиԥш, иеилкаам, адхаларатә формақәа рыла:
Уи сынтәа ауниверситет дҭалеит. Уи институтк дҭоуп.
Ажәқәа ауҭра иҭоуп.
2) ахьыӡҟа амыругатә, аиагаратә, амамзааратә формақәа рыла:
Ҳара машьынала ҳцоит.
Уи ҽыла дааит.
Уи еихада аҵла (и)ԥиҟоит.
Уи иахьа машьынада дыҟоуп.
Сара уи ашәҟәы ҳамҭас илысҭеит. Сара лара ҩызас дсыԥхьаӡоит.
3) ашьҭынгылақәа азы, ала, аҟнытә, аҟнынӡа (аҟынӡа), аҵкыс, аасҭа, аиҳа, абзоурала зцу ахьыӡҟақәеи ахьыӡцынхәрақәеи рыла:
Уи ила ҳаԥсы ҭоуп.
Ари лара лзы иаазгеит.
Сара сҩыза иҟынтәи саауеит.
Сара сҩыза иҟынӡа сцоит.
Баҭал иаҵкыс (иаасҭа, иеиҳа) сара сеиҳабуп. Иара (Баҭал) ибзоурала ҳара ҳманшәалахеит.
Иҟашәҵа азҵаарақәа рҭак.
1. Иаҳдырбои азырхатә харҭәаагеи ахарҭәаагеи?
2. Азырхатә харҭәаагеи ахарҭәаагеи азҳәаҿы иарбоума? 3. Излаарԥшхои азырхатә харҭәаагеи ахарҭәаагеи?
Инашәыгӡа адҵақәа.
1. Ишьақәшәыргыл иеиуеиԥшым ажәаҳәа хәҭақәа рыла иаарԥшу азырхатә харҭәаага злоу аҳәоуқәа.
2. Ишьақәшәыргыл ахарҭәаага злоу аҳәоуқәа.
Германиа
Германиа Европа агәҭаны ишьҭоуп. Уи жә-ҳәынҭқаррак ирыдуп: Даниа, Нидерланды, Бельгиа, Лиуксембург, Франциа, Австриа, Швеицариа, Чехиа, Польша. Аҩада Балтикатәи амшыни Аҩадатәи амшыни (Северное море) ишьақәдыргылоит атәыла аҳәаа. Аҳәынҭқарра аҵакырадгьыл 357 000 квадрат (ԥшьыркца) километр аҵанакуеит. Ауааԥсыра рхыԥхьаӡара 81,ԥ миллионҩык ыҟоуп. Атәыла аҵакырадгьыл арельеф еиуеиԥшым: Аҩадатәи Германиа аҟьаҟьареи Аладатәи Германиа Альпа ашьхарԥи иеиҟәыршоит агәҭантәи Германиатәи ашьхақәа. Германиа аԥсабара даара иԥшӡоуп – Тиурингтәи абна, Бавариатәи абна, ашьха ҭыԥ ԥшӡарақәа ирҭаауеит адунеи атәылақәа зегьы рҟынтәи иаауа атуристцәа (аныҟәаҩцәа). Германиа зегьы иреиҳау аӡиасқәа иреиуоуп: Раин, Ельба, Дунаи, Одер.
Аҩбатәи адунеитә еибашьра ашьҭахь Германиа ҩ-ҳәынҭқарракны – ФРГ-и (Афедеративтә Республика Германиеи) ГДР-и (Германиатәи Адемократиатә Республикеи) ҳәа ишан. Жьҭаара 3, 1990 шықәсазы арҭ анемец (агерман) ҳәынҭқаррақәа ҩба рҽеидырҵеит, миллионла иҟаз анемеццәа (агерманцәа) ироуит алшара уадаҩрада, ҭынч аиҭанеиааира, аиҿцаара, рԥеиԥш аицыӡбара.
Германиа – федеративтә ҳәынҭқарроуп. Уи шьақәгылоуп 16 федералтә дгьыл рыла: Баден-Виуртемберг, Бавариа, Берлин, Бранденбург, Бремен, Ҳамбург, Ҳессен, Мекленбург-Аԥхьатәи Помераниа, Аҩадатәи Раин-Вестфален (Вестфалиа), Раинланд-Пфальц, Заарланд, Саксониа, Аладатәи Саксониа, Саксониа-Анҳальт, Шлезвиг-Ҳольштаин, Тиурингиа. Германиа аҳҭнықалақь Берлин ауп. Германиа ҳәынҭқарратә бызшәас иҟоу анемец (агерман) бызшәа ауп. Германиа аҳәынҭқарратә бираҟ хыԥшшәык рыла ишьақәгылоуп: аиқәаҵәа, аҟаԥшь, ахьыԥшшәы рала.
Германиа аҳәынҭқарратә шьақәгылашьа ԥшь-принципк шьаҭас иамоуп: Германиа – идемократиатәу, исоциалтәу, изинтәу, ифедеративтәу ҳәынҭқарроуп. Аҳәынҭқарра хадас дамоуп апрезидент. Германиа аҳәынҭқарратә мчра аорганқәа иреиоуп: афедералтә еизара, бундестаг, бундесрат.
Германиа зегьы реиҳа иҿиахьоу ааглыхратә ҳәынҭқаррақәа рахь иаҵанакуеит, иагьааннакылоит урҭ рыҩныҵҟа аԥшьбатәи аҭыԥ. Ара иаҳа иҿиахьоу ааглыхратә усхкқәа иреиуоуп: ахаҳәрацәатә (аӷбарацәатә) ааглыхра, аметаллургиа, амашьынаҟаҵара, автомобильҟаҵара, аӷбаҟаҵара, акосмостә ааглыхра, амеханика иаша, афымцатехникатә ааглыхра, ахимиатә ааглыхра, аоптика. Германиа аус адырулоит алҵшәа дуқәа узҭо ақыҭанхамҩа. Германиа лыҵшәа дула иҿиоит аҭҵаарадырреи аҟазареи.
Агерман жәлар аҭынчра иазықәԥоит, аҭынчра бзиа избо адунеи ажәларқәеи дареи ирыбжьарҵоит аиқәшаҳаҭрақәа.
Иҟашәҵа азҵаарақәа рҭак.
1. Иабашьҭоу Германиа?
2. Уи заҟа ҳәынҭқарра ирыдуи, нсгьы иарбан ҳәынҭқаррақәоу уи зду?
3. Германиа аҵакырадгьыл заҟа квадрат километр
аҵанакуеи?
4. Германиа ауааԥсыра рхыԥхьаӡара заҟа ыҟоузеи? 5.Германиа заҟа ҳәынҭқарраны ишахеи аҩбатәи адунеитә еибашьра ашьҭахь, насгьы хьӡыс ироузеи урҭ
аҳәынҭқаррақәа?
6. Ианбеидырҵеи ФРГ-и (Афедеративтә Республика Германиа) ГДР-и (Германиатәи Адемократиатә Республика)?
7. Закәытә ҳәынҭқаррои Германиа?
8. Заҟа федералтә дгьыл рыла ишьақәгылои Германиа,
насгьы ирыхьӡуи урҭ афедарлтә дгьылқәа?
9. Иарбан принципқәоу Германиа аҳәынҭқарратә шьақәгылашьа шьаҭас иамоу?
10. Германиа аҳәынҭқарратә мчра аорганқәа арбан?
11. Иарбан ҭыԥу иааннакыло Германиа иаҳа иҿиахьоу
ааглыхратә ҳәынҭқаррақәа рыҩныҵҟа?
12. Иарбан ааглыхратә усхкқәоу Германиа иаҳа иҿианы
иҟоу?
I. Акәаԥқәа рҭыԥан ишәыргыл иахәҭоу аҟаҵарбақәа (аҟаҵарбатә формақәа).
1.  ...    ...   
2.   ...      ̈  

3.     ... 81,ԥ 
4.     ...    
....
5.  3.  1990 ...     
6.  ...   ̈ ̈  ...  
    
II. Иеиҭажәга агерман бызшәахь.
1. ГерманиаЕвропаагәҭаныишьҭоуп.Уижә-ҳәынҭқаррак ирыдуп.
2. Аҩбатәи адунеитә еибашьра ашьҭахь Германиа ҩ-ҳәынҭқарракны – ФРГ-и ГДР-и ҳәа ишан.
3. Жьҭаара 3, 1990 шықәсазы ФРГ-и ГДР-и еидырҵеит.
4. Германиа федеративтә ҳәынҭқарроуп.
5. Германиа аҳҭнықалақь Берлин ауп.
6. Германиа ҳәынҭқарратә бызшәас иҟоу агерман бызшәа ауп.
III. Иеиҭажәга аԥсшәахь.
1.       16 ̈  ̈               ̈ 2.      
    
3.                 
Аҳәаақәҵа
Аҳәаақәҵа амаҭәар (амаҭәартә ҵакы змоу аҳәоу хәҭа) аҟазшьа аазырԥшуа ихадам ҳәоу хәҭоуп.
Уи иҳәаақәнаҵоит азыхҳәаа, азырхатә харҭәаага, ахарҭәаага.
Аҳәаақәҵа аарԥшхар ҟалоит:
1) хаҭашьатә ҟазшьарбала:
Ашәҟәы ҿыц астол иқәуп. (Ари аҳәоу аҿы аҳәаақәҵа «ҿыц» азыхҳәаа «ашәҟәы» ҳәаақәнаҵоит).
Сара ашәҟәы ҿыц аасхәеит. (Ари аҳәоу аҿы аҳәаақәҵа «ҿыц» азырхатә харҭәаага «ашәҟәы» ҳәаақәнаҵоит).
Уи машьына ҿыцла дааит. (Ари аҳәоу аҿы аҳәаақәҵа «ҿыцла» ахарҭәаага «амашьына» ҳәаақәнаҵоит).
2) зыҟашьатә ҟазшьарбала:
Аҩны ахьатә ԥенџьырқәа аҿоуп. Уи ахьтәы мацәазқәа лымоуп. Иахьатәи амш даара ибзиоуп. Зегьы уаҵәтәи амш иазхәыцуеит.
Риҵатәи аӡиа даара иԥшӡоуп.
Уи актәи акурс аҿы дтәоуп.
Аҩбатәи астудент ибзианы аҭак ҟаиҵеит.
3) хьыӡҟала:
Урҭ шәарах жьыла ичон.
Уи аԥсуа бызшәа лҵоит.
Ара ақьырмыт ҩнқәа рацәоуп.
4) хьыӡцынхәрала:
Сара сышәҟәы сҩыза исҭеит (илысҭеит). Ари ашәҟәы бара ига!
Сара дыздыруеит уи аҭыԥҳа.
Урҭ астудентцәа иахьа имааӡеит.
5) ԥхьаӡара хьыӡла:
Ҩыџьа астудентцәа иахьа имааӡеит. Хҩыкҟа ахәыҷқәа адәаҿы ихәмаруеит. Сара хԥаҟа шәҟәы аасхәеит. Ҩ­тетрадк астол иқәуп.
Иҟашәҵа азҵаарақәа рҭак.
1. Изакәи аҳәаақәҵа?
2. Иҳәаақәнаҵои аҳәаақәҵа (иарбан ҳәоу хәҭақәоу аҳәаақәҵа иҳәаақәнаҵо)?
3. Излаарԥшхои аҳәаақәҵа?
Берлин
Берлин Германиа аҳҭнықалақь ауп. Уи шьҭоуп аӡиас Шпрее ахықәан. Берлин даара ижәытәу, иԥшӡоу қалақьуп. Берлин политикатә, економикатә, культуратә центр дууп. Аҩбатәи адунеитә еибашьра ашьҭахь Германиа ҩ-ҳәынҭқарракны ианырша, Берлин ГДР аҳҭнықалақьс иҟалеит. Абҵара 9, 1989 шықәсазы Берлинтәи аҭӡы (аҭӡамц) ықәыргеит. Жьҭаара 3, 1990 шықәсазы ФРГ-и ГДР-и анеидырҵа, Берлин еиҭа Германиа иаҳҭнықалақьхеит.
Берлин Германиа ақалақьқәа зегьы иреиҳауп. Ара инхоит 3,џ миллионҩык.
Берлин ргылан XIII ашәышықәсазы Берлини Киольни ирыҵаркуаз аԥсыӡкыҩцәа реиланхарҭақәа еидҵаны. 1871 шықәсазы уи Германиатәи аимпериа иаҳҭнықалақьхеит, 1987 шықәсазы ақалақь 750 шықәса ахыҵра азгәарҭеит. Иахьанӡагьы Берлин Европа зегьы реиҳа идуу ааглыхратә центрқәа ируакуп. Ара иҿианы иҟоуп амашьынаҟаҵаратә, афатә, афармакологиатә (ахәшәтә), абатә, афымцатә ааглыхра.
Ари ақалақь ихадароу аҭыԥ ааннакылоит акультуратәи аҭҵаарадырратәи ԥсҭазаараҿы. Ара иҟоуп аҭҵаарадыррақәа Ракадемиа, ақыҭа нхамҩа Академиа, аҟазарақәа Ракадемиа, иеицырдыруа Ҳумбольдт ихьӡ зху ауниверситет, аинститутқәеи атехникумқәеи рацәаны, иара убас аҭҵаарадырратә институтқәа.
Берлин иҟоуп аоператә театрқәа хԥа: анемец (агерман) опера, анемец (агерман) ҳәынҭқарратә опера, Ақьачақьцәа ропера, иара убас егьырҭ атеатрқәеи амузеиқәеи рацәаны.
Берлин ирацәоуп иубаша аҭыԥ ссирқәа: Бранденбургтәи агәашә, Берлинтәи ателебаа, аратуша ҟаԥшь (ақалақь аиҳабыра рхыбра), ареихстаг, ауахәама «Гедехтнис», Берлинтәи аныхабаа, ахан Шарлоттенбург, аиааира Агәашьа (Ашьаҟа), Александр ихьӡ зху ашҭа, Аҳәынҭқарратә библиотека, амузеиқәа рыдгьылбжьаха. Ари адгьылбжьахаҿы ирацәоуп иеицырдыруа амузеиқәа: Амилаҭтә галереиа, Агерман ҭоурых амузеи, Пергамтәи амузеи уҳәа егьырҭ амузеиқәа.
Зегьы реиҳа иԥшӡоу Берлинтәи амҩадуқәа иреиоуп Курфиурстендам, Унтер ден Линден (Аҭәаҵлақәа рыҵаҟа).
Иҟашәҵа азҵаарақәа рҭак.
1. Иабашьҭоу Берлин?
2. Ианбаҟалеи Берлин ГДР иаҳҭнықалақьны?
3. Ианбаҟалеи Берлин еиҭа Германиа иаҳҭнықалақьны? 4. Заҟаҩы нхода Берлин?
5. Ианбаргылаз Берлин?
6. Иарбан шықәсоу Берлин Германиатәи аимпериа иаҳҭнықалақьны ианыҟала?
7. Ианбазгәарҭеи Берлин 750 шықәса ахыҵра?
8. Иарбан ааглыхратә усхкқәоу Берлин иаҳа иҿианы
иҟоу?
9. Зыхьӡ ахыда Берлинтәи ауниверситет?
10. Берлин заҟа оператә театр ыҟои?
11. Берлинтәи аҭыԥ ссирқәа ирыхьӡуи?
12. Зегьы реиҳа иԥшӡоу Берлинтәи амҩақәа ирыхьӡуи?
Иеиҭажәга аԥсшәахь.
1.                    ̈               
2.    13.    ̈   ̈ 1871        1987     750 - ̈
3.    ̈          ̈ –        ̈ 
Иеиҭажәга агерман бызшәахь.
1. Абҵара 9, 1989 шықәсазы Берлинтәи аҭӡы ықәыргеит. Жьҭаара 3, 1990 шықәсазы ФРГ-и ГДР-и анеидырҵа Берлин еиҭа Германиа иаҳҭнықалақьхеит.
2. Берлин Германиа ақалақьқәа зегьы иреиҳауп. Ара инхоит 3,џ миллионҩык.
3. Берлин шьҭоуп аӡиас Шпрее ахықәан. Уи даара ижәытәу, иԥшӡоу қалақьуп.
4. Берлин акрызҵазкуа аҭыԥ ааннакылоит акультуратәи аҭҵаарадырратәи ԥсҭазаараҿы.Ара иҟоуп аҭҵаарадыррақәа Ракадемиа, ақыҭа нхамҩа Академиа, аҟазарақәа Ракадемиа, иеицырдыруа Ҳумбольдт ихьӡ зху ауниверситет, аинститутқәеи атехникумқәеи рацәаны, иара убас аҭҵаарадырратә институтқәа.
Аҭагылазаашьа
Аҭагылазаашьа иаҳнарбоит азҳәа иаанарԥшуа арҿиара анымҩаԥысуа, иахьымҩаԥысуа, ишымҩаԥысуа, амҩаԥысра мзызс иамоу.
Аҭагылазаашьа еиҳарак иаарԥшуп ацынгылеи арлахәыреи рыла.
Аҭагылазаашьақәа шоит: аамҭарбагатә, аҭыԥрбагатә, аҟалашьатә, амзызрбагатә, азкырбагатә, ашәага-загарбагатә ҭагылазаашьақәа ҳәа.
Аамҭарбагатә ҭагылазаашьа
Аамҭарбагатә ҭагылазаашьа иаҳнарбоит азҳәа иаанарԥшуа арҿиара анымҩаԥысуа аамҭа. Уи зҵаарақәас иамоуп: ианба? ианбанӡа?
Аамҭарбагатә ҭагылазаашьа аарԥшхоит:
1) аамҭарбагатә цынгылақәа рыла: Ҳара иахьа аԥышәара ҳамоуп. Уи сынтәа ауниверситет дҭалеит. Уи ҵыԥх ашкол далгеит.
Сара уажәы ақалақь ахь сцоит.
2) ашьҭынгылақәа аан, азы зцу ахьыӡтә формақәа рыла: Аибашьраан уи дхәыҷын.
Уи иааиуа амзазы даауеит.
Уи ашықәсан аӡынра ӷәӷәан.
Цәыббра 30 рзы Аԥсны иазгәарҭоит аиааира амш. 148
3) аҭагылазаашьатә елемент -ан ала ишьақәгылоу аҟаҵарба аинфиниттә формала:
Уи лҵара даналгалак, Аԥсныҟа даауеит. Уи данаауа, ҳара ҳалԥылоит.
4) асуффиксқәа -аанӡа, -цыԥхьаӡа, -ижьҭеи, -наҵы злоу ажәақәа рыла:
Шәара шәаанӡа ҳара ара ҳаҟоуп.
Абра ҳаҟанаҵы шәаа!
Уи Москвантәи дааижьҭеи дсымбацт. Сара урҭ рҿы снеицыԥхьаӡа, иара уа дыҟоуп.
5) арлахәырақәа рыла:
Ҳара ԥыҭк ҳнеихьаны дара ҳахьӡеит. Ҳара иаалашьцоны аҩны ҳнеит. Сусқәа саарылгоны ҿыҭбжьык саҳаит.
Аҭыԥрбагатә ҭагылазаашьа
Аҭыԥрбагатә ҭагылазаашьа иаҳнарбоит азҳәа иаанарԥшуа арҿиара ахьымҩаԥысуа аҭыԥ. Уи зҵаарақәас иамоуп: иаба? иабантәи? иабанӡа?
Аҭыԥрбагатә ҭагылазаашьа аарԥшхоит:
1) аҭыԥрбагатә цынгылала: Урҭ ара (хыхь, ҵаҟа) инхоит. Ҳара хыхь ҳхалоит.
Уи ана дгылоуп.
Урҭ харантәи иаауеит.
Урҭ ҳаԥхьа инеиуан.
2) хьыӡҟала, ашьҭынгыла ацынгьы иацымкәагьы: Урҭ иахьа аҩны иҟоуп.
Уи ақалақь ахь дцеит.
Урҭ Риҵаҟа ицоит.
3) аҭагылазаашьатә елемент -ахь ала ишьақәгылоу аҟаҵарба аинфиниттә формала:
Урҭ ахьыҟоу ҳцап.
Урҭ ҳахьгылаз инеит. Уи дахьыҟоу сыздырам. Уи дахьынхо шәца!
Аҟалашьатә ҭагылазаашьа
Аҟалашьатә ҭагылазаашьа иаҳнарбоит азҳәа иаанарԥшуа арҿиара амҩаԥысшьа. Уи зҵаарас иамоуп ишԥа?
Аҟалашьатә ҭагылазаашьа аарԥшхоит:
1) аҟалашьатә цынгылақәа рыла:
Уи ибзианы аҵара лҵоит.
Уи ирласны (ашьшьыҳәа, иццакны) дцәажәоит. Уи иԥшӡаны дыҩуеит.
Ахәыҷқәа ҭынч ихәмаруан.
2) арлахәыратә формала: Ахәыҷқәа хәмаруа адәы иқәын. Уи дгәырӷьо даауан.
Урҭ ццакуа џьара ицон.
Урҭ иеицәажәо абна игылоуп.
3) аҭагылазаашьатә елемент -шала ишьақәгылоу аҟаҵарба аинфиниттә формала:
Уи уа дшыҟаз ҳара ҳцеит. Урҭ убрахь ишцоз ара иааит. Урҭ аус шыруаз ихәлеит.
4) ахьыӡҟа амамзааратә формала: Уи иахьа машьынада дыҟоуп. Иахьа ҩыгада сааит.
5) аҳәаақәҵагатә хьыӡцынхәрала: Уи ихала иҟаиҵеит.
Уи лхала дцеит.
Сара схаҭа исаҳаит. Ахәыҷқәа рымацара иҟоуп.
6) ԥхьаӡара хьӡыла:
Урҭ ҩыџьа­ҩыџьала рҽыршеит.
7) асуффикс -ҵас ала ишьақәгылоу ацынгыла ала: Нхаҩҵас кыруы, аамсҭаҵас крыф. (Ажәаԥҟа). Уаҩҵас уцәажәала!
Амзызрбагатә ҭагылазаашьа
Амзызрбагатә ҭагылазаашьа иаҳнарбоит азҳәа иаанарԥшуа арҿиара мзызс иамоу. Уи зҵаарас иамоуп: избан? иззы? мзызс иамоуи?
Амзызрбагатә ҭагылазаашьа аарԥшхоит:
1) амзызтә цынгылақәа рыла: Уи гәаӷшақә иаҳзиуит.
Уи цасҳәа иҟаиҵеит.
Уи цас(ҳәа) илҳәеит.
Уи машәырла дҭахеит.
2) ахьыӡҟеи ахьыӡцынхәреи ашьҭынгылақәа аҵыхәала, абзоурала, амшала, иахҟьаны рыцҵарала:
Уара умшала (уҵыхәала, иухҟьаны) лара аусура дзымцеит.
Уи бара ибыхҟьаны (бҵыхәала, бымшала) иҟалеит.
Иара иҵыхәала (ихҟьаны, имшала) сара сусқәа сзыҟамҵеит. Шәара шәыбзоурала ҳманшәалахеит.
3) аҭагылазаашьатә елемент -хьзлоу аинфиниттә форма ашьҭынгылақәа азы, аҟынтә рыцҵарала:
Уи аусура дахьагхаз азы (аҟнытә) гәыбӷан ирҭеит. Урҭ сахьымнеиз азы (аҟнытә) исызгәааит.
Азкырбагатә ҭагылазаашьа
Азкырбагатә ҭагылазаашьа иаҳнарбоит азҳәа иаанарԥшуа арҿиара хықәкыс иамоу, изызку. Уи зҵаарас иамоуп: иззы? хықәкыс иамои?
Азкырбагатә ҭагылазаашьа еиҳарак иаарԥшхоит аҟаҵарба ахьыԥшратә-зкратә формала:
Уи адәқьан ахь дцеит фатәқәак аалхәарц (аалхәаразы, аалхәарц азы).
Уи уахь дцеит ажәабжь еиликаарц (еиликааразы, еиликаарц азы).
Шәызбарц (шәызбаразы, шәызбарц азы) сааит.
Ашәага-загарбагатә ҭагылазаашьа
Ашәага-загарбагатә ҭагылазаашьа иаҳнарбоит азҳәа иаанарԥшуа арҿиара заҟа имҩаԥысуа, заҟантә имҩаԥысуа. Уи зҵаарас иамоуп: шаҟа (заҟа)? шаҟантә (заҟантә)?
Ашәага-загарбагатә ҭагылазаашьа аарԥшхоит ашәага-загарбагатә цынгылала:
Уи даара дыбзиоуп.
Шәара даара (акыр) шәынхеит. Мыцхәы (митәык) шәнымхан! Ҳара акыр ҳаицәажәон.
Уи дцеижьҭеи митәык ҵуам. Ҳара митәык ҳанхом.
Инашәыгӡа адҵақәа.
1. Шәрыхцәажәа аҭагылазаашьа ахкқәа, ишәҳәа иарбан жәаҳәа хәҭақәоу урҭ злаарԥшхо.
2. Ишьақәшәыргыл иеиуеиԥшым аҭагылазаашьақәа злоу аҳәоуқәа.
Ҳаинрихь Ҳаине
Адунеи аҿы иеицырдыруа анемец (агерман) лирик ду, апублицист Ҳаинрихь Ҳаине диит ԥхынҷкәын 13, 1797 шықәсазы Диусельдорф ақалақь аҿы. Уи иаб дхәаахәҭҩын. Ҳаинрихь иҭаацәараҿы иара дналаҵаны ԥшьҩык ахәыҷқәа ыҟан. Уи иани иаби беиамызт (ибеиаз уаамызт), урҭ ирҭахын рхәыҷқәа аҵара рҵар, аҵара роур. Ҳаине иаб иҭахын иԥа иара иеиԥш дхәаахәҭыҩхар. Уи фышықәса анихыҵ ашкол дҭалеит, нас аҵара иҵон алицеи аҿы. 1819 шықәса инаркны Ҳаине аҵара иҵон Бонни, Гиоттингени, Берлини руниверситетқәа рҿы. Уи иҵон аиуриспруденциа (азиндырра), аха уи иаҳа дрызҿлымҳан алитературеи, аҟазареи, аполитикеи. Ҳаине дышқәыԥшӡаз ажәеинраалақәа рыҩра далагеит. 1821 шықәсазы иҭыҵит Ҳаине иажәеинраалақәа аԥхьатәи реизга. 1817 – 1826 шықәсқәа рзы Ҳаине ииҩыз иажәеинраалақәа анылеит «Ашәақәа рышәҟәы» захьӡу ишәҟәы. Ҳаине иажәеинраалақәа рҿы дырзышәаҳәоит иԥсадгьыли, иԥсадгьыл аԥсабареи, аԥсҭазаареи. Ҳаине ишәҟәы абзоурала адунеи аҿы деицырдыруа дҟалеит.
Ҳаине Германиа акыр дныҟәон, иеимидон итәыла. Уи даныстудентыз имҩаԥигеит аныҟәара Ҳарц захьӡу ашьхаҿы. Абри иныҟәара атәы далацәажәоит апоет «Ҳарцтәи аныҟәара» захьӡу иҩымҭаҿы.
Ари аҩымҭа сатиратә ҩымҭоуп. Ари аҩымҭаҿы иаарԥшу асатира азкуп усҟантәи Германиа, абуржуазиатә уаажәларра.
1831 шықәсазы Ҳаине Парижҟа дцеит. Уи ара дынхон иԥсҭазаара далҵаанӡа. Ҳаине Париж иаԥиҵеит «Германиа, аӡынтәи алакә» захьӡу аполитикатә поемеи «Асыҩцәа»   захьӡу ажәеинраалеи.
Ҳаине иԥсҭазаара аҵыхәтәантәи ашықәсқәа рзы даара дычмазаҩын. Уи иԥсҭазаара далҵуеит жәабран 27, 1856 шықәсазы.
Владимир Аҵнариа
Иеицырдыруа аԥсуа ҵарауаҩ, алитератураҭҵааҩы, апоет, аиҭагаҩ,афилологиатә 0ҵаарадыррақәа рдоктор Владимир Аҵнариа диит ԥхынгәы 25, 1938 шықәсазы Кәтол ақыҭан
Очамчыра араион. Уи далгеит 1979 шықәсазы иуниверситетхаз, М. Горки ихьӡ зхыз Аҟәатәи аҳәынҭқарратә рҵаҩратә институт, афилологиатә факультет «Аԥсуа бызшәеи алитературеи, анемец (агерман) бызшәеи» рзанааҭ ала. В. Аҵнариа аус иуан литератураҭҵааҩык иаҳасаб ала Д. Гәлиа ихьӡ зху Аԥсуаҭҵааратә институт аҿы, иара убас аԥсуа литература даԥхьон Аԥснытәи аҳәынҭқарратә университет аҿы. В. Аҵнариа аԥсшәахь иеиҭеигеит «Ашәақәа рышәҟәы» захьӡу Ҳ. Ҳаине ишәҟәы (иажәеинраалақәа реизга). Уи аԥсшәахь иеиҭеигеит иара убас Шиллери Гиотеи ражәеинраалақәагьы маҷымкәа.
Иеиҭажәга аԥсшәахь.
1.  ̈                ̈  2.  1819    ̈      ̈   3.       ̈     4. 1821         5.     ̈    ̈     ̈     
Иеиҭажәга агерман бызшәахь.
1. Ҳаинрихь иҭаацәараҿы иара дналаҵаны ԥшьҩык ахәыҷқәа ыҟан. 2. Уи фышықәса анихыҵ ашкол дҭалеит, нас аҵара иҵон алицеи аҿы. 3. 1817 – 1826 шықәсқәа рзы Ҳаине ииҩыз иажәеинраалақәа анылеит «Ашәақәа
рышәҟәы» захьӡу ишәҟәы. 4. Ҳаине иажәеинраалақәа рҿы дырзышәаҳәоит иԥсадгьыли, иԥсадгьыл аԥсабареи, аԥсҭазаареи. 5. Ҳаине Париж иаԥиҵеит «Германиа, аӡынтәи алакә» захьӡу аполитикатә поемеи «Асыҩцәа» захьӡу ажәеинраалеи. 6. Владимир Аҵнариа аԥсшәахь иеиҭеигеит «Ашәақәа рышәҟәы» захьӡу Ҳ. Ҳаине иажәеинраалақәа реизга.
Ишәҵа ажәеинраалақәа ҿырҳәала.
    
  ̈’,
 ’    ’,      ’.
        
      
   Ҵ»
                   
     
               
Ауԥшәыл хазына, быҩны
Савсны саннеиуа шьыжьла, Аԥенџьыраҿ сылаԥш набықәшәар, Сгәырӷьо беимыздоит блала.
Ба быблеиқәарақәа скылкаан Исыхәаԥшуеит са сџьашьаны, – Уарбан итәымны иаҳҭааз, Хьаас узгозеи укны?
– Са среиуоуп анемец поетцәа, Зтәылаҿы идыру аӡә соуп, Германиа иреиӷьу аҵеицәа Срыхшьаланы сыхьӡ наҳәоуп.
Са сзыргәаҟуаз бҵаауазар, Иаргәаҟуеит стәылаҿ ӡәырҩы, Хьаацәгьак аӡбахә ахьырҳәо, Аӡбахә рҳәап сара стәгьы.

           
 ̈   
      
   ̈         
      
 ̈     
     ̈   
 ̈         
     
         
           ̈
         
     
  
Лорелаи
Сара исыздырам исыхьыз, Сылахь зеиқәу абас,
Лакәк, ажәытәра иннажьыз, Исхамышҭуа инхеит гәырҩас.
Иҿыхьҭоуп аԥша хәылԥазыла, Ԥшьаалоуп Реин шцауа,
Ахра ихәмаруа иаҿалоит Иӡаало амра ашәахәа.
Ԥҳәызба шанаӡак хыхьӡа Дықәтәоуп убра дџьашьатәха, Леимхәыц акәзар, иссирӡоуп, Лыхцәы еилаԥхоит имцаха.
Илҳәоит лыхцәы хьы-хҳәала, Насгьы илҳәоит лара ашәак, Илҳәоит уи даара еинаалан, Лыбжьы гәкуп омашәа.
Арԥыс, ашхәа инҭалан Инеиуа, игәахы ҿнакаауеит, Ибом уи ахаҳәқәа иԥыло, Ахра ахыцәқәахь дыԥшуеит.
Издыргәышьоит, арԥыс, ушхәа Аӡыбларахь уара ушагауа: Лорелаи абжьы хаа илхылҵуа Абасоуп зегьы ишрызнауа.
АЖӘАР –А –
агара –  
аагара (анагара, агара) –     

ааи (аиеи) – 
ааигәа (иааигәоу) – 
ааигәабара –  
ааилашәшәымҭа (ахәылԥаз, ахәылбыҽха) –  
ааира, аара (шьапыла, транспортла) –     
аамҭа –  
аамҭатә форма –  
аамҭазы (аан) – ̈
аамҭатә ҳәоу цыла –  
аамҭа иахымԥо (аамҭа иақәыршәаны, ианаамҭоу) – ̈ аамсҭашәа (апатуқәҵара здыруа) – ̈ 
аамсҭашәара (апатуқәҵара) – ̈  
аанагара (аҵанакра) –  
аангыларҭа (аанҿасырҭа) –  
аанҿасра (аангылара, аанхара) –      ааныжьра (аныжьра) –    
ааԥса (иааԥсоу) – ̈
ааԥсара (акарахара) – ̈  ̈ 
ааԥхьара (анаԥхьара) –       
ааԥхьара; алаҳәара –  
ааԥын (ааԥынра) – ̈  ̈ 
аарԥшра (арҿыхара) –  
аарԥшра (анырԥшра) – ̈ 
аарыхра, ааӡара (ахәыҷқәа) –       
ааҭгылара (апауза) –  
ааха –    
аахәара –    
аахәатә –  
аахәаҩ – ̈ 
аашьа (иаашьо) – 
аб –  
абду (бабаду, даду) –  
автор –  
аӷа –  
аӷара (аиӷара) –  
аӷьра –      
ажәа (хазы иарбоу ажәа) –  
ажәа –  
ажәа ашьагәыҭ –  
ажәабжьтә ркьынаа –  
ажәабжьтә ҳәоу –  
ажәа иаҟәыҭхо аԥынгылақәа –  ̈ 
ажәа иаҟәымҭхо аԥынгылақәа –  ̈ 
ажәақәа иаарҳәу реишьҭагылашьа – 
ажәақәа реишьҭагылашьа –  
ажәалагала (алагала) –  
ажәалагалара (адгалара) –     
ажәарҿиара (ажәахырҿиаара) –   ажәахә –  
ажәаҳәа –  
ан –  
анбан –  
анду –  
андуи абдуи –   ани аби (аҭаацәа) –   аԥсуа –   
аԥсуа бызшәа –   
аԥсуа бызшәаҿы –     Аԥсны –  
аԥсшәа –   
аԥсышәала – 
артикль –  
– Б–
абаагәара (ахаҳәгәара) –  
абанк –  
абара (агәаҭара, ахәаԥшра) –      
абарбал (акәыр) –  
абас (абасала) –     абаҳча –  
абеиа (ибеиоу) – 
Берлин –  
абжа –  ̈ 
абжьааԥны – ̈ абжьагара –     абжьара – 
абжьара жәла –  
абжьаратә –   
абжьарӷәӷәаа – ̈ 
абжьеинаалара (ашьҭыбжьеинаалара) –    
абжьыҟа шьҭыбжьы –  
абжьырдуга –  
абжьыҭҟьа –  
абзиа (ибзиоу) – 
абзиаӡа –    
абзиара –  
абзиабара (абзиеибабара) –  
бзиа иубо азанааҭ –  
бзиа иубо афатә (ачыс) хкы –  
абиблиотека –  
абиблиотекаусзуҩы –  
аблаҷыц (алаҷыц) –  
абла (ала) –  
абна –  
абра (ара//араҟа, абраҟа//араҟа) –  
абжьы рдуны –  абжьы рдуны аԥхьара –   абҵарамза –  
абыжьҭгаратә ҳәоу (адҵаратә ҳәоу) –  
абызшәа –  
абызшәатә гәыԥ –  
абызшәа аҵара –       абызшәадырра (алингвистика) –     абызшәадырҩы (алингвист, афилолог) –  
 
абылра –   ̈    а  абылтәы –    
абырг –   
абыржәы (уажәы) –   абыржәыҵәҟьа –
абҩа –    
– В–
авагон –    
авагалара – ̈  ̈ 
авагылара –         авагылаҩ –   ̈ 
авагьежьра –         аваӷәӷәара –  ̈  
аваза –  
авакьыц –  
авакәараҵаҩ –    
аваҟәыла –        ̈
аваларҭа –    
авалиута – ̈   
аваныза –  
авара –    
варала – ̈
аварҟьцра – ̈     
аватәара –    ̈     авахәаахәҭра –       авахәаахәҭҩы –    
аваҵәирҭа –    
авб –      
вбара –  
авсра –      
–Г –
агага (ашәшьыра) –   агазмҩангага –   аганахьтәи аҭыԥ –   агара –     агараж –  
агаҿа (аԥшаҳәа, аҿықә) –  
генитив ападеж –  
агерман (агермантә, герман бызшәала) – 
агерман бызшәа –  
Германиа (Германтәыла) –  
герман бызшәала –  
агерман бызшәа арҵара –  
аграмматика –  
агха –    
агхара (азымхара, аҟамзаара) –  
агхара –      
агхара (аҽагырхара, абжьажьра) –  ̈ ̈  агылара (ашьхынгылара) – ̈ 
агылара (ашьапы ақәгылара) –      
агылара (аиарҭа алҵра) –       агырхара (аркьаҿра, армаҷра) –    
   
– Гь –
агьама –  
агьама абара –     
агьамда –  
агьангьаш – 
агьежь –   
агьежьра –         атех.
 
– Гә –
агәаанагара –  
агәаара –  ̈
агәалашәара (агәаларшәара) –         
агәабзиара –  
агәаӷ –      
агәаӷь –      
агәакьа –    ̈
агәаҟра –        
агәаҟәышра –  
агәала – ̈   
агәам – ̈     
агәамҭаԥсарҭа (агәамҭажьырҭа) – ̈    агәаԥхара –     
агәаԥхара (акы бзиа абара) – ̈    агәаҭара –  
агәаҭаратә (аконтрольтә) усура –  
гәахәала – 
агәаҵәа –  
агәаҵәыхь – ̈   
агәаҽанызаара –     сара сгәы сҽануп–
  
агәашә –     агәаҩа –   агәеисра –   агәеихшәара – ̈  агәил –  
агәҭа (агәы, ацентр) –  
агәҿыӷьра –  
агәыӷра –     сара сгәыӷуеит –   агәыла –  
агәылԥҟара –      агәыԥ –  
агәырӷьара –      
агәырҩа –      
агәыцә –  
–Ӷ –
аӷар –  ̈     аӷарԥшар – 
аӷарра –  
аӷба –     аӷбакыдгыларҭа – ̈    аӷбыб –     аӷлам –  
аӷра –  
аӷрагылара –          аӷрара –    
аӷызра – ̈  ̈ 
аӷырӷыр – ̈ ̈
аӷырӷырра –  
– Ӷь –
аӷьар –      
аӷьаҵәыӷьаҵәра –       аӷьбжьы –      
аӷьӷьара –  
аӷьеҩ – ̈ 
аӷьеҩра – ̈     
аӷьра –      
аӷьыч (аӷьычҩы) –  
аӷьычра –        
– Ӷә –
аӷәр (ахыӷәра, адашьма) –   аӷәӷәа – ̈  
аӷәӷәара –  
аӷәӷәахара –      аӷәтәы –  
аӷәхырҭа – ̈̈  ̈  аӷәы –       аӷәыцәмаҟьа –    
–Д –
датив ападеж –  
адаул –  
адаҷ –  
даҽазнык (дырҩегьых) –  адгалара –     
адгьыл –  
адгьылҵысра –  
адеканат –  
аделегациа –  
адиктант –  
адныҳәалара –  
адоктор (аҭҵаарадырратә ҩаӡара) –  
адоцент –  
адрама –  
адунеизегьтәи ахьӡ-аԥша амазаара –  
адура – ̈ 
адхаларатә хьыӡцынхәра –  
адҵа –  
адҵанагӡара –  
адҵаҭара –        адҵаратә ркьынаа –  
адҵаратә ҳәоу (абжьҭгаратә ҳәоу) –  
адыд –  
адыдмацәыс –  
адырга –  
адырра (абызшәа адырра) –  
адырра (аӡәы идырра) –     
   дырҩегь – 
– Дә –
адәахьала (адәныҟа) –  адәахьтәи – ̈ адәқьан –  
адәқьан зтәу –   адәҳәыԥш –  
адәы –  
адәыӷба –  
адәыкрын –  
адәықәҵара –       
адәылгара –          
адәылҵра –       
   адәысакара –    
– Е–
еиҳараӡак (иналкааны) – 
аекономика (анхамҩа) – ̈  ,  
аекономиа (аиҿырцаара) – ̈    аекономист (аиҿырцааҩ) – ̈  ̈   
аекскурсиа (аныҟәара) –      енагь (еснагь, есқьынагь) –  
аепохатә – 
аеҭым –  
аеҵәа –  
есымза –   есымзатәи –  есымшааира (аусурамш) –   есымша (еснагь) – 
есымша (есыҽны ) – ̈
– Ж–
аж (ажыц) –  
ажакьа –  
ажанр –    
ажр –      жра –  
ажурналист –   ажыцә – ̈ 
– Жь –
ажь –    
ажьа –  
ажьакца –  
ажьара – ̈    ̈  ажьжьара – ̈ 
ажьи (ажьиҩы) –   жьҭаарамза –   ажьы –  
ажьырӡы –   ажьырныҳәамза –  
– Жә –
ажә (иажәу) – 
жәабранмза –  
ажәар – ̈ 
ажәла –     ажәла (ашьҭра) –  
ажәла –     ажәлар –  
ажәпа – 
ажәпара –  
ажәр –  
жәра –    
жәра –       
ажәылара –      ̈  
   
ажәылаҩ –  
ажәытә –  
ажәытәтәи –  ̈ ажәҩан –   ажәҩангәыԥштәы(ла) –   ажәҩахыр –    
– З–
азалог –  
азанааҭ –    
азанааҭуаҩ –  
азаҵә хыԥхьаӡара –   азеиӷьашьара – ̈ 
азеиԥш (ирзеиԥшу) –  зехьынџьара (иахьабалак) – ̈ азиндырҩы –  
азкытә ҳәоу цыла –  
зныктәи (зныҭрысла, зныкала) –  азоужьратә ҳәоу цыла –   азыхҳәаа –  
азҳара –  ̈   ̈   
азҳәа – ̈ 
азҳәа ахьӡтә хәҭа – ̈ 
азҵааратә ажәа –  
азҵааратә хьыӡцынхәра –    
азҵааратә ҳәоу –  
зҽеиҭазкуа (хаҿыла) – 
зҽеиҭазкуа (зҽызыԥсахуа) – ̈  зҽеиҭазымкуа (зҽызымԥсахуа) – ̈ ̈
 ̈ ̈
азыҟашьатә – 
азыҟашьатә ҟазшьарба –  
азыҟашьатә хьыӡцынхәра –  
азыҟашьатә ҳәоу цыла –  
азыҟашьатә цынгыла –  
азырҳара – ̈    ̈    азырҳаратә ԥхьаӡара хьыӡқәа –  ̈ 
–Ӡ–
аӡаӡа –  
ӡаӡ –  
аӡамҩа –    
аӡахра – ̈ 
аӡахәа –      
аӡбара (ақәҵара адкылара) –     аӡбаҩ –  
аӡрыжә (иӡрыжәу) – ̈
аӡрыжәра – ̈  ̈ 
аӡӷаб – ̈   ̈
аӡиа– 
аӡиас –    
аӡра –     ̈    аӡсара –       аӡҭарчы –    
аӡымҩангага –  
аӡхыҵра – ̈   
аӡы –  
аӡын (аӡынра) –  
аӡыхь –  
аӡыцәа –  
– Ӡә –
аӡәаӡәа – 
аӡәгьы –  
аӡәӡәага –  ~ машьына   аӡәӡәара –    
аӡәӡәаҩ –    
аӡәы – 
аӡәыр –   
аӡәырҩы – 
–И–
иаалырҟьаны, угәуҽанӡамкәа иҟалаз – ̈ иаарласны (лассы) –    иаҟәымҭхо – 
иаҟәыҭхо – 
иалкьу алахәыратә еицааирақәа –  
иахьа – 
иахьатәи амш азы (иахьа; абыржәы) – 
иахәҭоу (иаҭаху, зда ихәарҭам) – ̈ 
аибашьра – ̈   ̈
аибашьра (аибашьратә хҭысқәа) –  
ибзиаӡоу (иреиӷьӡоу, иналукааша) – 
иӷәӷәоу аиҭакра –   
иӷәӷәоу аҟаҵарбақәа –  
аидҳәалага –  
идыру (иеилкаау, иеицырдыруа) – 
иеилкаам артикль –   
иеилкаам (иҳәаақәҵам) – 
иеилкаам (иҳәаақәҵам) ахаҿытә хьыӡцынхәра –  ̈ 
иеилкаау – 
иеилкаау артикль –   
иеилоу аҟазшьарба –   иеилоу аҟаҵарбақәа –   иеилоу аҳәоу –   
иеилоу ахьыӡҟа –   иеилоу ихьыԥшым аҳәоу –  
иеилоу ихьыԥшу аҳәоу – ̈  иеиԥымҟьо – 
иеиҭамҵуа (аҟаҵарбазы) – 
иеиҭаҵуа (аҟаҵарбазы) – 
иеиуеиԥшым (иеиԥшым) – 
иеиҳаӡоу астепен –  
ииасхьоу аамҭа –  
ииасхьоу иеилоу (инагӡоу аицәажәагатә) аамҭатә форма, перфект –  
ииасхьоу иеилоу (инагӡоу) иаԥынгылоу аамҭатә форма, плусквамперфект –  
ииасыз (иҳаҩсыз) – 
ииашам – 
ииашам аҟаҵарбақәа –  
аизшара (аихшара) –    
аизшара (аихшара, аизша, аихша) –     аиқәшаҳаҭра (аиқәшаҳаҭра абжьаҵара) –  
  
аиқәшәара (аиԥылара) –    
иҟалаша –  
иҟалаша аамҭа –    
аиҟара(ра) –    
аиҟарамра –    
ҩба-ҩбала иеицу аидҳәалага –  
аилкаара –  
аимадара –  
иманшәалоу (аманшәала) – 
имариоу аҟаҵарбақәа –  
имариоу аҳәоу –   
имариоу ииасхьоу (ажәабжьтә) аамҭа –   ̈  аимыршәшәара –  
аинфинитив (иеилкаам аҟаҵарбатә форма) –    аинфинитивтә гәыԥ –   
инфинитив пассив –   
аинырра –    
иԥиам ажәаҳәа –  
иԥиам ахарҭәаага –   
иԥиоу –  
иԥиоу ажәаҳәа –  
иԥиоу ахарҭәаага –      иԥсыҽу аиҭакра –   
иԥсыҽу аҟаҵарбақәа –  
аиԥш (иеиԥшу) – ̈ 
аира –   
аирамш –  
аиҭага (аиҭагамҭа) – ̈ 
аиҭагара (даҽа бызшәак ахь) – ̈ 
аиҭагара (аҭыԥԥсахра) –  
аиҭакра (аԥсахра) – ̈  ̈ 
аиҭакра (падежла) –    
аиҭакра (хаҿыла) –    
аиҭаҳәара – ̈ 
аиҭныԥсахлара –        
иудыруа (уздыруа, ирдыруа) –  
аиура –    
аиха –  
ихадам аҳәоу хәҭақәа – 
ихырҿиаау – 
ихьыԥшым – ̈
ихьыԥшым аидҳәалага –    
ихьыԥшу аидҳәалага –    
иҳәаадоу (ҳәаа змам) –    иҳәақәҵам ахьыӡцынхәра –     
аицакра –   ̈  аицҟаҵара –  
аиҵаҵа –  
аиҵаҵара –     аиҿкара –  
аиҿымкаара –  
аиҿырԥшра –       аиҿырԥшратә степен –  
аиҿырԥшратә степенқәа –  
аиҿырԥшратә ҳәоу цыла –     аишьҭагыларатә ԥхьаӡара хьыӡқәа –   

аишьҭагылатә ҳәоу цыла –  
–К –
ак –      
Кавказ –  
акадифа –  
акалмаҳа (аԥсыӡ) –   аканӡара –      акапан –  
акапанга –  
акапанра –    
акаҳара –  (       ̈     акаҳуажәырҭа (акафе) –  
акаҷҷара (алашара, акаԥхара) –      
акиноартист (актиор, акинохәмарҩы) –   аккузатив –  
акнаҳара (акнаҳазаара) – ̈      акомедиа – ̈   
акомпиутер (афымцатә еихшьалага машьына) –   акомпозитор –  
аконсерваториа –  
аконцерт –  
акорреспондент –    
акра –      (    акрал (аҳәынҭқар) – ̈ 
акрызҵазкуа – 
акрыфара –    
акшара –    
акылҳара (акылаара, акылҵәара) –    
– Кь –
акьакьа –  
акьакьара – ̈   
акьанҷ –  
акьанҷҭаԥсара –      
акьанџьа –  
акьаса – ̈
акьаҭара – ̈  ̈     
  
акьаҳә –  
акьаҿ 
акьыла (акилограмм) –    акьыԥхь –     акьыԥхьра – ̈     акьыԥшь –    
– Кә –
акәада –  
акәадара – ̈ 
акәакь –     акәакьрацәа –    акәаԥ –  
акәара –  
акәата –  
акәац –  
акәашара –   
акәашаҩ – ̈ 
акәеицеира –       акәтаӷь –  
акәты –  
актәыжь – ̈  
акәша-мыкәша –    акәшара –    
акәыбры – ̈  ̈ 
акәымпыл –    
–: –
ақалақь –  
ақалақьтә – ̈
ақаруа –  
ақачқачара –  ̈     ақашь –  
ақды –   ақлыб –  
ақыҭа –     ақыҭанхамҩа –   ақыҭанхамҩатә – 
– Қь –
ақьаад –  
ақьабз –    
ақьала – ̈ 
ақьар –     
ақьафына –     ақьынцыц – ̈  ̈ ақьырмыт –  
ақьырсиан –  
ақьырсианра –  
ақьышә –  
ақьышәхаргьежьра –   ақьышәхаргьежьратә – 
– Қә –
ақәа –  
ақәацара –    
ақәгәыӷра –     сара шәара сшәықәгәыӷуеит –
    
ақәиҭымра –  
ақәла –  
ақәԥара –     ̈  қәра –    
ақәцә (ахыцәқәа) –     181
ақәҵра –    
ақәҿиара (аихьӡара, алҵшәа) –  
ақәҿиара (ақәманшәалара) –      ақәыӷәӷәара –    
ақәыӷәӷәара ақәыргылара (аҭара) –  
ақәыԥш – 
ақәыԥшра –  
ақәыԥшылара –  ̈ 
ақәырԥшы (аҿырԥшыга) –  
ақәыргыламҭа (аспектакль) – ̈ 
ақәыџьма –  
–Ҟ –
аҟаб – ̈ 
аҟазаара аԥсахра – ̈ 
аҟаза –  
аҟазара (анапҟазара) –  
аҟазшьа –          
аҟазшьарба –  
аҟазшьарбага –    
ҟалап (иҟалап) –  
аҟалашьатә ҳәоу цыла –  
аҟаԥшь – 
аҟаҵара –      
аҟаҵарба –  
аҟаҵарба ахҭынхьаатә зыҟа (залог), пассив –   аҟаҵарба ахырҿиаара –  
аҟаҵарба ашьагәыҭ –  
аҟаҵарбатә – 
аҟаҵарбатә зҳәа –   ̈ аҟыз –  
– Ҟь –
ҟьаҟьа (аҟьаԥс) –   
аҟьаҟьара –    
аҟьалара –       аҟьамсар – ̈   
аҟьантаз –   
аҟьаԥсра –   ̈ 
аҟьара –       аҟьата –  ̈ ̈
аҟьашь –  
аҟьашьра –    
– Ҟә –
аҟәаз –   (арыц, аԥслымц уҳәа уб. егь. рзы) аҟәаҟәа – ̈ 
аҟәанда – 
аҟәара –  
аҟәараӷ –     аҟәардә –  
аҟәаш – 
аҟәашә – 
аҟәраан – ̈ 
аҟәша (агәыԥ) –   аҟәшәара –     аҟәыбҷа –  
аҟәыӷа –  
аҟәырҷаха –     аҟәыҵәа – (аӡиас)      аҟәыш –    
аҟәышра –  
–Л –
алагала –  
алагара (анапаркра) –  (           алагара аамҭа –  
алагамҭазы (раԥхьаӡа, аханатә) –  алагамҭа (ахы, алагарҭа) –   алагыла –    
алакә – ̈ 
алаҟә – 
аламыс –  
аламысда – 
алаԥҵәара –       алаԥшҳәаа –    
алас –   
аласра –         лассы – 
алассы-лассра – ̈  
алахҿых – 
алахьынҵа –    
алахәра (аҽалархәра) –     
      184
алахәыра –  
алаҳәара – а  А   
алацәажәара (аӡбара, ахцәажәара) –    
лаҵарамза –  
аларҵәара, алаҵәара –      
 
алаҷыц –  
алашара –  
алашьца (илашьцоу) –    (алашьцара) алашьцара –  
алашьцара –  илашьцоит –   алгәыгә – ̈ 
алгәыгәра – ̈  ̈ 
алексика –  
алыг (агаӡа) –  алыгажә –     алыкә –     арлахәыра –  
– М–
амазаара (атәра) –     амазеи (имазеиу) – 
амалыр –    
амапкра –  
амапкратә –  
амапкратә хьыӡцынхәра –   амапкратә форма (амапкра) –    
аматра –  
амаҭәа –    
амаҭәар –      
амаҭәартә хьыӡҟа –  
амаҭәашьар –  
амаҭәахә –    
амаҵзура –    
амаҵура иалоу (аусзуҩы) –   
амза – астр.  
амза (амзартә) –  
амзар –  
амзызтә ҳәоу цыла –  
амодалтә ҟаҵарба –  
аморфологиа –  
амузеи –  
амхылдыз –  
амҵәыжәҩа – ̈ 
амч –    
амчра (алшара) –    
амҽхак –    
амра атыҩкра –   
амыруга –   ̈   
мшаԥымза –  
амшын –    
Амшын Еиқәа –   
амҩа –    
амҩақәҵага – ̈  ̈  (аныҟәарақәа рзы аилыркаага)
амҩақәҵара –    
амҩаныза – ̈     
–Н –
анаа –  ̈
анагӡара –   ̈ 
анажьра (аҭамҵара) –  
анаҟә –  
нанҳәамза –  
анапҟаза –  
анапҟазара –  
анаплакы (афирма, адәқьан) – ̈  е 
анаплых –    
анапхгара –   ̈    ̈  анапхгаҩы –   ̈ 
анасыԥ (аразҟы, ақәҿиара) – ̈ 
насыԥ змоу – ̈
англыз (англыз бызшәа) –    номинатив ападеж (хьыӡлатәи ападеж) –   анхарҭа (аҭыӡҭыԥ, адрес) –  
Анхацәа (Анхаҩыжәлар) реибашьра –  
анҵара –               анҵәамҭа (алгамҭа) –    
аныжьра –     ̈    аныҟәара –         анырра –       
аныхра (арыцқьара) –  
аныхра –      
аныҳәа –    
аныҳәара –         
анџьныр –  
–О –
аопера (аоператә қәгылара) –   аоптика –  
аобиект –     аобиектив –  
аолимпиада –   аомоним –  
– П–
апа – ̈ 
ападеж –  
ападежтә харҭәаага –  
апалта –  
апарк –    
апарпарра – ̈   
апарпарҩы – ̈ 
пассив аҟазаашьа –  
апатара –      апатырқал –  
апату –    
апатуқәҵара –       апашә –    
апҟа –  
апоезиа –  
апоема –    
апоет –    
аполитик –  
апроза –  
апырпыл –  
–Ԥ –
аԥара –  
аԥаса – ̈ ̈
ԥаса – ̈
ԥасатәи – ̈   
аԥгыла – ̈ 
аԥгылатә харҭәаага –  ̈ 
аԥҟара –  
аԥҟара (амаԥҟара, ахҵәара) –     аԥсадгьыл –     ̈ 
аԥсабара –  
аԥсахҩы – ̈   
аԥсра –       
аԥсҭазаара –  
аԥсҳа –    
аԥсҳара –    
аԥсҭҳәа –  
аԥсыҽ –  
аԥсшьара –    
аԥсшәа –   
аԥсшәаҳәара (аԥсшәеибыҳәара) – ̈  аԥсшәаҳәара (аӡәы аԥсшәа иаҳәара) – ̈  аԥсыӡ –  
аԥсымҭә – ̈
аԥсышәала – 
аԥҭа –    
аԥҭека –  
аԥхарра – ̈ 
аԥхарратә – ̈ 
ԥхынгәымза –  
ԥхынҷкәынмза –  
аԥхықә –     
аԥхьара –    
аԥхьаӡага – ̈   
аԥхьаӡагатә машьына –     аԥхьаӡара (аихшьалара) –   ̈  аԥхьаӡара хьӡы –    
аԥҳәыстә еиҭакра –   
аԥҳәыс жәла –  
аԥҵара (аҟаҵара, ашьақәыргылара) –  
аԥша –  
аԥшаҳәа –     ̈ 
аԥынгыла (апрефикс) – ̈  
аԥынгыла –  
аԥырхагахара (аргәамҵра) – ̈ 
аԥышәа –       аԥышәара – ̈  ̈   
аԥштәы (аԥшшәы) –   ̈ 
––
аартра – ̈   
аразҟы – ̈ 
араӡны –  
арацәа хыԥхьаӡара –  
арацәа хыԥхьаӡара аҟалашьа (ашьақәгылашьа) –  
рашәарамза –  
арбара –  
арбагатә хьыӡцынхәра –   аргылара (аҩны), азыргылара –  
аргәырӷьара –  
арӷәӷәага – ̈ 
арӷәӷәара – ̈    ̈ 
ардура – ̈   
ардырра (аӡәы акы ирдырра) –  
арежиссор –  
ареспублика (аҳәынҭқарра) –  
ариашага –  
аркьаҭара (арцәара) –    
аркьаҿра – ̈  ̈ 
аркьынаа –  
арныҟәага –  
ароман –  
ароль хада (атеатр) –  
аррацәара –   ̈ 
артист (актиор) –  
арҭбаара (аиҵыхра) –    
архиара (армазеира) –  
архитектор (аргылаҩ) –     архитектура –  
архәа –    
архәара –      
арццакра –       
 
арцәара (аркьаҭара) –    
арҵара (аҵара, аиҿкаара) –             – –
асааҭ –   асаба –  
асабаҟәшәага –  
асақә –  
асалам –  
асаламшәҟәы –     асаркьа –       асаркьал –  
асаркьатә – ̈ асас –  
асасдкылара злоу (зчеиџьыка бзиоу) – 
асахьа (асахьаҭыхымҭа) – ̈ 
асахьаҭыхра –  
асахьаҭыхҩы (аҿыханҵаҩ) –  
асахьаҭыхҩы (артист, аҟазара аусзуҩы) – ̈  асахьаҭыхратә 8ҵамҭақәа (аҟазара арҿиамҭа) –   асинтаксис –  
асура (аҿаԥара) –  
аспорт –  
ассатә ԥхьаӡара хьыӡқәа –     асубстантивациа –  
асубстантивациатә ҟалара (асубстантивациа ахҭысра) –  
асуффикс –    асуффиксбжа –   
– Т–
такәаамҭа – 
атама –   
атара (аӡы) – ̈ 
атар (итаруа) –   
атарра –     ̈    атата –  
ататара –    
атауар –  
атеатр –  
атеатртә ҟазара –  
атермин –    
атҟәа –  
атҟәара –  
атлара –       атом –  
атрадициатә (аԥсабаратә) – 
атса –  
атурист (аныҟәаҩ) –  
аты –  
атыша –    
атыҩкра –  
атыҩша –  
– Тә –
атәамбара – ̈    ̈  ̈ 
атәы –  
атәыла (адгьыл) –  
атәыла (аҳәынҭқарра) –  
атәыла ахсаала –  
атәым – 
атәым бызшәа –  
атәым бызшәа арҵара акурс –  
тәым бызшәала – 
атәымуаҩ –  
атәышьҭра (атәышьҭрадгьылқәа) –    
̈ 
– Ҭ–
аҭара (аара) –  
аҭаацәа (аҭаацәара) –   аҭаацәаратә – ̈
аҭабаа –   
аҭабаара –   
аҭабара –     аҭабиа – ̈    ҭага – ̈   
ҭагалан (ҭагалара) –  
аҭагылазаашьа –    
аҭагылазаашьа (аграм.) –     аҭаӡара – ̈  ̈   
аҭак –  
аҭакҟаҵара (аҭакҳәара) –     аҭанақьы –  
аҭаԥҟара –       
аҭаԥсара – ̈  ̈  ҭара –    
аҭарчра –  
аҭахра – ̈   
аҭацәы – 
аҭбаа (иҭбаау) –  
аҭбаара –    
аҭел асра (азҿыҭра) –      аҭоурых –  
аҭуџь (аҭыџь) –  
аҭҵаарадырра –  
аҭҵаарадырратә – 
аҭҵаарадырратә литература –   аҭшәа –   
аҭыжьра (ашәҟәҭыжьра) –  
аҭыжьырҭа –    
аҭыжьҩы –    
аҭынч –  
аҭынчра –  
аҭы –  
аҭыԥ –  
аҭыԥтә ҳәоу цыла –  
аҭышәныртәалара –     аҭышәынтәалара –    
– Ҭә –
аҭәа –    
аҭәамшьара –   ̈  ̈ 
 
аҭәара –      аҭәарҭа –   ̈      аҭәархыга – ̈  ̈  аҭәашьара – ̈ 
аҭәиц –  
аҭәра –  ̈  
аҭәы – 
–У –
ауаа –  
ау – 
ауаажәларра – ̈    ауаажәларратә –  ауада –  
ауадаҩ –  
уажәтәи аамҭа –   ̈ 
уажәы (абыржәы) –   
ауал –  
ауалԥшьа –     
ауаԥс –  
уаха –  
уахынла – 
уахынлатәи – ̈ 
ауахәама –  
уашьҭан (нас) – 
ауаҩы –     (ахаҵа изы)
убас – 
иара убас – 
аулафахәы –    
умлаут –  
аура – ̈ 
аурыс –   
аурыс бызшәа –     
аус –  
усҟан (убасҟан, убри аамҭазы) – 
аусбарҭа –   ̈ 
аусура –  
аусура (аусумҭа) –  
аусуҩы –  
аусҳәарҭа, аусбарҭа – ̈       
̈ 
–Ф –
афакультет – ̈ 
афақь –  
афақьныҟәа –  
афақьтә –  фақьла арԥхара   афатә –      
фба – 
афеида –       афедералтә канцлер –   афильм (акинофильм) –  
афинанстә –  
афольклор –    
афонема –  
афонетика –  
афы –  
афымца – ̈    афымца лашара –   афымцатә – 
афырҭын –    
афырхаҵа –  
афырхаҵара –      
–Х –
аха – 
ахадаратә формақәа –  
ахақәиҭра –  
ахамышҭыхә – 
ахантәаҩы –  
ахарара –    
ахаргьежьратә ҟаҵарба –       ахаргьежьратә хьыӡцынхәра –    ахарҭәаага –  
ахарҭәаага датив ападеж аҿы –  
ахарҭәаагатә ҳәоу цыла –  
ахархәара –          
ахархәаҩ –     ахарџь –  
ахатәы бызшәа –  
ахатәы хьӡы –  
ахаҭабзиара – ̈   хаҭалатәи астепен –  
ахаҭарнак –  
ахаҭашьатә – 
ахаҭашьатә ҟазшьарба –   ахаҭыԥан –  
ахаҭыԥуаҩ –     ахаҿы –  
ахаҿыдатә – ̈
ахаҿыдатә пассив –  ̈  ахаҿытә ҟаҵарбақәа – ̈ 
ахаҿытә нҵәамҭа –  
ахаҿытә хьыӡцынхәра –  
ахаҵа жәла –  
ахдырра –  
ахеилак (аусбарҭа), абжьагара, адгалара –     ахсаала –    
ахҭыс (аҟалара) –  
ахыбра (аргыламҭа, аргылара) –  
ахынҳәра – ̈  
ахыԥхьаӡалара (аԥхьаӡара) – ̈   
ахыԥхьаӡара –  
ахыԥхьаӡаратә ԥхьаӡара хьӡы –     ахыҭҳәаа (астатиа) –  
ахыхра (асабрада), ацәгара –     
ахыҵхырҭа –    
ахыҷҷалара –     ахшьра (акнаҳара) – ̈ ̈ ̈ 
– Хь –
ахьанҭа – 
ахьанҭара –  
ахьаԥшра – ̈ 
ахьарҽра –        
 
ахьаҳәра –    
ахьаҵра – ̈   ̈ ̈  
 ̈  ̈ ̈ ахьӡ –    
ахьӡ-аԥша змоу (иеицырдыруа) – ̈ ахьҭа – ̈ 
ахьшәашәа – 
ахьы –  
ахьтәы – 
ахьыӡҟа –  
ахьыӡҟа ахырҿиаара –  
ахьыӡтә зҳәа –   ̈
ахьыӡцынхәра –  
ахьыӡцынхәратә цынгыла –  
ахьыԥшра – ̈  ̈    ахьыԥшратә ркьынаа –  
ахьыԥшратә ҳәоу цыла –     ахьыԥшымра – ̈ 
ахьырԥшра –  
– Хә –
аахәара –  
ахәаахәҭра –    
ахәаахәҭҩы – ̈   
хәажәкырамза – ̈ 
ахәаԥшра (агәаҭара) –        ахәахәа –  
ахәахәара – ̈ 
ахәаша –  
ахәашь – ̈ ̈
ахәашьра –  ̈ ̈ 
ахәлара – ахаҿыдатә ихәлоит   
ахәҭа –  
ахәхәа – 
ахәылԥаз (ахәылбыҽха) –  
ахәылԥаз (хәылԥазыла) –   
ахәыцра –     
ахәыҷы –   
ахәша –   ̈ 
ахәшә –  
– Ҳ –
аҳ –     ̈ 
аҳа –  
аҳаза –  
аҳақьым (ахәышәтәҩы) –  
аҳамҭа –  
аҳара – ̈  ̈ 
аҳарак (иҳараку) – 
аҳаракыра – ̈ 
аҳасабтә –    
аҳаҭыр –    
аҳаҭырқәҵаратә хазырхатә форма (аамсҭашәатә форма) – ̈ 
аҳауа –    
аҳра аиура (аҳас аҟазаара) –   ̈ 
аҳҭнықалақь –  
– Ҳә –
аҳәаа –    
аҳәаақәҵа –  
аҳәаақәҵатә ҳәоу цыла –   аҳәаанхыҵ –  
аҳәаанхыҵтәи (аҳәаанырцәтәи) – ̈ аҳәа –  
аҳәамҭа –    
ҳәара –        
аҳәар –         аҳәар –      ҳәарада (жәаҳәарада) – ̈
аҳәоу –  
аҳәоу хада –  
аҳәоу хәҭа –  
аҳәоу хәҭа хада –  
аҳәоу цыла –  
аҳәҳәара –    
аҳәынҭқар –     ̈    ̈  аҳәынҭқарра (аимпериа) –  
–Ц –
ацхыраагӡатә ҟаҵарба –  
ацхыраара (ацхраара) –        
 
ацыбжьыҟа шьҭыбжьы –  
ацынгыла –  
ацыԥхь –  
ацырцырра –     ̈      аццак (иццакуа) –  
аццакра –     
ацагә – 
ацагәра –  
ацара –        ацқьа –   
ацқьара –    
ацқьаҩыра – ̈  ̈  ацлабра –  
ацуфара – ̈ 
– Цә –
ацәаак – 
ацәаакра –  
ацәаакыра –   ̈ 
ацәа (воск) –  
ацәажәара (аицәажәара) – ̈     
ацәара –    
ацәаҳәа –    
ацәгьахәыцҩы – ̈̈  ̈ 
ацәгьаҳәаҩы –    
ацәҟьара –    
ацәқәырԥа –    
ацәқәырԥара (амшын азы) –  
цәыббрамза –  
ацәыӡ –  
ацәынха –  
ацәыргақәҵа –  
ацәыргара –  
ацәырҵра –        ацәыш –  е 
–Ҵ –
аҵаар –  
аҵабырг (аҵабырг азы) – 
ҵабыргылатәи (ареалтә) арҿиара аформа –  
аҵакы (ахшыҩҵак) –  
аҵакыдара –  
аҵакырацәара –    
аҵанакра –     ̈    
аҵара (арҵара, аҽазыҟаҵара) –      
    
аҵарадара –  
аҵараиурҭа –  
аҵарауаҩ –  
аҵаула (иҵаулоу) –  аҵаулара –  
аҵаҵӷәы – ̈ 
аҵаҵӷәыркра – ̈ 
аҵкар –    
аҵысра –         аҵыхәа –  
аҵыхәтәаны – а 
аҵыхәтәантәи –   
– Ҵә –
аҵәа –  
аҵәаӷәа –     аҵәаӡы –   аҵәах –    
аҵәахра –     аҵәира –       аҵәҭаԥсара –  
аҵәыуара –    
аҵәыҵәра –  
аҵәыҵәри –  
–Ч –
ача –  
ача –  
ачаӡтә – ачаи –  
ачаихыхра –  
ачаӡра –    
ачарҳәара – ̈ ̈ ̈   
 
ачарҳәаҩ – ̈ 
ачеиџьыка –    
ачҳара (ахгара) –      аччара –  
аччархә –  ̈ ̈ ̈ аччархәра –  
ачымазара –        ачымазаҩ –    
–Ҷ –
аҷаб –     аҷабра –     аҷкәын –    
аҷкәынра –    
аҷрыхә (аҷыӷра) –  
аҷҷара –         
аҷыда –     ҷыдала – 
ҷыдалатәи –   ̈
аҷырҷырра –  
– Ҽ –
ҽааны –  ̈  
аҽагырхара –  ̈
аҽазыҟаҵара –    
аҽакала – 
аҽакы –  
аҽалархәра –        аҽалархәҩы –  
аҽанраалара –   
аҽеи –    ̈
аҽеилаҳәара –        аҽеилыхра –        аҽеиҭакра –  ̈  ̈
аҽԥныҳәа –  
аҽԥныҳәара –    
аҽхәара –    
аҽыԥсахра –  ̈
аҽырӷәӷәара –      

аҽырҭбаара –    
аҽырҭынчра –    
аҽшара (аҽеиҩшара) –      
– Ҿ –
аҿагылара –      
аҿаԥара –             
аҿаԥхьа – ̈
аҿар –    
аҿара –  
аҿарԥара –  
аҿахәы –  
аҿаҵа –  
аҿаҵара – 
аҿиара (аизҳазыӷьара) –  
аҿиара (аизҳара) –  
аҿҳәара –    
аҿцәажәара –     аҿырԥштәы (аҿырԥшы) –  
аҿырԥшыга –    
аҿыхара –   
– Ш–
аш –  
аша – 
шаҟа – 
шаҟантә –  
ашара –       ашара (аизшара, аихшара) –  
ашарԥазы – ̈  ̈  шеишықәс –  ̈ 
ашоура –     ашоурашәага –  
ашра –           ашы – 
ашықәс –  
ашықәсынҵа –  
ашықәсԥхьаӡара –   ашықәстәи –  ̈ ашыц –   ашышкамс –  
ашша –  
– Шь –
ашьагәыҭбжьыҟа аԥсахра –   ашьакаҭәара –  
ашьақәгылара –  
ашьақәгылашьа –    
ашьақәыргылара –        
ашьақәырӷәӷәара –   ̈    ашьаҭа (ауасхыр) –  
шьаҭанкыла – ̈
ашьаҭаркра – ̈ 
ашьаҿа –  
ашьҭа –  
ашьҭыбжь –    
шьҭыбжьыда (ишьҭыбжьыдоу) –  ̈
ашьҭыбжьынҵа –  
ашьҭыбжь аласра –   ашьҭыбжьтә –  ашьҭыԥраара –   (       ашьҭыхра –        ашьҭыҵра –    
ашьха –    
ашьхыц –  
ашьыхра –  
ашьыцра –    
ашьшьыҳәа –   ̈
– Шә –
ашәа –  
ашәагаа –      
ашәага –    
шәара – 
ашәара –        
ашәара (ахәшәара, ахшәаара) –     ̈  ашәарҭа –   ̈ 
ашәарҭадара –    
ашәарҭадаратә – ̈ 
ашәахьа –  
ашәахәа –  
ашәаҳәара –    
ашәҟәкьыԥхьра –  
ашәҟәҭыжьырҭа –  
ашәҟәы –  
ашәҟәыԥхьарҭа –  
ашәҟәҩыра –    
ашәҟәыҩҩы –  
ашәпа – 
ашәпара –   ̈ 
ашәҭ –  
ашәхымс –  
ашәҵара (ашьаҵара, ахаҵара, аилаҳәара) –   
 
ашәыр –   ̈ 
ашәырӡ –       ашәышықәса (аепоха, аера) –  
–Ҩ –
аҩада –  
аҩадара –  
аҩаӡара –  
ҩаԥхьа –  
аҩара –       аҩашьара –    ̈
ҩба – 
аҩбагьы –  
аҩежь – 
аҩнагалара –    
аҩнакра (аҭакра) –      аҩны –    
аҩныҟа –  
аҩныҵҟа –  
аҩныҵҟатәи –  
аҩыџьегьы –  
–Џ –
аџыԥхь –    
аџыԥхьхара –       аџыр –  
аџыртә – ̈
аџых –  
аџыш –  
– Џь –
аџь –  
аџьа –   ̈ 
аџьабаа – ̈   
аџьажәлар – ̈     
аџьаз –  
аџьаз сааҭ –  
аџьал –    
аџьамыӷәа –           џьанаҭ –  
аџьаԥҳаны –  
аџьар –  
џьаргьы – 
аџьармыкьа –   
џьаҳаным – ̈ 
аџьаџьа –    
аџьуа – ̈ 
аџьыка –  
аџьықәреи (аԥш) –  
