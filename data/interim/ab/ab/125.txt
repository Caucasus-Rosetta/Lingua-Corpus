Дмитри БЫҬӘБА
БЫҬӘАА РХЫЛҴШЬҬРА
Аҟәа – 2015
2 3
УДК 929.5
ББК 63.214 (5 Абх)
Б 93
АԤХЬАЖӘА
Аԥсуа жәлар рантропонимиа хыҵхырҭас иамоу аԥсуа наука азыҳәан хәы змаӡам акәны иҟоуп, «ажәла» ацәырҵреи аҿиареи шьаҭас иамоу аҭҵаара. Антропонимика ари амилаҭ ретнос аҭоурых азын рзеиԥш ԥсҭазаареи, рматериалтәи рдоуҳатәи культура неизакны аҭҵааразы акырӡа зҵазкуа ауп ҳәа иахәаԥшуеит аҭоурых ҭҵааҩцәа. Урҭ изладырҵабыргуа ала аԥсуа хьыӡқәеи ажәлақәеи афольклоргьы ианыԥшуеит, иара убас ижәытәӡатәиу аԥсуаа реимшьҭрақәа аматриархат аҟынтәи апатриархат аепохахь ииасуа ианалага ауп рхатәы антропонимика аԥырҵо ианалага ҳәа иԥхьаӡоуп. Аҭоурыхҭҵаарақәа излаҳнарбо ала аԥсуа-адыга ретнокультура аҿиара иабзоуроуп ҳәа азхарҵахьеит, анкьаӡа зны аԥсуаа адыгааи џьарак реицынхара, убри аҟнытә, иахьатәи ҳаамҭазагьы анаука азыҳәан акырӡа аҵанакуа иҟоуп ахатәы хьыӡқәеи ажәлақәеи рышьқәгылашьа шыҟалаз аҭҵаарагьы.
Аԥсуа жәлақәеи ахатәы хьыӡқәеи рыҭҵааразы, академик Н. И. Марр, анемец ҵарауаҩ А.М.Дирра, иара убас аԥсуа ҵарауаа Н. С.Патеиԥа, Х. С. Бхажәба, аҭоурыхҭҵааҩ Ш. Д. Инал-иԥа уҳәа аӡәырҩы азааҭгылахьан. Аԥсуа жәлақәеи ахатәы хьыӡқәеи еилыкка ирныԥшуеит ауаа рыбзазара, рынхамҩатә ԥсҭазаара аиз-ҳашьа, ргәылацәеи дареи реимадарақәа зеиԥшраз, абшьҭрала реиԥшымзаара алементқәа, убасала хаз-хазы ашьақәгылара зауз аижәлантәқәа рхатә ҵасқәа уҳәа акыр. Иара убас еизааигәам аимшь-ҭрақәа реҩдыраашьас иҟаҵатәу ҳзырбо акәны иҟоуп, дасу рхатәы еимшьҭрақәа рышьаҭа ахьынтәиаауа ҭҵааны ашьақәыргылара. Ажәа  (ажәла) алатын бызшәа аҟынтәи иаауеит, иаанагоит аимшьҭра зхылҵышьҭроу. Ажәытәӡан аурым империа акыр тәылақәа анамҽхакыз аамҭақәа рызгьы тәыс иҟарҵоз дасу ижәла иахиԥхьаӡалон, усала ирдыруан атәы дызтәыз дазусҭаз, аха аԥсуаа ажәлақәа шьҭырхуа ианалагаз абри аамҭазоуп ҳәа лкаак аҟаҵара уадаҩуп. Ҵабыргны, раԥхьаӡа Аԥсны акультуратә цивилизациа ықәзгалаз абырзенқәеи аурымқәеи аԥсуа жәларгьы урҭ ирҿырҵаауаз рацәан, ашьҭахь дара ирҿыԥшны дасу рхатәы жәлақәа рышьҭыхра иалагазаргьы ҟалоит, аха аԥсуаа ҳҟны
4 5
ажәлақәа акыр ихьшәаны ауп ицәырҵуа ишалагаз. Антикатәи аепоха аамҭақәа рзы аурымқәа ирзеиӷьхарц аԥсуа жәларшьҭрақәа: аԥсилаа, мсымаа, абазгаа, саныгаа ҳәа еихшаны рхатәы аҳцәа анырхагылазгьы аҳцәас иҟақәаз Иулиан, Ресмаг, Спадаг, Малас, иара убас иҵегьы ихьшәу VVI -тәи ашәышқәсақәа рзы зыхьӡқәа аҭоурыхаҿ иаҳԥыло аԥсилааи алазқәеи раҳ Губаз, нас абазгаа ирхадыргылаз ҩыџьа аҳцәа Оԥсиҭеи Сқьеԥарнеи уҳәа, ирыжәлақәаз ахаҭыԥан рыхьӡқәа заҵәык роуп иаадыруа. Усҟантәи аамҭақәа рзы аԥсуа жәларшьҭрақәа ажәла аныҟәгара излаламгацыз ала, насгьы антикатәи аҳцәа изхылҵышьҭраз ада ирыжәлақәаз абри ауп ҳәа ҳазҳәом, убасала аҭоурых азы имаӡаны иаанхоит.
Аҭоурыхҭҵааҩы аҵарауаҩ ду Ш.Д.Инал-иԥа иусумҭа « Аԥсуаа рантропонимиа» аҟны иазгәеиҭеит, 1968 шықәсазы СССР Анаукақәа Ракадемиа, аетнографиеи абызшәаҭҵаареи ринститути Атәылауаа рҭагылазаашьа аҭаҩраз (ЗАГС) азиндырратә ҟәша акомиссиеи злахәыз РСФСР Аминистрра Асовет анапхгарала антропонимика апроблемақәа ирызкны ақәӡба азыҟарҵеит. Уи аусура иалахәыз, еицырдыруа аҵарауаҩ ду В.А. Никонов ажәахә аныҟаиҵоз Иван Грозны ижәла азҵаарала далагеит. Убри ҿырԥштәык аҳасабала дзалагазгьы убри азоуп, избанзар Иван Грозны ажәла зынӡагьы имаӡамзаарын. Ари аҵарауаҩ ишазгәеиҭаз еиԥш, усеиԥш иааугаша аҿырԥштәқәа аҭоурыхаҿ иаҳԥылоит, иаагозар абырзен полководец ду Алықьсандыргьы ажәла имамызт, дахьатәиз арбаны Алықьсандр Македониатәи ҳәа ишьҭан. Иара убас, Алықьсандр Неватәи, аҭоурых хҭысқәа ранҵаҩы Прокоԥи Кесариатәи, аурым стратег ду Иулиус Исавриатәи уҳәа, абасеиԥш аҭоурыхаҿ иахьаҳԥыло рацәоуп.
Аԥсуаа рҟынгьы ажәлақәа шьақәгылаанӡа раԥхьаӡа ицәырҵыз ахьӡ ауп, ажәытәӡан ауаҩы дызлардыруазгьы абхьӡыла акәын, абри абри иԥа иоуп ҳәа акәын ауаҩы дшеилыркаауаз, иаҳҳәап: «Дадын иԥа Адлагьыҟәа» – абасеиԥш ахзырхарала зегьы деицырдыруан. Иара убас ауаҩы дызлардыруаз еиуан анхарҭатә ҭыԥлагьы, иаҳҳәап:Бзыԥтәи, Лыхнытәи, Абжьыуатәи, Лаҭатәи, Ҵабалтәи уҳәа усҟан ирҳәоз мыӡкәа иахьа уажәраанӡагьы ахархәара амоуп. Ауаҩы ижәла анаҩсангьы ихьӡгьы дыҭнагоит, ҭоурыхла ҳазаа-ҭгыларгьы ажәла аԥхьа ахьӡ ауп ицәырҵыз, ахьӡ еиҳа ақәра дуӡӡа амоуп. Зегь раԥхьагьы ахьӡ хьарԥшгоуп, ихықәкыгоуп, насгьы аԥхьа ауаҩы ихьӡ мҳәакәа ушҟа дузаарԥшуам. Жәытәнатә аахижьҭегьы ахьӡ ҳаҭырбагасгьы ауаҩы изыҟоуп, иаҳҳәап: «Уи ахьӡ даԥсоуп», «Уи ихьӡ ирԥхашьеит», «Зыхьӡ зырԥхашьаз дуаҩума» уҳәа убас иҵегьы. Мамзаргьы, арҽхәаԥхьыӡ иаԥсоу ахьӡ, иаагозар: « Ахьӡ имоуп», «Уи ихьӡ дууп», «Ахьӡ игеит», «Иахьагьы ихьӡ рҳәоит», «Уи ихьӡи иԥшеи дууп» уҳәа, убас иҵегьы.
Ахьӡ ауп изхылҿиааз ажәа «ахьымӡӷ» ҳәа ҳхы иаҳархәо, иаагозар аҿарԥштәы: «Уи ахьымӡӷ игеит», «Уи хьӡыда-ԥшада дымҩасит», иаҳҳәап мамзаргьы, уи иаҿагыло ажәақәа: «Ихьӡи-ижәлеи еидкыланы ирҳәоит», «Уи хьыӡла-ԥшала дыҟоуп» уҳәа, убас иҵегьы.
Шәышықәсала аамҭақәа шаҩнахуаз ашьҭахь ахьӡ анаҩсан ажәлақәагьы цәырҵны амчра шьҭырхит. Ишдыру еиԥш, ажәа «ажәла» аҟынтәи ауп ишышьақәгылаз «ажәлар» ҳәа иаҳҳәо ажәагьы.
Ажәла ашьақәгыларатә процессқәа шымҩаԥысуаз ртәы ҳазаа-ҭгылозар, Германиа 400 шықәса ашьақәгылара иадхалеит. Иаагозар Ҭырқәтәыла ажәлақәа анышьақәгылаз ҳәа аҵарауаа изла-шьақәдырӷәӷәо ала XX -тәи ашәшықәса 30-тәи ашықәсқәа рзы ауп, Мысҭафа Аҭарҭиуқ аҳәынҭқарра иалаигалаз аԥсахрақәа ирыбзоураны. Урыстәыла ажәлақәа рыҿиашьа шыҟаз ҳазааҭгылозар етап-етапла акәын ишышьақәгылоз, иаагозар XIV-XV-тәи ашәы-шықәсақәа раан аҭауадцәа рзы, XVI-XVII-тәи ашәышқәсақәа рзы аамсҭацәеи амалуааи рыжәлақәа цәырҵуеит, XVIIXIX-тәи ашәышықәсақәа рзы атәылауааи анхацәеи рыжәлақәа шьақәгылт. Ажәларшьҭрақәа кетааи ачукцәеи ҳәа изышьҭоу ракәзар, урҭ иахьа уажәраанӡагьы ижәладақәоуп.
Даӷьысҭан инхо ажәларқәа ракәзар, абыржәы аакьыскьанӡагьы ажәла ныҟәыргомызт, абхьӡқәа рыла акәын излеибадыруаз. Адунеи ажәларқәа рахьынтә иахьа уажәраанӡагьы иҟоуп, макьаназгьы ажәлақәа шьҭызымхыц, иаагозар Исландиа инхо ауааԥсыреи Болгариатәыла инхо аболгарцәеи ажәлақәа ахьыҟам тәылоуп ҳәа иԥхьаӡоуп, еибадыргас ахьӡи, абхьӡи, абдуцәа рыхьӡқәеи роуп иахьа уажәраанӡагьы рхы иадырхәо.
6 7
Аԥсуаа ҳҟны аԥсуа жәлақәа ирызхьаԥшхьоу аҵарауаа, аҭоу-рыхҭҵааҩ Г. Амҷба, алингвист В.Бганба, аҭоурыхҭҵааҩ А. Купраа, ажәлақәа рыҭҵааҩы Т. Ачугба уҳәа ӡәырҩы иҭырҵаахьоу маҷы-мзаргьы, уеизгьы аԥсуа жәлақәа рыҭҵааразы ҷыдала иазыҟаҵоу азхьаԥшрақәа азхоны ҳәа иҟам, иҭырҵаахьоу зынӡа имаҷуп, насгьы наукала иазыҟарҵахьоу аҭҵаарақәагьы нагӡамкәа иҟоуп ҳәа азгәеиҭоит, аҭоурыхҭҵааҩ Ш.Инал-иԥа иусумҭаҿ.
Ҵабыргны, абри аҭагылазаара ақырҭуа ҵарауаа-мцҳәацәа рхы иархәаны аԥсуа жәлақәа ахьеицаркша, дара рмилаҭ иахьадыр-ҳәалаша иахьа уажәраанӡагьы рыҽкынҵа иашьҭоуп. Аԥсуаа ҳашқырҭцәам, ақырҭуа жәлақәа раасҭа аԥсуа жәлақәа еиҳа иш-жәытәӡатәиу, ақәра дуӡӡа шамоу ибзиаҵәҟьангьы ирдыруеит, аха игәаӷьны ирҳәарц рҭахым, рагьҽазырымкыц. Иаҳҳәап, VI -тәи ашәышықәсазы алазтәыла аԥсилаа раҳра иан-алаз аҳра иахагылаз, заҳтәарҭагьы лазтәыла иҟаз аҳ Гәыбази, иара убас VIII-тәи ашәышықәсазы Леон II, ихаан заҳра тәарҭа Қәҭешь ианыҟаз аамҭаз абарҭ аҳцәа ирхьыԥшны уахь иагаз аԥсуаа шәышықәсала уаҟа ишынхоз, биԥарала уаҟа ишиуаз, аха акыр шәышқәсақәа рышьҭахь ақырҭуа милаҭтә политика иҟанаҵоз ақырҭуатәратә пропаганда уаҟа инхоз аԥсуа рхылҵышьҭрақәа шахәланарӡыз уҳәа, аҭоурых аиаша ргәала-дыршәарцгьы рҭахым, ирҳәарангьы иҟам.
Аԥсуаа ҳҟны ауаҩы дышизҵәҟьа иаразнакала ахьӡи ажәлеи ир-ҭоит, иахьа уажәраанӡагьы «ахьӡ ауаҩы дарԥшӡоит» ҳәа аԥсуаа ишырҳәо еиԥш, ажәлагьы дарԥшӡоит, даҽакалагьы иаҳҳәозар ихьӡ ирԥшӡоит, убасала ижәлагьы ирԥшӡоит, мамзаргьы ихьӡи ижәлеи ирԥхашьоит. Иахьа уажәраанӡагьы асеиԥш зхырҳәаауа баша иҳәам, насгьы уи ззеилымкаауа ҳәагьы иахьа уаҩ дыҟам. Ҳаамҭазы ажәла инанагӡо афункциақәа шьарда ирацәоуп, зегь раԥхьагьы ауаа биԥарала изхылҵышьҭрақәоу унардыруеит, ауаҩы хаҭала дызусҭоу уеилнаркаауеит, думбацзаргьы, дузымдыруазаргьы ихьӡи ижәлеи еидкыланы иахьырҳәо амацарагьы азхоит идырразы.
Аԥсуаа ажәлақәа шьҭырхуа ианалагаз иарбан аамҭаз макьаназгьы ҳара ҳзы имӡазаргьы, уеизгьы ажәлақәа анцәырҵ нахыс иара ныҟәызго ажәлар рҭоурыхгьы аанарԥшуан ҳәа азхаҵоуп, иахьагьы усоуп ишыҟоу. Ауаа реилибакаара азынгьы ажәла ацхыраара ду нанагӡоит, аӡәы дудырырц уҭаххар « уара узыжәлада, мамзаргьы иужәлоузеи» ҳәа, аԥхьа иазҵааны ауп нас иацәажәара ишалаго. Аԥсуаа ашьҭахь ажәлақәа шьҭырхуа ианалага, ахьӡгьы ажәлагьы еидкыланы аҳәара рҽадыршьцылеит, иахьа ахьӡгьы ажәлагьы еицымкәа шьҭа ауаҩы идыршьа амам. Аԥсуаа рҿы ианакәзаалакгьы ажәла ҳаҭыр дуӡӡа рзақәуп, анкьа ишакәым ала зхы мҩаԥганы зыжәлеи зашьцәеи зырԥхашьаз ижәлантәқәа дрылырцон, раӡәк ихымдырра аҵыхәала аешьара рхы иақәҵаны хьымӡӷыс иҟарҵон, ажәытәын иҟан зыжәла зхыхны Аԥсны иалырцахьазгьы.
Аԥсуа ҭоурыхаҿ аԥсуа жәлақәа цәырҵижьҭеи акырӡа ҵуеит, аха еиҳараӡак X-XI ашәышықәсақәа раахыс ауп еиҳа ирацәаны иаҳԥыло ианалага ҳәа азхаҵоуп, еиҳарак ҭауади-аамсҭеи реим-шьҭрақәа рылоуп излалагазгьы, иаагозар: Чачба, Ачба, Чычба, Емхаа, Чыргба, Маршьан, Гечба, Инал-иԥа, Цанба уҳәа, акыр жәлақәа маҷымкәа ишьақәгылт. Зны-зынла еиуеиԥшымыз амзызқәа рҵыхәала, мамзаргьы аполитикатә ҭагылазаашьақәа ирыхҟьаны аԥсуаа ӡәырҩы рыжәлақәеи рыхьӡқәеи рымԥсахыр ада ԥсыхәа аныҟамлозгьы ыҟан. Зегь раасҭа ақәра рацәа змоу, мамзаргьы раԥхьаӡа ицәырҵыз жәлақәоуп ҳәа иԥхьаӡоуп, иаагозар: Ҟалӷьы (Ҟалӷьҭа иқәынхоз ауаа ашьҭахь жәласы ишьҭызхыз), Нанба, Ануа (матриархат аамҭахь ҳхьазырԥшуа, аԥҳәыс хадара аназылуаз Ан лыуаа, мамзаргьы Ан лҵакыра иаҵанакуаз), Хьециа (Анцәа иан Хьеци-ԥҳан ҳәа иахьа уажәраанӡагьы ирҳәо), Цанба, Ажьиба, Арӡынба, Ахьиба уҳәа, реиԥш иҟақәоу акыр жәлақәа, ус анакуха ажәлақәа егьырҭ амилаҭқәа рҟны ицәырҵаанӡагьы аԥсуаа рҟны ажәлақәа ныҟәыргоижьҭеи аумаӡа ҵуеит. Иара убас ақәра рацәа змоу ажәлақәа ҳәа иԥхьаӡоуп, иаагозар аиха ашәышықәса ҳәа ианашьҭаз аамҭа. Усҟан аԥсуаа рыҟны ажьиратә ҟазара ҳаҭыр дуны ирыԥхьаӡон, ажьиҩгьы иаҳаҭыр рбон, урҭ ашәышықәсақәа ирзааҭгылахьаз аԥсуаа ҵарауаа реиԥш, аурыс ҵарауаагьы излашьақәдырӷәӷәо ала ажәла «Ажьиба» ажьҩ ихылҿиааит ҳәа иԥхьаӡоуп, (аурыс жәла «Кузнецов»). Иара убас ахьы зхьыҩҩуа ихылҿиааз ажәла «Ахьиба», (аурысқәа рҟны «Золотариов»), араӡ8 9
лыхқәа рызҟаза ихылҿиааз «Арӡынба», (аурысқәа рҟны «Серебриаков») уҳәа уб.иҵагьы.
Аҭоурыхҭҵааҩ Ш.Инал-иԥа иусумҭа «Аԥсуаа рантропонимиа» аҟны иара убас иазгәеиҭоит амҳаџьырра аҵыхәала ихҵәаны атәым тәылақәа рахь иагази иахьа Аԥсны инхои аԥсуа жәлақәа 1106 жәла рҟынӡа шыҟаз, аха абри ахыԥхьаӡара аҟынтәи 43 жәла шыӡхьоу. Ажәытәӡа инаркны иахьа уажәраанӡа еиуеиԥшымыз аамҭақәа рзы аԥсуа ҭаацәараҿы анкьа жәларык раҳасабала, иахьа милаҭк ракәны еидызкылаз ауп ажәлақәа рцәырҵра , аха рыцҳарас иҟоу ҳара иҳаздыруам аԥсуа жәлақәа зынӡа заҟа ыҟоу аҵыхәтәанӡа иҭҵааны, амҳаџьырра иахҟьаны ибжьаӡызгьы заҟа ыҟоузеи, усеиԥш Аԥсны иацәыӡхьоу ажәлақәа аагозар: Ашьнаҟба, Акьаҭыхәа, Далаҭрыҟәа, Мдаҩаа, Шача, Арыдба, Кьамачаа, Лабигәа, Хакәыцәаа, Амкәыџь, Багәаа, Гагаа, Ебырба, Бырӡ, Аинырба, Самахьхуаа, Ҭыӷьӡаа, Мыҳәмызҭаа уҳәа иҵагьы, аамҭа уадаҩрақәа ирыхҟьаны зынӡа заҟа жәла ыӡхьоу ашьақәыргылара шьҭа иуадаҩуп. Ш.Инал-иԥа иусумҭақәа рҿы излашьақәирӷәӷәо ала иахьа Ҭырқәтәыла инхоит 217 рҟынӡа аԥсуа жәлақәа, иара убас Македониа 83 жәла, Шьамтәыла 37 жәла, иара убас аԥсуаа зықәшәаз аемиграциа ду аҵыхәала Ԥсҳәы иҭыҵны Кувинтәи аҩхаа Зеленчук Ду аганахьгьы иагаз 151 жәла аҟынӡа ыҟоуп. Убри аамҭаз иахьанӡагьы ҳара иҳаздыруам егьырҭ атәылақәа: Америка, Германиа, Франциа, Болгариа, Ефиопиа, Мысра уҳәа заҟаџьара аԥсуа жәлақәа мыӡкәа иҟоу.
Еиқәханы иҟоу иахьатәи аԥсуа жәлақәа рҟны иара убас иаҳԥылоит хылҵшьҭрала еизааигәақәоу, иаагозар: Леиба (Гәдоу--ҭатәиқәа) Адлеиба (Абжьыуатәиқәа) аӡә роуп, еишьцәоуп ҳәа иԥхьаӡоуп. Иара убас еихылҵыз жәлақәоуп Кәаӡбеи, Арӡынбеи, Аӡынбеи арҭгьы аӡә роуп, еишьцәоуп ҳәа иԥхьаӡоуп. Ажәлақәа Ачбеи Чачбеи аӡә роуп «Ачба мҳәакәа Чачба узҳәом» ҳәа, ирҳәоз ажәа зхылҿиаазгьы убри ауп. Жәлақәак рҟны иаҳԥылоит шьагәыҭла еизааигәамшәа убозаргьы жәлак иахылҵыз даҽа жәлак шакәугьы ҳаишьцәоуп ҳәа зхы иазызҳәо, иаагозар убасеиԥш иҟалаз жәлақәоуп Чыргбеи Быҭәбеи хылҵышьҭрак еицатәу «аишьцәа» ҳауп ҳәа иахьагьы рхы иазырҳәоит, уи шыҟалаз аҭоурых аԥхьаҟа нас ҳалацәажәап–(Д.Б.). Араҟа ҿырԥштәык аҳасабала иаагоу акык-ҩбак ажәлақәа роуп, абасеиԥш «еишьцәоу» ажәлақәа аԥсуаа рҟны ирацәамзаргьы еихылҵышьҭроу акыр жәлақәа ҳԥылоит.
Аԥсуа жәла зегь раԥхьагьы ҳҿаԥхьа иаргылоу «аҭаацәара», «ахылҵышьҭра», «абшьҭра», мамзаргьы генетикала «еимшьҭрак» ишатәу ауп иҳаилнаркаауа, иара убас ажәа «ажәлар» ажәла иахылҿиааз ауп ҳәа азхаҵоуп. Иарбанзаалакгьы иларҵо, мамзаргьы икарԥсо азыҳәангьы «ажәла» рҳәоит, ажәла бзиазар аҽаҩра бзиа аанашьҭуеит, иларҵаз ажәла аарыхра узырбо акәны иҟоуп. Убасоуп ауаа рыжәлақәагьы шыҟоу, ауаҩы дызхылҵышьҭроу, дызтәу иабшьҭра рыжәла алоуп дызлоудыруагьы. Аԥсуаа рҟны иахьа уажәраанӡагьы ишәира бааԥсны ирыԥхьаӡоит: («Ужәла нҵәеит!», «Ужәла хырҭәҳәалааит!», «Ужәлагәахәы ыӡааит!», «Уԥшь нҵәеит!», «Ужәла урылӡааит!») ҳәа аҳәара. Ажәлақәа рҭоурых аҵарауа а ӡәырҩы акыр идырххахьеит, анкьа аԥсуаа рақырҭуатәра иашьҭаз ақырҭуа ҵарауаақәакгьы аԥсуа жәлақәа реиҳарак арма-ӷьырма ишырҭахыз иахцәажәахьан раӷьырак иақырҭуа жәлақәоушәа идырҵабыргырц. Иахьа еиқәханы иҟоу аԥсуа жәлақәа (зынӡа иӡхьоу рыда) ажәытә аахыс ҭоурыхла еилысхьеит, аха изаԥсыуамхаз даԥсуанатәуа иҟам. Ақырҭуа ҵарауаа иаҳзаарцахьоу ҳхы иқәаҳкрын, иахьа зегь рыла даԥсыуаны, ижәлагьы аԥсуаны арахь ԥсуарас акымзарак иларшәымкәа саԥсуоуп ҳәа зыҽҭҳәаны игәароу данубо. Ахьӡи ажәлеи уԥсахыргьы ҟалоит, аха аԥсуара ԥсахшьа амаӡам, убри аҟнытә аԥсуара ҳаԥсы иахаҵаны ҳҽаҳаршьцылар, ҳахшарагьы шыхәыҷқәоу ирылаҳааӡар, нас зегь рыла иара ҳарԥшӡоит, ҳагьеи-қәнархоит, ажәлагьы ишаԥсыуажәлоу иаанхоит.
Аԥсҭазаара зырҿиауа, аԥсҭазаараҿ зегь зымчу ажәлар роуп. Ауаажәларра шьаҭас иамоу амилаҭ роуп, амилаҭ уаажәларраны иҟаларатә иҟазҵоугьы «ажәла» ауп. Ус анакәха ажәлақәа рылоуп ажәларгьы аҵыхәтәан имилҭны излашьақәгылаз, дасу ижәла заҟа ҳаҭыр изақәҵо акәхоит аешьарагьы рыхьӡ ҭызго, изланхо ауаагьы раҳаҭыр рбартә иҟазҵо. Аижәлантәқәа рыхшыҩ ауп аешьарагьы еидкыланы амҩа иаша иқәызҵо, ахара иԥшлартә иҟазҵо, гхак аӡәы иааиамхаҟаҵаргьы аешьара иаразнак иқәӡбны дмырԥхашьакәа аҵаҳәарақәа ирҭоит. Аижәлантәқәа рыхшыҩ заҟа
10 11
иҟәыӷо аҟара аешьара рзыҳәан ибаагәарахоит, изыхьчаша акәны ԥызас ирзыҟалоит. Избанзар аижәлантәқәа рыхшыҩ зырӷәӷәо иара ныҟәызго аешьара рыхдырра заҟа иҳаракхо алоуп излеиқәхәо, аха дара рхарала ианԥсыҽха, убриала рыжәлагьы дырԥсыҽуеит, раҳаҭыргьы лаҟәуеит, зыжәла аҳаҭыр ззымбаз, зыжәла ззымхьчаз ҳәа рзырҳәоит.
Аԥсуаа ҳҿы иахьа уажәраанӡагьы ажәла ҳаҭыр рзақәыуп, аԥхьа ианҵаауа хыхь ишазгәаҭоу еиԥш, «Дад, уара узыжәлада?» ҳәа, аԥхьа ижәла еилкааноуп ишеибадыруа, избанзар ажәла нагаҩыс иамоу ҳаҭыргьы ақәҵаны иныҟәызго ауаҩы иоуп. Иахьа иҟоуп зхыԥхьаӡара рацәоу аижәлантәқәа, иҟоуп имаҷугьы, аха ари жәладууп ҳәа еиҳа ҳаҭыр аманы, ари жәламаҷуп ҳәа аҳаҭыр еиҳа иларҟәны иахәаԥшуа иҟам, аԥсуаа ажәлақәа зегьы еицеиҟараны ирбоит, амала дасу ижәла ишахәҭоу ҳаҭыр ақәиҵозароуп. Зыжәла зҟьашьызгьы, иараби, иара дҽеимзар ижәла иахароузеи рҳәоит, аха усеиԥш арԥхашьаҩцәа рацәаҩхар, усҟан ажәлар рҿаԥхьа урҭ рҵыхәала рабацәа рыжәла аҳаҭыр ланарҟәуеит, ажәытәӡа аахижьҭегьы убас акәын ишахәаԥшуаз, иахьагьы усоуп ишыҟоу.
Ҳаамҭаз шьҭа даараӡа иуадаҩуп аижәлантәқәа ҭоурыхла иахьын-тәиаауа, иахьынтәиҿиаз, емиграциак аҳасабала анеиҭанеиҭасра ақәшәахьазма, раԥхьаӡа адаракәац ахыҵхырҭа ахьыҟаз абыкәыз уҳәа, аиаша ҭҵааны ашьақәырӷәӷәара. Аха егьа ус акәзаргьы аԥсуа жәлар зегьы иахьа аҵарадырра зларымоу ала зыҭҵаара ауа дасу рабшьҭрақәа ахьынтәиаауа еилкааны ирызҩыр, усҟан аԥсуа ҭоурых азгьы абиԥара рзыҳәангьы акырӡа зҵазкуа акәны ихәарҭахон, ус ианзыҟамла аижәлантәқәа биԥарала еиҿыҵны еицәыхарахацԥхьаӡа, есааира еизҳацԥхьаӡа жьрацәаралагьы еицәыӡуа рҿынархоит. Уи азын аҭоурых шаҳаҭуп шәышқәсала аамҭа иахәлаӡхьоу шырацәоу, аҭоурыхҭҵааҩцәа ракәзар аԥсуа ҭаацәара ахьынтәиааз ҳәа иахьагьы ирзеимакыроуп, џьоукы Араԥтәылантәи емиграциак аҳасабала арахь иаанагеит ҳәа азыршьоит, даҽа џьоукых ажәытәӡа зны Азиа-Маҷ (Ҭырқәтәыла) иқәынхоз хаҭаа рхылҵышьҭра Аԥсныҟа иқәнагалазар ҟалап ҳәагьы агәаанагара змақәоугьы ыҟоуп, аха асеиԥш иҟоу агипо-тезақәа рықәшаҳаҭхара уадаҩуп. Избанзар, архиологиатә ҭҵаа-рақәа изладырҵабыргуа ала Аԥсны атерриториаҿгьы иҟан раԥ-хьаӡатәи ауаа ргыларҭақәа, аиланхарҭатә ҭыԥқәа, аҳаԥқәа, иара убас иԥшаауп раԥхьаӡатәи ауаа рхы иадырхәоз амыругақәа ахаҳәлыхқәа, ашьанҵалыхқәа, ахаҳәтәҳаҭгәынқәа (адольменқәа), аҵангәарақәа, абҩалыхқәа, аихалыхқәа уҳәа акры, ус анакәха, нас иабақәӡааи усҟантәи ауаа? Аԥсны иқәызцада? Иқәырцазҭгьы нас арахь иааз абшьҭрала изусцәада? Араҟа агәҩбара зыҟалом, избанзар геишьхеи рыбжьара иҟоу Аԥсынтәыла ԥшӡа абарақьаҭра ду змаз тәылоуп, ашьха ӡыхьқәа, арҩашқәа, аӡиас дуқәа, ашәарах рацәа, аԥсыӡ, абна рацәа, аҳауа зҩыдара, ашьхадгьылқәа, адә-каршәрақәа уҳәа, зегь рыла ауаҩы ихы ахьныҟәигаша ари адгьыл ргәамԥхакәа баша иахыҵны цашьа рымамызт. Ус анакәха адунеи аншаха инаркны ауаатәаҩса еимшьҭрала иҿио ианалага нахыс аԥсуаагьы аншьҭралеи абшьҭралеи аҿиаратә етап ду иахысит, насгьы уааԥсырала есааира ирызҳацԥхьаӡа, хыԥхьаӡарала иҿиацԥхьаӡа еиламҩашьаразы аҵыхәтәан еибадыргас ажәлақәа рышьҭыхра зыхҟьазгьы убри шакәу ҩашьом. Егьырҭ амилаҭқәа рҟны еиԥш, аԥсуа жәлақәа рҿиара шьаҭас иамоуп: тотемизми, аетноси, патраномиеи роуп изхылҿиааз ҳәа азгәарҭахьеит аҭоурых-ҭҵааҩцәа ӡәырҩы. Уи зырҵабыргуа акәны иҟоуп, аԥсуа жәлақәа рахьынтә иахьа иаҳԥыло ижәытәӡатәиу, ибжьаратәуи, ҳаамҭазтәи ажәлақәа.
Иахьатәи ҳаамҭа азыҳәангьы аԥсуаа ҳаҩнуҵҟа даҽаџьара аиасрақәа (аемиграциа аҳасабала) ыҟам ҳәа ҳазҳәом, избанзар маҷ-маҷла акәзаргьы ирцәаҩуп Урыстәыла акыр регионқәа рахь ицаны инхахьо, шьҭа ҳазхәыцып атәымдгьылқәа рахь иагаз рыхшара рабшьҭрақәа ахьынӡардыруа, рыжәлантәқәа ргәыблра ахьынӡарымоу, руаажәлари рыԥсадгьыли бзиа иахьынӡарбо, насгьы урҭ рыхшара рабацәа рдаракәац ахьынтәиаауа еилкааны ирымоума? Ирдыруама рыԥсадгьыл аҭоурых? Ирдыруама рмилаҭ рҟазшьа? Аԥсуара закәу рдыруама? Рмилаҭтә культура аԥшӡарақәа рылааӡоума? Уи азыҳәан заҟа зҵаара рҿаԥхьа иқәнаргылоузеи, насгьы ашқәсқәа ниакәкәа ицоит, аамҭагьы аҽаԥсахуеит, ауаатәыҩсагьы усоуп ишаны адәы ишықәу. Ауаҩы дины адәы данықәла нахыс дасу ижәла аҿаԥхьа аҭакԥхықәра ид
лоит, дыҟанаҵгьы ижәла имырԥхашьартә ихы мҩаԥигозароуп, убасеиԥш ахныҟәгара данақәшәа ауп ихы ҳаҭырла даназнеиуагьы. Дарбанзаалкгьы зыуаҩра ҭакԥхықәрала иазныҟәоу ауаҩы зегь рыла дуаҩнатәуеит, ихы дазнархәыцуа дҟанаҵоит, иламысгьы шаҟьо лшарақәас имоу цәырнагоит, уаҩышьалагьы дар-ԥшӡоит, ижәлар рҿаԥхьагьы иаҳаҭыр шьҭнахуеит, зегь рыла дагьгәрагаҩхоит, убасала ижәлантәқәа рзыҳәангьы дыбӷаеи-ҵыхгахоит. Ари ԥсҭазаароуп, ԥхьаҟа цароуп, дарбанзаалакгьы иуаҩышьа ҿырԥшыганы икәша-мыкәша дызлагылоу иҩызцәа, иқәлацәа, иуаажәлар ҳаҭыр иқәырҵалартә даԥсазароуп, мамзар азхара афара мацара аума изыхьӡу– аԥсҭазаара? Дарбанзаалакгьы ижәла заҟа дахӡыӡаауа аҟара анархагьы аиоуеит, дасу рабшьҭрқәа рдаракәац ахьынтәиаауа змырӡуа ажәла шаку дырны ахымҩаԥгашьа иҽақәиршәароуп, насгьы ажәла аҿиашьа зеиԥшрахоу ауп иныҟәызгоугьы ишьҭрамырӡганы амчра рызҭо, ус анакәха «ажәла» мчыс иамоу акәхоит, ажәланыҟәгаҩцәас иамоу аешьара аамҭа аанымгыла иалагыла ԥхьаҟа изго, ҳаҭырла имҩаԥызго, уааԥсыралагьы изырҿиауа.
Аԥсуа жәлар рҿы иӷәӷәаны зшьапы кыз абиԥарақәа реимадара шьақәырӷәӷәоуп традициала иаауа адыррақәа рыла. Урҭ рахьтә ихадароуп ауаҩытәыҩса даныхәыҷӡоу инаркны иабацәа рхәышҭаара, иҩнаҭа, ишьҭра, ижәлантәқәа рҭоурых, дызхылҵыз рдырра, рмырӡра, ихьышьҭра азхьаԥшра илааӡара. Насгьы аԥсуа биԥарақәа реимадаратә традициа ақәныҟәара илааӡахароуп аҭаацәа рыла, иара убас жәытәнатә аахыс иашьагәыҭны дара ишыртәу зырҵабыргуа ҭоурыхтә шьақәырӷәӷәаганы иԥхьаӡоуп традициала ирдыруа, аԥхьатәи абиԥарақәа шьҭрамырӡгас ирымоу абшьҭра рацәа реиқәыԥхьаӡара.
Изымбацда, измаҳацда анкьа ҳабацәеи ҳабдуцәеи реицәажәа-шьақәа зеиԥшраз, заҟа ҳаҭыр еиқәҵаны, еизхәыцны, еизыӡырҩны еиҿамԥакәа заҟа иԥшӡаны ацәажәашьа иақәшәоз. Иахьа изҳәо рацәаҩхеит, абыргцәа бзиақәа аныҟаз анкьа акәын ҳәа, ҵабыргны уаазхәыцҵәҟьар излаиашақәоу рацәоуп, избанзар анкьатәи ҳабыргцәа ӡышқәа ҩықәгыланы иахьцәажәаз дара рышьҭахь акы аҳәара уадаҩын, ирыӡбазгьы ахыԥара ҟаломызт. Абасеиԥш иҟаз ауаа ҟәыӷақәа неидтәаланы рабацәеи рабдуцәеи ирҳәамҭаны ираҳахьаз ажәытә жәабжьқәа рзыӡырҩра бзиа изымбодаз, аха даара ирыцҳараны иҟоуп ирӡтәымкәа иҟаз урҭ рҳәамҭақәа зегьы ахьеиқәымхаз, убасала, ҳабацәеи ҳабдуцәеи рҭоурых заҟа бжьаӡзеи, ахьыршәыгә иаҩызаз ажәытә жәабжь шьахәқәа акы ианымҵакәа заҟаҩы ирыцԥсыда?
Дарбанзаалакгьы ишьҭахьҟа данхьаԥшлак ихигахьоу ԥсҭа-заара дуӡӡак дналанарԥшуеит, уи игәалашәацыԥхьаӡа иҟоуп дзеигәырӷьаша, аха иҟахуп ихамшҭуа игәалашәараҿ иаанхаз алахьеиқәҵарақәа зцу амчымхарақәагьы. Иара иаамҭаз дызла-ԥшхьаз, ихигахьаз ибла ианаахгылалак алахҿыхра шиныруа еиԥшҵәҟьа алахьеиқәрагьы иныԥшуеит, убасала дасу дызнысыз иԥсҭазаара мҩа зеиԥшраз ауп иҿаԥшылара амацарагьы иуанаҳәо. Ҳабацәа рхаангьы еснагь ргәы кыдзшьаауа ҳәа иҟаз дара рыхшареи урҭ рыхшареи рахьынтә аӡә дҽеимхар, ԥсыуа ҵасла ирзымааӡар, аԥсуа ламыс рыцәмаҷхар ҳаҭырк рымамкәа рыжәлантәқәаҵәҟьа дырԥхашьартә аҟынӡа инеир ҳәа иацәшәон. Усеиԥш ахьымӡӷ дыргара аӡәызаҵәыкгьы дазхоит ҳәа рыԥхьаӡон, аижәлантәқәа раҳаҭыргьы аӡә иоуп зегь ԥхасҭазтәуа ҳәа дыршьон, иахьагьы усоуп ишазхәыцуа.
Абыргцәа рҭыӡшәа анҳамоу аамҭаз иаразнак ҳабла иаахгылоит анкьатәи абыргцәеи иахьатәи абыргцәеи еиԥшымзаарас ирымоу, раҳаҭырқәа ахьынӡарбоз, иахьынӡарызхәыцуаз, рҳәа-тәы иахьынӡахаҵгылоз, иахьынӡанарыгӡоз уҳәа, усҟани уа-жәи раҳаҭырқәа зеиԥшраз. Аиаша ҳҳәозар иахьа абырг иажәа ԥхылнамдо аҟынӡа инеихьеит ҳәа азуҳәартә иҟазар ҟалап, уи аҵыхәала аҿырԥштәқәа араҟа аагара аҭахым, избанзар ибзиаҵәҟьаны зегьы ирдыруеит аиҳаб иажәа иахьа амчра ахьы-нӡамо, иахьынӡақәныҟәо. Дасу реиҳабацәа заҟа ҳаҭыр рықәы-рҵо акәхоит рабацәеи рабдуцәеи раҳаҭыр ҳаразкуа, заҟа урҭ рҳәатәы иахаҵгыло акәхоит аиҵбацәагьы имҩақәҵаганы ирзы-ҟало, насгьы абацәеи абдуцәеи акраамҭаӡа ианырхамшҭуа урҭ ирыхшаз рабацәа ргәаларшәаны заҟаамҭа рҭыӡшәа ахьынӡарҳәо акәхоит аԥсуарагьы аԥсы ахьынӡаҭоу. Ус анакәха, ииасхьоу ҳабацәа рабиԥарақәа рыжәлақәа ахьынтәиаауа анкьа издыру
аз рацәаҩын, аха усҟантәи аамҭақәа рзы урҭқәа ҭазҩуаз дабаҟаз, аҩышьа здыруазгьы дабауԥшаагәышьоз, убри аҵыхәала иахьа ажәлақәа ҭызҵаауа аҵарауаа ӡәырҩы гәаанагарамзар аиашаҵәҟьа ашьақәыргылара рцәыуадаҩны иҟоуп. Ҳабацәа еиҭарҳәалоз макьана изхамшҭыц ҳәа иҟаз ирдыруа шьаҭас иҟаҵаны, иара убас ус наԥшыхәас ак здырқәоз ҳәа иҟақәаз рҳәамҭақәа ҭоурыхла ақәра ду змоу инарҵаулаӡаны аарԥшра шьҭа иамуазаргьы, уеизгьы иахьатәи аамҭа иаҿахәҳәаганы зыҭҵаара сахьӡаз аҭоурых цырҟьақәак – (Д.Б.) сазааҭгылар сҭахуп, иахьа Аԥсны инхо Быҭәаа рыжәла Аҭареи, Ҷлоуи, Ԥақәашьи, Егырԥсҭеи (Самырзаҟан), Абӷархықәи, Дәрыԥшьи, Ҟәланырхәеи уҳәа, ақыҭақәа рахь ишы-қәнагалаз ҳәа еилыскаақәаз аҭоурых шыҟоу.
Быҭәаа рҭоурых цәырызгар сҭахуп аԥхьа Аҭара ақыҭа ала, избанзар сара -(Д.Б.) уаҟа сиит, сааӡеит, сызхаану абыргцәа дуқәа рацәаҩуп, урҭ рҳәамҭақәа рахьынтә исгәалашәақәоугьы маҷым, убри ауп еиҳаракгьы абри аҭоурых аҩра сгәаӷьыртә сҟазҵазгьы. Ақәра дуқәа нҵны 98 шықәса анихыҵуаз зыԥсҭазаара иалҵыз Быҭәба Шьааб иԥацәа: Быҭәба Едыгьеи, Быҭәба Сеилаҳи, Быҭәба Таииеи, Быҭәба Расыми (хәҩык иԥҳацәагьы ыҟоуп, аха урҭ хазы ахцәажәара ахьырзыҟаҵахо аԥхьаҟа акәхоит), изларҳәоз ала ибзианы иргәалашәон раб Шьааб иҩнаҭахьы имҩахыҵуаз шырацәаҩыз, аԥхын мшқәа рзы ашҭа аганахьшәа инааӡа изызҳаз ахәырмаҵла ду амҵан акәын еицәажәарҭас иахьрымазгьы. Шьааб ихылҵыз аишьцәа Едыгьеи, Сеилаҳи, Таииеи, Расыми ракәын Быҭәаа рхы-рҵыхәа еиӷьны издыруаз, дара рнаҩсан раҵкыс еиҳаны издыруаз ҳәагьы шьҭа иахьа уаҩ дыҟам. Абри ашәҟәы аиқәыршәаразы шьаҭас иамоугьы убарҭ аишьцәа ирҳәамҭаны иаанхаз ауп, еиқәханы ҳара ҳҟынӡа иааиз Быҭәаа рҭоурых аҩразы ахырхарҭа снаҭартә иҟазҵазгьы Расым Шьааб-иԥа игәалашәарақәа 1971 шықәсазы ақьаад ианиҵахьаз ала ауп еиҳаракгьы ацхыраара соуртә сзырманшәалаз. Расым игәалашәақәоз иабацәа рҭоурых ақьаад иананиҵоз раԥхьатәи ицәаҳәақәа абасала далагоит: «Изҩыр сҭахуп, санду Кәыҵниа-ԥҳа Арухани саб Быҭә Шьааби изласарҳәахьаз ала, иара саргьы сызхаану нацҵаны. Саб Шьааб диит 1844 шықәсазы Ҵабал ақыҭан Барымба (Мрамба, Марамба) ҳәа иахьашьҭоу аҳаблаҿ, Быҭәба Еқәыԥ Ормаҭ-иԥа иҭаацәараҿы. Шьааб амҳаџьырра данагаз, иара излеиҳәоз ала усҟан ихәы аахьан, 22-23-ҟа шықәса ихыҵуан…» Шьҭа ҳазааҭгылап Быҭәба Шьааб иԥацәа ирҳәамҭаны иаанхаз алацәажәарахь:
Шьааб ихшаз Едыгьеи (аишьцәа рашьеиҳаб Едыгьа Шьааб-иԥа афымцамчы иахҟьаны машәырла иԥсҭазаара далҵит 1959 шықәса март мза азы, уи иҳәамҭақәа ҳәа акгьы нымхеит), аха егьырҭ аишьцәа Сеилаҳи, Таииеи, Расыми изларҳәоз ала раб Шьааб иабхәында Кәыҵниа Иасҳаҟи иареи убри ахәырма-ҵла ам-ҵаҿ ианааидтәалалоз ажәытә ҭоурых жәабжьқәа ирылацәажәон, иара убас Абӷархықә ақыҭан инхоз Быҭәба Шьаҳан иашьцәа рбараҳәа Аҭараҟа данаалоз Шьааб иан Кәыҵниа-ԥҳа Арухангьы длазҵаауазаарын Быҭәаа рҭоурых ибдыруазеи ҳәа. Иара убас, Шьааб иахь лассы-лассы даадгылалон Шьаҳан иаб иашьа иԥа Шьаабангьы, уигьы Арухан длазҵаауазаарын Быҭәаа ахьынтәиааз, арахь ишықәнагалаз, рышьҭамҭа ахьынтәиаауаз уҳәа еиликааразы. Урҭ роума, егьырҭ роума убасҟан ианеидтәалалоз еибырҳәалоз, излацәажәоз аҟынтәи Шьааб иԥацәа ираҳахьаз, ирхамышҭыцкәа иҟаз раби рандуи рҳәамҭақәа 400-450-ҟа шықәса рҟынӡа злархы-ҵуаз ала џьара-џьара шьҭа афольклортә сиужет еиԥшушәа иҟа-лахьазаргьы уеизгьы аиаша акыр иазааигәоуп, насгьы дара иргәа-лашәаны еиҭарҳәоз, ишеиҭарҳәоз аҵакы мԥсахкәа ишыҟоу иааныжьуп.
16 17
БЫҬӘАА РЫЖӘЛА ШЫҞАЛАЗ ҲӘА ИР ҲӘОЗ
Хыхь ишазгәаҭоу еиԥш, ахьӡи ажәлеи ыҟамкәа ауаҩы идыршьа амаӡам. Аԥсуаа ҳҟны жәытәнатә аахыс еснагь аԥхьа идыргылоит ажәла, быргк дҵаауазаргьы: «Дад, иужәлоузеи?» ҳәа, аԥхьа дзызҵаауа ажәла ауп. Ус анакуха аешьара еибаркны иаазго ажәла ауп, «Ужәла ыӡааит!» ҳәа, зхырҳәаауа аԥсуаа рҟны иреиҳаӡоу шәираны иахәаԥшуеит. Ажәлар ҳәа иаҳҳәо ажәагьы ажәла иахылҿиааз шакәу ҩашьаӡом, «ажәла-р»– жәлала ишьақәгылоу ауаа ҳәоуп иҳанаҳәо.
Ус анакәха аԥсуа ихы идыруа даныҟала нахыс иахьа аԥхьа иргыло ижәла ауп, ианакәзаалакгьы дасу ижәла ахьынтәиаауа аҭоурых еиликаарцгьы иҭаххоит, избанзар иабацәа рышьҭрамҭа аҵабырг ахаҭа зхылҿиааз идыруазарц иҭахуп. Аԥсҭазаараҿ иҟалоз аҭоурых еибафарақәа ирылархәаша иагахьоу ажәлақәа, еиҳаракгьы ХХ -тәи ашәышқәсазы амҳаџьырра иагаз аԥсуа жәлар рахьынтә иҟоуп, хыхь ишазгәаҭоу еиԥш, Аԥсны зынӡа ианыӡааз аԥсуа жәлақәа, амшын нырцә иахьнанагазгьы уаҟа заҟа аԥсуа жәлақәа бжьаӡыз ҭызҵаахьада. Ажәлақәа рахьынтә иҟоуп зынӡа имаҷқәоу, уи зыхҟьоугьы уааԥсырала иахьзымҿио ауп, аха аизымҳара мзызс иамоу аҭҵаара ари даҽа зҵаароуп азын, уажәы араҟа урҭқәа рзааҭгылара аҭахны иҟам. Аҭоурых ахынҭаҩынҭарақәа ирцәынханы иааиуа аԥсуа жәлақәа рацәоуп, аха убарҭ рахьынтә имаҷым ақырҭуахара иадцәыланы еицакхазгьы. Иара убасгьы азмырхакәа иахьа ҳара иаҳԥылоит милаҭла иаԥсуааны, аԥсуа жәлақәа зманы иақырҭцәахазгьы.
Аҭоурых изларҵабыргуа ала ажәытә аамҭа ҳазхьаԥшуазар, Аԥсны ампыҵахалараз иаҭаахьан аимпериа дуқәа, иаагозар: абырзенқәа, аурымқәа, византиаа, аџьамқәа, арабқәа генуезаа, аҭырқәцәа уҳәа ӡәырҩы, урҭ идырҿиоз ахырҵәагатә политика иахҟьаны аԥсуа жәларшьҭрақәа акырынтә аԥсреи абзареи ирыбжьагылахьан, урҭ ирҿагыланы рықәԥараҿ ирыбжьыԥсаауаз ра-цәаҩын, зегь реиҳагьы ихырҵәагаз усын аԥсуаа рыхшара тәыс иҟаҵаны рыҭира. Шәҩыла ҭитәыс иргозгьы зегь раасҭа ҭеиҭԥшла иԥшӡақәаз, гәамчла иӷәӷәақәаз арԥарацәеи аҭыԥҳацәеи ракәын, уажәшьҭа ҳазхәыцып ԥшралеи сахьалеи еиқәшәаз аанханы иҟазҭгьы иахьа аԥсуаа рҭеиҭԥшқәа шыҟалашаз. Изааӡарызеи аԥсуаа рыхшара рхыҟәшәааны рыҭира иацхраауан аҭыԥантәи ԥыҭҩык аҭауадцәагьы аамсҭацәагьы, уи аҵыхәала аԥсуаа биԥарала ихҵәаны рынхарҭатә ҭыԥқәа зыԥсахуазгьы рацәаҩын, ҭынчнхамҩа рызымҭоз рҵыхәала аиӷара рыбжьалон, ашьоурақәа рхы ыҵнагон, ари аԥсуа милаҭ змырӷьацашаз акәны ирзыҟан.
Ажәытәӡа аахижьҭеи ашьхатәыла инхоз далааи, ҵабалааи, ԥс-ҳәааи, аибгааи аамсҭацәақәа иреиуаз Амаршьанқәа рнапы аҵаҟа иҟан, урҭ ианакәзаалакгьы аӡәы ихьыԥшны иахьыҟамлашаз иа-зықәԥон, рнапахьы иназгарц ақәызкуазгьы ирҿагылаҩцәан. Антикатәи аамҭақәа рзгьы далааи ҵабалааи рааигәа инары-шьҭу-амызт аурымқәеи, византиааи, генуезааи, аҭырқәцәеи рхааназгьы, урҭ егьа ҟарҵаргьы ашьхауаа рҳәатәахьы анагара рылымшацызт. Ажәакала уаҩ дызмыхәоз жәларшьҭран, даараӡагьы злеишәа џьбараз уааџьбарақәан, тәымуаҩык рышҟа дҭанагаларгьы руамызт, уи згәаӷьуазгьы рабџьарқәа кны инарҿагылон.
Еиуеиԥшым аҭоурых хҭысқәа изладырҵабыргуа ала адунеи аҿы ажәларқәа рхырҵәарақәа, рыԥсадгьыл ныжьны аиҭаҵрақәа еснагь иҟан, урҭ арыцҳарақәа иқәнаргылоз амзызқәа рацәан. Ҵабыргны, џьоукы хҵәон рсоциалтә ҭагылазаашьақәа ирыхҟьаны, даҽа џьоукых атәымуаа ирҿадыргылоз аполитикатә маншәаламра иахҟьон, иаагозар ХVIII-XIX-тәи ашәышықәсақәа Кавказаа Ҭырқәтәылаҟа мчыла рахыгара иашәышықәсоуп ҳәа иԥхьаӡоуп. Амҳаџьырқәа ҳәа ахьӡ ҷыда зауыз: аԥсуаа, адыгаа, ҟабардаа, аубыхцәа, шаԥсыӷаа, абазақәа, ачерқьессцәа уҳәа, шьаҭанкыла рыдгьылқәа ирыхцаны Ҭырқәтәылаҟа иахыган. Усҟантәи аамҭақәа рзы ари аимпериа дуқәа реиҿаҳара иахҟьоз мзызқәан, аха ахҵәарақәа зегьы еиԥшымызт, иҟан еиуеиԥшымыз амчымхарақәа ирыхҟьаны зынхарҭақәа зыԥсахуаз. Асеиԥш аиҭаҵрқәа акраамҭаӡагьы аҭыԥ аман, иаагозар Аԥсны жәлар рџьынџьтәылатә еибашьра 1992-1993 шықәсқәа рышьҭахьгьы аԥсуаа реиҭаҵрақәа ҟалеит, ақыҭақәа ааныжьны ақалақьқәа рышҟа нхара ииасқәаз рацәаҩхеит, Урыстәылаҟа иагазгьы маҷҩымхеит.
Ажәытәӡан зны «ацгәы аҩнхыбқәа ишрықәыз ашьха ицон» ҳәа, аназырҳәоз аамҭаз Ԥсҳәи, Дали, Ҵабали аԥсуаа рыла иҭыр18 19
ҭәааны инхон ҳәагьы рҳәалон. Арҭ ашьха дгьылқәа иахьагьы уахьхьаԥшлакгьы улаԥш рыдхалоит ашьхаҳаракырақәа, ахәы-ԥшӡақәа, арха еиужьқәа, еибаха-еибафо аҩхаақәа ирыҭҟьаны илеиуа ашьха рҩашқәеи аӡиасқәеи, иссирха иблахкыго аԥсабара аԥшӡара, ажәытәӡа аахижьҭеи аҭоурых ҵауыла змоу, иаԥсыуа дгьылыз Ԥсҳәи, Дали, Ҵабали иахьа машәыршақә аԥсуа бызшәа ҭымҩуа, идгьыл лахьынҵацәгьаханы, аԥсуаа рыла еибаха иҟоуп. Уахьхьаԥшлакгьы иҭацәуп анкьа зхәышҭааралҩақәа хатәала иахьҩеиуаз аԥсуаа рҭыӡҭыԥқәа, ахааназгьы инымхозшәа иқәӡааит рыҩнра-ргәараҭа, иҿыцәаахьоу рхәышҭаарақәа рышьҭамҭақәагьы нымхеит. Аразҟы цәгьа зԥеиԥшхаз жәларык ирыздыруамызт мышкызны рхәышҭаарақәа рцыжәхагьы нхараны ишыҟамыз, иаалырҟьаны рышьхадгьыл хәыҷгьы-дугьы ахыӡараны ишыҟаз. Кавказ ззеимакыраз аҭырқәцәеи аурысқәеи реибашьра усҟан аԥсуаа аҿамҳазҭгьы, иахьа зхала иаанхаз рабацәеи рабдуцәеи змадаз ари адгьылаҿ уажәраанӡагьы еиҵаҭәны инхозаарын, уааԥсыралагьы шьҭа акырӡа еизҳахьазаарын.
Ԥсҳәы ианакәзаалакгьы аҭоурых ду змоу шьхатәылоуп, уи шаҳаҭра зуа акәны иҟоуп 5-нызқь шықәса инарыцны изхыҵуа ахаҳәдамра (дольмен) ҳәа изышьҭоу аԥсыжырҭатә ԥшаахқәа. Ажәытәӡа инаркны XIX -тәи ашәышықәса азбжанӡа Ԥсҳәи Кәыдры аҩхааи рымҽхакны инхон аибашьцәа ӷәӷәақәа ҳәа ирдыруаз аԥсуа еимшьҭрақәа. Урҭ рханы игылан ԥсҳәааи, ҵабалааи, далааи, аибгааи, мдеҩааи еснагь ахы рызҭоз Амаршьанқәа. XVII-тәи ашәышқәса алагамҭазы 1621 шықәса инаркны 1657 шықәсанӡа «30 шықәса агырқәеи аԥсуа феодалцәеи реибашьра» ҳәа аҭоурыхаҿ иаанхаз ахҭыс ду аԥсуа нхаҩыжәлар арыцҳара ду иақәнаршәеит. Аԥсны аҳ Чачба (Путо) Пыта ихаан Гыртәыла аҳ Леуан II Дадиани диабашьырц Гыртәыла дақәлацԥхьаӡа аԥсуаа рыдагьы ацхыраара ирҭаразы иааиԥхьон ашьхарыуажәларқәа: ҟабардаа, ачерқьесцәа, абазақәа уҳәа, адыга жәларқәа ӡәырҩы рхаҭарнакцәа. Жәытәнатә аахижьҭеи зхала аҟазаара иашьҭаз, аӡә инапы аҵаҟа аҟалара иашьцыламыз ԥсҳәааи, далааи, ҵабалааи ари аибашьра даргьы рҽаладмырхәыр ԥсыхәа рымамызт аҟнытә, ԥсҳәаа рҽааибыҭаны рдәықәламҭаз Ԥсҳәы-ныхеи Инал-кәыбеи иамҵаныҳәаны акәын еибашьра ишцалоз.
Аԥсуа жәлар ирҳәамҭаны ҳара ҳҟынӡа иааӡаз маҷым, аха акыр шықәса анырхыҵлак аҵыхәтәан легендак еиԥшхазшәа иҟала-хьоугьы рацәоуп, амала иҟоуп митәык еицакрак рымамкәа иаанхазгьы. Абшьҭрала инеимда-ааимдо ашәышықәсақәа ирылганы ҳара ҳҟынӡа иааӡаз аҳәамҭақәа ҳарзааҭгылозар, биԥарала изхаану рҭоурыхтә хҭысқәа роуп ирныԥшуа. Быҭәаа рыжәла шыҟалаз ҳәа ирҳәогьы даараӡа акыр зхыҵуа акоуп, абыргцәа ирҳәамҭаны еиқәырԥхьаӡо абиԥарақәа абжьаратәла рышқәснҵырақәа еицаҳ-ҵар, ианеиҵамха 450 шықәса инарыцны 1600 -тәи ашәышы-қәсақәа рылагамҭахь ҳхьанарԥшуеит. Усҟан Аԥсны аҩнуҵҟа акырӡа ианыуадаҩыз аамҭан, Аԥсны аҳ Чачба (Путо) Пыта ихаан имҩаԥысуаз аполитикатә ҭагылазаашьақәа ирыхҟьоз ақәыларақәа рҵыхәала, аҭыԥантәи ауаа тәыс иҟаҵаны ианырҭиуаз акәын, убри аҟнытә, ҳәарас иаҭахузеи, аԥсуа жәлар жәлала изҭагылаз, изынҟьоз-изынԥоз, рыбзазашьа зеиԥшраз уҳәа, биԥарала еицырхыргоз рхатәы хҭысқәа имырхьаакәа ирҳәамҭақәаны иаанхаз дасу рхатәы ҭоурых рныԥшуеит. Зхатәы ҭоурых аҳәамҭақәа рыла еиқәырханы иаазгаз, (ҵабыргуп, ашәышықәсақәа иргәылсхьоу аҳәамҭақәа маҷк зҵакы зыԥсаххьоугьы ыҟоуп) дара рзыҳәан ҭоурыхтә баҟаны иаанхоит аԥхьаҟатәи абиԥарақәа рзыҳәан.
Ажәакала, Быҭәаа рҭоурыхгьы аӡәы ихы иҭиҳәааз акәым, уи шәышықәсала имырӡкәа еиҭаҳәо иахьанӡа иааргаз акоуп. Ҳәара аҭахума, шәышықәсала биԥарала еиҭарҳәоз ианымԥшырц залшом еицакрақәагьы шахьхьоу, иара убас ирацәоуп ҳара ҳҟынӡа изымааӡазгьы, аха еиқәхазгьы ҳаамҭазтәи абиԥара рзы акырӡа аҵанакуа иҟоуп, насгьы еиқәханы иҟоу аҳәамҭақәа ажәытә-цәа шамаз иаанхеит. Ари арҵабыргуеит, акыр шықәсақәа раԥхьа Аҭара, Ҷлоу, Ԥақәашь, Дәрыԥшь, Ҟәланырхуа ақыҭақәа рҟны инхоз ажәабжьҳәацәа абыргцәа ирҳәамҭақәаны иаанхаз, урҭ рҵакы дууп, зтәы еиҭарҳәоз ргәамчи рыԥсҭазаареи аныԥшуеит. Быҭәаа рыжәла хыҵхырҭас иамоу, ишыҟалаз, ажәлаԥсахра зых-ҟьаз, уи ашьҭахь изықәшәахьаз-изынԥахьаз уҳәа, урҭ ажәабжь-ҳәацәа ирыбзоураны ԥыҭк еиқәханы ҳара ҳҟынӡа иааӡеит. Дара изладырҵабыргуаз ала Быҭәаа рҭоурых алагамҭа хадара змоу хаҿсахьақәаны иаанхаз роуп 400-450 шықәса раԥхьа Чырг
ба Қьаламаҭ ихшареи иареи иааибыҳәаны «Быҭәба» ҳәа ажәла анышьҭырх нахыс ауп, Быҭәаа рыжәла аҿиара иахьынтәалагаз ҳәа ишырдыруа. Ус анакәха, «Быҭәба» ҳәа ажәла ҟалеижьҭеи 450-ҟа шықәса ахыҵуеит. Ажәакала иахьа Аҭареи, Ԥақәашьи, Ҷлоуи, Дәрыԥшьи, Ҟәланырхәеи ақыҭақәа рҟны инхо Быҭәаа зхылҵыз ҳәа ҳара зеилкаара ҳахьӡаз, Быҭәба ҳәа зыжәла ҟазҵаз Чыргба Қьаламаҭ ишьҭрамҭақәа роуп иахьа Аԥсны инхо Быҭәаа рыжәла ахьынтәиаауа. Аха Быҭәба Ормаҭ иаб Ҭлаԥс инахыс иҟақәаз урҭ рабацәа зегьы рхы-рҵыхәа еилаҳкаартә ҳара ҳҟынӡа изымааӡеит, иаадыруа ҳәа иаанхаз рыхьӡқәа заҵәык роуп.
Быҭәаа рыжәла шыҟалаз ҳәа аҭоурых ҳара ҳҟынӡа иааӡартә еиԥш иҟазҵаз, Аҭара инхоз Быҭәба Шьааби, нас иара иԥацәа Быҭәба Едыгьеи, Быҭәба Сеилаҳи, Быҭәба Таииеи, Быҭәба Расыми, Дәрыԥшь инхоз аишьцәа Быҭәба Шьаҳани уи иԥа Быҭәба Османи, Ҟәланырхәа инхоз Быҭәба Маҳҭи, Ԥақәашь инхоз Быҭәба Қәасаџьи, Быҭәба Елызбари, Быҭәба Бақеи, Ҷлоу инхоз Быҭәба Ҷуи роуп, насгьы урҭ ирыхшаз ирзынрыжьыз рҳәамҭақәеи рылоуп излеиқәхазгьы. Аиҳабацәа ирхамыршҭыкәа, биԥарала имырӡкәа ҳара ҳҟынӡа иааргаз иаҳнардырыртә иҟалеит, Ԥсҳәынтәи ихҵәаз Ачыргбақәа нас «Быҭәаа» ҳәа ажәла ҿыц анышьҭырх инаркны реизҳашьа шыҟаз, аҵыхәтәан реиҳараҩӡак Ҭырқәтәылаҟа ишагаз уҳәа, изынҟьахьаз-изынԥахьаз акырқәа урҭ ирҳәамҭаны иаанхаз. Насгьы, урҭ рҳәамҭақәа рҵакы ҳазааҭгылозар агәаанагара ҳазцәырнагоит, иарбан ҳәамҭазаалакгьы илакәымкәа илегенда-мкәа лабҿаба ииасхьоу ажәытә хҭысқәа ирыдкылатәуп ҳәа, избанзар 450 шықәса инреиҳангьы изхыҵуа Быҭәаа рыжәлантәқәа биԥарала ирхыргахьаз ауадаҩрақәа ажәытәӡатәи ахаҿсахьақәа инарыдыркны иахьанӡагьы аиаша агәрагара иацхраауеит. Еиқәхаз ахаҿсахьақәа рыла хадара нызкыло акәны иҟоуп, Быҭәаа рабшьҭрақәа рыла рхатәы мҩа ианысны, ажәытә аахижьҭеи излахәыз ахҭысқәеи аҭагылазаашьақәеи уҳәа, акыр ҭоурыхтә ҷыдарақәа мырӡкәа ишааиуа. Хыхь ишазгәаҭоу еиԥш, Быҭәаа анкьа Чыргбақәан ҳәоуп ҳабацәа ирҳәамҭаны ҳара ҳҟынӡа ишааӡаз. Уи атәы ҳазааҭгылозар, Быҭәаа рыжәла шыҟалаз ҳәа Быҭәба Шьааб иабацәа ирҳәамҭаны иаҳахьаз ажәабжь абасеиԥш иҟан:
400-450 шықәса раԥхьоуп ари аныҟалаз. Усҟантәи аамҭақәа рзы Дадианааи Чачааи еиҿагыланы ӷәӷәала ианеибашьуаз акәын. Аԥсны аҭауад ду Чачба Пыта иԥҳа 1621 шықәсазы ԥҳәысыс дызгаз Гыртәыла аҳ Леуан II Дадиани иаб иашьа иԥҳәыс данлыхнаҳәаа ашьҭахь даалаган иԥҳәыс дахьишьыз аҵыхәала, Пыта Гыртәыла абашьра иҽазикит имаҳә Леуан ӷәӷәала дахьирхәырц. Леуан иабхәа игәҭакы дахьымыгӡакәа аԥхьа иара Аԥсны дақәланы еимиҵәоит, ашьҭахь Пытагьы уи аҭак ҟаиҵаразы ир иманы Гыртәыла шьаҟьаны дахысуеит. Убри нахысгьы абас наҟ-ааҟ ишеиқәылоз, реибашьрақәа ауаа рацәа шаҿанҵәоз мацара 30 шықәса рышьҭахь, аидысларақәа руак аан Леуан иоуз ахәра иахҟьаны 1657 шықәсазы иԥсҭазаара даналҵ ауп аибашьрақәагьы анеиқәтәа.
Уижьҭеи ашықәс рацәа злаҵхьоу ала аиаша шьҭа уаҩ издыруам, насгьы аибашьра ду анцоз акәзу, мамзаргьы ианеилга ашьҭахь акәу еилкаам, аха аамсҭацәа иреиуаз Ԥсҳәы инхоз Чыргбақәак, (уи зыхҟьаз амзыз ҳара ҳҟынӡа изымааӡазаргьы) биԥарак ишәарҭаз уск аҵыхәала Ԥсҳәы иҭымҵыр ада ԥсыхәа рмоуит. Усҟантәи аамҭақәа рзы аамсҭацәа ҳәа иԥхьаӡаз Ачыргбақәагьы ҭауади аамсҭеи акала рхы рыҵадырхомызт, алеишәазгьы ихәыдақәамызт, аха аимак зыбжьалази дареи машәырк рылибахаанӡа зынхарҭа зыԥсахырц зҭаххаз Ачыргба Қьаламаҭ ихьӡын (жәабжьҳәацәақәакгьы Қала-маҭ ҳәоуп ихьӡ шырдыруа), иара хаҵа цәгьак, уаҩы џьбарак иакәзаарын, датәазымбоз дарбанзаалакгьы диеигӡомызт, аха згәы цқьаз уаҩын, бааԥсрак иламызт, ус баша аӡәы диԥырхагамхацызт. Жәабжьҳәацәақәак изларҳәоз ала Қьаламаҭ 7-ҩык ахшара иман, иԥҳәыс Арҩҭааԥҳан, шьҭарнгахыс уаҟа аагылара иҭаацәа рзы ишшәарҭаз аҟара аниба, рынхарҭа рыԥсахырц иӡбазаап. Ашьҭахь иԥацәа даарацәажәан, Ҵабалҟа еиҭаҵны иахьазымдыруаз џьара инхарцаз рабжьигазаап. Қьаламаҭ иҷкәын аиҳабы (ихьӡыз еилкаам) аԥҳәыс дааигахьан, аԥхьатәи аҵеи ила иԥшәмаԥҳәыс лцәалтәымкәа дыҟазаарын, амҩа дықәгалартә дыҟамызт, аха аамҭа зларымамыз ала иаарласӡаны иқәымҵыр ада ԥсыхәа рымамызт аҟнытә, Қьаламаҭ иҭаацәеи иареи ҽнак зны рҽааибыҭаны, иахьынхоз Ԥсҳәы иҭыҵны Ҵабалҟа ицаразы амҩа иқәлеит. Анаџьалбеит, ҳахьнеиуа ҳашԥарыдыркыларишь, даҽаџьара ҳахьеиҭаҵуа
22 23
ҳабакылнагаришь ҳәа инкахәыцуа амҩа ишықәыз, ус Ԥсҳәытәи ашьхақәа ирхыҵны икарауараха ахәлара аарыхьӡоны еиԥш, Ҵабал иаалагылеит. Арҭ амҩа ианықәлоз уасарҟәыдын акәын, шьҭа лассы илашьцон аҟнытә иахьԥхьаша алырхразы аҭыԥқәа гәаҭо ишааиуаз ус ауаса зырҟәыдуаз хьчацәак иаарыхҭыгәлеит, аха рааигәа инеиаанӡа Қьаламаҭ иԥацәа аарӡырҩны ус реиҳәеит: « Ишыжәбо еиҭахгьы ахәлара ҳахьӡеит, ҳаргьы ҳкараха ҳаҟоуп! Уаха абарҭ ахьшьцәа ҳаарыдбзиалахап! Ҳаԥсы аашьаны нас уаҵәы ҳамҩа иацаҳҵап!»
Иааԥсаха иҟаз мап ркуа иҟазма, ирабжьигаз иаразнак иақәша-ҳаҭхеит. Ахьшьцәагьы рысасцәа раҳаҭыр баны ирыдыркылеит, аԥсшәа раҳәаны ҳаҭырқәҵарыла ирԥылеит. Аҳәсеи ахацәеи еицны иахьцоз, рхы ахьхаз, изакәазы иаауаз, иазусҭцәаз уҳәа, ахьшьцәа аиаша рарҳәоу ирарымҳәоу атәы ҳара иҳаздыруам, аха уеизгьы ауха еидбзиалаханы акреицырфеит-акреицыржәит, ус ацәара аамҭа анааи икараха иҟаз рхы нықәырҵаанӡа иаразнак ацәа иаанахәеит.
Уасарҟәыдын ауаса ирықәырхуа ахәы ахьшьцәа «абҭәа» ҳәа иашьҭоуп, ианырхахалак аласа ҳәа азырҳәоит, ирықәырххьаз абҭәагьы иахьыцәаамкышаз џьарак еизакны ирзышьҭан. Ҵабалаа рыдагьы, аԥсуаа зегьы ианакәзаалакгьы аԥсасагьы рацәаны иа-нырҵон, усҟантәи аамҭақәа рзы ауаса еиҳа ҳаҭыр рзақәын, избанзар, акәац адагьы ирықәырхуаз абҭәа хаханы иҟарҵоз аласа акәын амаҭәа злырхуаз ҳәа иҟаӡаз. Аԥхынтәи аӡынтәи ҳәа хәыҷи-дуи рцәашәҵатәқәа зырмазеиуаз, аласа зхахоз, изсуаз аиҳарак иҟазацәаз аҳәса ракәын.
Быҭәаагьы ирзаныз арахә рнаҩсан абыржәы аакьыскьанӡагьы ауаса рацәа рааӡон, (иҟоуп иахьа иззанугьы) ирықәырхуаз ахәы хаханы рцәамаҭәа алырхуан. Ажәытәуаа изларҳәоз ала, аласа рацәаны измаз ажәытәын ақәылаҩцәа рықәланы ианырцәыргалозгьы ыҟазаарын. Ари арҵабыргразы ижәытәӡатәиу аԥсуа ҭоурых ҳазааҭ-гылозар, матриархат ҳәа ианашьҭаз аамҭа инаркны аԥсуаа ауаса шырзаныз зырҵабыргуа акәны иҟоуп, аԥсуа жәлар репос Нарҭаа рҳәамҭақәа рҟынгьы, уантәи ҿырԥштәык аагозар абасеиԥш иҟоуп: «Зны, Нарҭаа руасақәа анырса ашьҭахь, ирықәҵыз аласа зегьы ааилаҳәаны Кәын иҟәаҟәа илықәҵаны агаҟа ддәықәлеит, иманы иан Саҭанеи Гәашьа илиҭаразы. Дшааиуаз ашҭа ҭбаак даақәлеит. Егьи ари ашҭаҿ адауцәа имҩа кны итәазаарын, Кәын дышьны иласа дара иргарц рҭахызаарын.
Кәын ашҭа агәҭаны дааиуан еиԥш, адауцәа икәшаны иаагылан, рыхҿақәа рҿынадырхеит. Кәын иҟаиҵахуаз, ас ишыцәгьарахаз аниба, иҟәаҟәа иқәыз аласа лкажьны, агәҭа ааимырттааны днагәы-латәеит. Аласа шьҭа ахҿа залымҟьозаарын, ус аласа далатәаны драбашьуа иҿааихеит, Кәын ихҿа анынҵәа, адауцәа иаарышьҭуаз аласа иаалхны драбашьуа иҿааихан, абжь-мшы ашамҭаз адауцәа ршәаџь зҳәара уаҩ дыҟамкәа ишьны даарылгеит.» Ажәакала, ари аҳәамҭаҿгьы иаабоит аԥсуаа ауаса анырҵеижьҭеи х-нызқь шықәса инреиҳаны ишҵуа, иара убас амифологиатә ҵаҵӷәра зуа адауцәа Кәын иласа ицәыргарцы ахьақәыркыз лабҿабара азнауеит, уасарҟәыдын ауасақәа рацәаны иззаныз ирықәланы ишырцәыргоз, уи иахҟьаны абжеиҳан ақәылацәа ирҿагыланы ианрабашьлозгьы шыҟалоз.
Аԥсуа жәларшьҭрақәа адунеи иқәнагалеижьҭеи ауасақәагьы рацәаны ишырзаныз зырҵабыргуа даҽа легендакгьы ҳазааҭгылозар, 2500 шықәса раԥхьа Азиа-Маҷ ахәҳахуҭра иацентрыз Милеҭынтәи абырзенқәа «ахьы уасацәа» (золотое руно) ҳәа зхырҳәаауаз иашь-ҭаланы Ҟалӷьҭа агаҿаҿ ианыӡхыҵыз, аишьцәа Диаскураа Кастори Полидевки роуп ақалақь (Диаскуриа) Аҟәа аргылараз ашьапы зкыз ҳәа иԥхьаӡоуп. «Ахьы уасацәа» ҳәа зхырҳәаауа алегендатә жәабжь лабҿабара злаҟанаҵо ала Аԥснытәи ашьхақәа ахьы шрыҵоу арҵабыргуеит. «Ахьы уасацәа» ҳәа зхырҳәаауагьы убри акәын, ахьы зҵаз аӡиасқәа мҩахыганы ианҭадырчлак ашьҭахь иаалаганы иҳәынҵәаны иҟарҵон. Аԥсуаа уеизгьы ауасақәа рацәаны ирзанын аҟнытә, иаархәозу мчыла ирцәыргозу еилкаам, аха ирымырхуаз ауаса рацәа шьны ирхырхуаз рцәақәа ахәыжәпа шамаз аҳәынҵәа иӡаашьны нас амраҿ икнаҳаны идырбозаарын. Аҳәынҵәа рылабаны ианрықәҩалак ашьҭахь иӷьӷьаны еизыркуаз асаба иалацырцыруа ахьы анааԥшлак, нас инадтәаланы асабеи ахьи еилырхуазаарын. Абырзенқәа ахьы адгьыл ишыҵхтәыз рҵаанӡа ус акәзаарын раԥхьаӡа ахьы шеизыркуаз. Ажәакала ари алеген
дагьы иарҵабыргуеит, ианакәзаалакгьы аԥсуа жәларшьҭрақәа ауасақәа рааӡара рыԥсҭазаара ишацыз. Шьҭа ҳаиасып, амҩа иқәыз Чыргбақәа рҭоурых ахь:
Уи ауха икәалыкәаџьоз уахынлатәи аеҵәақәа ажәҩан аҟынтәи еибарлацәҟәуа илбааԥшуан, каԥкаԥк абжьы аҵх иалыҩҩны иу-маҳауазар, егьыс ашьхадгьыл зегьы аҭынчра ахашьшьы иҟан. Ашь-хамҩа иаркараха иҟаз Ачыргбақәа рыҳәсақәагьы даргьы ҭаҳәаххаа, убри аамҭаз ацәа хьанҭа иалан. Ус аҵх аҽанааҩнашоз аламҭалаз, зцәазтәымкәа ирыцыз Қьаламаҭ иҭаца иаалырҟьаны иаалыгхан ахшароура лықәнакызаап, убасҟан лыӷызбжьы заҳазгьы ацәа иалҵны зегьы ршьапы иқәгылеит.
Ус аҵх агәазы арҵәаа ҳәа зыбжьы газ асаби икьаасыбжьы алашьцара иналаҩҩит, амҩа иқәыз рымаҭәақәа зегьы рзаагозма, ииз асаби дызларҳәаша анырмоу, ахьшьцәа ирҟәыдны ирзышьҭаз абҭәа ҽыҭрак ааиҵыхны дныларҳәан иан дналдыркит. Ари збаз ахьшьцәагьы агәахәара рнаҭеит: «Ҳаи, мышрақә диит ҳәа шәҳәаратәы, дызхылҵыз дшәыгымхааит! Ижәлар рзын дыхьӡырҳәаганы, ҳазшаз, дшәаҭәеишьааит!» – рҳәан, урҭгьы асаби дырныҳәа-рныԥхьеит еигәырӷьаны.
Зыуаҩыбжара еҩызшахьаз Чыргба Қьаламаҭ иҷкәын аиҳабы раԥхьатәи иҵеи деигәырӷьаны гәаныла Анцәа диҳәон дҵеимшны изҳарцаз, аԥхьатәи амаҭа дахьиоуз азы игәы ҭгәырӷьаауа ацәашьа дшақәымшәоз ус дук мырҵыкәа иаацәылашеит. Ашьыжь ахьшь-цәеи дареи инеидтәаланы какалк анеицырк ашьҭахь, ҳаҭырла иахьрыдыркылаз азы ҭабуп ҳәа нараҳәаны ҩаԥхьа рымҩа иацырҵаразы рҿынархеит, Ҵабал агәахьы иҵагьы инаскьаразы. Кыр иныҟәахьан еиԥш, рыԥсы ааиҭаркырц ҭыԥкаҿ ианынатәоз аамҭаз Чыргба Қьаламаҭ ибжьы нарганы ус реиҳәазаап: «Дадраа, арахь шәаасзыӡырҩи! Ҳара изакәазы арахь ҳаауа уеизгьы ижәдыруеит. Ҳахьнеиуагьы шәыхҵәаны арахь шәзааи ҳәа иаҳмазҵаар рурым, убри аҟнытә ҳажәла ҳаԥсахыр еиӷьу џьысшьоит! Ани аӡҟы дызлаҳәоу абҭәа жәбоума, иахьа инаркны ииз ахәыҷы Быҭәба ҳәа дыҟазааит, ҳаргьы ҳахьнеиуа ҳ-Быҭәбақәоуп ҳәа раҳҳәап, насгьы ари ажәла зыжәлоу ҳәа иахьа инаркны ҳара ҳада уаҩ дыҟам! Ҳахьнеиша ҳнеины ҳнахара-аахараны ҳанхар гәҩарас аӡәгьы ҳҟаи-ҵарым! Арахь шәзаазеи ҳәа иҳазҵаар, ҳахьынхоз идгьыл мчыран, ҳарахә-ҳашәахә рҳәырҭа ҽеимызт аҟнытә ҳмаар ԥсыхәа ҳмоуит ҳәа раҳҳәап!» – иҳәан, Қьаламаҭ уаҳа жәамцхәык мҳәакәа ицәажәара ааникылт.
Ҵабыргны даҽа жәлак ашьҭыхра имариа усмызт, аха ирымгәа-ӷьыргьы ԥсыхәа шамамыз аҟара ианазхәыц, Қьаламаҭ ирыдигалаз аҵыхәтәан зегьы ақәшаҳаҭхеит. Убри аҽны ишеибырҳәаз еиԥш, рыжәла ԥсахны, Ҵабал анхарҭа ҭыԥқәа ахьамаз Амзара, Мрамба, Быдыӷә уҳәа инхарцаз аишьцәа хаз-хазы рҽеихыршеит, руаӡәык Башь-икәара даагылан, уаҟа анхара иҽазикит.
Хыхь ишарбо еиԥш, ари 400-450 шықәса раԥхьа иҟалаз хҭысуп, убрижьҭеи Быҭәба ҳәа зыжәлазтәыз Чыргба Қьаламаҭ Ҵабал дааны данынха инаркны иԥацәа абжьҩык уааԥсырала акыр иҿиеит, 250 шықәса рыла 47 ҭӡы рҟынӡа еизҳаит, аха рыцҳарас иҟалаз 1867 шықәсазы ҭаацәарақәак рыда егьырҭ зегьы ҭаацәаныла амҳаџьырра ҳәа Ҭырқәтәылаҟа иагеит.
Иахьа уажәраанӡагьы Чыргбақәеи Быҭәбақәеи еишьцәоуп ҳәа иԥхьаӡоуп, Быҭәбак дҩагылан Чырг-ԥҳак ԥҳәысс дигар ҟалаӡом, мамзаргьы Чыргбак даалаган Быҭә-ԥҳак лгара дақәиҭым. Екзогамиа ҳәа изышьҭоу ажьрацәара аилагара шыҟамло рдыруазароуп Чыргаагьы Быҭәаагьы рҿарацәа, аха рыцҳарас иҟоу иахьатәи абиԥарақәа уи ззымдыруагьы ыҟоуп, изеибамдыркәа еибагаргьы ҟалоит, аха абри ашәҟәы аҟны иҟаҵоу азгәаҭақәа ирыҵанаҳәоит Быҭәааи Чыргааи шеишьцәоу.
Ажәакала, Быҭәаа рыжәла шыҟалаз ҳәа аргамара зуа акәны иаанхоит ауаса ирықәырхуа «абҭәа» ишахылҿиааз. Насгьы иаразаҵәык ауп изырҵабыргуа, Ԥсҳәынтәи ихҵәаны нхара ҳәа Ҵабалҟа ииасыз Чыргба Қьаламаҭ иҭахханы «Быҭәба» ҳәа ажәла шьҭыхра иара ишихҟьаз.
26 27
БЫҬӘАА РАԤХЬАӠА ИАХЬЫНХОЗ
Абриаҟара ҵуеит ҳәа хыхь ишарбо еиԥш, ажәытәӡан зны Чы-ргбақәак уск аҵыхәала Ԥсҳәынтәи нхараҳәа Ҵабалҟа ииасны «Быҭәбақәа» ҳәа ажәла ҿыц анышьҭырх инаркны урҭ рхылҵы-шьҭрақәа роуп иахьа Аԥсни Ҭырқәтәылеи инхо Быҭәаа ҳәа зырҳәо рышьҭрамҭа ахьынтәаауа, аԥхьаӡа нхарҭақәасгьы ишьҭырхит Амзара, Ажара, Дгьанҵәыш, Мрамба, Бырдыӷә, Башь-икәара уҳәа акырџьара.
Ажәытәӡа зны нас Аҭара ақыҭа иқәнагалаз Быҭәбақәа рабшьҭра нхон Чагьам анхыҵ Башь-икәара ҳәа иахьашьҭоу, аха иахьатәи ҳаамҭаз уаҟа инхауа ҳәа уаҩ днымхеит, амала иахьа уажәраанӡагьы уаҟа «Быҭәаа рқьаԥҭа» ҳәа иашьҭоуп, иахьанӡагьы ирхамшҭыцкәа ус иаанханы иҟоуп. Ашьха ианцалоз ирбалон аабыкьанӡагьы уаҟа араҵла дуқәа еихыжәааӡа ишгылаз, амаҵмыџь ҵлақәагьы рацәан, аӡахәа зқәыз аҵлақәа, ашәырҵлақәа уҳәа, иара убас акраамҭаӡагьы ахәышҭаара ҭыԥқәа еиқәханы иҟан, макьанагьы џьара-џьара иахьубарҭақәоугьы ыҟоуп. Аҵыхәтәан убра дынхон ауаҩызаҵә ҳәа зырҳәалоз,Ҭлаԥс зыхьӡыз Быҭәбак. Иара аешьа аеҳәшьа гәакьа ҳәа уаҩ димамзаарын, аха дышуаҩызаҵәызгьы ауаҩы цәгьа ҳәа ззырҳәоз иакәзаарын. Усҟантәи аамҭақәа рзы Дали Ҵабали ҭырҭәааны аԥсуаа анынхоз акәын, нхыҵи аахыҵи рзыҳәан ихырҵәагаха дара-дара ианеиқәылалоз иаамҭан, наҟ-ааҟгьы ауааԥсыра ӡаны ирҭиуан, аҭаацәа аныцәалак ҵхыбжьон аҩнқәа ирыҩналаны ахәыҷқәа рӷьычуан, ирықәланы лабҿаба мчыла ианырцәыргозгьы рацәан.
Быҭәба Шьааб иҳәамҭаны ихшаз иԥацәа: Быҭәба Едыгьеи, Быҭәба Сеилаҳи, Быҭәба Таииеи, Быҭәба Расыми раб иҟынтәи Быҭәаа рыжәла ахы-аҵыхәа ахьынтәалаго ҳәа ирдыруаз, иара убас Ԥақәашь инхоз Быҭәба Нарықьи, Быҭәба Елызбари, Ҷлоу инхоз Быҭәба Ҷуи рабацәа ирҳәамҭаны излардыруаз ала Быҭәба ҳәа зыжәла зыԥсахыз Чыргба Қьаламаҭ иаахыс ауп, уи иԥа ихьӡын Аслангьери, уи иԥа Шәлиман, уи иԥа ихьӡын Луман, аха ашәышәықәсақәа злиасхьоу ала урҭ рхы-рҵыхәа, рхыԥша зеиԥшраз ҳара ҳҟынӡа изымааӡеит, шьҭа издыруа ҳәагьы уаҩ дыҟам. Быҭәба Шьааб иҳәамҭаны иахьа излаадыруа ала Быҭәба Луман иԥа ихьӡын Ҭлаԥс, убри инаиркны ауп Быҭәаа рҭоурых еиқәханы иахьынтәиаауа ҳәа иаадыруа. Хыхь ишарбоу еиԥш, Быҭәба Ҭлаԥс дабиԥазаҵәын, аха ԥас ихылҵыз Ормаҭ хшарала дыҭбаахеит. Быҭәба Ормаҭ иԥацәа ҳәа зыхьӡқәа ҳара ҳҟынӡа иааӡаз иреиуоуп: Быҭәба Озбақь, Быҭәба Еқәыԥ, Быҭәба Бадра, Быҭәба Мамсыр, урҭ рхылҵшьҭрақәа роуп иахьа Аҭара, Ҷлоу, Ԥақәашь, Барӷьаԥ, Дәрыԥшь, Абӷархықә, Ҟәланырхәа ақыҭақәа рҟны инхо Быҭәбақәа зхылҵышьҭроу, абарҭ ақыҭақәа рҟны инхо Быҭәааи ҳареи архнышьна еҩызҵәаз аишьцәа ҳауп ҳәа рҳәалон Быҭә Шьааб ихшарагьы.
Абыргцәа изларҳәоз ала Быҭәба Ҭлаԥс иаамҭаз акыр зылшоз, агәаӷьра злаз уаҩызаарын, насгьы шьҭрала анкьа иабацәа аамсҭацәа ишреиуаз рдыруан азыҳәан еснагь Маршьанаа дрыдкыланы дрымазаарын, уи адагьы ашьхахыҵырҭақәа бзианы идыруан, нхыҵи-аахыҵи изымдыруаз мҩахәасҭакгьы ыҟамызт. Иара дышуаҩызаҵәызгьы иааигәамԥхаз ҭауади аамсҭеи дырцәы-мшәакәа ирҿагылоз уаҩызаарын, еизарак ахьыҟаз Аџыр-иԥа Кьамышәи (Аџыр-иԥа Данаҟаи иашьа) иареи ахьаақәгылоз ҿаԥыцла зегьы ираԥыргозаарын, урҭ рцәажәара згәамԥхоз ҭауадк аамсҭак дгылазаргьы, дара ирыцәшәаны рҿаԥхьа акгьы рзымҳәозаарын. Быҭәба Ҭлаԥс ашьамаҟеи аԥсаса рацәаны изанын, ахьшьцәагьы идкыланы иман, Мытҟьалтәи ҳаԥык аҟны аҭыԥ рыман «ичышәон», џьмахьан Ԥшьоутәи аҳаԥахьы ииасуан, избанзар убри аламҭалаз уаҟа еиҳа аҳәырҭақәа аман, ашәбӷьи арасабӷьи рацәан. Ашәбӷьы анахажәаалак асарақәеи аӡарақәеи арасабӷьы ҿаны ирырҭон, иржәшаз арҩашгьы ааигәа ииасуан. Ҭлаԥс иԥҳәысаагара акыр дахыԥаны ауп аҭаацәара дшаланагалаз, иԥҳәыс Ахсалба Иасма аҳабла аҟны даара аԥҳәыс бзиа, аԥҳәыс дырҳәа дрыԥхьаӡозаарын. Ҭлаԥси лареи ирыхшаз рԥазаҵә, еигәырӷьаҵәа ирааӡаз Ормаҭ дҟатаӡа изҳаны даныҩагыла иԥшра-исахьа, иҭеиҭԥш уҳәа, оумашәа уаҩыԥшӡак иакәхеит, иӡара еихатыруа иҽааилаҳәаны дахьаацәырҵуаз ҭауади аамсҭеи рыҳәса хәыҷқәа еилаҳаны иҿынҵәаауазаарын, рылаԥш дшааҵашәалак иааигәа инеины иахьиеиҽырбаша иашьҭалон. Ормаҭ ианшьцәа
28 29
Ахсалбақәагьы уи аамҭаз акыр зымпыҵакыз уаабеиақәан, ршьа-маҟа, рыԥсаса, руахьад, рышьхымӡагәара уҳәа, амал змаз ҳәа иԥ-хьаӡан. Усҟантәи аамҭақәа рзы (абыржәы аабыкьанӡагьы) аҽқәа ҳамҭас рыҟаҵара аԥсуаа иҳаҭыр ӷәӷәаӡаны ирыԥхьаӡон аҟнытә, раҳәшьаԥа Быҭәба Ормаҭ джыцәӡа ианизҳа ианшьцәа руахьад ирылганы иреиӷьӡаз мархәацк ҳамҭас ирҭахьазаарын. Ормаҭ ианшьцәа рҳамҭа мархәац деигәырӷьаҵәа иааӡеит, ианазҳа инапала ибжьеит, изларҳәоз ала ауаҩыбызшәа арҵаны ииҭахызгьы аирҟаҵозаарын, иҽырԥа-ҽырԥо иҽыццышә дақәтәаны дахьаацәырҵуаз, абри дызусҭада ҳәа зегьы еизҵаауазаарын. Аҽырхәмаррақәа раан аԥхьагылара аӡәы иимҭацызт, уимоу аԥсуаа рҟны «абазшьҭыхра» ҳәа аԥхьаӡа иаԥшьгахаз аицлабра шцәырҵыз Ормаҭ ихҟьаны ауп ишыҟалаз ҳәа еибызҳәоз ажәабжьҳәацәа рацәаҩын. Уаҩ дызмыхәашаз иакәны аҽыбӷаҟазараз зегьы ираԥиго дахьыҟалаз аҵыхәала игәаӷ кны иҵашьыцқәоз ҭауади аамсҭеи ргәы иалазаарын, аха иуаҩыцәгьаз иаб Ҭлаԥс еиканра иахьацәшәоз аҵыхәала цәгьак иҵагалара рзыгәаӷьуамызт.
Быҭәба Ормаҭ Ҭлаԥс-иԥа ианизҳа иаб иеиԥш, иаргьы дныҟәаҩ-духеит, аҩны дындәылҵны ныҟәараҳәа данцалоз зны-зынла мызкы данаанхалоз ыҟан. Аҭаацәара алалара дахьӡаанӡа иан Ахсал-ԥҳа Иасма иаалырҟьаны лыԥсҭазаара даналҵ, аби аԥеи рымалазаҵә аҩны иааҩнахеит, насгьы уи аамҭаз Ҭлаԥс ақәра ду дааҵагылахьан аҟнытә иԥсы ҭанаҵы иҷкәынзаҵә аԥҳәыс дизааигарц ақәикит. Ашьҭахь даалаган, Азанҭҳа ақыҭан ашьхаруаа ирыланхоз, ауаҩ-нага ҳәа зыӡбахә рҳәоз, ибзиангьы еицырдыруаз Екусба Ҷыҷ дааиацәажәан, иԥҳа Шьамсиа иҷкәын Ормаҭ дизааигеит. Ҷыҷ ажәлар раԥхьа идыргылоз уаҩын, ацәгьарахь дурхаргьы дҭауадуп, даамсҭоуп ҳәа аӡә дызшаҭоз уаҩымызт, иӡбахәқәа ахарагьы инеихьан, Кәыџ Капыта шамахьхәуаа дҩарықәланы иҳәынҷаны ианигоз, Капыта дишьҭаланы иигоз дрыхьӡаны изырхынҳәызгьы иара иакәзаарын, убасҟан Ҷыҷ иҟаиҵаз афырхаҵара ҳәа аҭыӡшәа еимырҟьо акраамҭаӡагьы ирхадыршҭуамызт.
Екусба Ҷыҷ иԥҳа Шьамсиа лакәзар, лыԥҳәысра лԥырхаган акәымзар, лаб иеиԥшҵәҟьа ларгьы даара дыԥҳәыс цәгьан, аха-ҵамԥҳәыс ҳәа ззырҳәоз лакәзаарын, уск азыҳәан акы иацәшәоз лакәмызт. Ҭлаԥс иҭаца дзеиԥшраз аниба, инапала ииааӡаз иҽы Марӷь ҳамҭас илиҭеит, ( аҽы азблак марӷьӡа иахьыҟаз азы ус хьӡыс иаиҭахьан), избанзар иҽы иалазгьы идыруан, иҭаца ахаҵамԥҳәысраз дышхәыдамызгьы идыруан. Шьамсиа лабхәа асеиԥш аныҟаиҵа, ларгьы даалаган ахаҵамаҭәа лӡахит, лабхәа шьҭа дтәахьан аҟнытә иабџьаргьы лара ишьҭылхит, дҩҽыжәланы џьара данцалоз аҽыбӷа даласоушәа ишшәырӡа иҟаз лыбӷаӡара машәыршәагь ихынаауамызт ҳәа лзырҳәозаарын дыздыруаз зегьы. Ашьҭахь, аԥхьа илыхшаз Быҭәба Озбақь ила лцәа лтәымкәа даныҟала аҩны лҽаанкыланы илыхшаз лхәыҷы иааӡара лҽазылкит. Убасҟан дшеилахазгьы лхаҵа Ормаҭ ныҟәара данцалоз амҩан ииҭаххаша лхала идырны, иара имырҳәакәа зегь рыла ацхыраара иҭаны деиқәлыршәон, уаха уаашәҩык лхаҵа ицны дааиргьы гәамҵрак ҟамҵакәа рымаҵ луан, зегь рыла аԥҳәыс ҭҟьа, аԥҳәыс дыр ҳәа ззуҳәашаз лакәзаарын.
Ҽнак зны Быҭәба Ормаҭ ныҟәарантәи даныхынҳәуаз, нхы-ҵынтәи уӷәк ацәқәа ааицеит. Иҟасҵаз абас-абас ауп ҳәа иаб Ҭлаԥс ианиеиҳәа, ибзиами, дад, иҳәан ашьҭахь иԥа иҵаиҳәеит, иааицаз хык Аҭара ақыҭан инхоз Маршьан Жьампыл изигарц, ҳамҭас изугар уагьалаидырып ҳәагьы еиҳәеит. Жьампыл дынхон Аҭара ахәахьы, (Быҭәба Таииа дахьынхоз ивараҿ иҟаз дәуп) уи иахьагьы «Жьампыл » ҳәа ахьӡ аанханы иҟоуп. Иара убас Маршьан Жьампыл ашьхадгьылқәа Чамҳа, Гараԥ, Абылрахәы уҳәа, акыр дгьыл зҵакны иҟаз ҭауадын, уахь иҭанхоз абырзенқәа рыбжаҩыкгьы убасҟан бжала иара идгьылқәа ирықәаарыхуаз ракәын ҳәоуп ӡәырҩы ишырдыруаз.
Быҭәба Ормаҭ иаб Ҭлаԥс иҳәатәы аахаҵаны, иааицаз ацәаӷәа-цәқәа иреиӷьыз руак ашаха нахаҵаны Жьампыл изигеит. Жьампыл арахәҭиаа изназгаз арԥыси иареи еибадырит, Ҭлаԥс дшиԥаз анеиликаа диеигәырӷьеит, аби аԥеи изыҟарҵаз ақьиараз ҳаҭыр ақәҵаны идикылеит. Убри ашьҭахь мызқәак раҟара ааҵхьаны еиԥш, Маршьан Жьампыл ҽнак зны шәарыцара дцараны даныҟаз аламҭалаз, арахәҭиаа ҳамҭас изаазгахьаз Быҭәба Ҭлаԥс иԥа Ормаҭ дшыгәрагаз, ацәгьарахь дурхаргьы шьҭахьҟа ихьамҵуаз аӡә шиа-кәыз аҟарагьы имдыруаз, убри аҟнытә аӡә дишьҭаҵаны дишь30 31
ҭит, дахьцо ныҟәара иаргьы диццаразы ажәа иниҵарц. Аҭауад диқәгәыӷны асеиԥш Ормаҭ ианизааицҳа мап ацәикуа дыҟазма, абӷьааҳәа имҩаныфа, иабџьар, ихы, ихәшә уҳәа, иаразнакала иҽааибиҭеит. Идәықәламҭаз хынхьаа ирҭагылаз ауасашьтәа иҷкәын ихьӡала Ҭлаԥс ишьын, машәырк иқәымкәа дхынҳәырцаз дныҳәа-ныԥхьаны амҩа дықәиҵеит. Ормаҭ дылҽыжәланы аамсҭа иҩны дахьнеиз, Жьампыл иццараны иҟаз даҽа ҩажәаҩык рҟынӡа ахацәа рҽеиқәыршәаны иара инеира иазыԥшын. Аҭауад ҩызара изызураны иҟаз зегьы џьарак ианааизибага ашьҭахь инеидтәаланы акрыфа-акрыжә амҩа иқәлеит, даҽаџьара рхы мырхакәа ишиашаз Абылра ҳәа иахьашьҭоу аԥсҭа иазцеит. Шәарыцара ҳәа иахьнеиз акыргьы иманшәалахеит, аха зегь раасҭа Ормаҭ даҽаӡәы диеиԥшымкәа Ажәеиԥшьаа дизылԥхеит. Усҟантәи аамҭақәа рзы Аԥсны иҟазаарын уарла-шәарла иуԥымлоз «абарымбацә» ҳәа изышьҭаз шәарахк (Быҭәба Расым иҳәамҭа аҟнытә), иара камбашьк аҵкысгьы еиҳазаарын, насгьы уи шамаха уаҩы изымшьыцызт, аха убасҟан Ормаҭ идырҩатә иакит, иқәманшәалаханы ишьит.
Шәарыцарантәи ианыхынҳә ашьҭахь мышқәак ааҵхьаны еиԥш, Жьампыл игәы иақәшәаз Ормаҭ иаб Ҭлаԥс диԥхьеит, иҷкәын ҩызара ахьизыҟаиҵаз аҵыхәала дихыҽхәаны жәақәак наиеиҳәарц.Быҭәба Ҭлаԥси Маршьан Жьампыли еибадыруеижьҭеи акрааҵуазаарын, акырџьарагьы иагьеицныҟәахьан, иажәа ҩбамтәкәа дахьизнеиз гәахәарыла дидикылеит, ачеџьыка еицахатәаны еицырфеит-еицыржәит, ажәытә-аҿатә уҳәа акыр иалацәажәеит, иахьеицны-ҟәақәахьазгьы ргәаладыршәеит. Насгьы Ҭлаԥс ихыԥша Жьампыл излаидыруаз ала пату зқәимҵашаз иакәызма, аҩныҟа идәы-қәламҭаз уҷкәын Ормаҭ исызиҭ ҳәа ҟанҭаруазк иазхашаз ахи ахәшәи ииҭеит. Аҭауад асеиԥш аныҟаиҵа Ҭлаԥсгьы даҵамхакәа, аӷәакьа ҳәа изышьҭаз «аӷнышь» ҟама наимӷыхны ҳамҭас инаиркит ҳәа азгәеиҭоит, Быҭәба Расым игәалашәарақәа зниҵаз аҟны
ҼНАК ЗНЫ ҬЛАԤС ДЗЫНИАЗ
Ҭлаԥс иқәрахь дышнеихьазгьы иныҟәарақәа камыжькәа дааиуан, лассы-лассы идырцәа рахь дцалон, иуацәа-иҭынхацәа баны даалон. Убасеиԥш ҽнак зны дҽыжәланы џьарантә дшаауаз Кәыдри Мытҟьали ахьеилало дааӡарц рацәак игымкәа ус илаԥш дааҵашәеит, изымдыруаз ҽыуаҩык иаԥхьаҟала изааигәахара дшаҿыз. Уи аҽыуаҩ акырӡа данизааигәаха, иԥылаз аҭаҳмада дыршәаны, исцәагозеи инасымҩатәны иҽи икәадыри ицәызгап ҳәа игәахәзар акәхап, иҽы аҟамчы лахҟьаны ҽыҳәҵәыла Ҭлаԥс дижәларц дыҿҟьаса иҿааихеит. Дук мырҵыкәа атаз-чазҳәа инеидыслеит, аха Ҭлаԥс иҽы ахьгылаз имҵасыкәа ижәылаз иҽы анԥаны ганха иныблаҟьаны инцәыҵаххит. Уи ахаҵа иҽы кәадак акәызшәа дахьарԥхашьаз аагәынганы ҩаԥхьа аҟамчы нахҟьаны ҽыҳәҵәыла джәыларц иҿааихеит, убри аамҭаз Ҭлаԥсгьы шьҭа ҽеирак шы-ҟамыз аҟара ианиба, иара иҽгьы амаҳмызқәа наҵакшаны агәҽаниҵарц аӷәрагьы наҿакшаны ахы ааирдырит. Рацәак мыр-ҵыкәа уи ахаҵа ҩаԥхьа атазҳәа аҭаҳмада данааидсыла,убри аамҭаз Ҭлаԥс иҽы аагарыгаҽаны икамҳакәа аҽааннакылеит, аха ани ахаҵа итәы аҽазнымкылакәа дырҩегьых уи аҭаҳмада иҽы ианԥаны ахы азнымкылакәа агәышҵа хаххала иааҳәны азаҟьаҳәа иахьынкаҳаз, иақәтәаз ахаҵа дзаҵымҵуа дааҵахеит. Икаҳаз аҽы агылаха амраӡакәа Ҭлаԥс ахьышәҭҳәа дылҽыжәԥан, ныҟәара данцалоз иныҟәигалоз аҷапырхәала аҽы иаҵажьыз ахаҵа агылаха иамраӡакәа иаразнакала инапқәа ишьҭахьҟала иааҿеиҳәан, нас днаганы алҿыск аҟны дзымҵысуа дԥахны днадҿеиҳәалеит. Акгьы злымшаз уи ахаҵа ииааиз аҭаҳмада дызусҭаз еиликаарц иҭаххеит, ухы сырдыр ҳәагьы еиҳәеит ( ашьҭахь аҩыџьагьы шеиуацәахаз аԥхьаҟа иарбахоит), аха Ҭлаԥс датәазымбаз ахаҵа диламцәажәакәа, аҭакгьы имҭакәа ихаҭа иҽы иара инаивацаланы игеит. Ҭлаԥс икыдҿаиҳәалаз иҽизԥмыртлакәа аамҭа акыр инеихьахьан еиԥш, ус аԥсаса ирыцыз хьчак ибжьы иаҳауа далагеит. Уи ахьча шьҭа данизааигәахоз аамҭаз ибжьы иаҳаратәы иаардуны абасеиԥш дааҟәымҵӡакәа аҳәара далагеит: «Шәысҟәаҵ, дысҭахым!.. Сара дсызгом, дысҭахым!» ҳәа.
32 33
Уи ибжьы ахьча ишааиаҳазҵәҟьа дкылаԥш-кылаӡырҩуа даакылсын: «Уанаџьалбеит иухьзеи, узыниазеи! Ара узкыдҿаҳәалои? Аӡәгьы дыҟамкәа зызҿуҭуа дазусҭада? Ара уаҩ дызбом, иуҭахым, иузымго дарбану?» ҳәа днаиазҵааит дшааихагылазҵәҟьа. Икыдҿа-ҳәалаз ахаҵа ахьча ижьара шмариаз аҟара аниба ус иҳәеит: «Суҳәоит, исыхьӡаанӡа сԥыртланы соужь! Ҭауадк иԥҳа дааргараны иҟоуп, ԥҳәысыс дааумгар ҟалом ҳәа абра сҿаҳәаны ицеит! Мчыла дсырҭарц рҭахуп, арахь сара дызгар сҭахым! Ларгьы абыржәыҵәҟьа дааргараны иҟоуп, издыруада уара дуҭахызар, иаҳхьӡаанӡа сара схаҭыԥан уара уҿасҳәап, нас уара дузынхап! Уақәшаҳаҭзар, сара сцынхәрас уара дга, уаанӡа урахәқәагьы сара сырхылаԥшлап!..» ҳәа, ахьча маанала диҵаланы агәра ииргазаап. Ахьчагьы акәҵәҟьаз џьшьаны, ԥҳәысыс ҭауадҭыԥҳак дсоуп игәахәзар акәхап, еиҳәаз агәра ганы аҟаԥыҳәа днақәшаҳаҭхеит. Уи дызцыз арахә Маршьан Жьампыл итәызаарын, аха уи ишитәыз абаидыруаз, дыргаӡаны амц иижьаз ахьча данкыдҿеиҳәала ашьҭахь, имарианы иоуыз арахәқәа зегьы иаразнакала инеизцаны иҩныҟа икеицаразы иаԥцаны иҿынаихеит.
Абасала, Быҭәба Ҭлаԥс ҽыки кәадырки рҳаны иҩныҟа дааит, ашьҭахь иҷкәын Ормаҭи иҭаца Шьамсиеи иреиҳәеит амҩан дзыниаз ахҭыс. Дарбан быргзаалакгьы иатәамбара ауаҩы дзықәнаршәо иҷкәын еилиркаарц аҵыхәтәан днаиабжьеит абас алагьы: «Дад, ахаангьы уҽазумкын уаб иқәлоу ауаҩы ишакәым изныҟәара! Уқәра зықәроу арԥыск усеиԥш акы аниамхаҟаҵа, инапала иаҳаҭыр лаирҟәуеит, уи Анцәагьы иаҭәеишьом! Абри удыруаз, дад!.. Зтәы аазгазгьы абри ауп ихьыз!»
Маршьан Жьампыл хьчасы имаз ирахә ихырцеит ҳәа илымҳа ишааҭасызҵәҟьа, иаразнакала иуацәеи идырцәеи азкны дҵаа-ԥшаауа иҿааихан, дук мырҵыкәа деиликааит (Ҭлаԥс зҽы игаз ахаҵа), абасеиԥш ҟазҵаз Ашьнаҟба Рашәҭан шиакәыз. Жьампыл ираху згаз, ашьҭахь, ихы дахьырхәны рызегьы ирхынҳәит, насгьы абасеиԥш ахьигәаӷьыз аҵыхәала аҟара ацынхәра адыргылангьы ицәигазаап. Рашәҭан анс изамуа, арс изамуа дзыниаз хьымӡӷшьаны дшыҟаз акыр шықәса ҵит, ахьымӡӷ изыргаз аҭаҳмада дызусҭаз уаҳа дизелымкаакәа дшыҟаз Ҭлаԥс иқәра ду ахыфааны иԥсҭазаара далҵит. Абарҭ ахҭысқәа рышьҭахь Ҭлаԥс имаҭа, Быҭәба Озбақь (Быҭәба Ормаҭ иԥа) ихҟьаны (хыхь ишҳәо еиԥш) изеибамдырӡакәа аиуарагьы рыбжьалазаап, аха уи шыҟалаз аԥхьаҟа ҳазааҭгылап.
ҬЛАԤС ИԤА ОРМ АҬ ИНЫҞӘАРАҚӘА
Шықәсык зны, аамҭа ҽаҩраҭагаларахь инеихоны еиԥш, зхыԥша ахара инеихьаз Аџыр-иԥа Данаҟаи нхыҵҟа қәылара дцарц иҭа-ххазаап, аха ималазаҵә имч хомызт азы ацхырааҩцәагьы ицзар акәын, убри аҟнытә усҟантәи аамҭақәа рзы ауаҩы цәгьа ҳәа деицырдырыртә зхыԥша гахьаз Быҭәба Ормаҭгьы адырра ииҭеит ҩызара изиурц, иахьеиқәшәашазгьы изицҳаит, усҟан Ормаҭ иаб Ҭлаԥс иԥсҭазаара далымҵыцызт. Уахь дцараны даныҟаз аҿҳәара иахымгакәа Ормаҭ иҽааибыҭаны, уҳақәшәа ҳәа ахьизаарыцҳахьаз Наҳар ашьха ашьапаҿы даннеи, Данаҟаи даҽа ҩыџьа аҩызцәа ицны уаҟа дизыԥшын. Ормаҭ дахьрызнеиз ргәы ааҟанаҵан, инеиԥы-ланы аԥсшәа иарҳәеит, нас инеидтәаланы акреицырфеит. Ашьҭахь рҽааибыҭаны Наҳар ашьха икыдланы рҿынархеит, аҩбатәи амш азы ахәларахь инеихоны еиԥш, ус ашьха ихыҵны Ҭебардеи Наҳари рыбжьара ҭыԥкаҿ иаагылт. Убраҟа ааигәа игылазаарын Аешбақәа рыԥсаса, аџьмақәеи ауасақәеи шеилоу хәышә-хы инарыцны, иара убас «аҽа» ҳәа изышьҭоу шәхык рҟынӡа ахьшьцәа зхылаԥшуаз. Маӡала аҭыԥқәа анҭырҵаа ашьҭахь ԥшьҩыкны Ешбақәа рырахә зыхьчоз ахьшьцәа уахык ацәа иҭанагалахьан еиԥш, Данаҟаи иҩызцәеи иареи иоумаха иҩеи иҩарықәлан хҩык рҳәынҷеит, аха аԥшьбатәи дырзымкыкәа дырцәыбналеит. Арахә шырхырцаз ала шьҭа дыррак уи иримҭар шыҟамлоз рымдыруази, иаразнакала арахә ԥҵәаны ирзаагашаз нарыԥцаны, ишзахәоз рышьҭахьҟа ихынҳәны амҩа иқәлеит. Ишдыру еиԥш, уахынла аԥсаса ркацара уадаҩуп, аха иҳәынҷаны ирымаз анҭ ахҩык ахьшьцәагьы рыцырхырааны амҩа ишықәыз, уаҳа аӡәы дырхьымӡакәа ус ирулакгьы Наҳар акаҵәара ихыҵит, ирыламкьыскәа идыргьежьит зырахәқәа зцәыргаз ахьшьцәагьы.
34 35
Аԥсуа хаҵа ианакәзаалакгьы агәаӷьра илазҵоз иаԥсуара акәын, насгьы иаӷа дҳәынҷаны дитҟәаргьы, ԥсыуа ҵасла иаҳаҭыр баны дизныҟәон. Аԥсуаа анкьаӡа зны иқәыланы ауаа хырҵәаны ианааргозгьы ирылакьысуамызт, маҵуцәас иныркыларгьы, ахә-ԥса рықәҵаны ирҭиуазаргьы ишакәымыз ала ирызныҟәомызт, мчымхарак иақәмыршәакәа акрырҿарҵон акрыддыржәуан, аҳәса ракәзар урҭ еиҳагьы лымкаала ирызныҟәон. Абри аҵас иқәныҟәаны ражәа нарыгӡарц арахә рыцаазцаз ахьшьцәа ирыламкьыскәа ианоурыжь ашьҭахь, иахьааҭгылаз рыԥсы ршьонаҵы, ус иаалырҟьаны Данаҟаи иҩызцәа абасеиԥшгьы реиҳәеит:
– «Абра аӡә ҳаагылароуп, избанзар арҭ Аешбақәа кыр зылшо уаауп, иҳашьҭамлар рушам! Убри аҟнытә, ҳазхыҵыз ашьха ихмыжькәа амҩан иаанкылазар, нас ҳара ҳхы ҳахәон!»
Зыԥсаса ргаз Аешбақәа ҵабыргны леишәацәгьақәак ракә-заарын, нхыҵ қыҭа «паҿак» зымпыҵакны иҟаз уаан. Насгьы иа-тәамбакәа игәаӷьны асеиԥш рзызуыз, ани ирцәыбналаз аԥшь-ҩыктәи ахьча шьҭа дыррак риҭахьазар ҟалон, убри аҟнытә Данаҟаи асала азҵаара анықәиргыла зегь раԥхьа Ормаҭ ус иҳәеит:
– « Ус акәзар сара саагылоит, шәара шәца! Сара сазхап ҳәа сгәы иаанагоит, амала нас сахьшәықәшәаша сашәҳәар ирласны сшәыхьӡон!»
Убри аамҭаз Данаҟаи даахәыц-хәыцны ашьҭахь аҭак ныҟаиҵеит абасала:
– «Қәиан аҵыхәан Аԥсакәашҭа ҳәа иахьашьҭоу ҳаузыԥшуеит, убраҟа уҽҳахьыгӡа!»
Абасала иааицәажәаны ишааиԥырҵызҵәҟьа, арахә казцоз рымҩа иқәлеит, Ормаҭгьы иҩызцәа ныжьны ишьҭахьҟа даа-хынҳәын, Наҳар акаҵәара шыҟаз ихы рханы ддәықәлеит. Амрагылара аганахьала аҳаҩа иҽаҭаны дышнеиуаз, шьҭа абраҟа ибзиахап ҳәа ахьигәахәуаз ҭыԥкаҿ хаҳә дук иҽнавакны ҳацаҟьак акаӡӷы днаҿатәеит, ирышьҭаланы иаауаз дахьырымбашаз убраҟа даарзыԥшразы. Аешбақәа хәҩык аишьцәа ыҟазаарын, асоуп иҟалаз ҳәа ибналаны ирызнеиз ани рыхьча адырра шриҭазҵәҟьа, рдырцәақәакгьы аашьҭыхны, еимызҵәаз лассы ирыхьӡаразы, ҵабыргны рҽааибыҭаны ҽыла амҩа иқәлахьазаарын.
Ормаҭ урҭ рааира дазыԥшны дыштәаз, Ҭаҭырҟан зыхьӡыз реиҳабӡа иашьцәа Аешбақәа раԥхьа дгыланы дшааиуаз, ашьыб-жьышьҭахьшәа ус харантә рыхәанга днахьыԥшит. Шьҭа ибжьы раҳартә ианизааигәахоз аамҭазы, Ормаҭ ибжьы ҿаца акеҩҳәа инарықәиргеит иаагыларц, аха Аешбақәа аанымгылакәа, аҭакгьы ҟамҵакәа есааира раԥхьаҟа иааскьон. Ормаҭ дахьырзыԥшуаз ибон аешьцәа акы иаршәо-иарҳауа ишыҟамыз, иаагыларцгьы ргәы ишҭамыз, ашьҭахь иӡбеит маанала дыриааины иааникыларц. Ихы дмырбакәа дахьтәаз афырҳәа днеиҭаҵын, ихҭырԥа лабак инахаҵаны еицқәаз абахәра иаавҵыҵыр иахьырбарҭаз аҳацаҟьа иавҵаԥшыртә иҟаҵаны, нас иара иҭыԥахь дааиасны дырзыԥшуа даатәеит. Ахызаҵә рыбжьаӡартә аҟынӡа ианааскьа, ҩаԥхьа Ормаҭ ибжьы нарықәиргеит абас:
– «Шәзымцеит, шәаагыл! Шәхы шәҭахызар шәҭыԥ шәахымсын! Шәааскьара шәара шәзы ԥсроуп!»
Аха аҭак ҳәа акгьы имаҳакәа иаанымгылоушәа аниба, еиҭах ибжьы нарықәиргеит.
– «Агәра шәымгозар, аԥхьа игыланы иааиуа ушәақь амҳасҭа уазыԥшла!– иҳәан, Ормаҭ аҵықьҳәа дхысны зҿынаирхыз ахызаҵә реиҳабы ишәақь ааимпыҵнаҟьеит, аха аишьцәа маагылт.– Уи агәра узымгазар шьҭа уҽы аԥхьатәи ашьапы уазыԥшла!»– ҳәа наҳәаны Ормаҭ зҿынаирхаз ишәақь аишьцәа реиҳабы иҽы аԥхьатәи ашьапы изықәымгыло иаацраԥиҵәеит.
Аешбақәагьы шьҭа ирдырит ирызкылатәаз ауаҩы уаҩыцәгьак шиакәыз аҟара, насгьы рызегьы ҭаирхар шыҟалоз аҟарагьы аҵыхәтәан гәҩарас ианыҟарҵа ашьҭахь илҽыжәԥаны аҳаҩа рҽын-ҭаԥсаны, уантәи ирбоз ани ахҭырԥа иақәкны аихсра иалагеит. Урҭ хысыцԥхьаӡа Ормаҭгьы ихҭарԥа днадыххыланы иныԥхьеикуан, аха нас ирбаратәы еиҭах иаавҵаирҳәҳәон, уи аамҭаз ахҭырԥа иарбаны ҩаԥхьа аихсра иналагон. Ормаҭ алшара шимазгьы иҭахымызт аишьцәа рҭархара, убри аҟнытә ихи ихәшәи деигӡаны хрыжь-хрыжь дрылахысуан, аха нас рыбжьара аиҿахысрақәа шааихсыӷьлак рҽы-ҵәахны иахьтәаз рааигәа аҳацаҟьа иарбаны деиҭарылахысуан, убри аамҭаз ашьанҵа ҟәырҷахақәагьы амыҷҷаны инарықәԥсон. Аиҿахысрақәа ааиқәтәацыԥхьаӡа, Ормаҭ ихҭырԥа ҩаԥхьа иҩцәы36 37
ҵаирҳәҳәахуан, уи инақәырццакны ирзымшьыцыз ауаҩы иакәыз џьшьаны уи ахҭырԥа рылаԥш иааҵашәацыԥхьаӡа ишеихсуаз мацара рхи рыхәшәи зегьы рблит, аҽнынтәарак ишеиҿахысуаз мацара ус ахәларагьы аарыхьӡеит.
Уи аамҭаз Ормаҭ иҩызцәа иахьиарҳәаз аҭыԥ аҟынӡа инаӡаны иара инеира иазыԥшын. Рацәакгьы аԥшра рықәымшәеит, ибзианы ианааилалашьца ахҭыԥ иаргаз Ормаҭ ихҭырԥа иҩызцәагьы идирбаразы иаашьҭихын, нас алашьцара иҽалакны урҭ дрыхь-ӡаразы днарышьҭалеит. Убри аҽны ианааша Аешбақәа ракәзар, аҽнынтәарак дырҿахысуа мацара иаанызкылаз ихабарк аныры-мбаӡа рыԥсы ӡаны арахьала акаҵәара илбааит, аха уаҩ дрымбеит, ирыхьӡарц изышьҭалазгьы шьҭа иахьнеиша инеихьан, насгьы арахь рхи рыхәшәи нырххьан аҟнытә, ҳрышьҭаларгьы ҳрыхәашам ҳәа ааибырҳәан, ашьҭахь имидагәидаха рышьҭахьҟа иҩахынҳәны ицеит.
Ормаҭ иҩызцәа ахьизыԥшыз аҭыԥ уеизгьы имдыруази, шьыбжьагәы инахысуаны ус даарыхҭыгәлеит иаргьы. Иҟаиҵаз ахаҵараз ианидныҳәала ашьҭахь, иаарцаз арахә ааихыршан, нас дасу рыхәҭаақәа рыманы уантәи ишиашаз рыҩныҟақәа рахь ицеит. Усҟантәи аамҭақәа рзы Нхыҵынтәи арахәқәа ахцаны раацара хаҵарас ирыԥхьаӡон, зхы иацәымшәоз уахьынтәи ӡәырҩы арахь ихыҵны аԥсуаа рырахәқәагьы уахь икарцалон, ари ҵаск аҳасабала изышьцыланы иҟаз акы акәын. Аџьыр-иԥа Данаҟаигьы аҩызцәа иманы дахьцаз, Нхыҵҟа ихыҵаанӡа мҩабжара иманшәалаханы, абасала арахә рацәаны иаарцеит.
Быҭәба Ормаҭи иԥшәмаԥҳәыс Екәыс-ԥҳа Шьамсиеи иареи ирхылҵит хәҩык аԥацәеи ԥҳаки. Убри аламҭалаз Быҭәба Ҭлаԥс иажәра дшааҭагылахьазгьы иҷкәын аҩны даныҟамыз аамҭаз илшоз ала, ахәыҷы рацәа ирылатәаз иҭаца, зегь рыла ацхыраара лиҭон. Ормаҭ иныҟәарақәа иҽырхаршәаланы хазы анхара-анҵырагьы даҿын, дышуаҩыеилахазгьы рырахә ахьгылаз ашьхаҟа лассы-лассы дцалон, аҭыԥаҿ даннеиуаз ахьшьцәа еигәырӷьон, шьҭа шәарахк рзымшькәа дшымцоз ахьырдыруаз азы. Есымша дышцалац еиԥш, убас шықәсык зны шьхацан аҭыԥаҿ дахьнеиз, ахьшьцәа еигәырӷьаны хынхьаа иҟаз шьтәак изыршьит. Ашьҭахь, инеидтәаланы ҭынч еицәажәо акрыфара ишаҿыз, ус Ормаҭ им-ҵарҵаз ажәҩашәаҟьа рыцқьаны днахәаԥшызар, убри аамҭаз аҟаԥыҳәа ицәымыӷхханы абасгьы иҳәазаап:
– «Ҳаи, абаақәа, шәааласны шәымаҭәақәа ҿашәҳәа! Ақәылаҩцәа абар-абар иаҳзааираны иҟоуп, ҳамчгьы рықәымхарашәагьы збоит! Шьҭа бжьӡык ҳараанӡа иҳацрыҵрангьы иҟам!» – абас ааҳәаны, нас иикыз ажәҩашәаҟьа амца аҽҳәа иныҽҳәажьны, дҩагылан иҩызцәа ааирццакит иааласразы.
Ахьшьцәа ари ааџьаршьан, ақәылацәа ҳҭаараны ишыҟоу злаудырзеи ҳәа ианиазҵа, иааркьаҿӡаны аҭак ныҟаиҵеит абасала:
– «Сызхәаԥшыз ажәҩашәаҟьа исанаҳәеит!»
Ормаҭ абас нараҳәаны нас аныга азна аӡы аашьҭыхны аҭыԥ дныҵыҵын, арахә ҳәуа иахьықәыз ахь иҿынаихеит. Ашьҭахь ахьшьцәагьы наицырхырааны аԥсаса, ашьамаҟа уҳәа рызегьы неидцаланы рҽааиҵыхны иандәықәла, Ормаҭ ныгала ишьҭихыз аӡы арахә раԥхьаҟала бжьџьара инкаҭәаны инахижьын, нас ахьшьцәа ааирццакит аҭыԥ иахыҵны кыр хара инаскьарцаз. Дасу реидарақәа аҽқәеи аҽадақәеи инарықәҵаны Ормаҭ инаишьҭаланы даргьы рҽихьырыгӡеит, аха рахәык змамкәа баша аагылараҳәа дара рҟны инеины иҟаз Емсых ҷкәынак «Ажәҩашәаҟьа иадыруа, иақәыз акәац ауп, уи агәра ганы иабыкәу уаха сахьцауа!» ҳәа нараҭеикын, урҭ дрыцымцакәа аҭыԥаҿ даагылазаап.
Арахә еиқәдырхаразы иԥхьаркырц иказцаз шьҭа кыр хара инаскьахьаны еиԥш, ҵабыргны нхыҵынтәи иааз қәылаҩцәақәак рыбжьқәа ани Аемсых ҷкәын ишааиаҳазҵәҟьа, дгәарҭаанӡа ҵлак дықәланы иҽиҵәахызаап. Ақәылацәа хык иадамзаргьы рахәык ахабар анырымбаӡа рхы шхаз аҭыԥ иааҵаххит, аха уаҩ дахымкәа иҭацәын. Убри аамҭаз ахәышҭаара иҽҳәажьыз ажәҩашәаҟьа руа-ӡәык илаԥш ишныҵашәазҵәҟьа илабашьала иҽҳәыганы дна-хәаԥшын, ашьҭахь ус иҳәеит:
– «Арҭ заанаҵ иҳаҵырдырааит, рышьҭаларагьы аԥсам, избанзар шьҭа бжьӡык ирхьеит! Амала шәеимдаар, аӡәы абраҟа иҽыҵәахны дыҟоуп, иаҳгаша рахәык ҳԥыхьамшәазаргьы ма уи дыкны даагап!» – абас иҩызцәа инарыҵаиҳәеит уи.
Убри аамҭаз ԥыҭҩык ааибадырны иааимдазар, ҵабыргны аҭыԥ азааигәа ҵлакаҿ арԥыск иҽыҵәахны дшықәтәаз рбеит.
38 39
Аԥсра деиламҳауазар абыржәыҵәҟьа дылбаарцаз рҽаарцәгьаны ианидырҵа, Аемсых ҷкәын ималазаҵә кыр илшараны дыҟазма, аҵыхәтәан баша сыршьыр аҵкыс ҳәа игәахәзар акәхап, ашьҭахь ашьшьыҳәа дналбааны иҽриҭеит.
Абасала, қәылараҳәа Нхыҵынтәи ишьхыҵны иааз ақәылаҩцәа маншәаламхакәа, насгьы шьҭа далаагьы ҵабалаагьы рхыԥша раҳахьазар акәхап ҳәа гәҩарас иҟаҵаны, ирымпыҵашәаз ани Аемсых ҷкәын дыкны дыргеит, уаҳа ихабаркгьы ыҟамкәа дыбжьаӡит.
ҬЛАԤС ИԤА ОРМ АҬ ИҬАХАШЬА ШЫҞАЛАЗ
Аџыр-иԥа Данаҟаи уеизгьы ақәыларақәеи арҳәрақәеи дрызгаган, убасеиԥш ҽнак зны қәылараҳәа Нхыҵҟа данцоз Быҭәба Орма-ҭгьы ҩаԥхьа ҩызас дышьҭихит. Быҭәба Сеилаҳ излеиҭеиҳәоз ала уи ахҭыс шыҟалаз абас ауп:
Ормаҭ дназлаз ԥшьҩык аҩызцәа аашьҭыхны, Данаҟаи ихаҭа дыхәҩыкны ашьха ихыҵны Нхыҵҟа ицеит, заанаҵ ишырӡбахьаз ала ишиашаз Абазақьа ҳәа иахьашьҭаз (абазақәа ахьынхо акәзар ҟалап), ҳаблак иазцеит. Уахынла ауаа рыцәаԥсымҭа иақәыршәаны аҩнқәа ирыҩналан, зыгәқәа рҭынчны ицәаз ахацәа аӡәаӡәала иҳәынҷаны рызегьы џьарак иааизыркын, нас инеицхырааны рырахәқәагьы еизырцеит. Данаҟаи идыруан дызқәылаз ишуаацәгьақәаз, убри аҟнытә ҩызцәас ицқәаз ирыдиҵеит ирҳәынҷаз ахацәа зегьы еимданы ӡәыр абџьар имазар имырхырц. Убри аамҭаз ахацәа руаӡәык Данаҟаи ииҳәаз ихахьы иганы рызегьы аӡәаӡәала иааимидеит, аха усеиԥш аӡәгьы акгьы анрыдрымбала Данаҟаии Ормаҭи ргәы аарҭынчны ирҳәынҷаз рҟны иаагылан, егьырҭ рҩызцәа рышьҭит еизырцаз арахә рыманы амҩа иқәларц, нас даргьы ирҳәынҷаз арҭ ахацәа рыманы даргьы лассы ишрышьҭалоз ала нараҳәаны.
Ирҳәынҷаз ахацәа Данаҟаи ргәырҽаниҵеит Наҳар акаҵәара аҟынӡа арахә рыцкарцозар аӡәы иламкьыскәа нас рызегьы рышьҭахьҟа ишдыргьежьуз, иргәыӷит иажәа шынаигӡоз алагьы. Убри агәра дыргара дшаҿыз ус Данаҟаи ишьҭахьҟала аҵықьҳәа еиқәырццакны ҩынтә ахысбжьы геит. Иртҟәаз ахацәа дрылазаарын дрызгәамҭакәа абџьар змаз Кьаҭыхәа хаҵак, еимсы иавҵазаарын «алҭи-ԥаҭла» ҳәа изышьҭаз (Быҭәба Расым иҳәамҭа аҟнытә), фынтә иҭҟьоз кьарахәк, убри ала аԥхьа Данаҟаи диеихсит, ашьҭахь Ормаҭгьы инаиқәкны даҵхазаап. Убри аамҭаз Ормаҭгьы даҵамхакәа дхысит, аха Акьаҭыхәа ахы дзиҿамкыкәа иҩызцәа днарылԥаны алашьцара дналаӡ дцеит.
Данаҟаи дызгарыз ахы иқәшәеит, Ормаҭгьы дхәын, аха иуаҭәа азԥымҵәакәа ахызаҵә абаҩ иадгылеит. Убри аамҭаз ахысбжьқәа заҳаз рҩызцәагьы иаразнакала иҿҟьаса иаакылҟьеит, иҟалазгьы рбеит, аха Акьаҭыхәа дныҵашәкәа дыбналахьан. Дук мырҵыкәа Данаҟаи аԥсеизгара иҽазикит. Ормаҭ зынӡагьы имҳәеит дышхәыз, ахы шилаз иҩызцәа идмырдыркәа иахьынӡаилшоз ичҳарц иӡбеит. Данаҟаи ихагьыжьуа ишихагылаз ус аԥсхыхра даналага, ихдырраҿ дыҟанаҵы иҩызцәа аарӡырҩны ус реиҳәеит:
– «Даагоит ҳәа шәаламган, сара исыхҟьаны шәаргьы машәырк шәақәшәар ҟалоит! Сеиқәкны суапа сылаҳәаны нас счабра насҿар-шәны, сҳаҭгәын ахьымҩашьашьа сыбаҩ џьара анышә иашәҭ, аха сҳәаҭҳа нышәмыжьын! Мышкызны сыбаҩ шәызгар бзиоуп, аха араҟагьы нышәуп, уаҟагьы нышәуп, уи усым, амала шәахьнеиуа Акьаҭыхәа дишьит ҳәа ахьӡ схымҵакәа абазақьаа зегьы еицхырааны дҭадырхеит ҳәа хьӡыс исышәҭ! Сҳәаҭҳа сашьа Омар исызишәҭ, уи идикылауа иара дидыруеит, сшьа мукәангьы иаанижьуам! Слабашьа мыждагьы егьи сашьа Кьамышә исызишәҭ, мышкы зны сшьа алхтәыс иоуазар хацламҳәала уаҩ дихәом, иаҭаххоны иҟалозар сшьа амцхәгьы ылихуеит. Саҳәа-хыш сашьаеиҵбы Шараҳмаҭ инапы иашәыркы, уи уаҩ лафҳәаҩуп, ачарақәеи аизарақәеи рҟны аҳәса хәыҷқәа рҿаԥхьа далаҽырбалап!..»– иҳәан, Данаҟаи уаҳа изымҳәакәа илацәақәа неиқәиԥсан убри аамҭаз иԥсгьы ааихыҵит.
Асеиԥш ахҭыс аныҟала икарцараны иҟаз арахә шьҭа рыгәхьаа змадаз, аԥсы уаҟа анышә дамҭакәа аԥсыбаҩ аашьҭыхны, рышь-ҭахьҟа ихынҳәразы ишзахәоз еиханы амҩа иқәлеит. Иршьыз раӡәк рнапы данҵаны мҩабжара иааихьаны еиԥш, ус Ормаҭгьы ихәра изыцәгьахеит, убасҟаноуп дышхәыз иҩызцәа ианреиҳәа. Абаса
ла аҵыхәтәантәи рныҟәара рықәымҿиакәа Ормаҭ аҩны дахьааиз, мышқәак раԥхьа иаб Ҭлаԥс дааиҭашәаны аԥсрахьы ихы рханы иԥсы ихымҵыцкәа дшыҟаз дааихьӡеит, убри аамҭаз шьҭа аӡәы деиликаауа ҳәагьы дыҟамызт. Уаҳагьы дзалымҵыкәа мчыбжьык ашьҭахь рацәак дымгәаҟкәа иԥсҭазаарагьы далҵит.
Ормаҭ иаб дыкҿанаҵы ихәра зынӡа аҽарцәгьеит, аха ихы аха имамкәа ичҳаит, аԥсыжра ашьҭахьгьы ихы дашьҭамлакәа есыуаха иԥҳәыс Шьамсиа иҿыӡәааны иҿалҳәозаарын. Даҽа мышқәак рышьҭахь дзымныҟәо аҵыхәтәан зынӡа данакӡа, ашьҭахь ахәшәтәра здыруаз ҟазакгьы дааргеит, аха ихы агәхьаа ахьимкыз аҵыхәала ачымазара бааԥсахьы зхы зырхаз ихәра абаара иалагахьазаарын. Изыҟарҵақәаз ахәшәқәа уаҳа акала иааимыхәакәа мызқәак рышьҭахь изхымгакәа иаб инаишьҭарххны иаргьы иԥсҭазаара далҵит, ауаҩыцәгьа ҳәа нхыҵи-аахыҵи усҟантәи аамҭаз еицырдыруаз, ҭауади аамсҭеи заҳаҭыр рбоз Быҭәба Ормаҭ Ҭлаԥс-иԥа.
АКӘАДЫРЧАԤА ИАХҞЬАЗ
Ажәлар роуп амилаҭ культура аԥызҵаз, дара рдоуҳа иарҿиаз рыҟазшьоуп ианыԥшуагьы, насгьы аԥсуаа рзы зегь зымчу аԥсуара ашьаҭақәагьы аҭаацәа рҟны ауп иахьыҟоу, убри атрадициала акәын рыхшарагь шырааӡоз. Ҵабыргны Аԥсуара афеномен ишахәҭоу аҵыхәтәанӡа иҭҵаамзаргьы, заԥсуахара злысны иҟоу рымчала аԥсуа милаҭ еиқәханы иааиуеит, ҳаамҭаз маҷк иуашәшәырахазаргьы макьана еиднакылартә иҟоуп.
Ауаҩы дызлоудыруа иаҳаҭыр дшазыҟоу алоуп, зегь раԥхьагьы Аԥсуара дықәныҟәаны ауп ихы шымҩаԥиго, уск дақәшәаргьы сашьцәа иахырҳәаарызеи, сыуаажәлар ишԥасзырҳәои ҳәа аԥхьа ихы дазхәыцны акәын ишидикылоз. Зыхшыҩ инанамгаз аӡә иакәзар, аешьара рзы дыԥхаршьагахон, ижәлар рзынгьы дхьымӡӷын, зегь еицҿакны ихы дазымиааит ҳәа изырҳәон, убри аҟнытә дарбанзаалакгьы еснагь агәҽанызаара иман, сыжәлантәқәа исзырҳәарызеи ҳәа дхәыцуан, избанзар хьымӡӷык игар ҳәа ихы дацәшәон. Усеиԥш акы анихь ихшара рзыҳәангьы ибӷаԥҵәагахон, убри аҟнытә ахьӡи-ахьымӡӷи дрызхәыцуан, ихымҩаԥгашьаҿ игәиҽаниҵон, еснагь иҭыԥ дырны ихы мҩаԥигон. Ауаҩы адәы дзықәу ахьымӡӷ азыҳәан ауп ҳәа, иахьагьы аԥсуаа изхырҳәаауа убри азоуп. Ахьымӡӷ сиргеит ҳәа ауаҩы данақәыршьуазгьы ыҟан, иаҳҳәап аӡәы иҽы ишакәым дасыр, сатәеимбеит ҳәа ихьымӡӷшьаны бџьарк имазар иара уаҵәҟьа инаигәыдҵаны дишьуан, издыруада аҽны бџьарк имамызҭгьы нас мышқәак ирылагӡаны ашьа мукәа иаанижьуамызт. Уи адагьы аԥсуа хаҵа ишакәым уизныҟәар иуамызт, хьымӡӷыс иҟаҵаны ихы иақәиҵон, дзықәшәаз ихы ианичҳартә иҟамзар ашьа ахьиуша дашьҭалон. Убасеиԥш ашьоура иахҟьаз аҵыхәалоуп Быҭәба Ормаҭ иԥацәа: Быҭәба Озбақьи, Быҭәба Еқәыԥи, Быҭәба Бадреи, Быҭәба Мамсыри хҵәаны даҽаџьара анхара ииасыртә иҟазҵаз, аха уи ахҭыс аҟынӡа ҳнеиаанӡа, иԥҳәысеибахаз ран Екусба Шьамсиа лыхшара ааӡаны ршьапы ишықәлыргылаз атәы аԥхьа ҳазааҭгылап.
Хыхь ишазгәаҭоу еиԥш, Шьамсиа лхаҵа Быҭәба Ормаҭ иаа-мҭамкәа иԥсҭазаара даналҵ, деибаханы лхәыҷқәеи лареи аҩны иааҩнахеит, аха акала деиҵамхаӡакәа илыхшаз ахәҩыкгьы еибарак рынмырԥшӡакәа рааӡара даҿын. Лыҷкәын аиҳабы Озбақь шьҭа ацәмаа икыртә изҳахьан, егьырҭ аишьцәа Еқәыԥи, Бадреи, Мамсыри макьана ихәыҷқәан, Шьамсиа лыӡӷаб Палангьиа агәыгәым лкыртә аҟынӡа акәын иахьынӡалызҳахьаз, рызегьы макьана иааг ада ззымдыруаз хәҩык ахәыҷқәа рааӡара лымацара иаалыдхалеит. Аамҭа цауан, ахәыҷқәагьы есааира ирызҳауан, ус дук мырҵыкәа шықәсқәак рыла илызгәамҭаӡакәа лыхшарагьы аалыҵагылеит. Шьамсиа лхаҵамԥҳәысра адагьы идырыз ԥҳәысын, лықәрахь днеиаанӡа лыхшара насыԥла еиқәшәарцгьы лҭахын, хаҵа имцац аӡӷаб лтәы аҽакын аҟнытә, лыԥҳа Палангьиа аԥхьа хаҵа длышьҭит, Џьгьарда ақыҭа Бақьҟан ҳәа иахьашьҭаз аҳблан инхоз Амҷбак ( ихьӡ еилкаахартә изыҟамлеит) ԥҳәысыс дигеит. Лыҷкәынцәа ракәзар ихшара бзиахеит, ҳаҭыр рықәны рыуаажәлар иаарылагылт, рыԥшра-рсахьа уҳәа, аӡә дубар аӡә духашҭуа аҟынӡа рабџьармаҭәа, рҽы џьбарақәа, рҽеилаҳәашьа уҳәа еиқәыӷьазӷьазуа иахьаацәырҵуаз ауаҩы даареигәырӷьартә,
42 43
ишьыцҩцәазгьы аарыҵашьыцыртә аҟынӡа рыжәҩахырқәа еибы-ҭаны иааивагылт.
Быҭәаа рҭоурых бзианы изгәалашәоз Расым Шьааб-иԥа иҳәам-ҭаны иаанхеит абасеиԥш иҟаз ианду лҳәамҭак: «Санду Кәыҵниа-ԥҳа Арухан ажәытә жәабжьқәа анеиҭалҳәалоз лажәа иналаҵаны иазгәалҭалон, нан, аԥҳәыс илхымҟьакәа ус ҟалауам ҳәа! Аԥҳәыс бзиа зыҩны дыҩноу ачарахь дызцарызеи есҽны иҩны чаразар! Аԥҳәыс бааԥс дызмоу аԥсрахьы дызцарызеи есҽны иҩны аԥсра ыҟазар!» ҳәагьы есымшааира абри ҿырԥштәыс иаалгон. Абасала аԥсуа ҵасқәа рыла иааӡаз Шьамсиа лыҷкәын аиҳабы Озбақь аԥҳәыс дааигартә ианизҳа, лнапала аӡәы дизаалгарц шылҭаххаз атәгьы, Расым ианду Арухан илҳәоны иаҳахьаз абасеиԥш иҟан:
Аԥсуаа рҟны ажәытәан убасеиԥш иҟан, иаҳҳәап аԥҳәыс даазгараны иҟаз аԥа, хаҵа ицараны иҟаз, аԥҳа, аԥхьаҟа ирҭацахараны иҟаз, мамзаргьы ирымаҳәхараны иҟаз, аԥхьа дызхылҵышьҭраз еилкааны, иани иаби азусҭцәаз дырны акәын аҳәса шырзааргоз, хаҵа ишыршьҭуаз. Ҭауади-аамсҭеигьы ари аҵас иацклаԥшуан, анхаҩшьацқьа иалҵыз, мамзаргьы ҭауади-аамсҭеи ршьацқьа иалҵыз рҟны акәын рыхшара рынасыԥ ахьырӡбоз. Быҭәба Озбақь иԥҳәысаагамҭа данааҭагыла иан Шьамсиа абри аҵас дықәныҟәаны рыҩнаҭа иақәнагахаша ҭацак длыԥшааразы акырџьара далацәа-жәахьазаарын, дҵаа-ԥшаауа дшааиуаз ус дук мырҵыкәа Озбақь ихаҭа ихала диԥшааит игәаԥхаз ҭыԥҳак. Ԥышәҭа ҳәа иахьашьҭоу Хәылҵышь аҳабла аҵыхәаны инхоз Ашьнаҟба Рашәҭан иԥҳа лакәзаарын дзышьҭанагалаз, иаарласынгьы дагьигеит игәаԥхаз аҭыԥҳа. Ари акыр шықәса раԥхьа, Озбақь иабду Ҭлаԥс џьарантә дшаауаз, ҽыҳәҵәыла дижәланы иҽи икәадыри згарц ақәызкыз, аха акгьы илмыршакәа аҵла ашьапы дадҿаҳәаланы зхаҭа зтәы ицәигаз Ашьнаҟба Рашәҭан иԥҳа Хаԥҭина лакәзаарын ԥҳәысыс иигаз, аха иабхәеи иабдуи анкьа ирзеибаухьаз иара абаидыруаз. Рашәҭан даамсҭамызт, аха анхаҩра аҵкыс деиҳауп ҳәа дрыԥхьаӡон, убри иԥҳа Озбақь дышлышьҭанагалаз Шьамсиа ианеилылкаа еиҳагьы дамеигәырӷьазар мап ҳәа ахылымҳәааит. Асеиԥш аус бзиа аныҟала Озбақь иашьцәагьы, раҳәшьа Палангиа дзырҭаз рымаҳә Амҷбагьы, ианшьцәа Аекусбақәагьы еигәырӷьаны аҭаца данааргоз аҽны еицхырааны ачара-жәра руит еиҵҳәаны.
Ачара ашьҭахь мызқәак ааҵхьаны еиԥш, Рашәҭан имаҳәи иԥҳаи наԥхьаны, ԥсыуала ишахәҭаз инашьҭны апату ҟаиҵеит, амаҳә ихәҭаз ала аҳамҭагьы ирҭеит. Убри ашьҭахь хара имгакәа Озбақьгьы иабхәараа аҩныҟа иааԥхьаны ачара-жәра ҟаиҵеит, иахәҭаз ауаа рыдгаланы ҳаҭыр рықәиҵеит. Адырҩаҽны аԥшәма исасцәа аԥсшәа реиҳәон, аԥсшәаҳәара здыз Ахсалбак (ихьӡыз еилкаамкәа иаанхеит) ашҭа агәҭа даақәгылан ишахәҭаз ала ажәа бзиа иҳәеит, аҵыхәтәан аҽи акәадырчаԥеи неиқәҵаны ԥсыуаҵасла аԥсшәа нахҳәааны абхәа инапы аӷәра надаркит. Рашәҭан ҳам-ҭас ирҭаз аҽы иақәыз акәадыр илаԥш шынахьысызҵәҟьа анкьа иара ишитәыз аҟара иаразнак идырит, аха уи аҽны џьеи акы иҿыҵҟьарын, акәадыр иадибалаз акгьы ахымҳәаакәа аҽи акәадыри еиқәҵаны ҳамҭас ианаршьаз иманы аҽны иҩныҟа дхынҳәит. Аҩны дышнеизҵәҟьа аҽы акәадырчаԥа нақәхны цқьа днахәаԥшызар, ибла иабаз агәра изымго иааџьеишьеит, акырӡа шықәса раԥхьа Кәыдри Мытҟьали ахьеилало аԥшаҳәаҿы ҽнак зны џьарантә дшаауаз иԥылаз аҭаҳмада итәы игарц ҽыҳәҵәыла данижәлаз акы ааилмыршакәа ихаҭа ицәигаз икәадыр, абар аҽы иақәҵаны иахьирҭаз. Анкьа қлыбла аҽышькыл иаиҭахьаз адырга алоуп излаидырызгьы, убри нахыс ари дамыртәо-дамырцәо гәҭыхас ианыҟаиҵаӡа ашьҭахь ҽнак зны имаҳә аказы диҭаххазшәа изыцҳаны дааигеит, имаҳә инапала ирхынҳәыз икәадыр шиднагалаз еиликааразы. Озбақь илықәыршәны иабхәа дахьизнеиз ауха диазҵааит, ҳамҭас исышәҭаз абри акәадыр змухда ҳәа, аха Озбақь ишидыруаз иаб Ормаҭ икәадыр ҳәа акәын. Рашәҭан имаҳә уи акәадыр ахы-аҵыхәа ҳәа акгьы шизымдыруаз аҟара аниба, нас уи аҭыӡшәа уаҳа идимцалеит, аха зегьакоуп уеизгьы аилкаара дашьҭаҵырц игәы иҭамызт, иԥҳа дзыҩнагылаз аҩнаҭа икәадыр шрыднагалаз еилымкаакәа шьҭа ааныжьшьа имамызт аҟнытә.
Абасала Рашәҭан имаҳә иҟынтәи иднагалаз анкьатәи икәадыр изнарҵасыз агәҭыха рацәа ҭаха анинамҭаӡа ҽнак зны иҩықәыр-шәны ихаҭа имаҳә дизцеит, издыруада иԥҳа ланхуа Шьамсиа акыр лдыруазар лирҳәарцаз. Шьамсиа лҭаца лаб дахьырҭааз еигәырӷьаны ауха ашьтәа изшьны, агәылацәа идгаланы ишахәҭаз ҳаҭыр иқәырҵеит. Адырҩаҽынгьы ишахәҭаз дырбеит, ашьҭахь
44 45
ицамҭазшәа Шьамсиа лацәажәарҭа ишиоузҵәҟьа лгәы инықәшьшәа дналазҵааит, ҵаара ԥхашьарам, абри ҳамҭас исышәҭаз акәадыр змышәхда ҳәа. Шьамсиа иаразнак лцәа иалашәеит Рашәҭан ас-еиԥш дҵаазар џьара акы шыҟаз аҟара, ҵабыргны абри башагьы дшамазҵааз аҟара гәҩарас ианыҟалҵа, ашьҭахь азҵаара лҽына-хыгашәа лхаҭа азҵаара днаҿалкит абасеиԥш:
– «Абри, уара, узазҵааз здыруазар, нас саргьы иуасҳәарын из-маҳхыз дызусҭоу?»
Асала азҵаара данаҿалк, иаргьы ирмаанашәа аҭак ҟаиҵеит абасала:
– «Сара избахьоу, издыруа кәадыруп, насгьы абри уаҩыкгьы дақәыршьхьеит!» – иҳәан, Рашәҭан ашьҭахь иацәиршәарцгьы ақәикит.
– «Акәадырҟаҵаҩ акәадырқәа зегьы еиԥшны иҟаиҵоит, харантәы унахәаԥшны адырра уадаҩуп! Амала, ихҭаукыз убри акәадыр издыруада уара иухатәны ҷыдала џьара дыргак аҭаны иумазар, уҳәашьа злаҟоу ала ҳамҭас иуаҳҭаз акәадыр хымԥада анкьа уара иухатәызар ҟаларын! Убри аҟнытә аиаша соуҳәар, нас саргьы ахы-аҵыхәа ахьынӡаздыруа уасҳәарын!»–лҳәан, Шьамсиа ари ас аниҳәа ларгьы даҵамхакәа азҵаара днаҿалкит.
– «Ибҳәаз иашоуп, ари акәадыр анкьа сара истәын, дыргасгьы иамоу убри ауп, аҽыжәларҭа аганахьала аҽышькыл қлыбла адырга асҭахьан, уи ашьҭа мҩашьаххуа уажәыгь иануп, убри алоуп излаздырызгьы!.. Уижьҭеи заҟа шықәса ҵхьоу сгәалашәом, аха ҽнак зны џьарантә сшаауаз сымч зқәымхоз џьоукы амҩан иаасықәшәан, дара хҩык ыҟан сара аӡәк сакәын иҟаз, сымч мырхакәа исиааины сыҽгьы скәадыргьы сцәыргеит! Убри азоуп абри акәыдыр ахьшәыднагалаз аилкаара сзашьҭоу!» – убри аамҭаз даахәыц-хәыцын, анкьа ҭаҳмадак имацара диааины ишицәигаз аҳәара дацәыԥхашьаны, мцла даацәажәеит Рашәҭан.
Шьамсиа дыԥҳәыс ҟәыӷамзи, Рашәҭан ирҭаз акәадыр азҵаара даналага нахыс, аҳаҷаҳәа лгәы азҩеит, ҩажәаҟа шықәса раԥхьа лабхәа Ҭлаԥс џьарантә дшаауаз амҩан иԥылаз хаҵак иҽи икәа-дыри ицәигарц анақәик уи ахаҵа акгьы илмыршакәа зхаҭа зтәы игаз шиакәыз аҟара, насгьы абыржәоуп ианылдыр Рашәҭан даашьҭны ҳамҭас ирҭаз акәдыр ҵабыргны анкьа иара ишитәыз ала. Шьҭа дымҩашьахуа абри цқьа агәра анылга ашьҭахь, Шьамсиа дааԥышәарччаны, лабхәа ишизиуз шьҭа илырҳәаразы анылҭахха, аҵыхәтәан абас ала даацәажәеит:
– «Ахаҵа дызқәымшәо акгьы ыҟам рҳәоит, укәадыр шуцәыргаз аиаша зуӡои? Сара сыԥҳәысуп, аха уажәақәа џьара еиҭасҳәар ҳәа умшәан! Абри ухала ианцәыругах, насгьы схаҵоуп ҳәа ухы уԥхьаӡозар ишухьҵәҟьаз шьҭа аиаша ҳәа?»
Шьамсиа акыр еилызцоз ԥҳәысымзи, Рашәҭан иаразнак идырит зегь рыла деилкааны дышлымаз аҟара, убри аҟнытә шьҭа ихы лцәиӡартә дшыҟамыз цқьа даназхәыц ашьҭахь даалаган илзеиҭеиҳәеит акыр шықәса раԥхьа амҩан иԥылаз ҭаҳ-мадак дизымиааикәа, иҽи икәадыри шицәигаз. Ҵлак ашьапы дадҿаҳәаланы данца ашьҭахь, ихҭыгәлаз хьчак дыргаӡаны, ихаҭы-ԥан дышҿеиҳәаз, нас дызцыз арахә ихцаны ишкеицаз уҳәа, шьҭа иаԥикуаз имамызт аҟнытә, акыр шықәса раԥхьа дзықәшәаз зегьы нҭарттаны аиаша леиҳәеит.
– «Ҽыки кәадырки рзыҳәан хышә-хы аԥсаса уоузар уаҳа иуҭахыз!»– лҳәан, Шьамсиа ҩаԥхьа дааԥышәарччаны аҵыхәтәан дагьынаихыхәмарит.
– «Ибықәшәира ус иоуааит, избанзар изгаз аԥсаса Маршьан Жьампыл итәызаарын! Уи ишитәыз сара иабаздыруаз, ашьҭахь дҩасышьҭаланы еиликааит сара ишызгаз, аха уи азын сцәа ккаӡа исхыхны ӷьацашьак сымамкәа сҟаиҵеит! Иԥсаса ансырхынҳәуаз рцынхәра аҟара аваргыланы, иҟасҵаз азы хазы иахысшәаар акәхеит» – аамсҭа дышизныҟәаз уажәыгьы игәы иаланы аҭак ныҟаиҵеит Рашәҭан.
Шьамсиагьы ашьҭахь лгәы аартны даацәажәан, ицәымӡакәа иалҳәеит, лабхәа Ҭлаԥс шиакәыз аҽи акәадыри ицәызгаз, аха асеиԥш ззиуыз Рашәҭан ихаҭа иҳәаанӡа иара шиакәыз шылзымдыруаз. Аиуара анрыбжьала ашьҭахь ҳамҭас ирҭаз акәадыр лабхәа ицәигахьаз акәадыр шакәыз рзымдыркәа ишрыхьыз, насгьы иҵагьы акәадырқәа рыман даҽак ирҭар ҟамлоз, аха иаадырзеи, сукәахшоуп, хьаас иумкын, идырны ишыҟаҵам удыруаз ҳәа, игәы иалымсыртә лажәа даара ирԥшӡаны даацәажәеит. Егьа ус акәзаргьы, Рашәҭан уеизгьы ԥыхьагьы уажәгьы ихьыз даара игәы
46 47
ишалаз иныԥшуа ауп, иӡӷаб дызмаз рҟны даанымгылакәа аҽны-ҵәҟьа дынҽыжәланы иҩныҟа дшыхынҳәыз.
Аҩны дахьнеиз, сара сҳәынҷаны сзырҳәыз аҭаҳмада имаҭа ԥҳәысыс иигаз сыԥҳазаҵә сыԥсыр саб ҳәа сылзымҵәыуа, ахьы-мӡӷ сзыргаз аҩнаҭаҿы днанагоит ҳәа иҟадаз, шьҭа уаҟа амаҵ луа ҟалашьас иамоузеи ҳәа, зынӡа ихы иақәиҵеит аҵыхәтәан. Абри даргәашгәаҭеиуа дшамаз, ашьҭахь игәы иҭеикыз аӡәгьы иам-ҳәакәа ҽнак зны иҷкәын дынҽыжәиҵан, аҽы вакгьы наиҭаны иԥҳа Хаԥҭина лахь дишьҭит, лангьы дыгәхьааганы дыԥсуеит, ԥыҭраамҭак аанҿасраҳәа длеижьаны аҩныҟа дааигарцаз. Озбақь иангьы иаргьы мап ацәыркуа иҟазма, Хаԥҭинагьы ҵабыргны лан длымбеижьҭеи дыгәхьааганы дыҟамзи, ларгьы ацара анылҭахха лашьа иааигаз аҽывак днақәтәан, убри аҽныҵәҟьа лашьагьы ларгьы амҩа иқәлеит.
Рашәҭан иԥҳа аҩны даниоу, дналыдтәаланы илеиҳәеит, анкьа дзықәшәахьаз зегьы, ахьымӡӷ изыргахьаз иҩнаҭа дшыҩнагылаз, ари уаҳа ԥсыхәа змамыз акәын аҟнытә убри аҵыхәала лхаҵа дилҵырцгьы лыдиҵеит аҵыхәтәан. Хаԥҭина азнаказ лаб асеиԥш аԥхашьара ду дақәзыршәахьаз рыҩнаҭа дышнанагаз анеилылкаа иҟалҵара дақәымшәо, илҳәара лҿамшәо, схаҵа иахь схынҳәып лҳәаргьы цашьак лзыҟамҵо, дахьааиз дшылак-ҩакуаз даанхеит. Лыҩны дыҟеижьҭеи абар мызкы аҟарагьы ныбжьысит, аҩбатәи амзагьы нҵәаны ахԥатәигьы ирҭалеит, аха лыхабарк аныҟамлаӡа ашьҭахь Озбақь иашьеиҵбы Бадра аҽывак иҭаны иабхәараара рахь дишьҭит дааигарц, аха дахьнеиз иҭаца Хаԥҭина лаби лашьеи араҟа шәара шәҭаца ҳәа уаҩ дыҟам, шьҭа аиуара ҳәагьы акгьы ҳзеилам, сыԥҳа лҵыхәала уаҳа арахь аӡә шәыхабар сышәмырбан ҳәа, мап ицәкны иԥҳа димышьҭит. Ибзиахәха ишааиуаз иаалырҟьаны рхы зыхдырҟьаз Бадра изеилымкаауа изымбатәбараханы зны иҽирхааит, ашьҭахь иҽирцәгьашәа ҟаиҵеит, анс иҳәеит, арс иҳәеит, аха иаҿаршәӡаны иҭаца дирымҭоушәа аниба иҟаиҵарыз, зынӡа агәеихшәара аҟынӡа инеибацар аҵкыс ҳәа аҵыхәтәан игәы дааҭахәыцын, нас уаҳа ирымамкыкәа иааигаз аҽывак иварԥало ишьҭахьҟа дхьагәгәа дхынҳәгәышьеит. Аҩны дахьааиз иҭаацәа дҩарылатәаны иреиҳәеит Хаԥҭина лаби лашьеи ирӡбаз, насгьы иашьа иабхәарааи иареи еиванамгаларазы дацрамлакәа акәын еиҭаҳәашьа шыҟаз, аха зегьы акәоуп бааԥсрас иҳадырбалазеи, ҳзыхдырҟьазеи ҳәа Озбақь иангьы иаргьы ираҳаз цәгьалаҵәҟьа ргәы бжьнахит, ӷәӷәалашәагьы иаргәааит.
Асеиԥш агәырхьга жәабжь анраҳа, Шьамсиа лыҷкәын Еқәыԥ даашьҭыхны, адырҩаҽны илықәыршәы Ашьнаҟба Рашәҭан иахь дцеит, раԥхьаӡа ҭацас илбаз ашьҭахь лҭаацәа ахьхәны дзырхырбааз еилылкаарц. Ашҭа ишынҭалазҵәҟьа аԥхьа лҭаца лхы налықәкны иҟалазеи, ҳзыниазеи, иҳахьзеи, сҭаца Хаԥҭина мыжда ҳзыхбырҟьаз бҿала ибҳәар сҭахуп, ҳазкабыжьуа змааноузеи ҳәа дынкыдылцалеит, аха убри аамҭаз Хаԥҭина лаб иахьиаҳауаз лгәы иаҭахыз акгьы лзымҳәеит. Аиашазыҳәан Хаԥҭина лхаҵа бзиа дылбагәышьон, аха лаб иҿаԥхьа иаартны акгьы лзымҳәошәа Шьамсиа ианылба аҵыхәтәан лҽаарцәгьаны, иҳадыжәбалаз ааҳмаҳакәа шьҭа арантәи цашьа ҳамам ҳәа, ашьҭахь Рашәҭан днаидтәаланы дныкҿалцалеит. Ҭакс ииҳәараны иҟааз, мзызс иҟаиҵашаз анимоу ашьҭахь, абас-еиԥш аҭак ҟаҵеит: «Сара Сышьнаҟбоуп, шәара аамсҭацәақәак реиԥш зыхьӡ-зыԥша ҳараку Быҭәбақәоуп, сыԥҳа дызлазбо шәара шәымаҵ ишахәҭоу илуртә аҟынӡа дыҟам! Шәгәы иалашәмырсын, аха сыԥҳа ҭацас дышәзаԥсам!» ҳәа, ҽыҵгас иҟаиҵеит.
Ҳара усеиԥш макьана акгьы лыдҳамбалац, зегьы ҳлеигәыр-ӷьаҵәа ҳаҟоуп, уанаџьалбеит, ауаа рахь лаҳаҭыр лаурҟәуама ҳәа Шьамсиа уи даҿаапкит, аха егьа лҳәазаргьы Рашәҭангьы иаҿаршәӡаны имуҵәҟьеит. Шьамсиа ишԥаҟалҵарыз, лҭаца лаагара ҳәа дахьцаз акгьы лзалымхыкәа, аҽны лышьҭахьҟа дхынҳәит, аха ари ларгьы лхы иақәҵаӡаны дыҟамзи, аҵыхәтәан илыӡбеит шьҭа хар змамыз ауаа изыскып ҳәа. Ҵабыргны ашьҭахь даалаган, унеишь-уааишь ҳәа зырҳәалоз лабхәа Ҭлаԥс иабхәараа иреиуаз Ахсалбақәа рахьынтә ҩыџьа, лара лышьҭрахьынтәи Екусбақәа ҩыџьа аашьҭыхны, рацәак хара имгакәа, ҽнак зны Рашәҭан иашҭа ауаа лыцны иааҭалеит, иҟалҵалакгьы лҭаца дылгаразы. Иахьнеиз ҩаха-ҩымш рыфа ыҟамкәа рыжә ыҟамкәа Рашәҭан идтәаланы иацәажәара иаҿын дазааргаразы, аха егьа ҟарҵазаргьы иара ус акала даарзымхәыцит, уи аҵыхәала кыр еибаргәаҟзаргьы зегьы акоуп иаргьы цасҳәан имуҵәҟьеит. Акыр ианеибаркара ашьҭахь Шьам
сиа маҷк лыԥсы ааиҭалкразы адәахьы лдәылҵымҭа иақәыршәаны Хаԥҭина еимҟьарак шаалоузҵәҟьа, иаабжьырҟьаны ланхәа лхы налыдкыланы маӡала илалҳәеит, лаби лашьеи егьа ҟарҵаргьы зегьыакоуп дыбналаны лхаҵа иахь дшыхынҳәуаз ала, насгьы уажәы азыҳәан лаб ихҟьаны дызрыцымцаргьы, нас еизааибагарцаз уажәы баша рыгәқәа еихмыршәакәа рышьҭахьҟа ихынҳәразы.
Рашәҭан ианимуӡа иҟарҵарыз, уи аҽны акгьы рылымшакәа рышьҭахьҟа ихынҳәит. Убри нахысгьы ирзеиԥшымтәыкәа Шьамсиа дгәаҭеиуа лҭаца лаагара дшьашьҭаз ус иаалырҟьаны даачма-зҩхан, еиӷьхашьак лмоукәа жәохәымш рыла лыԥсҭазаара далҵит. Убри аҽныҵәҟьа аишьцәа ааицәажәан Рашәҭан иахь Абашь Делал ауаа ицҵаны дрышьҭит, рҭаца даабжьҟьаны ланхәа дылҵәыуарц. Хаԥҭина лаб иҩны дшыҟаз ланхәа дшыԥсыз анлаҳа, ашҭа днықәгыланы акукуҳәа дыҳәҳәеит. Лыҳәҳәабжь заҳаз агәылацәа еизнагеит, лцәа лхыхны аҟәада лҿашәы лҽыҟалҵеит, аԥсрахьы дыргаразы инеиз дрыццарцгьы лҭаххеит, аха изхәарҭоузеи лаби лашьеи аҿаԥара дыҩнакны ашә адыркын, шәаџьҳәара инеиз дрырымҭеит. Хаԥҭина лаагаразы ицаз ишԥаҟарҵарыз, иахьнеиз ишрызныҟәаз ргәамԥхазаргьы ирҿамԥакәа имида-гәидаха рышьҭахьҟа ихынҳәит, иахьааиз аишьцәа ирарҳәеит ишрызныҟәаз. Зыԥҳәыс дызмауз Озбақьи иашьцәеи иҟарҵарыз, еиҭахгьы изларылшоз ала абыржәыкгьы ирычҳар акәхеит.
Рашәҭан идыруан иԥҳа Хаԥҭина лхаҵа иахь мышкызны дых-нымҳәыр шылымуаз, убри аҟнытә иуа бзиа Арысҭаа Паҷ дахьынхоз иҩықәыршәны ҽнак дизцеит, Паҷ иидыруаз џьара аӡәы иԥҳа дииҭарц азыҳәан инапы ианиҵарц. Паҷ иуа Рашәҭан асеиԥш аниҭахха мап ицәикуа дыҟазма, еиҳәеит Адиан иқьаҳиа Ашла-иԥа Хымҷыҷ ҳәа аӡәы дхаҵа еибаны дшыҟаз, дагьшхаҵа бзиаз, издыруада дақәшаҳаҭзар убри диацәажәаны дазааигарц шилшозгьы наирдырит. Рашәҭан иуа Паҷ маҳәыс идирҽхәалаз ихы-иҵыхәа шыҟаз еилырганы ианирдыр аҵыхәтәан дазыразхеит, ашьҭахь еиқәышаҳаҭханы иԥҳа Хаԥҭина шьҭа убри лассы дигартә ирманшәаларцгьы диҳәеит.
Арсҭаа Паҷ аамҭа мгакәа Ашла-иԥа Хымҷыҷ дазааганы иабжьигеит аԥҳәыс дизиҳәарц шиҭахыз, Хамҷыҷгьы асеиԥш аниаҳа мап ахиҳәаауа дыҟазма, иаразнак дақәшаҳаҭхеит Рашәҭан иԥҳа лгара. Абсала иааицәажәаны аусқәа аныҟарҵа ашьҭахь Хаԥҭина лаби лашьеи илыдырҵеит, иҟарҵаз аҿҳәара иахымгакәа Хымҷыҷ диццарц. Хаԥҭина ари даараӡа ихьаалгеит, насгьы даҽаӡәы иццашьа лымамызт аҟнытә, ашьҭахь илулакгьы маӡала лхаҵа Озбақь иаҳартә иҟалҵеит лаби лашьеи ишылҭахым мчыла Ашла-иԥа Хымҷыҷ дирҭарц ргәы ишҭаз ала. Озбақь асеиԥш адырра шиоузҵәҟьа аҽныҵәҟьа дҩҽыжәланы Хымҷыҷ дизцеит, дахьнеиз лакҭахаак имырбакәа еиҳәеит, ԥҳәыс дааугоит ҳәа саҳауеит, аха иугарц иуҭаху сара сыԥҳәыс шлакәу удыруама ҳәа. Хымҷыҷ иаҳахьан Ормаҭ иԥацәа ишуаацәгьақәаз, аказы уанрывалагьы иаразнак ушахьдырхәуаз, убри аҟнытә иаразнак мап икит, уԥҳәыс лҟны сара ус сымам ҳәа дқәит-дшәиит, аԥҳәысаагарагьы сгәы иҭасымкыц ҳәа аҵыхәтәан мцла аҭак ныҟаиҵеит. Озбақь иаҳаз агәра ганы ишьҭахьҟа дхынҳәит, аха иԥҳәыс изаалыцҳазгьы гәҭыхас ишимаз, ашьҭахь Хаԥҭина ишылҭахымыз лаби лашьеи аалаганы Хымҷыҷ дирҭеит ҳәа, рацәак аамҵыцкәаны ус ҽнак зны иаалырҟьаны абасеиԥш иаҳаит.
Аишьцәа Ормаҭ иԥацәа ари ихьымӡӷ дуны ирыдхалеит, ҳа-шьеиҳаб иԥҳәыс диҵхны даҽаӡәы дирҭартә, ҳатәамбакәа абас ишԥаҳазныҟәеи ҳәа рхы иақәырҵеит. Насгьы ирдыруан Рашәҭан иҷкәынгьы иаргьы унарыдыххыланы иуршәашаз шракәмыз, Хымҷыҷгьы кәадак иакәмызт, аха урҭ ирыцәшәаны шьҭа аагылашьак рымамызт аҟнытә, ҽнак зны Озбақь иашьцәеи иареи неид-тәаланы ирыӡбеит, ахьымӡӷ рхымхкәа иаанырмыжьырц, мышқәак рыла иагьыруит ршьа. Иааибыҳәаны амш аналырхыз аҽны Ашьнаҟба Рашәҭан иԥагьы иаргьы, Хаԥҭина дзырҭаз Хымҷыҷгьы днарыдкыланы, уахыкала ишьны ибналазаап.
Еимшьҭрала еихылҵышьҭраз аижәлантәқәа ажәытәӡа инаркны XIX           -XX -тәи ашәышқәсақәа рзынӡа аԥсуаа ҵасны ирыман ашьоура, ашьа зыдхаланы иаанхазгьы зшьа ззымуыз ҳәа ихьымӡӷны идхалон. Иахьа уажәраанӡагьы аԥсуаа рҿы иажәаны иаанхеит: «Ашьа жәра ақәым», «Ашьажә баауам, иԥсуам» ҳәа ирҳәо, арҭ ажәақәа ҵакыс ирымоу, егьа аамҭа бжьысыргьы ашьа мукәа иаанрыжьуам ҳәа ауп. Ашьоурақәа ирыхҟьаны ҭаацәаныла, мамзаргьы
50 51
абшьҭрала ихҵәаны рынхарҭақәа анырԥсахлозгьы ыҟан, раӷа иахьиҿархасҭамыз ихҵәаны ахара ицон. Аԥсуаа рҟны зны-зынла ажәлақәа рыԥсахрақәа зыхҟьозгьы убарҭ ашьоурақәа ракәын, ауаҩы дызшьыз инхарҭатә ҭыԥ аниԥсахуаз, гәҩарас дҟарым-ҵаразы ижәлагьы иԥсахуан. Иара убас, ажәла ԥсахра аан зынӡа иҟамыз ажәла ҿыц ӡыбны ашьҭыхра мзызс иаман, ажәытәан ахәыҷқәа рыҭиреи раахәареи анымҩаԥысуаз.
Ашьоура иаман ахатәы ҵасқәагьы, иаҳҳәап иаӷахаз дшыцәоу ишьра, иара убас абџьар икымкәа иҭархара, мамзаргьы дцәыҵа-гыланы еихсра аԥсуаа хаҵарам ҳәа иршьон. Асқьыфцәа рҵасқәа ҭызҵаауаз Геродот иазгәеиҭахьан абасеиԥш: «Ашьра ҟазҵаз дҭарханы ишьа ижәуан зшьа зуыз асқьыф» ҳәа. Абри аҵас аԥсуаагьы ишрымаз ҩашьомызт, избанзар «Дышьны ишьа зжәааит!» ҳәа, ирҳәоз ажәа иахьа уажәраанӡагьы иаанханы иҟоуп. Аԥсны аҳ Михаил Чачба аԥсуаа рзы ихырҵәагаз ашьоура аҵас аҵыхәтәа ԥиҵәарц 1864 шықәсазы, Лыхны ашҭаҿ жәлар реизара ҟаҵаны ирылаиҳәеит, аха лҵшәак амоукәа иааиуан Асовет мчра Аԥсны ишьақәгылаанӡа. Ҵабыргны ажәытәӡан аԥсуаа ирҵасмызт ауаҩы ишьра, аӡәы цәгьарак иамхаҟаҵар, иҟаиҵаз ацәгьара зеиԥшроу еиԥш, ихәҭаз ахарадҵара иахәаԥшны иламкьыскәа хьырхәрак аҳасабала дахьынхоз аҳабла далырцон, мамзаргьы еашьара дрылырцон, ишьҭахьҟа ахынҳәра дақәиҭымкәа Аԥсынтәыла иалырцозгьы ыҟан.
Аԥҳәыс илхымҿиаауа егьыҟам рҳәоит, избанзар аԥҳәыс илхыл-ҿиааз иарбанзаалакгьы аҭыԥ ақәҵара еснагь иуадаҩын, ашьоура аҟынӡа ианнанагозгьы ыҟан, убри ауп Хаԥҭинагьы акгьы лхарамкәа лара илхырҟьаны лабгьы лашьагьы, аҵыхәтәан мчыла дзырҭазгьы днарыдкыланы, лара илықәӡыртә иҟазҵаз. Зныкала хҩык ауаа рҭархара имариа усмызт, насгьы иҭадырхаз рышьҭамҭагьы ӷәӷәан аҟнытә, асеиԥш аӷацәа андырҳа шьҭа иаарласӡаны аешьцәа џьара рхы амардар акәхеит, мамзар рус цәгьан. Иахьцашаз даара иазхәыцит, аха аҵыхәтәан еиқәышаҳаҭханы иҩҽыжәлан, Аҭара ақыҭан инхоз ҳәа зыӡбаху раҳахьаз аҭауад Гьаргәал (Григори) Чачба изцеит рхы имардарц.
Аҭара ақыҭа ижәытәӡатәиу қыҭоуп, жәытәнатә аахыс традициала ибеиоу, зҭоурых акырӡа иҵаулоу аԥсуа қыҭоуп. Ақыҭа аусҳәарҭа ахьыҟоу ааигәа-сигәа иаҵанакыз адгьыл анкьаӡа зны Уаҭрына ҳәа иашьҭан. Ианакәзаалакгьы аԥсуаа рымацара ахьынхоз азы аԥсыуа қыҭа ҳәа иашьҭан, аха нас XIX-XX -тәи ашәышқәсақәа рзы, ирацәаҩымзаргьы иқәнагало иалагеит атәым милаҭ еиуазгьы. Зегь раԥхьа иааны инхеит аерманқәа, нас иаалаган Аҭара ақыҭа иаҵакыз адгьыл, дара ахьеиланхаз хазы иқыҭаны Аҭараерманқәа ҳәа ахьӡыртәит. Урҭ рышьҭахь, 1970 -тәи ашқәсқәа рзы ақыҭа амрагыларахьтәи адгьыл ахәҭак нацрыҟьаны, ҭоумышьааи аҭарааи ирыбжьанхеит, аҵыхәтәан Аԥсны жәлар рџьынџьтәылатә еибашьра иқәнацаз, ақырҭуа милаҭ еиуаз ашәанцәа. Урҭ иахьа уажәраанӡагьы инхозҭгьы, шьҭа ҳазхәыцып уааԥсырала рхыԥ-хьаӡара ахьынӡаҟалашаз.
Аҭара ақыҭа иашьагәыҭу ажәлақәа иреиуоуп: Кәыҵниаа, Быҭәаа, Џьалаӷаниаа, Кәакәаа, Џьынџьалаа, Адлеиаа, Аҳәаа, Ҷанаа, Бигәаа, Аҟәсбақәа, Бҷиаа, Багаҭалиаа, Маршьанаа уҳәа, иара убас инхон ажәла заҵәқәагьы, зегь раасҭа зыжәла рацәоу ҳәа иԥхьаӡоуп Кәыҵниаа. Арҭа ажәлақәа зегьыҵәҟьа ракәымзаргьы еиуарылагьы еизааигәақәоу роуп, мамзаргьы аеншьарылеи аеҳәшьаԥарылеи уҳәа, жьрацәарыла еиҭынхацәоуп. Ҳабла-ҳаблала амаҵурагьы рзеилоуп, аихаҵгылара бзиа рыбжьаҵаны, ацәгьеи абзиеи рзы иахьагьы еицхыраауеит.Аҭоурыхҭҵааҩ Ш.Д.Инал-иԥа иусумҭа «Аԥсуаа рантропонимиа» аҟны иазгәеиҭоит, Аҭара ақыҭан иахьа иҟоу ажәлақәа рнаҩсангьы анкьаӡа зны: Андуӷлоаа, Гьагәаа, Шьырба, Џьаман-иԥа ҳәа ажәлақәагьы шынхоз, аха урҭ иахьа иҟам, насгьы дара анықәҵыз, изықәҵыз, иахьагаз уҳәа шьҭа аилкаара уадаҩуп.
Аԥсуаа рҟны аханатә аахысгьы ирымаз аихаҵгылара рми-лаҭтә етикатә культуроуп, ажәытәынгьы ус иаԥсыуароуп ҳәа анхаҩи аҭауади рыбжьарагьы аихаҵгылара рыбжьан, аԥсуара иқәымныҟәоз дҭауадзаргьы даамсҭазаргьы ижәлар рҿаԥхьа иаҳаҭыр ланарҟәуан, анхаҩгьы убас. Ари аҵас аԥсуараҿы аҵак ду шамаз еснагь иаанхон ахьӡиахьымӡӷи, ахьӡи-аԥшеи ақәныҟәара, уи иахьа уажәраанӡагьы аԥсуаа рҟны амч шамоу иаанхоит, избанзар ари Аԥсуаразы иреиҳаӡоу кодексуп, милаҭтә цәаҩоуп, Аԥсуара еиҳау даҽак шыҟам иахьагьы агәра ргоит. Убри азоуп Гьаргәал Чачбагьы аус иақәшәаз аешьцәа еилкааны дырхаҵгылартә дҟазҵаз,
52 53
насгьы иара иқәгәыӷны ицхыраара иаҳәарц изнеиз аешьцәа иш-уаахәыдақәамыз аниба ҳаҭырла идикылеит, аха рус цәгьан азы иара иҟны Еқәыԥ зыхьӡыз дааникылеит. Егьырҭгьы дрыцхраарц, иара еиԥш кыр зымчыз аҭауадцәеи аамсҭацәеи рахь қыҭацԥхьаӡа еихишеит, аишьцәа руаӡәык Бзыԥын инхоз Лакыр Зосҳан иахь дишьҭит, егьи Ҷлоу ақыҭан инхоз Ачба аамсҭак иахь ддәықәиҵеит, даҽаӡәы Барӷьаԥ ақыҭантәи аамсҭа Емхаак инапы даниҵеит, егьи иаанхаз Маршьан Кәыџь иахь дишьҭит.
Акыр зхыҵхьаз Аҭаратәи абыргцәа изларҳәоз ала, Гьаргәал Чачба Аҭара ақыҭа Кәыдрыхықә аганахь Абаажә ахәы ҳәа иахьашьҭоу дынхон ( Гьаргәал Чачба дынхон Ҷлоу ақыҭан ҳәа зҳәақәоугьы ыҟоуп. Насгьы дызлаҭауадыз ала иҟалап ҩыџьараны, Аҭарагьы Ҷлоугьы анхарҭақәа ҟаҵаны имазҭгьы), аха Аҭаратәи ажәабжьҳәацәа изладырҵабыргуа ала Аҭара акәын инхарҭаҵәҟьа ахьыҟаз. Абри зыршаҳаҭуа акәны иҟоуп, 1978 шықәсазы Ашәҟәҭыжьырҭа «Алашара» иҭнажьыз, аԥсуа ҵарауаҩ, афилологиатә наукақәа рдоктор, апрофессор С.Л.Зыхуба иусумҭа «Аԥсуа жәлар рҭоурыхтәфырхаҵаратә ҳәамҭақәа» зыхьӡу иусумҭаҿ, 120 124-тәи адаҟьақәа рҿы иануп «Кәыҵниа Ташь» ҳәа хыс измоу авариантқәа ҩбаны: « Абра Аҭара ақыҭан дынхон Кәыҵниа Ташь ҳәа хаҵа ӷәӷәак… Ианакәзаалак аҳ Гьаргәал Чачбеи иареи ргәаӷ еиман… Ҽнак зны Ташь дахьцаз нхыҵынтәи дхынҳәны дааит Аҭараҟа, иашьцәа рахь. Дахьааиз игәы бааԥсхеит. Ташь дааны игәы бааԥсны иашьцәа рҿы дышьҭоуп ҳәа Гьаргәал ианиаҳа, акьараз акәиршан, Ташь дикит, дбаандаҩитәит. Днаган абаа (уи абаа уажәыгь иҟоуп Аҭара ақыҭан), абрахь Кәыдры ахықәахь дҭеикит…» Ташь Кәыҵниа. (Авариант I) Кәыҵниа Қарбеи Маҳаид-иԥа иҳәамҭоуп, усҟан 45 шықәса ихыҵуан. Иҭаҩуп 1973 шықәса фераль 25 рзы.
Уажәшьҭа ҳахәаԥшып 2-тәи авариантгьы: «… Ташь ишәақь игәы иқәҵаны дшыцәаз, иааикәшан, длышьҭагәа дыркит… Аҭара ахәы ҳәа ыҟоуп, убра Аҭара ахәаны абаа гылоуп уажәыгь, убри абааҿы Гьаргәал аҩцара ду иман, ӷәыла иҟаҵан, Кәыдры ахықәҵәҟьа ихықәгылоуп… Ташь деиқәԥах дҿаҳәаны, днаганы убра дҭаркит… Гьаргәал уи аухаҵәҟьа аокруг аначальник иахь адырра ҟаиҵеит Кәыҵниа Ташь дыскит ҳәа. Асеиԥш адырра аныҟала, аокруг аначальник иуаа иманы фаетонла Гьаргәал иҿы иааит Аҭара ахәы, Абаажә ахәы…» Кәыҵниа Ташь. ( Авариант 2) Кәыҵниа Камҷыҷ Шьаабан-иԥа иҳәамҭоуп. 86 шықәса ихыҵуеит. Аҵара имам, аԥс-шәада даҽа бызшәак издыруам. Очамчыра араион Аҭара ақыҭа. Ианҵоуп 1974 шықәса февраль 13 рзы.
Арҭ ажәабжьҳәацәа рҳәамҭақәа рыла ҳара еилаҳкааит, ҵабыргны Гьаргәал Чачба Кәыдрыхықә аганахь Аҭара дшынхоз, Кәыдры аӡис аԥшаҳәаҿы игылоу ажәытәӡатәи абааш ихы ишаирхәоз, уаҟа аҩцара дугьы шизгылаз. Издыруа ыҟоуп (еицырдыруа ашәҟәҩҩ Џьума Аҳәба Басариан-иԥагьы ари ирҵабыргуеит) Аҭара ахәаны Ҷанааи Бҷиааи ахьынхо азааигәара Абаажә ахәаны Гьаргәал Чачба анышә дахьамадоу иҳаҭгәын иахьа уажәраанӡагьы аҭыԥшьҭа еиқәханы ишыҟоу.
Уи шьақәзырӷәӷәо, абар даҽакгьы: ақыҭа Аҭара инхоз, 81 шықәса зхыҵуаз Ҭамара Кәыҵниа-ԥҳа 2014 шықәса апрель мза 15 рзы иҭыҵыз Очамчыратәи араион Ахадареи Аизареи агазеҭ «Ерцахә» № 8  аҟны «Абырг лгәалашәарақәеи лгәаанагарақәеи» ҳәа хыс иаҭаны илҩыз астатиаҿы, Гьаргәал Чачба ҵабыргны Аҭара ақыҭа дшынхоз ырҵабыргуа дазааҭгылоит абасеиԥш: «Ажәытә аамҭаз ҭауади-аамсҭеи рхаан Абжьыуаа рганахьала аҳра змадаз Гьаргәал Чачба, Аҭара ақыҭан, Кәыдры ахықәан Ҷанаа рҳабла ҳәа иахьашьҭоу дынхон. Уи иԥшәмаԥҳәыс Дадашьқьелиан-ԥҳан. Урҭ х-ҩык аԥацәа рыман:Алықьсандр, Иуана, Кәаҵиа.
Гьаргәал Чачба иԥшәмаԥҳәыси иареи анышә иамадоуп Аҭара ақыҭан, Кәыдры ахықәан абаахыжәжәара ду амҵан. Иахьатәи аамҭаз урҭ рыхьӡ угәалазыршәаша акгьы рыҭнымхеит, убри абаагәара ацәынхақәак алоумҵозар. Амала, ажәытә хьыӡҭынхақәа иахьагьы ахархәара рымоуп, иаҳҳәап «Ар ртәарҭа», «Бираҟ» уҳәа ирацәаны, аха урҭ иарбан шықәсоу изҵазкуа еилкаам са сзы».
Насгьы ирҳәоит, Гьаргәал Чачба цәгьарак иҵамкәа иуаажәлар рзы дыбзиан, рыцхыраарагьы идыруан ҳәагьы, абри еилкааны иахьыҟаз акәхап, Быҭәба Ормаҭ иԥацәагьы уҳацхраа ҳәа иқә-гәыӷны, хықәкыла иара иахь изааз.
54 55
БЫҬӘАА ҬЫРҚӘТӘЫЛАҞА ИШАГАЗ
Хыхь ишазгәаҭоу еиԥш, Гьаргәал Чачба ириҭаз ацхыраарала Ормаҭ иԥацәа аешьцәа хаз-хазы рҽеихыршеит. Быҭәба Еқәыԥ иакәзар аҭауад Гьыргәал Чачба иҽимаидеит, аҭауад иҟны дыҟеи-жьҭегьы шьҭа акрааҵит. Уа дшыҟаз бзиа дибеит, (Быҭәба Едыгьа Шьааб-иԥа дахьынхаз адгьылаҿ уаанӡа инхоз) Кәыҵниа Дауеи иԥҳа Кәыҵниа-ԥҳа Арухан. Арҭ шеиҿцаауаз лаб Дауеи ианиаҳа имуит, ауаҩ ҟьала сыӡӷаб дисҭом ҳәа, аха абзиабара хәшәы змам акоуп рҳәоит, дук мырҵыкәа аҩыџьагьы бналаны еибагеит, насгьы Еқәыԥ дгаӡазма, шьҭа ирышьҭаланы ирымԥшаар шыҟамлоз имдыруази, Ҵабал иахьаҵанакуаз Мрамба ҳәа иахьашьҭоу цәыҵарак аҟны иԥҳәыс Арухан диманы дцан, уаҟа анхара иҽазикит. Убарҭ ашықәсқәа рзы Кавказ зегьы аҟны аҭагылазаашьақәа анҭычмыз акәын, усҟан аурыс империа имҩаԥнагоз аполитика аԥсуаагьы аҿаҳахьан, убри аамҭазы хышә шықәса Аԥсынтәыла иахаԥаны иҟаз аҭырқәцәагьы хазы ирҿагыланы аԥсуа жәлар ақәԥара иаҿын, урҭ арахь ишаанагазгьы абас ауп:
Ижәытәӡатәиу ашәышықәсақәа инадаркны мшынла, шьапыла иԥхеибаҵа Аԥсныҟа иаауан иааԥхьамыз «асас» еиқәаҵәақәа. Урҭ аԥсуа жәларшьҭрақәа ирабашьны рымч мырхакәа рнапахьы иааргон рыԥсадгьылгьы даргьы, рмал еимырҵәон, тәыс иҟаҵаны амшын ихырҵон, дара ирхьырԥшны иаанхозгьы ахамышҭыхә иҭаргыланы иркын. Иқәнамгалацдаз Аԥсны, ажәытә бырзенқәа инарыдаркны аурымқәа, византиаа, асқьыфцәа, аџьамқәа, генуезаа, аҭырқәцәа, аурыс царизм ахаҭарнакцәа, ақырҭуа меншевикцәа уҳәа, ирҿагыланы рхақәиҭраз есааира иқәԥоз аԥсуа жәлар рымч анрықәымхалак ишԥаҟарҵарыз, изықәшәаз арыцҳара аҵыхәтәан рхы амардар акәхон, убас мацара ииасуан ашәышықәсақәа. Ус ишааиуаз          XI -тәи ашәышықәсазы, инеиҭанеиҭасуа анхара ҵасны измаз огәызаа реимшьҭрақәа раԥхьаӡа акәны Абжьаратәи Азиантәи Азиа-Маҷҟа, Анатолиаҟа иқәнагалеит – иахьатәи аҭырқәцәа рхылҵшьҭрақәа. 1453 шықәсазы урҭ мызки бжаки иҟарҵаз аҭа-тәарала ақалақь Константинополь рнапахьы иааргеит, убасала убри ашықәсан Византиатәи аурым империагьы аҵыхәтәа ԥҵәеит. Аурым империа уаанӡатәи аҳҭнықалақь Константинополь (аԥсуаа иахьа Сҭампыл ҳәа зырҳәо), ашьҭахь Османтәи аимпериа иаҳҭнықалақьхеит. 1454 шықәсазы еидкылаз аҭырқәатә флот амчра 56 еибашьыгатә ӷбақәа, Демир-Каиа-бек напхгара зиҭоз раԥхьаӡа акәны Себастополис (Аҟәа) агаҿа иӡхыҵын, рхы шхаз ақалақь иа-қәлеит, абаашргыларақәа реиҳарак еилаԥыххаа иқәырҵеит, иаанхазгьы былны иаԥырҵит. Абасоуп аҭырқәцәа Аԥсынтәылаҟа раԥхьатәи раара ахы шаркхаз.
1578 шықсазы аҭырқәцәа еиҭаӡхыҵны наунагӡа Аҟәа иаҭатәеит, убри ашықәс инаркны Ҭырқәтәыла аимпериа аҵаҟа иҟалеит аԥсуа жәлар ртәылагьы даргьы, амчра змаз ҭауади аамсҭеи рымчқәа еиҵартәразы дара ирхьырԥшны иҟарҵеит. Ицон ашықәсқәа еишьҭагыла, аҭырқәцәа Аԥсынтәыла ишырҭахыз алачара ишаҿыз, 1840 шықәсазы аубыхааи, шаԥсыӷааи, асаӡқәеи рҽеидкыланы излагаз аҿагыларақәа иаарласӡаны Аԥсны агаҿа зегьы амҽханакит, уи ахыԥша дук мырҵыкәа шьхатәылан инхоз далааи ҵабалааи рҟынӡагьы инаӡеит. Ҩ-империак ирыбжьахаз аԥсуа жәлар рхеиқәырхараз еиҳа рхы здыркылашаз дарабаныз рзымдыруа, ԥыҭҩык аурысцәа рахь еихеит, даҽа ԥыҭҩык аҭырқәцәа рзеиӷьызшәа рамхабеит. Аурыс царизм Кавказ арӡыр аҭахымызт, аха аԥсуа жәлар рыбыжкра иахҟьаны Кавказгьы аланакыр ҳәа иацәшәаны, 1864 шықәсазы аимператор Алықьсандр II             , иҟаиҵаз ақәҵарала Аԥсны аҳра аԥыхны Урыстәылатәи аимпериа аколониатә-политика аларҵәара ианалага нахыс Аԥсны жәлар зегьы агәамҵра ду рызнарҵысит. Убри аҵыхәала 1866 шықәса иуль 29 рзы, Аԥсны аҭоурахаҿ иҟалеит, зегь раасҭа иӷәӷәаны ихәыҵҟьаз аԥсуаа рхышьҭыхра, аха 13 мшы рыла аурыс аруаа ирылдыршеит зхақәиҭраз игылаз аԥсуаа рыхәаҽра, убри инашьҭарххны аԥсуа жәлар зегьы ахьырхәратә цәқәырԥа иналаҳаит. Аԥсуаа иаадырԥшыз агәаӷьра иахырҟьаны, убри 1866 шықәсазы хьырхәрак аҳасабала, 1000-ҩык рҟынӡа аҭаацәарақәа хырҵәаны уаҩ дахьнымхаӡоз Урыстәыла агәахьы Сибраҟа иахыргеит. Абасала аԥсуаа иҟарҵаз аҿагылара дара рзы иантрагедиаха, насгьы уи аҵыхәала аԥсуаа ҭаацәаныла ианыхдырҵәа, аурысқәа рҟны шьҭа ус ҳамам ҳәа ашьҭахь ӡәырҩы аҭырқәцәа
56 57
рахь ихьанарԥшыртә иҟанаҵеит. Усҟан џьоукы аурысқәа ирыдгылеит, даҽа џьоукых аҭырқәцәа рахь еихеит, иҟалаз аполитикатә ҭагылазаашьақәа ирыхҟьаны аԥсуа жәлар еиҩшахеит, уи акәын ампыҵахалаҩцәагьы ирҭахыз.
Абасала, аимпериа дуқәа реимак имҩаԥнагоз ахырҵәагатә политика аҿагылара рымч ақәымхартә аҟынӡа ианнеи, аԥсуа жәлар зҭагылаз алахьынҵацәгьареи аҭагылазаара хамышҭыхәи иацәцаразы «1867 шықәсазы Ҭырқәтәылаҟа амҳаџьырра иагаз далааи ҵабалааи рхыԥхьаӡара наӡон 14740-ҩык ауааԥсыра, мамзаргьы 2503 ҭаацәара» (Г.А. Ӡиӡариа иусумҭа, «Махаджирство и проблемы истории Абхазии XIX столетиа, ад.289) аҟнытә. Убри ашықәс азыҳәан ауп Ҵабал, Амзара, Ажара, Дгьанҵәыш, Башь-икәара уҳәа, инхоз Быҭәаагьы ҭаацәаныла амҳаџьырра ахыԥша ианагаз.
Убасҟан амҳаџьырра иагаз аԥсуаа ирыццеит, Арухан лаб Кәыҵниа Дауеии лашьа Ташьи рҭаацәа рыманы, иара убас Ҵабал иаҵанакуаз ақыҭақәа рҟынтәи ҭаацәаныла амҳаџьырра иагаз Быҭәбақәа иреиуоуп: «Ҵабалнтәи– Быҭәба Шьаҳан, Быҭәба Базрыҟәа, Ажара ақыҭантәи– Быҭәба Сасрыҟәа; Амзара ақыҭантәи– Быҭәба Аслангиреи, Быҭәба Гәысеин, Быҭәба Балхәыхә, Быҭәба Гәсеин, Быҭәба Осман, Быҭәба Раџьаб, Быҭәба Сауфадан, Быҭәба Кадыр, Быҭәба Гедлач, Быҭәба Ҳаџьмаҭ, Быҭәба Сулеиман, Быҭәба Азнаур, Быҭәба Ҳаџьадлы, Быҭәба Ҭуруқәбаи, Быҭәба Осман, Быҭәба Ҳанашә, Быҭәба Џьанхои, Быҭәба Ҳасан, Быҭәба Қәыблыхә, Быҭәба Ҳаџьмаҭ, Быҭәба Шәлиман, Быҭәба Гедлач, Быҭәба Дгиреи, Быҭәба Мамсыр, Быҭәба Соуардан, Быҭәба Гедлач, Быҭәба Ҳасан, Быҭәба Кадыр Быҭәба Осман, Быҭәба Шьаруан, Быҭәба Берам, Быҭәба Ҟазылбақь, Быҭәба Беногл, Быҭәба Ҳанашә, Быҭәба Хәсеин, Быҭәба Аҳмаҭ, Быҭәба Шәлиман, Быҭәба Кадыр, Быҭәба Ангиреи, Быҭәба Гәсеин, Быҭәба Осман; Дгьанҵәыш ақыҭантәи –Быҭәба Џьаноџьам, Далтәиқәа– Быҭәба Џьаламаҭ, Быҭәба Ҳасан». (1866 шықәсазы амҳаџьырра иагаз Ҵабалтәи арратә агьежьыра (аокруг) иаҵанакуаз аҟынтәи хьыӡҳәала ишьақәыргылоу аҭаацәарақәа рыхьӡынҵаҿы Быҭәаагьы шырхыԥхьаӡалаз шьақәнарӷәӷәоит архив: ЦГИАГ, ф.545, оп. 1, 1866, аус 191.Аҭоурыхҭҵааҩ Р. Гәажәба, агазеҭ «Кьараз» ианиҵаз аҟнытә, 2008 ш.)
Абраҟа иазгәаҭатәуп амҳаџьырра иагаз хьыӡҳәала архив излашьа-қәнарӷәӷәо ала ишеижәлантәызгьы еихьӡылацәаз шаҳԥыло, иаагозар Гәсеин зыхьӡыз Быҭәбақәа х-ҩык ыҟан, Ҳасан зыхьӡқәаз 3-ҩык, Осман зыхьӡқәаз 4-ҩык, Шьаҳан зыхьӡқәаз ҩыџьа уаҳәа абас ахьӡқәа ахьеиқәшәо аӡә иоуп ҳәа иԥхьаӡатәым. Хыхь иарбоу архив излашьақәнарӷәӷәо ала 47 ҭӡы хырҵәан, ҭаацәацԥхьаӡа абжьаратәла 4-ҩык ауааԥсыра ҳгозар, 188 -ҩык (иҟалоит иҵагьы еиҳазаргьы) ауааԥсыра Ҭырқәтәылаҟа иагеит.
1867 шықәсазы Ҵабал инхоз Быҭәаа рыԥсадгьыл иахыганы Ҭырқәтәылаҟа ианыргаз, атәымдгьылахь ацара зегьыҵәҟьа ирзымгәаӷьыкәа зҽаанызкылаз Быҭәаа ракәзароуп иахьа Нхыҵ-Кавказ инхо «Битов» ҳәа, ҿыц ажәла шьҭызхыз. Дали, Ҵабали, Ԥсҳәи аԥсуаа зегьы анахырцоз Ҭырқәтәылаҟа имцакәа зҽаанызкылақәаз шьҭа Ҵабал аагылара дара рзы ишшәарҭаз аҟара анырба ауп, ашьҭахь Нхыҵ-Кавказҟа ишьхыҵны рыжәла дырҩашьаразы «Битов» ҳәа рҽызҭарҩыз, усоуп агәаанагарагьы шыҟоу. Усҟан Ҭырқәтәылаҟа имцакәа амҳаџьырра иацәыбналақәаз ҭаацәарақәакгьы анкьа иахьынхоз Ԥсҳәыҟа ҩаԥхьа ихынҳәқәазгьы ҟалеит, иара убас Адлери Шәачеи аганахь ицаны зынхарҭақәа зыԥсахызгьы ыҟоуп, уи азоуп Быҭәаа рыхьӡқәа зыдҳәалоу аҭыԥхьыӡқәа иахьа уажәраанӡагьы аҭоурыхҭҵааҩцәа изырԥыло.
Битовааи Быҭәааи аӡә шракә, Битоваа рыжәла Быҭәаа рҟынтәи ишаауа зырҵабыргыз дыруаӡәкын, акыр шықәса инеиԥанкыланы Тҟәарчал инхоз, уаҟа аус зуаз, ҳаҭыр дугьы зқәыз Шинкао Петиа. Зыԥсҭазаара иалҵхьоу П.Шинкао 1980-тәи ашықәсқәа раахыс иареи сареи – (Б.Д.), ибзиаӡаны ҳаибадыруан, усҟан иара ихыҵуан 75-ҟа шықәса, иҳәамҭаны изласгәалашәо ала, Битовааи Шинкаоааи еиҭынхацәан, еизааигәаӡаны аиуара рыбжьан. П. Шинкао излеиҳәоз ала ируацәаз Битоваа изладырҵабыргуаз ала иахьанӡагьы издырқәо ыҟоуп анкьа ишбыҭәбақәаз, ашьҭахь рабацәа Ԥсҳәы иҭыҵны Ҵабалҟа ианиас Быҭәбақәа ҳәа рыжәла шырԥсахыз. Ус аурысқәеи аҭырқәцәеи еимацәгьаханы амҳаџьырра аныҟала, зегьы ахьцоз ирыцымцакәа Ҵабал иҭыҵны Нхыҵ-Кавказҟа нхара ишиасыз. Уи аамҭаз Кавказ знапахьы иаазгахьаз аурысқәа гәҩарас иҟарымҵаразы, ашьҭахь рыжәла ԥсахны Битов ҳәа рыҽшҭарҩыз
58 59
уҳәа, Ҵабалнтәи нхыҵҟа ишьхыҵыз рабацәа ирҳәамҭаны иаанхаз рхамыршҭыкәа иахьа изгәалашәақәоугьы ыҟоуп.
Абри зырҵабыргуа акәны иҟоуп даҽа ҿырԥштәыкгьы: Нхыҵ-Кавказҟа лассы-лассы ныҟәара ицалоз Быҭәба Шьааб шықәск зны убас идырцәақәак рахь дахьцаз дибоит Битов зыжәлаз хәыҷык. Захь дцаз ахәыҷы рацәа ааӡатәыс иман аҟнытә, ашьҭахь аԥшәма дааиацәажәаны дақәиршаҳаҭхеит Битов Есыф хәыҷы ааӡара дииҭарц, аха ԥас дҟаҵаны Шьааб иааӡамҭа Есыф ихы-иҵыхәа уҳәа, аԥхьаҟа инарҭбааны иарбахоит азы уажәы азыҳәан абраҟа иаанаҳкылоит. Иара убас агәаанагара ыҟоуп, иахьа «Бутов» зыжә-лоугьы анкьа Быҭәаа ракәын ҳәагьы, насгьы иҟалоит Бутоваа рыжәла Битов иахылҿиаазаргьы, мамзаргьы Быҭәаа рҟынтәи ишиашоу ишьақәгылазаргьы ҟалоит, аха урҭқәа рырҵабыргразы иҵагьы аҭҵаа-ԥшаарақәа аҭахны иҟоуп.
Ҭырқәтәылаҟа иагаз аԥсуаа рахьынтә иҟан ауаа нагақәа, рыгәра ганы аҭырқәатә ҳәынҭқарра анапхгараҿ иҟаз аминистрцәа, аԥашьацәа, ар рԥызацәа, аинралцәа аҵарауаа, убарҭ реиԥш ҳаҭыр зқәыз иакәын амҳаџьырқәа ирхылҵышьҭроу аҵарауаҩ, Европатәи аҵарадырра змаз, еицырдыруаз апрофессор Быҭәба Мысҭафа Шьаҳан иԥагьы.
Ҵабал инхоз Мысҭафа иабду Быҭәба Базрыҟәагьы, 1867 шықә-сазы амҳаџьырра дагеит, иҭаацәа иманы аԥхьа дцеит Болгариа-тәыла, анхара иҽазикуеит Плевна ҳәа иахьашьҭоу азааигәара, аха 11-12 шықәса рышьҭахь уантәи Стампылҟа нхара диасуеит. Базрыҟәа иԥа Шьаҳан Быҭәба (Германиа, Франциа, Англиа, Ҭы-рқәтәыла уҳәа, еицырдыруаз апрофессор Мысҭафа Быҭәба иаб), Быҭәаа ахьынхоз Ҵабал гәхьааганы иҟаз иаб диҿыҵны анхара иҽазикуеит Ҵабалтәи аԥсабара еиԥшнишьалаз, Агапинара ҳәа иахьашьҭоу ашьхаҳарак иахьыԥшӡараз ҭыԥк аҟны. 1881 шықәсазы убраҟоуп дахьиз, заԥхьаҟа деицырдыруа иҟалараны иҟаз Мысҭафа Быҭәба.
Аԥсны жәлар рџьынџьтәыла еибашьра ашьҭахь Аԥсны аҳәынҭ-қарра Ахаҭарнакыс акраамҭаӡа Ҭырқәтәыла иҟаз, аҭоурых наукақәа ркандидат Аҩӡба Владимир Џьамал-иԥа уаҟа дыҟанаҵы М. Быҭәба иҭоурых ҭҵааны ииҩыз астатиа аҟны абасеиԥшгьы азгәеиҭеит: «… Мысҭафа ианизҳа иҭаацәа адоуҳатә школ дҭарҵеит.
Мысҭафа Быҭәба
(1881-1946)
«…Самырзаҟан Аԥсны иахәҭакны иҟоуп, агырқәеи аԥсуааи ажәытә аахыс еимактәыс ирымоу ҭыԥуп. Аха аҭыԥантәи ауаа 2/3 шаԥсуааугьы, аԥсшәа рхашҭны иагыруахахьеит. Ас ишыҟоугьы сзацәажәоз Самырзаҟанаа зегьы милаҭла ҳаԥсуаауп рҳәоит иалаҽхәаны. Ари, хымԥада иашазаргьы, аамҭала Аԥсны Самырзаҟан инхо аԥсуаа наунагӡа иацәыӡуеит. Ақырҭқәеи, агырқәеи Самрызаҟан зегьрыла дара рахь ииаганы, аԥсуара ҳәа акагьы азнымхаразы иаарылшо зегьы аҟаҵара иаҿуп…»
«…Егры арыӷьарахь Самырзаҟан, арымарахь Гыртәыла, арымарахь уахык ҳахьыԥхьаша ҭыԥк ааҳмоукәа аҩыжәырҭак аҿы астол ҳақәианы ацәарада ԥсыхәа шаҳмоузгьы, арыӷьарахь аҩнқәа ргәашәқәа зегьы ҳара ҳзы иаартын, Самырзаҟан абри аасҭа аԥсуара шьақәзырӷәӷәо иҟои? Нас, иагыруахаз қыҭак аҟны ҳашьцәа ҭырқәтәылатәи аԥсуаа ҳәа шаҟа ныҳәаҿақәа ааныркылеи, шаҟа гәык-ԥсыкала иҳахцәажәеи. Аах, аԥсны рыцҳа!..»
60 61
Дышқәыԥшӡаз уи ашкол даналга ашьҭахь иҵара иациҵаразы Сҭампылҟа дцоит, аха уа дахьнеиз иҭаацәа дыззыркыз аҵара ааныжьны, бзиа иибаз алитература занааҭс ишьҭихразы ауниверситет дҭалеит, аҵара иҵон алитературатә факультет аҟны. Усҟантәи аамҭақәа рзы адоуҳатә ҵара уацәхьаҵны мап ацәкра агәаӷьра мариамызт, усеиԥш ашьаҿа аҟаҵара ишәарҭаз усын. Ирҳәоит, аԥхьаҟа дҵарауаҩхараны иҟаз иаԥхьаҟазы иалихыз амҩа аныларазы, насгьы асветтә ҵарадырра иоурцаз ацхыраара ду шилҭоз Мысҭафа иан Қьаабахан Чачба.
Ауниверситет ҵарадырра зауз Мысҭафа иҵара нагӡаны даналга ашьҭахь даагылоит Сҭампыл, алицеиқәа рҟны алитература дырҵара иҽазикуеит. (И. Г. Аргәын. Аԥсуа диаспора рҭоурыхи риетнографиеи зыхьӡу ашәҟәы аҟнытә. Аҟәа 2014 ш. Уаҟа иарбо В. Д. Аҩӡба иҭҵаамҭа ала, ад.136.)
Абасала дышқәыԥшыз аҵарадырра амҩа ианылаз Мысҭафа Быҭәба дызлыҵыз аԥсуа жәлар ԥсаҟьаны Османтәи аимпериа иахьалаԥсаз милаҭҵас ахеиқәырхараз ихадараны иҟаз акәны дазхәыцуан, иуаажәлар аҵарадырра злароушаз амҩа азыԥшаара. Хықәкыс ишьҭихыз дшацрымҵуаз ала аҵарадырра змақәаз ауаа ԥшааны данрацәажәа, даргьы уи ишадгылаҩцәаз, ацхыраара ширҭоз алагьы дақәдыргәыӷит. Убасала Сҭампыл иагьеиҿикаауеит Аԥсни Нхыҵ-Кавкази зҽеидызкылаз рхаҭарнакцәа, насгьы аҽеидкылара аԥшьызгаз иара ахьиакәыз азы ԥыҭрак ашьҭахь Мысҭафа напхгаҩысгьы дырхагылоит.
Мысҭафа Быҭәба хәыцшьала ицнагаҩцәахази иареи Кавказ иалҵыз аҵарадырра ахьроуша иашьҭалеит, иара убас Ҭырқәтәылаҟа иагаз ачерқьесс уааԥсыра рыҩнуҵҟа аҭоурыхи, Кавказтәи ажәларқәа ркәыльтуреи ртрадициақәеи рыларҵәареи уи апропаганда азыҟаҵареи, насгьы рхатәы бызшәа мырӡкәа рыԥсадгьыли дареи еицәмыӡыртә аусеиҿкаарақәа рҽазыршәоит. Ақәҿиарақәа роуртә ианааҟалоз аамҭаз, аҭыԥантәи амчра рҿагылоит, гәрамгарҭас иҟаҵаны рышьклаԥшра рҽазыркит. Усҟантәи аамҭақәа рзы акыр тәылақәа рҟны абольшевизмтә иде-иақәа ралырҵәара анымҩаԥсуаз иаамҭахахьан, насгьы убарҭ ашықәсқәа рзы Англиатәи аполициа Ҭырқәтәыла ахылаԥшра азыруан аҟнытә, амҳаџьырқәа реидкылара иашьҭаз, Мысҭафа дназлаз аиҿкааҩцәа ирԥырхагахеит, рштаб-квартира еиднакылоз зегьы дырбаандаҩуеит.
Мысҭафа Быҭәба ибон шьҭарнахыс мааналеи гәҽанызаарылеи ишныҟәатәыз, убри аҟнытә аполитикатә еиҿкаара ахаҭыԥан, ашьҭахь иаԥиҵоит «Ачарқьес ҳәсақәа реиҿкааратә хеидкыла» ҳәа ахьӡҵаны, аха ари ус иахьӡын ҳәа акәымзар хықәкыс ирымаз шыҟаз иаанхон. Абри ахеидкыла шьаҭас иҟаҵаны инапхгарала иаԥҵахоит Ачерқьесстә школ, ашьҭахь «Иҿырԥшыгоу ачерқьесс ҳәсақәа ршкол» ҳәа ахьӡ рыԥсахит, напхгаҩысгьы иара дҟалоит. Даҽа шықәсқәак рышьҭахь «Бешикташскаиа школа» ҳәа иашьҭалоит, ари ашкол алитераторцәеи аҵарадырра зауази еснагь хықәкыс ирымаз, ирцәыӡыз рыԥсадгьыли дареи реимадара шыҟалашаз акәын.
Арҵаратә усурақәа ирылагӡаны, аамҭакала Мысҭафа иҽази-куеит анаукагьы. Напхгара зиҭоз ашколаҿ еиҿкааз акомиссиа хадара азызуаз ашаԥсыӷ Меҭ Иззеҭ-ԥашьа иҩызцәеи иареи иаԥшьыргеит ачерқьесстә алфавит аԥырҵарц. Мысҭафагьы ари аусура иҽалархәны хазы даҽа комиссиакгьы напхгара аиҭоит иаргьы аԥсуа алфавит аԥиҵарц, избанзар ибон Ҭырқәтәыла инхоз аԥсуа милаҭ реиқәырхара алзыршоз рхатәы бызшәала аҵара аҽазкра шакәыз. Ҭырқәтәылаҟа иагаз аԥсуа мҳаџьырқәа рыхшара иҵарадамхарцаз аҵарадырра рыларҵәара иҽазҵәылхны даҿын, 1919 шықәсазы аԥсуа алфавит еиқәыршәаны Сҭампыл егьҭижьуеит анбан шәҟәы, ацәаҿы иақәиҩуеит абасеиԥш: «Ари ашәҟәы иаԥхьеит аҵарадырра змаз ауаа, иагьақәшаҳаҭхеит». Усҟантәи аҭагылазаашьала Ҭырқәтәыла инхоз аԥсуаа иаарҭахыз зегьы рзыҟаҵо иҟамызт, убри аҟнытә иаԥиҵаз анбангьы ахархәара амоукәа иаанхеит.
1919 шықәсазы ирымҩатәны Сҭампыл иныдгылеит Парижҟа ицараны иҟаз, Ихьыԥшым Кавказтәи Ашьхатә Республика аделегациа, ари аделегациа далахәын еицырдыруаз аполитика аусзуаҩ, аҵарауаҩ-арккаҩы Симон Басариагьы. Урҭ дырԥылеит Мысҭафа Быҭәбагьы, амилаҭ зҵаараз дзацәажәашаз дахьибаз деигәырӷьаны С. Басариеи иареи ргәаанагарақәагьы еибырҳәеит, аԥхьаҟа
62 63
ишыҟаҵатәыз иалацәажәеит. Насгьы асеиԥш иаалырҟьаны иҟалаз аиԥылара М.Быҭәба иԥсадгьыл ахь имаз агәыблра еиҳагьы иӷәӷәахеит, ахааназ ибла иамбацыз иабацәа рыдгьыл абаразы агәаҳәара ду инаҭеит.
Мысҭафа Быҭәба дызлардыруаз ала илшоз уеизгьы ирацәан аҟнытә, 1920 шықәса иун 12 рзы Аҟәа еиҿкааз Амҳаџьырқәа русқәа рзы Аилак алахәылаҩцәа реизара иаӡбеит, Аԥсныҟа ихынҳәырц зҭахыз амҳаџьырқәа раара дацхраарц. Убри ашы-қәсан август 20 рзы, акомитет иаӡбаз азҵаара иахәаԥшырц азы, хазы Сҭампыл еиҿкааз «Ачерқьессқәа ркомитет» ахзырхара азыҟанаҵеит, еижьарылеи мчылеи Ҭырқәтәылаҟа иахыргаз аԥс-уааи ачерқьессқәеи рырхынҳәразы ауснагӡатәқәа рыдкыланы Қырҭтәыла аиҳабыра рышҟа аҳәара ҟарҵарц. Быҭәба Мысҭафа ихәыцраҿ еснагь иҟаз иԥсадгьыл шьҭа ибартә аҭагылазаара иоуит, иара иҟаиҵаз аҵаҳәарала, убри ашықәсан ԥеруал мза 3 рзы, Мысҭафа Кемаль-ԥашьа идҵала Нхыҵ-Кавказҟа идәықәиҵеит М. Быҭәбеи, нас аштаб аполковник, ашьҭахь аинрал ичын зауз, адыг хылҵышьҭра еиуаз Исмаил Беркови, Сҭампылтәи ақыҭанхамҩатә институт аректор, апрофессор, абазин хылҵышьҭра еиуаз Азиз Мкери, иара убас даҽа гәыԥҩык злахәыз аделегациа. Ари агәыԥ Кавказтәи ашьхарыуажәларқәа ацхыраара рырҭарц идәықәҵан, Ихьыԥшым Кавказ Ашьхатә Республика аԥҵаразы. Еицыз аделегациа ҩымыз ҿҳәарас ирыман, аха цатәыс иахьрыдыз Азербаиџьан, Даӷьысҭан, Чечниа, Қырҭтәыла уҳәа, ирыдыз адҵа анагӡара 7 мзы иадхалеит, аҵыхәтәан Қырҭтәылантәи Аԥсныҟа иаауеит. М.Быҭәба убасҟан раԥхьаӡа акәны, Егры дырны иабацәа рыдгьыл ишьапы ықәиргылеит, аха амҳаџьырқәа рус дашьҭаланы дахьааз иазыӡырҩызшәа ҟарҵазаргьы амҳаџьырқәа ргәаҳәара нагӡамкәа иаанхеит, Қырҭтәыла аиҳабыра рышҟа иҟаҵаз аҳәарагьы ахаҵгылара амоукәа Қарҭ ибжьаӡит.
М. Быҭәба мышқәак раҟара Аԥсны дыҟанаҵы иџьынџьуааи аԥсуа интелигенциа ҳәа иҟаз рхаҭарнакцәа Дмитри Гәлиеи, Андреи Ҷоҷуеи, Симон Ашәхәаҵааи уҳәа, ӡәырҩы дрыҿацәажәеит, Аҟәа еиҿкааз Амҳаџьырқәа русқәа рзы Аилак алахәылаҩцәеи иареи еиԥылеит, еиликаазгьы рацәан. Ишьҭахьҟа даныхынҳәуаз гәырҩа хьанҭала ауп иԥсадгьыл шаанижьыз, Ҭырқәтәыла дахьнеиз, иԥсадгьыл инаҭаз агәыблра ду еиҳагьы имцаха илаҿыханы, уаанӡатәи игәҭакқәагьы гәаҳәарылаҵәҟьа нап аиркуеит, иара убас арҵаратә џьабаа анаҩсангьы иҽазикуеит арҿиаратә ҭыжьратә усқәагьы. Аԥсны аҳәынҭқарра Ахаҭарнакыс Ҭырқәтәыла иҟаз В. Аҩӡба иҭҵаамҭатә статиаҿы иазгәеиҭоит абасеиԥшгьы: «Мыс-ҭафа Быҭәба Аԥснынтәи дшыхынҳәызҵәҟьа аԥсыуа бызшәала ажурнал аҭыжьра иҽазикуеит, аха урҭ ашықәсқәа рзы Ҭырқәтәыла иааз амчра ҿыц ижәытәыз иарбанзаалакгьы иаҩымсыкәа иқәыр-гон, еилаԥырххаауан иаҭырқәамыз егьырҭ амилаҭ иртәыз ркультура, рыхьӡ зыдҳәалаз зегьы. М. Быҭәба напхгара зиҭоз ашкол адыркит, аҭыжьратә усқәа рыцҵара иақәиҭырымтәит. Абарҭ азалым-дыррақәа Мысҭафа даҿагылеит, аха акымзарак илдмыршеит, иҟаиҵаз аҿагыларақәа дырхырҟьаны иара ихазы еиҳагьы иусқәа еицәеитәит. Анационалист ҳәа ахьӡ ихҵаны аара идрыԥхьаӡалеит, насгьы иԥсы ҭанаҵы аҳәынҭқарратә усқәа иҽрылагалара мап ацәыркит. Асеиԥш азинқәа анимырх ашьҭахь аусура далагоит, афранцыз капиталистк ихатәыз алицеи аҿы…»
М. Быҭәба иаԥшьгамҭақәа абасала аҿагылаҩцәа анаиоу Ҭырқә-тәыла ааныжьны акраамҭаӡа дынхон, аҵара иҵон, аус иуан Германиа, Англиа, Франциа уаҟа ауп апрофессорра иҽаԥсатәны ашьҭахь дшыхынҳәуагьы. Османтәи аимпериа анеилаҳа ашьҭахь ҿыц амчра нызкылаз ауаа рышьклаԥшра дырӷәӷәеит, ахара рыдҵаны иршьуаз рацәаҩын, иахыргоз еиҳагьы еиҳан, урҭ рхыԥхьаӡараҿ иҟан кавказаагьы маҷҩымкәа. Амчра ҿыц иахагылаз аҭырқәа милаҭеилыхҩцәа имҩаԥыргоз аполитика Ҭырқәтәыла инхоз кавказаа зегьы ирԥырхаган азы М.Быҭәба аҿагылара хадара аиҭеит. Ҭырқәтәыла иаакылсыз амчра ҿыц ашәарҭара шацыз аҟара аниба, амчра ҿыц иахагылаз дырцәымшәакәа дырҿагыларц агәҽынҵара риҭоит абас еиԥшгьы: « Ҳара Кавказаа уаҳа араҟа ҳаҭахымзар, сара ишәгәаласыршәоит ҳара ҳашҭынхадауаам, сара агәра шәсыргоит ҳахҵәаны ҳашьҭахьҟа Каказҟа ахынҳәра шеиҿыскаауа!» Асеиԥш агәҽынҵара аныҟаиҵа ашьҭахь кавказаа рзыҟазаашьа еиҳа идырԥсыҽит, маҷк еибачҳартә рыбжьара иҭышәынтәалашәа иҟа-леит. Аҵарауаҩ, апрофессор М.Быҭәба ихыуҳәааша шырацәоу еиԥш,
64 65
иара изкны иҭҵаам иҭоурых еиҳагьы еиҳауп. Кавказ ажәларқәеи аԥсуааи ирызкны ииҩхьаз астатиақәа даараӡа ирацәоуп, усҟангьы ишишьклаԥшуаз мҩашьо истатиақәа зегьы даҽа хьӡык аирбон.
Быҭәба Мысҭафа иԥшәмаԥҳәыс Шьаҟрылаа дрыжәлантәын, аха ахшара дырхылымҵит. Амҳаџьырқәа ирхылҵышьҭраз аҵарауаҩ, апрофессор М.Быҭәба аԥхын мшык азы изааигәаз иуацәақәак ибаразы иахьынхоз Ерзерумҟа дахьцаз иаалырҟьаны акьатеилашә анизыцәгьаха, насгьы иаарлысӡаны аԥҟара аниқәшәа, иаразнакала Сҭампылҟа дааргеит. Ахәышәтәырҭақәа руакаҿ аԥҟарҭа астол дшықәыз, иреиӷьыз аҳақьымцәа шихагылазгьы икьатеилашә ахьԥжәаз иахҟьаны иԥсҭазаара далҵит 1946 шықәсазы. Қәра дук нымҵкәа 55 шықәса дшырҭагылаз зыԥсҭазаара иалҵыз, Ҭырқәтәылан еиԥш, Германиа, Франциа, Англиа уҳәа, Европатәи акыр тәылақәа рҟны еицырдыруаз, ҳаҭыргьы зқәыз аҵарауаҩ, апрофессор Быҭәба Мысҭафа Шьаҳан-иԥа анышә дамадоуп, Сҭампыл азеиԥшнышәынҭрақәа ахьыҟоу Ферикеи.
Хыхь ишарбо еиԥш, Ҵабал инхоз Быҭәаа амҳаџьырра ианагаз ашықәсан Быҭәба Еқәыԥ Ормаҭ-иԥа ижәлантәқәа дрыцымцакәа иҽааникылеит, ашьҭахь даалаган анхара иҽахьазикыз Мрамбантәи дықәҵын анкьа иахьынхоз Башь-икәараҟа дхынҳәит. «Убасҟан Еқәыԥ иабдуи иаби рқьаԥҭахьы дхынҳәны нхара ҳәа данаауаз ауп ҳанду лыцнапык ала лхәыҷы дкны егьи лыцнапык ала ҵәаҳәыркыра дхалеит, Быҭәаа рҭаца Арухан иҟалҵаз ҳәа жәабжьны акраамҭа изырхамшҭуаз!» – ҳәа, Быҭәба Таииа иҳәамҭаны иаанхеит.
Быҭәба Еқәыԥ акыргьы ичҳаит, аха ижәлантәқәа аӡәы дааным-хакәа рызегьы Ҭырқәтәылаҟа ианца, насгьы иҽеимыз аҭагыла-заашьақәеи иҟаз аполитикатә еибарххарақәеи зеиԥшраз анеидикыла, аҵыхәтәан иаргьы иҭаацәа аашьҭыхны иашьцәа дрышь-ҭаланы Ҭырқәтәылаҟа дцеит. Абарҭқәа заҳаны еиҭазҳәоз Быҭәба Шьааб иԥацәа, ижәабжьҳәацәаз аешьцәа: Едыгьа, Сеилаҳ, Таииа, Расым анааидтәалалоз иргәаларшәаны излацәажәоз ажәытә аамҭақәа зеиԥшраз, рабацәа зынҟьахьаз-изынԥахьаз, ирхыргахьаз уҳәа, еиқәырхатәны иҟаз заҟа бжьаӡзеи, заҟа жәабжь ры-цыԥсызи, анаџьалбеит. Дара раамҭаз ирӡтәымкәа еиҭарҳәалоз ажәабжьқәа қьаадк ианҵалатәуп ҳәа усҟан аӡәгьы ихахьы изаагомызт, абыржәоуп уи зыԥсоу шьҭа зегьы ирдыруа ианыҟала.
БЫҬӘБА ШЬААБ ИАНИ ИАРЕИ ҬЫРҚӘТӘЫЛАНТӘИ
ИШЫХЫНҲӘЫЗ
Быҭәба Шьааб иԥацәа даараӡа иԥшӡаны, еиҿкааны ацәа-жәара иазҟазаз ракәын, жәабжьк анеиҭарҳәалоз иаашаанӡа ицәа-жәозаргьы рзыӡырҩра угәы ахшәомызт. Быҭәба Еқәыԥ Ормаҭ-иԥа ашьҭахь иаргьы Ҭырқәтәылаҟа дшагаз атәы Шьааб иан Арухани иареи ирҳәоны ираҳахьаз зхамшҭыцыз Быҭәба Таииа еиҭаҳәымҭа абасеиԥш иҟан: «1866 шықәсазы аԥсуаа амҳаџьырра ианага ҳабду Быҭәба Еқәыԥгьы аурыс царизм Кавказ имҩаԥнагоз аполитика аҿагылаҩцәа иаргьы дахьыруаӡәкыз азы иҭаацәа аашьҭхны Ҵабалнтәи Ҭырқәтәылаҟа дымцар ада ԥсыхәа имоуит, иҭаацәагьы иаргьы нанагеит Ҭырқәтәылан Иазмиҭ ҳәа иахьашьҭоу дгьылкаҿ. Усҟан зарԥысымҭара ирҭагылаз саб Шьааб игәаларшәаны иҳәалон, иахьнанагаз адгьылаҿ аԥсуа жәлар шырацәаҩыз, амлакра шыҟаз, иҿыкхаз ачымазара бааԥсы ишаргәаҟуаз. Убри ачымазара рызхымгакәа шықәсқәак рышьҭахь Быҭәба Еқәыԥ дыԥсит, рацәак мырҵыкәа иԥа аиҵбгьы(уи ихьӡыз еилкаамкәа иаанхеит) идунеи иԥсахит, дук мырҵыкәа аби аԥеи инарышьҭарххны Еқәыԥ иԥҳацәа Хьалуани Хьылқани (ҳаб Шьааб иаҳәшьцәа) уахыки-ҽнаки рыла рыԥсҭазаара иалҵит. Шьааб шамахамзар, дықәуамызт, аха саҳәшьцәа рыԥсаныс аниҳәалак, иара изы уи ныха қәрак изаҩызан, ҳанду Арухан сыԥҳацәа рыԥсаныс анылҳәалак, уахыки-ҽнаки ӡы лжәуамызт.»
«Абасала Ҭырқәтәылаҟа иагаз Быҭәба Шьааб иани иареи атәымдгьылаҿ рымацара еизаанхеит, шьҭа рышьҭахьҟа ихын-ҳәыргьы цәгьа ирбомызт, аха иабаҟоу излааша. Игәырҩацәгьа-ха имлаҟымлаҵәо ишыҟаз ашьҭахь машәыршәа уаҟа дрыниеит Кәыҵниа-ԥҳа Арухан лашьа, Ҭырқәтәыла зыԥсҭазаара иалҵыз Ташь Кәыҵниа ԥасатәи иԥҳәыс Дарсалиа-ԥҳа Фадина. Ҳанду Кәыҵниа-ԥҳа Арухан ахаҵамԥҳәыс ззырҳәоз лакәын, ллаӡарагьы ӷәӷәан, аха лразҟы арцәгьеит амҳаџьырра, Ҭырқәтәыла иахьнеиз лхаҵа Быҭәба Еқәыԥ длыԥхеит, нас лԥеи лыԥҳацәа ҩыџьеи лцәыԥсит. Шьааб имацара иааидхалеит иан Арухани ианшьа Ташь иԥҳыс Фадинеи, аха зынӡа дшыҷкәынӡазгьы игәы камыжькәа,
66 67
ԥсыҽрак иҽамҭакәа ашьҭахь Аԥсныҟа дахьыхынҳәыша иҽа-зикит. Иҟаиҵалакгьы аҵыхәтәан диԥшааит хәаахәҭра ҳәа (аџьықәреи аахәараз) Аԥсныҟа иаараны иҟаз канџьахьчак, уи днаиацәажәаны дилаӡеит данцо игаразы. Игәы иҭеикыз ашьҭах иани ианшьа иԥҳәыси ианреиҳәа, иан Арухан схаҵеи, сԥеи, сыԥҳацәа ҩыџьеи рнышәанҭрақәа сырԥырҵны шьҭа сабацои ҳәа иаҿаршәны мап лкит. Шьааб ари иуа дыҟазма «Сан иҟаҳҵари, саргьы исҭахым саби, сашьеи, саҳәшьцәеи рыбаҩ ааныжьра, аха араҟа изакә ԥсҭазаароу иҳамоу ббоит, ҳаргьы ҳаԥсыр ҟалоит! Усеиԥш лахьынҵас ианҳау, нас ҳашьҭамҭак ыҟамкәа зынӡа ҳабжьаӡыр аҵкыс еиӷьуп ҳашьҭахьҟа ҳхынҳәыр!» ҳәа, ииулакгьы аҵыхәтәан дазааигеит. Арухангьы ԥҳәыс дырымзи, илзынхаз лыҷкәын заҵә дышиашаз лбон, насгьы илзынхаз аӡәкгьы акы ихьаанӡа ҳәа лхаҿы иааганы ашьҭахь ахынҳәра дазыразхеит. Иҵәахны илымаз ахьԥара азхомызт аҟнытә Адарсали-ԥҳагьы днарыцырхырааны ирымаз ҭины, ирулакгьы излацашаз еиқәдыршәеит. Амала убри аамҭаз рыцҳарас иҟаз, ибналаны ишцоз амҩан аурыс полициа игәаҭаны иааныркылар уи азы ахамышҭыхә иақәдыршәар ҟалон, аха иҳахьлакгьы ҳәа ҩышықәса рышьҭахь игәаӷьны уеизгьы 1869 шықәсазы амҩа иқәлеит, рыцԥхьаӡа (хҩык рзы) жәаба-жәаба ицоз ахьԥара ҳәа аканџьахьча илаӡаны. Аканџьахьчагьы ихы дацәымшәоузи, идәықәигалаз рыхҩыкгьы ааҵәақәа ирҭартәаны иҵәахит, аха амҩан аӡәгьы иаанимкылакәа иманшәалаханы иагьӡхигеит, анкьа Саҭамашьа ҳәа иахьашьҭаз (усҟан ус акәын ишахьӡыз) Ҵҟәыргьыл (Шәқәырча) агаҿа аҟны. Ҭырқәтәылантәи ахынҳәра дара рзы ишәарҭан аҟнытә уаанӡа иахьынхоз Ҵабалҟа имцакәа, Шьааб иан Арухани Фадинеи иманы ианшьцәа ахьынхоз иаргьы дынхарцаз Аҭараҟа дааит. Шьааб иани иареи шыхынҳәызҵәҟьа иаразнак аҩны аргылара дахьӡозма, аамҭала ианшьцәа рҿы даагылт. Ианшьа иԥҳәыс Адарсали-ԥҳа Фадина мышқәак рышьҭахь, Кәтол инхоз лашьцәа адырра рырҭан, ашьҭахь иааны раҳәшьа дыргеит… Абасоуп, усҟан ҩажәа шықәса инарҭысхьаз ҳаб Шьааб Еқәыԥ-иԥа иан Кәыҵниа-ԥҳа Арухан иареи Аԥсныҟа ишыхынҳәыз» ҳәа, – иргәаларшәаны еиҭарҳәалон Шьааб иԥацәа Сеилаҳи, Таииеи, Расыми.
Хыҵакырҭа змамкәа Ҭырқәтәылантәи ихынҳәыз ани аԥеи ирыцхраарц Арухан лашьцәа ирҭаххеит, Кәыҵниа Албыџи Кәыҵниа Кыҵеи ирыбжьаз адгьыл аҟны индырхарц, аха Шьааб иахьидырбаз игәамԥхеит. Иара иахьиҭаххаз абыржәы Быҭәба Едыгьа инхара ахьыҟоу адгьыл акәын, аха уаҟа усҟан ахы иақәиҭымызт, аамсҭа Алма Ачба импыҵакызаарын. Аиашаз уаҟа дынхарц далагаргьы, унымхан ҳәа аамсҭа еиҳәомызт, аха ақәынхара иҽазкны даныҟала, усҟан есышықәса «ажьыӡ» (ашәахтә) ахишәаалар акәхон, убри аҟнытә ашьҭахь Шьааб даалаган анаҩстәи ахәыҳарак ахәаны инхоз Кәыҵниа Маҳаид иладахьшәа зхы иақәиҭны иҟаз адгьыл аҟны, 1881 шықәсазы абна нылырхааны анхара иҽазикит. Еихҳәа-еиҵҳәа иҟаз ԥацха дук аԥхьа иргылеит, ижәбора, ица, иџьмаҭра уҳәа ианшьцәа ирҭаз арахә ртәарҭа-ргыларҭа еиқәыршәаны, дуаҩызаҵәха дшыҟазгьы шьҭа аӡә дизнеиргьы дыԥхамшьартә имҵеиҵашеи дахьиртәашеи иманы иаарласӡаны ишьапы дықәгылт.
Абасала, аҿыцнхара ашьапы кны Шьааб ималазаҵә ахандеира дшаҿыз ус уахык зны иани иареи шыцәаз аҩны аӡәы амца нацраҵаны дыбналеит, анцәа иџьшьаны дара аламблыкәа аарла рыԥсы алыргеит. Цәгьахәыцҩык иҵыхәала ҩаԥхьа хыҵа-кырҭак имамкәа, инапала иҟаиҵаз иҩны акы аарзалымгакәа инықәццышәаа ицеит. Шьааб асеиԥш иахьизныҟуаз ианшьцәа Кәыҵниаа ихьымӡӷыршьеит, раҳәшьаԥа изыруыз рхы иақәҵаны ишыҟаз ашьҭахь инашьҭагьежьны изблыз ауаҩы иаарласынгьы деилыркааит. Уи аҳаблаҿ инхоз гәылак иакәхеит, аха имухыша ҳәа акгьы имамызт, насгьы уи аамсҭак ирахә дрыцын аҟнытә дзыхьчашаз дахьимаз азы аусгьы дақәымшәакәа иҟаиҵаз ацәгьаура дацәынхеит, зынхара рблыз ангьы аԥагьы зықәдыршәаз чҳаны убасала рцәа иҭарыгӡар акәхеит. Шьааб уаҳа уаҟа игәы изықәымкыкәа ашьҭахь уантәи деиҭаҵын, Быҭәаа зегьы иахьа ҳаҩн-ду ҳәа иахьашьҭоу аҭыԥан абна нылырхааны еиҭах аҿыцнхара иҽазикит, иаарласынгьы аԥсуа кәасқьа ҳәа изышьҭоу х-ҿык аҭаны иргылеит, ԥацха дукгьы аҿаԥара аҿаԥшьны уаҟа инаваиргылт, дук мырҵыкәа ҩаԥхьа хар имаӡамкәа иҽеибиҭеит. Аҵыхәтәан анхара ахьыҟаиҵаз акәша-мыкәша усҟан абна рацәа аман, иан Арухан хьачаназ шьыжьымҭанла аӡаагараҳәа дахьнал
баауаз лкалҭ азна ахьала ирҭәны дхынҳәуан, иара убас рахәқәас ианырҵозаалакгьы рцарҭа-аарҭа ыҟан, аӡы ахьыржәшаз лбааҟа акәара ииасуан,иахьҳәыша адәқәа рацәан.
Быҭәба Шьааб иԥацәа: Едыгьа, Сеилаҳ, Таииа, Расым изларҳәоз ала рабду Еқәыԥ дрымбацызт, ихаанымызт, аха ранду Арухан илҳәо излараҳахьаз ала рабду уаҩы ҳаракык иакәзаарын, убасҵәҟьа акәын лхаҭагьы дшыҟаз. Арухан акыр збахьаз, акыр заҳахьаз, акырӡагьы зхызгахьаз ахьлакәыз азы, Маршьан Дарыҟәа иԥацәа иреиуаз Маршьан Таташь лассы-лассы аҳамҭақәа иманы дырҭаалозаарын, зны-зынла имҩатәны напҭацәыла данымҩахыҵлозгьы: « Арухан ҳбымшьын, инабсыркыша акы изакәызаалак иахьак исыцмааит!» ҳәагьы леиҳәозаарын.
Таташьи лареи неидтәаланы ианеицәажәалоз: « Еи, нанхеит, шәара акрыжәбахьоума, иахьа шәызхара аарыхны шәызхара шәфоит! Ҭырқәтәылан абарақьаҭра кажьуп рҳәан, ҳашьцәа рахь ҳцоит ҳәа аҭырқәцәа рҳәатәы хаҵаны ҳахьнеиз хыҵакырҭак ҳамамкәа аԥслымӡра ҳаалахеит, амлакра, ачымазара, аԥсра уҳәа роуп лахьынҵас иҳауз!.. Ех, аԥсуаа рыцҳақәа заҟаҩы нҵәада, заҟаҩгьы бжьаӡзеи, анаџьалбеит! Уаҟа иаҳхаагаз убла иам-бакәа ус ажәала еиҭаҳәашьа амам, ҳара ҳзыниаз аҩыза Анцәа шәақәимыршәааит, нан!» ҳәа ирҭаауаз данрацәажәалоз, илхылгахьаз лгәаларшәаны абасгьы лажәа иналалҵалон.
Ҭырқәтәылаҟа иагаз аԥсуаа зҭагылаз алахьынҵадара, агәаҟ-ҵәаҟрақәа, ачымазара аҿынҵәара уҳәа иуаӷеимшхараны ирхыргоз ахыԥшацәгьа иоумаха амшын нырцәынтәи ишааҩуазгьы, ҳауацәеи ҳҭынхацәеи ахьԥсуа ҳаргьы ҳрыцԥсааит ҳәа атәым-дгьылаҿ аԥсра еиӷьыршьозшәа, зегьакоуп убри нахысгьы Ҭырқә-тәылаҟа ацара згәаӷьуазгьы рацәаҩын. Убырҭ дыруаӡәкхеит, анкьа Абӷархықә ақыҭан инхоз, Ҭырқәтәылантәи дхынҳәны нас ҩаԥхьа 1918 шықәсазы уахь ицаз Быҭәба Шьаабангьы, аха усеиԥш аҭагылазаара зиоуз аԥхьаҟа иарбахоит.
АНКЬА АЖЬРАЦӘАРА ҲАҬЫР ШАҚӘЫРҴОЗ
Хыхь ишазгәаҭоу еиԥш, Быҭәба Ҭлаԥс иԥазаҵә Ормаҭ хшарала дуаҩымшхеит, ихылҵыз хәҩык ахшара рылоуп иахьа Аԥсны инхо Абыҭәбақәа рыжәла аҿиара излалагаз ҳәа идырҵабыргуан Быҭәба Шьааб ихшара. Урҭ изларҳәоз ала, Быҭәба Ормаҭ иԥацәа: Быҭәба Озбақьи, Быҭәба Еқәыԥи, Быҭәба Бадреи, Быҭәба Мамсыри, урҭ раҳәшьазаҵә Быҭә-ԥҳа Палангиа уи уеизгьы Џьгьарда ақыҭан Бақьҟан аҳаблан инхоз Амҷаа дырҭацан, уи илхылҵит хҩык ахшара, ҩыџьа аԥацәеи ԥҳаки:Амҷба Шьааб, Амҷба Ҳаџьараҭ, нас урҭ раҳәшьазаҵә Амҷ-ԥҳа Гәагәеи.
Быҭәба Шьааб иԥа Расым лассы-лассы игәаларшәаны иҳәалон абасеиԥш: «Быҭәба Ормаҭ ихшаз Озбақьи, Бадреи, Мамсыри ҳабду Еқәыԥи, урҭ раҳәшьазаҵә Палангиеи ҳара ҳархааным, аха ҳарҭ аишьцәа ҳаҳәшьцәагьы ҳаргьы ибзиан иаҳгәалашәоит, Палангиа илыхшаз Амҷба Ҳаџьараҭи ҳаб ихьӡ зыхьӡырҵаз Амҷба Шьааби раҳәшьазаҵә Амҷ-ԥҳа Гуагәеи ҳара ианаҳбаз усҟан рықәрахь инеихьан. Ҳара ҳазхылҵыз ҳан Быҭә-ԥҳа Палангиа ҳәа, ҳаб Шьааби дареи аиҭанаиааира рыбжьан, ҳаншьцәа ҳәа лассы-лассы аанҿасраҳәа ҳара ҳахь, Аҭараҟа иаалон. Ибзианы исгәалашәоит, сашьцәа ҳәа ҳхаҵкы казмыршәуаз Палангиа лмаҭа Амҷба Ҭемраз ҳбара данаалоз, усҟан сара сжыцәӡа исызҳахьан. Убас зны Ҭемраз данаҳҭааз аламҭалаз ашыӡ сыхьуан, ашьҭахь сани саби даарацәажәан, ҳара ҳҟны аҳауа бзиоуп ҳәа сиҽхьынҵаны Бақьҟанҟа сигеит. Амала излеилыскааз ала ран Палангиа лашьцәа амҳаџьырра иахьагахьаз аҵыхәала раншьҭра цқьа еилкааны ирыздыруамызт, убри аҵыхәала Быҭәба Ҭлаԥс ихыԥша рҳәоны изаҳахьаз, уи иԥазаҵә Ормаҭ ихылҵшьҭра иахааныз санду Кәыҵниа-ԥҳа Арухан убарҭқәа зегьы ибзианы изгәалашәоз лакәын. Амҷбақәа зхылҵыз, ҳанду Арухан ланхәыԥҳа Палангиа шлакәыз, Быҭәба Ормаҭ дшиԥҳаз уҳәа, идлырдыруаз рацәан, раншьа Быҭәба Еқәыԥ Ҭырқәтәылаҟа дшагаз, иҭаацәеи иареи уа иахьнеиз ихшазгьы иаргьы уаҟа ичмазҩханы ишыԥсыз, ашьҭахь Арухан илзаанхаз лԥазаҵә Быҭәба Шьааби лареи уахьынтәи ишыхынҳәыз уҳәа, раншьцәа рҭоурых рзеиҭалҳәалон. Ҳаҳәшьаԥацәа Шьааби Ҳаџьараҭи нас раҳәшьа Гәагәеи иуаа ҳаркқәан, ҳара ҳахь аанҿасра
70 71
ианаауаз ҳанду Арухан илыдтәаланы ианцәажәалоз иахьеиԥш исгәа-лашәоит, насгьы раншьҭра цәгьалаҵәҟьа ҳаҭыр ақәырҵон…»
Зегь реиҳа еизгәакьақәоу ҳәа аԥсуаа ирыԥхьаӡоит аншьцәеи аиҳәшьаԥацәеи, насгьы еиҳа ижьрацәара ӷәӷәоуп ҳәа иршьоит аншьцәа дуқәа ҳәа ирԥхьаӡо аб ианшьцәа, иара убас ан ланшьцәагьы, рыбжьара иҟаз ажьрацәара аханатә аахысгьы ҳаҭыр рзақәын, иахьагьы усоуп ишыҟоу. Иаҳҳәап, ан Ҷлоу ақыҭа датәызар, ақыҭа зегьы неизакны «ҳаншьцәа ҷлоуаа» ҳәа рҳәон аеҳәшьаԥацәа. Асеиԥш зхырҳәаауаз ҽырбашақә акәмызт, ари аиншьареи ае-ҳәшьаԥареи рыбжьара аҳаҭырқәҵареи аихаҵгылареи рыбжьоуп азоуп ирызгәдуны изырҳәоз. Иара убас, Аҭаратәык Кутолтәык димазар, уи илхылҵыз аҭараа ҳаҳәшьаԥа ҳәа изырҳәон. Абри аҩыза аизыҟазаашьа бзиа ақәныҟәара зыбзоуроу аамҭа акәын, ауаа рхы-ргәы аныцқьаз, аиҳабы иҳәатәы аханы иандыргылоз, ианеизхәыцуз, ажьрацәара ҳаҭыр анақәырҵоз ианаамҭаз акәын. Убри аҵас анкьа аҳаҭыр баны иахаҵгылон азоуп, шықәсык зны Џьгьарда ақыҭа Бақьҟан аҳаблан инхоз Амҷба Ксениа ачара анимаз, ҳаншьа иоуп ҳәа Быҭәба Расым ныҳәаҩыс (ҭамадас) дзыҟарҵаз.
– « Ҳаҳәшьаԥацәа зны ачара руан, Амҷба Ксениа иаҳәшьа Лилишьа ачара лзуны лхаҵеи лареи ааишьҭуан, уи ачара ҳара Быҭәбақәагьы иҳаҳәан, – абри зны-зынла игәаларшәаны еиҭеиҳәалон Расым.– Ари 1940 шықәса азын ауп, усҟан ҳаб Шьаабгьы иԥсы ҭан, аҭаацәара иалалахьаз сашьцәа Едыгьеи, Сеилаҳи, Таииеи хазы ицахьан, сара сшеиҵбыз еиԥш, сара сакәын ҳҩнду иҟаз. Асеиԥш адырра анҳау, ишәымоу акы шәамеигӡан, ишшәыхәҭоу ачарахь шәца ҳәа ҳаб Шьааб иҳадиҵеит, усҟан ҳаб 80 шықәса днарҭысхьан. Уи аамҭаз апате-фонқәа ҿыц ианцәырҵыз акәын, аԥшаарагьы ус имариамызт, аха сара снашьҭагьежьны снаҵаа-ҵаауа иԥшааны иаасхәеит, сыԥҳәысгьы бырфын хызак аалхәеит. Сашьцәа еиҳабацәа Едыгьеи, Сеилаҳи, Таииеи ҳнеицәажәан, урҭгьы рыҳәсақәа аҳамҭақәа ирыҵаланы, ҳаилагыла Бақьҟан ҳахьнеиз, ҳаншьцәа ааит ҳәа иҳаигәырӷьаҵәа иаҳԥылеит. Ашьаԥа рхианы иаалгоны еиԥш, ус асасцәагьы ааит, артәара иазкыз Мшьалиа Қьаазыми Сангәлиа Сикәеи ачарахь иааз инарыхан, дасу иахьырҭыԥыз идыртәеит. Аиашаз чара дун, ишаабахьац ала асасцәеи аԥшәмацәеи наҟ-ааҟ еиҿаԥшуа идыртәеит, саргьы ашьаԥа агәҭахьшәа Кәыҵниа Шьаликәа Мышьаиԥеи Ашәба Махази срыбжьатәан. Аԥхьа ауатка ааҳаларҵан, нырцәи-аарцәи фырџьанқәак неимаадеит, ус акры анҵы ашьҭахь ашьаԥа ахаҿыҵәҟьа Амҷба Ксениа иаб иашьа Амҷба Ҳаџьараҭ (Палангиа лԥа), иҩызцәа быргцәақәак дахьрыдтәалаз дҩагыланы шәааӡырҩы иҳәан, ажәлар ааирӡырҩит. Убри аамҭаз амҵ ԥыруазар абжьы уаҳаратәы ианааҭынчраха ацәажәара дналагеит абас:»
– «Абра итәоу шәхаҵкы сцеит! Уаха, ҳара џьгьардаа асасцәа дуқәа ҳҭоуп, убри аҟнытә аԥшәма исасцәа пату рықәызҵаша шьҭа ныҳәаҩык далхзар ахәҭоуп ҳәа сгәы иаанагоит! Ачара ахы аҭаны имҩаԥызгаша аӡә далхзарц азысыԥхьаӡоит! Убри аамҭаз, иналк-аалкшәа ана ара џьоук рыбжьқәа надыргеит, Ҳаџьараҭ шьҭа уаналагах ушаҿу ихьӡгьы ҳазҳәа ҳәа инаидцаланы.
Убри аамҭаз Ҳаџьараҭ аҵәца аанкыланы, итәаз днарылаԥш-аарылаԥшуа ашьҭахь ибжьы наиргеит.
– «Дад, џьгьардаа, исықәлацәоу аиҳабацәа, ҳаҷкәынцәа шәарҭ зегьы асас дышныҟәгатәу, пату шиқәҵатәу иахьа ижәымбеит! Ачеџьыказ ахаан аказы шәеиҵамхац, ауаҩы иаҳаҭырбара шәахьынӡазыҟоу ззымдыруа ҳәа араҟа уаҩ шәыҟам! Асасцәа ирықәнагахаша ауаҩгьы абра дрыдтәалоуп, насгьы иахьа иаҳҭоу асасцәа ирыдҳартәалаша аӡәы Џьгьарда ақыҭан даҳзымԥшаауагьы ҳаҟам! Абра итәоу қәрала зегьы сшәеиҳабуп, шәгәы иалымсын, избанзар иахьа Амҷаа ҳчараҿ саҵкыс еиҳабу ауаҩы дыҟоуп, иара дыҷкәынзаргьы инапы аниӡәӡәауа аамҭаз ҳаԥсуара излаԥу ала сара сихаҵгылазароуп… Анцәа диныҳәааит, уахатәи ачара арҽеираз зыхьӡ сҳәараны сыҟоу, ҳсасцәа рықәнага раҳәара здысҵарц исҭаххаз ҳаншьа ду Быҭәба Расым Шьааб-иԥа!» – иҳәан аҵәца длахан ижәит.
– «Убри аамҭаз, ԥсаҭа бзиа Кәыҵниа Шьаликәа дахьсыватәаз икьарахә ааҭиган, иааиқәырццакны хынтә ашьаԥа днаҵахысит. Уи дахьхысыз бзиа изымбазгьы ҟалеит, аха Ҳаџьараҭ саншьа ду ҩызас дицуп ҳәа анрылаиҳәа, уаҳа акгьы рзахымҳәаакәа рҽааиқәыркит.
Ацәажәараз саргьы сџьыба сҭаломызт, усҟан аҩыжәра азыҳәангьы скәадамызт, изласылшоз ала ачара сырԥшӡеит. Адырҩаҽны ианша аԥшәма Ксениа иаҳәшьеи имаҳәи аҳамҭа анриҭоз, ишахәҭаз аԥсшәа ахҳәааны адәаҿы санахцәажәа, нас ашҭа агәҭан ирхианы идыргы
лаз астол ҳнадгыланы уаҟагьы ныҳәаҿақәак наҳкылеит. Асасцәа анықәҵ ашьҭахь снеины Амҷба Ҳаџьараҭ игәы снагәӡны абзиараз ҳәа наиаҳәаны, нас ҳара еицқәазгьы ҳанҽыжәланы ҳашьҭахьҟа ҳхынҳәит… Абасоуп ажьрацәара атәы шыҟоу, аиншьареи аиҳәшьаԥареи амч азҭоугьы убри ажьрацәара ауп!»– абас азгәарҭалон Расым иашь-цәагьы иаргьы.
Иахьатәи аамҭа ҳазааҭгылозар, аԥсуараҿ иреиӷьӡоу аҵас ажьра-цәара ҳәа ҳзышьҭоу ажәаҿ иаанхеит ҳәа акәымзар, егьыс аҵакы есааира иԥсыҽхо иааиуеит. Анкьа зны аншьеи аиҳәшьаԥеи рыбжьара аихаҵгылара ыҟазҭгьы, иахьа ари аҵас (иашоуп, ишыҟазаалакгьы аншьеи аиҳәшьаԥеи реизыгәблра зынӡа иӡит ҳәа ҳазҳәом), аха ақәныҟәара шхьысҳахаз мбашьа амам. Насгьы ари зыхҟьаз иахьатәи абиԥара ракәӡам, уи уаанӡатәиқәа биԥара-цыԥхьаӡа ԥшьаала ирхадыршҭуа иахьалагаз ауп мзызс иамоу. Аха, ишыҟазаалакгьы иахьа уажәраанӡа Абжьыуаа рҟны аасҭа аиншьареи аиҳәшьаԥареи аҵас еиҳа еиқәырханы иахаҵгылоит Гәдоуҭеи, Гагреи, Ԥицундеи араионқәа рҟны инхо ауааԥсыра. Урҭ рҟны иумбарц залшом аншьа егьа деиҵбызаргьы аиҳәшьаԥа иқәразаалакгьы ианшьа ишьҭахь еиамырхакәа иаԥхьа дыширгыло, аҩны иҩналоума, идәылҵуама дианшьоуп ҳәа аԥхьа дрышьҭуан, иара убас ацәгьеи абзиеи рҟны инеины иватәомызт.
Гәымсҭа аӡиас анахыс инхо аԥсуаа жәытәнатә аахыс имырӡкәа рабацәа иааргаз аҵас бзиақәа макьаназ иахьахаҵгыло иабзоураны (ҳҵасқәа џьара-џьара иахьдырџьбарацәоу ыҟазаргьы), Аԥсуара ашьаҭақәас иҟоу аиҳаби аиҵби реихаҵгылара, аҭаацәаратә хымҩаԥгашьақәа, ажьрацәара ҳаҭыр рықәеибаҵара уҳәа, уи аганахь еиҳа еиқәханы иуԥылоит. Ҵабыргны, Абжьыуаа рҿы шьаҭанкыла аԥсуа ҵасқәа рыӡра иаҿуп ҳәа аҳәара иашам, иӡхьоу шырацәоу еиԥш, еиқәырхоугьы рацәоуп, аха зегьакоуп ажәытәра иаҿҳарԥшуазар аԥсуаа зегьы иаҳцәыӡхьоу шмаҷым убарҭоуп. Хыхь ишҳәоу еиԥш, ҳаамҭазтәи абиԥара уи азын гәыбӷан узрыҭоум, избанзар ари идырны, мамзаргьы тәамбашақә иҟарымҵеит. Ҳаб-дуцәеи урҭ рабдуцәеи рхаан ажьрацәара адагьы аԥсуа ҵасқәа зегьы неидкыланы иныҟәыргоз, изықәныҟәоз Аԥсуара акультура аԥсыҽхара иалагеит ҳәа азуҳәартә иҟоуп, 70 шықәса раахыс Асовет мчра анышьақәгыла инаркны. Аамҭа ҿыц ала Асоветтә ҵасқәа шьҭырхуа ианалага нахыс ауп, Аԥсуара аԥсыҽхара амҩа иананыла. Ианакәзаалакгьы ауадаҩрақәа иргәылсны иааиуа аԥсуа жәлар рполитикатәи рсоциалтәи етапқәа зегьы ахганы ауп, еиқәханы иҟоу аҵасқәагьы ҳара ҳҟынӡа ишааӡаз. Иахьатәи уаҵәтәи абиԥа-рақәа ирзаанханы иҟоу, еиқәханы иҟоу аҵасқәа мырӡкәа шьҭа ишыхьчатәу ауп ирзаанхаз, ҳаԥсуа культура алахьынҵагьы шьҭа дара рнапоуп изну. Ҳмилаҭ культура зырӷәӷәо, изырԥшӡо, акультурагьы ҭоурыхны иҟазҵо акәны иҟоуп ажәлақәа рыҭҵаара, ахьышҭрабиԥарақәа рхыҵхырҭа ҭҵааны ашьақәыргылара, ари аԥхьаҟатәи абиԥара рзынгьы рышьҭамҭа адырразы ицхыраа-гӡаганы ирзыҟалоит.
Ишдыру еиԥш, ажәытәра аамҭа иахәлаӡхьоу дасу рабшьҭрақәа ахьынтәиаауа ҵабыргны шьҭа еилкаашьас иамоузеи, аха дарбанзаалакгьы биԥарала рышьҭамҭа ахьынтәиҿиаз, дасу рыжәла-қәа рхыҵхырҭа ахьынтәалагаз адырра, уи иҩны ааныжьра ари аԥсуаа ҳҭоурых азы хәарҭара дӡӡа змоу акәны иҟоуп. Иахьа биԥарала еиларсу аижәлантәқәа хыԥхьаӡарала еизҳаны есааира иҿиацыԥхьаӡа, абшьҭрала иҭбаахацыԥхьаӡа нас реиҿыҵра иахҟьаны еицәыхарахо иалагоит, рҽырԥсаҟьацыԥхьаӡа изеибамдыруа рацәаҩхоит, убри аҟнытә аижәлантәқәа дасу рабиԥарақәеи рыжьрацәареи рдыруазарц рыхәҭоуп. Иахьатәи ҳаамҭаз, ҳазшаз имчала аҩышьеи аԥхьашьеи ззымдыруа ҳәа уаҩ дыҟам, убри аҟнытә рабацәа рҭоурых иацәымаашьакәа иҩны ааныжьра рылдыршар, убасҟаноуп аԥхьаҟатәи абиԥарақәагьы зхылҵышьҭроу рдыруа ианыҟало, убасала рабацәа рҭоурых дара рҟынӡа изааӡар рхы днардыруеит, рыуа-рҵакыра ахьынӡаҭбаау рыҵанаҳәоит, рыжьрацәара еиламгакәа раԥхьаҟа амҩа днарбоит.
Изааӡарызеи иахьа зҭынхацәа ззымдыруа рацәаҩуп, заҟа изеибамбо аҟара агәыблрагьы рыцәнарӡуеит, агәеихшәарахь инанагоит, аиуарак рыбжьамызшәа иеихеибаршҭуеит, нас даҽа ԥыҭрак ашьҭахь еибагарҭам аҿарацәа ржьрацәара еилаганы еибагар ҟалоит. Дарбанзаалакгьы иабацәа рҭоурых ахьынӡаидыруа хәба-фба биԥара рҟынӡа ауп, уиаҟара ззымдыруагьы дубап, убасала ажәытәрахь ихьазырԥшыша рымамкәа рабшьҭрақәа рҭоурых
74 75
дара рзы ишымаӡоу иаанхоит. Аамҭа ҳара иаҳзыԥшым, есааира ԥхьаҟа ицоит, ҳҽахьаҳагӡонаҵы ҳаргьы ҳаҟоуп, ҳзахьымӡозар баша ажәланыҟәгаҩцәа ҳакәхоит.
Абри аҭыԥ анахыс иазгәасҭар сҭахуп – (Д. Б.), аԥхьаҟа хьыӡҳәала иарбахо Быҭәаа зегьы рхаҭашьа рбагатә зааҭгыларақәа излауа ала иааркьаҿны ишазгәаҭахоу,избанзар, дасу зегьы ртәы нарҭбааны шәҟәык аҭагӡара зламуа ала, ԥсыхәа ахьынӡамоу ҳәа азгәаҭақәа рыла иааркьаҿны ауп азааҭгыларақәа шазыҟаҵоу. Насгьы иахьатәи абиԥарақәа рабацәа рҭоурых ажәытәӡа аахыс инҭырҳәацааны изларзымдыруа ала ииашам аинформациатә згәаҭақәа рҽацәыхьчара аҭахны ианыҟала, инарҭбааны аҟазшьарбагақәа змақәоу аӡәык-ҩыџьак ракәымзар егьырҭ зегьы, хәыҷгьы дугьы дасу ртәы иааркьаҿӡаны ауп ишарбоу. Иара убас, Быҭәаа зегьы ргәырҽынҵан дасу рфотосахьақәа ашәҟәы ианызарц, аха зегьы ртәы арбара аҭа-хымшәа ԥыҭҩык иазырԥхьаӡазшәа ицәырзымгазгьы ҟалеит, убри аҟнытә зегьы рфотосахьақәа ашәҟәаҿы иарбамкәа иаанхеит.
БЫҬӘБА ШЬААБ ЕҚӘЫԤ-ИԤА ИҴАКЫРА
Аҭара ақыҭа аусҳәарҭа аҟынтәи унаԥшыр ибзианы иубарҭоуп амрагылара аганахьала ақыҭа ишьхабахәны иахагылоушәа иубо ахәы ҳарак ҩазыра ду, убра унхаланы унаԥшы-ааԥшыр убри аамҭаз геи-шьхеи улаԥш ианаахгылалак иаразнакала аԥсҭазаара агьама укыртә уҟанаҵоит. Аладаҟа унхьаҳәыр, амшын ду агәы казказуа унхыԥшылоит, уи аганахь улаԥш иузҭамыгӡо лбааҟа ишьҭоу адгьыл ҟьҟьара баҳчаҭроушәа еҵәабӷьыла иҩычоу абна рацәа амшын агаҿанӡа ублақәа иаарыхгылоит. Аҩадаҟа унхьаԥшыр, ашьхеибаркырақәа ӷьазӷьазуа Лахҭа ақәцә-ду иршанхагаха уна-ҵаԥшуеит, амраҭашәараҟа унаԥшыр Кәыдры аԥшаҳәа инаркны Гәылрыԥшь иаҵаку адгьыл унапсыргәыҵа ианушәа Аҟәанӡа амшын ухыԥшыло иԥшӡакәакәараӡа улаԥш иаахгылоит. Абасала аԥсабара џьашьахәы иблахкыгаха ладагьы-ҩадагьы иахьубарҭоу убри ахәыҳарак ахәаны ауп, 1844 шықәсазы Ҵабал ииз Быҭәба Шьааб Еқәыԥ-иԥа анхара дахьалагаз. Аԥхьа иргылаз аҩны аницәырблы ашьҭахь аҵыхәтәан дахьынхаз, убри ахәыҳарак аҟны Шьааб иргылаз аҩн-ду аҟынтәи ауп иахьа Аҭара ақыҭан инхо Быҭәаа рҿиара ахьынтәалагаз, убри аҩнду иаҿыҵыз Шьааб иԥацәа: Едыгьеи, Сеилаҳи, Таииеи, Расыми ирхылҵыз роуп иахьа Аҭара, Мықә, Аҟәа, Тҟәарчал, Гагра, Ԥицунда уҳәа рҟны инхо Абыҭәбақәа рхылҵшьҭра зҟынтәи иаауа.
Аԥсуа ианакәзаалакгьы дуаҩԥагьан, ахышьҭыхрагьы есымшааира дашьҭоуп, мыцқьа-шьацқьа зхы мҩаԥызго уаҩуп, аха дызлаҟам далаҟоушәа ихы дахыҽхәо иҽыҟаимҵацызт, усеиԥш аԥсуаа ирҟазшьаз акәын, мыцхәы зхы зырҽхәацәозгьы рацәак ҳаҭыр иқәырҵомызт. Зегь реиҳа ауаҩы иуаҩышьа зырԥшӡо, иаҳаҭыргьы шьҭызхуа акәны ирыԥхьаӡон, иара ихатәԥхӡашала ирҳаз амал даналаҽырбо, убасла иҟаз уаҩын ҳәа изырҳәон Ҭыр-қәтәылантәи ихынҳәыз ауаҩызаҵә Быҭәба Шьаабгьы. Аҭара ақыҭан иҽаанкыланы, нхарала дкәадамкәа ихатәџьабаала иҽеибиҭеит, ҩба-хԥа уӷә зҵеикышаз ацәкамбашьқәа аниҵеит, ишьамаҟа иԥсаса уҳәа рацәаӡаны ианиҵеит, аабҭрақәа ҩыџьара-хыџьара иман, иара иахьа уажәраанӡагьы Быҭәаа раабҭрақәа ахьгылаз
76 77
ҳәа иргәаларшәаны ирҳәалоит. Есышықәса аҩы рацәа ахьҭеиҭәоз аҩцара хазы иҟаҵаны изгылан, есԥхынра ирахәқәа ашьха икеицон, ирхылаԥшыша ахьшьцәагьы идкыланы иман.
Быҭәба Шьааб иқыҭан ҳаҭыр зқәырҵоз уаҩын, еизарак аҟны усӡбатәык аныҟаз хшыҩла дкәадамызт азы ишьҭаланы дыргалон, мамзаргьы аизарахь днеиаанӡа иааизыԥшуан, ирдыруан ажәлар дызларыхәашаз, ирыҵаиҳәашаз шырацәаз. Аӡҩыбжьа инхоз аамсҭа Маан Кыҵынгьы иӡбахәқәа иаҳахьан аҟнытә иҭаххеит Быҭә Шьааб сҭаршынс дҟаиҵарц, насгьы Шьааб иан Кәыҵниа Арухан игара дадтәаланы длааӡахьан Маан Кампета. Усҟантәи аамҭақәа рзы Кәыдрытәи ауезд иаҵанакуз Аӡҩыбжьеи, Аракьаҽи, Аҭареи, Аҭара-ерманқәеи, Нааи ақыҭақәа еидҵаны сҭаршынк инапы аҵаҟа акәын иахьыҟаз, аамсҭа асеиԥш аниҭахха мап мкыкәа 1881 шықсазы Шьааб сҭаршынс аусура далагеит, аџьабаа ду зцыз асҭаршынс аус иуит 1889 шықәсанӡа.
Иааигаз раԥхьатәи иԥҳәыс Гамсаниа-ԥҳа Еланеи иареи ирхыл-ҵит хҩык аԥацәеи ԥҳаки. Шьааб иан Арухан излалҳәоз ала лҭаца Агамсаниа-ԥҳа маҷк аҵарагьы лыман, ԥшралеи сахьалеи еиқәшәаз ԥҳәысын, аха лаџьал кьаҿзаарын, лхаҵеи лареи еицынхоижьҭеи 10 шықәса ааҵхьаны еиԥш, иаалырҟьаны лыԥсҭазаара далҵит 1892 шықәсазы. Хәыҷгәарҭак рааӡара аҭахын аҟнытә, Шьааб ашьҭахь дааигеит аҩбатәи аԥҳәыс Шьониа-ԥҳа Иалса, лара дыԥҳәысеибан, Кәтол инхоз Зыхәбак диман, уи иҟынтәи илыхшаз аӡӷаб хәыҷы Зыхәба Қамфыф лан хаҵа ҳәа данаауаз ларгьы длыман дааит, Шьаабгьы ихәыҷқәа реиԥш дидкыланы ихшара дырхиааӡалеит. Шьааб аҩбатәи иԥҳәыс лҟынтәи ихылҵит ҩ-џьа аҷкәынцәеи хәҩык аԥҳацәеи, убарҭ иҳәсақәа аҩыџьа ирхылҵыз рылоуп иахьа Аҭара, Мықә, Кындыӷ, Тҟәарчал, Аҟәа, Ԥицунда, Гагра уҳәа, инхо Быҭәаа рышьҭамҭа ахьынтәиаауа.
Шьааб еиҳа ибӷа еиҵихыртә даныҟалаз ихшара анихьӡа ауп, иҷкәынцәа аиҳабацәа Едыгьеи Сеилаҳи ианраамҭаз аҳәса ааргеит, иԥҳацәа аиҳабацәа Кашьеи Қьысҭинеи хаҵа ицеит, атәымдгьылаҿ ихигахьаз агәаҟрақәа абасала ихашҭыртә аҟынӡа, аҵыхәтәан деихбаала ишьапы дықәгылт. Иҳәсақәа ирхылҵыз жәаҩык ахшара рахьынтә хәҩык аԥацәа: Быҭәба Едыгьа, Быҭәба Сеилаҳ,
Быҭәба Шьааб Еқәыԥ-иԥа.
(
1844–1942)
78 79
Быҭәба Тариал (дҭаацәарахаанӡа дшыҷкәыназ иаалырҟьаны 1921 шықәсазы зыԥсҭазаара иалҵыз), Быҭәба Таииа, Быҭәба Расым, хәҩык аԥҳацәа: Быҭә-ԥҳа Кашьа, Быҭә-ԥҳа Қьсҭина, Быҭә-ԥҳа Гәагәа, Быҭә-ԥҳа Ҭаҟәшәышә, Быҭә-ԥҳа Мыҷа, рызегьы ақәра дуқәа нҵны имҩасхьоу роуп.
Изларҳәоз ала Быҭәба Шьааб уаҩы ҳаракык иакәын, дызхааныз аԥсҭазаара уадаҩ дызлакыднаҟьахьаз ала ацәгьарахь дурхаргьы иабацәа реиԥш дуаҩыцәгьан, аиаша ада амц ааиаҳар ҟаломызт. Ихылҵыз хшара гәарҭак млакы иамыркыкәа, хьҭакы иамыркыкәа, агәылацәа рнапы ианымԥшыло, рызегьы ргәы ҭганы рааӡара илиршеит. Ҳаҭыр зқәыз уаҩын, иҩны имҩахыҵуаз идырцәа рацәаҩын, ԥсасалеи шьамаҟалеи деиқәшәан, игәиҽанӡамкәа уаха уаашәҩык мҩахыҵыргьы аказы деиламхо, зегь рыла еиқәшәаз нхаҩын. Ихшаз изларҳәоз ала раб Шьааб ҽеилаҳәаҩык иакәын, иаԥсуа маҭәа ишәҵаны иаҳәачаԥа, иҟамачаԥа, икьарахә тапанча иҟәынҵаны, еимсы цырцрқәа ишьаҵаны иҽеилаҳәа-иҽеилаца дахьаацәырҵуаз дызусҭада ҳәа еизҵаауан, иара убас абасала идырҵабыргуан дыздыруаз зегьы.
Шьааб ахԥатәи иԥҳәыс Миқаиа-ԥҳа иаалықәшәан лыԥсҭазаара далҵит 1926 шықәсазы, аԥҳәыс лыҟамзаара иаразнакала иҩна-ҭагьы ианыԥшит. Анхара-анҵыра азы маҷ ус аҭахызма, арахә-ашәахә, ихшара ԥҳәыс напыда рыҟазаара, ауҭраҭых аарыхра уҳәа, имч шақәымхоз аниба ашьҭахь даалаган, Џьгьарҭа ақыҭан инхоз Гырџьын Бадра иԥҳәыс деибаны дыҟан, лара шьҭрала Аӡҩыбжьатәын, Маан Мырза иаҳәшьа Маан-ԥҳа Нанаҳ ԥҳәысыс дааигеит. Лара леиԥш аԥшра-асахьа змаз, анаалашьеи, аҟазшьеи, абарақьаҭреи зцыз лара лҩыза даҽа ԥҳәыск дҳамбацызт ҳәа рҳәа-лон Шьааб ихшара, аха рыцҳарас иҟалаз 8 шықәса ааҵхьаны еиԥш, Нанаҳгьы иаалықәшәан лыԥсҭазаара далҵит 1936 шықәсазы.
Амҳаџьыррантәи ихынҳәыз, ажәлар русаз аџьабаа ду збахьаз, 10-ҩык ахшара зааӡаз Быҭәба Шьааб Еқәыԥ-иԥа 98 шықәса дшырҭагылаз иԥсҭазаара далҵит 1942 шықәсазы.
Уажәшьҭа еиҳабыла-еиҵбыла ҳарзааҭгылап, Быҭә Шьааб ихшара уааԥсырала иахьа иахьынӡаҭбаахаз ахцәажәара, аԥхьа ҳалагап иԥацәа рыла.
Быҭәаа ҳаҩнду ҳәа изышьҭоу, хышықәса рахь знык еиқәшәаны рхы ахьырныҳәало, 160-шықәса зхыҵуа Быҭәбаа Шьааб иҩны.
Армарахьынтә арыӷьарахь: аишьцәа Быҭәба Расым, Быҭәба Таииа, Быҭәба Сеилаҳ, Быҭәба Едыгьа. Аԥхьа дтәоуп раб Быҭәба Шьааб.
80 81
БЫҬӘБА ЕДЫГЬА ШЬААБ-ИԤА ИХЫЛҴЫШЬҬРА
Быҭәба Шьааб ихылҵыз аишьцәа зегьы Едыгьа дреиҳабын, диит 1869 шықәсазы Кәыдрытәи ауезд Аҭара ақыҭан, анхаҩы иҭаацәараҿы. Едыгьа Шьааб-иԥа ианиаамҭаз дшәарыцаҩ дун, дныҟәаҩын, иаб иеиԥшҵәҟьа иаргьы ашьамаҟеи аԥсасеи рацәаны изанын. Ақыҭан ҳаҭыр зқәыз уаҩын, абжьыуаа рҿы дыздыруаз рацәаҩын, илеишәагь џьбаран, ацәгьарахь дурхаргьы акы иннамкылоз иакәны, дмықәшәатәыцәгьаха даақәгылон. Абжьы ӷәӷәа ихан, ибжьы ҿаца акеиҳәа иааиргар, ахраҵәҟьа арӡыӡон, рҳәон дыздыруаз зегьы. Ихатәы бызшәа анаҩсангьы ишиҭахыз дцәажәон ҭырқәшәалагьы, иара убас аурыс бызшәалагьы хар имаӡамкәа далацәажәон. Хыхь ишазгәаҳҭахьоу еиԥш, афымцамчы иахҟьаны машәырла иԥсҭазаара далҵит 78 шықәса дшырҭагылаз 1959 шықәсазы.
Едыгьа иԥҳәыс Амҷба Анҭика Ашаҳангьари-иԥҳа хҩык аԥацәеи ҩыџьа аԥҳацәеи лхылҵит. Амҷаа уеизгьы ԥсабарала иуааҳаракқәоуп, деихых-еиҵых иҟаз Анҭикагьы лықәрахь даннеигьы диашахәҵәаӡа, аҭыԥҳацәа реиԥш акәын лныҟәашьа ласӡа ишыҟаз. Лара дагьҟазаԥҳәысын, ахшара зауаз аҳәсақәа еиллыргон, уи адагьы аԥсуала ахәшәтәрақәагьы лдыруан, лыԥсҭазаара далҵит 80-ҟа шықәса днарҭысхьан еиԥш, 1963 шықәсазы.
Едыгьа ихшара реиҳабӡа Быҭәба Кәаҷаҷ аҭаацәара аԥиҵаанӡа 1941–1945 шықәсқәа рзы Аџьынџьтәылатә еибашьра Дуӡӡа аныҟала еибашьра иԥхьеит. Аҩны дындәылҵны еибашьра данца, аԥхьа аибашьра ахьиқәшәаз Марыху ашьхахыҵырҭа аҟны ауп ҳәа рҳәоит, аха убри нахыс уаҳагьы иӡбахәык ыҟамкәа, иахьа уажәраанӡагьы аибашьраҿ ибжьаӡқәаз рхыԥхьаӡараҿ даанхоит.
Уи иашьеиҵбы Быҭәба Џьамал зхатә ԥхӡашала инхоз уаҩын, данҭаацәараха иаб инхара азааигәараҵәҟьа аҿыцнхара нап аиркит. Даараӡа иҳалалыз уаҩын, иҩны унатәаанӡа иаразнак ачеџьыка ацәыргара иҽазикуан, насгьы цәгьалаҵәҟьа дагьгәыблҩын, лассы-лассы еиашьара зегьы дрылсны ибалон. Иабацәа реиԥш қәра дук нымҵкәа иаалырҟьаны чмазарак даахҭанакын, 59 шықәса дшырҭагылаз 1986 шықәсазы иԥсҭазаара далҵит.
Быҭәба Едыгьа Шьааб-иԥа (1869–1959), ивагылоуп: иаҳәшьаԥа Џьапуа Шьалуа Франкил-иԥеи иаҳәшьаԥҳа Џьапуаԥҳа Тулиа Франкьыл-иԥҳаи.
Быҭәба Кәаҷаҷ Едыгьа-иԥа
(1923–1942)
82 83
Быҭәба Џьамал Едыгьа-иԥа
(1937–1986)
Быҭәба Алик Џьамал-иԥеи Быҭә-ԥҳа Фатима Хәаҭа-иԥҳаи.
Быҭәба Хәаҭа Едыгьа-иԥеи иара иҷкәын Быҭәба Беслани
Быҭәба Хәаҭа иԥшәмаԥҳәыс Кәыҵниа-ԥҳа Цацикәа
84 85
Џьамал иԥшәмаԥҳәыс Леԥсаиа-ԥҳа Аниа шьҭрала Кындыӷ-тәын, 82 шықәса дшырҭагылаз лыԥсҭазаара далҵит. Лхаҵеи лареи хшаразаҵәык ида уаҳа ҳазшаз драҭәаимшьеит, аха рыхҭылҵзаҵә Быҭәба (Алик) Дмитри Џьамал-иԥа иԥшәмаԥҳәыс Шам-ԥҳа Мери иареи ирхылҵит ҩыџьа ахшара: Быҭә-ԥҳа Есма Алик-иԥҳа, Быҭә-ԥҳа Асҭанда Алик-иԥҳа. Урҭ иахьа, рангьы даргьы Москва ақалақьаҿ инхоит, еиҳау аҵарақәа ирылганы уаҟа аусқәа руеит. Есма аиуристтә ҵара далгахьеит, лзанааҭ ала Москва аус луеит. Асҭанда Асасааирҭа нхамҩатә институт далгахьеит, лаҳәшьа леиԥш ларгьы лзанааҭ ала Москва аус луеит. Алик иԥшәмаԥҳәыс Шам-ԥҳа Мери Москватәи амузыкатә школқәа руакаҿ аҵара аҟәша аиҳабыс дыҟоуп.
Алик иан Леԥсаиа Аниагьы 2012 шықәсаза лыԥсҭазаара даналҵ, ақыҭараҿ иаб инхара изкамыжькәа иҩныҟа дхынҳәит. Уажәы иҭаацәа ахьынхо Москва днабжьҟьаны ибаны дмаауазар, егьыс дахьиз дахьааӡаз Аҭара ақыҭан иаб инхара дахуп, иахьа ихатәы машьынала Аҟәа аус иуеит апассаџьыр мҩаԥгаҩыс.
Быҭәба Хәаҭа дынхон-дынҵуан, иаб Быҭәба Едыгьа Шьааб-• иԥа инхараҿ. Хәаҭа Едыгьа-иԥа даараӡа зҿаԥыц бзиаз, илафҳәаҩыз, ишәаҳәаҩыз, аҟазарахь дурхаргьы иҽыбӷаҟазаз, аҽырхәмаррақәа раан акырынтә аԥхьахәқәа згахьаз, зегь рыла иуаҩеилҟьаӷәыцәыз иакәны дыҟан. Аҭара ақыҭа анаҩсангьы Абжьыуаа зегьы рҟны унеишь-уааишь ҳәа зарҳәоз, иара убас абзыԥқәа инадыркны акырџьара еицырдыруаз, егьа иусхьанҭазаргьы иԥшӡаны ихааны ацәажәара иазҟазаз, аҳәашьагьы иақәшәоз уаҩын. Быҭәба Хәаҭа ихьӡ ахьыр-маҳацыз, дахьазымдыруаз бжьыуақыҭак ыҟамызт, хәыҷгьы-дугьы лафк нархымҳәаакәа дымцәажәацызт.
Аԥсныжәлар рџьынџьтәылатә еибашьра аныҟала Быҭәба Хәаҭагьы иқыҭа далымҵыкәа, Аԥсадгьыл зыхьчоз ҳаруаа ацхыраара рыҭараҿы аџьабаа ду рыдызбалақәаз дыруаӡәкуп иаргьы. Аибашьра раԥхьатәи амш инаркынгьы ақәылаҩцәа иӡбны ирыман, аҭараа ргәы ахьымҩаӡоз Кәыдры ирны, Наа ахәада иҵаланы Наатәи амҩала Аҭара ихаларазы. Аамҭаказ иагьрылдыршеит абри агәҭакы анагӡара, аха усынтәи рҿаархацыԥхьаӡа ааха ӷәӷәа
Быҭә-ԥҳа Лиуда Хәаҭа иԥҳаи лхатәҩыза Царгәыш Уасил Михаил-иԥеи, рыҷкәын Царгәыш Михаил Уасил-иԥеи
86 87
рыҭаны иԥхадырсуан. Убри нахысгьы Наа аганахь есымшагьы излашәарҭаз ала хәымыз инарыцны аӡҩыбжьааи Ҟабардатәи аибашьҩыцәа ргәыԥки Быҭәба Хәаҭа иҩнаҭаҿы итәан. Фатәы-жәтәыла ҳаруаа ацхыраара рыҭараз зхы иамеигӡаз Хәаҭа Быҭәба қәрала дышмаҷмызгьы зныкымкәаны ихаҭагьы ахырӷәӷәарҭақәа рыцихьчарцгьы дцахьан, аха ашьҭахь ирымукәа аҩны дааныркылеит.
Быҭәба Хәаҭа инхара-инҵыра, ихшара уҳәа, анцәа ишиҳәара иҟаз, акыргьы иуаҩыҳалалыз уаҩын, аха иаалырҟьаны ицәа иалалаз ачымазара бааԥсы иахҟьаны, 78 шықәса дшырҭагылаз иԥсҭа-заара далҵит 2004 шықәсазы. Дахьеицырдыруаз акыр қыҭақәа рҟны, иахьа уажәраанӡагьы дыргәаларшәаны иӡбахәқәа зҳәало рацәаҩуп.
Кәыҵниа-ԥҳа Цацикәа лхаҵа Быҭәба Хәаҭа иԥсҭазаара даналҵ ашьҭахь ларгьы рацәак нылымҵит, инаишьҭарххны лыдунеи лыԥсаит 2006 шықәсазы. Илхылҵит ҩыџьа аԥҳацәеи ҷкәынки: Быҭә-ԥҳа (Тафа) Фатима Хәаҭа-иԥҳа, Быҭәԥҳа Лиуда Хәаҭа-иԥҳа, Быҭәба Беслан Хәаҭа-иԥа.
Ахшара иреиҳабу Быҭә-ԥҳа Фатима Хәаҭа-иԥҳа Л. Кәыҵниа • ихьӡ зху Аҭаратәи абжьаратәи ашкол даналга ашьҭахь рацәак мырҵыкәа ианлаамҭаз аҭаацәара далалоит, Гәыԥ ақыҭан инхоз Гәогуа Витали лареи рыԥсҭазаара еиларҵеит, ирхылҵит хҩык ахшара. Уаареигәырӷьартә ҳәоуеиқәшәала еицынхоз ҭаацәаран, аха Быҭә-ԥҳа Фатима лхаҵа Гогуа Витали Харитон-иԥа қәра дук нымҵкәа 64 шықәса дшырҭагылаз 2014 шықәса ноиабр мза азы, иаалырҟьаны иԥсҭазаара далҵит.
Аеҳәшьа еиҵбы Быҭә-ԥҳа Лиуда Хәаҭа-иԥҳа Л.Кәыҵниа • ихьӡ зху Аҭаратәи абжьаратәи ашкол даналга ашьҭахь аҭаацәара далалоит,аха ашьҭахь аибашьра иахҟьаны еиԥырымҵыр ԥсыхәа ҟамлеит, дылхылҵит аԥҳа: Каландиа-ԥҳа Лиана. Аибашьра ашьҭахь ахаҵа ҳәа лхы здылкылаз Царгәыш Уасил Михаил-иԥа Аҷандаратәи абжьаратәи ашкол даналга ашьҭахь 1958 шықәсазы дҭалоит Аҟәатәи амузыкатә училишьча адирижиоратә факультет. 1963 шықәсазы ҟаимаҭла иҵара даналга ашьҭахь аҟыбаҩ ҷыда злоу ҳәа дыԥхьаӡаны усура дрышьҭуеит Аԥсны аҳәынҭқарратә ашәаҳәареи акәашареи рансамбль аҟны ашәазыҟаҵаҩыдирижерс. У.Царгәыш аҟазара аусаҿ абаҩхатәра ду шилаз анеицгәарҭа, 1968 шықәсазы аус ахьиуаз ансамбль аҟны дҟарҵоит асахьаркыратә напхгаҩыси ансамбль адирижор хадаси. 1971 шықәсазы ианаршьоит «Аԥсны аҟазара зҽаԥсазтәыз» ҳәа ахьӡ.
1977 шықәсазы У. Царгәыш иҟазара иазирҳаразы дҭалоит Гнесин ихьӡ зху Москватәи амузыкапедагогигатә институт, 1982 шықәсазы ҟаимаҭла дагьалгоит жәлар рашәаҳәара анапхгаҩыс, адирижиорратә квалификациа иманы. Аҟазараҿ иааирԥшуаз ақәҿиарақәа рзы 1979 шықәсазы «Аԥсны жәлар рартист» ҳәа ахьӡ ҳарак ихҵан, иара убас 1982 шықәсазы «Қырҭтәыла жәлар рартист» ҳәагьы хазы аҳаҭыртә хьӡы ирҭоит.
1976 шықәсазы У. Царгәыш напхгара зиҭоз Аԥсны аҳәынҭқарра жәлар рашәаҳәареи рыкәашареи ансамбль раԥхьаӡа акәны аҳәаанырцәҟа -Польшаҟа ицеит. Уаҟа қәҿиарала имҩаԥгаз убри агастроль ашьҭахь, аҳәаанырцәҟа лассы-лассы инарԥхьо иалагеит. Ари ансамбль агастрольқәа мҩаԥнагахьан Германиа, Франциа, мраҭашәарахьтәи Берлин, Чехословакиа, Ҭырқәтәыла, Бырзентәыла, Аргентина, Мексика, Африкатәи атәылақәа аагозар Шьамтәыла, Ефиопиа, Танзаниа, Мозамбик уҳәа акырџьара. Иара убас ари ансамбль агастрольқәа мҩаԥнагахьан ԥыхьатәи СССР акыр қалақьқәа рҟынгьы, аҳәаанырцәтәи аԥсшьаҩцәа рҿаԥхьа Ленингради, Москвеи, Шәачеи ақалақьқәа рҿгьы акырынтә акон-цертқәа мҩаԥнагахьан.
1986 шықәсазы У. Царгәыш дахадаргылоит Аԥсуа ҳәынҭқарратә филармониа аиҳабыс, иара убас 1988 шықәса инаркны аамҭакала Аԥсны аҳәынҭқарра жәлар рашәаҳәареи рыкәашареи ансамбль адирижиор хадасгьы дыҟан. 1995 шықәса ианаркны иахьа уажәраанӡа аус иуеит, Аԥсны аҳәынҭқарра жәлар рашәаҳәареи рыкәашареи аиҳабыс, асахьаркыра анапхгаҩыс, адирижиор хадас.
2001 шықәсазы «Хҩык афырхацәа» (ажәақәа Р. Смыр), «Иҭахаз ргәалашәара», «Аԥсны Ан» ҳәа, У. Царгәыш иаԥиҵаз акантат азы Д.Гәылиа ихьӡ зху аҳәынҭқарратә премиа далауреатхеит,
88 89
иара убас акомпозитор иқәҿиарақәа рзы 2008 шықәсазы ианашьан аҳәынҭқарра аҳамҭа ҳарак, «Ахьӡ-Аԥша» аорден II-тәи аҩаӡара.
Быҭә-ԥҳа Лиуда Хәаҭаиԥҳа лхатәҩыза Царгәыш Уаси• ли лареи иахьа ҳәоуеиқәшәала еицынхо ҭаацәароуп, ирхылҵыз аҵеимшы Царгәыш Михаил Уасил-иԥа макьана дқәыԥшуп, аб-жьаратәи ашколаҿ аҵара иҵоит.
Быҭәба Хәаҭа ихшара иреиҵбӡаз Быҭәба Беслан даараӡа • иуаҩыманшәалаз, шьыцрак иламкәа иуаҩыҳалалыз аӡәы иакәын. Л.Кәыҵниа ихьӡ зху Аҭаратәи абжьаратәи ашкол даналга ашьҭахь, дахьабиԥазаҵәыз азын акәхап еиҳау аҵара аҭалара иҽазымкыкәа иаб иҩны иҽаанкыланы, ақыҭа ԥсҭазаара иҽаҭаны анхара-анҵыра иҽазикуеит. Аԥсны жәлар рџьынџьтәылатә еибашьра аныҟала иаб еиԥш иаргьы иқыҭа далымҵыкәа, рыҩны итәаз аибашьцәа ацхыраара риҭон, абжеиҳан Кәыдрыхықә иаваҵаны иҟаҵаз апозициа ахьчаҩцәа дыруаӡәкын, аха дҭаацәарахаанӡа 30-ҟа шықәса дшырҭагылаз, Аԥсныжәлар рџьынџьтәылатә еибашьра аилгамҭаз залымдыррала дҭахеит, 1993 шықәса сентиабр мза анҵәамҭазы.
Быҭәба Едыгьа Шьааб-иԥа ихшара рахьынтә иԥҳацәа • руаӡәык Марасыба зыхьӡыз, аҭаацәара алалара дахьӡаанӡа дшыӡ-ӷабыз иаалықәшәан (иарбан шықәсоу еилкаамкәа иаанхеит), лыԥсҭазаара далҵит.
Аҩбатәи аеҳәшьа Быҭә-ԥҳа Ҷуҷ Едыгьа-иԥҳа аԥхьа Кәыҵ-• ниак диман, уи иҟынтәи дылхылҵит ԥазаҵәык Кәыҵниа Борис, иԥсҭазаара далҵит 65 шықәсаҟа ихыҵхьаны еиԥш, Аԥсны жәлар рџьынџьтәылатә еибашьра ашьҭахь. Ҷуҷ Едыгьа-иԥҳа ҩбатәи лхаҵа, Кындыӷ ақыҭан инхоз, араионаҿ ҳаҭыр ду зқәыз, анкьа ақыҭа акомиссарс иҟаз Киут Уарҭан диман, илхылҵит ҩыџьа аԥацәа: Киут Борис, Киут Ваниуша
Ваниуша Уарҭан-иԥа еицырдыруаз ашәаҳәаҩ ҟаза ҳәа • дыԥ-хьаӡан, Аԥсны аҳәынҭқарратә ансамбль аҟны шәаҳәаҩыс дыҟан. Аишьцәа аҩыџьагьы қәра дук нымҵкәа рыԥсҭазаара иалҵит, Аԥсны жәлар рџьынџьтәылатә еибашьра ашьҭахь.
Абасала абзиеи ацәгьеи еиҟараны разҟыс изауз Едыгьа ихылҵ-шьҭрақәа уааԥсырала ирацәаҩны изымҿиазаргьы иаанхаз рыла ибзиахәхәа иааиуеит, ҳазшаз хылҵшьҭрала иҵегьы еизирҳартә.
БЫҬӘБА СЕИЛАҲ ШЬААБ-ИԤА ИХЫЛҴЫШЬҬРА
Шьааб ихшара иреиҳабыз Едыгьа ишьҭанеиуаз Быҭәба Сеилаҳ диит 1870 шықәсазы Кәыдрытәи ауезд Аҭара ақыҭан, анхаҩы иҭаацәараҿы. Сеилаҳ Шьааб-иԥа иашьцәеи иаҳәшьцәеи раасҭа шықәсла иара еиҳаны иниҵит, иԥсҭазаара далҵит 106 шықәса анихыҵуцаз 1976 шықәсазы. Быҭәба Сеилаҳ зегь раԥхьагьы дшәарыцаҩын, дагьжәабажьҳәаҩ дун ҳәа акәын дшеицырдыруаз, ихаҭа дызхааныз адагьы иабацәеи иабдуцәеи ирҳәамҭаны иаҳахьаз ажәытә ҭоурыхқәа анеиҭеиҳәалоз уазыӡырҩуазар, аԥсуа жәлар ирхыргахьаз амыҟәмабарақәа рхыԥша оумашәа иубаратәы уҟанаҵон. Сеилаҳ иаамҭаз хыхьҟа ишазгәасҭахьоу еиԥш, – (Д.Б.), аҵарақәа змаз шыҟазгьы абри ауаҩ еиҭеиҳәо ирӡтәым акоуп, аԥхьаҟа мышкызны ҳахшара ирҭаххап ҳәагьы аӡәгьы ихахьы иахьизнамгоз аҵыхәала ажәытәра иагәылхәхәа ҳара ҳҟынӡа иааӡаз ҳабацәа рҭоурых заҟа ҳнапала иҳарӡыз ҳхаҭақәагьы иҳаздырам, шьҭа еилкаашьагьы амам. Ианаамҭоу аамҭа иузацәымгар ажәытәра иахәламӡуа арбану, еиқәханы иҟоугьы ҳацәнарӡуеит, убри аҟнытә иахьа ҳара ҳҟынӡа иааӡаз ижәытәӡатәиу ахьыршәыгә ҳәа ԥҽыхақәа анаҳзеидымкыла, жәлала абшьҭрақәеи аимшьҭрақәеи рыла аҭҵаара анзыҟамла нас мышк-ахамшк аҵыхәан хыхь ишазгәаҭоу еиԥш, иҳацәнарӡуа рацәахоит, иара убас ажьрацәарақәагьы есааира еицәыхарахо рҿынархоит, даҽа ԥыҭрак ашьҭахь ҭынхала еизааигәаӡоу рыда егьырҭ маҷк инахарақәо аҵыхәтәан зынӡа изеибамдыруа иҟалоит. Иацтәи амш акәушәа исгәалашәоит – (Д.Б.) абарҭ аԥсуаа ақәра рацәа нҵышьас иарҭоузеи ҳәа ҳабыргцәа џьшьаны атәымтәылақәа рҟынтәи иааны ишҭырҵаауаз, иаагозар:
90 91
Урыстәыла, Иапониа, Германиа, Венгриа, Чехиа, Америка, Китаи уҳәа аҵарауаа ӡәырҩы Быҭәба Сеилаҳгьы иҭааны иацәажәахьан. Сеилаҳ дҵарауаҩымызт, аҩышьеи аԥхьашьеи издыруамызт, аха иидыруаз ажәтәтәи аҭоурыхтә жәабжьқәа рацәан, иабацәа ирҳәамҭаны иаҳахьаз ала дуаҩжәабжьдухеит, ихатәы бызшәа анаҩсангьы хар амаӡамкәа ҭырқәбызшәалагьы дцәажәон.
Аԥсуаа ианакәзаалакгьы абшьҭрала згәамч ӷәӷәоу милаҭуп, Сеилаҳ иашьцәеи урҭ ирыхшази изларҳәоз ала 65-шықәса инеиԥынкыланы есышықәса ирахә иманы ашьха дцахьан, агәамч ӷәӷәа изҭан, ԥсабарала ициыз амч ҷыда илан, ишьҭихуаз зныктәи еидара соуп зҳәоз хаҵак изышьҭхуамызт. «Ибзианы исгәалашәоит-(Д. Б.), ҽнак аӡын агәҭаз аӡрыжәтә аагараҳәа аԥҳал аашьҭыхны ҳӡыхь ахьыҟаз акәарахь сахьнылбааз, уаҟа ааигәа акәарагьы ииасуан, снаԥшызар, абар сабду Сеилаҳ инармаеиқәа шишьоу уи акәара дӡаагыланы, асы аҳәалыҳәа ишнеиуазгьы аҽыкәабара дшаҿыз сылаԥш наиаахеит. Абри исҳәаз иахьатәи аҿарацәа ихарымҵар ҟалоит, аха амц зхысҳәарааны сыҟои, сыбла иабаз аиашоуп исҳәаз, аиашаз аӡын агәҭаз акәараҿ аҽыкәабара, агәабзиара дуӡӡа змоу иакәымзар агәаӷьра цәгьоуп.»
Еицырдыруа аԥсуа композитор ду Иван Кортуа еиҿикааз абы-ргцәа рансамбль «Нарҭаа» ашәаҳәацәа дрылагыланы Сеилаҳгьы ашәа иҳәон, хыхь ишазгәаҭоу еиԥш, ажәытә жәабжьқәа рацәаны издыруа ҳәа зныкымкәаны иҩны иҭаахьан афольклористцәа, еицырдыруа аԥсуа ҵарауаҩ, аетнограф Царбеи Бжьаниа, иара убас аҭоурыхҭҵааҩцәа, алитератураҭҵааҩцәа уҳәа ӡәырҩы. Сеилаҳ изкны иаазыркьаҿу адокументалтә-ахроникатә фильмқәагьы ҭырххьан. Ҿрԥштәыс иаагозар Быҭәба Сеилаҳ Шьааб-иԥа 102 шықәса азтәи иирамшы аназгәарҭоз 1972 шықәсазы, Украинатәи акиностудиа иҭнахит «Асовет Еидгыла абыргцәа» ҳәа зыхьӡу адокументалтә-ахроникатә фильм. Асценариа автор М. Коростышевски акорреспондент ҷыда даниҿацәажәоз ари афильм иазкны абасеиԥшгьы иҳәеит: «Ҳара ҳтәылаҿы абыргцәа, ашлацәа рацәаҩуп. Урҭ 9000-ҩык инареиҳауп. Убарҭ рахьынтә Аԥсны ҩ-нызқьҩык инареиҳаны иаланхоит. Абри аӡбаху аҳәаанырцәгьы инахараны игахьеит. Интересс иҟарҵоит аҳәаа нырцәтәи акинохәаԥшыҩцәагьы. Убарҭ рзы, АПН иҟанаҵаз аҿаҵарала ҳара иҭаҳхуеит «Асовет Еидгыла абыргцәа» зыхьӡу адокументалтә фильм. Уи атәыла аҩнуҵҟагьы иддырбауа иҟалоит. Абри аҭыхразы иалаҳхит амаршрут: Иакутиа-Литва – Естониа–Аԥсны–Азербаиџьан–Киев–Москва.
Раԥхьа зыӡбахә сҳәаз ареспубликақәа ахԥа рҟны абыргцәа ҭаҳххьеит. Иџьаушьаша акы ауп ахьҭатәыла Иакутиа аҟынгьы 100 шықәса иреиҳау ауаа ахьуԥылауа. Уаҟа Аԥсны еиԥш, аԥсабара уаҩы дарқьынцыцуам.
Иахьа Сеилаҳ Быҭәба иазгәеиҭоит 102 шықәса ихыҵра аныҳәа. Арахь иааит Гәдоуҭантәи, Очамчырантәи абыргцәа, иара убас Уаԥстәылантәи асасцәа, Аҟәантәи аҭакԥхықәра зду акультура аусзуҩцәа. Абри ҳхы иархәаны иҭаҳхуеит Сеилаҳ иирамшы шазгәеиҭауа, уи шымҩаԥысуа, аԥсуа милаҭтә специфика уҳәа убас иҵагьы. Рацәак мырҵыкәа урҭ акадрқәа рыхәаԥшуа иҟалоит Англиа, Иапониа, Ливан, Франциа уҳәа убас егьыҭ атәылақәагьы.
Афильм ҩ-сериакны 20-20 минуҭ ишахоит, аформат ҭбаа-хоит, аԥшшәы аиоуеит. Арежиссор П.Шклиаровски, аоператорН. Смирнов.
Уаҵәы Азербаиџьанҟа, уахьтәи ашлацәа рахь ҳԥыруеит, нас-Киев, устәи-Москваҟа. Афильм ҳаналгалак екземплиарк гәаларшәагас Сеилаҳ изааҳҭиуеит.
Уажәы аҭыхра напы аҳаркып, аҩы ҳадыршьаанӡа… Аԥсуаа шәысасдкылашьа акино изанумҵарызеи… Уи азы, егьырҭ ргәы иалымсааит, зегьы раԥхьа шәгылоуп… Аҳәаанырцә иҟоу шәашьцәагьы иахьатәи шәыԥсҭазаара лаша рбааит. ( Араионтә газеҭ «Акоммунизм ахь» аҟнытә.1972 ш.)
Абасала Быҭәба Сеилаҳ изкны акымкәа иҭырххьаз адокумент-альтә фильмқәа иахьа Аԥсны иацәыӡны иҟоуп, иҟалап урҭ афильмқәа Қарҭ архиваҿ иҵәахызар, мамзаргьы даҽаџьара иҟа-зар, арҭ Аԥсны адемографиа аҭоурыхаз хымԥада иԥшаатәны иҟоу акоуп.
Иахьанӡагьы изгәалашәо ыҟоуп, аҭаацәа неидтәаланы шьыжь-леи, шьыбжьонлеи, уаххьеи анырфалоз Сеилаҳ аишәа аханы дна-тәаны, рацәак идумыз аҵәца хәыҷык ала ҩба-хԥа рҟынӡа аҩыцқьа шижәуаз, насгьы есышьыбжьон иӡнызаргьы иԥхнызаргьы днықә92 93
ҩаны сааҭки бжаки аҟара хицәаар акәын, даныҷкәыназ аахижьҭегьы усеиԥш ахымҩаԥгашьа иҽаиршьцылахьан. Цәажәараҳәа лассы-лассы иҭаалон, 80-90 шықәса усҟан иаарыҵагылахьаз Кәтол ақыҭан ҳаҭыр ду зқәыз Арҷелиа Миха, Ҭоумышь инхоз Чамлар Расым, Аҭара ақыҭа инхақәоз иқәлацәа Кәыҵниа Таииа, Кәыҵниа Қәаҭ, Џьалаӷаниа Гьаргь, Кәыҵниа Рема уҳәа ӡәырҩы. Насгьы усҟантәи аҳаҭыреиқәҵарақәа иахьеиԥш иҟамызт, Сеилаҳ иқәлацәеи иареи еидтәаланы дара-дара еиҿамԥакәа заҟа еизхәыцны еицәажәоз, еизгәдуны рлафҳәашьа шыҟаз уҳәа, убарҭқәа убла иамбакәа жәала аҳәара уадаҩуп. Иара убас, Аҭара ақыҭан зегь иреиҳабу ҳәа аҳаблаҿ есышықәса ацуныҳәара аныҟарҵоз ныҳәаҩыс ирымаз Сеилаҳ иакәын, иԥсҭазаара далҵаан-ӡагьы ацәашьа зкыз иакәны даанхеит.
Быҭәба Сеилаҳ иҷкәынра иахааныз иқәлацәа идырҵабыргуан шаҟа дшәарыцаҩ дуз, бнашәара данцалоз шәарахк мшьыкәа ашьхантә дшылымбаацыз, иџьоушьашагьы шәышықәса дшы-нарҭысхьазгьы иблақәа хәашьрак рымамкәа ахаранӡагьы ицқьаӡа ибон. Зны-зынла ацәҟьара кыдҵаны иԥацәа еисаны ианеихслоз, иара ишьанҵашәақьла рызегьы ираԥыганы ацәҟьара агә-ҭаҵәҟьа ҭицҟьаауан, ари рҽхәарак аламкәа аиаша ахаҭаҵәҟьа ауп. Абнаҿ ацәҟьақәеи, ақыдуахәақәеи, ашьацҳәақәеи рхианы иргылон, абнаҳәыҳә тәараны иахьыҟаз дырны абнаҵлақәа акаҭа рылеиҳауан, нас ԥыҭрак ашьҭахь ицатәуп ҳәа анигәахәуаз дцаны игәеиҭон, абнахьынтәи шәарахжьык ааимгар млакы дакыртә дыҟамызт, ашьамаҟа адагьы ианиааз ҩышә-хы рҟынӡа аԥсасагьы изанын, аха даныҷкәыназ аахыс бзиа иибаз ашәарыцара данбыргхагьы изкажьуамызт.
Быҭәба Сеилаҳ Шьааб-иԥа иԥҳәыс Ҭар-ԥҳа Марушьа қы-ҭала Мықәтәин, шәагаала ԥҳәыскьаҿк лакәын, 84-шықәса днар-ҭысхьаны лыԥсҭазаара далҵит. Илхылҵит быжьҩык ахшара, фҩык аԥацәеи ԥҳаки: Быҭәба Камыгә, Быҭәба Сырбеи, Быҭәба Кьамышә, Быҭәба (Ҭаҳа) Ваниа, еициз Быҭәба Валикәеи Быҭәба Котики, урҭ раҳәшьазаҵә Быҭә-ԥҳа Луба. Ахшара зегьы иреиҳабыз Камыгә Сеилаҳ-иԥа усҟантәи аамҭала ҵара хәаҷык змаз ҳәа дыԥхьаӡан, ихатәы хәаҳхәҭырҭатә дәқьан иман, ҳаҭыр зқәыз уаҩын, ихатәы бызшәа анаҩсангьы аурыс бызшәагьы хар амаӡамкәа дала-цәажәон.1941–1945 шықәсқәа рзы Аџьынџьтәылатәи аибашьра Дуӡӡа аныҟала, Камыгә иашьеиҵб Сырбеи иареи аибашьрахь ирыԥхьеит. Аҩыџьагьы рыӡбахәқәа ааҩуан ԥыҭраамҭак, аха 1942 шықәса рынахыс уаҳа рыбзарӡык џьара иҟамкәа илыбжьахәаша иӡит, аибашьраҿ ибжьаӡқәаз ирхыԥхьаӡаланы иаанхеит иахьан-ӡагьы.
Быҭәба Камыгә Сеилаҳ-иԥа аԥҳәысаагара дахьӡаанӡа ауп • аибашьраҿ дшыбжьаӡыз, аха иашьеиҵб Сырбеи иԥҳәыс Ҷҟәа-ниа-ԥҳа Лидиеи иареи ԥҳазаҵәык данырхылҵ аламҭалазоуп аибашьрахь ишиԥхьаз. Ирыхшаз аԥҳазаҵә Быҭә-ԥҳа Мери лаб дылзымдырӡо илызҳаны хаҵа дцартә даныҟала, шьҭрала Ԥақәашь ақыҭа еиуаз, аха Тҟәарчал амашьынаныҟәцаҩыс аус зуаз Гындиа Аԥҭеи лареи рыԥсҭазаара еиларҵеит, ирхылҵит х-ҩык аԥацәа: аишьцәа Ерики, Валерики, Беслани Гындиаа, иахьа Аҟәа инхоит, Аҳабла ҿыц ҳәа иахьашьҭоу араионаҿ.
Изхылҵыз, изааӡаз ран Быҭә-ԥҳа Мери Аԥсныжәлар рџьынџь-тәылатә еибашьра ашьҭахь дук мырҵыкәа лыԥсҭазаара далҵит 1995 шықәсазы. Еибанапыла илааӡаз лыԥсра лгәы иазымчҳакәа, Быҭәба Сырбеи иԥҳәыс Ҷҟәаниа-ԥҳа Лидиагьы лыԥҳа иналышьҭарххны, 77 шықәса дшырҭагылаз лыԥсҭазаара далҵит.
Быҭәба Кьамышә Сеилаҳ-иԥа данҭаацәараха инарк• ны зхатәԥхӡашала мацара зымалазаҵә инхоз уаҩын, усҟантәи аамҭаз аԥсуа қыҭақәа рҟны хаҳәла иҟаҵаз аҩнеихагыла аӡәык-ҩыџьак ракәымзар, шамахамзар уаҩы изгыламызт. Кьамышә данҭаацәараха ашьҭахь иаб диҿыҵны анаҩстәи ахәаны аҭыԥ ылхны хазы анхара даналага, аԥхьа х-ҿык змаз ҩнык шьыхны иргылт, аха хшарала даныҭбааха даалаганы аҩнеихагыла иргылеит, Кьамышә иҟаиҵаз ахаҳәҩны аабоит ҳәа усҟантәи аамҭаз иааны иахәаԥшуазгьы рацәаҩын. Быҭәаа рахьынтә зегь раԥхьаӡа Сталин ихаан иҭрыжьуаз «Москвич» ҳәа изышьҭаз амашьына ласы аазхәазгьы иара иоуп, иара убас «батареиала» аус зуаз арадио, Аҭара ақыҭан зегь раԥхьаӡа иаахәаны иаазгазгьы иара иоуп.
Быҭәба Кьамышә иқәра аҵанакыртә даныҟала, еибашьра ицаз иашьцәа аиҳабацәа Камыгәи Сырбеи рышьҭахь шықәсык аҟара
94 95
ааҵхьаны еиԥш, иаргьы аибашьрахь иԥхьеит. Дызхырԥхьаӡалаз архәҭа дрылагыла днаӡеит Румынианӡа, аха убраҟа иоуыз ахәра иахҟьаны (изнапык ишиҭахыз изхарҟәаломызт, аусгьы изаруамызт), уаҳа дзымеибашьыкәа аҩныҟа дхынҳәит.
Быҭәба Кьамышәгьы иашьцәа реиԥш иаргьы ирахә иманы есышықәса ашьха дцалон, ашьамаҟа рыдагьы шәхык рҟынӡа аԥсасагьы изанын, зыԥсы еивыганы иҟаз нхаҩын, ихатә џьабаала дынхон-дынҵуан. Иҩны есымша неи-ааи агмызт, ачеџьыка змаз ахьиакәыз азы имҩасуаз лассы-лассы иҩныҟа имҩахыҵлон. Кьамышә аҵара имамызт, аԥхьашеи аҩышьеи ԥсыҽны идыруан, аха ихатәы бызшәа анаҩсан урысшәала хар имамкәа дцәажәон, иара убас ишиҭахыз далацәажәон аерман бызшәагьы. 1992-1993 шықәсқәа рзы Аԥсны жәлар рџьынџьтәылатә еибашьра аныҟала, аԥсуа еибашьцәа Кьамышә иҩнгьы тәарҭас иҟарҵарц анырҭахха, иахымбаакәа иаразнак дақәшаҳаҭхеит. Уи адагьы амла иамкразы изаныз арахә иахимбааит, аибашьцәа рыфатә-рыжәтә уҳәа излаилшоз ала ацхыраара риҭеит. Кьамышә Сеилаҳ-иԥа игәы иаҭахыз аԥсуаа риааира аҵыхәтәан ибла иабеит, аха аибашьра ашьҭахь ицәа иалаҽыз ачымазара бааԥс иахҟьаны, 82 шықәса ааихыҵуаны иԥсҭазаара далҵит 1997 шықәсазы.
Аҟәа аҳәса ргимназиа ҵара иалгахьаз Быҭәба Кьамышә иԥшә-маԥҳәыс Ҳаџьам-ԥҳа Бабусиеи иареи ирхылҵит ҩыџьа аԥацәеи хҩык аԥҳацәеи: Быҭәба Митиа, Быҭәба Валерик, Быҭә-ԥҳа Шура, Быҭә-ԥҳа Аника, Быҭә-ԥҳа Валиа (аеҳәшьцәа Шуреи Аникеи қәра дук нымҵкәа рыԥсҭазаара иалҵхьеит).
Ахшара реиҳабӡа Быҭәба Митиа Кьамышә-иԥа диит Очамчыра араион Аҭара ақыҭан, анхаҩы иҭаацәараҿы. Асовет Еидгыла арратә маҵзура ихганы даныхынҳә ашьҭахь аҭаацәара далалоит, иахьа 80 шықәса дырҭагылоуп, аха макьаназгьы игәамч аӷәӷәара иныԥшуа дыҟоуп, иусурагьы акала еиԥкымкәа иҩны дынхоит-дынҵуеит, ажәакала ақыҭаҿ зыԥхӡашала иахьа уажәраанӡагьы аӷьараҳәа ихандеиуа нхаҩуп. Аҭара ақыҭа аколнхараҿ иибахьаз аџьабаа рацәоуп, зны ачаи икапануан, даҽа зных абригада абригадирс дахагылан, аҵыхәтәан атехникала аусура иҽадиҳәалоит. Акыр шықәса инеиԥанкыланы ақыҭанхамҩа ашьҭыхразы еиуаеиԥшымыз атра-кторқәа ныҟәицон, ачаи арҟәыдреи, цәаӷәарыла аус адулареи, ачаи ҿыхреи уҳәа, ақыҭа аколнхара иџьабаа адиҵон Аԥсны жәлар рџьынџьтәылатә еибашьра ҟалаанӡа. Быҭәба Митиа Кьамышә-иԥа ианиаамҭаз аҭаацәара далалоит, Кәтол ақыҭа иалҵыз Қацә-ԥҳа Цаца Пыта-иԥҳаи иареи рыԥсҭазаара еиларҵеит, ирхылҵит ҩыџьа аԥацәеи ԥҳаки: Быҭәба Гиви Митиа-иԥа, Быҭәба Дауҭ Митиа-иԥа, раҳәшьа Быҭә-ԥҳа Гәында Митиа-иԥҳа.
Ахшара реиҳабы Гиви Митиа-иԥа аибашьра ҟалаанӡа • иқыҭа аколнхараҿ аус иуан, анхамҩатә техника бзиа излеибоз ала анырхагатә тракторқәа ныҟәицон, иаҳҳәап: ачаиҿыхга, ачаирҟәыдыга, ацәаӷәагатә тракторқәа уҳәа, еиуаеиԥшым атех-никақәа рыла аколнхараҿ дхандеиуан. Аԥсны жәлар рџьынџь-тәылатә еибашьра аныҟалагьы дыбналаны џьара дымцакәа ахырӷәӷәаратә позициақәа рыхьчара иҽазикуеит, уи адагьы иҽахаршәаланы аибашьцәагьы хазы фатәы-жәтәылагьы ацхыраара риҭон.
Аибашьра анеилга ашьҭахь ԥыҭраамҭак иаб иҩны дыҟан, аха иара ахшара дызлареиҳабыз ала ԥсыуа ҵасла хазы дцоит, иҭаацәа иманы Гәылрыԥшь араион Ԥшьаԥ ақыҭахь нхара диасуеит. Иахьа ихатәмашьынала аус иуеит, Ԥшьаԥи Аҟәеи рыбжьара апассаџьыруаа мҩаԥигоит, уи адагьы ихатәы тракторқәагьы изгылоуп. Есышықәса ацәаӷәареи алаҵареи шааилак еиԥш, еиҳарак агәылацәа ааны иҳәоит дрыцхраарц, иаргьы мап ахьырцәимкуа азы хәыҷгьы-дугьы иаҳаҭыр рбоит.
Гиви Митиа-иԥа иԥшәмаԥҳәыс Ҷан-ԥҳа Џьулеттеи иареи ирхылҵит хҩык ахшара, ҩыџьа аԥҳацәеи ԥаки: Быҭә-ԥҳа Ҟәараса Гиви-иԥҳа, Быҭә-ԥҳа Линда Гиви-иԥҳа , рашьазаҵә Быҭәба Мураҭ Гиви-иԥа. Ахшара реиҳабы Быҭә-ԥҳа Ҟәараса ашкол дшалгазҵәҟьа Аҟәатәи аколеџь агуманитр-екологиатә ҵара даналга ашьҭахь хаҵа дцеит, лыԥшәма Ашьхаруа Дениси лареи ҳәоуеиқәшәала еицынхоит. Аеҳәшьа аиҵбы Быҭә-ԥҳа Линдеи лашьазаҵә Быҭәба Мураҭи рани раби рҟны иҟоуп.
Быҭәба Беслан (Дауҭ) Митиа-иԥа иҭаацәеи иареи Аҟәа • инхоит, Аԥсны жәлар рџьынџьтәылатә еибашьра ашьҭахь иџьа
баала ирҳаны иҟаиҵаз нхаралагьы уааиеигәырӷьартә далаҟоуп. Дауҭ ибаҩхатәра иабзоураны аибашьра ашьҭахь инапы злеикыз абизнес иқәманшәалаханы ишиҭахыз инапаҿы иааигеит, иахьа уааиҵашьыцыртәгьы ишьапы дықәгылт, есышықәса аԥсшьаҩцәа зыҩнеиҵо ихатәы сасааирҭагьы ргыланы имоуп. Оҭҳара ақыҭа иалҵыз иԥшәма ԥҳәыс Аиба Лианеи иареи ирхылҵит хҩык аԥҳацәа: Быҭәԥҳа Фатима Дауҭ-иԥҳа, Быҭәԥҳа Есма Дауҭ-иԥҳа, Быҭәԥҳа Сариа Дауҭ-иԥҳа. Аеҳәшьа аиҳабы Фатима Дауҭ-иԥҳа абжьаратәи ашкол даналга ашьҭахь Аԥсуа ҳәынҭқарратә университет азанааҭдырратә факультет аҟны аҵара лҵоит, аха лҵара далгаанӡа ахԥатәи акурсаҿ дыштәаз аҭаацәара даланагалоит, ақалақь Гәдоуҭа инхо Аҩӡба Руслани лареи рыԥсҭазаара еиларҵеит 2014 шықәса ноиабр мза азы.
Фатима лаҳәшьеиҵб Быҭәԥҳа Есма лакәзар, абжьаратәи ашкол даналга ашьҭахь Аԥсуа ҳәынҭқарратә университет дҭаланы афизика-математикатә факультет аҟны аҵара лҵоит. Аеҳәшьцәа реиҵбӡа Быҭә-ԥҳа Сариа макьана дхәыҷуп, Аҟәатәи абжьаратәи ашколқәа руакаҿ аҵара лҵоит.
Быҭәԥҳа Гәында Митиа-иԥҳа диит Очамчыра араион Аҭара • ақыҭан. Л. Кәыҵниа ихьӡ зху Аҭаратәи абжьаратәи ашкол даналга ашьҭахь ақыҭамагазин аҟны хәаахәҭҩыс аус луан. Уаҟа аус шылуаз аҭаацәара даланагалоит, Ӷәада ақыҭан инхо Агәхаақәа дырҭацоуп. Лхы змалдаз Агәхаа Анатоли лареи ирхылҵит ҩыџьа аԥацәа: Агәхаа Сасрыҟәа, Агәхаа Хьымца. Аишьцәа руаӡәык ателехәаԥшра «Абаза» аҟны ҭыхҩыс аус иуеит. Гәында лхаҵа Анатоли лареи ақыҭаҿ инхоит-инҵуеит, нхаралагьы уаареигәырӷьартә иҟоуп.
Быҭәба Валери Кьамышә-иԥа диит Очамчыра араи• он Аҭара ақыҭан. Аҭаратәи абажьаратәи ашкол аҟны ихарҭәаам абжьаратә ҵара даналга ашьҭахь аҩны иҽынкыланы ақыҭатә усқәа иҽырзикуеит. Анкьа ақыҭа колнхара аус анауаз нхаҩык иаҳасабала иџьабаала дхандеиуан, аколнхара абригадаҿ ачаи капанҩысгьы дҟарҵахьан, ашьҭахь даҽа аамҭаказгьы абригада абригадирсгьы далырххьан.
Валери Кьамышә-иԥа иаб инхараҿ иԥхӡашала дынхоит-дын-ҵуеит, ақыҭаҿ ирахә-ишәахә, инхара-инҵыра уҳәа, аказы ихы дахашшаартә дыҟам, иахьа 72 шықәса дырҭагылоуп, макьанагьы иус ԥкымкәа аӷьараҳәа иаб инхара дахагылоуп.
Аӡҩыбжьа ақыҭа иааӡаз иԥшәмаԥҳәыс Мшьалиаԥҳа Беллеи иареи ирхылҵит хҩык аԥацәа: Быҭәба Гәурам, Быҭәба Аслан, Быҭәба Ахра, аешьцәа рыхҩыкгьы Очамчыра араион Аҭара ақыҭан иит.
Аешьцәа реиҳабы Гурам Валери-иԥа Л.Кәыҵниа ихьӡ зху Аҭаратәи абжьаратәи ашкол даналга ашьҭахь Асовет Еидгыла арратә маҵзурахьы иԥхьоит. Арратә уалԥшьа ихганы даныхынҳә ашьҭахь иқыҭаҿ машьынаныҟәцаҩыс аусура далагоит. Даныҷкәыназ аахижьҭегьы ишьҭихыз машьынаныҟәцаратә занааҭ абзиабара камыжькәа иахьа уажәраанӡагьы аус иуеит, иҭаацәеи иареи Аҟәа инхоит. Баӷмаран ақыҭан ииыз иԥшәмаԥҳәыс Қьец-ԥҳа Иреи иареи рыԥсҭазаара еиларҵеит, ирхылҵит хҩык аԥацәа:Быҭәба Алхас, Быҭәба Алмас, Быҭәба Хамзаҭ.
Быҭәба Валери ихшаз рахьынтә еициз аишьцәа аиҵбацәа Быҭәба Аслани Быҭәба Ахреи узеиҩымдыррартә цәгьалаҵәҟьа еиԥшуп, аҩыџьагьы Л. Кәыҵниа ихьӡ зху Аҭаратәи абжьаратәи ашкол иалгахьеит. Аԥсны жәлар рџьынџьтәылатә еибашьра ашьҭахь уеизгьы амашәырқәа рацәахеит, убасеиԥш ихатәмашьынала амашәыр ӷәӷәа дақәшәеит Быҭәба Ахрагьы. Деиқәхоит ҳәагьы уаҩ дыҟамызт, аха ҳазшаз дихылаԥшны иԥсы еиқәхеит, иахьа дынхоит Гәдоуҭа араион Бзыԥҭа ақыҭан. Иԥҳәыс Ажьи-ԥҳа Динеи иареи дырхылҵит ԥҳазаҵәык: Быҭә-ԥҳа Кристина Ахра-иԥҳа.
Ахра ициз иашьа Быҭәба Аслан иҭаацәеи иареи нхоит, Гәдоуҭа араион «Белаиа речка» ҳәа иахьашьҭоу. Мгәыӡырхәа ақыҭан ииыз иԥшәмаԥҳәыс Ҷкотуа-ԥҳа Нонеи иареи ирхылҵит ԥшь-ҩык ахшара: Быҭә-ԥҳа Мадина Аслан-иԥҳа, Быҭәԥҳа Сабина Аслан-иԥҳа, Быҭәба (Генади) Гена Аслан-иԥа , Быҭәԥҳа Камила Аслан-иԥҳа. Аеҳәшьцәа Мадинеи (23ш.), Сабинеи (22ш.) абжьаратәи ашкол ианалга ашьҭахь азанааҭқәа шьҭыхны аусура иалагоит, иахьынхо Гәдоуҭа араионаҿ. Ахшара зегьы иреиҵбу Быҭә-ԥҳа Камила макьана дхәыҷуп, абжьаратәи ашколаҿ аҵара лҵоит, 6-тәи аклассаҿ дтәоуп. Аеҳәшьцәа рашьазаҵә Быҭәба Гена Аслан-иԥа абжьаратәи
98 99
ашкол даналга ашьҭахь Аԥсны арратә маҵзурахьы иԥхьоит, иахьа Аԥснытәи архәҭақәа руакаҿ иуалԥшьа наигӡоит.
Быҭәба Шура Кьамышә-иԥҳа диит Очамчыра араион Аҭара • ақыҭан. Аҭаратәи абжьаратәи ашкол харҭәааны далымгакәа дшыҟаз, Гәылрыԥшь араион Мархьаул ақыҭан инхоз Ханагуа Сулҭани лареи рыԥсҭазаара еиларҵеит. Ирхылҵит хҩык ахшара, ҩыџьа аԥҳацәеи х-ҩык аҷкәынцәеи: аеҳәшьцәа Ханагуа-ԥҳа Манана, Ханагәуа-ԥҳа Анжела, аешьцәа Ханагуа Асҭамыр, Ханагуа Давлеҭ, Ханагәуа Баҭал, рызегьы ҭаацәарахахьеит, раҳәшьцәагьы хаҵа ицахьеит. Шура Кьамышә-иԥҳа илыхшаз зегьы рыбзиара нагӡаны илбаанӡа қәра дук нымҵкәа лыԥсҭазаара далҵит, аибашьра алагара шықәсқәак шагыз 1990 шықәсазы.
Шура лаҳәшьа аиҵбы Быҭә-ԥҳа Аника Кьамышә-иԥҳа абжьа-ратәи ашкол аҟны дзылгаз аиҵбыратәи аклассқәа азырханы уаҳа аҵара лҽазымкыкәа аҩнытә усқәа нап рылалкуеит. Аколнхараҿ дхандеиуан, еиҳарак лҽыззылкыз ачаи ҿыхреи ачаи рҟәыдреи ракәын. Аника Кьамышә-иԥҳа ианлаамҭаз аҭаацәарагьы даланагалт, Кындыӷ ақыҭан инхоз анхаҩы Киут Вовеи лареи рыԥ-сҭазаара еиларҵеит, аха акраамҭаӡа ишеицынхахьазгьы ахшара дырхылымҵит. Қәра дук нымҵкәа аҩыџьагьы рыԥсҭазаара иалҵит, Аԥсны жәлар рџьынџьтәылатә еибашьра ашьҭахь.
Ахшара иреиҵбӡаз Валиа Кьамышә-иԥҳа шьҭрала Тҟәарчал инхоз Гамгиаа дырҭацан, илхылҵит хҩык ахшара, аха лхаҵа иаалырҟьаны иԥсҭазаара далҵит Аԥсны жәлар рџьынџьтәылатә еибашьра аилгамҭаз. Быҭә-ԥҳа Валиа илыхшази лареи иахьа инхоит Очамчыра ақалақьаҿ.
Быҭәба (Ваниа) Иуан Сеилаҳ-иԥа диит 1920 шықәса маи мза • 18 рзы Очамчыра араион Аҭара ақыҭан, анхаҩы иҭаацәараҿы. Ҭаҳа ҳәа хәыҷыхьӡны изырҳәоз Ваниа Сеилаҳ-иԥа аҵара аниҵашаз аамҭаз усҟан ҩ-школк ҳәа ишьаз иқыҭантәи аликбезҵара далгеит, аха уи азхомызт, насгьы усҟантәи аамҭақәа рзы аԥсуаа зегьы аҵара иаҿынҵәаауа иҟамызт аҟнытә иаргьы дҵараданы изҳаит. Аҩышьеи аԥхьашьеи маҷны идыруан, аԥсшәа анаҩсан даҽа бызшәак издыруамызт, аурыс бызшәа ԥсыҽӡаны идыруан, иара ишиҭахыз ахы иақәиҭны дзалацәажәомызт. Ваниа Сеилаҳ-иԥа данҭаацәараха, иаб диҿыҵны иааигәараҵәҟьа аҿыцнхара далагеит. Абжьыуаа рҿы унеишь-уааишь ҳәа зарҳәоз, араионаҿ ацәажәацәа дуқәа ируаӡәкыз, ирԥшӡаны, еиҿкааны аҳәашьагь иақәшәоз, Кәтол ақыҭан инхоз Арҷелиа Миха иԥҳа (Гәилиа) Лиусие иареи рыԥсҭазаара еиларҵеит. 1930 шықәсазы ииз Арҷелиа-ԥҳа Лиусиа 1983 шықәсазы Аԥсны АССР Иреиҳаӡоу Асовет Апрезидиум иҟанаҵаз Ақәҵарала иланашьан «Аџьа аветеран» аорден. лыԥсҭазаара далҵит 2015 шықәса иунь 4 рзы. Лиусиа дқәыԥшӡаны дзыднагалаз лхаҵа Ваниеи лареи иҿыцнхацәаны ирыгыз шырацәазгьы, ирхылҵыз 4 -ҩык ахшара: Быҭәба Дмитрии, Быҭәԥҳа Неллии, Быҭәба Одики, Быҭәба (Анатоли) Авҭандили хьҭакы млакы иамыркыкәа ирааӡеит.
Ахшара раб Быҭәба Ваниа аӡә итәык изымдырӡо зхатә ԥхӡа-шалаҵәҟьа ихандеиуаз уаҩын, амҿыуасҭара азыҳәангьы инапы ҟазан, аӡлагарақәеи ауардынқәеи ҟаиҵон, акалаҭи амҵәышәи инапала ишшуан, ахмаҷыр, аныга, амҳаҵәқәа уҳәа игәы иааҭахыз зегьы амсалыхқәеи амҿлыхқәеи ҟаиҵон. Ваниа Сеилаҳ-иԥа аӡәы игәы иалсшаз ахааназ имҳәацызт, иҟаимҵацызт, ҭацацәас имаз иашьцәа рыҳәсақәа еилымхкәа зегьы еиԥшны ҳаҭыр рықәиҵон, зегьы рзы даараӡа дуаҩқьиан, аҳаблаҿ дызцымхыраац ҩнаҭак ыҟамызт. Мыцхәы иуаҩҭынчыз, даараӡагьы иуаҩыҳалалыз, зегьы рзыҳәан ауаҩы хаа ззырҳәоз иакәын. Аҵмыҳәҳәарахра цәгьалаҵәҟьа ицәымӷын, амцҳәара баны дынхомызт, иашьцәа ракәзаргьы дгәылазаргьы еилымхкәа, зегь рзыҳәан згәы ԥшагьа-ҭаӡа иҟаз уаҩын.
Егьа ухандеиргьы акгьы умоуӡо аколнхарахь умнеир аныҟамлоз аамҭаз иԥхӡашаха дызҵаз аџьабаа рацәа нҵәара амамызт, насгьы усҟан рџьабааԥса рызҭахуадаз: аблигациа, акәац, акәтаӷь ҳәа, ашықәсан иааирҳауаз зегьы ашәахтә инахәлабгон. Усҟан зегьы реиԥш иаргьы ԥарала иирҳауаз маҷзаргьы, уеизгьы ирахә-ишәахә ыҟан, иҭаацәа зланыҟәигашаз ҳәа есышықәса иааирыхуаз аџьықәреи инамцхәынгьы аца иҭеиԥсон. Ианакәзаалакгьы аџьабаа рацәа игымкәа дааиуан, илшонаҵы ифатә-ижәтә ахаангьы иагханы иҟамлацызт. Есышықәса Анана-Гәында лыхьӡала ишьхагәара
100 101
ныҳәаны ииԥшуаз ишьхымӡақәа рымгәа исаранџь мацараха ирҭигоз ацха рацәаны еинигалон, ихәшамацараха ииҵалуаз ачаҩыр ҳаҭала изкнаҳан, шамахамҳзар есӡынра ажьҵаагьы игимырхацызт. Дышуаҩызаҵәызгьы ирашәатәқәа рашәаны даналгалак ашьҭахь иҽыныбжьырҟьаны зны-зынла ашьхагьы дцалон, иидыруаз ашьхаҭыԥқәа рацәан, идунеи иԥсахаанӡа гәабзиаралагьы дыӷәӷәан, «шьҭа унатәаны уԥсы ааиҭак ҳәа аниоуҳәалак, сара акы санаҿым ауп санычмазҩхо, сара сзы иԥсыршьагоу аусуроуп», ҳәа ихы дахыхәмарны иҳәалон. Ҵабыргны дышқәыԥшӡаз инаркны тамҩахәык имамкәа иԥхӡашоу ихатә џьабаала аколнхараҿ дшыхандеиуаз мацара дымҩасит, иԥсҭазаара далҵит 86 шықәса данырҭагылаз 2006 шықәса август 28 рзы.
Ахшара зегь иреиҳабу Быҭәба (Витали) Дмитри Иуан-иԥа • диит 1951 шықәса ԥеруал мза 2 рзы, Очамчыра араион Аҭара ақыҭан, анхаҩы иҭаацәараҿы. И. Коӷониа ихьӡ зху Кәтолтәи абжьаратәи ашкол даналга ашьҭахь, 1969 шықәсазы Асовет Еидгылатәи арратә маҵзурахьы иԥхьоит. Арратә уалԥшьа ихигон ахара иныҟәоз аибашьыгатә ӷбаҿы, насгьы усҟантәи аам-ҭақәа рзы Асовет Еидгыла аҳәаақәа анаркыз, аҳәаанырцәтәи атәылақәа рахь ацара-аара анамуаз акәын, аха Асоветтә ӷбақәа рыӡхыҵразы СССР-и егьырҭ атәымтәылақәеи рыбжьара иҟарҵоз аиқәшаҳаҭрақәа инарықәыршәаны Д. Быҭәба арратә маҵзура ахьихигоз аибашьыгатә ӷба ӡхыҵхьан: Шьамтәала – ақ. Латакиа, Иугославиа – ақ. Сплит, Еиду Арабтәылатә Республика – ақ. Алықьсандриа, Ареспублика Алжир – ақ. Аннаба, Ареспублика Сенегал – ақ. Дакар, Ареспублика Гвинеиа– ақ. Конакри уҳәа, абарҭ атәылақәа рҟны днанагахьан, ақалақьқәа днарылсны иблала ибахьан. Х-шқәса аррамаҵура ихганы даныхынҳә ашьҭахь, 1973 шықәсазы аусура далагеит Тҟәарчалтәи ақалақьтә анагӡком афинанс ҟәшаҿы ашәахтә инспекциа аинспекторс. Уаҟа аус шиуаз 1975 шықәсазы дҭалеит Аԥсуа ҳәынҭқарратә университет, ҟаимаҭла дагьалгоит 1880 шықәсазы. Убри нахыс аусқәа ахьиуазаалакгьы иусура иалагӡаны арҿиара аусгьы иаҽзикуеит, иахьанӡагьы уи аџьабаа адибалоит. Иқәыԥшра зегьы ахьихигахьаз Тҟәарчал ақалақьаҿ 29 шықәса иалагӡаны аусқәа иухьан еиуаеиԥшым амаҵзурақәа рҟны напхгаҩыс, ус аибашьрагьы ихьӡоит.
Уаанӡа «Ткварчельски горниак» ҳәа иҭыҵуаз ақалақьтә газеҭ нас аибашьра ашьҭахь «Тҟәарчал абжьы» ҳәа ахьӡ ҿыц зауыз, насгьы араионтә газеҭны иҟалаз аредақтор хадас дҟаҵан 1993 шықәса август мза азы. Уаҟа аус иуит 1996 шықәса иуль мза азынӡа. Д. Быҭәба бзиа иибоз азанааҭқәа ируакын ажурналистика, насгьы агазеҭ аредакциа аанижьырцгьы игәы иҭамызт, аха аибашьра ашьҭахьгьы ахныҟәгараз Тҟәарчал аҭагылазаашьақәа злауадаҩыз ала ашьҭахь иҭаацәа иманы нхараҳәа Аҟәаҟа дмиасыр ԥсыхәа имоуит.
Аҟәа дахьааизгьы бзиарак дазыԥшымкәа дшыҟаз ус ақалақь ахадара рабжьгарала, 1997 шықәсазы аусура далагеит Аҟәатәи абжьаратәи ашкол № 13 аиҳабыс. Уаҟа аус иуит 2008 шықәсанӡа, насгьы еицырдыруа шәҟәыҩҩы №. Џьонуа ихьӡ убри ашкол ахҵара зыбзоуроугьы иара иоуп. Уи ашколаҿ 13 шықәса аус иухьан еиԥш, ашьҭахь диаргоит Аԥсны Аҳәынҭқарра Атәылахьчара аминистрра ахыбраҿ еиҿкаахаз Аԥсны арбџьарқәа рмузеи аԥҵаразы, уи амузеи аиҳабысгьы дҟаҵоуп 2008 шықәса раахыс. Ари амузеи аӡбахә заҳаны иаҭаахьоу ашколхәыҷқәа, архәҭақәа рыруаа, аибашьра аветеранцәа, Урыстәыла ахаҭарнакцәа, иара убас Аԥсны араионқәа рҟынтәи ауааԥсыра уҳәа иаҭааны избахьоу рацәаҩуп, зегьы ргәы иахәаны азеиӷьшьарақәагьы иахьагьы идырныҳәалоит. Иџьабаа ахә ҳаракны иахьыршьаз азы ианашьоуп амедалқәа акымкәа: 2010 шықәсазы, Кавказтәи академиа ахьӡала ианашьоуп « Аԥсны Урыстәыла иалалеижьҭеи 200 шықәса» аҵра аҳаҭыраз амедал. 2011 шықәса ииун мза азы Аԥсны Атәылахьчара амнистрра ахьӡала ианашьоуп, «Арратә Еидгылара» амедал. 2012 шықәсазы Аԥсны Атәылахьчара аминистрра ахьӡала ианашьоуп, «Аԥсны Атәылахьчара аминистрра 20 шықәса ахыҵра» амедал. 2013 шықәсазы ианашьан «Аԥсны жәлар рџьынџьтәылатә еибашьра Аиааира 20 шықәса» ахыҵраз амедал. Убри ашықәсан ианашьан «300 шықәса Михаил Уасил-иԥа Ломоносов» агәаларшәагатә медал. 2014 шықәса сентиабр мза азы ианашьан, Урыстәылатәи Афедерациа азеиԥш палата ахьӡала «Аҭоурых ашьҭамҭақәа реиқәырхараз аҩызара» амедал уҳәа, убас иҵагьы.
102 103
Апублицист, ажурналист Д.Быҭәба раԥхьаӡа акәны акьыԥхь аҿы дцәырҵуеит 1970-тәи ашықәсқәа рзы ажурналистикатә жанр ала, агазеҭ адаҟьақәа рҟны аԥсуара апроблемақәа ирызкны еиҳараӡак: аԥсуа бызшәа аиқәырхара, аҵасқәеи ақьабзқәеи рхаҵгылара, иара убас аҵара-ааӡаратә ԥсҭазаара иадҳәалоу ауснагӡатәқәа уҳәа азҵаарақәа жәпакы ирызкны игәаанагарақәа цәыригахьан. Ажурналистика анаҩсангьы Д.Быҭәба инапы алакуп асахьаркыратә рҿиарагьы, раԥхьаӡа акәны дцәырҵит 1983 шықәсазы, раԥхьаӡатәи иповест ала. Иара убас ажурнал «Алашара» адаҟьақәа рҿы лассы-лассы ицәыригоит еиуаеиԥшым иажәабжьқәа, ирнылахьоугьы маҷым.
Апублицистикатә жанр акәзар, Аԥсныжәлар рџьынџьтәылатә еибашьра амрагыларахьтәи афронт иазкны ахроника, 1996 шықәсазы «Мрагыларатәи афронт» зыхьӡу хазы шәҟәны иҭи-жьит. Ари ашәҟәы аибашьра ахҭысқәа зегьы азышьҭнахыртә иа-хьзыҟамлаз аҵыхәала 2005 шықәсазы ашәҟәы харҭәааны еиҭах иҭижьит «Мрагыларатәи афронт» зыхьӡу ахроника ҩ-тамкны, насгьы ашәҟәы аҭыжьра ихатә фондла дацхрааит Раԥхьаӡатәи Аԥсны Ахада В. Г. Арӡынба. 2010 шықәсазы Аԥсны Атәылахьчара аминистрра иҟанаҵаз ацхыраарала иҭижьуеит, «Иаазыркьаҿу аԥсуаа реибашьрақәа аҭоурых ахҳәаа» зыхьӡу ашәҟәы урысшәала. Аҭыжьара иазырхианы ишьҭоуп, фнызқь рҟынӡа ажәақәа еидызкылаз «Арратә жәақәа рҵакытә аԥсуа-аурыс жәар» хазы шәҟәны, иара убас аҭыжьра иазырхиоуп макьана акьыԥхь зымбац исахьаркыроу аҭоурыхтә ҩымҭақәа: «Аҳәаҭҳаныҟәгаҩ» аҭоурыхтә повест, «Амшмыхәла» аҭоурыхтә роман, «Аамҭа иазмырӡуа» аҭоурахтә роман, адетективтә жанр ала иҩу аповестқәеи ажәабжьқәеи еидызкыло «Алым еиқәаҵәа» зыхьӡу хаз шәҟәны.
Д. Быҭәба ианакәзаалакгьы иуаажәлар рхақәиҭратә қәԥара далагылан, ԥсыхәа амамкәа ианыҟалалак Мықә, Ԥақәашь, Очамчыра, Аҟәа, Лыхны уҳәа, аԥсуа жәлар реизарақәа ахьымҩаԥыс-уазаалакгьы дрылахәын. 1989 шықәсазы аԥсуа жәлар зегьы реизара ду Лыхнытәи аҭоурыхшҭаҿы ианымҩаԥысуаз, Абжьыуаа рганахьала иқәгыланы ицәажәақәаз дыруаӡәкуп. Иара убас, Аԥсны жәлар рфорум «Аидгылара» аҟәша Тҟәарчал аԥҵаразы раԥхьаӡатәи аиҿкааҩцәа дыруаӡәкуп, насгьы жәлар рфорум ишь-ҭнахуаз азҵаарақәа, ианаҭаххоз аамҭаз Тҟәарчал адагьы Очамчыра араион ақыҭақәа рахьгьы иҩызцәеи иареи цаны ақыҭа ауаа-ԥсыра аҵаҳәарақәеи агәҽынҵарақәеи рырҭон. Асовет Еидгыла хыбгалаанӡа амилаҭ маҷқәа шьаҳаны изкыз аполитикатә амч еиқәаҵәақәа ацәцашьас ирыҭатәыз, уи аҵыхәала аԥсуа жәлар ирԥырхагаз азҵаарақәа аҭыԥ иқәырҵаразы Быҭәба Дмитри ҩызцәас ивагыланы аусқәа ицназыгӡози иареи уахынла, маӡала Аҟәа иааны: Гь.Ӡиӡариа, Ш. Инал-иԥа, В. Ԥачлиа, Б.Шьынқәба уҳәа реиԥш акыр зылшоз, аиҳабыра рҿы зажәа нагаз ауаа ирҭааны, дара рыла акыр зҵазкуаз аусқәа акырынтә иӡбны рышьҭахьҟа ихынҳәхьан. Иара убас, Д.Быҭәба Тҟәарчалтәи аҟәша «Адырра агәыԥ» иҽалархәны аорганизациақәеи анаплакқәеи рҟны акыр шықәса инеиԥанкыланы алекциқәа дрыԥхьон, аԥсуара апроблемақәа ирызкны. Убри аамҭаз Аԥсны аҩнуҵҟа аполитикатә ҭагылазаашьақәа акырӡа иуадаҩхахьан, убри аҟнытә аџьажәлар идеилыркаатәын, аҵаҳәарақәа рыҭатәын аԥсуаа ԥхьаҟатәи рԥеиԥш шыҟалашаз. Усҟантәи аамҭақәа рзы иаартны ацәажәара зламуаз ала гәҽынырҵагак аҳасабала ашахтақәеи, аорганаизациақәеи, еиуеиԥшым анаплакқәеи рҟны дзыԥхьоз алекциақәа аԥхьаҟа аԥсуаа рхеиқәырхашьас иҟаҵатәыз ахь акәын еиҳарак хырхарҭақәас ишьҭырхуаз. Иара убас, иара иаԥшьгарала 1988 шықәсазы Тҟәарчалтәи абжьаратә школ №5 аҿаԥхьа ашҭаҿ иқәыргылан, уи ашкол зыхьӡ ахҵоу, 1941–1945 шықәсқәа рзы Аџьынџьтәылатә еибашьра Дуӡӡа аан иҭахаз Алықьса Аршба ибаҟа.
Д. Быҭәба 1992 шықәса раахыс Аԥсны ажурналистцәа Реидгыла далоуп. Уаанӡагьы Тҟәарчал еиҿкааз алитературатә еидкыла «Тҟәарчал абжьы» имҩаԥнагоз аиԥыларақәа раан еицырдыруа ашәҟәҩҩцәа ааԥхьаны рҩымҭақәа дрыхцәажәахьан, иаагозар: К. Симонов, Ф. Искандер, М. Чкоту, Б. Шьынқәба, И. Папасқьыр, Кь.Чачхалиа, М.Миқаа, Шь. Аџьынџьал, В. Амаршьан уҳәа аӡәы-рҩы.
Д. Быҭәба Аԥсны жәлар рџьынџьтәылатә еибашьра далахәын, раԥхьатәи амшқәа рзы дазкын «Арратә бӷьыцқәа» ҭыжьны аибашьцәа рыларҵәара, аха Аԥсны мрагыларахьтәи арегион зегьы аҟны афымцамчы ақырҭуа еибашьцәа ианааныркыла, ашьҭахь Мрагыларатәи афронт аштаб аԥшьгарала аибашьра ахҭысқәа
104 105
аанымкылакәа инарҭбааны рҭаҩразы, Мрагыларатәи афронт ахыр-харҭаҿ апублицистс дҟаҵан. Хыхь ишазгәаҭоу еиԥш, иҟаиҵоз аҭаҩрақәа ирыбзоураны иагьҭижьуеит афронт ахроникатә ҩым-ҭақәа. Д. Быҭәба заанаҵгьы инапы злеикхьаз ажурналистика аганахьала акәзар, аԥсуа бызшәа ацқьареи аиқәырхареи, абызшәа арҿиареи ртемала 2010 шықәсазы Аԥсны ажурналистцәа Реидгыла имҩаԥнагаз аконкурс далуареатхеит.
Д. Быҭәба аԥхьа ихшаз Быҭә-ԥҳа Кама иахьа Лыхны ақыҭан Ӡиӡариаа дырҭацоуп, аус луеит Гәдоуҭатәи ашколқәа руакаҿ, иара убас аҭыԥантәи ателехәаԥшраҿгьы адырраҭара амҩаԥгаҩцәа дыруаӡәкуп, илхылҵит ҩыџьа аԥацәа: Ӡиӡариа Ҳаџьараҭи Ӡиӡариа Ҳазараҭи. Илыхшаз аиҳабы Ҳаџьараҭ ашкол даналга ашьҭахь аррамаҵзура ихганы нас еиҳау аҵара дҭаларц аҽазыҟаҵара даҿуп. Ҳаџьараҭ иашьеиҵбы Ҳазараҭ иакузар макьана ашкол дҭоуп. Кама дызланагалаз аҭаацәеи лареи ибзиахәхәа, еицыхандеиуа ишааиуаз ус аҽнышьыбжьон идыдызшәа аҭаацәа зегьы ргәы рзырхьша акәхеит 2009 шықәсазы иаалырҟьаны лхаҵа иԥсҭазаара иалҵра, аха еиҵахарак ҟамҵакәа илыхшаз млакы-хьҭакы иамыркыкәа, абжьаратәи ашкол иалырганы рааӡара ллыршеит.
Д. Быҭәба дҭаацәароуп, ашьҭахь ихы здикылаз Какубаа-ԥҳа Римма Ӡыкәыр-иԥҳаи иареи рыԥсҭазаара еиларҵеит 1988 шықәсазы, ирхылҵит ҩыџьа ахшара, ҷкәынаки ӡӷабки: Быҭәба Арноу, Быҭә-ԥҳа Аԥсуанда. Арноу Дмитри-иԥа диит Тҟәарчал ақалақьаҿ 1990 шықәса февраль мза азы. №. Џьонуа ихьӡ зху Аҟәатәи абжьа-ратәи ашкол даналга ашьҭахь Аԥсуа ҳәынҭқарратә университет дҭаланы афилологиатә факультет далгоит. Иҵара дшалгазҵәҟьа Аԥснытәи арратә маҵзурахьы иԥхьоит, арратә уалԥшьа ихигон Баӷмаран игылаз архәҭаҿ. 2014 шықәсазы 25 шықәса дырҭагылан, макьана аҭаацәара даланамгалац.
Арноу иаҳәшьеиҵбы Быҭә-ԥҳа Аԥсуанда Дмитри-иԥҳа диит Тҟәарчал ақалақьаҿ, 1991 шықәсазы февраль мза 28 рзы. Ҷ.Џьонуа ихьӡ зху Аҟәатәи абжьаратәи ашкол даналгаз ашықәсан Аԥсуа ҳәынҭқарратә университет дҭаланы, афилологиатә факультет англыз бызшәа азанааҭ ала аҵара далгоит. Дызҭаз аҵара қәҿиарала ианыхлыркәша ашьҭахь аусура далагоит №. Џьонуа ихьӡ зху Аҟәа-тәи абжьаратәи дзылгаз ашкол аҟны англыз бызшәа арҵаҩыс. Уаҟа аус шылуаз 2012 шықәсазы аҭаацәара далалоит, Тҟәарчал инхо Аршба Наур Реваз-иԥеи лареи рыԥсҭазаара еиларҵеит.
Аԥсуанда Дмитри-иԥҳа 2013 шықәса раахыс аус луеит, А.Аршба ихьӡ зху Тҟәарчалтәи абжьаратәи ашкол №5 аҟны, англыз бызшәа арҵаҩыс. Хатәҩызас лхы здылкылаз лхаҵа Аршба Наур аԥхьа аус иуан Тҟәарчал ашьхатә хаҳәлагарҭаҿ, ашьҭахь диасуеит Галҟа, аусура далагоит Аԥсны амрагыларахьтәи аҳәаа ахыжьырҭа ахылаԥшҩыс, иахьа уажәраанӡагьы уаҟа аус иуеит.
Быҭәба Нелли Иуан-иԥҳа диит 1953 шықәсазы, Очамы• ра араион Аҭара ақыҭан анхаҩы иҭаацәараҿы. Л.Кәыҵниа ихьӡ зху Аҭаратәи абжьаратәи ашкол даналга ашьҭахь дҭалоит Аԥсуа ҳәынҭқарратә университет, ашколқәра иаҵанамкуа ааӡаратә занааҭ шьҭылхразы. Лҵара аныхлыркәша ашьҭахь, Аԥсны жәлар рџьынџьтәылатә еибашьра иалагаанӡа аус луан Аҟәатәи ахәыҷ-баҳчақәа руакаҿ, нас диасуеит Кындыӷтәи аԥсаатәааӡарҭа иатәыз ахәыҷбаҳча ашҟа, уаҟа аус шылуаз ус Аԥсны жәлар рџьынџьтәылатә аибашьра лыхьӡоит.
Аибашьра анеилга ашьҭахь уск ахьуушаз уеизгьы иҟамызт аҟнытә, зықәрахь инеихьаз лани лаби рымацара ақыҭаҿ ианаанха, ирыцҳашьаны аҩны лҽаанылкылеит. Улахь иану уақәымшәар ауам рҳәоит, ҵабыргны аҭаацәара дзаламлакәа иахьагьы аҩнусқәа дырхашәаланы дзыҟамлац, лџьабаагьы даараӡа ирацәоуп. Абраҟа иазгәаҭатәуп, Быҭәба Ваниа иԥсҭазаара даналҵ ашьҭахь иԥшәма-ԥҳәыс Арҷелиа-ԥҳа Лиусиа лхала данаанха, насгьы ақыҭахь ацара-аара ануадаҩха, ақыҭаҿ анхара-анҵыра иацыз ауадаҩрақәа ирыхшазгьы рымч ақәымхо ианыҟала рангьы раҳәшьа Быҭә-ԥҳа Неллигьы Аҟәаҟа иаарымгар амуит. Ахшара руаӡәык, Быҭәба Одик уеизгьы аибашьраҿ дҭахахьан, аиашьа аиҵбӡа Быҭәба Автандил иакәзар, уи уеизгьы аибашьра ҟалаанӡагьы машәырла динвалидхахьан аҟнытә ақыҭаҿ дынхартә-дынҵыртә алшара имамызт. Ахшара иреиҳабыз Быҭәба Дмитрии иакәзар, еиҳабыс (директорс) аус ахьиуаз №. Џьонуа ихьӡ зху Аҟәатәи абжьаратәи ашкол есымша иааныжьны дзаԥырҵуамызт, арахь иаб иԥсҭазаара даналҵ ашьҭахь
106 107
ақыҭахь ацара-аара данамыхәаӡа, зхала аҩны иҩнахаз иани иаҳә-шьеи хыхь ишҳәоу еиԥш, ашьҭахь Аҟәаҟа иааигар акәхеит, иахьа Ҷанба ихьӡ зху амҩаҿ инхо Дмитри иашьеиҵбы Автандили дареи ҩныкаҿ еицынхон. Уахьиз уанахыҵлак аҩнаҭагьы ихьааганы ианыԥшуазар акәхап, 2014 шықәсазы аҩнқәа ҩба ахьыҟаз руак уахынла инықәццышәаа машәырла иблит. Раб иҟаҵамҭа, Ваниа Сеилаҳ-иԥа инапала иргылаз аҩны акгьы амыхькәа амца иацәынхаз инахылаԥшлоит, Дмитри иԥа Арноуи Одик иԥа Гәдисеи лассы-лассы ақыҭахь ицаны ашәыр баҳча, арасаҭра уҳәа, рылаԥш агмырхакәа аус рыдуланы иаалоит.
Ахшара рахьынтәи агәыбжьанытә Быҭәба Одик Иуан-иԥа • (аибашьра раԥхьатәи амшқәа рзы иҭахаз) диит 1955 шықәсазы Очамчыра араион Аҭара ақыҭан, анхаҩы иҭаацәараҿы. Л.Кәыҵниа ихьӡ зху Аҭаратәи абжьаратәи ашкол даналга ашьҭахь ԥыхьатәи Асовет Еидгылатәи аррамаҵурахьы иԥхьоит, арратә уалԥшьа наигӡон ақ. Мурманск арратә-мшынтә флот (ВМФ) архәҭаҿ. Хы-шқәса арра ихганы даныхынҳә ашьҭахь дҭалоит Аԥсуа ҳәынҭ-қарратә университет афилологиатә факультет, қәҿиарала дагьалгоит аԥсуа бызшәеи алитературеи азанааҭ иманы. Еиҳау аҵара даналга ашьҭахь аамҭала аус иуан Кындыӷтәи аԥсаатәааӡарҭаҿ анхарҭа акомендантс, ашьҭахь диасуеит иқыҭахь, аусура далагоит Л.Кәыҵниа ихьӡ зху Аҭаратәи абжьаратәи ашкол дзылгаз аҟны рҵаҩыс. 1985 шықәсазы аҭаацәара далалоит, Кәтол ақыҭан ииыз Папасқьыр-ԥҳа Мананеи иареи рыԥсҭазаара еиларҵеит, ирхылҵит ҩ-џьа ахшара, ԥаки ԥҳаки: Быҭәба Гәдиса, Быҭә-ԥҳа Алиса.
Быҭәба Одик ашьҭахь ашкол ааныжьны Аҟәаҟа нхара диасуеит, аԥхьа аусура далагоит Аҟәатәи априборгылараҿ, нас агазтә-маругақәа рыҟаҵарҭаҿ, уаҟа аус шиуаз ауп аибашьрагьы ишалагаз. Одик иабду Быҭә Сеилаҳ иеиԥшҵәҟьа иаргьы ԥсабарала амч ҷыда злаз иакәхеит, алеишәахь дурхаргьы аӡәы сицәшәап ҳәа иҟамыз, аказыҳәан згәы ҭрысуаз дреиуамызт. Мышкы иадамзаргьы илахь еиқәны аӡәы димбацызт, есымша алафҳәара дазгаган, џьара акы ануеиҳәозгьы умырччакәа дцәажәомызт, ус иара ҟазшьаны ицшан.
Аибашьра алагара ҩбаҟа шықәса шыбжьаз, еиҳараӡак 1989 шы-қәса инаркны ақырҭқәеи аԥсуааи рыбжьара иҟалаз аполитикатә еиҿагылара ӷыӷкӡаны ианыҟаз акәын, атәым рбаӷь ааны аҩнытә рбаӷь дәылнацон ҳәа, иааны Кындыӷ ақыҭа иаланхаз агырқәа рашьцәа ақырҭцәа рҳәатәы хаҵаны аԥсуаа рахь аҟаҿыҳәа ицҳауа иандәықәыз аамҭаз, х-барбалк зҵаз Одик ихатәы мотоцикл ала аԥсуаа рыдгьыл иарцәацәыз агырқәа рхатәԥышәала «Ахали-Киндги» ҳәа хьӡыс изырҭахьаз Кындыӷ-ҿыц иахьынхоз реиланхарҭа аҳаблахь дцаны акырынтә дҭаԥшыхәаны даахьан. Одик дара рышҟа ацара-аара аныхҭеикӡа аҵыхәтәан даргьы длаԥшықәырҵазар акәхап, ашьҭахь гәҩарас дҟаҵаны иагьишьклахысит, аха усҟан машәырк имыхькәа дхынҳәит. Ақырҭуа милаҭи аԥсуааи еиба-ҭахымкәа иҟеижьҭеи кыр шааҵхьазгьы ус рыбжьара маҷк аҟара ианҭынчраха ашьҭахь Одик иҭаацәа иманы Кындыӷынтәи Аҟәаҟа нхара диасуеит. 1991 шықәса август мза азы Асовет Еидгыла аҳәынҭқарра анеилаҳа ашьҭахь аԥсуааи ақырҭқәеи реизыҟазаашьа зынӡа иануадаҩхаӡа, Аԥсны ахьчарази ахылаԥшрази иаԥҵахаз аҩнуҵҟатәи архәҭатә полк раԥхьаӡа иалалақәаз дыруаӡәкхеит.
Ус дук мырҵыкәа 1992 шықәса август 14 рзы Аԥсны жәлар рџьынџьтәылатә еибашьра ианалага, Быҭәба Одикгьы абџьар шьҭихит ақәылаҩцәа дырҿагыларц. Аибашьра аԥхьатәи амш азы дасу иахьынхоз рраионқәа рыхьчарц хыхьынтәи адҵа аныҟала, Аҟәантәи шьхала идәықәлаз абжьыуаа рыҷкәынцәа иаргьы дрылагыла амҩа дықәлеит. Уи агәыԥ иалахәыз Одик иҩызцәеи иареи рабџьар, рџьыԥҳаны уҳәа рҽеибыҭаны ҩымш рыла ашьхақәа ирҿысны Кәыдры нырцә Наа аԥшаҳәаҿы иааиуаны еиԥш, аԥсуа еибашьцәа амҩа ишықәыз ала аилкаара иахьӡаз ақырҭуа аруаа иаразнак ирыкәшаны рҿахысра иалагеит, хазы авертолиотқәа рхаланы аракетатә снариадқәа рыжәырҵеит. Кәыдры аӡиас арха дахьымӡакәа убраҟа дҭахеит, Аԥсадгьыл ашәарҭа аамҭа ианаа-ҭагыла зегь раԥхьаӡа абџьар шьҭызхқәаз ируаӡәкыз, убасҟан 41 шықәса ирҭагылаз Быҭәба Одик Иуан-иԥа. Убри аҽны ицҭахеит, зраион ахьчараз иаауаз даҽа 6-ҩык арԥарцәа. Аибашьра цқьа алаԥшыха змаӡаз, иибарц ииҭахыз аԥсуа жәлар риааира дахьымӡакәа Быҭәба Одик Иуан-иԥа данҭаха ашьҭахь ианашьоуп,
108 109
Аԥсны Арбџьармчқәа Рхада В.Г. Арӡынба инапы зҵаҩу аҳәынҭ-қарра аҳамҭа ҳарак «Агәымшәараз» амедал.
Одик иԥазаҵә Быҭәба Гәдиса диит 1984 шықәсазы Аҟәа • ақалақьаҿ. Аԥсны жәлар рџьынтәылатә еибашьра ашьҭахь Аҟәатәи абжьаратәи ашкол №13 даналга ашьҭахь дҭалеит Аҟәатәи аҳәынҭ-қарратә университет, агронџьнырратә факультет, аграном изанааҭ ала. Цқьа заб ихааным, аб игәыблра мбаӡакәа изызҳаз Быҭәба Гәдиса дҭаацәарахеит 2012 шықәсазы, Лашькьындар ақыҭан ииз Бжьаниа Асмаҭ Валери-иԥҳаи иареи рыԥсҭазаара еиларҵеит. Иԥшәмаԥҳәыс Асмаҭ еиҳау аҵара лымоуп, аҭоурыхтә факультет далгахьеит, аус луеит Аҟәатәи атуристтә компаниа аҟны аметодистс, аха иахьа аамҭала аҩны дыҟоуп, илхылҵыз раԥхьатәи аԥҳа, 2015 шықәсазы шықәсык зхыҵыз: Быҭә-ԥҳа Иарна Гәдиса-иԥҳа лааӡара даҿуп.
Гәдиса иаҳәшьеиҵб Быҭә-ԥҳа Алиса Одик-иԥҳа диит 1988 шықәсазы ақ. Аҟәа. Аԥсны жәлар рџьынџьтәылатә еибашьра ашьҭахь Аҟәатәи абжьаратәи ашколқәа руак даналга ашьҭахь Аԥсуа ҳәынҭқарратә университет дҭаланы, занааҭла адизаинҵаратә факультет қәҿиарала далгоит. Бзиа ибаны ишьҭылхыз азанааҭ ала аус шылуаз аҭаацәара далалеит 2013 шықәсазы. Лхы здылкылаз Сергеев Едуард аус иуеит Аҳәынҭқарра ашәарҭадара маҵзура аус-зуаҩыс.
Быҭәба (Анатоли) Автандил Иуан-иԥа ахшара зегьы иреиҵ-• бӡоу иоуп, диит 1956 шықәсазы Очамчыра араион Аҭара ақыҭан анхаҩы иҭаацәараҿы. Л. Кәыҵниа ихьӡ зху Аҭаратәи абжьаратәи ашкол даналга ашьҭахь Асовет Еидгылатәи аррама-ҵурахьы иԥхьоит, арратә уалԥшьа ҩышықәса ихигон Буриатиатәи ареспублика ақ. Улан-Уде игылаз архәҭаҿ. Арра ихганы даныхынҳә ашьҭахь, Аԥсуа ҳәынҭқарратә университет апедагогигатә факультет аурыс сектор дҭаланы қәҿиарала далгоит, аха усҟантәи аамҭа-қәа рзы изанааҭ ала аус иуртә дманшәаламхакәа даҽа занааҭк ала Аҟәатәи анхамҩатә наплакқәа руакаҿ аус иуан, Аԥсныжәлар рџьынџьтәылатә еибашьра иалагаанӡа. Аибашьра ашьҭахь аҭаа-цәара аԥиҵеит, аха ҩыџьа ахшара анихылҵ ашьҭахь иԥҳәыси иареи еилымҵыр ада ԥсыхәа ҟамлеит. Ихшаз иԥҳа Быҭәԥҳа Рабиа Автандил-иԥҳа дҭаацәарахахьеит, 2013 шықәсазы Агәӡера аҳаблан инхо Адамиа Важьеи лареи рыԥсҭазаара еиларҵеит, дырхылҵит ԥҳак: Адамиа-ԥҳа Микаел.
Автандил иԥеиҵб Быҭәба Баҭал аҵара иҵон №. Џьонуа ихьӡ зху Аҟәатәи абжьаратәи ашкол аҟны, аха аҵара ицмааиуашәа аниба игәы изақәымкыкәа ашкол дҭыҵит. Анхара-анҵыра еиҳа еиӷьшьаны иахьа аҩнытә усқәа инапы рылакуп, 20 шықәса дырҭагылоуп, макьана дҭаацәарамхац.
Ахшара раб Быҭәба Автандил аибашьра ашьҭахь акраамҭаӡа Аҟәа араион Абнатә нхамҩа аусбарҭаҿ аус иуан, аха ашьҭахь уи аусбарҭа даҽаџьара ианеиҭарга, насгьы иахьиаргаз аницәыхараха иусура аанимыжьыр ԥсыхәа имоуит. Аибашьра еилгеижьҭеи ҩажәа шықәса шҵхьоугьы, макьанагьы аусурҭақәа рыԥшаара ахьыуадаҩу аҵыхәала убри аахижьегьы џьаргьы аус иуам. Иахьа дынхоит Аҟәа араион иахьаҵанакуа С.Ҷанба ихьӡ зху амҩадуаҿ, иаҳәшьа Нелли иареи џьарак еицынхоит.
Быҭәба Валикәа Сеилаҳ-иԥа диит Очамчыра араион Аҭара • ақыҭан 1931 шықәсазы аԥсуа нхаҩы иҭаацәараҿы, иԥсҭазаара далҵит 81 шықәса анихыҵуаз 2012 шықәсазы. Аҭара ақыҭан инхоз Латариа Амтон иԥҳа Латариаԥҳа (Гуилчка) Ҭаликәеи иареи рыԥсҭазаара еиларҵеит, ирхылҵит 4-ҩык аԥацәа: Быҭәба Славик Валикәа-иԥа, Быҭәба Муџьа Валикәа-иԥа, Быҭәба Рамин Валикәа-иԥа (зыԥсҭазаара иалҵхьоу), Быҭәба Даур Валикәа-иԥа (зыдунеи зыԥсаххьоу). Арҭ аишьцәа рыхцәажәарахь ҳаиасаанӡа аԥхьа ҳазааҭгылап, рани раби знысыз рыԥсҭазааратә мҩа зеиԥшраз.
Быҭәба Валикәа Сеилаҳ-иԥа ақыҭанхамҩаҿ акырӡа аџьабаа збахьаз дыруаӡәкын, аамҭала аколнхараҿ акыр шықәса абригада абригадирс аус иухьан, нас ақыҭа арахә рферма аиҳабыс дахагылан, уаҟа аус шиуаз ауп Аԥсны аибашьрагьы ишалагаз. Аибашьра ашьҭахь (1998-1999) рзы, шықәсык инацны Аҭара ақыҭа ахадасгьы дахагылан. Быҭәба Валикәа ҳаҭыр зқәыз уаҩын, насгьы зегь рыла деилҟьа-еилӷәыцәӡа дахьыҟаз азы ақыҭан цәгьак-бзиак аҟны иажәагь иазыӡырҩуан.
110 111
Валикәа Сеилаҳ-иԥа дагьҽыбӷаҟазан, даныҷкәыназ аахижьҭе-гьы аҽыџьбарақәа иԥсы рыҿҳәаран, аҽырҩрақәа раан Очамчыра араионаҿ акырынтә аԥхьахәқәа игахьан. Ҵарадук шимамызгьы аусқәа ахьиуазаалакгьы ибзианы иқәҿион, аҟәыӷараз ихәыцшьа бзиан. Шьхацан ашьха дцалон, аҵыхәтәан дызхадыргылаз арахә рферма рыманы есышқәса ашьха икарцон, иидыруаз ашьхацамҩақәеи ашьхаҭыԥқәеи даара ирацәан. Иӡбахә заҳауз, аҭыԥхьӡқәа рыҭҵааҩцәас иҟаз аԥсуа ҵарауаа ӡәырҩы акырынтә иҭааны иҿцәажәахьан. Аҭаратәи Быҭәаа ҳаҩнду ҳәа иахьашьҭоу Быҭә Шьааб иашҭаҿ хышықәса рахьынтә знык еизаны рхы аныр-ныҳәоз, Быҭәба Валикәа иԥсҭазаара далҵаанӡа иара иакәын аныҳәацәашьы зкыз, ныҳәаҩыс иҟаз.
Быҭәба Валикәа ианакәзаалакгьы еснагь ахьӡ-аԥша дашьҭан, аешьара еиуаз дызусҭазаалак бзиак аҵыхәала аӡәы дырҽхәаны џьара иӡбахә рҳәо иаҳар, иара уи даараӡа гәахәарас иҟаҵаны «аешьара рзыҳәан ари хьӡыми» ҳәа, деигәырӷьаны иҳәалон. Аԥсны дахьадыруаз рацәан, Абжьыуаа рҟны еиԥш, Бзыԥҭагьы акырџьара дырдыруан, џьара қыҭакаҿ уахьнеиуа ужәла шеилыркаалак, абри ахаҵа дудыруама ҳәа иаразнак иуазҵаауан. Ҵабыргны абасеиԥш деицырдыруа дагьыҟан, насгьы дхәыҷызаргь ддузаргьы зегь рҟны ахаара зҵаз уаҩын, лафк мҳәакәа дуацәажәомызт, зегь рыла ихгәырԥхаҩыз иакәын. Иара убас аешьараҿ акәзааит, аҳаблаҿ акәзааит, цәгьак-бзиак аҟны ишԥаҟаҳҵари ҳәа изызҵаақәоз дреиуан.
Быҭәба Валикәа иԥшәмаԥҳәыс, 2014 шықәсазы 83 шықәса инарҭагылаз Латариа-ԥҳа (Гәильчка) Ҭаликәа Амтон-иԥҳагьы ақыҭаҿ зхатә џьабаала инхо-инҵуа ԥҳәысуп. Данԥҳәысҿаз инаркны аколнхараҿ ачаи ҿыхра, аҟанҷ ааӡара, аҭаҭын аарыхра, уи анаҩсангьы аҩнытә усқәа, ахшара рааӡара уҳәа, аџьабаа ду зыжәҩа иқәызххьоу ԥҳәысуп.
Ахшара зегьы иреиҳабу Быҭәба Славик Валикәа-иԥа • диит 1952 шықәсазы Очамчыра араион Аҭара ақыҭан, анхаҩы иҭаацәараҿы. Л.Кәыҵниа ихьӡ зху Аҭаратәи абжьаратәи ашкол даналга ашьҭахь Асовет Еидгылатәи арра маҵзурхьы иԥхьоит. Арратә уалԥшьа ихганы даныхынҳә ашьҭахь аусура далагоит, Аҟәатәи ақалақь аҩнуҵҟатәи аусқәа рыҟәшаҿы амилициа аусзуҩыс, аха аҭаацәара анаԥиҵа ашьҭахь дызҿыз иус ааныжьны иқыҭахь дцаны ақыҭнхамҩа иҽазикуеит.
Ԥақәашь ақыҭа иалҵыз иԥшәмаԥҳәыс Убириа-ԥҳа Ҭинеи иареи еивагыланы Аҭара ақыҭан инхоит-инҵуеит, зыԥсы еивыгоу нхаҩык иаҳасабала иахьа аказы рхы иахашшаауа иҟам, гәылак аказы имыҳәакәа рыԥхӡашала ихандеиуеит. Славик Валикәа-иԥа иабду Латариа Амтон ақыҭа аусҳәарҭа иацәыхарамкәа дахьынхоз инхараҿ иахьа аӷьараҳәа иҭаацәеи иареи еицынхоит, иԥшәмԥҳәыс Убириа-ԥҳа Ҭинеи иареи ирхылҵит хҩык ахшара: Быҭәба Анзор Славик-иԥа, Быҭәба Даҭо Славик-иԥа , Быҭәба Асҭамыр Славик-иԥа.
Аԥсныжәлар рџьынџьтәылатә еибашьра аныҟала, Славик Валикәа-иԥа ҳаруаа ацхыраара рыҭаразы ақыҭан иаԥҵаз атыл аусқәа иҽрылархәны излаилшоз ала аџьабаа азибеит. Славик ихылҵыз ахшара зегьы иреиҳабу, аподполковник Быҭәба Анзор иахьа аус иуеит Аԥсны аҳәынҭқарра ашәарҭадаратә комитет аусзуҩыс, иҭаацәеи иареи нхоит Аҟәа ақалақь Аҳабла-ҿыц аҟны акоммуналтә ҩныкаҿ. Быҭәба Анзор Славик-иԥа иԥшәма ԥҳәыс Ԥлиа-ԥҳа Хаҭуна Валерик-иԥҳа аус луеит, Аҟәатәи ахатәы школ «Альфа» аҟны, аԥсуа бызшәеи алитературеи арҵаҩыс, дылхылҵит ԥҳак: Быҭәԥҳа Есмеҭ Анзор-иԥҳа, макьана дхәыҷуп, ашколаҿ аҵара лҵоит.
Аишьцәа ргәабжьанытә Быҭәба Даҭо Славик-иԥа иаб иҩны дыҟоуп, ақыҭа ԥсҭазаара еиӷьшьаны иани иаби дрывагыланы дынхоит-дынҵуеит. Иԥшәмаԥҳәыс Гогохиа-ԥҳа Елона Валерик-иԥҳаи иареи дырхылҵит ԥҳак: Быҭә-ԥҳа Саида Даҭо-иԥҳа, макьана дхәыҷуп, ақәранаӡа аҟынӡа дымнаӡац.
Аешьцәа реиҵбы Быҭәба Асҭамыр Славик-иԥа дҭаацәароуп, иԥшәма ԥҳәыс Демезодинова Анжеллеи иареи ирхылҵит х-ҩык ахшара, ҩыџьа аԥацәеи ԥҳаки: Быҭәба Ҭемыр Асҭамыр-иԥа, Быҭәба Кристиан Асҭамыр-иԥа, Быҭә-ԥҳа Астелла Асҭамыр-иԥҳа, рыхҩыкгьы макьана ихәыҷқәоуп.
Быҭәба Мыџьа Валикәа-иԥа Л.Кәыҵниа ихьӡ зху Аҭаратәи • абжьаратәи ашкол даналага, ақ. Кастрома азоотехникатә ҵара далганы иқыҭахь дхынҳәит. Асовет Еидгылатәи аамҭақәа рзы
112 113
иқыҭаҿ аус иухьан абригадаҿ ачаи капанҩыс, ашьҭахь бригадирс. Аԥсныжәлар рџьынџьтәылатә еибашьра далахәын, аибашьра ашьҭахь аусура далагоит, №. Џьонуа ихьӡ зху Аҟәатәи абжьаратәи ашкол №13 аҟны, ашкол анхамҩа (азавхоз) аиҳабыс, иахьа уажә-раанӡагьы уаҟа аус иуеит. Қәралагьы шьҭа дмаҷым, 52 шықәса дшырҭагылоугьы макьана дҭаацәарамхац. Иахьа иаб инхараҿ иҟоугьы иани иареи роуп.
Быҭәба Рамин Валикәа-иԥа Л.Кәыҵниа ихьӡ зху Аҭаратәи • абжьаратәи ашкол даналга ашьҭахь Асовет Еидгыла арратә маҵ-зуратә уалԥшьа анихигаз ашықәсан Урыстәыла даагыланы еиҳау аҵара дҭалоит, убасҟан аҭаацәара далалоит. Иҵара аныхиркәша ашьҭахь иҭаацәа иманы иԥсадгьылахь дхынҳәуеит, рацәак мырҵыкәа аусура далагоит, Аԥсны аҳәынҭқарра ашәарҭадаратә комитет (КГБ) ҳәа ианыҟаз Ԥицундатәи аҟәшаҿы.
Роман Валикәа-иԥа ашәарҭадаратә комитет аҟны аусура даналага инаркны иаразнакала дышҵоураз ала ихы ааирԥшит, иаарласынгьы иаҳаҭыр рбалартә еиԥш иҽыҟаиҵеит. Инапы злакыз амаҵзура иауамызт усҟантәи аамҭақәа рзы Аԥсны аҩнуҵҟа аҭагылазаашьақәа зеиԥшраз зегьы аартны аҳәара, избанзар еиҳа зымчыз ақырҭцәа рнапаҵаҟа дызлаҟаз ала мчы имамызт, убри цәгьалаҵәҟьа есымша хьаас ишимаз иҳәалон. 1990-тәи ашықәсқәа рзы Аԥсны аҩнуҵҟа аполитикатә ҭагылазаашьақәа есааира ишеи-цәахоз ибон, идыруан иаарласны аибашьра ҟалараны ишыҟаз, аха акгьы ахьимчымыз аҵыхәала ӷәӷәала игәнигон, арахь акы аҳәара дақәиҭымызт, амала зыгәра игоз иашьцәеи, изааигәаз иҩызцәеи ирыҵаиҳәон ашәарҭа ҟалар шыҟалоз ала ргәырҽанызарц. Аус зциуаз ақырҭцәа ирыдибалоз рхымҩаԥгашьақәа рыла ирыҵи-дыраахьаз рымаӡақәа оумакала иааигәаӡаны иахьидикылоз иах-ҟьаны, (усҟантәи аамҭақәа рзы амаиор ичын ҳарак аҟынӡа ахалара акырӡа аҭахын, аха убранӡа ахалара иҽанаԥсеитә аамҭазы), қәра дук нымҵкәа 36 -ҟа шықәса дшырҭагылаз 1992 шықәса апрель мза 27 азы иаалырҟьаны игәеисра аагыланы Ԥицунда иуадаҿ иԥс-ҭазаара далҵит, Аҳәынҭқарра ашәарҭадаратә комитет аусзуаҩ амаиор Быҭәба Рамин Валикә-иԥа.
Зыхшара рааӡара иахьымӡаз Рамин Валикәа-иԥа Урыстәыла аҵара аниҵоз дигәаԥханы ԥҳәысыс ихы здикылаз аурыс ҭыԥҳа Коптелова Наташеи иареи ирхылҵит хҩык ахшара, ҩыџьа аԥацәеи ԥҳаки. Ахшара иреиҳабу Быҭәба Томас Рамин-иԥа абизнес инапы алакуп. Уи иашьеиҵб Быҭәба Адамыр Рамин-иԥа ателехәаԥшра «Абаза» аҟны аус иуеит. Аешьцәа раҳәшьазаҵә Быҭә-ԥҳа Оксана Рамин-иԥҳа дҭаацәароуп, лхаҵа Степанов Сергеии лареи ирхылҵит ҩыџьа ахшара, инхоит Аҟәа ақалақьаҿ.
Быҭәба Даур Валикәа-иԥа ахшара зегьы дреиҵбын, иҭаа-• цәеи иареи Аҟәа араион иаҵанакәа С.Ҷанба ихьӡ зху амҩаҿ инхон. Даур иԥшәмаԥҳәыс Агәхаа-ԥҳа Ельзеи иареи ирхылҵит ҩыџьа ахшара: Быҭәба Адгәыр Даур-иԥа, Быҭәба Инал Даур-иԥа. Аешьа аиҳабы Адгәыр Даур-иԥа Аԥсуа ҳәынҭқарратә университет афилологиатә факультет даналга ашьҭахь аусура далагоит аҳәынҭқарра ашәарҭадаратә маҵзураҿы аусзуҩыс. Аешьа аиҵбы Быҭәба Инал иаб иҩны иҽынкыланы аҩнытә усқәа дырҿуп, ахәҳахәҭра знапы алаку иан длыцхраауеит. Аешьцәа аҩыџьагьы макьана иҭаацәарамхац.
Даур Валикәа-иԥа аибашьра ашьҭахь аҭагылазаарақәа даара-ӡа иануадаҩыз аамҭаз иҭаацәа амла иамкразы акырџьара ԥхӡа-шалаҵәҟьа аус иухьан, зны амашьынаныҟәцаҩыс дыҟан, даҽа зных аӡымҩангага амашьына дақәтәан, абжеиҳан напышьашәала аџьабаа ибон, иԥшәмаԥҳәысгьы џьара усурҭак лыԥшаанӡа ишԥа-ҟаиҵарыз, иҟаиҵалакгьы ииулакгьы аҭаацәа ныҟәгатәыс иман. Абас аџьабаа згымыз Даур бзаабаак мбаӡакәа, ихшара рыбзиара дахаанымхакәа, қәра дук ниҵаанӡа иаалырҟьаны ицәа иалаҽыз ачымазара бааԥс иахҟьаны, 48 шықәса дшырҭагылаз иԥсҭазаара далҵит 2012 шықәсазы.
Быҭәба Котик Сеилаҳ-иԥа ԥыхьатәи Асовет Еидгылатәи • аррамаҵура ихганы даныхынҳә ашьҭахь Тҟәарчал дцаны ашах-тақәа руакаҿ арацәаҵхҩыс аусура иҽазикуеит, убри аламҭалаз аҭаацәарагьы аԥиҵоит. Иԥшәаԥҳәыс Воуба Галиеи иареи ирхыл-ҵит ҩыџьа ахшара, ҷкәынки ӡӷабки: Быҭәба Вахтанг Котик-иԥа, Быҭә-ԥҳа Индира Котик-иԥҳа.
114 115
Ихьыӡшьараны Кури ҳәа зырҳәоз Быҭәба Котик Сеилаҳ-иԥа акыр шықәса ашахҭаҿ аус аниу ашьҭахь иҭаацәа иманы иқыҭахь нхара диасит, акраамҭагьы иҩны дхандеиуан. 1980-тәи ашықәсқәа рзы Кындыӷ ақыҭан аԥсаатәааӡарҭа фабрика аргылара ианалага, Быҭәба Котикгьы анхараҳәа деиҭаҵит аԥсаатә ааӡарҭа аиланхарҭа аҳаблахь, иҭаацәеи иареи уаҟа инхон аусгьы руан. Ус иаалырҟьаны, 1992-1993 шықәсқәа рзы Аԥсны жәлар рџьынџьтәылатә еибашьра аныҟала, насгьы аибашьра аԥхьатәи амшқәа рзы дахьынхоз Кындыӷтәи аԥсаатәааӡарҭа аиланхарҭа зегьы ақәылаҩцәа рнапахьы ианаарга, иҭаацәагьы иаргьы рыҩны ааныжьны иахыҵыр акәхеит. Аибашьра анеилга ашьҭахь Котик ихатәҩызеи иареи нхараҳәа Аҟәа араион иахьаҵанакуа, Ӡыгәҭа ҳәа иахьашьҭоу анхара иҽазикуеит, аха иҷкәынзаҵә Вахтанг иани иаби дрыцымцакәа, иҭаацәа иманы анкьа иахьынхоз Кындыӷҟа иаб инхара дазыхынҳәуеит.
Котик (Кури) Сеилаҳ-иԥа даараӡа згәы разыз уаҩын, еиашьара зегьы еиԥшны ибон, ачеџьыка ҳаҭыр изақәын, иаб Сеилаҳ иеиԥшҵәҟьа иаргьы ашәарыцара иԥсы аҿҳәаран. Даараӡа ицәымӷын амцҳәара, иаргьы аӡәы дижьар иҭахымызт, насгьы дызлауаҩыгәыблҩыз ала лассы-лассы иашьцәа днарылс-аарылсны ибон, ауаҩы инаалашьа дақәшәон, аӡәы цәгьарак дақәшәар иҭахымызт, ауаҩ ҳалалк иакәын, аказы уиднагаларгьы имаз уаҩ – игомызт. Ашқәсгьы иара атәы ҟанаҵон, аамҭа цацыԥхьаӡа Быҭәба Котик иаалырҟьаны ачымазарагьы шьҭикаауа далагеит. Аҵыхәтәан аныҟәара ицәыуадаҩханы аҩны даныҩнанакӡа, ашьҭахь иҷкәын Вахтанг дахьынхоз Кындыӷҟа дцеит, убра дшыҟаз 2014 шықәса сентиабр 8 рзы иԥсҭазаара дагьалҵит 84 шықәса дшырҭагылаз.
Вахтанг Котик-иԥа аԥхьатәи иԥҳәыс ақырҭуа лҟынтәи ихылҵит ҩыџьа ахшара, ԥаки ԥҳаки, аха иҟалаз аибашьра изықәнаршәаз арыцҳара иахҟьаны ихшара иааӡартә, иҭаацәа ианахартә изыҟамлеит. Иԥҳәыс лыԥҳа длыманы лҭаацәа ахьынхоз Гыртәылаҟа дшыҟаз ауп аибашьра ишалагаз, насгьы лара шьҭа лхаҵа иахь дхынҳәыртә аҭагылазаашьа лымамызт аҟнытә аибашьра анеилгагьы лыԥҳагьы ларгьы уахь иаанхеит. Аибашьра алагамҭаз аҩны иҟаз Вахтанг иԥа усҟан бжьбаҟа шықәса ракәын ихыҵуаз, аибашьра амца анакуаз абомбакажьрақәеи, алахысрақәеи, амлакреи ирыхҟьаны данычмазҩха Тҟәарчалнтәи вертолиотла Гәдоуҭаҟа дрышьҭит цхыраарак иҭаны дрыхәшәтәырц, аха ишьа ахьыбжьысхьаз иахҟьаны мызқәак рыла иԥсҭазаара далҵит.
Аибашьра анеилга ашьҭахь шықәсқәак раҟара ныбжьысхьан еиԥш, Быҭәба Вахтанг иԥҳа длышьҭаҵаарц ауаа лынҵаны дахьыҟаз иԥшааит, ашьҭахь ҩынтә раҟарагьы иҩныҟа дааигеит, аха аибашьра аҵыхәала еицәыхҟьалаз аби аԥҳаи аҵыхәтәан еибаԥшаазаргьы дшыхәыҷыз заб игәыблра ззымкыз, агыруарахьы иианагахьаз аԥҳа уаҳа лаб иахь даартә изыҟамлеит. Вахтанг Котик-иԥа иахьа Кындыӷ аԥсаатә ааӡарҭа аиланхарҭа аҳаблан ихатәы ҩны аҟны дынхоит, аҩбатәи иԥҳәыс дерманҭыԥҳауп, аха уи лҟынтәи ахшара дихылымҵит.
Быҭәба Индира Котик-иԥҳа ахаҵа ҳәа лхы здылкылаз, • шьҭрала Ԥақәашь ақыҭа иеиуоу Ҭаниа Жореи лареи Аҟәа араион иахьаҵанакуа Ӡыгәҭа ҳәа иахьашьҭоу аҳблан инхоит. Илхылҵит хәҩык ахшара, ԥшьҩык аԥацәеи ԥҳаки: Ҭаниа Ҭимур Жора-иԥа, Ҭаниа Нугзар Жора-иԥа, Ҭаниа Ахра Жора-иԥа, Ҭаниа Владик Жора-иԥа, аешьцәа раҳәшьазаҵә Ҭаниа-ԥҳа Асҭанда Жора-иԥҳа.
Ахшара иреиҳабу Ҭимур Жора-иԥа аҟазара инапы алакуп, иахьа Аԥсны аҩнуҵҟа еиԥш анҭыҵгьы еицырдыруа шәаҳәаҩуп. Аишьцәа агәыбжьанытә Ҭаниа Ахра Жора-иԥа аҭаацәара далалахьан, аха иаҩсҭаахә диԥырхагахан, 2014 шықәса ноиабр мза 1 азы машәырла иԥсҭазаара далҵит.
Ахшара рацәа раб Ҭаниа Жора зуаажәлар рзы акыр џьабаа зыхәда иқәызхьоу уаҩуп, аибашьра ҟалаанӡагьы излаилшоз ала иуаажәлар рымаҵ иухьан. Аибашьра ашьҭахьгьы акыр шықәса инеиԥынкыланы Ӡыгәҭатәи ақыҭа ахадасгьы дыҟан, уаҟа аус шиуаз ашьҭахь тәанчара дцоит. Иахьа аҩнытә усқәа дырҿуп, ирахә-ишәахә уҳәа, ҭаацәаныла рҽеидкыланы изларылшо ала аицхандеира иаҿуп, рыҩныҟа имҩахыҵуагьы ачеџьыка иҿамҵакәа дыр-мышьҭыц.
Быҭәба Луба Сеилаҳ-иԥҳа дшыӡӷабыз иаалырҟьаны даа-• чмазҩхан, аҭаацәара далалаанӡа лыԥсҭазаара далҵит 1949 шы-қәсазы.
116 117
Быҭәба Тариал Шьааб-иԥа асеминариа ҵара далгахьан, • иқыҭаҿ ихатәы хәаахәҭырҭатә дәқьан иман, дҭаацәарахаанӡа дшыҷкәынӡаз иааиқәшәан иԥсҭазаара далҵит 1921 шықәсазы. Аԥсны ақырҭуа меншевикцәа ахаԥаны ианыҟаз Быҭәба Тариал бзиа дырзымбазт, 1918 шықсазы гәрамгаҩыс дҟаҵаны дҭаркит, ашьҭахь Маан Кыҷыни уи иԥа Маан Кампытеи ирыбзоураны аби аԥеи иҟарҵаз ацхыраарала доурыжьыртә иҟарҵеит, аха нас даҽа ԥыҭрак ашьҭахь игәаӷ кны деиҭаҭаркит, убасҟан Нестор Лакоба иоуп доурыжьыртә ихаҵгылаз. Ақырҭуа меншевикцәа игәаӷ шрымаз ибон аҟнытә, аҩынтәраан даноурыжь ашьҭахь ихы ныԥхьакуа-ааԥхьакуа дшааиуаз ус 1921 шықәсазы Аԥсны Асовет мчра шьақәгылеит, убри ашықәсан Тариал Шьааб-иԥа ақыҭа акомиссарс дҟарҵеит.
Асовет мчра Аԥсны ианышьақәгыла ашьҭахь шықәсыбжак аҟара ааҵхьаны еиԥш, Асовет мчра ахьышьақәгылаз аҳаҭыраз Аҭара ақыҭан аныҳәа азгәаҭараз Ақыҭсовет аилатәара иаӡбеит убри аҽны аҽырхәмарра мҩаԥыргарц. Аракьаҽи Аҭареи ақыҭақәа рҳәаа ахьеивҵаз, Мац Кәыҵниа иқәаҵа ҳәа иахьашьҭаз адәаҿы ақыҭауаа еизарц рылаҳәан. Аҽны шьажьнаҵы иалагеит аныҳәа амҩаԥгара, зегь раԥхьа аимҵакьачара ала ахы адыркит. Быҭәба Расым излеиҳәоз ала изысуаз ампыл ашыцламшә ҭаџьгәаны, аҩнуҵҟа х-мааҭк ҭаҵаны напыла иӡахыз мпылзаарын, аӡәы зегьы дыриааины аркьыл изаргар х-мааҭкгьы иара итәхон, убасҟан дыриааины «ампыл» рцәигеит Кәыҵниа Сиса. Аимҵакьачара анаҩсан ахаҳәрԥарахь ииасит, идырԥоз ахаҳә ԥуҭк аҵкыс еиҳан, иаиааиуаз ҩ-мааҭк ирҭон, ари аицлабраҿ ираԥигазаап аԥхьахә згаз Быҭәба Сеилаҳ.
Абасеиԥш иҟаз ахәмаррақәа анымҩаԥырга ашьҭахь аҽҟаза-цәагьы аҽырхәмаррақәа ирылагеит, урҭгьы иахьынӡаҟазацәаз ддырбаразы иаԥшьыргаз абаз ашьҭԥаараҿ егьа рыҽԥыршәазаргьы Бигәаа Исеи Быҭәба Едыгьеи рыда аӡәгьы изышьҭымхит. Аҽынтәи аныҳәа иаалашыҩкуаны еиԥш, ақыҭауаа зегьы ргәалаҟазаара бжьнахит иааларҟьаны иҟалаз арыцҳара, аҽы ширхәмаруаз машәырны дашьит аҽыбӷаҟазаҩ Кәыҵниа Хәымԥ.
Абри аҩыза ахҭыс аныҟала ашьҭахь ҩымшҟа ааҵхьаны еиԥш, Кәыҵниа Ӡыкәыри Дапоу Сузари уахык аҵх кыр иласкьахьаны еиԥш, Быҭәба Тариал ицны иааит. Хыхь ишазгәаҳҭахьоу еиԥш, Шьааб уеизгьы есышықәса аҩы маҷымкәа иҭеиҭәон, убри ашықәс азынгьы ажь агарҭа имамкәа ирацәаны иҭааит, аиаҳәақәа рыла ихәаны изгылаз аҩы аҵхра дшаҿыз ауп ус Тариал иҩызцәеи иареи рааира шыҟалаз. Инеидтәаланы акранырфа ашьҭахь Тариал иҩызцәа нышьҭеиҵан, нас иара иаб аҩы аҵхра дахьаҿыз днаицхраарц аҩцарахьы дцеит. Аҩыџьагьы аҩы аҵхра ишаҿыз, ус ауаа рышьҭаламҭа иақәыршәаны лбааҟа Набжьоу аҳабла ҳәа иахьашьҭоу аганахь иаалырҟьаны аҳәҳәабжьқәа аагеит. Убри аамҭаз «Ҳаи иҟалазеи, даҽа рыцҳарак ҟамлазааит, дад! Иҟалаз уцаны еилкааишь!»– ҳәа Шьааб ианиҳәа, Тариал афырҳәа дааццакны иабџьаргьы аашьҭыхны аҳәҳәабжь ахьгоз ахь дцеит. Егьи, аҽырхәмарра аныҟаз аҽны аҽы иашьыз Хәымԥ дызҭарҵоз аҭоубыҭ зманы иаауаз хаҵак иҽы иазгәамҭакәа амҩан иҟаз ҵеџьк иҽгьы иаргьы ҭаҳазаарын, уи иакәзаарын аҳәҳәара иаҿызгьы. Абас иҟалаз ажәабжь еилкааны, Тариал ишьҭахьҟа дхынҳәны аҩныҟа дхалеит, аха иԥсы аиҭакха иаӡаанӡа ихьыз уаҩы изымдырӡо дыхәжәаны игәеисра аагылан, аҟыт ихнамырҵкәа иԥсҭазаара далҵит, Аԥсны Асовет мчы анышьақәгылаз ашықәсан 1921 шықәсазы.
Тариел Шьааб-иԥа ишықәс ҵны ицәымзахә анышьҭырхуаз аҽны аимҭыхара ҟарҵеит. Убри аҽны иԥсыз ихьӡала акиан (акьан) ҟаҵаны, ахыцәқәан иҳаракӡаны шашәала икнаҳан ақьасақәа, ачаб-рақәа, ампахьшьқәа, ахәымџьарқәа ахьыссы, еихсны ашашәа ԥҵәаны илазышьҭуаз, илаишьҭуаз иарбанзаалакгьы иара итәхон. Уи анаҩсан, унаԥшны нырцәыҟала иубоз адәҳәыԥш анаара аҟны асаан цәҟьарас иҟаҵаны икыдын, уи еихсны иԥызҽуаз цәаӷәацәк иаҟараз ацә ду ианаршьон.
Убарҭқәа инарҷыданы хазы аҭарчеи ныҟәгарагьы ыҟан, уи зҽалазырхәуаз амаҭәақәа рзыршон, шықәсык аахыс аӡәы дыз-қәымтәацыз Тариал иҽыхәа ҵаршәны иахьгылаз шьапыла анышә ажра иаҿын, уигьы дырхәмарырц азыӡбан, аха иацәшәаны аӡәы ақәтәара изыгәаӷьуамызт. Ус аҭарчеи аҟаҵарахь ианиас, Тариал иҽы ақәтәара згәаӷьыз Какачиа Кәҷыр дақәдыртәеит.Убри аамҭаз егьырҭ аҽцәагьы нҽыжәланы уи иааидгылан, нас азар ҳәаны ианаалгоз аамҭаз «чоу» рҳәан, амрагылара аганахьала икнаҳа-цәгьаны иҟаз ахылаӷьара рызегьы неишьҭагыланы рыҽнарҭеит.
118 119
Зегьы раԥхьа дгыланы дыҿҟьаса инеиуаз Кәҷыр инаишьҭарххны рҿынархеит, аха зегьыҵәҟьа зымцакәа ахылаӷьара бааԥс иннакылеит Абыхәба Кәатати Бигәаа Исеи рыда, урҭ лбааҟьаны ицеит, аха Кәҷыр изихьымӡакәа ашьҭахьҟа иаанхеит.
Аҭарчеи анымҩаԥырга ашьҭахь нырцә ахәадаҿы асаан ахькыдыз, усҟан аценка шәақьи абарданка шәақьи ҳәа изышьҭаз абџьарқәа рыла аӡәаӡәала иааины аихсрахь ииасит, аха егьа ҟарҵазаргьы ацәҟьара аӡәы изақәыршәомызт. Асеиԥш аҭагылазаара аныҟала Быҭәба Шьааб аҩны дныҩнаххын, иҷкәын Сеилаҳ иаԥсуа шәақь еиҵаҵаны иахькнаҳаз икныхны иаадәылиган нас Кәыҵниа Қәаҭ инаииркит, уаҩ изԥымҽыз асаан деихсразы. Қәаҭгьы днеины ахысҩцәа днарылагылан, уаҩы изԥымҽуаз уи асаан аихсра ус иара ианитәха, Сеилаҳ ишьанҵашәақь инапы инықәырсны акылԥшра дадымхалацәакәа аҵықьҳәа дахьынхысыз асаан инақәшәан, аԥҽыхақәа ахьхьаҳәа инкаԥсеит. Ахысраҿ иаԥызго ихьӡала ҳәа иҿаҳәаз ацәгьы уара иутәуп рҳәан, ахысраз зегьы ириааиз Кәыҵниа Қәаҭ ирҭеит.
Быҭәба Шьааб иан Арухангьы шьҭа қәрала дмаҷмызт аҟнытә, уигьы дук мырҵыкәа лыԥсҭазаара далҵит. Иԥсхьаз шрызхымгоз, қәра дук нылҵаанӡа урҭ инарышьҭарххны ус лыԥсҭазаара далҵит Ҷлоу ақыҭан инхоз Џьапоу Кьаҭхәа имаз Шьааб-иԥҳа Быҭәԥҳа Қьысҭинагьы. Абасеиԥш инеишьҭаргыланы Быҭә Шьааб агәаҟ-рақәа данрықәшәоз, усҟан иара иуаҩыбжара днахысны ақәра ду дааҵагылахьан.
Быҭәба Сеилаҳ Шьааб-иԥа
(1870–1976)
120 121
Быҭәба Сеилаҳи иԥшәмаԥҳәыс Ҭар-ԥҳа Марушьеи
Арыӷьарахь ала дгылоуп: Быҭәба
Камыгә Сеилаҳ-иԥа.
(1911–1943)
Быҭәба Сеилаҳ имаҭацәеи иареи: Быҭәба Одик, Быҭәба Рамин, Быҭәба Авҭандил. 1971 ш.
Агәҭа дтәоуп: Быҭәба Сеилаҳ, иватәоуп иҷкәын Быҭәба Ваниа, имаҭа Быҭәба Валери. Ирхагылоуп: Ҳаџьымба-Быҭәба Бабусиеи рҭаца Мшьалиа-ԥҳа Беллеи. Быҭәба Даури Быҭәба Гәурами аныхәыҷқәаз.
122 123
Быҭәба Кьамышә Сеилаҳ-иԥа
(1919–1996)
2011 шықәсазы Быҭәаа рхы анырныҳәоз.
Аныҳәаҩ Быҭәба Валикәа Сеилаҳ-иԥа. Аԥхьаҟала дгылоуп Быҭәба Рушьни
Быҭәба Митиа Кьамшә-иԥеи Быҭәба Валикәа Сеилаҳ-иԥеи
Қацәба-Быҭәба Цацеи лмаҭацәа Быҭә-ԥҳа Фатимеи Быҭә-ԥҳа Есмеи
124 125
Быҭәба Дауҭи иԥшәмаԥҳәыс Аиба Лианеи
Быҭәба (Ваниа) Иуан Сеилаҳ-иԥа
(1920–2006)
Арҷелиа-Быҭәба Лиусиеи (1930-2015) лыԥҳа Быҭә-ԥҳа Неллии
Быҭәба Дмитрии иԥшәмаԥҳәыс Какәубаа-ԥҳа Риммеи, рыхшара Быҭәба Арноуи Быҭәԥҳа Аԥсуандеи
126 127
Быҭә-ԥҳа Аԥсуандеи лхатәҩыза Аршба Наури
Быҭәба Авҭандили ихшара Быҭәба Баҭали Быҭә-ԥҳа Рабиеи аныхәыҷқәаз
Быҭәба Арноуи иаҳәшьа Быҭә-ԥҳа Аԥсуандеи
Быҭәба Одики (1955–1992), иԥшәмаԥҳәыс папасқьыр-ԥҳа Мананеи
128 129
Быҭәба Гәдисеи иԥшәмаԥҳәыс Бжьаниа-ԥҳа Асмаҭи. Аԥхьа ирыхшаз Быҭәԥҳа Иарна даныхәыҷыз.
Быҭә-ԥҳа Алиса Одик-иԥҳа
Быҭә-ԥҳа Кама лыҷкәынцәа Ӡиӡариа Ҳазараҭи Ӡиӡариа Ҳаџьараҭи
Быҭәба Валикәеи (1931–2012) иԥшәмаԥҳәыс Латариа-ԥҳа Ҭаликәеи
130 131
Быҭәба Славики иԥшәмаԥҳәыс Убириа-ԥҳа Ҭинеи рыхшареи дареи
Быҭәба Муџьа Валикәа-иԥа
Быҭәба Анзори иԥшәмаԥҳәыс Ԥлиа-ԥҳа Хатунеи
Быҭәба Даури иԥшәмаԥҳәыс Агәхаа-ԥҳа Ельзеи, рыхшара Адгәыри Инали
132 133
Агәхаа-ԥҳа Ельзеи лыҷкәынцәа Быҭәба Адгәыри Быҭәба Инали
Быҭәба Одики Быҭәба Рамини, агәҭа дгылоуп Рамин иԥшәмаԥҳәыс Котелова Наташа лхәыҷи лареи
Арыӷьарахь дтәоуп: Быҭәба (Кәыри) Котик Сеилаҳ-иԥа
Арыӷьарахь: Ҭаниа Жора, арымарахь: Воуԥҳа Галиа.
Дырхагылоуп Жора иԥшәмаԥҳәыс Быҭә-ԥҳа Индира Котик-иԥҳа
134 135
БЫҬӘБА ТАИИ А ШЬААБ-ИԤА ИХЫЛҴШЬҬРА
Ауаҩ ҟәыӷа ҳәа еицырдыруаз,ашәаҳәараз абжьы ссир зхаз, ажәа-бжьҳәаҩцәа дуқәа иаарыдызцәылоз, зашьцәа еилымхкәа зегьы еиԥшны избоз ауаҩ қьиа ду Быҭәба Таииа Шьааб-иԥа диит 1889 шықәсазы, Кәыдрытәи ауезд Аҭара ақыҭан анхаҩы иҭаацәараҿы, иԥсҭазаара далҵит 87 шықәса анихыҵуаз 1977 шықәсазы. Таииа Шьааб-иԥа иаамҭаз акыр зымпыҵакыз, зыԥсы еивыганы иҟаз, зырахә-зышәахә згымхацыз, ԥсуа нхаҩык иаҳасабала аӷьараҳәа инхоз иакәын. Ианиаамҭаз аҭаацәара даланагалеит, раԥхьатәи иԥҳәыс Ҷан-ԥҳа Лиза лҟынтәи ихылҵит ҩ-џьа аԥацәеи ԥҳаки:Быҭәба (Гаргь)Жора Таииа-иԥа, Быҭә-ԥҳа Зина Таииа-иԥҳа, Быҭә-ԥҳа (Пата) Нелли Таииа-иԥҳа. Иԥҳәыси иареи бзиахәхәа ишеицыхандеиуаз ус иаалырҟьаны Ҷан-ԥҳа лыԥсҭазаара далҵит 1931 шықәсазы, ашьҭахь иааигаз аҩбатәи иԥҳәыс Гадлиа-ԥҳа Личка илхылҵит ҩыџьа аԥацәа: Быҭәба Алықьса Таииа-иԥа, Быҭәба Рушьни Таииа-иԥа.
Быҭәба Таииа Шьааб-иԥа иаамҭаз ҳаҭыр зқәыз уаҩын, хыхь ишҳәо еиԥш, джәабжьҳәаҩны деицырдыруан, еиҳараӡак афоль-клортә жәабжьқәеи Нарҭа репос азаагӡа иидыруаз рацәан. Иӡбахә заҳаны иҿцәажәарц иҭаахьаз афольклористцәеи аҵарауааи ӡәыр-ҩы, Таииа иҳәамҭақәа акымкәа ашәҟәқәа ирнырҵахьеит. Зегь раԥхьагьы Таииа Шьааб-иԥа иааиџьушьартә зегь раԥхьаӡагьы идубалоз (абри ашәҟәы еиқәзыршәаз схаҭагьы – (Д. Б.), сабду Сеилаҳ иашьа Таииа ибзианы сихаануп), ицәажәашьа иаҵубаауаз иажәа цқьақәа рыласышьеи, насгьы заҟа ирхәыцгаха иҟаз акәын угәалашәараҿ иаанхоз. Акы анеиҭеиҳәоз ацәажәара даҟәымҵындаз уҳәарын, избанзар уи убриаҟара ихааны еиҿырцааны аҳәашьа дақәшәон, ицәажәашьа ԥшӡан, еиҳаракгьы иабацәа ирҳәамҭаны иидыруаз рацәан. Хыхь ишазгәаҭоу еиԥш, цәажәара азҟазара адагьы Быҭәба Таииа дагьышәаҳәаҩын, амала ашәаҳәара сҭаххеит ҳәа иахьабалакгьы иҳәомызт, иахьҳәатәыз данақәшәалоз ибжьы ҩарганы акеиҳәа ахапа анаацәыригалак, убри аамҭаз изаҳуаз зегьы иаразнакала иатәнатәуан. Иашьеиҵбы Быҭәба Расымгьы убасҵәҟьа акәын ашәаҳәара дшазҟазаз, зны-зынла аҩыџьагьы чаракаҿ аидтәалара анрықәшәалоз, аишьцәа шшәаҳәаҩцәаз здыруаз рацәаҩымзи, шәак ҳзышәҳәароуп ҳәа ианыхҭарклак иаа-цәырыргоз ашәахкы заҳауаз зегьы бзиа ибаны иазыӡырҩуан, абасала ирыциз ашәаҳәара оумакала иазҟазан.
Быҭәба Таииа иҟынтәи акырынтә исаҳахьан – (Д. Б.), абасеиԥш иҳәоны: «Аӡә дырҳаны ешьас дҟауҵаргьы, еаҳәшьас дҟауҵаргьы зегь акоуп, иуашьам дызуашьахом, иуаҳәшьам дызуаҳәшьахом!» ҳәа, иаанагозгьы аешьа гәакьеи аеҳәшьа гәакьеи раҟара иааигәоу уаҩ дзыҟалом,рцынхәрагьы дуоуам ҳәа акәын. Быҭәба Шьааб ихылҵыз аишьцәа: Едыгьа, Сеилаҳ, Таииа, Расым ҵабыргны оумакалаҵәҟьа ҳаҭыр рықәибаҵон, есҩымш-есхымш еиҭанеиааины еибамбар ргәы иауамызт, аизыгәыблра ду рыман, ианеицәажәоз еиқә-гәамҵуа ахааназ аӡәы имбацызт. Аԥсуара ирыланааӡаз рабацәа раԥсуа культуратә дипломатиа ҳаракын, реиҵбацәа рҿаԥхьа рҿы иамырҳәакәа рхымҩаԥгашьала убасеиԥш рхы ддырбон аиҳабы иаҳаҭыр шбатәу, дара цәажәонаҵы ирыццәажәар шыҟамлоз, аказы ирҿаԥар шамуаз. Аиҵбацәагьы шыхәыҷқәаз заанаҵ ус ирыларааӡахьан аҟнытә, абыргцәа ахьеицәажәоз ирзыӡырҩуан ҳәа акәымзар ирԥыҩланы ажәа рымакра ишақәиҭымыз рдыруан. Насгьы еиҳабацәа дуқәак ирҿызза рацәажәара ԥшӡамызт, иагьырнааломызт, избанзар усеиԥш аиҵбы ихымҩаԥгара аԥсуара иатәымызт, уи хьымӡӷык игаз аҟара дарԥхашьар ҟалон, убарҭқәа иахьрызхәыцуаз азы аиҳабацәа рҿаԥхьа еснагь ахымҩаԥгашьа иақәшәон.
Таииа Шьааб-иԥа нхаралагьы дкәадамызт, еихҳәа-еиҵҳәа иҟаз аԥсуа кәаскьа ҩны аԥацха ду адҟаҵаланы изгылан. Шәыр хкыла иҩычаз абаҳчаҭра, ажь рацәа ахьҿихуаз ақәаҵаҭра, ирахә-ишәахә уҳәа, усҟантәи аамҭаз зыԥсы еивыганы иҟаз нхаҩын. Абасеиԥш иҟаз анхара ду акы аарзалымхыкәа машәырла илықәццышәаа иблит, аҭаацәа аҩны ианыҟамыз иақәыршәаны, Таииа иашьа иԥа Быҭәба Кьамышә иҷкәынцәа аҳәса еицаазгаз рчара акны ианиуаз аҽны, 1960 шықәсазы. Ашьҭахь акыр шықәса анҵы еихҳәа-еиҵҳәа иҟоу аҩнеихачаԥа иргылеит, Тҟәарчал ашахҭақәа руакаҿ рацәаҵхҩыс усҟан аус зуаз Таииа иԥеиҳаб Быҭәба ( Жора) Гьаргь.
136 137
Быҭәба Жора Таииа-иԥа диит 1927 шықәсазы Очамчыра • араион Аҭара ақыҭан, анхаҩы иҭаацәараҿы. Ԥыхьатәи Асовет Еидгыла арра маҵзура ихыжьны даныхынҳә инаркны ихатәџьабаала аума зхызгахьаз уаҩын, аказы ибаҩ дацәаашьо дҟамлацызт, тәамҩахә имамкәа аџьаус дшашьцылахьаз еиԥш, акы даҿымкәа усда-ҳәысда дтәаны дубомызт. Жора раԥхьаӡа акәны аусура нап аиркуеит Аҭара ақыҭан аидарашьҭыхгатә машьынаныҟәцаҩыс, уи азанааҭ ала акыр шықәса аус иухьаны ашьҭахь усура диасуеит, хыхь ишазгәаҳҭахьоу еиԥш, Тҟәарчал ашахҭа № 2 аҟны рацәаҵхҩыс.
Усҟан ахатәы машьынақәа риоура мариамызт, аха «жигули» ҳәа изышьҭоу амашьына ласқәа раԥхьаӡа ианцәырҵыз, аусуаҩ бзиа ҳәа дахьшьаз азы иаргьы иоуртә иҟалеит.Шықәсыбжакгьы дақәымтәакәа ашьҭахь иҭины иаҭнихыз ала ибылхьаз иаб иҩны ахаҭыԥан даҽа ҩнык аргылара иҽазикит, ашахҭаҿ аус иунаҵы иагьилиршеит ҩбаны еихагылоу ахаҳәҩны аргылара. Инеи-ԥынкыланы 30-ҟа шықәса ашахҭаҿ аус уны нас тәанчара данца ашьҭахь, мышкы иадымзаргьы Тҟәарчал даанымгылакәа иқыҭахь дхынҳәны, иаб иџьынџьаҿ анхара-анҵыра иҽазикит. Быҭәба (Жора) Гьаргь Таииа-иԥа иԥсҭазаара далҵит 88 шықәса дшыр-ҭагылаз 2015 шықәсазы ԥеруал 22 азы.
Жора Таииа-иԥа аԥхьатәи иԥҳәыс лҟынтәи ихылҵит, еициз ҩыџьа аԥацәа: Быҭәба Зураби Быҭәба Мираби, аҩыџьагьы узеҩымдыраартә ԥшралагьы зынӡа еиԥшуп. Аишьцәа аҩыџьагьы иахьа инхоит Ԥицунда ақалақьаҿ, аешьа аиҳабы Зураб Жора-иԥа аус иуеит Ԥицунда акурорт иатәу агараж аҟны амашьынақәа рмеханикс. Заур иԥшәма ԥҳәыс Барцыц-ԥҳа Зульфа аус луеит аԥсшьарҭа аҩнқәа руакаҿ аусзуҩыс. Рыӡӷаб хәыҷы Быҭә-ԥҳа Диана макьана дхәыҷуп, ашкол аҟны аҵара лҵоит. Заур ициз иашьа Быҭәба Мираб аԥҳәысаагара дшахыԥахьоугьы макьана дҭаацәарамхацкәа дааиуеит, иашьеи иареи џьарак аус еицыруеит.
Быҭәба Жора аҩбатәи иԥҳәыс 1948 шықәсазы Аӡҩыбжьа ақыҭан ииз Дел-ԥҳа Еҭери иареи рыԥсҭазаара еиларҵеит, ирхылҵит ԥшьҩык аԥацәеи ԥҳаки:Быҭәба Игор Жора-иԥа, Быҭәба Олег Жора-иԥа, Быҭәба Руслан Жора-иԥа, Быҭәба Шамил Жора-иԥа, урҭ раҳәшьазаҵә Быҭә-ԥҳа Светлана Жора-иԥҳа.
Ахшара рацәа анапы рыгмыжькәа изааӡаз Дел-ԥҳа Еҭери илыхшаз рызегьы рыбзиара наӡа анылбашаз аамҭаз чмазарак даахҭанакын, қәра дук нылҵаанӡа лыԥсҭазаара далҵит 2005 шықәсазы.
Ахшара иреиҳабу Быҭәба Игор иахьа Аҟәа араион иаҵанакуа • С. Ҷанба ихьӡ зху амҩаҿ дынхоит, Аҟәатәи аџьармыкьа хадаҿы аус иуеит. Игор иԥҳәыс дуаԥсҭыԥҳан, аха ахшара анылхылҵ ашьҭахь еиқәышаҳаҭханы ианеилыҵ, аеҳәшьцәа Быҭә-ԥҳа Кристина Игор-иԥҳа, Быҭә-ԥҳа Милана Игор-иԥҳа ран илыцымцакәа раб иҟны иаагылт. Аеҳәшьа аиҳабы Кристина Игор-иԥҳа Ҷ.Џьонуа ихьӡ зху Аҟәатәи абжьаратәи ашкол даналга ашьҭахь Аԥсуа ҳәынҭқарратә университет дҭалоит, афилологиатә факультет аҟны аҵара лҵоит. Кристина лаҳәшьа Миланагьы абжьаратәи ашкол даналга ашьҭахь еиҳау аҵара аҭаларазы аҽазыҟаҵара даҿуп.
Быҭәба Игор аҩбатәи иԥҳәыс Кокорева Аксана лҟынтәи дихылҵит ԥак: Быҭәба Ҭемыр Игор-иԥа.
Быҭәба Олег Жора-иԥа дҭаацәароуп, Аҟәа аҳабла-ҿыц • аҟны дынхоит, аус иуеит. Аԥсныжәлар рџьынџьтәылатә еибашьра аныҟала, усҟан 20 шықәса дшырҭагылазгьы гәыҭрысрак ҟамҵакәа аибашьцәа днарылагылт иаргьы. Атанк ԥжәага «Муха» ҳәа изышьҭоу абџьар ала ахысҩы ҟаимаҭ ҳәа иаразнак зегьы деицгәарҭеит, агәаӷьра аарԥшуа ақәылаҩцәа дырҿагыланы дшеибашьуаз, ажәыларақәа руаказ ахәрагьы иоуит. Тҟәарчалтәи агоспиталь аҟны иҽанихәшәтә ашьҭахьгьы, ахәра соухьеит шьҭа исызхоуп ҳәа иҽаанымкылакәа ҩаԥхьа иабџьар аашьҭыхны иҩызцәа днарывагылоит.
Быҭәба Олег иԥшәмаԥҳәыс Матуа-ԥҳа Анжелеи иареи иан-раамҭаҵәҟьаз рыԥсҭазаара еиларҵеит, ирхылҵит ԥаки ԥҳаки: Быҭәба Денис Олег-иԥа, Быҭә-ԥҳа Милана Олег-иԥҳа, аҩыџьагьы макьана ихәыҷқәоуп.
Быҭәба Руслан Жора-иԥа макьана дҭаацәарамхац. Иахьа • дынхоит Гагра ақалақьаҿ, абизнес аусқәа инапы рылакуп.
•
138 139
Быҭәба Шамил Жора-иԥа дынхоит Аҭара ақыҭан иаб • инхараҿ, дҭаацәароуп. Иԥҳәыс Емир-оӷлы Еҭери иареи рыԥсҭа-заара еиларҵоит, ирхылҵит ҩыџьа аԥацәа: Быҭәба Шьааб Шамил-иԥа, Быҭәба Нестор Шамил-иԥа, макьана ихәыҷқәоуп.
Ԥшьҩык аишьцәа раҳәшьазаҵә Быҭә-ԥҳа Светлана Жора-• иԥҳа ианлыхәҭаз аҭаацәара далалеит, Ҷлоу ақыҭан инхо Џьапоу Џьамбули лареи рыԥсҭазаара еиларҵеит. Илхылҵит ҩыџьа аԥацәеи ҩыџьа аԥҳацәеи: Џьапоу Гәдиса, Џьапоу Инал, Џьапуа-ԥҳа Лалита, нас аеҳәшьа аиҵбӡа хәыҷы хьӡны Ҷуфка ҳәа зарҳәо.
Быҭәба Таииа ихшаз зегьы иреиҳабу, 91 шықәса ирҭагылоу • Быҭә-ԥҳа (Тыгәа) Зина диит 1924 шықәсазы, Очамчыра араион Аҭара ақыҭан. Лара аханатә аахысгьы аԥҳәыс еиҿкаа, аԥҳәыс ҟәыӷа, аԥҳәыс дыр ҳәа ззырҳәоз лакәны зегьы деицырдыруеит. Ахаҵа ҳәа лхы здылкылаз, Аҭара ақыҭан инхоз Фама Кәы-ҵниеи лареи рыԥсҭазаара еиларҵеит. 1941–1945 шықәсқәа рзы Аџьынџьтәылатә еибашьра Дуӡӡа иалахәыз Фама Кәыҵниа амбатәӡа зхызгахьаз уаҩын. Аибашьра аинвалид Фама Кәыҵниа унеишь-уааишь ҳәа зқыҭаҿ изарҳәоз, ҳаҭыр зқәыз иакәын, акыргьы дуаҩҟәыӷан, ақыҭаҿ еизарак ыҟазар иҳәатәы акыр ахьалнадоз азы ицаны дааргон. Дышуаҩыбжазгьы аҩны иусура ԥкы-мызт, ацәгьеи-абзиеи дагымхацызт, насгьы даараӡа ламысла зхы мҩаԥызгоз уаҩын. Аибашьра ду зхызгахьаз Фама Кәыҵниа ҳаԥсадгьыл ақырҭуа мпыҵахалаҩцәа анақәла, уи инаҭаз агәырҩа ду адәахьала инамырԥшкәа ҩнуҵҟала иҿаасҭаны идикылеит. Хаҵаҵас игәырҩа иҵәахырц шиҭахызгьы, зегьы акоуп ихаҿсахьеи иблақәеи рыла иубарҭан, цәгьалаҵәҟьа дыхәжәаны дшакыз. Абас зхысҳәаауа убри ауп – (Д. Б.), аибашьра зынӡа амца анықәнаршуаз, исымҩатәны Џьгьарда ҩныкаҿ сахьымҩахыҵыз (аԥшәмацәа ирыжәлаз, ирыхьӡқәаз шьҭа исгәалашәом), аибашьра ихнарҵәаз Фама Кәыҵниа иҭаацәеи иареи убраҟа избеит. Ҳаицәажәонаҵы дааҟәымҵӡакәа дзызҵаауаз аибашьра аҭыӡшәа заҵәык акәын имаз, убри аамҭаз иҿаԥшылара зеиԥшраз, иблақәа мчымхарак рхыҳәҳәыла ишыҟаз иахьа уажәраанӡагьы сгәалашәараҿ иаанхеит. Аԥсны еибашьрак ҟалап ҳәа иҟамыз Фама Кәыҵниа аҵыхәтәан иажәымҭыҽха дызлаԥшыз аԥсуа жәлар реибашьра акәмызҭгьы қәрала иҵагьы днаскьар ҟаларын, аха уеизгьы иниҵызгьы маҷымкәа иԥсҭазаара далҵит 2003 шықәса маи мза азы.
Иԥшәма ԥҳәыс Быҭә-ԥҳа Зинеи иареи ирхылҵит фҩык ахшара, хҩык аԥҳацәеи х-ҩык аԥацәеи: Кәыҵниа-ԥҳа Наҭела Фама-иԥҳа, Кәыҵниа-ԥҳа Цаца Фама-иԥҳа, Кәыҵниа-ԥҳа Виолетта Фама-иԥҳа, аешьцәа-Кәыҵниа Раули Фама-иԥа, Кәыҵниа Нодар Фама-иԥа, Кәыҵниа Нугзар Фама-иԥа.
Быҭә-ԥҳа Пата (Нелли) Таииа-иԥҳа аҵыхәтәантәи • ашықәсқәа рзы дынхон аусгьы луан Аҟәа арион, С.Ҷанба ихьӡ зху амҩа аҿықәан иҟаз ашәырҵлақәа рыҭҵааратә-ааӡарҭа апитомник аусзуҩыс. Лнапы злакыз аусураҿ акырынтә ақәҿиарақәа ахьаалырԥшхьаз азы иреиӷьӡоу аусзуҩ ҳәа дыԥхьаӡаны иланаршьахьан Аԥсни Қырҭтәылеи аиҳабырақәа рҟынтәи амедалқәа маҷымкәа. Дылхылҵит ԥак. Пата Таииа-иԥҳа қәра дук нымҵкәа 72 шықәса дшырҭагылаз лыԥсҭазаара далҵит 2005 шықәсазы.
Быҭәба Алықьса Таииа-иԥа диит 1932 шықәсазы, Очамчы• ра араион Аҭара ақыҭан, анхаҩы иҭаацәараҿы. Аҭара 5-классктәи аҵара даналга ашьҭахь Тҟәарчалҟа дцаны, Ашахҭаргылара иатәыз Афымцамеханикатә ҟазарҭаҿ аслесарс (аихаӡа аус адулаҩыс) аусура далагоит. Шықәсқәак раҟара уаҟа аус иухьан еиԥш, ус 1951 шықәсазы Асовет Еидгылатәи арратә маҵзурахьы иԥхьоит. Арратә уалԥшьа ихигон ақ. Харков, Адәыӷбаеихамҩатә архәҭаҿ. 1954 шықәсазы арратә маҵзура анихига ашьҭахь ԥыҭраамҭак Урыс-тәыла иҽаанкыланы аус иуан, уаҟа аҭаацәарагьы даланагалт. Акыр шықәса рышьҭахь иҭаацәа иманы иԥсадгьыл ахь дхынҳәуеит, шықәсқәак раҟарагьы иаб инхараҿ дыҟан, аха нас Аҟәаҟа нхара диасуеит. Аусура далагоит Аҟәа ақалақь аҩнуҵҟатәи аусқәа рыҟәшаҿы амилициа аусзуҩыс, насгьы изанааҭ шьҭамҵакәа акыр шықәса инеиԥынкыланы тәанчара дцаанӡа уаҟа аус иуит. Ашьҭахь тәанчара данцагьы аҩны дзымтәакәа, амилициа аҟәша иатәыз амашьынаныҟәцаҩыс аусура иҽазикуеит, уаҟагьы акыр
140 141
шықәса аџьабаа аниба ашьҭахь иусура аанижьны аҩнытә усқәа иҽырзикуеит.
Быҭәба Алықьса иахьа 83 шықәса дырҭагылоуп, ихы здикылаз аҩбатәи иԥшәмаԥҳәыс Сичкоренко Валиа милаҭла даурысуп. Алықьсеи Таииа-иԥа аԥхьатәи иԥҳәыс (лыԥсҭазаара далҵхьеит) илхылҵит ҩыџьа аԥацәа: Быҭәба (Славик) Виачеслав Алықьса-иԥа, Быҭәба (Лиова) Леуа Алықьса-иԥа.
Славик Алықьса-иԥа Асовет Еидгыла аамҭазы аррамаҵура ихигон Урыстәыла абаандаҩцәа ахьҭакыз бахҭакаҿ, аха ҽнак зны аҟа-рулра данықәгылаз ауха ибналақәаз баандаҩцәак рнапала 1977 шықәсазы машәырла дҭахеит, 18 шықәса ирҭагылаз Быҭәба Славик Алықьса-иԥа.
Аешьа аиҵбы Лиова (Леуа) Алықьса-иԥа иҭаацәеи иареи иахьа Харков ақалақьаҿ инхоит, тәанчара дцаанӡа аус иуан Аҩнуҵҟатәи аусқәа рыҟәшаҿы. Иԥҳәыс Нина (илыжәлоу еилкаамкәа иаанхеит) милаҭла даурысуп, иареи лареи дырхылҵит ԥак: Быҭәба (Дима) Дмитри Леуа-иԥа. Дима абжьаратәи ашкол даналга ашьҭахь азин-дырратә занааҭ шьҭихразы азиндырратә факультет далгеит, иахьа изанааҭ ала аус иуеит иҭаацәеи иареи ахьынхо ақ. Харков.
Быҭәба Рушьни Таииа-иԥа диит 1939 шықәса август 30 • рзы, Очамчыра араион Аҭара ақыҭан анхаҩы иҭаацәараҿы. Таииа ихылҵыз рахьынтә Рушьни зегьы иреиҵбыз хшаран, 8 шықәса анихыҵуаз Л. Кәыҵниа ихьӡ зху аҭаратәи абжьаратәи ашкол дҭалеит. Рушьни Быҭәба аҵаразы абаҩхатәра ҷыда злаз иакәхеит, актәи акласс инаркны ашкол далгаанӡа ибзиаӡаны аҵара иҵон, насгьы амаҭәарқәа зегьы рҵара изеиԥшын. 10-11-тәи аклассқәа рҿы дантәаз, усҟантәи ашықәсқәа рзы ашкол аҵаҩцәа рбригада ҳәа ақыҭаҿ хазы еиҿкааз бригадирс далхын, ари аҵаҩцәа рбригада еиҳарак изызкыз аколнхара иақәыз аплан анагӡаразы ачаи аҿыхра акәын. 1960 шықәсазы Рушьни Таииа-иԥа ибзиаӡаны далгеит 11 класс, насгьы еиҳау аҵара далганы дхынҳәаанӡагьы, аҵараҿы иҿырԥшыгоу аҵаҩы ҳәа дзылгаз ашкол аҭӡаҿы ипатреҭ акраамҭаӡагьы икыдын.
Быҭәба Рушьни излеиҳәоз ала ашколаҿ аҵара аниҵоз амаҭәарқәа зегь раасҭа аԥсуа литература акәын еиҳарак дзыҿцаауаз, насгьы иҩҩхьаз ихатәы жәеинраалақәагьы акымкәа ахәыҷтәы журнал «Амцабз» ианылахьан. Аҭаратәи абжьаратәи ашкол ибзиаӡаны даналга ашьҭахь, 1961 шықәсазы дцаны дҭалоит Одессатәи «агидро-метеорологиатә» институт, «агидромелиорациатә» аҟәшатә факультет, уаҟа аҵара ициҵон изааигәаӡоу иҩыза бзиа Тәанба Лиосикгьы. 1966 шықәсазы анџьныр-мелиоратор изанааҭ ала иҵара қәҿиарала ихыркәшаны иԥсадгьылахь дхынҳәуеит, насгьы дшааизҵәҟьа азанааҭ змоу ауаҩқәыԥш ҳәа дыԥхьаӡаны Аԥсны аиҳабыра иҟарҵаз ақәҵарала дрышьҭуеит, Гагратәи араинтә колнхара «Дружба» аҟны изанааҭ ала анџьныр-мелиораторс аус иуларц. Рушьни Быҭәба дышҵоураз, ихшыҩ шеилнацоз, абаҩхатәра шимаз аҟара данеицгәарҭа, насгьы дахьырышьҭыз қәҿиарала изанааҭ шицааиуаз анырба, ашьҭахь аус ахьиуаз уи аколнхара акомҿареидгыла амаӡаныҟәгаҩсгьы далырхуеит. Ҩуск реилагӡара дшаҿыз, ашьҭахь акомҿареидгыла 50 шықәса ахыҵра Қарҭ ианазгәарҭоз, Быҭәба Рушьни зҵакы ҵаулаз ажәахәгьы нарҭбааны ҟаиҵеит.
1969 шықәса ииуль мза азы, Рушьни Таииа-иԥа диаргеит Аԥсны аминистрра ақыҭанхамҩа аҟәшахьы. Анџьныр-амелиоратор изанааҭ ала уаҟа аус иуит 1975 шықәсанӡа, усҟан ақыҭанхамҩа аминистрс дыҟан Ӷәынџьиа Акакь Нестор-иԥа. Ареспублика иахьаҵанакуаз адгьылқәа аус шрыдырулоз, адгьылрҵәыратә усқәа шымҩаԥысуаз, аӡы ахьамаз адгьылҭыԥқәа рҭарбаразы ирынагӡашьас уҳәа, Быҭәба Рушьни ахылаԥшра азиуан. Иара убас аамҭакала еидибалон аҭыԥантәи азанааҭеидгыла акомитет ахантәаҩрагьы, ашьҭахь далырхуеит Ақыҭанхамҩа аминистрраҿ еиҿкааз акоммунисттә партиа амаӡаныҟәгаҩыс. Ақыҭанхамҩа аминистрраҿ аус иуит 1975 шықәсанӡа.
1976 шықәса февраль мза азы, Рушьни Таииа-иԥа аус ахьиуаз аҟынтәи диаргоит Ареспубликатә еидҵара «Аԥсны-қыҭа-нхамҩатәтехника» аиҳабы ихаҭыԥуаҩыс. Ақыҭанхамҩақәа атехника хкылеи, иара убас атехника ахәҭақәеи рыла еиқәиршәон, хазы ақыҭатә нахамҩақәа рҭагылазаашьа, рышьҭыҵшьа, реиз-ҳашьа дацклаԥшны хылаԥшра аиҭон, иара убас аусурақәа аанымгыларц атехникатә хархәагақәа ирыгыз-ирыбзаз илаԥш ааиԥмырҟьаӡакәа ирхын. Убарҭ ашқәсқәа рзы аус ахьынӡаиухьаз, еиԥҟьарада
142 143
аихьӡарақәа иманы ихы ахьааирԥшыз аҳаҭыраз «Ажәабатәи ахәы-шықәса аԥхьагыла» ҳәа аҳаҭыртә дырга ианашьан, иара убас СССР ВДНХ ацәыргақәҵагьы далахәын.
Быҭәба Рушьни изанааҭ ала аусқәа ахьиухьазаалакгьы еснагь қәҿиарала иуалԥшьа ахьынаигӡоз азы «Иреиӷьӡоу акоммунист ҿырԥшыга» ҳәа ахьӡ ихҵаны амедал ианашьан. Аамҭакала иусура иалагӡаны дҭаланы далгоит, Уахынлатәи ауниверситет марксизма-ленинизма.
1985 шықәса маи мза инаркны Рушьни Таииа-иԥа усура диаргоит, аӡынхамҩа ргыларатә атрест «Колхидстрои» аиҳабы иха-ҭыԥуаҩыс. Уаҟа аус шиуаз ашьҭахь 1987 шықәса иуль мза инаркны усура диаргоит, Аԥсны АССР ақыҭанхамҩа аминистрра ашҟа, адгьыл аус адулараз анџьныр-мелиоратор хадас. Быҭәба Рушьни акыр шықәсала ииухьаз иусурақәа ирылагӡаны, иусура ааны-мкылакәа ҩаԥхьа дҭаланы қәҿиарала далгоит, СССР ақыҭанхамҩа анапхгараҭаратә иреиҳаӡоу ашкол, ус аибашьрагьы ихьӡоит.
1992 шықәсазы Аԥсныжәлар рџьынџьтәылатә еибашьра ианалага, Рушьни Таииа-иԥа Аҟәа дахьынхоз ихатәы ҩнаҿы аагылара шәарҭан аҟнытә иҭаацәеи иареи Гәдоуҭа араионаҿ иҟан, уа дыҟанаҵгьы иахьынӡаилшоз ала ацхыраара зҭахыз зегьы рыла ацхыраара риҭон. Гагра ахы ианақәиҭыртә ашьҭахь, аибашьра ахҟьарала раԥхьатәи амшқәа рзы згәабзиара уашәшәырахаз, насгьы уи аамҭаз акырӡа иԥҳәысҿаз иԥшәмаԥҳәыс Агәхаа-ԥҳа Мзиа лхахәара лцәыуадаҩханы Аԥсны анҭыҵҟа лыхәшәтәразы џьара дангатәха, ашьҭахь еиҳа иахьааигәоу ҳәа Нхыҵ-Кавказҟа дганы Адыгеиа ахәшәтәырҭақәа руакаҿ дышьҭеиҵеит. Агәхаа-ԥҳа Мзиа ишылҭахыҵәҟьоу анкьеиԥш гәабзиарыла дыӷәӷәамзаргьы, ҳазшаз иџьшьаны уеизгьы иахьа лшьапы дықәгылоуп.
Аԥсны жәлар рџьынџьтәылатә еибашьра анеилга ашьҭахь 1996 шықәса ноиабр мза инаркны, Рушьни Таииа-иԥа дҟарҵоит Адыгеатәи Ареспублика аҟны Аԥсны Ареспублика ахаҭарнак гәрага иабжьгаҩыс. Ашьҭахь 1999 шықәса март мза инаркны, Адыгьеатәи Ареспублика аҟны Аԥсны Аҳәынҭқарра ахаҭарнак гәрагаҩыс дҟаҵан, уаҟа аус иуит ахаҭарнакра адыркаанӡа аҵы-хәтәантәи амш азынӡа. Аԥсны Аҳәынҭқарра ахаҭарнакыс уаҟа ус иунаҵы, Аԥсны Аҳәынҭқарра Ахада В. Г. Арӡынба иҟаиҵаз ақә-ҵарала Рушьни Таииа-иԥа ианашьан адипломатиатә ҩаӡара « «Чрезвичаини и полномочни посланник 2 класса» ҳәа ахьӡ ихҵаны. Аԥсны ахаҭарнакс дыҟанаҵы илшарақәа зегьы зызкыз Аԥсни Адыгьеиеи рыбжьара аизааигәахареи, есымшатәи реимадареи арӷәӷәара акәын, иара убас ҩ-республикак рыбжьара рынхамҩатә ҵакырақәас ирымоу ирзеиԥшны ахархәараз русеицура, зегь рыла реицхыраара уҳәа, амҩақәа азыԥшааны реҩызахареи реиашьареи арӷәӷәара дашьҭан.
Иашьцәеи ижәлантәқәеи еснагь реидкылара иашьҭаз Быҭәба Рушьни Таии-иԥа сентиаб 12, 2015 ш. машәырла дҭахеит. Анышә дамадоуп, дахьиз дахьааӡаз Аҭара ақыҭан иани иаби рывараҿы.
Рушьни Таииа-иԥа иԥшәмаԥҳәыс, шьҭрала Тҟәарчал ақа-лақьаҿ ииз Агәхаа-ԥҳа Мзиа Џьаӷәыта-иԥҳа Москватәи еиҳау амилициа школ далгахьеит. 1975–1981 шықәсқәа рзы аус луан Тҟәарчал ақалақь аҩнуҵҟатәи аусқәа апаспорт ҭаҩырҭатә аҟәша аиҳабыс. Ашьҭахь ахаҵа ҳәа лхы здылкылаз Быҭәба Рушьни лареи рынасыԥқәа анеиларҵа инаркны аусура далагоит, Аԥсны аҩнуҵҟатәи аусқәа (МВД) аҟәшақәа руак аҟны, аинспекциа аинспектор еиҳабыс. Илхылҵит ҩыџьа аԥҳацәа: Быҭә-ԥҳа Саида Рушьни-иԥҳа, Быҭә-ԥҳа Асида Рушьни-иԥҳа.
Быҭә-ԥҳа Саида Рушьни-иԥҳа диит ақалақь Аҟәа, 1983 • шықәса маи мза 23 рзы. Н.Лакоба ихьӡ зху Аҟәатәи абжьаратәи Ашьхарыуаа ршкол № 10 аҟны аҵара шылҵоз ус Аԥсныжәлар рџьынџьтәылатә еибашьра аныҟала, насгьы лҭаацәа Адыгеиаҟа ианиас ашьҭахь лҵара иацылҵоит Адыгеиатәи аинтернат аҟны. Абжьартә ҵара даналга ашьҭахь дҭалоит Адыгеиатәи ауниверситет азиндырратә факультет. Ҟаимаҭла лҵара хыркәшаны даналга ашьҭахь лҵара иазлырҳаразы Краснодар дцаны дҭалоит Ҟәбантәи аҳәынҭқарратә университетаҿ иаартыз аспирантура, уаҟа иагьылыхьчоит адиссертациа, иахьа азиндырратә наукақәа ркандитатс дыҟоуп. Саида Рушьни-иԥҳа ашьҭахь лзанааҭ ала аусура далагоит Аԥсны аҳәынҭқарра ашәарҭадаратә (СГБ) амаҵзура аҟәшаҿы азиндырҩҩыс, иахьа уажәраанӡангьы уаҟа
144 145
аус луеит. Саида ианлаамҭаз аҭаацәара далалоит, Ҵәыџьба Рашь Севериан-иԥеи лареи рыԥсҭазаара еиларҵоит. Ахаҵа ҳәа лхы здылкылаз Ҵәыџьба Рашь иахьа аус иуеит, Аԥсны аҳәынҭқарра ашәарҭадаратә (СГБ) амаҵзураҿы. Ирхылҵыз аԥҳа: Ҵәыџь-ԥҳа Амина макьана дсабиуп.
Аеҳәшьа аиҵбы Быҭә-ԥҳа Асида Рушьни-иԥҳа диит 1989 • шықәса декабр мза 24 азы, Аҟәа араион Бырцха ақыҭан. 1997 шықәсазы Маиҟәаԥтәи агимназиа № 22 дҭалеит, ахьтәы медалла дагьалгоит 2007 шықәсазы. Уаҟа аҵара лҵонаҵы, еиуеиԥшым амаҭәарқәа рзы имҩаԥыргалоз аолимпиадақәа раан акырынтә аԥхьахәқәа лгахьан. Ашьҭахь лҵара иацҵаны иазлырҳаразы, агимназиа даналгаз ашықәсан дҭалоит, Ҟәбантәи аҳәынҭқарратә университет аекономикатә факультет, «Адунеизегьтәи аекономика» азанааҭ ала. Уаҟагьы аҵара лҵонаҵы имаҩаԥыргалоз анаука-практикатә конференциақәеи, иара убас «арккаҩцәа қәыԥшцәа» ирызкны еиҿыркаауаз аконкурсқәеи раангьы даиааины акырынтә аԥхьахәқәа лгахьан, 2012 шықәсазы уи ауниверситет дагьалгеит диплом ҟаԥшьыла. Еиҳау аҵараиурҭақәа данрылга ашьҭахь аекономика иазкны илҩыз лдипломтә усумҭа иацҵаны аҭҵааразы лхы аус адулара лҽазылкуеит, уи атемала адиссертациа ахьчаразы астатиақәагьы лассы-лассы илкьыԥхьуан, ашьҭахь аспирантура аҭаларазы аамҭакала аҽазыҟаҵарагьы далагоит. Абасала аҵарадырра зҽазкны иҟаз Быҭә-ԥҳа Асида Рушьни-иԥҳа лыгәҭакқәа лара ишылҭахыз еиԥшҵәҟьа илықәманшәалаханы 2014 шықәса раахыс аҵара лҵоит Краснодартәи аспирантураҿ, Адунеизегьтәи аекономика азанааҭ ала. Асида Рушьни-иԥҳа макьана аҭаацәара даламлац, макьана азыҳәан лхы-лгәы зегьы зызку дызҭоу аспирантура қәҿиарала дахьалгаша ауп. Ус анакәха зегьы илзеиӷьаҳшьап, лҽыззылкыз аҵарадырраҿ аманшәалахареи, иара убас лаԥхьаҟа анасыԥ бзиеи.
Быҭәба Таииа Шьааб-иԥа ихылҵышьҭра ртәы абраҟа иаанкыланы шьҭа сазааҭгылар сҭахуп(Д.Б.), аԥсуаа рҟны агениологиатә ҳәамҭақәа еиҳарак аижәлантәқәа рыла шакәу излаадыруа. Анкьа аижәлантәқәа рахьынтә аӡәы ауаҩшьра ҟаиҵар, мамзаргьы даҽа мзызк аҵыхәала Ԥсҳәынтәи, Ҵабалнтәи, Далнтәи, Шәантәылантәи арахь дааны дынхеит ҳәа зҳәоз ауаа рацәаҩын. Аԥсны агаҿа аганахь инхо унаразҵааргьы, ҳарҭ ҳажәла Ԥсҳәы, мамзаргьы Дали Ҵабли иҭыҵыз ҳауп ҳәа идырҵабыргуеит иахьагьы. Ҵабыргны иагьиашан, иаагозар Быҭәаа рыжәла, ҳара ажәытәӡан зны Ԥсҳәи Ҵабали ирҭыҵыз ҳауп ҳәа рҳәон ҳабацәа, иахьа иҟоу абиԥарагьы усоуп ишырдыруа. Анкьа абри зырҵабыргуаз дыруаӡәкын Быҭә Таииагьы, уи адагьы идыруан Быҭәаа арахь ишҭыҵыз аҭоурыхгьы. Ауаа раԥхьаӡа адунеи ишықәнагалаз ҳәа аԥсуаа ирымаз аетнологиатә мифқәа ирхылҿиааз ауаатәыҩса зхылҵыз ҳәа ирҳәо Анами Адами ирызкны абиблиатә миф еиҭазҳәахьаз дыруаӡәкын иаргьы. 1973 шықәса февраль 24 рзы Быҭәба Таииа иҳәамҭақәа аниҵахьан аҵарауаҩ, апрофессор С.Л.Зыхәба (Аԥсуа жәлар рҿаԥыцтә рҿиамҭа, Аҟәа – 1981, ад. 172 аҟнытә).
146 147
Быҭәба Таииа Шьааб-иԥа
(1889–1977)
Быҭәба Таииеи иԥшәмаԥҳәыс Гадлиа-ԥҳа Личкеи
Быҭәба Жора (1927–2015) иԥшәмаԥҳәыс Дел-ԥҳа Еҭерии (1948–2004). Ахшара иреиҳабу Быҭәба Игорь даныхәыҷыз
Аишьцәа: Быҭәба Игори Быҭәба Олеги
148 149
Аиҳәшьцәа: Быҭә-ԥҳа Кристинеи Быҭә-ԥҳа Миланеи
Быҭәба Денис Олег-иԥеи Быҭә-ԥҳа Камила Олег-иԥҳаи
Быҭәба Алықьсеи иԥшәмаԥҳәыс Сичкаренко Валиеи
Быҭәба Рушьнии (1939-2015), иԥшәмаԥҳәыс Агәыхаа-ԥҳа Мзиеи
150 151
БЫҬӘБА РАСЫМ ШЬААБ-ИԤА ИХЫЛҴШЬҬРА
Аҭаратәи Быҭәаа зегьы зхылҵыз ауаҩызаҵә Быҭәба Шьааб Еқәыԥ-иԥа инапала иргылаз аԥсуа кәаскьа ҩны, шьҭа 200-ҟа шықәса зхыҵхьоу иахьагьы еиқәҟаца игылоуп. Иԥсҭазаара далҵаанӡа абри анхараҿ (иаб инхараҿ), дынхон-дынҵуан Шьааб иԥа аиҵбы Быҭәба Расым. Ари аҩны, иахьа зегь ҳаҩнду ҳәа иашьҭоуп Шьааб иҵакыра зегьы, хышықәса рахь знык ирықәу аныҳәагатә хәыҷи-дуи зегьы, аҩнду ҳәа изышьҭоу Шьааб иашҭаҿ ҭаацәаныла еизаны иахьагьы ныҳәарҭас ирымоуп.
Аԥсныжәлар рџьынџьтәылатә еибашьра аныҟала,Аҭара ақыҭа афронт ацәаҳәа излаҽԥныз ала ақәылацәа рнапаҵаҟа аҟалараз акырӡа аҵанакуан ари ақыҭа ампыҵахалара. Зегь раԥхьагьы аӷа имацәаз иҵагьы арҭшәара илиршон, уи анаҩсангьы ақыҭа ахәыҳаракқәа знык инапаҿы изыҟалар, нас агәыларатәи егьырҭ ақыҭақәагьы артиллериала алахысразы ибзианы ирбарҭахон. Аибашьра ашыҩкра аҽеҩшамҭазы Аҭара ақыҭа агәанӡа иааскьаны ампыҵахалаҩцәа рнапаҿы ианыҟала, ақыҭа ахьчаҩцәа ахьгылаз рҭыԥ ааныжьны иаԥырҵыр акәхеит. Астәи уахьԥшуа рацәак бжьамкәа амрагылара аганахьала иубо ақыҭа ахәадаҿы инхоз Быҭәба Шьааб иашҭеи ихкаареи рҟны атанки артиллериатә шьақәгылақәеи хагаланы, нас уаҟа ахырӷәӷәара ҟаҵаны гыларҭас иҟарҵеит. Насгьы Шьааб дахьынхаз изладгьылҳаракыраз ала уантәи ибзианы ирбарҭан аӷа иааирҭақәа, ихьаҵырҭақәа, еихсра азынгьы иҭыԥ маншәалан. Ақәылаҩцәагьы узырҩашьо иҟазма, ақыҭа ахьчаҩцәа ахьтәаз аҭыԥ шеилыркаазҵәҟьа иаразнак ахымца ажәҵара рҽазыркит, аха Быҭәаа зегьы ныҳәарҭас иахьрымаз аԥшьашҭа, аԥшьаҩны аибашьра ааилгаанӡа иара ус машәыршәа снариадкгьы ашҭа иҭамҳаит, хҟьалакгьы аҩны иамаахеит.
Зԥсҭазаара зегьы абри аҩндуаҿы изхызгаз Быҭәба Расым диит 1904 шықәсазы, Кәыдрытәи ауезд Аҭара ақыҭан Быҭә Шьааб иҩнаҭаҿы. Расым ахшара зегьы иреиҵбыз иакәын, саниз ҳәа игәаларшәаны иҳәалон абасгьы: «Асду ҳәа зыӡбахә рҳәауа 1911 шықәсазы ианауз иахьеиԥш исгәалашәоит, усҟан фы-шықәса аҟара акәын исхыҵуаз. Еиҳаракгьы изласгәалашәо убри ауп, асду анауз
Быҭәба-Кәыҵниа Зина Таииа-иԥҳаи , лашьа Быҭәба Рушни иԥҳацәа Быҭә-ԥҳацәа Саидеи Быҭә-ԥҳа Асидеи
Аиҳәшьцәа: Быҭә-ԥҳа Саидеи Быҭә-ԥҳа Асидеи
152 153
Быҭәба Шьаҳани иԥа Османи иареи Бзыԥынтәи иааны ҳаҩны ишыҟаз ауп асду шауыз, абгьы аԥагьы рыҩныҟа изымцакәа асы иҭанасаны ҩымчабжь раҟара иаанхеит. Ҳаҩны иҟанаҵы Осман аҵарақәа кны исиҭон, убри алоуп изласхамшҭуагьы.»
Расым Шьааб-иԥа зхатәы зҭоурых зманы имҩасыз уаҩуп, иаамҭаз еиҳау ҵара дук имамзаргьы ԥсабарала дуаҩҟәыӷан, иарбан усзаалакгьы арҽеишьа дақәшәон, иуаажәлар рҿаԥхьа аҳәашьеи азнагашьеи дазыманшәалан, зегь рыла абжьыуаа рҟны ҳаҭыр зқәыз иакәын. Ашьыжь инаркны хәлаанӡа дурцәажәозаргьы ииҳәашаз иԥшаауан, иашьцәа реиԥш иаргьы иԥшӡаны ацәажәашьа дақә-шәон, ииҳәозгьы игәҭархәыцгаха иҟан. Расым раԥхьаӡа аҵара дышҭалаз игәаларшәаны иҳәалон абас: « 1912 шықәсазы 8 шықәса анысхыҵуаз акласс сҭалеит (иара ишиҳәаз иааныжьуп), сҭацацәа Едыгьа иԥҳәыс Анҭикеи, сашьеиҳаб Сеилаҳ иԥҳәыс Марушьеи акәымжәи акабеи сзырӡахит. Саҳәшьцәа ауасцәа рҵәны аимси аимааи сзырӡахит, сан ауапцәа хылԥа сзыҟалҵеит. Ҳахәԥҳа Маан Кампыта амаҟеи аҟамеи аахәаны исзааигеит, амала уи аҟама асахьа аҭан иҟаҵан акәымзар аҭра иҭыҵуамызт. Усҟан акласс аҟны зегь аижәцәеимаа акәын ирышьаз. Акласс исыцҭалеит: Кәыҵниа Алмысхан, Латариа Шьыма, Быҭәба Микантра, Кәыҵниа Баграт, Маршьан Ҟараман. Ҳара ҳаԥхьа иҭалахьан: Латариа Кәыта, Кәыҵниа Ҭемраз, Кәыҵниа Рома, Кәыҵниа Џьыкьа, Кәыҵниа Ладмер, Кәыҵниа Кәҷыр, Латариа Гәыгәа уҳәа, ҳазегьы ҳааидукылар 30-ҩык рҟынӡа ҳаҟан.
Акласс ҳанҭалоз аҽны апап аԥшьаӡы ҳалаиҭәеит. Рҵаҩцәас иҟан Роман Чхапелиа – акласс аиҳабы, Шамба Елена, Дауҭ Лакоба, Сҭеԥан Ӡиӡариа. Аҵара сҵон хар сымаӡамкәаны, аҩны санааилак исзеилымкаауаз сашьа Тариал дсыцхраауан.
Аҵаразы сыцәгьамкәа сшааиуаз ус 1916 шықәсазы 4-тәи акласс аҟны сантәаз, Кәыҵниа Алмысхан Кыҵа-иԥеи сареи аҵара ҳацыз-ҵоз аӡәи ҳареи ҳгәааибаган ӷәӷәала дҳамхапҟеит. Убри аҵыхәала ашьҭахь ҳгәаӷ шьҭыхны, ҳҩыџьагьы акласс ҳҭырцеит. Ҳабацәагьы ирҭахыз уи акәын, иаразнакала аԥсаса ҳрыцырҵеит.»
Ари аныҟалаз 1917 шықәса азын ауп. Есышықәса зырахәқәа зманы ашьха ицалоз Едыгьеи, Сеилаҳи, Тариали, Таииеи убри ашықәсан аҭараа рышьха Шьаудыд имцакәа Лахҭа ҳәа иахьашьҭоу иаагылеит. Избан акәзар, убри ашықәсан Шьаудыд икылсыз аҭараа рырахәқәа цқьамызт, аԥхҭра рыхьны иахьыҟаз иацәшәаны уахь имцакәа Лахҭа аагылара зеиӷьыршьаз убри аҵыхәалоуп.
Урыстәыла ареволиуциа ашьақәгылара иахҟьаны Аԥсны аҩнуҵҟа аилаҩынтра ӷәӷәа анымҩаԥысуаз акәын, абасеиԥш аҭагылазаарақәа аныҟаз иақәыршәаны Лахҭа аҭыԥаҿ дрызнеит брагьҩык, шьҭрала Џьгьарда ақыҭа еиуаз Цәеиба Кәана ҳәа аӡәы. Убри аамҭаз аҭыԥ аҟны еиҳабацәас иҟаз Быҭәба Сеилаҳи Џьапуа Лезбари (Быҭәба Шьааб имаҳә) ракәын, егьырҭ иҟаз аҷкәынцәа хҩык: Быҭәба Расым, Џьапуа Рониа, Быҭәба Микантра арахә ирхылаԥшуан. Ацәеибагьы уеизгьы уаҟа дыҟан, акы дырмыхәозар акала дырԥырхагамызт.
Быҭәба Сеилаҳи Џьапуа Лизбари лассы-лассы шәарыцара ицалон, ашәарах шьны иааргалон, аҭыԥаҿ иҟаз зегьы шәарахжьыла идырчон. Убас ҽнак зны Лахҭа иахьаҵанакуа Аҽада-рыӡмах ҳәа иахьашьҭоу еиҭаҵны иангылаз аамҭазы, ҽнак зны иахьынаԥшыз харантә ирбеит аҟарачқәа арахә ахцаны Аҟәаҟа акасаԥ ахь икарцарц еицрыхәхәа еишьҭагыла ишцоз. Убри аамҭаз Ацәеиба ус реиҳәеит, убарҭ дрыхьӡаны нас иҽрыларҩашьаны агаҟа дцарц.
Ацәеиба урҭ аҟарачқәа днарышьҭалан, дрыхьӡаны дрылагыла ишнеиуаз ус ахәлара анрыхьӡа, ауха иахьԥхьоз иаргьы дрылаԥхьеит. Адырҩаҽны рҿынаханы ишнеиуаз ахәларахь инеихоны Мытҟьал ацҳа ианазааигәахоз аамҭаз, амҩан ӡәыр дшәызкылатәазар збоит ҳәа Ацәеиба дзыцнагалаз инараҳәаны, нас иара кыр хара драԥысны дцеит, аха уаҩ дыҟамшәа аниба ишьҭахьҟа дхынҳәны дшаауаз амҩакцәеи иареи рааимҭақәа ааиқәшәан, иаразнакала иааикәшаны дырҳәынҷеит. Хыхь ишазгәаҭоу еиԥш, усҟантәи аамҭақәа рзы Аԥсны иҟаз аменшевикцәа рполициа рҽырхаганы иандәықәыз акәын, Ацәеибагьы дызкыз урҭ ракәзаарын. Убри аамҭаз аҭыԥантәи ауаа абџьар аныҟәгара иақәиҭымызт аҟнытә абџьар имазшәа анырба ауп дзыркызгьы, ашьҭахь узусҭада ҳәа ианиазҵаа, ижәла Кәыҵниазшәа Аҭара дынхозшәа амц ижьеит. Абџьар аныҟәгара ианақәиҭымыз аамҭаз иикыз абџьар иазиуаз ианазҵаа, ирахә ашьха иҟазшәа, убрахь дцозшәа, мшәык ичычаны ираху абжеиҳара ицәафазшәа, убри алаишьырц абџьар џьара иԥшаазшәа иҽыргызмалны дрымҵақьақьеит.
154 155
Ацәеиба иреиҳәаз агәра рзымгазт, ашьҭахь ҩыџьа аполициаа наицҵаны Лахҭаҟа дрыманы рҿынархеит. Ишцоз ус ианрықәхәла, Лахҭа унаӡаанӡа ҭыԥкаҿ игылаз Ҵҟбынтәи гырқәак рҟны иаагылеит, ауха уаҟа иԥхьарц. Урҭ агырқәа Ацәеиба дырдыруазаарын, аха дшырдыруаз ала ицәгьа рҳәаанӡа ауха аҵхабжьон зегьы рыцәа ԥсымҭа иақәыршәаны днархалан, зегьы рабџьарқәа аархыхны дырцәыбналеит. Уаҳа дахьцаша имамызт азы дышиашаз Быҭәба Расыми, Быҭәба Микантреи, Џьапуа Рониеи ахьыҟаз аҭыԥахь еиҭах дрызнеит, иаразнак рыхҩыкгьы рҿыханы иҟалаз реиҳәеит. Адырҩаҽны ашацкыраз дҩагыланы какалк ааикын, аполициаа ирцәигаз абџьарқәа руакгьы Быҭәба Расым инаиҭаны, нас абзиараз ҳәа нараҳәаны дцеит Аӡӷара шыҟаз, устәи Багада ацҳа дықәсны агаҿахь дкылсырц.
Убри аҽны иақәыршәаны Сеилаҳи Лезбари аҭыԥаҿ ишнеи-зҵәҟьа ирарҳәеит, дара рҟны иҟаз Ацәеиба дзықәшәаз, ашьҭахь еиҭах дара рҟны иаха дшаанагаз, абџьар шырзынижьыз, уажәы дцарцаз ихы ахьирхаз уҳәа, ирзеиҭарҳәаз аҩыџьагьы даара ирцәы-мыӷххартә иҟанаҵеит. Избанзар, мызкы аахижьҭегьы Ацәеиба дара рҟны дшыҟаз ала агырқәа ишырдыруаз даргьы ирдыруан, убри аҟнытә шьҭа аполициа шрыдҵаалоз аҟара иаразнак рцәа иалашәеит. Ҵабыргны, ҩ-мшҟа ааҵхьаны еиԥш, 10 -ҩык раҟара аменшевикцәа рполициа еиҳабык дрыцны аҭыԥ аҟны ишнеиз-ҵәҟьа афырҳәа аҭыԥ ааимырдан, Ацәеиба ирцәигаз абџьар рыдырбалеит. Ашьҭахь убри ҿырԥас иҟаҵаны, абџьар змырхыз Сеи-лаҳгьы Лезбаргьы дырбаандаҩын, Ҵабал иганы иҭаркит.
Асеиԥш аусқәа аныцәгьаха, Сеилаҳ иашьеиҵбы Быҭәба Расым есҽны амҩахь дкылсны ахаҩара далагеит, издыруада Шьау-дыдынтәи иаауа иидыруа ҭаратәык дибозар ҳәа. Ҵабыргны хымш раҟара ааҵхьаны еиԥш, Аӡҵәыҵәы аҟынтәи Кәыҵниа Таҳаир дшаауаз даниқәшәа, днаиԥыххыланы иеиҳәеит изыниаз зегьы, Сеилаҳи Лезбари ганы Ҵабал ишҭаркыз. Аҭыԥаҿ иаанхаз хҩык аҷкәынцәа арахә рбара рымч шақәымхоз, агырқәа есыуаха иааны рышьтәақәа рцәырӷьычырц ҭаха рырымҭо ишалагаз, зныхгьы мчыла ирцәыргарц ишыхҭаркыз уҳәа, изыниаз амчымхара Аҭара дышнеилак Быҭәба Шьааб адырра ииҭарц. Ҵабыргны Таҳаир дышнеизҵәҟьа абасоуп-абасоуп иҟалаз ҳәа ажәабжь анизеиҭеиҳәа, Шьааб убри аҽныҵәҟьа Лезбар иашьа Џьапуа Қьысқьынџь иахь ауаҩы дышьҭны изицҳаит дышзахәо ашьха дцарц, иара иҭаркыз днарыдҵааланы нас лассы иаргьы дышихьӡоз ала игәиҽаниҵарц.
Шьааб ахьышәҭҳәа иҽааибыҭаны аҽныҵәҟьа дынҽыжәланы дышиашаз Ҵабалҟа ддәықәлеит. Усҟан Ҵабал аҭакырҭа иахы-лаԥшуаз Ҭоԥџьианаа ракәын, Аҭаратәи Быҭәаа ахәԥҳас иҟар-ҵахьаз Ҭоԥџьиан Кампета дара уасы дҟарҵахьазаарын, уи адагьы Шьааб ихаҭагьы рызегьы бзианы идыруан, даргьы иҩны иааны акырынтә ичеџьыка рфахьан. Ҵабал дышнеизҵәҟьа иаразнакала урҭ ԥшааны абасоуп иҟалаз, иааганы иҭаркыз иҷкәын Сеилаҳи имаҳә иашьа Лезбари шракәыз реиҳәеит. Ԥсыхәак ҟаҵаны иҭы-ҵыртә иҟашәҵароуп ҳәа данрыҳәа, Кампета мап кышьа имазма, аҽныҵәҟьа ижәлантәқәа азааганы иҭакыз маӡала ибналазшәа ҟаҵаны аҩыџьагьы аурыжьит. Сеилаҳгьы Лезбаргьы рыԥсы анроу уаҳа аҭыԥахь ихнымҳәыкәа, ишиашаз еиханы рыҩныҟақәа рахь ицеит, шьҭа ԥыҭрак аҟара рҽыԥхьаркырц.
Шьааб дзышьҭаз аус анирманшәала ашьҭахь, Ҵабалтәик аџьы-қәреи аӡәы имхәҳаны дшааиуаз имҩатәны Мытҟьал ӡлагарак аҟны иилагаз ԥуҭк ашыла иҽы ахәда инықәкны, нас уантәи дышиашаз рырахә ахьгылаз аҭыԥахь дцеит. Убри аамҭаз аҭыԥаҿ иҟаз Расыми, Микантреи, Рониеи рырахәқәа рыманы Лахҭа аҩқәацәк рыбжьара амрагылара аганахьала Быҭәба Сеилаҳ иԥсҭа ҳәа иахьашьҭоу агыларҭаҿ игылан, ус Шьааб данрызнеи иаразнак игәырӷьаҵәа иааҟалеит. Шьааб иреиҳәеит Сеилаҳи Лизбери шауражьыз, ашьҭахь даргьы иара иарҳәеит ргәылара игылаз агырқәа ааны маӡала рышьтәақәа рцәхыргарц ишалагаз, уи азын хынтәҟа ишаахьаз, аха ишрырымҭаз, иргарц анақәыркуаз ишрышьклахысуаз уҳәа, ирзеибауыз еилдыркааит.
Адырҩаҽны ашьха ихалеит Џьапуа Қьысқьынџьи Быҭәба Таииеи, нас урҭ аҭыԥ аҟны иааныжьны Шьааб иԥеиҵбы Расыми иареи аҩныҟа ицарц амҩа иқәлеит. Амҩан шааиуаз агырқәа ахьгылаз аҭыԥахь Шьааб днымҩахыҵын, харантә нарықәҿаҭны идирдырит ирахә ирԥырхагахарц шақәыркыз шеиликааз. Уажәы раха шимамыз, иҩныҟа дышцоз, аха ишьҭахьҟа даныхынҳәуа аламҭалаз
156 157
убасҟан дара рымыждараз дымҩахыҵраны дшыҟаз ала аҵыхәтәан дагьрықәмақарит. Урҭ агырқәа ираҳахьан Шьааб дышуаҩыцәгьаз, алеишәаз аб иаҵкысгьы дшеицәаз иԥеиҳаб Едыгьагьы, убри аҟнытә ирҭахымхеит аимак рыбжьаларц. Шьааб иԥа Расым аҩны дааныжьны иара ҩаԥхьа ишьҭахьҟа дхынҳәны ашьхаҟа данхалоз аламҭалаз, агырқәа рхы иацәшәаны заанаҵ рымаҭәақәа ҿаҳәаны иқәҵхьан.
1927 шықәсазы Аҭара ақыҭан алекбезҵара анаадырт, Быҭәба Расым ԥсышәала аҩреи аԥхьареи злаидыруаз ала рҵаҩыс дҟарҵеит, Аҭарба иҳәасҭа ҳәа иахьашьҭаз ҩныкаҿ акәын аҵара ахьыдирҵозгьы, уахынла ҩ-сааҭк рҟынӡа акәын рҽахьазыҟарҵоз. Шықәсык аҟара аус иухьан еиԥш, ашьҭахь 1928 шықәсазы Расым далырхуеит, Аҭара ақыҭан раԥхьаӡа акәны иаԥырҵаз акомҿареидгыла амаӡаныҟәгаҩыс, аамҭакала ача-какал ахьыҩнарҵоз ауахәама ашьҭаҵарҭас ианыҟарҵа, убрыгь аиҳабыс дахадаргылоит.
1929 шықәсазы Аҭара ақыҭангьы аколнхара еиҿыркаарц анаԥшьгаха, ақыҭаҿ аколнхара аиҿкаара ҵакыс иамаз анхацәа еизганы идеилиркаарц Очамчырантәи даарышьҭит Аҳәба Ҷаҷ. Уи аамҭаз Аҭара ақыҭан акоммунисттә партиа амаӡаныҟәгаҩыс Латариа Кәыта иакәын иҟаз, ақыҭа акомиссарс дыҟан Ашьхаруа Баџьга. Усҟан ақыҭаҿ еиҿкааз акомпартиа иалаз х-ҩык заҵәык ракәын иҟаз, аха акомҿареидгыла иалаз еиҳа ирацәаҩын, зынӡа 28 -ҩык ыҟан. Араион аҟынтәи иаашьҭыз Аҳәба даалаган, зегь раԥхьа апартиеи акомҿареидгылеи иалахәыз ирылаиҳәеит, аколнхара алалараз анхацәа рхы ишҭаргалашаз. Ашьҭахь анхацәа зегьы еизганы аизара ҟарҵеит, аҽны аизара мҩаԥысуан ҿыц иҟаҵаны иҟаз анкьатәи ақыҭа ашколаҿ. Аԥхьа иаалаганы аизара ҵакыс иамаз анрыларҳәа, иарбан коллективу ҳазлашәҵарц иаԥшьыжәгаз рҳәан, аҳәса еижәыланы аҽны аизара хдырбгалеит. Ари аус Аҟәа ЦИК аҟынӡа ижәабжьны инаӡеит, усҟан Очамчыра араион анагӡкомс иҟаз Багаԥшь Қьаазым иакәын, насгьы асеиԥш Аҭара ақыҭа ауааԥсыра рыҩнуҵҟа аҳәатәхамҵара ахьыҟалаз аҵыхәала иаразнак Аҟәаҟа аиҳабыра иԥхьеит. Уа дахьнеиз иарҳәеит, ихдырбгалаз аус аҭыԥ ақәҵаразы Нестор Лакоба ихаҭа драцәажәарц днеираны дшыҟаз, уаанӡа аӡәы харак идԥхьаӡаланы дыкны даагоит ҳәа рҽазырымкырц, уҳәа аҵаҳәарақәа иҭаны игәиҽанырҵеит.
Убри ашьҭахь мызкы аҟара ааҵхьаны еиԥш, Аҭара ақыҭан машьына ласык аакылҟьан аусҳәарҭа аҿаԥхьаҵәҟьа иаагылт, убри аамҭаз рхылԥарч дуқәа рхаҵаны ҩыџьа хацәақәак уи амашьына иааҭыҵит. Расым излеиҳәоз ала ирҭааз ахацәа зусҭцәақәаз издыруамызт, убасҟан адагьы имбацызт, аха ашьҭахь излеиликааз ала руаӡәык Мышьа Лакоба иакәзаарын, егьи Уасил Агрба иакәын. Ианарԥыланы аԥсшәа анрарҳәа ашьҭахь аԥшәмацәа идеилдыркааит, уаҵәы шьыжьнаҵы Нестор Лакоба дырҭаараны дшыҟаз, ақыҭауаа ирылаҳәаны уаҵәы иаашар аизара ҟарҵарц рарҳәаразы дара заанаҵ ишааишьҭыз. Абри аус иалацәажәо ишеидтәалаз ашьҭахь Уасил Агрба иҽынахыганы, уара арԥыс узԥада ҳәа Расым диазҵазаап. Быҭәба Шьааб дшиԥаз аниеиҳәа, убри аамҭаз Уасил ашырҳәа дҩагылан Расым дгәыдикылазаап, егьи Тариали иареи Аҟәа асеминариа еицҭазаарын иагьеҩызцәазаарын. Уасил ашьҭахь ихы дахлафуа, уаб Шьааб иҳазнеигалоз амгьалқәеи ашәеилаҵақәеи егьарааны уашьа Тариали сареи ҳаидтәаланы еицаҳфахьан ҳәа Расым еиҳәеит, аха нас илахь неиқәҵашәа аҵыхәтәан абасгьы нациҵеит: «Аабыкьа зыԥсҭазаара иалҵыз сҩыза бзиа Тариал сгәы даараӡа далагәышьоуп, аха иаалырҟьаны аԥсра аҿаԥхьа мчыс иҳамоузеи. Аԥсыжра сақәымшәеит, аҽны Аԥсны сыҟамызт, аха арахь санаах шьҭа Шьааб дымбакәа, сидмышшылакәа сызцом, уаха иара иҟны ҳаԥхьап!».
Уасил абас иҭахханы иҩыза Мышьагьы даназыразха, ашьҭахь Расым асасцәа иманы аҩныҟа игеит. Мышьа Лакобеи Шьааби еибадырит, асасдахьцәа Расым ицны иахьымҩахыҵыз аҳаҭыраз ауаса чахқәа руак рзишьит. Ауха ирфеит иржәит, ргәазхарагьы еицәа-жәеит.
Адырҩаҽны ианааша какалк аакны шьыжьнаҵы аизарахь еиццеит, дара рнеимҭаз ақыҭауаа аизара иалагахьан. Дук мырҵыкәа еизашаз анеизахьаз иақәыршәаны, ус машьынакала Нестор Лакобеи Мушьни Аҳашбеи еицны иаакылсит. Аҽны аизара мҩаԥысуан, ақыҭа аусҳәарҭа ашҭаҿ игылаз ҵлак ашәшьыра амҵан. Аизара мҩаԥызгашаз ауаа аналырх ашьҭахь ажәа зырҭаз Н.Лакоба ауаа рацәажәашьа изымдыруа, анхацәа рызнеишьа дақәымшәо дыҟазма, еизаз зегьы аазырхәыцны идеилиркааит аколнхара аԥҵара ҵакыс
158 159
иамаз, ақыҭа азыҳәан аԥхьаҟаз ишыбӷеиҵыхгаз, аҿар шеиднакылоз, анхацәа аӷарра ишалнагоз уҳәа, абасала ирыҵеиҳәаз аҵыхәтәан ақыҭауаа зегьы азааины аколнхара аԥҵара иақәшаҳаҭхеит. Абри аизара ашьҭахь мчыбжьык мҵыцкәаны, Ҷкадуа Платон араион аиҳабыра даарышьҭит, Аҭара ақыҭа акомиссарс.
1930 шықәсазы ақыҭсоветқәа рҟны аҭаҩцәа (аписарцәа) ҳәа изышьҭаз ауснагӡатәқәа ԥсышәала рымҩаԥгара иазыҟарҵаразы Аҟәа иаадыртит шықәсыктәи аҵара, ари азыҟаҵарҭа еиҳабыс дахагылан Ԥлиа Грышьа. Аҭара ақыҭаҿгьы урҭ реиԥш иҟаз ауаа аҭахын аҟнытә араион аиҳабыра изларӡбаз ала Кәыҵниа Андрушькеи, Қәачахьиа Шамили, Ашьхаруа Баџьгеи, Быҭәба Расыми разыҟаҵаразы ирышьҭит. Усҟантәи аамҭақәа рзы рхы иадырхәоз алаҭын нбан ԥсышәала ирцәажәаны акәын аҵара шаларҵоз, азыҟаҵарҭаҿ усҟан рҵаҩцәас иҟан Дырмит Гәлиеи, Мышьа Маани, Нури Багаԥшьи. Аԥсышәала анхамҩатә усмҩаԥгатәқәа шыҟа-ҵалатәыз ддырҵон Д. Гәлиеи М.Маани, аҳасабраз иазыҟаиҵон Г. Ԥлиа, аконституциа дырзаԥхьон Н. Багаԥшь. Убри аамҭаз убраҟа иазыҟарҵон 106 -ҩык рҟынӡа аԥсуаа рыҷкәынцәа, нас ҩымз-хымз рахь знык Н. Лакоба рызегьы иара иахь инаԥхьаны раԥхьаҟа ишыбзиахаша, ишуаахаша, ажәлар рзы ишыбзиахаша уҳәа, ишыҟалашаз рхы иҭагаланы дрылабжьон.
Быҭәба Расым азыҟаҵарҭатә кәырс далганы дшыхынҳәызҵәҟьа, 1931 шықәсазы ақыҭа аусбарҭаҿ писарс дҟарҵеит, шықәсык аҟара аус иухьан еиԥш, ашьҭахь 1932 шықәсазы Очамчыра араион анапхгаҩыс иҟаз Киут Сардиан диԥхьаны инапы ианиҵеит, аерманқәа ахьынхоз Аракьаҽы ақыҭан «Аԥснхәаахәҭра» иахы-ԥхьаӡалахашаз даҽа ахәаҳхәҭырҭа ҭыԥк убраҟа иааиртырц, насгьы уи напхгара аиҭаларц. Расым иҭахымхеит ахәаҳхәҭратә усқәа рҽазкра, аха аиҳабыра ианидырҵа дақәшаҳаҭымхар ԥсыхәа имоуит. Аракьаҽы ақыҭан ашьҭахь ахәаахәҭырҭа хыбрак ҟаҵаны аус иуит 1933 шықәсанӡа, аха нас убри ашықәсан араион аиҳабыра иҟарҵаз ақәҵарала Расым Быҭәба диаргоит, иқыҭа Аҭара ақыҭсовет ахантәаҩыс.
Быҭәба Расим Шьааб-иԥеи (1904–1980), иԥшәмаԥҳәыс Ашә-ԥҳа Нулиеи
Быҭәба Нури Расим-иԥа
160 161
АКОЛНХАРАҚӘА РЫШЬАҚӘГЫЛАРА
1930-тәи ашықәсқәа рзы ақыҭақәа зегьы рҟны аколнхарақәа раԥҵара иалагеит. Аколнхара алалара иацәшәаны изҭыхымхазгьы ыҟан, аха усҟантәи аамҭатә ҭагылазаашьақәа злауадаҩыз ала ирҭахы-ирҭахым аламлашьагьы рымамызт. Убасеиԥш ианыҟаз аамҭаз, хыхь ишазгәаҭоу еиԥш, Быҭәба Расым ақыҭсовет ахан-тәаҩыс аус иуит 1941 шықәсанӡа. Уи аҭыԥаҿ уаанӡа ахантәаҩыс иҟаз Кәыҵниа Андрушька Ҷыҷын-иԥа Аҟәаҟа дцаны аредакциаҿ аусура далагахьан (иарбан редакциазу еилкаам), анхацәа хык иқәызҵаша ҳәа уаҩ дыҟамкәа ишыҟаз ауп ус Расым инеира шыҟалаз. Усҟан Аҭара ақыҭа з-колхозқәаны еихшан: «Красни Набжьоу» ҳәа иҟаз аколнхара Кәыҵниа Ҭарашь Елҟан-иԥа дахагылан, «Ԥхьаҟа» ҳәа иҟаз аколнхара Латариа Амтон Ӷьына-иԥа дахагылан, «Аԥсуа ескадрон» ҳәа иҟаз аколнхара Кәыҵниа Арсана дахагылан, ашьҭахь ақыҭа еиҳартәуеит 7-колнхарак рҟынӡа. Усҟантәи аамҭақәа рзы аусмшқәа рҭаҩрақәа ҳәа акгьы ыҟамызт, аколнхара иалаз ашьыжь инаркны хәлаанӡа аус иур «мышкы» ҳәа данырҵауан, шьыбжьон инеиз «мшы-бжак» ҳәа дҭарҩуан, ажәакала анхацәа рџьаус шҭарҩуаз заҟа мшы аус иуыз ала акәын ишышьақәдыргылоз. 1931 шықәса раахыс излагаз ачаилаҵара иацҵаны иларҵон, аҭаҭын аадрыхуан, аҟанҷ рааӡон, ашәи, акәаци, акәтаӷьи еизганы аҳәынҭқарра иаларҵон, абасала араион аҟынтәи ирыдырҵоз адҵақәа нарыгӡон.
1934 шықәса август мза азы ақыҭақәа зегьы рхантәаҩцәа араион аиҳабыра рыԥхьеит, убри ашықәсан қыҭацыԥхьаӡа дасу рыдҵақәа шынарыгӡаз аихшьалақәа ҟарҵаразы. Убарҭ ашықәсақәа рзы араионаҿ еиҿкаан «аӷәы-ҟаԥшьи», «аӷәы-еиқәаҵәеи» ҳәа изы-шьҭаз, ари аԥхьагылацәеи аиҵахаҩцәеи знырҵоз акәын. Араион аҩнуҵҟа зхыдҵақәа зегьы назыгӡаз рзы актәи аҭыԥ занаршьоз «аҳаирплан дақәыртәаны» аӷәы-ҟаԥшь данырҵон, аҩбатәи аҭыԥ занашьахоз «амашьына дақәыртәаны» аӷәы-ҟаԥшьаҿ дадырбон, ахԥатәи аҭыԥ азы «аҽы дақәыртәаны» аӷәы-ҟаԥшь данырҵон. Еиҵахақәаз рахьынтә аԥшьбатәи аҭыԥ занашьахаз «ауардын дақәыртәаны» аӷәы-еиқәаҵәа данырҵон, ахәбатәи аҭыԥ нызкыБыҭәба
Мераби иԥшәмаԥҳәыс Шам-ԥҳа Мерии, рыхшара: Мурмани Даури
Быҭәба Миро Расим-иԥа (1936–2012)
Быҭәба Заур Расим-иԥа
162 163
лоз «аҽада дақәыртәаны» аӷәы-еиқәаҵәа данырҵон, афбатәи аҭыԥ азы «акәуа дақәыртәаны» аӷәы-еиқәаҵәаҿ дадырбон.
Аҭара ақыҭа акомиссар Быҭәба Расыми, Тҟәарчал ақыҭа акомиссарс иҟаз Аршба Мушьни, Баслахә ақыҭа акомиссар Ҭодуа Џьагони ашықәстәи рыдҵақәа зегьы ахьынарыгӡаз азы рыхҩыкгьа «аҳаирплан иақәыртәаны» аӷәы-ҟаԥшьаҿ иадырбеит, иара убас аҳамҭақәагьы ранаршьеит. Быҭәба Расым ашәақәа зныз пластинка заҵәык ацҵаны апатифон ианаршьеит, Ҭодуа Џьагон араӡны иалхыз чақьмаџьак (кәалаԥк) ирҭеит, Аршба Мушьни астол иқдыргылоз сааҭк ҳамҭас ирҭеит.
1935 шықәсазы Аԥсны зегьы иахьаҵанакуаз қыҭацыԥхьаӡа раԥхьаӡа акәны, ауааԥсыра (аграждантә паспортқәа) атәылауаҩ-шәҟәқәа рыҭара иалагеит, Аҭара ақыҭангьы нап аркын ақыҭауаа атәылауаҩра ҳәа иҭагаланы рҭаҩрақәа. Убри инашьҭарххны, 1936 шықәса апрель мза азы араион аҟынтәи Аҭараҟа иаарышьҭит ҩ-џьа анџьнырцәа, руаӡәык ақыҭа аҳәаа ашьақәыргылара дазкын, егьи аколнхарқәа ирыҵакыз асанӡӷәқәа ҳәааны рыҟаҵараз даашьҭын. Ақыҭа аҳәаақәа шыҟаҵаз џьаргьы иамҳәац, (Аҭара ақыҭа санӡӷәла иахьынӡаҵанакуаз аҳәаақәа шьақәыргыланы ишаԥҵаз ала убри аахыс макьана қьаадк иахьанымлац азы акьыԥхьаҿ ицәыргатәуп ҳәа агәаанагара ансоу – (Д. Б.), насгьы убри аӡәгьы иахьизымдыруа азы раԥхьаӡа акәны, абраҟа анҵара ахәҭоуп ҳәа азысшьеит), убри аҟнытә, уажәы ҳазааҭгылап Аҭара ақыҭа аҳәаақәа ашьақәыргылашьа шыҟаз. Хыхь ишазгәаҭоу еиԥш, араион аиҳабыра рҟынтәи иаарышьҭыз урҭ анџьнырцәа анааиз аҽныҵәҟьа ақыҭа анапхгаҩцәа аизара ҟаҵаны иалырхит, ақыҭа аҳәаақәа рышьақәыргылараз акомиссиа реилазаара: Быҭәба Расым, Кәыҵниа Ҳагьар, Кәыҵниа Махьал, Быҭәба Таииа, Кәыҵниа Шьаҭажә, Кәыҵниа Ҭыкә, Какоба Џьарнас.
Ақыҭа акомиссарс иҟаз Быҭәба Расым дазкын акомиссиа ҳәа иалхыз 6-ҩык ауаа иманы, ақыҭа аҳәаа ашьақәыргылараз иаашьҭыз ауаҩы дицныҟәарц, убри ианалгалак ашьҭахь нас аколнхарақәа рҳәаақәа аилыргарахь ииасырц. Аҭара ақыҭа аҳәаа ашьақәыргылара ишалагоз ала агәыларатәи егьырҭ ақыҭақәа рхадацәа рахь иаар-ласӡаны адырра рырҭеит, абри аҽны абрыгь-абрыгь аҭыԥан дасу рқыҭақәа рҳәаақәа рҿы ианнеиуа ирықәшәаларц.
Абасала, адыррақәа ахьыҟарҵаз Аҭара-ерманқәа, Кутол, Кы-ндыӷ, Аракьаҽы, Аӡҩыбжьа ақыҭақәа рхадацәа ианырзырцҳа ашьҭахь, адырҩаҽны шьыжьнаҵы Быҭәба Расым иҩызцәа драԥхьа-гыланы аԥхьа ицеит Лаԥан-кәара ҳәа иахьашьҭаз. Уаҟа иахьнеиз ирықәшәеит аерманқәа ркомиссар Авџьиан Қьиқор иҩызцәеи иареи, нас уантәи рҿынаханы Лаԥан-кәара илҭаршәны Ахырчалаа дызҭаршьыз амҩала Нааҟа узгоз амҩа аҟны инхаланы Царцу аӡхықә аҟынӡа инаӡаны, убраҟа аҳәаа рбагатә ашьаҟа адырсит. Нас уантәи инаҵысны Царцу ахәала ишааиуаз амрагыларахьтәи амҩаду иазкылсны, иара убри амҩаду ала Кәыҵниа Қьаамын иҩадахьы инхалан, Кәыҵниа Цекә иладахьы аерманқәа рчаи ахьынтәалагоз аханы Аӡмахҭраҿ аҩбатәи ашьаҟа надырсит. Усынтәи иааихҵәаны Кәыҵниа Кыҵа иҵакыз акаламҭра ҳәа изышьҭаз арахь иарганы акаламра аханы ашьаҟа нарсны, нас Аршақ зыхьӡыз аерманы дахьынхоз иҵаҟала илбааны иаша ишааиуаз Кәыҵниа Шьашь иханы иҟаз ачаирҭаҟны ихаланы, уаҟагьы даҽа шьаҟак надырсит. Уантәи адгьыл аҭагәаҩарала илбааны, ажәытә Ажәанба Баџьга дахьынхоз иахьыҩахалаз, уаҟагьы ашьаҟа нарсны, нас Манча-икәара илбааны ишааиуаз Чақа иқьаԥҭа аџьҵла дуқәа ахьгылаз иахьыҩахалаз даҽа шьаҟакгьы надырсит. Уантәи рҿынаханы Манча-икәара ахықә ихықәланы Кәаӷәаниа-ԥҳа лбаҟахьы ихагалаз амҩала иахьаахалаз ашьаҟа нарсны (уи ашьаҟа аабыкьанӡагьы еиқәханы иҟан), нас иаша акәара илҭысны Аԥримоу Алиас дахьыршьыз иҩ-халаны ашьаҟа арсра ишаҿыз, ус кутолаа ркамиссар Бигәаа Кәашә иҩызцәеи иареи уаҟа иаарыдгылеит.
Аерманқәа уаҟа ирыцрыҵын, нас кәтолааи дареи еицны аусура иалагеит. Амраҭашәарахьала иҟаз акәара-ҭбаа инҭаршәны Занҭариа (Алым) Алма дахьынхоз иҵаҟа иамариаша ианааи, нас Алма аҭараа рганахь днаҵакны иаша иҩахалан аџьра аҟны ашьаҟа адырсит. Нас уантәи ишиашаз Цихәаш акәара аҟны иналбаан, акәара мацарала аладаҟа ишцоз, абыржәы кындыӷааи аҭарааи рчаирҭақәа ахьеиларсу амҩа аҿықә аҟынӡа иааӡаны ашьаҟа арсра иналагоны еиԥш, ус кындыӷаа ркомиссар Киут Уарҭан иҩызцәа иманы уаҟа ианрықәшәа, ашьҭахь кәтолаа наҟ ирыцрыҵит.
Кындыӷааи аҭарааи еицны, амраҭашәарахьала ачаирҭа инҭар-шәны, ажәытә Ешаа рқьаԥҭа ҳәа изышьҭаз Аҭара ақыҭа аганахь ина164 165
ҵакны, устәи ишааиуаз Кәыҵниа Рашьыҭ иҳәысҭагьы рыҵакны ар ртәарҭа аҵаҟа илбааны, аӡы иахьнырызҵәҟьа ашьаҟа нарсны, нас иаша ар ртәарҭа ихалеит. Ар ртәарҭа аладахьала иҟоу ажра ду ҳәаас иныҟаҵаны, ажәытә Киут Ҷынҷа дахьынхоз аҩадахьы ашьаҟа надырсит, нас усынтәи ишааиуаз Чакера иҭыԥқәа ҳәа иахьашьҭаз аладахьҟала ахьацаҵлақәа ахьгылаз ашьаҟа нарсны, нас аҿар-рӡы ҳәа изышьҭазгьы аҭараа рахь иарганы ашьаҟа нарсны ишааиуаз Ԥшьиа инкылсын, ахаҳәра аҭараа рганахь инаҵакны Аӡышьҭа аҟны иахьааиз, уаҟагьы ашьаҟа надырсит.
Убри аамҭаз аракьаҽаа ркомиссар Миносиан Галуст иҩызцәа иманы уаҟа ианрықәшәа, нас кындыӷаа рыцрыҵны ицеит, урҭ рынахыс аракьыҽааи аҭарааи еицны аусура иалагеит. Ахаҳәра амрагыларахь ала иавгаз аӡыршьҭра инҭаршәны аҩадахьҟала, ажәытә Кәыҵниа Чыта иаабҭрақәа ахьгылаз адәы аҟны ианааи шьаҟак нарсны, нас амрагыларахь игаз амҩахәасҭа-па иҩаныланы ишааиуаз аракьаҽаа рнышәынҭрақәа аладаҟа иааныжьны, Шаҭгәын адәы аҩада инарганы ачаикапанырҭаҿ ианааи аԥхьаҵәҟьа шьаҟак надырсит. Нас уантәи ишиашаз Аӡҩыбжьаҟа игаз ажәытәмҩа ианыланы ишааиуаз, Ҳазараҭ (ижәлаз еилкаам) иаабҭра аҩада инарганы акыр раԥхьаҟа иахьынаскьаз ҭыԥкаҿ ашьаҟа надырсит, убри аамҭаз ахәларагьы убраҟа иаарыхьӡеит.
Адырҩаҽны аӡҩыбжьаа ишырзыԥшыз ҳамҭак иаанхеит. Ус иагханы иааит, ақыҭа акомиссар Лаԥсанӡиа Сандра иҩызцәеи иареи еицны, нас урҭи дареи рҽеимаданы аусура нап адыркит. Арланаа рқьаԥҭа ҳәа иахьашьҭоу Аҭара ақыҭа инаҵакны, убри нахыс џьара-џьарагьы абна нылырхаауа Барчан Ӷәыта инхарҭа иавсуаз аӡышьҭра аҟны ианааи ашьаҟа надырсын, нас уи аӡышьҭра инҭаршәны ажәытә Дапоу Сузар дахьынхоз инкылсын, уантәи иаша амҩала Кәыдры аҵәаԥшьра иаҵанакуа адәы аҵыхәан ашьаҟа надырсит. Нас уантәи Кәыдрыхықә иаваршәны Наа ахаларҭала ҭоумышьааи аҭарааи рҳәаа аҟны, Аҭара ақыҭа дгьылла иаҵанакыз асанӡӷә аҳәаақәа убраҟа еиԥылеит. Хыхь иарбоу акомиссиа реилазаараҿ иҟаз 9-мшы иаҿын ақыҭа аҳәаақәеи аколнхарақәа рҳәаақәеи рышьақәыргылара. 1936 шықәсазы абасала, раԥхьаӡа акәны ишьақәыргылахеит Аҭара ақыҭа аҳәаақәа, убри аахижьҭегьы еиҭакрада иахьа уажәраанӡагьы иаанханы ҟоуп, убасала Аҭара ақыҭа бнагьы дгьыллагьы 4700 десаҭын инреиҳаны иаҵанакит.
Абасала, ақыҭа аҳәаақәа анышьақәыргылаха ашьҭахь, 7-колнхаракны иҟаз (Аҭара ақыҭа раԥхьа хаз-хазы аколнхарақәа ҳәа еихшаны акәын ишыҟаз, ашьҭахь рызегьы еидҵаны колонхаракны ианышьақәгыла, еихшақәаз хаз-хазы ибригадақәаны иҟалеит), урҭгьы рҳәаақәа еихша-еихшаны ишьақәдыргылеит, насгьы дасу ирыҵанакыз адгьылқәа наунагӡа ахархәараз азин рызҭашаз араион аҟынтәи аӡбанҵақәа рнапқәа аҵаҩны ақыҭақәа рнапхгаҩцәа ирырҭеит. Ҵабыргны, колнхарацыԥхьаӡа дасу рҳәаақәа рдыруа ианыҟала аҭагылазаашьақәагьы еиҳа еиӷьхеит, дасу русқәа ԥхьаҟа ицеит, иртәыз иртәымыз рдыруа иҟалеит, рџьабаахәгьы еиӷьны ирԥыло иалагеит. Ақыҭа анапхгараҭарагьы акырӡа иманшәалахеит, иагьымариахеит, аколнхарақәа рхадацәа ирылдыршоз ақәҿиарақәа есхәымш иааргоз русуратә лҵшәақәа зеиԥшраз нас араионахь ирыцҳауан, убри нахысгьы есааира рџьабаагьы рԥыло иалагеит.
1935-тәи ашықәсқәа рзы Аҭара ақыҭан гәаӷшақә иаалырҟьаны ашьоурақәа рацәахеит, ԥшьба-хәба ҭаацәара рҟынӡа ашьа зыбжьалаз иаарласны еинраалатәхеит, усеиԥш ахаҵгылара ҟазҵашаз Быҭәба Расым ақыҭа акомиссарс дызлаҟаз ала зегь раԥхьагьы иара ихәҭан аҟнытә, ашьоурақәа зынӡа иҿыкхаанӡа аанкылараз қыҭацыԥхьаӡа ауаа ҟәыӷақәа ирзыцҳаны дрыԥхьеит. Ауаа рҿы зажәа ԥхылнадоз алархәны, аиӷара зыбжьалаз реинраалара иҽазикит, аха аԥхьа Очамчыра дцаны драцәажәеит араион аиҳабы ихаҭыԥуаҩыс иҟаз Кобахьиа Лизбар аинраалацәа дырхаданы дҟаларцаз.
Аҭара ақыҭа аизара амҩаԥгараз ҿҳәарас иамаз амш аҽны агәыларатәи ақыҭақәа рҟынтәи аусеилыргаҩцәас иааз иреиуан: Тҟәарчалнтәи – Аршба Араԥ, Шьакаиа Кьасоу, Ҷлоунтәи– Сангәлиа Маҳҭы, Кьышьмариа Маҳаид, Џьгьардантәи– Шармаҭ Теб, Сабуа Мысҭафа, Кәтолнтәи– Џьынџьал Ҭархәына, Кәаӷәаниа Кәҷыҷ, Кындыӷнтәи – Ӷәырџьуа Сԥирдон, Аӡҩбжьантәи – Габниа Чындыжә, Делба Ли, Аҭаратәиқәа рахьынтә иҟан: Кәыҵниа Ҳагьар, Кәыҵниа Маҳаид, Кәыҵниа Махьал, Кәыҵниа Ӡыкәыр, Џьынџьал Махаз, Кәыҵниа Ҭыкә, Кәыҵниа Миха. Аизара хадара арҭон Кобахьиа Лизбери Быҭәба Расыми.
166 167
Аизара анымҩаԥгаз 1935 шықәса апрель мза азоуп (амза арыцхә еилкаам), убри аҽны еизаз аҟәыӷацәа ирыбзоураны, Аҭара ақыҭан иҟалаз ашьоурқәа аанкыланы рҵыхәтәа дырцәеит.
1937-тәи ашықәс еиқәаҵәақәа аҭараагьы ирывымсит, изыхдыр-ҟьашаз ҳәа акымзарак ыҟамкәа харада ахара рыдԥхьаӡаланы илыбжьахәаша идырӡит анхацәа: Ҷанба Кәагә, Ҷанба Самсон (Кәагә иҷкәын), Бигәаа Алиас, Кәыҵниа Гәыдала, Кәыҵниа Рашьыҭ, Кәыҵниа Арсана уҳәа, зынӡа 13-ҩык ауааԥсыра. Ҳазшаз иџьшьаны, урҭ ашықәс мыждақәа раамҭаз Аҭара инхоз Быҭәаа ацәынхеит, уи аамҭаз уааԥсырала рхыԥхьаӡарагь даара имаҷын, Шьааб ихылҵышьҭра ҳәа усҟан иҟаз 20-25 -ҩык иреиҳамызт, ҵара дук змаз ҳәагьы уаҩ дыҟамызт, иҟазгьы усҟантәи аамҭақәа рзы ауаа злагоз аполитикатә алухаҳә иахәламҳакәа еиқәхеит.
1938 шықәсазы ақыҭақәа рҟны еиҿкааз аколнхарақәа реидҵа-разы, ианар 23 рзы Аҭара ақыҭангьы аколнхарақәа реидҵараз ақыҭа еизара мҩаԥысит. Убри аҽны Очамчыра араион аиҳабыра рҟынтәи ахаҭарнакцәас иаарышьҭит, Багаԥшь Нурии Кәыҵниа Денуари ақыҭа еизара рҽаладырхәырц. Ақыҭа еизара иалахәыз зегьы еиқәышаҳаҭханы, хаз-хазы иҟаз аколнхарақәа рыбжьбагьы еидҵаны «Аҭара ақыҭа аколнхара» ҳәа иҟалаз анапхгарагьы алырхит 12-ҩык ауаа: Кәыҵниа Гәыџь, Кәыҵниа Шьаҭажә, Бигәаа Ҳафиз, Быҭәба Расым, Кәыҵниа Ҳагьар, Какоба Џьарнас, Џьынџьал Дыргәын, Кәыҵниа Феодр, Кәыҵниа Ҭыкә, Бигәаа Омар, Кәыҵниа Ианкәа, Бигәаа Машь. Абарҭ иарбақәоу ааицәажәан, ақыҭа анапхгара ахантәаҩыс дҟарҵеит Быҭәба Расым Шьааб-иԥа, уи ихаҭыԥуаҩыс далырхуеит Кәыҵниа Гәыџь Зач-иԥа. Ақыҭа аҳасабеилыргаҩцәас иҟарҵеит Бигәаа Омари Кәыҵниа Ианкәеи, аколнхара абригадирцәа русуратә еихшьаалақәа рышьақәы-ргылараҿ ацхыраара риҭаларц дҟарҵеит Бигәаа Машь.
1940 шықәсазы Аҭара ақыҭа анапхгаҩцәа рыҩнуҵҟа иҟалеит аԥсахрақәа, убри ашықәсан аколнхара ахантәаҩыс дҟарҵеит Џьынџьал Дыргәын, ахантәаҩы ихаҭыԥуаҩыс далырхуеит Быҭәба Расым, ақыҭа акомиссарс дҟарҵоит Кәыҵниа Мышьа Бинагә-иԥа. Ақыҭа аколнхарагьы есышықәса аизҳарақәа рыла ԥхьаҟа ицон, илаҵаны еиздырҳауан ачаирҭақәа, идыргылеит арахә рферма, еиздырҳаит акәты ааӡарҭа, ирацәаны ианырҵеит аџьмақәа, иара убас арахә рацәагьы анҵаны рааӡара нап аркын. Аҭара ақыҭа аҭагылазаашьа есааира еиӷьхо ишааиуаз ус иаалырҟьаны 1941-1945 шықәсқәа рзы Аџьынџьтәылатә еибашьа Дуӡӡа иалагеит.
Аибашьра ианалага адырҩаҽныҵәҟьа ирыԥхьаны еибашьра иргеит ақыҭа ахантәаҩыс иҟаз Џьынџьал Дыргәыни ақыҭа акомиссарс иҟаз Кәыҵниа Мышьеи. Ақыҭа анапхгаҩцәа амамкәа асеԥш аҭагылазаара аныҟала, Быҭәба Расым ҩаԥхьа ақыҭа акомиссарс дҟарҵеит, ихаҭыԥан Кәыҵниа Сандра дахадаргылеит. Аибашьра ианалагагьы аколнхара аусура аанымкылакәа ишааиуаз, ус убри ашықәсан, 1941 шықәса декабр мза азы арра қәра иаҵанакуаз аҭараа 70-ҩык рҟынӡа Очамчыраҟа ирыԥхьеит еибашьра идәықәырҵаразы. Изыԥхьақәаз рхыԥхьаӡараҿ иҟан Быҭәба Расыми иашьцәа еиҳабацәа Едыгьеи Сеилаҳи рԥацәа: Быҭәба Кәаҷаҷи, аешьцәа гәакьақәа Быҭәба Камыгәи, Быҭәба Сырбеи. Изыԥхьаз зегьы неираны иахьыҟаз Очамчыратәи аԥсуа школаҿ ианнеи, ақыҭақәа зегь рҟынтәи 300 -ҩык рҟынӡа еизахьан. Уаҟа агәаҭарақәа ирхыжьны дасу дзықәшәараны иҟаз архәҭақәа арбанқәаз ақьаадқәа ирынҵаны ирырҭеит, Расым Быҭәба иакәзар 126 -тәи архәҭа дақәшәеит. Хаха-хымш адәаҿы идыршахьан еиԥш, ашьҭахь ақыҭа акомиссарцәа зегьы аарылганы арратә комиссариат ашҟа ирышьҭит Расым Быҭәбеи Кәыҵниа Сандреи назлаз. Уаҟа иахьнеиз рызегьы нҭарҩын, нас қьаадқәак нарыцҵаны араион аиҳабыра рахь идәықәырҵеит. Афронт ацхыраара аҭатәын аҟнытә, акомиссарцәа зегьы рхы ишақәиҭыз ала араион аиҳабыра рҟынтәи аршаҳаҭгақәа рыцҵаны рышьҭахьҟа идырхынҳәит, дасу рқыҭақәа рҟны аусурақәа еиԥымҟьаразы инахагыланы аус рурцаз, џьықәреила, ҭаҭынла, амаҭәа ԥхақәа рыла, акәацла, уҳәа ақыҭақәа ирылшоз ала ацхыраара ҟарҵаларц.
Быҭәба Расыми Кәыҵниа Сандреи шыхынҳәызҵәҟьа аус рацәа рнапы аларкит, аха иазхомызт ахацәа, избанзар, акы зылшартә иҟаз зегьы еибашьра иргахьан. Убри аамҭаз Аҭаратәи аколнхара 11 бригадакны еихшан, аха ахацәа ахьазымхоз аҵыхәала абригадирра аныҟәгара зылшашаз дыҟамкәа еилахеит. Зықәрахь инеихьаз абыргцәа аҵара рымамызт, аԥхьашьеи аҩышьеи рыздыруа
мызт, арахь убри аамҭаз бригадирцәас иҟарҵаз Какоба Џьарнаси Кәыҵниа Баџьгеи абригадақәа зегьы реидбалара рымч ақәхомызт, аха абасала аҭагылазаара шыуадаҩызгьы зықәрақәа рахь инеихьаз абыргцәа рыцырхырааны, есҽны имтәа-имыцәа ақыҭанхамҩа аус адулара нап адыркит.
1942 шықәсазы Быҭәба Расыми, Кәыҵниа Сандреи, Кәыҵниа Феодори, Делал-оӷлы Сафери абџьарқәа рыҭаны абаталион иахырԥхьаӡалеит. Ирзаарышьҭыз хҩык аҳәаахьчаҩцәа рыдҵала ақыҭа аусбарҭа ахыбра ахыхь аҭаԥшыхәарҭатә ҟәарч ахаргыланы иҟарҵан, нас уахынла аҩныҟа имцакәа рҽеиҭныԥсахланы аҷаԥшьара иалагеит, иаашар аколнхара аусқәа инарылагон. Убас ҩ-уск реидбалара ишаҿыз ус адҵа роуит, Кәтол ақыҭан еиҿкааз аибашьратә ԥышәарақәа ирхысразы, иаҳҳәап: агранат ахар-хәашьа, алаӷәым аԥжәашьа, аҽыҵәахышьа, аҳәазашьа, ауаа абомба ԥжәара рацәыхьчашьа уҳәа, иаарласӡаны аҽаршьцыларақәа ирыхрыжьит. Абасеиԥш арратә ҽазыҟаҵарақәа ианырхыс ашьҭахь адҵа роуит, аҭарааи аерманқәеи рҳәаа инаркны аӡҩыбжьаа рҳәаа аҟыӡа аҭабиақәа ржырц. Иаразнакала ҳәсагьы хацәагьы ааизибаган, мшқәак рыла ҩыџьара иржит 250-300 -ҩык раҟара зкышаз. Аибашьра амца анкашуаз, 1942 шықәса август мза азын ауп, 10-ҩык ахшара зааӡаз Быҭәба Шьааб Еқәыԥ-иԥа иԥсҭазаара даналҵыз.
1945 шықәсазы ус аибашьрагьы еилгеит, аха еибашьра ицаз аҭараа рахьынтәи 45-ҩык ҭахеит, хабарда ибжьаӡқәаз Аҭараа рхыԥхьаӡараҿ иҟалеит Быҭәаагьы хҩык: Быҭәба Кәаҷаҷ Едыгьа-иԥеи, аешьцәа гәакьақәа Быҭәба Камыгә Сеилаҳ-иԥеи, Быҭәба Сырбеи Сеилаҳ-иԥеи.
Шьҭа иуҳәар ҟалоит, Быҭәба Расым ибзоураны аибашьра имышьҭыкәа иацәынирхақәазгьы шыҟаз. Аибашьра ду амца анакуаз аамҭаз афронт ацхыраара аҭараз ақыҭауаа зегьы рхы иамеигӡакәа аус рулар акәын, насгьы абригадақәа ирхагылаз абригадирцәа еибашьра иргомызт аҟнытә, бригадирцәас иҟаҵаны аибашьра иацәигақәаз иреиуан: Кәыҵниа Амтон, Бигәаа Омар, Аҟәысба Маҳҭы, Кәыҵниа Ианкәа, Кәыҵниа Ушангьи уҳәа, убас иҵагьы.
Афронтаҿ ауаа азымхо ианалага 50 шықәса ирҭысхьазгьы ирыԥхьо ианалага, архәҭақәа ацхыраара рыҭаразы Аҭара ақыҭан еиҿкааз амҿылхҩцәа ирхыԥхьаӡаланы аибашьра имышьҭыкәа иааникылеит: Кәыҵниа Цеку, Быҭәба Ваниа, Кәыҵниа Мыта, Кәыҵниа Ҭеуаз, Џьынџьал Ҳақыбеи, Бигәаа Ҳафиз, Аҳәба Басариан уҳәа, убас егьырҭгьы.
Аибашьра анеилга ашьҭахь Быҭәба Расым диаргоит аколнхара ахантәаҩы ихаҭыԥуаҩыс, аус иуит 1951 шықәсанӡа. Убри ашықәсан ақыҭа аферма рахәқәа акырӡа иӷааиханы иҟалеит, хазы аԥхҭра рыхьит, абасала аферма аҭагылазаашьа ауадаҩрақәа анамаз аамҭаз Расым аферма аиҳабыс дҟарҵеит. Иаразнакала иҟаҵатәыз еилкааны, цқьа дазхәыцны аԥхьа напы аиркуеит иаарлысӡаны арахәқәа рыхәшәтәра иҽазикырц. Ҵабыргны иаӡәымкәа араион аҟынтәи арахә рҳақьымцәа драцәажәаны идигалеит, иаҭахыз ахәшәқәа ԥшааны рыхәшәтәра нап аркын, насгьы арахәқәа аԥхҭра рылаҽӡаны излаҟаз ала иаарласӡаны рыхәшәтәрагьы иус мариамызт, шьхацан аферма рахәқәа зегьы ааидцаланы ашьха икарцеит, есышықәсагьы ашьха икацо мацара, абасала аџьабаа ду рыдбаланы аҵыхәтәан рыхәшәтәра илиршеит.
Быҭәба Расым аферма аиҳабыс дшыҟаз, ашьҭахь 1953 шықәсазы деиҭаҟарҵеит аколнхара ахантәаҩы ихаҭыԥуаҩыс, аус иуит 1961 шықәсанӡа. Абысҟак аџьабаа иаркарахахьаз ауаҩы аҵыхәтәан иара иҭахханы, 1965–1968 шықәсқәа рзы аус иуан аколнхара абригадирс, ус иаалырҟьаны игәабзиарагьы уашәшәырахо иалагеит. Зынӡа дыхҭанакӡо ианалага, ашьҭахь Тҟәарчалтәи ахәышәтәырҭаҿ дышьҭаланы аҽыхәшәтәра далагоит, ҵабыргны хар имамшәа даныҟала ашьҭахьгьы, убри нахыс уаҳа усурак иҽазымкыкәа аҩны иҽааникылт. Иабацәа реиԥш қәра дук нымҵыкәа Быҭәба Расым Шьааб-иԥа иԥсҭазаара далҵит 76 шықәса дшырҭагылаз, 1980 шықәса август 9 рзы.
Быҭба Расым иԥшәмаԥҳәыс Џьгьарда ақыҭан инхоз, абжьыуаа рҿы еицырдыруаз, ҳаҭыргьы зқәыз Ашәы Шәарах иԥҳа Нулиеи иареи рыԥсҭазаара еиларҵеит. Лара ԥҳәыс қьиак лакәын, лабхәындцәа зегьы еиԥшны илбон, урҭ роума, ирхылҵыз роума аӡәы ишакәым ихцәажәо лаҳаргьы лҭахымызт. Нулиа дыш-қәыԥшыз лабхәа Быҭәба Шьааб иҩнаҭа днанагеит, есымша неи-ааи згымыз ари аҩнаҭа ду абарагьы ус имариамызт, аха иааиуазаалак
гьы лыблақәа аартны лчеџьыка лнапы иқәыргыла дырԥылон. Расыми лареи ирхылҵит хәҩык аԥацәа: Быҭәба Нури, Быҭәба Миро, Быҭәба Мираб, Быҭәба Заур, Быҭәба (Валери) Борис. Хәҩык ахшара раб ажәлар рус дахашәаланы дҟамлацызт азы, иахьеи-уахеи напы рыгмыжькәа рааӡара иаҿыз ран лакәын. Аҭаратәи абжьаратәи ашкол ианалга ашьҭахь, аишьцәа рыхәҩыкгьы еиҿыԥшны, еиуаеиԥшым азанааҭқәа рыла еиҳау аҵарақәа ирылгеит.
Ахшара зегьы иреиҳабыз Быҭәба Нури Расым-иԥа диит Оч• мачыра арион Аҭара ақыҭан 1933 шықәса сентиабр 18 рзы Быҭәба Расым иҩнаҭаҿы. Нури Расым-иԥа занааҭла дырҵаҩын, еиҳау аҵара даналга ашьҭахь иқыҭа гәакьаҿ иҽаанкыланы иԥсҭазаара зегьы аҵара-ааӡара иазикуеит. Л.Кәыҵниа ихьӡ зху Аҭаратәи абжьаратәи ашкол аҟны аԥсуа ҭоурахи аурыс ҭоурыхи дирҵон, аҵара зирҵахьаз рахьынтәи ирацәаҩуп еиуеиԥшым азанааҭқәа рыла еиҳау аҵарақәа ирылганы, иахьа руаажәлар ирылагыла еиуаеиԥшым аусқәа знапы рылаку. Нури Расым-иԥа еснагь заҟа аиаша дашьҭаз, ауаҩра шилаз, ауаҩы еилкаара шилшоз, аҵаҩцәа шеилимхуаз, рызегьы акы иазкылсырц шиҭахыз, абиԥарақәа руаажәлар ираԥсаны иҟаларцаз аџьабаа шрыдибалоз уҳәа, аҵара зирҵахьаз иахьагьы дыргәаларшәаны иҭыӡшәа зҳәо рацәаҩуп.
Нури Расым-иԥа изанааҭ анаҩсангьы ԥсабарала аҟазарагьы зцәара иалаз уаҩын, оумакала ашәаҳәара дазҟазан. Ашәаҳәара мацарагь акәмызт, ихала иҩуан ажәақәа, композиторк иаҳасабала еиқәиршәон ашәаҳәашьагьы, дерижиорк иеиԥшҵәҟьа баҩхатәрала напхгарагьы аиҭон. Ашәаҳәара иазҟазаз ауаа ԥшааны еидикылон, ақыҭаҿ акырынтә еиҿикаахьан ашәаҳәацәа рколлектив, урҭ ықәгыланы ишәаҳәахьан: Аҭара, Аҟәа, Қарҭ уҳәа акырџьара. Нури иҩхьаз ихатәы ашәақәа рацәоуп, раӷьыракгьы ҭарҩхьеит, ажәакала аҟазара акәзааит, аҵара-ааӡара аус акәзааит, аԥсуа культура акырӡа иазааԥсахьаз уаҩын. Абасала зыжәлар рзы аџьабаа ду збахьаз, шәҩыла аҿар еиҵазааӡахьаз, аҟазара азгьы зыхьӡ аанзыжьыз Нури Расым-иԥа иаалырҟьаны ицәа иалалаз ачымазара бааԥс иахҟьаны, Аԥсныжәлар рџьынџьтәылатә еибашьра ашьҭахь 2008 шықәсазы иԥсҭазаара далҵит 73 шықәса дшырҭагылаз.
Нури иԥшәмаԥҳәыс Ломиа-ԥҳа Клареи иареи ирхылҵит хәҩык ахшара, ҩыџьа аԥацәеи хҩык аԥҳацәеи: Быҭәба Астикәа, Быҭәба Асҭамыр, Быҭә-ԥҳа Асталина, Быҭә-ԥҳа Асҭанда, Быҭә-ԥҳа Асмаҭ. Хәҩык ахшара ирызҳаны ршьапы иқәгылаанӡа раб Нури иԥсҭазаара далҵхьан, ихшаз рангьы даргьы изларылшоз ала млакы рҽамыркыкәа ишеицыхандеиуаз, илхылҵыз рыбзиара нагӡаны илбаанӡа ус иаалырҟьаны Кларагьы даачмазаҩхан, 2014 шықәса август мза азы лыԥсҭазаара далҵит.
Аишьцәа руаӡәык Быҭәба Астикәа Нури-иԥа дҭаацәароуп, иԥшәмаԥҳәыс Шьынқәыр-ԥҳа Шьазинеи иареи рыԥсҭазаара еиларҵеит, ҩыџьа ахшара рхылҵит, ԥаки ԥҳаки: Быҭәба Ҳаџьараҭ, Быҭә-ԥҳа Хьыбла, аҩыџьагьы макьана ихәыҷқәоуп.
Аеҳәшьцәа рахьынтә Асталина аҭаацәара далалахьеит, Аҩӡба Русҭами лареи рыԥсҭазаара еиларҵеижьҭеи рацәак ҵуам, Афон-ҿыц инхоит. Егьырҭ аеҳәшьцәа Асҭандеи Асмаҭи макьана аҭаацәара иаланамгалац, иара убас аҩны иаанхаз рашьа Асҭамыргьы.
Быҭәба Миро Расым-иԥа диит 1936 шықәса декабр 24 • рзы, Очамчыра араион Аҭара ақыҭан. Миро Расым-иԥа занааҭла даграномын, Аҟәатәи асубтропикатә институт далгахьан. Иҵара анхиркәша ашьҭахь шықәсқәак раҟара иқыҭаҿ изанааҭ ала аус иуит, ашьҭахь усура диасуеит Очамчыраҟа. Ақыҭанхамҩа иазҟазоу ҳәа уантәи усура диаргоит Мықәтәи ачаи-совнхара ашҟа, уаҟа дагьалагоит анхара, ашьапы икуеит ихатәы ҩны аргылара. Ианаамҭаз аҭаацәарагьы аԥиҵеит, ихатә ҩыза Шьынқәба Заира Шьаликәа-иԥҳаи иареи ирхылҵит ҩыџьа аԥацәа: Быҭәба Нарсоу, Быҭәба Наҳар.
Шьынқәыр-ԥҳа Заира еиҳау аҵара далгахьеит, инеиԥын-кланы 32 шықәса Очамчыра араион Мықәтәи ачаи-совнхара алабара-ториаҿ агрохимиа еиҳабыс дахагылан, иахьа тәанчара дыҟоуп.
Иаалырҟьаны Аԥсны аибашьра аныҟала, Быҭәба Нарсоу • Миро-иԥа аибашьра раԥхьатәи амш инаркны абџьар шьҭыхны аӷа диҿагылт, Мықә ачаисовынхараҿ еиҿкаахаз абаталион далагыла деибашьуан, ахәрагьы иоухьан. Ажәыларақәа раан иааирԥшуаз ақәҿиарақәа рзы ианашьоуп аҳәынҭқарра аҳамҭа ҳарак «Леон»
172 173
иорден. Аибашьра ашьҭахь аҵара иҵон Уфатәи амедицинатә институт аҟны, аха ахԥатәи акурс анаиркы ашьҭахь иҩныҟа дхынҳәыр акәхеит, иахьа аус иуеит Аҟәатәи аргыларатә компаниақәа руакаҿ. Нарсоу иԥшәмаԥҳәыс Симонова Светлана Борис-иԥҳа аус луеит акомпаниа «Премиум» аусзуҩыс, илхылҵит ҩыџьа ахшара, ԥаки ԥҳаки: аб Нарсоу «Леон» иорден ахьианашьахаз аҳаҭыраз иҷкәын ихьӡиҵеит Леон, ихыҵуеит 17 шықәса. Рыӡӷаб Быҭә-ԥҳа Кристина Нарсоу-иԥҳа макьана дхәыҷуп.
Нарсоу иашьа Быҭәба Наҳар Миро-иԥа аибашьра ашьҭахь иқыҭан абизнес аусқәа инапы рылакны аус иуеит, дихылҵит аԥа: Быҭәба Леуарса Наҳар-иԥа.
Аԥсуа жәлар ирхыргаз аибашьра мыждахәыра, кьылк ззынамыжьыз уаҩ дыҟамзар ҟалап. Убасеиԥш аибашьра иахылҿиаауаз арыцҳарақәа згәы иаламӡаз, ақәылаҩцәа Мықә ақыҭан иазаарцаз агәымхарақәа баны игәырҩаха издызкылаз, арахь аибашьра иалагылаз ихшара ирыхьша изымдыруа игәҭыханы иззыҟалаз Быҭәба Миро Расым-иԥа аибашьра ашьҭахь изцәырҵыз ачымазара аҵыхәала иԥсҭазаара далҵит 75 шықәса дшырҭагылаз, 2012 шықәсазы.
Быҭәба (Мираб) Арушьан Расым-иԥа диит Аҭара ақыҭан • 1938 шықәса апрель мза 28 рзы, иахьа 76 шықәса ихыҵуеит. Агроанџьныр изанааҭ ала Аҟәатәи асубтропикатә институт даналга ашьҭахь аҭаацәара аԥҵаны нхара диасуеит Ԥицундаҟа, аусурагьы далагоит Ԥицундатәи акурорт ԥсшьарҭа аеҵәара маҵ-зура аиҳабыс, тәанчара дцаанӡагьы уаҟа аус иуан. 69 шықәса дшырҭагылаз 2011 шықәсазы зыԥсҭазаара иалҵыз, Мираб иԥшәмаԥҳәыс Шам-ԥҳа Мери иареи ирхылҵит ҩыџьа аԥацәа: Быҭәба Мурмани Мираб-иԥа, Быҭәба Даур Мираб-иԥа.
Аешьа аиҳабы Быҭәба Мурман диит Аҟәа, 1966 шықәсазы. Мурман иаб инапы злакыз аус иахьа иара дахагыланы аус иуеит, Ԥицундатәи аԥсшьарҭа Амзара аеҵәара ашьақәырхара еиҳабыс. Мурман иԥшәмаԥҳәыс Барцыц-ԥҳа Ульзана аус луеит Гагратәи ахәшәтәырҭа аҟны амедеҳәшьас. Ирхылҵыз аҷкәын, Быҭәба Ерасҭа Мурман-иԥа диит Ԥицунда, 2014 шықәсазы.
Аешьа аиҵбы Быҭәба Даур Мираб-иԥа диит Ԥицуна, 1968 шықәсазы. Абжьаратәи ашкол даналга ашьҭахь Москватәи аекономикатә институт далганы дхынҳәуеит, иахьа аус иуеит Гагратәи абанк аҟны еиҳабыс. Даур иԥшәмаԥҳәыс Аргәын-ԥҳа Есма аус луеит Ԥицундатәи ахәышәтәырҭаҿ амедеҳәшьас. Даури лареи ирхылҵыз: Быҭә-ԥҳа Елада Даур-иԥҳа макьана дхәыҷуп, ашкол дҭалеит 2014 шықәсазы.
Быҭәба Заур Расым-иԥа диит Очамчыра араион Аҭара ақыҭан, • 1942 шықәса иуль 18 рзы. Иқыҭатәи ашкол даналга ашьҭахь Асовет Еидгыла арратә маҵурхьы иԥхьоит, хышқәса арратә уалԥшьа ихганы даныхынҳә ашьҭахь, 1963-1965 шықәсақәа рзы аус иуан актәи акатегориа змаз аекскурсиа мҩаԥгаҩыс: Жәыргьыҭ, Кавказ, Баҭым, Новоросииск уҳәа ахырхарҭақәа рҟны. Иашьцәа еиҳабацәа дырҿыԥшны иаргьы Аҟәатәи асубтропикатә институт дҭаланы далгоит аграном изанааҭ ала. Иҵара нагӡаны ианыхиркәша ашьҭахь ԥыҭраамҭак аграномс аус иуит иқыҭаҿ, аха дхәыҷаахыс ицәара иалаз арҿиаратә доуҳа илаҿыханы аҽанарӷәӷәа, аҵыхәтәан ажурналист изанааҭ ашҟа дианагоит. Акыр шықәса инеиԥынкыланы 1966–1976 шықәсақәа рзы аус иуит Очамчыратәи араионтә газеҭ «Акоммунизм ахь» аредақциа аҟәшақәа руак аиҳабыс. Уаҟа аус шиуаз ашьҭахь 1976 шықәсазы дҭалоит, Москватәи Аҳәынҭқарратә университет (МГУ) ажурналистикатә ҟәша. Араион агазеҭаҿ аус аниуазгьы, дызҵалаз ажурналистратә џьабаа иалагӡаны аԥсуаа ажәытәтәи рҳәамҭақәа реидкыларагьы иҽазикуеит, аԥсуа қыҭақәа рҟны мацара даанымкылакәа аԥсуаа ахьынхоз Баҭымынӡагьы днаӡаны аҳәамҭақәа еизикуан, иара убас аамҭакала еизигон гәыԥаа рцәажәаҩ ду Чаҵә Чагә иҳәамҭақәа згәалашәоз ажәабжьҳәаҩцәа ԥшааны. Ихьыҟәырҷахаха иԥсаҟьаны ажәлар ирылаԥсаз Чагә иҳәамҭақәа реилкаара аџьабаа ду адбаланы акраамҭаӡагьы аизгара даҿын, Заур Быҭәба иҩымҭақәа рахьынтә еиҳарак инарылукаартә иҟоугьы иароуп.
Заур Расым-иԥа инапы злакыз ажурналистика адагьы ишаабо дагьшәҟәҩҩуп, инапы иҵаҵхьеит акымкәа аҩымҭа шьахә-қәа, иалҳкаауазар: «Сыԥсны сшыбзахаз», «Уҭи сыҭи», «Аџь
ныш идәҳәыԥш амаӡа», «Ауаҩызаҵә имҩала», «Чаҵә Чагә иҳәамҭақәа» аԥсышәалеи урысшәалеи ҩ-шәҟәыкны, уҳәа акыр ҩымҭақәа. Абасала арҿиарахь агәаҳәара ду иоуа даналага 1979 шы-қәсазы аусура далагоит Аԥсны ашәҟәҭыжьырҭа аредақторс, иахьа уажраанӡа уаҟа аус иуеижьҭеи 30 шықәса иреиҳауп, уижьҭеи аԥсуа шәҟәҩҩцәа заҟаҩы рҩымҭақәа аредакторра азуны инапы иҵижьхьоу рхыԥхьаӡара ахьынӡаҟоу атәы аҳәара уадаҩуп. СССР ажурналистцәа Реидгылеи Аԥсны ашәҟәҩҩцәа Реидгылеи иалоу, ажурналист, ашәҟәҩҩы Заур Расым-иԥа ашәҟәҭыжьырҭаҿ аџьабаа ду збахьоу дыруаӡәкуп, иахьагьы ааԥсарк ҟамҵакәа арҿиаратә ус инапы алакуп. Аԥсабара инаҭаз абаҩхатәра иабзоураны, хыхь ишазгәаҭоу еиԥш, аԥхьаҩцәа ирыдигалахьеит акыр иҩымҭа ҟаимаҭқәа, насгьы уаҩышьала иҭынчу, зегь рзы игәыбылҩу ауаҩы ҳалал Быҭәба Заур Расым-иԥа аҭаацәара алалара дахьымӡакәа иқәрахь днаскьеит, иахьа 72 шықәса дырҭагылоуп.
Быҭәба Расым ихшара зегь иреиҵбӡоу Быҭәба (Валера) Бо• рис диит 1946 шықәса иуль мза 25 рзы, Очамчыра араион Аҭара ақыҭан. Иқыҭаҿ абжьаратә школ даналга ашьҭахь афатәҟаҵара азанааҭтә ҵара далганы аусура далагоит, Аҟәа амшын ахықәан ажәытә баагәара иалаҟаҵаз, «Диоскуриа» аԥхынтәи аресторанаҿ. Аус иуан аԥхьа афатәҟаҵаҩыс, нас афатәҟаҵаҩ хада ицхырааҩыс, аҵыхәтәан дҟаҵан афатәҟаҵаҩ хадас. Уаҟа акыр шықәса аус иухьан еиԥш, дҭалоит Ленинградтәи Азанааҭеидгылатә иреиҳаӡоу ашкол, аха аҩбатәи акурс аҟны дыштәаз ашьҭахь иҵара даҽа занааҭк ахь ииаигаразы диасуеит Аԥсуа ҳәынҭқарратә университет ашҟа. Қәҿиарала дагьалгоит афилологиатә факультет аԥсуа бызшәеи алитературеи арҵаҩы изанааҭ ала, аха убри ашьҭахьгьы дзышьцылахьаз изанааҭ изкамыжькәа аус иуан Аԥсны жәлар рџьынџьтәылатә еибашьра иалагаанӡа. Аԥсадгьыл ашәарҭа иа-нааҭагылагьы, усҟан қәрала дышмаҷмызгьы Гәымсҭатәи афронт ахырхарҭаҿ абџьар шьҭыхны ампыҵахалаҩцәа дырҿагылеит, аиба-шьраҿ иааирԥшыз агәымшәараз ианашьоуп аҳәынҭқарратә ҳамҭа ҳарак «Агәымшәараз» амедал. Быҭәба Борис Расым-иԥа иахьа 69 шықәса дырҭагылоуп, аибашьра ашьҭахь акырџьара аусқәа иуит, аха бзиа иибоз изанааҭ ала уаҳа аус иуртә аҭагылазаара имоу-кәа иахьа иқәра дааҵагылт.
Арасаӡыхь ақыҭан ииз иԥшәмаԥҳәыс Ҭодуа-ԥҳа Лиудеи иареи ирхылҵит ҩыџьа ахшара, ԥаки ԥҳаки. Рԥазаҵә аиҳабы Быҭәба Даур Борис-иԥа аколлеџь ҵара далгахьеит, аха изанааҭ анаҩсангьы иара ус џьара усурҭак иԥшаартә еиԥш даныманшәаламха, ашьҭахь ақалақь Петербургҟа дцаны аусура далагеит, уаҟа аус иуеит 2010 шықәса раахыс.
Даур иаҳәшьеиҵб Быҭә-ԥҳа Дареџьан Борис-иԥҳа абжьаратә школ дшалгазҵәҟьа еиҳау аҵара дҭалоит, қәҿиарала дагьалгеит Аԥсуа ҳәынҭқарратә университет абиологиатә факультет. Лзанааҭ ала аус шылуаз аҭаацәара далалоит, Гәдоуҭа араионаҿ Приморск ҳәа иахьашьҭоу инхо Оҭырба Бачанеи лареи рыԥсҭазаара еиларҵеит, иахьа уаареигәырӷьаратәы ҳәоуеиқәшәала еицынхоит.
Уажәшьҭа ҳазааҭгылап Быҭәба Шьааб ихылҵыз хәҩык • иԥҳацәа рыԥсҭазааратә мҩа зеиԥшраз. Хыхь ишазгәаҳҭахьоу еиԥш, Шьааб ихылҵыз иԥҳацәа: Быҭә-ԥҳа Кашьа, Быҭә-ԥҳа Қьсҭина, Быҭә-ԥҳа Гуагәа, Быҭә-ԥҳа Мыҷа, Быҭә-ԥҳа Ҭаҟә-шәышә – дара зегьы ҳәса нарҳақәак ракәын, рыԥшра, рсахьа, реилыххашьа уҳәа, ахаҵамԥҳәыс ҳәа ззырҳәоз реиԥш рыхқәа шьҭыхны аӷьаца-аӷьацаҳәа ианцәажәоз угәы иаахәарын. Ибзианы ирхаанқәоу изларҳәоз ала, аиаҳәшьцәа рықәрахь ианнеигьы зегь раԥхьа ирыдубалоз ргәамч аӷәӷәара анаҩсангьы аԥсуа ԥҳәыс лаҳаракышьа акәын, иҳәса ҟәыӷақәан, ацәгьеи абзиеи ишахәҭаз аилыргара рылшон, ҿаԥыцлагьы иҳәсаӷәӷәақәан, аха ахацәа анцәажәоз аԥсуара иаԥым ҳәа ражәа рыларҵомызт. Сасраҳәа џьара ианцалоз рҽеилаҳәашьеи, рыҽҭкәыцәаашьеи, рыбӷа мҵысӡо рҽықәтәашьақәеи уҳәа, ишырҳәо еиԥш, усҟантәи аамҭаз ҳара ҳауп ҳәа иҟақәаз ҳәсақәан.
Быҭәба Шьааб ихылҵыз хәҩык аԥҳацәа рахьынтә аеҳәшьцәа руаӡәык, Ҭаҟәшәышә зыхьӡыз аҭаацәара алалара дахьымӡакәа дш-ыӡӷабыз, иаалырҟьаны лыԥсҭазаара далҵхьан, 1912 шықәсазы.
Быҭә-ԥҳа Кашьа Шьааб-иԥҳа ианлаамҭаз аҭаацәара дала• леит, Ҷлоу ақыҭа иаҵанакуа, аха хазы қыҭоуп ҳәа ззуҳәаша иҟоу
176 177
Аимара инхоз Џьапуа Франкили лареи рыԥсҭазаара еиларҵеит. Аимара инхоз Џьапуаа уеизгьы агәамч-ду зызҭаз уаауп, ирхылҵит рыжәлари рыԥсадгьыли азы еснагь иуаанагақәоу аҵеицәа шьахәқәагьы. Усеиԥш иҟақәаз ракәын, Џьапуа Франкьыл иашьцәа ирхылҵыз ашәҟәыҩҩцәа дуқәа ҳәа иахьа еицырдыруа Ҷыҷыкәа (Џьапуа) Џьонуа, Алықьса (Џьапуа) Џьонуа, еицырдыруа адраматург, актиор, ашәҟәыҩҩы Рушьни Џьапуа уҳәа ӡәырҩы. Џьапуа Франкили Быҭә-ԥҳа Кашьеи ирхылҵит ԥшьҩык аԥҳацәеи хҩык аԥацәеи: аишьцәа Џьапуа Иакәа, Џьапуа Шьалуа, Џьапуа Хәыта, Џьапуа Ерик. Аеҳәшьцәа: Џьапуа-ԥҳа Шьтониа, Џьапуа-ԥҳа Тули, Џьапуа-ԥҳа Хьыта, рызегьы рыԥсҭазаара иалҵхьеит.
Аешьцәа реиҳабы Џьапуа Иакәа Франкил-иԥа 1941-1945 шықәсқәа рзы Аџьынџьтәылатәи еибашьра Дуӡӡа аан фырхаҵарыла дҭахеит. 1930 шықәсазы ииз Џьапуа Хәыта Франкьыл-иԥа иакәзар, Асовет арра маҵура анихига ашьҭахь баҩхатәраны ицәара иалаз аҟазареи арҿиареи изеиԥшханы мҩа ылихит. Аҟазара аганахьала акәзар, аԥхьа Аԥсуа ҳәынҭқарратә театр аҟны асцена иҽадҳәаланы дшыҟаз, ашьҭахь дҭалеит Қарҭтәи атеатртә институт Русҭавели ихьӡ зхыз арежиссиортә факультет. Имариамызт ақыҭа ҷкәын изы еиуеиԥшым ахаҿсахьала атеатртә ԥсҭазаара аҟны ихатә ҭыԥ аанкылара. Зегь раԥхьагьы иаҭахын аҽазыҟаҵара бзиа, иԥсабаратә баҩхатәра иалоу аԥышәаразы инеиԥынкыланы ихы аус адулара, исахьарку хаҿсахьала аперсонажцәа рыԥсы рхаҵаны асценатә ҟазара аԥҵара. Хәыта идыруан ииҵаз аҵара амацара шазымхоз, иҟазара аизырҳаразы зегь раԥхьагьы иаҭахын ихы аус адулара, абри иҽҭагӡаны аџьабаа иҽалаигалацԥхьаӡа иҟазарагьы есааира аҽцәыргара иаҿын, ганрацәалатәи ибаҩхатәрагьы есааира аҽарҭбаауан. Асценаҿ ихы аус адулара иабзоураны иоуит апрофессионалтә зыҟаҵара бзиа, ус рацәак мырҵыкәа аҟазара аҩаӡара ду аҟынӡа ихалахьаз арежиссиорцәа ирыбзоураны ибаҩхатәра агәра анырга ашьҭахь еиуеиԥшымыз арольқәагьы идыргало иалагеит, убасала иаргьы есааира аҟазара ду ахь анеира даҿын. Ирацәоуп актиорк иаҳасабала иаԥиҵахьаз асценатә хаҿсахьақәа.
Џьапуа Хәыта ахәаԥшҩцәа дызлардыруа аиҳарак акомедиатә актиорк иаҳасабалоуп, акомедиатә жанр цәгьалаҵәҟьа изықәҿиоз ҳәа дыԥхьаӡан. Иаагозар, Ш.Ҷкадуа иҩымҭақәа ирылхны иқәыргылаз «Чарирама» аҟны қәҿиарала инаигӡоз акомедиатә рольқәа иахьа уажәраанӡагьы ҳажәлар ргәалашәараҿ иаанханы иҟоуп. Иара убас еиқәуԥхьаӡаша рацәоуп аԥсуа театр аҟны инаигӡахьоу арольқәагьы, иаҳҳәап, Д. Гәылиа идрама «Анаурқәа» аҟны инаиг-ӡахьан асҭаршын ироль. Џьапуа Хәыта иактиорратә ҟазара инаваргыланы, арежиссураҿгьы иааирԥшхьан ақәҿиара дуқәа. Аԥсуа сценаҿ иқәиргылахьан, Кальдерон ипиесақәа руак, иара убас ахәшьара ду зырҭахьаз ируакуп иқәиргылахьаз аспектакльқәа, иаагозар: Какабаӡе иҩымҭа ала иқәыргылоу «Ҟәарҟәара Ҭуҭабери», Гарсиа Лорка идрама «Ишьаарҵәыроу ачара», Д. Добричанин ипиеса «Х-ҟармаҵыск, аҩны аномер жәибжь», «Анцәа Саваоф», Г. Габуниа иҩымҭа «Амра гылаанӡа» уҳәа акыр. Иара убас иқәир-гылахьан Саша Хәаҭланӡиеи иареи еицырҩыз акомедиақәа: «Аца иҭоу аҳәынаԥ», «Аҳ деилазгаз ауаҩы», Г. Гәыблиа «Сара сыбзиабара бара ибыцуп».
Хәыта Џьапуа асцена аҟны еиԥш, асахьаркыратә кинофильмқәа рҟынгьы акыр ароль хадақәа наигӡахьан, иаагозар: Шь.Аџьынџьал иҩымҭа иалху афильм «Иԥшьоу ажьира асаркьал», Аԥсны жәлар рџьынџьтәылатә еибашьра ашьҭахь С. Агәмаа лхатәы сценариала иқәыргылоу « Татчкеи Кьышьуарди», М. Лакрба иновелла еиԥштәны иҭыху акинофильм «Усгьы ҟалалоит» уҳәа акыр. 1989 шықәсазы «Аԥсуафильм» иҭнахыз Ф. Искандер иҩымҭа «Анапыхьарџь» афильм аҟны ароль хада зыдгалаз Хә. Џьапуа қәҿиаралаҵәҟьа инаигӡеит, ари афильм аҭыхраз аҩбатәи режиссиорс дыҟан Аслан Камкиа Нырбеи-иԥа.
Аԥсуа театр азҟаза Хә.Џьапуа ибаҩхатәреи илшарақәеи азгәа-ҭаны Аԥсны жәлар рартист ҳәа ихҵан ахьӡ. Хәыта Франкьыл-иԥа ибаҩхатәратә ҟазара анаҩсангьы хыхь ишазгәаҭоу еиԥш, арҿиарагьы инапы алакын, еицырдыруаз журнлистын, уи агазеҭ «Аԥсны Ҟаԥшь» аредакциа аҟәшақәа руакаҿ акраамҭаӡагьы аус иухьан, инапы иҵижьхьан еиуеиԥшымыз акыр статиақәа. Иԥсҭазаараҿ зылшарақәа зегьы аҟазареи ажурналистикатә занааҭи иазызкыз, уи азын ақәҿиара дуқәа змаз Џьапуа Хәыта Франкьыл-иԥа иԥсҭазаара далҵит 2013 шықәсазы 77 шықәса дшырҭагылаз.
178 179
Уи дызнысыз иҟазаратә мҩеи, иара убас ижурналистикатә профессионалра аҩаӡара здыруа рнаҩсангьы еиҵагыло абиԥарақәа рзы, еснагь ихьӡ-иԥша игәаларшәаганы ирзаанхоит.
Быҭә-ԥҳа Қьысҭина Шьааб-иԥҳагьы Џьапуаа дырҭацан, • Ҷлоу ақыҭан Аимара аҳаблан инхоз Џьапуа Кьаҭхәеи лареи рыԥсҭазаара еиларҵеит, ирхылҵит хәҩык ахшара, ԥшьҩык аԥҳа-цәеи ԥаки: аеҳәшьцәа – Џьапуа-ԥҳа Бабули, Џьапуа-ԥҳа Гуминиа, Џьапуа-ԥҳа Тыгәа, Џьапуа-ԥҳа Цақәа, урҭ рашьазаҵә Џьапуа Санкәа Кьаҭхәа-иԥа. Усҟантәи аамҭа цәгьақәа дырхырҟьаны, 1937 шықәсазы аԥсуаа андырӡуаз Санкәа Кьаҭхәа-иԥагьы харада ахара идԥхьаӡаланы дыбжьадырӡит.
Аеҳәшьцәа реиҳабы Џьапуа-ԥҳа Бабули Џьгьарда ақыҭан инхоз Гәыџь Чхьенџьериа диман. Уи леиҵбы Џьапуа-ԥҳа Тыгәагьы ианлаамҭаз хаҵа дцеит, Ӷәада ақыҭан инхоз Ашәба Ҳаџьараҭи лареи рыԥсҭазаара еиларҵеит. Тыгәа илышьҭанеиуаз Џьапуа-ԥҳа Гәминиа Гәдаа ақыҭан инхоз гыруак (ихьӡи ижәлеи еилкаамкәа иаанхеит) диман, лыԥсҭазаара далҵит 1969 шықәсазы. Аеҳәшьцәа иреиҵбыз Џьапуа-ԥҳа Цақәагьы ианлаамҭаз хаҵа дцеит, Аҭара ақыҭан инхоз Зақараиа Сардион диман, ирхылҵыз рыҷкәын заҵәгьы Зақараиа Валери иахьа иҭаацәеи иареи бзиа иҟоуп. Цақәа дшыӡӷабӡаз лхаҵа С. Зақараиа иԥсҭазаара даналҵ ашьҭахь, дызланагалаз рыуа-рҭахы илабжьыргеит лхы амражәкәа даҽаӡәы лхы идылкыларц. Ларгьы урҭ рҳәатәы аахаҵаны ашьҭахь Џьгьарда ақыҭан инхоз гыруак диццеит.
Быҭә-ԥҳа Гәагәа Шьааб-иԥҳа Аӡҩыбжьа ақыҭан ин• хоз Камкиа Ҭемрази лареи рыԥсҭазаара еиларҵеит. 1941–1945 шықәсқәа рзы Аџьынџьтәылатә еибашьра ду аныҟала Ҭемразгьы аибашьрахь иԥхьеит, аха данца нахыс уаҳа ихабарк ыҟамкәа дыб-жьаӡит, иахьа уажәраанӡагьы аибашьра аамҭаз ибжьаӡқәаз иаргьы дшырхыԥхьаӡалоу даанхоит. Быҭә-ԥҳа Гәагәеи Камкиа Ҭемрази ирхылҵит ԥшьҩык аԥацәа: Камкиа Гәыда Ҭемраз-иԥа, Камкиа Шьаликәа Ҭемраз-иԥа, Камкиа Нырбеи Ҭемраз-иԥа, Камкиа Котик Ҭемраз-иԥа.
Аешьцәа рахьынтә Камкиа Шьаликәа ипрофессионалу журналистын, тәанчара дцаанӡа акыр шықәса инеиԥанкыланы аус иухьан агазеҭ «Аԥсны Ҟаԥшь» аредакциа аҟәшақәа руак еиҳабыс, инапы злакыз ажурналистика инаваргыланы иара убас хазы ашәҟәыҩҩы ҳәагьы дыԥхьаӡоуп. Инапы иҵижьхьоу ашәҟәқәа аагозар: «Кәыдры ацԥхьқәа», «Алаӷырӡ мҵаа», «Ҽԥыхәшәк ацәымса» уҳәа, аԥхьаҩцәа бзиа ибаны ирыдыркылахьан. Шь.Камкиа иара убас аԥсуа жәақәа рыҭҵааҩык иаҳасабала, иӡхьоу аԥсуа жәақәа ԥшааны еизикуан, акыр шықәса рышьҭахь аҵыхәтәан иагьилиршеит «Ажәақәа рдунеи» ҳәа зыхьӡиҵаз ажәаԥшаахқәа еидызкылаз ажәар аҭыжьра. Уи ажәар иахьа рхы иадырхәоит аҵарауаа, ажурналистцәа, ашколхәыҷқәа, астудентцәа , иара убас аҩра знапы алаку уҳәа ӡәырҩы.
Шь. Камкиа уаҩышьала даараӡа иаамсҭашәаз, иуаҩыҳалалыз аӡә иакәын, лафк мҳәакәа дцәажәомызт, зегь раԥхьаӡагьы ачеџьыка змаз уаҩын. Тәанчара данца аиҳараӡак аамҭа ихигон, дахьиз, дахьааӡаз иаб иҩны, иԥсҭазаара далҵит 2007 шықәсазы 77 шықәса дшырҭагылаз.
Камкиа Нырбеи Ҭемраз-иԥа иакәзар еицырдыруаз артистын, киноактиорын, иԥсҭазаара зегьы асцена иазкын. Инаигӡахьаз ароль хадақәа даара ирацәоуп, иаагозар: Хә.Џьапуа иқәиргылаз «Ишьаарҵәыраз ачара», Б. Брехт «Апатын Пунтилеии иара имаҵуҩы Метти», Р. Џьапуа идрама «Ашьаҿақәа» аҟны аҭаҳмада Ламшьаҵә ихаҿсахьа ҟазарыла иааирԥшит. Иара убас Н.Камкиа иааиџьушьартә иқәҿиақәаз иреиуоуп арольқәа ахьынаигӡахьаз, америкатәи адраматург Т. Уильиамс ипиеса аҟны «Ковальски» ихаҿсахьа, А. Аргәын ипиеса «Ашьхақәа амшын иӡааԥшылоит», аурыс прозаик И. Бондарев ироман «Агаҿақәа» аҟны В. Никитин ихаҿсахьа аарԥшра қәҿиаралаҵәҟьа иқәҿиеит. Урҭ рнаҩсангьы Н. Камкиа аԥсуа сценаҿ зхаҿсахьақәа ааирԥшхьоу, инаигӡахьоу ароль хадақәа еиқәуԥхьаӡаша шьарадаӡа ирацәоуп.
Нырбеи Камкиа асцена анаҩсангьы иара убас акыр сахьаркыратә фильмқәа рҟынгьы абаҩхатәра змоу киноактиорк иакәны деицырдыруеит, арольқәа ахьынаигӡахьаз, аагозар: Б. Шьынқәба «Хҭырԥа шкәакәа», Шь. Аџьынџьал «Иԥшьоу ажьира асаркьал», Д. Занҭариа
180 181
иҩымҭа иалху акинофильм «Сувенир», иара убас «Аурысфильм» иҭнаххьоу акыр фильмқәа рҟынгьы еиуеиԥшымыз епизодқәа рацәаны инаигӡахьан.
Ф. Искандер иажәабжь асценариала «Мосфильм» акиностудиа аҟны иҭыхын акиноновелла «Абду», ари афильм ҭызхызгьы акинорежиссиорра зҽазызкраны иҟаз Нырбеи иԥа Аслан Камкиа иоуп, насгьы ари афильм аҵыхәтәантәи иҭыхымҭа акәхеит умҳәозар. Ари афильм аҟны абду ироль наигӡеит Аслан иаб, еицырдыруа аԥсуа актиор, Аԥсны жәлари, Нхыҵ Уаԥстәылеи рартист ҳәа ахьӡ зыхҵоу Нырбеи Камкиа. Нырбеи иԥазаҵә Камкиа Аслангьы иаб иеиԥш иаргьы аҟазара иҽадиҳәарац иҭахын, Москва ВГиК далгахьан акинорежиссиор изанааҭ ала, аха бзиа ибаны иалихыз ибаҩхатәра аус гәацԥыҳәарыла инапы анаиркышаз аламҭалаз Аԥсны жәлар рџьынџьтәылатә еибашьра аныҟала иабџьар шьҭыхны афронт днаҿагылт, дагьҭахеит фырхаҵарыла. Камкиа Аслан Нырбеи-иԥа данҭаха ашьҭахь ианашьоуп Аԥсны афырхаҵа ҳәа ахьӡ ҳарак.
Еицырдыруаз артист, акиноактиор, зыԥсҭазаара зегьы асце-наҿ изхызгаз, зылшарақәа аҟазара иадҳәаланы аџьабаа ду збаз, збаҩхатәра рхамшҭуа ҳажәлар ргәаҵаҿ иаанхаз, Аԥсны жәлари Нхыҵ Уаԥстәылеи рартист Нырбеи Ҭемраз-иԥа Камкиа иԥсҭазаара далҵит 2011 шықәсазы, анышә дамадоуп дахьиз иқыҭа гәакьа Аӡҩыбжьа.
Быҭә-ԥҳа (Ксениа) Мыҷа Шьааб-иԥҳа Кындыӷ ақыҭан ин• хоз анхаҩы Киут Сардион диман, лхаҵеи лареи аашықәса еицынхеит, аха ахшара дырхылымҵит. 1941–1945 шықәсқәа рзы иҟалаз Аџьынџьтәылатәи аибашьра Дуӡӡахь лхаҵа Сардионгьы иԥхьеит, аҩны дандәылҵ нахыс уаҳагьы ихабарк ыҟамкәа акраамҭаӡа ибжьаӡыз рахь дыԥхьаӡан, аха 35-ҟа шықәса рышьҭахь еилкаахеит Сталинград дышҭахаз. Быҭә-ԥҳа Мыҷа лабхәында Киут Самсонгьы аибашьра далахәын, ашьҭахь ахәра ӷәӷәа аниоу аҩныҟа дхынҳәуеит, дук мырҵыкәа аҭаацәарагьы далалоит, аха ихәра иахҟьаны иҵеи диаанӡа иԥсҭазаара далҵуеит.
Аибашьра анеилга, Мыҷа Шьааб-иԥҳа лхаҵа ихынҳәра дақә-гәыӷуан, акраамҭагьы дааԥшит, аха ихабарк аныҟамлаӡа дахьнанагаз аҩнаҭа ашә амкразы зыԥсҭазаара иалҵыз лабхәында Киут Самсон иҵеизаҵә Киут (Таф) Константин дшыхәыҷыз длыдкыланы длааӡоит. Акы игмыжькәа илааӡаз Киут (Таф) Константин Самсон-иԥа иахьа аӷьараҳәа иҟоу нхаҩуп, занааҭла дыграномуп, Аԥсны жәлар рџьынџьтәылатә еибашьра ҟалаанӡа дахьиз Кындыӷ ақыҭанхамҩаҿ изанааҭ ала аус иуан. Аибашьра аԥхьатәи амш аҽны ақырҭуа қәылаҩцәа зегь раԥхьа иназыдгылаз, Быҭә-ԥҳа Мыҷа хшарас дҟаҵаны Таф дзыҩналааӡаз аҩны амца нацраҵаны инықәццышәаа иқәырҵеит. Асеиԥш амитә анырзыҟарҵа ашьҭахь аҭаацәа рхы ахьныҵаркыша анырмоу, насгьы убри аамҭаз ақыҭаҿ аангылара аншәарҭахаӡа, Киут Константин дзааӡаз иани иҭаацәеи иманы Тҟәарчалҟа игеит хҵәаҩцәак раҳасабала, уаҟа иҟан аибашьра еилгаанӡагьы, усҟан дзааӡаз иан Быҭә-ԥҳа Мыҷа 80-ҟа шықәса даарыҵагылахьан.
Аибашьра анеилга ашьҭахь Константин иҭаацәа иманы иқыҭахь дхынҳәит, аха иҟамызт иҩны, игәара, иқәыргахьан ирахә-ишәахә, ирымамызт излаиашаз цәарҭамаҭәак, изықәҩашаз цәыр-даӷәык. Адәысакара иқәхазшәа хыҵакырҭак рымамкәа ианаанха ишԥаҟарҵарыз, ашьҭахь иҭацәыз қырҭуа ҩнык (уаҟа инхоз ақырҭқәа рхаан дара ртәала «Ахали-Киндги» ҳәа ахьӡ зырҭахьаз), Кындыӷ-ҿыц ҳәа иахьашьҭоу аҳаблахь нхараҳәа ииасыр акәхеит, иахьа уажәраанӡагьы уаҟа инхоит. Киут (Таф) Константин дзааӡаз иан Быҭә-ԥҳа Мыҷа Шьааб-иԥҳа лыԥсҭазаара далҵит 89 шықәса данырҭагылаз.
Абраҟа иазгәаҭатәуп, Быҭәба Шьааб иааигаз аҩбатәи иԥ-• ҳәыс, Шьониа-ԥҳа лҟынтәи аԥҳаԥса дышимаз атәгьы. Уи хаҵа ҳәа данаауаз дхәыҷны даалгеит ԥаса дызмаз Азыхәба иҟынтәи Қамфыф зыхьӡыз лыԥҳа хәыҷгьы. Шьаабгьы аԥхьатәи иԥҳәыс илхылҵыз иӡӷабцәа реиԥшҵәҟьа дыԥхьаӡаны иԥҳаԥсагьы ихшара дырхиааӡалеит, напы лыгмыжькәа ааӡара бзиагьы лиҭеит. Ашьҭахь ианлызҳа иԥҳацәа реиԥш ларгьы амаҭәа-ҩыҭәа лыгмыр-хакәа, хазы арахәҭиаагьы налыцҵаны хаҵа дишьҭит. Аҭара ақыҭан инхоз, усҟантәи аамҭаз зыԥсы еивыганы иҟаз анхаҩы Кәыҵниа Едгьи лареи рыԥсҭазаара еиларҵеит. Қамфыф хшара дылхылымҵит,
182 183
аха лхаҵа Кәыҵниа Едгьы ԥасатәи иԥҳәыс лҟынтәи хәҩык ахшара иман. Рызегьы лара илхылҵызшәа иԥхьаӡаны нап рыгмыжькәа, млак иамыркыкәа ишыхәыҷқәаз лнапала илааӡеит ԥшьҩык иԥҳацәеи иҷкәын заҵәи, аиаҳәшьцәа: Кәыҵниа-ԥҳа Хьымкәа, Кәыҵниа-ԥҳа Мадужьна, Кәыҵниа-ԥҳа Маника, Кәыҵниа-ԥҳа Мыла, нас урҭ рашьазаҵә Кәыҵниа Ваниа Едгьы-иԥеи.
Быҭәба Шьааб иааӡамҭа ԥҳаԥса Зыхәԥҳа Қамфыф лыԥсҭазаара далҵит 1958 шықәсазы.
Быҭәба Шьааб Еқәыԥ-иԥа Ҭырқәтәылантәи дыбналаны • 1880 шықәсазы зыԥсадгьыл ахь ихынҳәыз, ашьҭахь Аҭара ақыҭан анхара зҽазызкыз ауаҩызаҵә ихылҵышьҭра ҳәа иҟоу рымацара (дшыхәыҷыз ииааӡаз Быҭәба (Битов) ихылҵыз аламҵакәа) иахьа хәыҷгьы-дугьы рхыԥхьаӡара наӡоит 99 -ҩык ауааԥсыра. Урҭ рҵакыра иахьа ақыҭаҿ иҟа, ақалақьқәа рҿы иҟа, иахьынхозаалакгьы рыуаажәлар ирылагыла инхоит-инҵуеит, рҭаацәа-дара аӷьараҳәа иҟоуп.
Быҭәаа рҭоурых зҳәо абри ашәҟәы анҩыз 2014-2015 шықәсқәа рынахысгьы хыхь еиқәыԥхьаӡо абшьҭрақәа рыхшара иҵагьы иҭбаахацԥхьаӡа, нас аԥхьаҟа иҵагьы иираны иҟоу ахылҵшьҭрақәа даҽа ԥыҭрак ашьҭахь дара-дара еизҵаауа иалагоит, хаз-хазы иагараны иҟоу абиԥарақәа есааира еицәыхарахацԥхьаӡа. Нас изеибамдыркәа екзогамиа ҳәа изышьҭоу ажьрацәара еиларгар ҟалоит, избанзар заҟа еицәыхарахо аҟара аиҭынхарала еибагарҭам арԥыси аҭыԥҳаи зеибамдыркәа реиуара ашьа еилаганы бзиа еибабар алшоит.
Аӡәык-ҩыџьак ракәымзар иахьа Аԥсны инхо Быҭәаа ахьынӡа-наӡааӡоу рызегьы еиҳау аҵарақәа ирылгахьеит, иҟоуп аҵарауаа, ашәҟәыҩҩцәа, ажурналистцәа, арҵаҩцәа, аграномцәа, аҳақьым-цәа, асахьаҭыхҩцәа, азеиԥшуаажәларратә усзуҩцәа, аполитикцәа, абизнесменцәа уҳәа ӡәырҩы. Быҭәаа реидкылараз, насгьы рыхшара иааигәаны еибадыруазарц аамҭа ласкьацԥхьаӡа, иаҳҳәап даҽа 50-100 шықәса рышьҭахь абри ашәҟәы иацҵаны аҭаҩрақәа мҩаԥгалатәуп. Мамзар иахьа Аԥсни анҭыҵи инхо зегьы хәыҷгьы-дугьы реиҳараҩӡак ишеизеибамдыруа еиԥш, Быҭәаа хыԥхьаӡарала ҳаизҳацыԥхьаӡа: Ԥақәашь, Ҷлоу, Аҭара, Дәрыԥшь, Ҟәланырхәа уҳәа, иара убас ақалақьқәагьы абрахь инадкыланы инхақәоу абиԥарақәа мышкы зны ҳашьцәа зусцәада ҳәа еизҵаауа иалагоит. Иҵегьы уааԥсырала иҭбааханы абшьҭрала еицәы-харахацԥхьаӡа, нас хылҵышьҭрала иззаигәоу дарабану рзеилымкаауа, ирышьҭамҭацәоу урҭ рыуацәеи рҭынхацәеи зусҭцәо рзеилмырго ианыҟала нахыс еицәыӡыр иҟалоит, убасҟаноуп ажь-рацәарагьы аилагарахь ахы анархо.
БЫҬӘБА ШЬААБ ИҲӘАМҬАҚӘА
(
1971 шықәсазы Р. Быҭәба иаб иҳәамҭаны ақьаад ианиҵаз х-жәабжьык аҳәашьа шыҟоу мԥсахкәа иааныжьуп. Актәи аҳәамҭа ҵакыла, М. Лакрба иновелла «Асас» акыр иазааигәоуп.)
АКТӘИ АҲӘАМҬА
Ҵабал ақыҭан Башь-икәара ҳәа иахьашьҭоу хышәҟа шықәса раԥхьа инхон Башьа зыжәлаз х-ҭӡык. Абашьақәа аԥсацәан, хҩык аишьцәа ыҟан, урҭ рашьа аиҵбы Лаҭатәык ԥҳәысыс дигеит. Аҭаца даныргоз ачара аҽны маҟарас длыцын Кәыџба ҷкәынак. Ачара ааилашыҩмҭаз ашәаҳәареи акәашареи ҟалеит, убри аамҭаз Акәыџба ҷкәын итапанча ааҭыхны дхысит, аха иабџьар напыла еиҵаҵаз акы акәзаарын, дахьаахысыз иааивҵатҟәацын, убри аамҭаз акәашара иаҿыз арԥыск дахьагарҭаз иқәшәеит. Акәыџьба амашәыр шицәыҟалаз аниба, иара ихҟьаны иҟалаз аилаҩеилас ихы иархәаны, ихы дмыршьыкәа дыбналеит. Ишьҭамлар шырымуаз идыруан аҟнытә, иԥсы рцәигаразы дыҿҟьаса дшааиуаз Амзара дынҭысны Быдыӷ ( Быдыӷу) ҳәа иахьашьҭоу Багаданӡа данааи, ишьҭалахьаз ихьӡар ҳәа дрыцәшәаны иҽиҵәахразы, Ахсалба Быдыӷ ҳәа инхоз аӡәы иашҭа дынҭаххит. Быдыӷ арԥыс иааишьа игәамԥхазт иҟалазеи, иухьзеи ҳәа даниазҵаа, машәырны ауаҩы дышидԥсылаз, ихы ахьиҵәахра шизымдыруа, икразы ишьҭа иш
хылахьаз, убри аҟнытә ихы имаидарц диқәгәыӷны дшымҩахыҵыз уҳәа, џьара дыԥхьакны диҵәахразы диҳәеит.
– « …Иуҭахызар срыҭ, иуҭахызар сеиқәырха! Шьҭа иҟауҵаша уара уазхәыц! Унапы сакуп, иуҭаху сызу!» – иҳәан, Акәыџба амашәыр шимпыҵҟьаз ала ихы еиҭеиҳәеит.
– « Ас усықәгәыӷзар арахь усышьҭаланы уаала!»– иҳәан, Быдыӷ уаҳа мҳәакәа арԥыс дыԥхьеикразы аҩцара ахьимаз ахыхь аԥырча ахьықәыз аказарма дныҩнеигалан, нас ус иҳәеит:– «Арахь сара сыда уаҳа уаҩ дааиуам, хыхь унхыланы аԥырчаҿ уҽыҵәах! Сааны уоусыжьаанӡа ара уҟаз!»
Быдыӷ абас ааҳәаны, нас аказарма ашә наркны дцеит. Ус рацәак аамырҵыкәа, ачарахь ицаны иҟаз Быдыӷ иҷкәын дышьны ашҭа дааҭаргалеит. Убри аамҭаз ҳәҳәарахеит, ҵәыуарахеит иҟалаз, зҽыҵәахны аказармаҿ итәаз Акәыџбагьы иаразнак идырит идԥсылаз ауаҩы ари аҩнаҭа дшатәыз аҟара, ашьҭахь иаразнак игәы инҭеикит ишааилахәлалак маӡала дыбналарц. Аамҭа шцаз изгәамҭаӡакәа иааилалашьцеит. Шьҭа ибналатәуп ҳәа анигәахәуаз аамҭаз абналара дахьӡаанӡа, ус Быдыӷ ихәы иманы дизнеит. Убри аамҭаз Акәыџба ииҳәаша иҿамшәо дышьхнаԥсыланы дышгылаз, ашьҭахь Быдыӷ ибжьы нарганы игәиҽаниҵеит абасеиԥш:
– «Дад, уара иудԥсылаз сыҷкәын иакәхеит, аха машәырла ишуцәыҟалаз ухаҭагьы исоуҳәахьеит! Иуфаша аазгеит, ухы ахым-баакәа иудкыл! Ццакрак уамхаҟамҵакәа сара уца ҳәа уасҳәаанӡагьы ара уҟаз! Уажәы уоусыжьыр акгьы улдыршом, амҩақәа зегьы кны итәоуп, Багада ацҳа уқәымсыкәангьы цашьа умам! Ианцатәу сара уоусыжьуеит, уаанӡа ара уԥшыз! Умшәан, акы ухьыртә сара иҟасҵом! Усықәгәыӷны ухы ансымудах, шьҭа уеиқәхартә иҟас-ҵоит!» – иҳәан, Быдыӷ дҩахынҳәны дцеит.
Аԥсы хаха-хымш дыкҿан. Аԥшьымш рҽны данырж ашьҭахьгьы, ашьоура зҽазкны иҟаз Багада амҩақәа кны итәан, даҽа ԥыҭҩыкгьы Акәыџба дахьынхоз еилкааны Лаҭаҟагьы ицеит. Мчыбжьык аҟарагьы иахаҩеит, аха изаҩаӡоз ихабарк аныҟамлаӡа рышьҭахьҟа иаахынҳәит. Урҭ рыгәшыра шьҭа еиқәтәахьеит ҳәа анигәахәуаз аамҭаз, Быдыӷ иҵәахны имаз ауаҩы шьҭа маӡала дыбнеиҵарц ақәикит. Ауаҩы дзыдԥсылаз Акәыџба дыԥсымкәа-дыбзамкәа иҽыҵәахны дыштәаз, мышқәак рышьҭахь ус Быдыӷ ашә аартны дныҩналан ус иҳәеит:
– «Дад, уара, сыҷкәын дудԥсылеит машәырны, насгьы зыҟны уааиз дузымдыркәа схы умаздоит ҳәа ансоуҳәа нахыс аԥсуара аҵас сзеиламгеит! Усшьырц сҭахызҭгьы, ушьны Кәыдры унасҭар, ауаҩы данидԥсыла Кәыдры дшыруаз аӡы дагеит ҳәа зегьы иузырҳәон, аха имарианы снапы уакуп ҳәа усеиԥш узныҟәара сыламыс иаҵанакуам! Уца, ухы уақәиҭуп, амала сԥа ишьоура иашьҭоу уҽырҿаумыжьын!» – иҳәан, Быдыӷ иҵәахны имаз арԥыс дицхрааны дыбнеиҵеит.
Иҟалаз уеизгьы шьҭа зегьы ираҳахьан аҟнытә, амашәыр зымпыҵҟьаз Акәыџьба аҩны дышнеизҵәҟьа Лаҭа ақыҭан хар змам ҳәа иҟаз аиҳабацәа еизганы иреиҳәеит, машәырны дзыниаз зегьы. Абыргцәа аахәыц-хәыцны аҵыхәтәан ирыӡбеит, иҟалаз амашәыр даҽа машәырк ахылҿиаанӡа иаарласӡаны аҭыԥ иқәырҵарц. Абри аус кыр иарҽеиуазар абас акәхоит ҳәа азхаҵаны, ашьҭахь иаалаган убасеиԥш ҟарҵеит, Акәыџба иаҳәшьцәа ашәы рышәҵаны, рхы-рҿқәа цәыԥԥны, иашьцәа рнапқәа ашәеиқәаҵәа аҭаны, рхы-рҿқәа хҭырԥала иҭаҳәҳәаны, абыргцәа раԥхьа инаргыла иақәнагахаша иҵагьы ауаа аашьҭыхны, нас Дгьанҵәыш инхоз Маршьанаа рымаҳә Адиан хадас дҟаҵаны, ишиашаз Быдыӷ иҷкәын дахьжыз анышәынҭра иаҭаарц. Абыргцәа рҳәатәала убас иагьыҟарҵеит, аха Быдыӷ иԥа инышәанҭра иаҭааз ауаа идимкылеит. Шьҭа ишыҟарҵара рзымдыруа ишыҟаз ашьҭахь Маршьанаа рымаҳә Адиан даалаган, Ҵабалтәи Амаршьанқәа адырра риҭеит абасоуп иҳахьыз, ашьаԥса ҳшәарцаз ҳааны анышәынҭра ҳадтәалоуп, арахь зԥа дыршьыз Быдыӷ ҳидикылом, ҳиҳәарц ажәа шинаҳҵазгьы ҳымԥан дықәымлеит, убри аҟнытә ацхыраара ҳашәҭароуп ҳәа. Ари аус ацәгьарахь анамгаразы Амаршьанқәа иаразнакала рҽеибаркны, руаажәларгьы аашьҭыхны иаакылсын, Быдыӷ иарҳәеит, иҟалаз амашәыр зыхҟьаз ихаҿы иааганы ажәлар ирҳәаз дахаҵгыларц. Амаршьанқәа рыжәлар раԥхьа иргыла иааны Быдыӷ ианиҳәа, рацәакгьы имыргәаҟкәа ашьҭахь рҳәатәы дазааины, нас иҩныҟа имҩахыганы идикылт.
Быдыӷ асеиԥш зхыҟаиҵазгьы ԥсуа ҵасла аҵакы аман, зԥа ишьа ззымуыз ҳәа изырымҳәаразы убасала ахьымӡӷ ихихырц
186 187
акәзаарын дзышьҭаз. Изларҳәо ала убри инаркны ауп, ашьаус зыбжьалоз аԥсуаа ӡәырҩы ашьҭахь анышәынҭра иаҭааны аҭоуба шьҭаҵара изалагаз, насгьы иахьа Бырдыӷә ҳәа ҳзышьҭоу ашьха ҭыԥгьы убри Быдыӷ ихьӡ аҟынтәи ауп ишаауа ҳәа, еиҭеиҳәон Быҭәба Шьааб.
АҨБАТӘИ АҲӘАМҬА
Азанҭҳа ҳәа иахьашьҭоу ақыҭан ажәытәан зны инхон, Самахьхәаа зыжәлаз бжьҩык аишьцәа. Раб дыԥсхьан, ран Ахсал-ԥҳан, лара даара дыԥҳәыс дырын, Кәыџ Капыта дшыхәаҷыз длааӡахьан, ахәԥҳас длыман. Капыта ианизҳа, данҭаацәараха, амшын иахьазааигәаз агаҿа аганахь анхара иҽазикуеит. Иара нхыҵи-аахыҵи дахьазымдыруаз қыҭак ыҟамызт, иаҳаҭыр рбон, иуаҩыбжара днаӡаанӡагьы дагьныҟәаҩдухеит, зны-зынла иҽыны-бжьаршәны акыр иахьыхаразгьы ныҟәара ҳәа дцалон. Гәыд зыхьӡыз иашьак диман, аха маҷк дгаӡа-маӡашәа дыҟазаарын. Убас аамҭак азы Капыта Ҭырқәтәылаҟа дцаны даныҟаз иақәыршәаны иашьа Гәыд инықәыршәны Самахьхәаа ахьынхоз Азанҭҳаҟа дцазаап. Урҭ рҟны акрыфо-акрыжәуа дшыҟаз ус ирдыруаз ҭуџьарцәақәак анырҭаа, Самахьхуаа аишьцәа аалаган, Гәыд дырҭирц урҭ драа-дырхәҳазаап.
Убри ашьҭахь рацәак аамырҵыкәа Кәыџ Капыта Ҭырқәтәалантәи дхынҳәны дааит, аха дахьааиз иашьа димбеит. Иашьа џьара мыхьтәык дшақәшәаз аҟара гәҩарас ишыҟаиҵазҵәҟьа аамҭа мгакәа, иаразнакала ишьҭаҵаара иҽазикит. Дзықәгәыӷқәоз ауаа рыла дҵаа-ԥшаауа дшааиуаз, ус еиликааит, Самахьхәаа аишьцәа иашьа Гәыд мышкы аԥхьа дшырҭиз. Ари шеиликаазҵәҟьа афыр-ҳәа иҽааибыҭаны амҩа дықәлеит, иара дыҟамкәа иашьа иҭира згәаӷьыз аишьцәа дрызцарц.
Урҭ рҟны днеираны даныҟаз аҽны Самахьхәаа ран абарҵа дыҵатәаны ақәҵара дшаҿыз, ус дахьынаԥшыз лылаԥш дааҵа-шәеит, Кәыџ Капыта ҽырххыла дшааиуаз. Уи иааишьа лгәамԥхазт, ашьҭахь лыҷкәынцәа нарықәҿыҭны лыбжьы налыргеит абасгьы:
– «Нан, исҳәо аахаҵаны шәҽыԥхьашәк! Иааиуа иааишьа злаҟоу ала игәы шны дшыҟоу ҩашьом, машәырк шәылеибахыр ҟалоит!»– ҳәа ргәаарҽанылҵеит.
Капыта дышиашаз ҽырххыла ус ашҭа данааҭала, Самахьхәаа ран афырҳәа днылбааҟьаны, бзиала уаабеит ҳәа даԥсышәа мацараха днаиԥылеит.
– «Бзиа сыбба, цәгьа сыбба сааит!» – иҳәан, Капыта дылҽыжәҵны лакҭахаак имамкәа дналҿаԥшит.
Лара уи лмаҳазшәа ааҟалҵан, Капыта иҽы аҽхырԥарҭаҿы инаганы иахьҿеиҳәоз дизыԥшуа даагылт.
– «Уҽы ҿауҳәазар аҩныҟа унеи, нан! Сааӡамҭа усымбеижьҭеи угәхьаагангьы сыҟоуп, снаудтәаланы сгәазхара снауацәажәарцгьы сҭахуп!» – лҳәан, ашьҭахь аҩыџьагьы акәаскьахь инхалан абарҵа иааҵагылт.
Капыта барҵаҿ дтәарц иҭаххеит, аха уара уҩыза ауаҩы абарҵа дыҵартәаны ҳхы ахьымӡӷ аҳҭоума лҳәан, илымукәа асасааирҭа уада ишааҩналазҵәҟьа, афырҳәа ахчы татак ааганы ҟәардәык нықәҵаны убри дықәтәарц инаилырбеит. Убри аамҭаз иара иҟамчы аԥынҵала ахчы днагәҭасны наҟ инкаижьын, игәыԥжәара илыжжуа ус налҭеикзаап:
– «Санаӡеи бажәымҭа цәгьахааит, сжьы абжа ыфаны, иаанхаз сыбжа аума ахчы иқәбыртәауа!» – имырхаакәа абас налаҭеикын нас ахчы зқәихыз аҟәардә иҽнықәикит.
Самахьхәаа ран лыхәԥҳа итәашьақәеи иԥшышьақәеи лгәам-ԥхакәа дшизыԥшуаз акы аҳәаха ламраӡакәа ус иара аԥхьа ибжьы нарганы, иабаҟоу арҭ быҷкәынцәа ҳәа дналазҵааит. Мцык лҳәар илыҵидыраар ҳәа дацәшәазар акәхап, аҩны ишыҟаз аниалҳәа, ашьҭахь иҽаарцәгьаны арахь баарыԥхьа ҳәа налыдиҵеит. Убри аамҭаз ицәыҵагыланы ицәыҵаӡырҩуаз аишьцәа, зҽырцәгьаны ирҭааз Капыта ицәажәашьақәа ргәаԥхомызт, насгьы илеишәақәа зеиԥшразгьы рымдыруази, убри аҟнытә ишыбжьҩыкыз рмаӷ-рақәа ларҟәны, ртапачақәа ыҵаҵәахны иркызаарын. Дара рахь ран лыбжьы аргаха ламраӡакәа, убри аамҭаз ус дара рхала иаацәырҵын, Капыта ишицәымшәоз идырбаразы иҿабыӷ-ҿабыӷӡа иааиҿагылеит. Аишьцәа рылабарҭа шиоузҵәҟьа Капыта игәаԥсахы
188 189
еиҳагьы еибакӡаны дшыҟанаҵазгьы иаачҳашәа, ашьҭахь аишьцәа ргәырҽынҵо ус иҳәеит:
– «Сара иахьала акгьы шәасҳәауам, избанзар шәашьа аиҵбы аԥҳәыс дизҳәаны дыштәоу здыруеит. Убри шәҭаца данаажәго ауха шәгәышәҽаныз, убасҟан иаабап шәхаҵашьа зеиԥшроу!»–иҳәан, Капыта уаҳа ажәак рамҳәакәа абасеиԥш ажәа ааныжьны дынҽыжәланы ашҭа дынҭыҵит.
Кәыџ Капыта урҭ рҟынтәи дышнеиуаз имҩатәны Екәсба Ҵыҵ иҟны днымҩахыҵын хәышә мааҭ аԥара ииҭазаап, Самахьхәаа дрықәлараны даныҟоу ауха диԥырхагамхарцаз. Уи аамҭаз Ҵыҵ дызхагылаз 30-ҩык ауаа рабџьар-дара рҽеиқныхла Азанҭҳа ақыҭа амҩақәа ирхылаԥшуазаарын, қәылаҩцәақәак рҿаархозар ақыҭа иалармыжьразы. Ауаҩыцәгьа ҳәа еицырдыруаз Кәыџ Капыта игәаӷьны аказы мап ицәызкхьадаз, убри аҟнытә Ҵыҵ ихы цәгьасы иимҭаразы идигалаз дазыразымхар ада ԥсыхәа имоуит. Асеиԥш ианеиқәшаҳаҭха ашьҭахь Капыта уантәи дышиашаз нас аҭырқәа ҭуџьарцәақәак дрызцаны, хазы урҭгьы драцәажәеит, Самахьхәаа аишьцәа ҭитәыс иааигараны даныҟоу аламҭалаз рыканџьақәа рыла, Татеи лыгаҿа ҳәа иахьашьҭоу заанаҵ инеины изыԥшызарц.
Мчыбжьқәак рышьҭахь ус Самахьхәаа рҭаца лаагара аҿҳәара анааи, ачара аҽны рыуа рҭахыра зегьы адгаланы, уаҩ ишимбац ала аҽеиқәыршәара иалагеит. Усҟантәи аамҭақәа рзы ачарақәа уеизгьы уахынла акәын ианыруаз, убри ауха Кәыџ Капыта иҩызцәа убра џьара ааигәа инартәаны, нас иара ачара ахьыруаз днеины, еизахьаз ауаа иҽырҩашьаны дрылагылахьазаарын. Амаҵуцәа еицхырааны ашьаԥа еиҵҳәа рхианы ишаалгазҵәҟьа ус атәарахьы ианеиха, еизаз ажәлар рнапқәа аадырӡәӡәаны иаразнакала иҩары-ханы инадыртәеит. Ҽаанбзиала ҳәа ианааимырдақәа ашьҭахь, (ҭамадас) ныҳәаҩыс иалырхыз аныҳәаҿақәа аԥҵо дшааиуаз, ус ачара ааилашыҩкамҭаз арԥарацәеи аҭыԥҳацәеи кәашараха ирысит. Акәашара иханагалаӡаны ишамаз, ашьҭахь Самахьхәаа рангьы дааганы бкәашароуп ҳәа иналыдырцалеит, аха убри аамҭаз лара мап ацәкуа абасеиԥшгьы лҳәеит:
– «Ҳаи, нанхеит, кәашашьас исымоузеи, уаха сыхәԥҳа Кәыџ Капыта дҳақәлараны дшҟоу!»– ҳәа ҿырԥас иҟалҵеит.
– «Сан, уи бицәымшәакәа бкәаша! Кәыџ Капыта иалихыз аҿҳәара дахьымӡакәа инҵәахьеит!»– иҳәан, убри аамҭаз лыбжьы заҳаз лыҷкәын аиҳабы дахьгылазынтәи иан ибжьы налықәиргеит.
– «Уҩашьеит, уахык агуп!» – убри аамҭазҵәҟьа акеиҳәа ибжьы наиргеит Капыта.
Абас зҳәаз дарбаныз рзеилымкаауа, ибжьы ахьгаз иарбан ганзу рзеилмырго ишынаԥшы-ааԥшуаз, Капыта ицхырааҩцәеи иареи еибадырны иҟамзи, абас ибжьы шынаиргазҵәҟьа иҩеи иҩарықәлан, ачараҿ иҟаз Самахьхәаа аишьцәа урҭ рыуа-рҭахыра зегьы неилакны иаарҳәынҷан, нас ираԥцаны ирыма рҿынархеит. Капыта иҩызцәа заанаҵ ргәызларҽаниҵахьаз ала, иара иҽаан-кыланы амӡарха иқәгылаз араҵла ду ашьапы даавагылт, уи аамҭаз аҭаца ланхәыԥҳацәеи лареи амҳара аҟны рҽыҵәахны ишыҟазгьы ибон дахьынаԥшуаз, аха урҭ дырԥырхагахарц иҭахымызт. Фҩык аишьцәа уеизгьы ирытҟәахьан, абыжьҩыктәи аԥҳәыс даазгаз ԥсыуа ҵасла ичараҿ ихы цәырымгакәа агәылара џьара дшыҟаз идыруан, уи иааира акәзаарын араҵла иҽавакны дыззыԥшызгьы.
Аԥҳәыс даазгаз агәыларантәи бжьыцәгьақәак илымҳа иҭасхьа-заарын, џьара митәык шыҟалаз ицәа иалашәазар акәхап, ашьҭахь дыҿҟьаса иҩныҟа иҿааихеит. Дааизар уаӷеимшхара ибла иабеит, ари ргәаӷ змаз Кәыџ Капыта ишихгамыз аҟара иаразнакалагьы игәы азҩеит. Ашҭа дшааҭаххызҵәҟьа дышиашаз иаразнакала амҳара дныҩнаххын, нас рацәак иҽнамырхакәа иабџьар-иара иҽеиқәныхла уахьынтәи даадәылҟьеит, убри аамҭаз ишьҭахьҟа даахьаҳәны иԥҳәысгьы налықәҿиҭит абас:
– «Сара сахьцо сеибганы сзымааргьы ҟалоит! Издыруада сзы-хнымҳәкәа сҟалозар, банхәыԥҳацәагьы баргьы абри шәақәҵәы-уала!» – иҳәан, ихҭырԥа ааихыхны абарҵа иныҵаиршәын нас иара дыҿҟьаса иҿынаихеит.
– «Уиаҟара угәы лзыбылуазар, лнапала уеиҵыхны уеиқәыл-кып!» – иҳәан, Капыта убри аамҭаз абас ааҳәаны, аҵықьҳәа зҿына-ирхаз иабџьар ала дышьны амҳара аҩашьҭра дынҭаижьит.
Зашьа ишьа зуз Капыта уаҳа ишьҭахьҟа дхьамԥшкәа ашҭа дынҭыҵын, нас иҩызцәа дрыхьӡаразы дыҿҟьаса иҿынаихеит. Убри аухаҵәҟьа Самахьхәаа рыхьча Мышә зыхьӡыз арахә иманы аԥсҭа дахьҭаз абасгьы-абасгьы ҟалеит ҳәа адырра шиоузҵәҟьа, «Сара
190 191
сцоит, саанӡа арахә шәмырӡын!» ҳәа – иҩызцәа ргәаарҽынҵаны, иара дахьцоз мҳәакәа ҽырххыла амҩа дықәлеит. Аԥхьа дышиашаз иабчараҳцәа рҩны дахьнеиз, аԥҳәыс даазгаз дшьны, иаҳәшьцәа ихатәаны амыткәмаҳәара ишаҿыз даарыхҭыгәлеит.
– «Екәыс Ҵыҵ ачара иаҳәазма?» – иҳәан, Мышә еидҵәыуало еидтәалаз аеҳәшьцәа иаразнак днаразҵааит.
Зыхьӡ иҳәаз ачараҿ дшыҟамыз аниарҳәа, иаразнак идырит ара акы шыҟаз аҟара. Уаҳа анс-арс ҳәа дымҵаакәа, ашырҳәа уантәи иҿынаханы дшааиуаз Ҵыҵ дахьынхоз агәашә даалагыланы, ихьӡ ҳәаны наиқәҿиҭит. Ҵыҵ аҩны дшыҟаз аниба, сышҟа уааскьа ҳәа иамҳәакәа абасгьы наизиҳәеит:
– «Ҵыҵ ухьымӡӷгьы уфеит, сыхьымӡӷгьы уфеит!» – иҳәан, Мышә уаҳа аҽак ацымҵакәа нас агәашә днадҵны ашацаҳәа имҩахь иҿынаихеит.
– «Ҳат, анаасын, ари аҵарҭыша шызгаз идырзаап!» – убри аамҭаз Ҵыҵ абас игәы инҭиҳәаан, нас иаргьы абӷьааҳәа иҽааибыҭаны Мышә днаишьҭалеит дихьӡаны ихы хьаиршшаразы.
Самахьхәаа рыхьча Мышә бџьарла иҽеибыҭа дыҿҟьаса дышнеиуаз, ус дрыхьӡаны акыр дырзааигәахеит, дзышьҭаз Кәыџ Капыта иҩызцәагьы иаргьы. Итҟәаны иргоз ӡыхьк азааигәа инеилартәаны, даргьы рыԥсы ааиҭаркразы убри аамҭаз аӡыжәра ишаҿыз ауп дышрыхьӡазгьы. Цқьа ауаа рахь ицәыргамыз, зынӡагьы ирзымдыруаз Мышә убри аамҭаз арҵәаа ҳәа дрылаҳәҳәаны шәақьла дрылахысуа иҿааихан, еицқәаз реиҳараҩык ҭаирхеит. Наҟ-ааҟгьы ишеиҿахысуаз ԥыҭрак аҟарагьы иааидхалт, аха аҵыхәтәан ииулакгьы ус ихымҭала длаишьҭит Кәыџ Капытагьы. Мышә итәарҭа бзиан, аха макьаназ дизҭамырхакәа иаанханы иҟаз аӡәи иареи шеиҿахысуаз мацара акыргьы еидшылеит, ус дызгарыз ахы иқәшәеит иаргьы. Мышә дҭазырхаз ихы дахәаны иаразнакала дыбналт…
Абасеиԥш рзеибаухьазаарын Самахьхәаа аишьцәеи Кәыџ Капытеи. Изларҳәоз ала ашьҭахь Самахьхәаа раҳәшьцәеи рҭаца Ҳанифеи ахьҵәыуоз рмыткәма иалаҵаны: «Зҟанҭаруази зыхҭреи зыӡахра ҳамыхәоз ҳашьцәа акгьы рылымшеит! Саргьы сҟанҭаруаз шәӡахы ҳәа анҳаиҳәалак, ааҭ, уара абаӷь фҩы ухышәшәа ҳәа иҳадаҳмыргылоз ҳахьча Мышә ида ашьауҩы даҳмоуит! Ҳашьцәа ршьа, хьчасы иҳамаз Мышә ихала иуит!» – ҳәа ачамгәыр ианҵаны акраамҭаӡагьы ирҳәалозаарын.
Амаршьанқәа ирзеибаухьаз ҳәа Быҭәба Шьааб иҳәамҭа ҳәа иахьанӡа еиқәхаз даҽа ажәабжькгьы, иашаҵәҟьаны аҭоурыхаҿ иҟалахьоу хҭысуп, аха Дали Ҵабали инхоз Амаршьанқәа ԥҳәыск лҵыхәала дара-дара шнибарҵәаз, ишықәибагаз, ишеибашьыз ҳәа иҳәамҭақәаны ҳара ҳҟынӡа иааӡаз авариантқәа ҳарзааҭгылозар аиқәымшәарақәагьы ҳԥылоит. Абри аҭоурыхтә хҭыс анызҵахьоу жәларык аишьцәа еибашьны ихибарҵәазшәа, ҭауади аамсҭеи ргәаӷаз ҳәа иахырҟьаӡаны, хҭҳәаак аҳасабала имцхәӡаны иацыр-ҵазшәа убоит. Насгьы ажәытә иҟалахьаз абри ахҭыс ӡәырҩы акьыԥхь иахьадырбахьоу азы абраҟа иасырбарым ҳәагьы азнаказ усшәа сгәы иааснаҭеит, – (Д.Б.), аха анкьа Ҵабал иҭанхоз Шьааб иаб Быҭәба Еқәыԥ иабшьҭра рахьынтәи хҭысны иҟалахьаз ҳәа иаҳаны еиҭарҳәалоз мыӡкәа иахьа ҳара ҳҟынӡа иааӡаз ари аҳәамҭеи уаанӡа ирҩхьази еидукылозар, Амаршьанқәа зхеибырҟьаз амзыз ҵакыла аиԥшымзаара шамоу убарҭоуп. Шьааб иабацәа ирҳәоны иаҳахьаз ари аҳәамҭаҿ Маршьанаа зегьы ааидкыланы ишнеибарҵәаз ҳәа акәымкәаны «Маршьанқәак ирзеибауз» ҳәоуп ишеиҭеиҳәоз, убри азоуп хымԥада ианҵатәуп ҳәа еиҳаракгьы агәаанагара снаҭартә иҟазҵазгьы. Уажәшьҭа еиҿҳарԥшып Маршьанаа ирызкны ақьаад ианырҵахьои, Быҭәба Шьааб иҳәамҭеи егьырҭ авариантқәа изла-реиԥшым.
192 193
АХԤАТӘИ АҲӘАМҬА
(Маршьанқәак ирзеибауыз ҳәа амҳаџьырра ҟалаанӡа иҟалахьаз ажәабжь ҳәа, Быҭәба Шьааб иҳәамҭа ала)
Ажәытәын Дали Ҵабали аԥсуаа рацәаҩӡаны ианҭанхоз акәын. Ианакәзаалакгьы Дали Ҵабали еснагь знапы иакыз Маршьанаа ракәын, Далтәи Маршьанаа, Ҵабалтәи Маршьанаа ҳәа ирышьҭан. Дара хыԥхьаӡаралагьы ирацәаҩымызт, урҭ рнаҩсангьы уаҟа инхон егьырҭ ажәлақәагьы маҷымкәа, аха еснагь ҳаҭыр рзеилан, насгьы Амаршьанқәа ҭауадцәамзи, ианакәзаалакгьы анхацәа бзиақәа рыдкыланы иҟан.
Дали Ҵабали инхоз Амаршьанқәа ешьаралагьы еицәыхарамызт ҳәа рҳәон, насгьы абарҭ есқьынгьы еиҳа иаԥызго ҳәа аханатә аахысгьы аиндаҭларагьы (аисара) рыбжьан, аҽырҩра, аимҵакьачара, ахаҳә-рԥара, акьаброу асра, аҭарчеи мҵарсра, ҽыла ачабра ашьҭ-ԥаара уҳәа, абасеиԥш иҟаз ахәмаррақәа ауаа алархәны есы-шқәса имҩаԥыргалон. Далтәи Амаршьанқәа рахьынтә хадара зуаз Маршьан Шабаҭ иакәын, Ҵабалтәи Амаршьанқәа рахьынтә напхгара рызҭоз Маршьан Бабышь иакәын.
Убас шықәсык зны аныҳәа азгәарҭарц, Ҵабал иахьаҵанакуаз Џьаҳашьқьар ҳәа ажәытәын иахьашьҭаз адәы аҟны еизеит, ишыҟарҵалац еиԥш уи аҽынгьы уаҟа аиндаҭларақәа мҩаԥыргарц. Ари адәы акыр иҭбаан, еизарақәак аныҟарҵалозгьы уаҟа акәын иахьымҩаԥыргалоз, насгьы аҭәаҵла дуқәа гылан, ашәшьыра рацәан, аӡыхь бзиагьы ааигәа иҟан, ажәакала даараӡа зегь рыла иманшәалаз ҭыԥын. Аԥхьа иаалаган, абри адәаҿы ахаҳәрԥареи аимҵакьачареи ҟарҵеит, аха есымша еиԥш, ари аиндаҭлараҿ Ҵабалтәи Амаршьанқәа аиааит. Ашьҭахь акьаброу асра иалагеит, убри азыҳәангьы Ҵабалтәи Маршьанаа иргеит, иара убас егьырҭ аиндаҭларақәагьы акакала имҩаԥыргеит, аха Маршьан Бабышь хадара зиҭоз Ҵабалтәи Амаршьанқәа зегьы рзыҳәан аиааира ргеит.
Ашьыбжьышьҭахь ииасит ҽыла ачабра ашьҭԥаара мҩаԥыргарц, аха ари абаҩхатәразы Далтәи Амаршьанқәа аиааит, убри ашьҭахь аҭарчеи мҵарсра мҩаԥыргеит, уи азынгьы Далтәи Амаршьанқәа ҵабалаа ираԥыргеит. Аиндаҭларақәа рхыркәшамҭаз, аҵыхәтәан аҽқәа реиԥхнырҩларахь ииасит. Амаршьанқәа ус ҵасны ирымазаарын, аҵыхәтәантәи адәы ахыкәшамҭаз «аҽыхара» ҟарҵон, аԥхьагылара зҭахыз драԥысны егьырҭ рыҽқәа аанхартә еиԥш, дасу иаԥхьа игылаз иҽы аӷәра мҵарсны мчыла даханы ишьҭахьҟа диаигар акәын. Маршьан Бабышь дызлаҟаз аҽыхәа ҽы-бзиаӡак, ҽы-џьбараӡак акәзаарын, иҽы аӷәра имахәар иахаршәны егьырҭ аҽқәа акакала ишьҭахьҟа ииаго мацара, аҵыхәтәан дҩарылҟьаны дкаууа, зегь раԥхьа дгыланы иҿынаихеит. Ари Шабаҭ ианиба, иаԥхьа инеиуаз даиааир ҳәа дшәаны итапанча ааҭганы, Бабышь иҽы иҵишьаарц инақәкны аҵықьҳәа аҿынарханы дахьхысыз, аҽы иақәымшәакәа Бабышь иаахан иҽы ахәда днықәҳаит.
Асеиԥш збаз Ҵабалтәи Амаршьанқәа иаразнак рабџьарқәа иаарыхеит, аха Шабаҭ ибзыцәашьа Аџыр-иԥа Данаҟаигьы аҽны уаҟа дыҟазаарын, ицәгьарахоушәа аниба ихысыз еилкаара иахьӡаанӡа реилагьыжьымҭа иалагӡаны, иаразнакала Шабаҭ дрылԥааны дигеит диҵәахырц. Аиҵашьыцра еимакны еиҿанагалаз меибарԥсырцаз анхацәа бзиақәа ҳәа иҟаз аҟәыӷацәа иаразнакала инарыбжьалан, ирулакгьы аҽны иргәабзыӷны иааныркылеит. Амаршьанқәа аҽны ирыдеизаланы иҟаз ажәларгьы ирыларҳәеит, шьҭа еилыҵны дасу рыҩныҟақәа рахь ицаразы.
Бабышь иқәшәаз ахы дахьагарҭаз имаахазт, дымԥсыкәа деи-қәхеит, акгьы ахьимыхьыз иабзоураны Шабаҭгьы аус дақәым-шәакәа дацәцеит. Бабышь ҵабыргны ԥыҭраамҭак дышьҭахеит, ахәышәтәҩы дидтәаланы ихәшәтәрагьы даҿызаарын, аха ари Далтәи Амаршьанқәа ишаараҳазҵәҟьа Шабаҭ ауаҩы дизынарышьҭит, дзеихсыз ауаҩы дымԥсыкәа дшеиқәхаз, знык ишьапы дзықәгылар ишьа мукәа ишаанимыжьуаз ала. Убри аҟнытә иабжьыргеит, иҟаиҵалакгьы дышьны наҟ дилгарц, мамзар реиашьара далҵны дцарц, избанзар уажәшьҭан иара иҵыхәала машәырк рылибахыр ҟалоит ҳәа, ацәгьа иҵаҳәаны иаӷа дишьразы адырра ирҭеит. Шабаҭгьы имдыруази Бабышь ихаҵашьа зеиԥшраз, игәаӷ змаз ауаҩы абыржәнатә акы ӡбны ихы данамыхәа нас икылеибагараны иахьыҟаз идыруан, убри аҟнытә анс-арс ҳәа мҳәакәа иаразнак дақәшаҳаҭхеит иҵарҳәаз. Жәеиҭаҳәаҩыс изаарышьҭыз иҿала, иаасадраӡааит ҳәагьы ашьҭахь иашьцәа ирзицҳаит.
194 195
Шабаҭ аԥхьа даалаганы Бабышь ауаа изкны, ауаҩы ихы игәы ахшәар инапала иҽишьуеит, саргьы сымдырра сыхьӡеит, машәырны исхәызгьы сашьа иоуп, иҟалозар илабарҭак сиҭар сҭахуп, цхыраарак иҭахызаргьы сицхраауеит, убри азын сыгәра игозар ибара сақәиҭитәааит ҳәа изицҳаит. Ҵабалтәи Амаршьанқәа асеиԥш анраҳа зназыҳәан мап ацәыркит, аха нас цқьа ианазхәыцқәа, ҵабыргны машәырк ҳалибахаанӡа аҩыџьагьы наҟ еинышәар еиӷьуп ҳәа аҵыхәтәан иазааит. Ашьҭахь абас абасоуп, иақәшаҳаҭхеит ҳәа Шабаҭ адырра шиоузҵәҟьа иаразнакала аҽырхиара далагеит, дцараны дахьыҟаз ибзыцәашьа Аџыр-иԥа Данаҟаигьы дигарц иҭаххеит. Ашьҭахь абасгьы-абасгьы ҳәа изицҳаит, аха Данаҟаи уи дзақәшаҳаҭымхакәа ари аус иҽақәимыршәаразы, иаарласӡаны Нхыҵҟа дымцар ада ԥсыхәа имамызшәа иҽахигеит. Шабаҭ иццашаз уаҳа уаҩ данимоу, ашьҭахь абрыгь-абрыгь аҽны Бабышь ибара снеиуеит ҳәа дыррак ҟамҵакәа, ҽнак зны иҟама аццышә еиԥш ихны инаимӷыҵраиҵан, нас иашьа аиҵбы Хьымкәарса даашьҭыхны амҩа дықәлеит.
Убри аамҭаз Бабышь дынхон Хьев (Хьыв) ҳәа иахьашьҭоу унахысны амрагыларахьала уахьынҭалауа, иахьагьы уаҟа иҟоуп Маршьан-ԥҳа лӡыхь ҳәа изышьҭоу, аабыкьанӡагьы араҵла дуқәа-гьы гылан. Шабаҭи Хьымкәарсеи еицны Бабышь дахьынхоз агәашә раадгыламҭаз ус рылаԥш дааҵашәеит, Бабышь ибзыцәашьа Алҭеиба (ихьӡыз еилкаам) длаҩеиуа абарҵа дшыҵагылаз. Шабаҭ иаразнак ицәа иалашәеит, ари ауаҩ Бабышь дшихылаԥшуаз аҟара, убри аҟнытә иашьа ихы наидкыланы игәиҽаниҵеит, иара аҩны аҩнуҵҟа дшыныҩналалак Алҭеиба цәажәарыла дыхҭакны абарҵаҿ ԥыҭраамҭак дааникыларц. Нас иаалырҟьаны аҩны аҩнуҵҟа «ҟыгә-чыгә» ҳәа шьҭыбыжьқәак шааиаҳалак, Алҭеиба дахьагарҭаз итапанча наидыргыланы дшишьлак дыбналарц.
Аишьцәа абас иааибырҳәан, нас агәашә аартны ашҭа иааҭалеит. Убри аамҭаз аҩны иҟаз Бабышь иԥшәмаԥҳәыси, ибзыцәашьа Алҭеибеи налбаан, ашҭа иҭаланы иааиуаз инарԥыланы аԥсшәа нарарҳәеит, дыррак рымҭакәа иахьаазгьы аарызџьшьарахеит, аха уи акгьы ахымҳәаакәа ираԥгыланы абарҵа аҟны иаахалеит. Ашьҭахь Шабаҭи аҳәсеи еицны ачымазҩы дахьышьҭаз ианыныҩнала, Хьымкәарса заанаҵ игәы шиҽанҵаз еиԥш, убри аамҭаз Алҭеиба абарҵаҿ даанкыланы цәажәарыла даахҭеикит, асҟаҩык зегьы еицҩналар ачымазаҩы иԥырхагазшәа ҽыҵгас иҟаҵаны.
Шабаҭ аҳәса ицны Бабышь дахьышьҭаз дшынаихагылазҵәҟьа аминауаҭра шьҭаҵо, машәырны иабџьар ахьицәҭҟьаз аҵыхәала аҭамзаара ҟаҵо, иаразнакала иҽыргызмалны апатара далагеит. Ашьҭахь изааргаз аҟәардә дышнықәтәазҵәҟьа зынӡа иҽыргьан-гьашӡаны, ихьыз аҵыхәала ихы шәиуа, унапы сылалозар ашьра зыхәҭоу сара соуп ҳәа, ихы гәыбӷан аҭаны амитә иҿыҵҳәацәон. Бабышьгьы иаҳауаз акәыз џьшьаны, хырқьиара изааз изыӡырҩра даҿын, ишеицәажәоз ԥыҭрак аҟарагьы иааидхалт.
Хьымкәарса ԥыҭрак аҟара дааԥшит, аха иашьа дмыццакӡозшәа аниба, ашьҭахь игәы иазымчҳакәа ашә ихы аалаикын, ибжьы наиқәиргеит абас:
– «Наҟ уилга, уара! Узыԥшузеи Шабаҭ!»
– «Иууазеи, аҷкәын, узырццакуазеи!» – иҳәан, Шабаҭгьы иашьа диҵаҟьозшәа ҟаҵаны иоуыз аимҟьара ихы иаирхәаразы иҟама нҭԥааны, убри аамҭаз Бабышь инаиӷришьит.
Ус иаалырҟьаны бжьыцәгьақәак аҩны ишаадәылҩзҵәҟьа Хьымкәарсагьы дааласны аҵықьҳәа дахьынхысыз, дзацәажәоз Алҭеиба иԥсырҭа инақәшәан, аҟыт изымҳәакәа деизҟьа абарҵа дныҵаҳаит. Ацәгьара зуыз аишьцәа рыԥсы ргаразы амардуан иналбааҟьаны ашҭа агәҭа ааҩыршахьан еиԥш, ус Бабышь имгәацәа изнапык аҵаҵаны, егьи инапала ихчы иаҵаз итапанча имҟәыҵарԥс икны ииулакгьы дҳәазаны ашәхымс иҽаалаижьын, амӡырха иқәсны иҿҟьаса инеиуаз еиқәырццак дахьынареихсыз, убри аамҭаз Хьымкәарса имаҟа инақәшәан иааԥнаҵәеит. Бабышь деизҟьа ашәхымс дахьылажьыз ишьа шизымуыз ибазар акәхап, лаҵас дахьыршьыз азы днарзыцәҳан, уи нахыс уаҳа изымҳәакәа иԥсы ааихыҵит.
Аҽны шьыбжьон ацәгьара зуыз аешьцәа џьара аӡәы дрыхьӡаанӡа иццакы-ццакуа Мытҟьал аӡлагара аҟны инылбаауан еиԥш, Хьымкәарса уаҳа аныҟәара илымшакәа иҽааиҵыхны днаиан, нас иашьа ус еиҳәеит:
196 197
– «Шьҭа уаҳа сызцом! Аныҟәара сылшартә сыҟам! Бабышь ихы-мҭа саҿыҵахәхеит, аха уара ухы дмыркыкәа ухы уахәа!»
Шабаҭ иаразнак идырит иҟалаз. Иашьа ахы иқәшәеит ҳәа дыҟамызт, аха асеиԥш аниаҳа даараӡа иааицәымыӷӷхеит. Шьҭа илшараны иҟаз, инапала иашьа дышҭаирхаз ауп еиликааз. Аԥс-хыхра зҽазызкыз Хьымкәарса иԥсахәага ҭанаҵы ихы инапы аҵа-ҵаны дшикыз, ус дук мырҵыкәа иԥсы ааихыҵит.
– «Ҳаи, уашәа саргьы ахы сықәшәааит, сымшала ушԥа-ҭасырхеи!» – иҳәан, Шабаҭ ихы дназышәиит.
Иашьа инапала данеиқәик ашьҭахь аӡлагарахьча дааиацәажәаны инапы днаниҵан, нас иара дышзахәоз деиханы Далҟа дцеит. Уа дахьнеиз иҟалаз анреиҳәа, аешьцәа машәырк шәақәшәар аҵкыс шәара ара шәыҟаз ҳара ҳцоит рҳәан, далаа ӡәырҩы хыҵны иааит аԥсы дыргаразы. Убри аамҭаз ацәгьа зуыз ирышьҭаланы, Ҵабалтәи Амаршьанқәа маӡала иааны ирызкылатәахьазаарын, урҭ ус рыгәҭакызаарын аԥсы игаразы иаараны иҟаз ауаа издыруада Далтәи Маршьанк дрылазар иара убраҟа дышьны ашьа руразы, аха рыгәҭакы рықәымҿиакәа ишыԥшыз иаанхеит. Уи аҽны усеиԥш аӡәы дырԥыхьамшәакәа, Дгьанҵәыш инхоз Адиан (ихьӡызу ижәлазу еилкаам), жәларык раԥхьа дгыланы даакылсын, аӡәы дырԥырхагамхакәа аԥсы даашьҭыхны дыргеит.
Иаалырҟьаны иҟалаз ауаҩшьра усхеит, иаразнакала аҭыӡшәа бааԥсхеит, Дали Ҵабали инхоз Амаршьанқәа аанеибамырҵәар ада ԥсыхәа рымамкәа, уаҩы изнымкыло наҟ-ааҟгьы рыҽдырцәгьеит. Урҭ раҵкысгьы еицәаны иаақәгылеит зтәы дыршьыз Алҭеи-бақәагьы, урҭгьы хҩык аешьцәа ыҟазаарын. Амаршьанқәа ауаҩ-дуреи ашьыцреи еимакны еибарԥсит, аха ҳара ҳзыхҟьазеи ҳаӡәк дыршьыртә ҳәа, уаҩы иҳәатәы рмаҳауа зынӡа иԥаԥашькха иаақәгылеит. Гаӡарыла иҟалаз ауаҩшьра аҵыхәала Амаршьанқәа еибарԥсыр, нас дара ирыхҟьаны далаагьы ҵабалаагьы урҭ реимак иаланагалар иахьакәымыз ахь икылеибагар шыҟалоз аҟара агәра анырга, ашьҭахь иаарласӡаны хар змамыз ҳәа иҟаз ауаа рыбжьалеит. Урҭ ирацәажәаны еиндрааларц азы, аизара ҟарҵарцаз аҿҳәарагьы ԥырҵәеит. Дали Ҵабали ҳаҭыр ду зқәыз, ауаа ҟәыӷақәа ҳәа еицырдыруаз: Ахсалба Быдыӷ, Аџыр-иԥа Кьамышә, Азанҭҳа инхоз Екусба Ҷыҷ, унеишь-уааишь ҳәа зарҳәоз Адиан уҳәа, иара убас ацәгьеи абзиеи рҿы зажәа нагаз ԥшааны ауаа рацәа адыргалеит. Аҿҳәара анааи аҽны аизара мҩаԥысуан, далааи ҵабалааи иахьырзеиԥшырҭаз, Кәыдри Мытҟьали ахьеилалоз аԥшаҳәаҿы ишьҭаз адәы аҟны.
Еизашаз зегьы анеиза ашьҭахь Аџыр-иԥа Кьамышә «адоурҭаҿ» днагыланы ажәлар ааирӡырҩын, нас илабашьагьы аҽыҩҳәа инарсны ацәажәара дналагеит. Уи «адоура» даналага нахыс аӡәы ишьҭабжьык ыҟамкәа изыӡырҩра иналагеит, инхацәаз Алҭеибақәа рыла ауп зегь раԥхьаӡагьы адоура дахьынтәалагаз. Ари аус ҽнакала иузыӡбашаз акәмызт аҟнытә, уахыки ҽнаки ажәа уаара уаҩы иимҭеит, убри азоуп Аџыр-иԥа Кьамышә данцәажәоз Кәыдри Мытҟьали ахьеилалоз «ҩажәижәаба маҭаԥшь иҿыхны аӡы иалаиԥсеит» ҳәа зхырҳәаауа, аха уижьҭеи шәышықәсала аамҭа рацәа злаҵхьоу ала убас зхырҳәаауа ҵакыс иамоу шьҭа еилкаашьак амамкәа иаанхеит.
Мчыбжьык инеиҳаны ицоз аизара иабзоураны, аизара иалахәыз ирулакгьы-ирҳәалакгьы Дали Ҵабли инхоз Амаршьанқәа инарыбжьаланы еиндраалеит.Убри нахыс ишеиԥырхагамхаша ҳәа, иаалаган хазы идырқәит. Аизараҿ изларӡбаз ала ашьҭахь Далтәи Амаршьанқәагьы ақәыршаҳаҭханы Алҭеибқәагьы ршьа ршәеит, усҟантәи аамҭаз анхаҩы ишьа зыԥсаз 300 мааҭ ракәын.
– «Дад, абри азоуп ажәытә Далтәи Маршьанааи Ҵабалтәи Маршьанааи анеибашьыз ҳәа зхырҳәаауа, аха рызегьы неиҿагыланы еибашьызшәа ирҳәо имцжәабжьуп. Иара убасгьы ирҳәоит ԥҳәыск илыхҟьаны ихибарҵәазшәа, зынӡа иқәибахызшәа, аха сара излаздыруа ала сабацәа ирҳәоны исаҳахьоу шыҟоу, ишеиҭасҳәаз ауп!»– ҳәа, абри ажәабжь ахыркәшамҭаз абасгьы нацҵаны акәзаарын иԥацәа ишырзеиҭеиҳәалоз Быҭәба Шьааб.
198 199
БЫҬӘБА ЕСЫФ ИХЫЛҴШЬҬРА
Абраҟа иҳәатәуп Быҭәба Есыф дшыхәаҷыз Быҭәба Шьааб дааганы дшиааӡаз, уи шыҟалазгьы абасоуп: Быҭәба Шьааб ианиаамҭаз дыззыркуаз амаҵурақәа рыдагьы дныҟәаҩын, зны-зынлагьы иҽыныбжьаршәны, изааигәаз ижәлантәқәак амҳаџьырра имцакәа Ҵабалнтәи Нхыҵ-Кавказҟа иагаз, аха уа ианнеи ашьҭахь Битов ҳәа зыжәла еиҭазкыз ахьынхоз ашьханхыҵҟагьы дцалон. Убас шықәсык зны ныҟәара ҳәа Нхыҵ-Кавказҟа дахьцаз, иашьарала ирзааигәаз ижәлантәык Битов ҳәа аӡәы иҩнаҭаҿы дибеит ҭынха дызмамкәа иҟаз, Есыф зыхьӡыз аиҭым хәыҷык, аԥшәма излеиҳәаз ала ахәыҷгьы Битоваа (Быҭәаа) дырхылҵышьҭразаарын. Есыф усҟан 7ҟа шықәса ракәын ихыҵуаз, зыҟны дыҟазгьы ахшара рацәа рыман, насгьы усҟантәи аамҭаз мал дук узырҳауа ҳәагьы иҟамызт аҟнытә уи аҭаацәа ахәыҷы рацәа рныҟәгара шырцәыуадаҩыз аҟара Шьааб ианиба, ашьҭахь Есыф хәыҷы иааӡаразы иара дирҭарц рабжьигеит. Азнаказ иаарцәыцәгьахеит ашьханхыҵҟа, иахьыхараз Аԥсныҟа ишьҭра, аха ирҭагылазаашьазгьы зеиԥшраз рымбози, насгьы ахәыҷы иааӡара иаҳәаз Шьаабгьы иашьарала ирзааигәаз иакәын азы мап ицәымкыкәа аҵыхәтәан иақәшаҳаҭхеит.
Абасоуп Быҭәба (Битов) Есыф нхыҵынтәи Быҭәба Шьааб иҩнаҭаҿы дшаанагаз. Ааӡара ҳәа даазгаз Шьаабгьы ихәыҷқәа реиԥшҵәҟьа дыԥхьаӡаны, хьҭакы млакы дамыркыкәа ихшара дырхиааӡалеит. Есыф изҳаит, дарԥысхеит, ашьҭахь аԥҳәыс дигаратәы даныҟала (амала изааргаз аԥҳәыс лыхьӡ лыжәла еилкаамкәа иаанхеит), Шьааб даалаган ииааӡаз аԥҳәыс дизааигеит. Шьаабгьы уеизгьы 10 -ҩык ахшара иман, урҭгьы аҳәсақәа ааргар иҭаацәара духон аҟнытә, изааигәара ганҩнык изыргыланы ихы зланыҟәигашаз арахәҭиаагьы наиҭаны, излаиашаз цәарҭалагьы дырманшәаланы иааӡамҭа Есыф дынирхеит.
Быҭәба Есыф ихылҵит ԥшьҩык ахшара, хҩык аԥҳацәеи ҷкәынаки. Ахшара аиҵбӡа Микантра ихьӡын, диит 1907 шықәсазы. Есыф иԥҳацәа Минакеи (егьырҭ ҩыџьа рыхьӡқәа еилкаамкәа иаанхеит), рыхҩыкгьы ианраамҭаз хаҵа ицеит, рашьеиҵб Микантра аԥҳәыс дааигартә изҳахьан еиԥш, иаб Есыф идунеи иԥсахит, анышә дамадоуп Аҭара ақыҭан. Ашьҭахь шықәсқәак ааҵхьаны еиԥш, Микантрагьы аҭаацәара далалеит, аха иҭаххеит инхарҭа иԥсахырц. Игәы иҭеикыз иаб дшыхәыҷыз дзааӡаз Шьааб ианиеиҳәа, ус иҭахызар мап ицәымкыкәа иаразнак дақәшаҳаҭхеит. Быҭәба Микантра ашьҭахь иан даашьҭыхны, Аҭара ақыҭа иахьаҵанакуаз Кәыдрыхықә аганахь Бҷиааи Бигәааи ахьынхоз аҳблахь дцаны анхара далагеит, аха ашьҭахь 1938 шықәсазы уантәи деиҭаҵны Дранда иахьаҵанакуа ҳаблак аҟны адгьыл нкыланы анхара иҽазикит. Микантра ихылҵыз иҷкәын аиҵбӡа, Быҭәба Зураб иахьа уажәраанӡагьы иаб инхара камыжькәа иҭаацәеи иареи уаҟа инхоит.
Быҭәба Микантра ианаамҭаз аҭаацәара далалоит,1920 шы-қәсазы ииыз Уридиа Евгениеи Кондрат-иԥҳаи иареи рыԥс-ҭазаара еиларҵеит. Аԥхьатәи аҵеи Быҭәба Важьа дихьаны еиԥш, ус 1941-1945 шықәсқәа рзы Микантра Аџьынџьтәылатәи еибашьра Дуӡӡа ихьӡоит. Анемец фашистцәа дырҿагыланы Новороссииск иахьаҵанакуаз раионкаҿ дшеибашьуаз 1942 шықәсазы ахәра иоуеит, насгьы убри аҽны ӷәӷәала иоуыз акантузиа иахҟьаны уаҳа деибашьыртә данзыҟамла, ашьҭахь дук мырҵыкәа аҩныҟа даурыжьуеит. Ҩаԥхьа ақыҭанхамҩа иҽадҳәаланы дшыхандеиуаз ашьҭахь еиҭах ихылҵит ахшара, даҽа ҩыџьа аҷкәынцәеи ҩыџьа аԥҳацәеи, зынӡа иман хәҩык: ахшара зегьы иреиҳабу Быҭәба Важьа Микантра-иԥа, Быҭәба Алықьса Микантра-иԥа, Быҭәба Зураб Микантра-иԥа, аеҳәшьцәа – Быҭә-ԥҳа Кристина Микантра-иԥҳа, Быҭә-ԥҳа Каролина Микантра-иԥҳа.
1940 шықәсазы ииз Быҭәба Важьа Микантра-иԥа аус иу• хьан Драндатәи ачаи фабрикаҿ, уаҟатәи аӷәхырҭаҿ, иахьа аус иуеит Аҟәатәи аџьармыкьа хадаҿы еидарашьҭыхҩыс. Иԥшәмаԥҳәыс Сыҷынаа Нази ( Аԥсны жәлар рџьынџьтәылатә еибашьра ашьҭахь зыдунеи зыԥсахыз) иареи ирхылҵит 5-ҩык ахшара, аха ҩыџьа аачмазҩцәахан ишқәыԥшқәаз рыԥсҭазаара иалҵит, егьырҭ еизынхаз аешьцәа: Быҭәба Џьон, Быҭәба Ҳаџьараҭ, урҭ раҳәшьазаҵә Быҭә-ԥҳа Лали дареи иахьа рхи-рыхшареи еиҵаҩҩы иҟоуп.
1943 шықәсазы ииз Быҭәба Алықьса Микантра-• иԥа иаа-лырҟьаны 2013 шықәсазы даачмазҩхан, 70 шықәса дшырҭа200 201
гылаз иԥсҭазаара далҵит. Иԥшәма ԥҳәыс Махрова Вереи иареи ирхылҵит ԥшьҩык ахшара, ҩыџьа аԥацәеи, ҩыџьа аԥҳацәеи: аешьцәа – Быҭәба Спартак Алықьса-иԥа, Быҭәба Ричард Алықьса-иԥа, аеҳәшьцәа-Быҭә-ԥҳа Кристина Алықьса-иԥҳа, Быҭә-ԥҳа Каралина Алықьса-иԥҳа. Аеҳәшьцәа руаӡәык Быҭә-ԥҳа Кристина шьҭрала Тҟәарчал иахьаҵанакуа Аӡхыда аҳаблан ииз Аршба Емзари лареи рыԥсҭазаара еиларҵеит, иахьа инхоит Гәымсҭа ақыҭан. Ирхылҵит ҩыџьа ахшара, ӡӷабки ҷкәынаки: Арышԥҳа Доминикеи, Аршба Дамири.
Кристина лаҳәшьа Быҭә-ԥҳа Каралинагьы дҭаацәароуп, • Шәқьериа Лавренти лареи рыԥсҭазаара еиларҵеит. Илхылҵит ӡӷабки ҷкәынаки: Шәқьериа-ԥҳа Микаела, Шәқьериа Леон.
Быҭәба Алықьса иԥацәа рахьынтә Быҭәба Спартак • дҭаацәароуп, ҩыџьа ахшара имоуп: иҷкәын – Быҭәба Келеон, иӡӷабБыҭә-ԥҳа Николь.
Микантра иԥҳацәа руаӡәык Быҭә-ԥҳа Нази иаалырҟьаны • лыԥсҭазаара далҵит, Аԥсны жәлар рџьынџьтәалатә еибашьра ашьҭахь жәабаҟа шықәса ааҵхьаны еиԥш. Лхатәҩыза Бигәаа Ӷәыӷәыни лареи ирхылҵит ҩыџьа аҷкәынцәа: Бигәаа Мамука, Бигәаа Ҭамаз.
Микантра ихшара рахьынтә зегь иреиҵбӡоу Быҭәба Зураб • иашьцәеи иаҳәшьцәеи зылгахьаз Бабышьратәи ақырҭуа школ иаргьы даналга ашьҭахь, Асовет аррмаҵурахьы иԥхьоит. Арратә уалԥшьа ихганы даныхынҳә ашьҭахь амашьынаныҟәцаҩы-афы-мцамеханик изанааҭ шьҭихуеит, уаҟа фышықәса аус иухьан еиԥш, ус аибашьра ихьӡеит. Аибашьра ашьҭахь, 2001 шықәса раахыс Быҭәба Зураб аус иуеит Аԥсны аҳәынҭқарратә автоинспекциа (ГАИ) аинспекторс.
Быҭәба Зураб иԥшәма ԥҳәыс Кополиани Еликои иареи ирхылҵит ҩыџьа аԥҳацәа: Быҭә-ԥҳа Натиеи Быҭә-ԥҳа Гәындеи. Аеҳәшьа аиҳабы Натиа афармацевттә занааҭ ала аҵара даналга хаҵа дцеит, шьҭрала Аҭара ақыҭа еиуоу Бигәаа Сааиди лареи рыԥсҭазаара еиларҵеит, иахьа инхоит Гәылрыԥшь араион Владимировка ҳәа иахьашьҭоу ақыҭан. Быҭәба Зураб иԥҳа аиҳабы Натиа лыла дибеит раԥхьаӡатәи имаҭа Бигәаа Баграт. Аҩбатәи иԥҳа Быҭә-ԥҳа Гәында аурыс школ даналга ашьҭахь, лаҳәшьа Натиа дылҿыԥшны ларгьы афармацевттә занааҭ шьҭылхразы аҵара дҭалоит, макьана аҭаацәара даламлац.
Быҭәба Зураб Микантра-иԥа ахшара зегьы дышреиҵбу еиԥш, ԥсуа ҵасла иахьа иаб инхара дахагыланы аӷьараҳәа дынхоит-дынҵуеит, иҭаауа ичеџьыка инапы иқәыргыла дырԥылоит, аҳәы-нҭқарра аусгьы иҽалагаланы қәҿиарала аус иуеит. Ижәлантәқәа рыцәгьеи-рыбзиеи дацәаашьаны ахааназ џьара иҽагимырхац, сашьцәа ҳәа еснагь зегьы дрывагылоуп.
202 203
Быҭәба Микантра Иасыф-иԥа ианхәыԥҳацәеи иареи. Арыӷьарахь ала дтәоуп иаҳәшьа Быҭә-ԥҳа Маниа
Быҭәба Микантра иԥшәмаԥҳәыс Уридиа Евгениа Кондрат-иԥҳа
(1921–2000)
Быҭәба Алықьса Микантра-иԥа
(1943–2013)
204 205
Махрова-Быҭәба Вереи лыԥҳацәа Кристинеи Каралинеи ирыхшази дареи
Быҭәба Ричард Алықьса-иԥа
Быҭәба Важьеи иԥшәмаԥҳәыс Сыҷынаа-ԥҳа Назии
Быҭәба Ҳаџьараҭ Важьаиԥа
206 207
АҬАРАТӘИ БЫҬӘАА ИАХЬА (2015 ш.)
ИҞОУ АБИԤАРА
1.Быҭәба Алик Џьамал-иԥа
2. Быҭә-ԥҳа Есма Алик-иԥҳа
3.Быҭә-ԥҳа Асҭанда Алик-иԥҳа
4.Быҭә-ԥҳа Фатима Хәаҭа-иԥҳа
5.Быҭә-ԥҳа Лиуда Хәаҭа-иԥҳа
6.Быҭәба Митиа Кьамышә-иԥа
7. Быҭәба Гиви Митиа-иԥа
8.Быҭәба (Дауҭ) Беслан Митиа-иԥа
9.Быҭә-ԥҳа Гәында Митиа-иԥҳа
10. Быҭә-ԥҳа Ҟәараса Гиви-иԥҳа
11.Быҭә-ԥҳа Линда Гиви-иԥҳа
12.Быҭәба Мураҭ Гиви-иԥа
13.Быҭә-ԥҳа Фатима Дауҭ-иԥҳа
14.Быҭә-ԥҳа Есма Дауҭ-иԥҳа
15.Быҭә-ԥҳа Сариа Дауҭ-иԥҳа
16.Быҭәба Валери Кьамышә-иԥа
17.Быҭәба Гурам Валери-иԥа
18.Быҭәба Ахра Валери-иԥа
19.Быҭәба Аслан Валери-иԥа
20.Быҭәба Алхас Гурам-иԥа
21.Быҭәба Алмас Гурам-иԥа
22.Быҭәба Хамзаҭ Гурам-иԥа
23.Быҭә-ԥҳа Кристина Ахра-иԥҳа
24.Быҭә-ԥҳа Мадина Аслан-иԥҳа
25.Быҭә-ԥҳа Сабина Аслан-иԥҳа
26.Быҭәба Геннади Аслан-иԥа
27. Быҭә-ԥҳа Камила Аслан-иԥҳа
28.Быҭә-ԥҳа Валиа Кьамышә-иԥҳа
29.Быҭәба (Витали) Дмитри Иуан-иԥа
30.Быҭә-ԥҳа Кама Дмитри-иԥҳа
31.Быҭәба Арноу Дмитри-иԥа
32.Быҭә-ԥҳа Аԥсуанда Дмитри-иԥҳа
Быҭәба Спартак иҭаацәа, Манаева Лида, рхәыҷқәа: Келиони Николли
Аԥхьатәиқәа: Быҭәба Зураб имаҭацәеи иареи, ашьҭахь игылоуп (агәҭатәи) Зураб иԥшәмаԥҳәыс Копалиани Елисои иԥҳацәа Быҭә-ԥҳа Натиеи Быҭә-ԥҳа Гәындеи
208 209
33.Быҭәба Гудиса Одик-иԥа
34.Быҭә-ԥҳа Иарна Гудиса-иԥҳа
35.Быҭә-ԥҳа Алиса Одик-иԥҳа
36.Быҭәба (Анатоли) Автандил Иуан-иԥа
37.Быҭә-ԥҳа Рабиа Автандил-иԥҳа
38.Быҭәба Баҭал Автандил-иԥа
39. Быҭә-ԥҳа Нелли Иуан-иԥҳа
40. Быҭәба Славик Валикәа-иԥа
41.Быҭәба Анзор Славик-иԥа
42.Быҭәба Даҭо Славик-иԥа
43.Быҭәба Асҭамыр Славик-иԥа
44.Быҭәба Муџьа Валикәа-иԥа
45.Быҭә-ԥҳа Есмеҭ Анзор-иԥҳа
46.Быҭә-ԥҳа Саида Даҭо-иԥҳа
47.Быҭәба Ҭемыр Асҭамыр-иԥа
48.Быҭәба Кристиан Асҭамыр-иԥа
49.Быҭә-ԥҳа Астелла Асҭамыр-иԥҳа
50.Быҭәба Томас Рамин-иԥа
51.Быҭә-ԥҳа Оксана Рамин-иԥҳа
52.Быҭәба Адамыр Рамин-иԥа
53.Быҭәба Адгәыр Даур-иԥа
54.Быҭәба Инал Даур-иԥа
55.Быҭәба Вахтанг Котик-иԥа
56.Быҭә-ԥҳа Индира Котик-иԥҳа
57. Быҭә-ԥҳа Зина Таииа-иԥҳа (92ш.)
58.Быҭәба Алықьса Таииа-иԥа
59.Быҭәба Леуа Алықьса-иԥа
60.Быҭәба Зураб Жора-иԥа
61.Быҭә-ԥҳа Диана Зураб-иԥҳа
62.Быҭәба Мираб Жора-иԥа
63.Быҭәба Игор Жора-иԥа
64.Быҭә-ԥҳа Кристина Игор-иԥҳа
65.Быҭә-ԥҳа Милана Игор-иԥҳа
66.Быҭәба Ҭемыр Игор-иԥа
67.Быҭәба Олег Жора-иԥа
68.Быҭәба Денис Олег-иԥа
69.Быҭә-ԥҳа Милана Олег-иԥҳа
70.Быҭәба Руслан Жора-иԥа
71.Быҭә-ԥҳа Светлана Жора-иԥҳа
72. Быҭәба Шамил Жора-иԥа
73.Быҭәба Шьааб Шамил-иԥа
74.Быҭәба Нестор Шамил-иԥа
75.Быҭәба Рушьни Таииа-иԥа
76.Быҭә-ԥҳа Саида Рушьни-иԥҳа
77.Быҭә-ԥҳа Асида Рушьни-иԥҳа
78.Быҭәба Астикәа Нури-иԥа
79.Быҭәба Асҭамыр Нури-иԥа
80.Быҭә-ԥҳа Асталина Нури-иԥҳа
81.Быҭә-ԥҳа Асҭанда Нури-иԥҳа
82.Быҭә-ԥҳа Асмаҭ Нури-иԥҳа
83.Быҭәба Ҳаџьараҭ Астик-иԥа
84.Быҭә-ԥҳа Хьыбла Астик-иԥҳа
85.Быҭәба Нарсоу Миро-иԥа
86.Быҭәба Леон Нарсоу-иԥа
87.Быҭә-ԥҳа Кристина Нарсоу-иԥҳа
88.Быҭәба Наҳар Миро-иԥа
89.Быҭәба Леуарса Наҳар-иԥа
90. Быҭәба Мираб Расым-иԥа
91.Быҭәба Мурман Мираб-иԥа
92.Быҭәба Ерасҭа Мурман-иԥа
93.Быҭәба Даур Мираб-иԥа
94.Быҭә-ԥҳа Елада Даур-иԥҳа
95.Быҭәба Заур Расым-иԥа
96.Быҭәба (Борис) Валери Расым-иԥа
97.Быҭәба Даур Борис-иԥа
98.Быҭә-ԥҳа Дареџьан Борис-иԥҳа
99.Быҭәба Важьа Микантра-иԥа
100.Быҭә-ԥҳа Кристина Микантра-иԥҳа
101.Быҭә-ԥҳа Каралина Микантра-иԥҳа
102.Быҭәба Џьон Важьа-иԥа
210 211
103.Быҭә-ԥҳа Лали Важьа-иԥҳа
104.Быҭәба Спартак Алықьса-иԥа
105.Быҭәба Ричард Алықьса-иԥа
106.Быҭә-ԥҳа Кристина Алықьса-иԥҳа
107.Быҭә-ԥҳа Каралина Алықьса-иԥҳа
108.Быҭәба Келеон Спартак-иԥа
109.Быҭә-ԥҳа Николь Спартак-иԥҳа
110.Быҭәба Зураб Микантра-иԥа
111.Быҭә-ԥҳа Натиа Зураб-иԥҳа
112.Быҭә-ԥҳа Гәында Зураб-иԥҳа
113. Быҭәба Ҳаџьараҭ Важьа-иԥа
Абри ахыԥхьаӡара аҟынтәи 49 -ҩык ҳәсақәоуп, 64 -ҩык хацәоуп. Урҭ рахьынтәи еиуеиԥшым азанааҭқәа рыла 37 -ҩык еиҳау аҵарақәа ирылгахьеит, 19-ҩык атехникумқәеи, аучилишьчақәеи, аколлеџьқәеи ирылгахьеит, егьырҭ иаанхаз абжьаратә ҵарақәа рымоуп.
ԤАҚӘАШЬ ИНХО БЫҬӘАА РҴАКЫРА
Ԥақәашь ақыҭа раԥхьаӡа иқәнагалақәаз Быҭәаа рабшьҭрақәа аԥхьа анхара иахьалагаз, ақыҭа аҳаблақәа руак (Аҟәараш) Урҭа ҳәа иахьашьҭоу аҳабла аҟны ауп. Насгьы абраҟа иазгәаҭатәуп, Ԥақәашь ақыҭа иқәнагалаз Быҭәаа рабшьҭрақәа, егьырҭ ақыҭақәа рҟны инхо раасҭа абшьҭрала еиҳа ишеиҳау. Ашықәсқәа цацԥхьаӡа есааира уааԥсырала рхыԥхьӡара иацло, биԥарала еизҳауа ианалага, ашьҭахь абшьҭрақәак иргәаԥханы, Ԥақәашь ақыҭа Кациҳабла ҳәа иахьашьҭо ицаны инхақәазгьы ҟалеит. Иаагозар, Кациҳабла инхақәаз абшьҭрақәа иреиуан Быҭәба Нарықь иԥацәа: Быҭәба Бақеи, Быҭәба Каунеи, Быҭәба Елызбари, Быҭәба Ӷотои. Быҭәба Грышьа иакәзар, уи Аҟәаҟа нхара диасуеит. Урҭ рхылҵшьҭрақәа роуп иахьа Ԥақәашьи, Аҟәеи, Очамчыреи, Гәылрыԥшь ара-ионқәеи рҟны инхақәо, иара убас Урыстәылагьы ҭаацәаныла иа-хьынхақәо ыҟоуп, аха ирхадыршҭуам иахьааӡаз рабацәа рџьынџьгьы, лассы-лассы иааны рашьцәа баны ицалоит. Быҭәаа ахьынхо ахәы уажәыгь Быҭәаа рхәы ҳәа иашьҭоуп.
Ишдыру еиԥш, Ԥақәашь ақыҭа еснагь иалиаауан абаҩхатәра злаз, аҿаԥыц ду зҿаз ауаа ҟәыӷақәа, ауаа нагақәа ҳәа зарҳәоз, урҭ рыжәлеи рыхьӡи еидкыланы иахьагьы ирҳәоит. Ԥақәашь инхоз Быҭәаа ракәзар, урҭ рахьынтә убасеиԥш зажәа акыр ԥхылнадо иҟақәаз ацәажәацәа дуқәа иреиуан, иаагозар: Быҭәба Бақа, Быҭәба Камшьышь, Быҭәба Елызбар, Быҭәба Бабышь, иара убас ажәытә жәабжьҳәацәа ҳәа еицырдыруаз Быҭәба Кауна, Быҭәба Гого уҳәа реиԥш иҟақәаз ӡәырҩы.
Аҭара ақыҭан инхоз Быҭәба Сеилаҳ еиԥшҵәҟьа ишәарыцаҩцәа ӷәӷәақәан Быҭәба Бақеи Быҭәба Елызбари, урҭ акыр шықәса инеиԥынкыланы рыԥсасеи ршьамаҟеи рыманы ашьха ицалон. Быҭәба Бақа иакәзар, иаабжьамыжькәа 50 шықәса инреиҳаны есышқәса ашьха дцон, дыздыруаз изларҳәоз ала раԥхьаӡа иныҟәигоз ашьанҵа шәақьла аҵыс абла ҭицҟьаауан, ашьҭахь иднагалт усҟан зныҟәгара азин ыҟамыз «авинтовка» шәақь ҳәа изышьҭоу абџьаргьы.
Быҭәба Бақа Нарықь-иԥа иҷкәын аиҳабы Быҭәба Заур иаби, иаб иқәлацәаз ԥақәашьаа рбыргцәеи ирҳәоны излаиаҳахьаз ала,
212 213
аԥсуа жәлар хырҵәаны Ҭырқәтәылаҟа амҳаџьырра ианагоз аамҭаз Ԥақәашь ақыҭан инхоз аҭауад Ачба Сасрыҟәа ақыҭа ауааԥсыра зегьы алархәны аизара ааҟаиҵан, убри аҽны ԥақәашьаа зегьы иршьамхныршгыланы ҭоуба ҟарҵарц ирқәызаап амҳаџьарра имцаразы. Зыԥсадгьыл ааныжьны Ҭырқәтәылаҟа ицаз дарбанзаалакгьы зқыҭеи зыжәлари зӷалатыз, изнаԥхаз уаҩуп ҳәа аизараҿ иазырԥхьаӡазаап. Аҭауад ақыҭауаа ирабжьганы идирҟаҵаз аҵы-хәтәан даргьы азхәыцзар акәхап, Ԥақәашьынтәи амҳаџьырра ицаз 12-ҩык рыда уаҳа уаҩ дымцеит, иара убас Быҭәаа рахьынтәгьы Ҭырқәтәылаҟа ицаз аӡәызаҵәыкгьы дҟамлеит. Ахара ихәыцуаз аҭауад Ачба Сасрыҟәа ибзоураны, иуаажәлар атәым дгьылахь имышьҭкәа, абасала жәларык рыԥсы еиқәирхеит. Амҳаџьырра иагаз аԥсуаа Ҭырқәтәыла иахьнеиз уаҟа ирыԥсҭазаашьахаз, хыҵакырҭак рымамкәа, ирыцхрааша дыҟамкәа амшын аҟәара ианықәха, насгьы реиҳараҩык ачымазара ишыннарҵәаз ала амшын нырцәынтәи ршәаџь ааҩуа ианалага ауп, ԥақәашьаа рыҭауад рыԥсы шынирхаз анырдыр, убри нахыс ихьӡ мҳәакәа аӡы рымжәуа аҟынӡа иаҳаҭыр еиҳагьы ирбо иалагазаап.
Ԥақәашь инхо Быҭәаа биԥарала еихыушозар, хыхь ишазгәаҭоу еиԥш, егьырҭ ақыҭақәа рҟны аасҭа еиҳа иҭбаауп, изларҳәо ала Гал араион Барӷьаԥ ақыҭахь нхара ицазгьы, Ԥақәашь инхоз Быҭәаа рабшьҭрак еиуаз ракәын ҳәагьы рҳәоит. Иахьатәи абиԥара излардыруа ала, Быҭәба Қәасаџь иаахыс ауп рабацәа рҭоурых аиҳарак ахьынтәиргәалашәо. Абри ашәҟәы аматериалқәа реизгара аан ацхыраара сызҭаз – (Б.Д.), Ԥақәашьтәи ажәабжьҳәацәа: Быҭәба Заур Бақа-иԥеи, Быҭәба Амиран Радион-иԥеи, Быҭә-ԥҳа Валина Бабышь-иԥҳаи рабацәа ирҳәоны излараҳахьаз ала, Быҭәба Қәасаџь ихылҵит ҩыџьа аԥацәа: Быҭәба Баӷыри Быҭәба Мамаҭи.
Быҭәба Баӷыр иԥа Мыҭы ихьӡын, Мыҭы иԥҳәыс Аӡынԥҳан, илхылҵит ҩыџьа аԥацәа: Быҭәба Салмақәеи Быҭәба Урыси. Салмақәа иԥҳәыс, Шьоууа-ԥҳан, дылхылҵит аԥа: Быҭәба Бырдыӷу. Урыс иԥҳәыс Гындиа-ԥҳан, уи илхылҵит хҩык аԥацәа: Быҭәба Мыҷыҷ Урыс-иԥа, Быҭәба Уасил Урыс-иԥа, Быҭәба Нарықь Урыс-иԥа.
Быҭәба Мыҷыҷ иԥҳәыс Каҷараа-ԥҳан, дылхылҵит аԥа: Быҭәба Мамант. Мыҷыҷ иашьа Быҭәба Уасил иԥҳәыс Кәыбраа-ԥҳан, дылхылҵит аԥа: Быҭәба Радион. Абраҟа иарбо аешьара рынахыс иҟаз рабшьҭрақәа рхаан аахижьҭеи шәышықәсала аамҭа злацахьоу ала инарҭбааны рыхцәажәара шьҭа иуадаҩуп, убри аҟнытә Ԥақәашь инхо Быҭәаа рхы-рҵыхәа еиӷьны издыруа ҳәа иҟоу Быҭәба Заур Бақа-иԥеи, Быҭәба Амиран Радион-иԥеи, Быҭә-ԥҳа Валина Бабышь-иԥҳаи рабацәа ирҳәоны ираҳахьоуи, хаҭала дара рхаҭақәа зхаану, ирдыруа абиԥарақәеи рыла ауп, Ԥақәашьтәи Быҭәбақәа рҭоурых шышьақәыргылоу. Шьҭа ҳазааҭгылап, абшьҭрала иааиуа рхылҵшьҭрақәа ҳәа иахьа иҟоу рҭагылазаашьа зеиԥшроу.
БЫҬӘБА НАРЫҚЬ УРЫС-ИԤА ИХЫЛҴЫШЬҬРА
Ԥақәашь ақыҭан ҳаҭыр ду зқәыз, ацәгьеи абзиеи рзы унеишь-уааишь ҳәа зарҳәоз, ақыҭанхамҩа аџьаусаҿ аџьабаа ду збахьаз Быҭәба Нарықь иԥшәмаԥҳәыс Гогохиа-ԥҳа Џьасҭумани иареи ирхылҵит 5-ҩык ахшара, 4-ҩык аҷкәынцәеи ӡӷабки: аешьцәаБыҭәба Бақа, Быҭәба Кауна, Быҭәба Гого, Быҭәба (Кьыҵ) Грышьа, аешьцәа раҳәшьазаҵә Быҭә-ԥҳа Ҷут.
Ахшара рацәа зхылҵыз Быҭәба Нарықь иԥсҭазаара даналҵуаз 92 шықәса ихыҵуан, иԥҳәыс Џьасҭуман лыдунеи лыԥсахит 83 шықәса анылхыҵуаз. Ирыхшаз рԥеиҳаб Быҭәба Бақа иԥшәма ԥҳәыс Гургәылиа-ԥҳа Валиа (Цоциа) абжьыуаа рҿы еицырдыруаз Гургәылиа Миха Кадыр-иԥа диԥҳан, илхылҵит ҩыџьа аҷкәынцәеи хҩык аӡӷабцәеи: аешьцәа-Быҭәба Заур Бақа-иԥа, Быҭәба Нодар Бақа-иԥа, аеҳәшьцәа Быҭә-ԥҳа Заира Бақа-иԥҳа, Быҭә-ԥҳа Ԥацикәа Бақа-иԥҳа, Быҭә-ԥҳа Наҭела Бақа-иԥҳа.
Ажәабжьҳәацәа ибзианы иргәалашәо, ираҳаны ирдыруа, хаҭала изхаанқәоу ртәы нарҭбааны аԥхьаҟа иарбахоит азыҳәан, Быҭәба Нарықь ихылҵыз зегьы Бақа дреиҳабын аҟнытә, аԥхьа иара ҳаизааҭгыланы ҳихцәажәап:
Быҭәба Бақа Нарықь-иԥа Очамчыра араион абжьыуаа зегьы рҟны ҳаҭыр ду зқәыз уаҩын, Ԥақәашь ақыҭан инхоз аҟәыӷацәа дыруаӡәкын, ацәгьеи абзиеи рзыҳәан иаснагь иаб еиԥш иаргьы унеишь-ааишь ҳәа зарҳәоз иакәын. Зхатә џьабаала ихандеиуаз уаҩын,
214 215
нхашьала-нҵышьалагьы дхәыдамызт, ирахә-ишәахә рацәан, сасдахьк днымҩахыҵыр шьтәак изымшькәа димышьҭыцызт. Абас-еиԥш зегь рыла игәы аартны, дчеџьыкауаҩны дахьеицырдыруаз аҟнытә, асасцәа рнаҩсангьы амҩасцәагьы иҩны рнеи-ааи агны иҟамлацызт, араион аҟынтәи аума, даҽаџьарантә аума еиҳабацәақәак ақыҭа иаҭаараны ианыҟаз, еснагь Бақа иҩнаҭахьы акәын иахьымҩахыргалоз.
Быҭәба Бақа акыр шықәса инеиԥынкыланы аус иухьан ақыҭсовет ахантәаҩыс, ақыҭа акомиссарс, илшара зегьы еснагь ақыҭанхамҩеи аџьажәлари рҭагылазаашьа аиӷьтәра иазкын. Аԥсны жәлар зегьы рзыҳәан 1937-тәи ашықәс еиқәаҵәақәа рхаԥаны ианыҟази, иара убас 1941–1945 шықәсқәа рзы Аџьынџьтәылатә еибашьра Дуӡӡа ажәларқәа анаҿанҵәоз аамҭаз ашәарҭарақәа ирцәихьчахьаз ақыҭауаа рацәаҩын, ҳқыҭа ауааԥсыра еиқәзырхаз ҳәа акәын ԥақәашьаа зегьы еснагь ишизырҳәоз, ибзиарақәа рхамыршҭыкәа иахьагьы дызгәалазыршәақәоу маҷҩым. Ақыҭанхамҩаҿ уск анырӡбоз, мамзаргьы еизарак аныҟаз Быҭәба Бақа дыҟамкәа иалацәажәомызт, акгьы рыӡбомызт, абри амацарагьы ҳара иаабоит ари ауаҩ заҟа ауаҩ дыр, ауаҩ ҟәыӷа ҳәа дыршьоз.
1902 шықәсазы Ԥақәашь ақыҭан ииз Быҭәба Бақа Нарықь-иԥа иԥсҭазаара далҵит 1985 шықәсазы 83 шықәса дшырҭагылаз, насгьы ихшаз аишьцәа Заури Нодари изларҳәоз ала раб ихы шитәыз, агәабзиарагьы дазрыцҳамкәа ишьапы дшықәгылаз ауп идунеи шиԥсахыз. Ауаа зегьы рыԥсышьақәа еиԥшым рҳәоит, аха Бақа Нарықь-иԥа инарцәы мҩа иқәлашьа шыҟалаз ҳәа иԥацәа ирҳәо уазхәыцыр, даараӡа иџьаушьаратәы иҟоуп. Ажәакала, Быҭәба Бақа дыԥсраны даныҟаз аҽны ашьыбжьышьҭахь, аешьцәа Заури Нодари рҩызцәақәак рҭазаарын, ачеџьыка ианахатәоз Ба-қагьы днарыдтәаланы фырџьанқәак ааникылеит. Аԥсуа хаҵа ихымҩаԥгашьа ианымаалоз ала иԥацәа рықәлацәеи дареи дрыдтәаланы арыжәтә иҽаиршьуазма, ашьҭахь еидтәалақәаз аҿар мыццакразы нараҳәаны дҩагылан, нас иара ажәборахь дцеит арахәқәа еилиргаразы. Арахә рҭыԥ иқәҵаны даныхынҳә ашьҭахь итәаз арԥарацәа дырҩегьых даархагылан, уаҳа дрыдымтәалакәа даҽа фырџьанкгьы аашьҭыхны ирҭаз рныҳәаҿа ааникылан, нас дара ирылшоз быргк шьҭа ишилымшоз, уи азы ргәы иалымсразы наҳәаны шьҭалара дцеит. Ԥыҭрак ашьҭахь Бақа иԥшәма-ԥҳәыс Гургәылиа-ԥҳа Валиа лхаҵа дахьышьҭаз дныҩ-наланы дахьынаихаԥшыз ицәашьа лгәамԥхазт, ашьҭахь иаразнак лыҷкәынцәа дрыԥхьеит, иҩагыланы раб дырбаразы.
Иҷкәынцәа шааҩналазҵәҟьа дцәажәонаҵы днарыхәаччашәа ҟаҵаны иуасиаҭ ркьаҿӡаны ианреиҳәа, ирцәымыӷхханы игәы дырӷәӷәаразы дара ртәала инаиабжьақәеит, аха ауаҩ ҟәыӷа иаџьал ааины ишааидгылаз изеилымкаауа дыҟазма, насгьы дызлашәаҳәаҩыз ала шәак наҳәаны инарцәымҩа дықәларц иҭаххазаап. Иара иаҵкысгьы еиӷьны ашәаҳәара иазҟазаз иҷкәын еиҵбы Нодар дахьихагылаз ихы наиқәкны, ашьҭахь ус иҳәеит: «Абыржәы шәак наҳәаны сымҩа сықәлар сҭахуп! Озбақь ахаҵа иашәа уаргьы иаасыцҳәеишь»– иҳәан, Бақа убри аамҭаз акеиҩҳәа ашәа ааҭирҟьеит. Аби аԥеи рыбжьқәа еиқәыршәаны ашәа аицҳәара ишаҿыз ус иаалырҟьаны Бақа ибжьы наҿахҵәан, убри аамҭаз гәаҟрак иааигәа иҟамкәа, ацәа хаа изыраҳаҭханы иҽаиҭазшәа ишьҭабжь мыргаӡакәа, ашәаҳәара дшаҿыз аҵыхәтәанӡа анагӡара дахьымӡакәа ԥшьаала иԥсы ааихыҵит.
Быҭәба Бақа иԥшәмаԥҳәыс Гәуыргәлиа-ԥҳа Валиа (Цоциа) Миха-иԥҳа лхаҵа ишьҭахь 28 шықәса дыҟан, ларгьы чмазарак дамыргәаҟкәа (арратә уалԥшьа шынаигӡоз иҭахаз лмаҭа иакәымзар), егьыс илыхшаз рыбзиара дахаанханы лхы шылтәыз лыдунеи лыԥсахит 2003 шықәса азы, 83 шықәса анылхыҵуаз.
Ахшара рахьынтә иахьа аҳәатәы рацәа зҽаԥсазтәыз • иакәны деицырдыруа зыуаажәлар аӷьараҳәа ирылагылоу иоуп, 1947 шықәса ианар 12 рзы, Очамчыра араион Ԥақәашь ақыҭан ииз Быҭәба Заур Бақа-иԥа. Абраҟа рҽхәарак иатәымкәа, егьырҭ раасҭа еиҳа иӡыргатәу аӡә иоуп ҳәа азхәыцра амҭакәа, Быҭәба Заур иқыҭа ауааԥсыра рнаҩсангьы ҵабыргны иуаажәлари иԥсадгьыли рзыҳәан, иаб иеиԥшҵәҟьа иаргьы аџьабаа маҷымкәа зыжәҩа иқәызххьоу уаҩуп.
Заур Бақа-иԥа раԥхьаӡа акәны ишьаҿа еихигеит Кациҳабла иҟоу ихарҭәаам абжьаратә школ ала, ашьҭахь 1960 шықәсазы диасуеит Аҟәатәи 1-тәи аԥсуа школ-интернат ашҟа, 1965 шықәсазы
216 217
қәҿиарала дагьалгоит 11 класс. Аҵара ацҵара иазгәышьуаз Заур Бақа-иԥа дцаны дҭалоит Пензатәи аполитехникатә институт, Афымцамеханикатә еимадара ашьақәыргыларатә еибыҭа факультет. Иҵара қәҿиарала ихыркәшаны даналга ашьҭахь аусура далагоит, Улиановсктәи аполитехникатә институт анаукатә ҟәша иаҵанакуаз Афымцамчы хархәагатә маругақәа рлабараториа аҟны анаука аусзуҩыс. Уаҟа аус шиуаз дҭаланы далгоит, Улиановсктәи аполитехникатә институт «Афымцамчы» факультет. Иҵара нагӡаны уантәи даныхынҳә ашьҭахь аусура далагоит, Аҟәатәи афымцаеибыҭаратә усбарҭа аҟны «Афымцамҩангаратә ргылара аиқәыршәаратә ҟәша» аиҳабыс. Шықәсқәак рышьҭахь уантәи диаргоит «Иӡсоргыларатә аибыҭаратә гәыԥ № 9, Новороссииск амшынргыларатә» атрест иатәыз аусбарҭа аҟны, Афымцамчы аҟәша ахадас. Иара убас иҳәатәуп, Заур Бақа-иԥа инеиԥынкыланы 15 шықәса, Аԥсны Иреиҳаӡоу Аӡбарҭаҿ жәлар ралатәаҩысгьы дшыҟаз.
Еиуеиԥшым аамҭақәа рзы З. Быҭәба иара убас аус иухьан уи аусбарҭаҿ «амаҭәахәшьаҭәар техникатә еиқәыршәара» аҟәша аиҳабыс, нас уи аусбарҭа аиҳабы 1-тәи ихаҭыԥуаҩыс. Уаҟа далырххьан азанааҭеидгыла амаӡаныҟәгаҩыс, иара убас аамҭакала дҟарҵоит аџьаус (СТК) ахаҭарнакцәа рхеидкыла ахантәаҩысгьы. Заур Бақа-иԥа абаҩхатәра шилаз, адырразгьы дышкәадамыз, насгьы дыззыуклак зегьы рзыҳәан дышҵоураз анеицгәарҭа, ашьҭахь «Атранспортргылара» аминистрра ахьӡала Аҟәатәи «Иӡсоргыларатә гәыԥ №9» аҟынтәи икандитатура дәықәырҵеит СССР Иреиҳаӡоу Асовет жәлар рдепутатрахь кандидатс. Уи зегьы ақәшаҳаҭханы адгылара ирҭеит, аха убри аламҭалаз аԥсуа жәлар рҭагылазаашьа аншәарҭаха, ашьҭахь иаалырҟьаны 1992 шықәсазы Аԥсны жәлар рџьынџьтәылатә еибашьра аныҟала, иаԥхьаҟа дыззыркраны иҟаз аусқәа дзырхьымӡакәа иԥырхагахеит.
Быҭәба Заур ианакәзаалакгьы иуаажәлар дырзааигәан, еснагь рымаҵ ахьиушаз дашьҭан, уи арҵабыргуеит 1980-тәи ашықәсқәа рынҵәамҭаз ихацыркхаз аԥсуа милаҭтә қәԥара иҽалархәрагьы. Иеилҟьа-еилӷәыцәшьеи ихәыцшьеи, иара убас ижәлар рахь имаз агәыцыхцыхреи шаҳаракыз еилырымкаахьаз, уаҳа гәыҩбарак ҟамҵакәа зегьы еицҿакны, аус ахьиуаз «Иӡсоргылараеибыҭаратә гәыԥ № 9» аусбарҭаҿ иаԥҵахаз жәлар рфорум «Аидгылара» аиҿкааратә ҟәша ахантәаҩыс дахадыргылоит, иара убас аамҭакала Аҟәа ақалақьаҿ еиҿкаахаз жәлар рфорум «Аидгылара» ахантәаҩы ихаҭыԥуаҩсгьы дҟарҵоит. 1989 шықәсазы Аҟәатәи ақалақь «азабастовкатә» комитет ахантәаҩы ихаҭыԥуаҩысгьы дыҟан. Аԥсны аҩнуҵҟа анҭынчмыз аамҭаз аԥсуа милаҭтә зҵааразы Москваҟа ицаз аԥсуа делегациа дрылахәны, СССР Иреиҳаӡоу Асовет Апрезидиум усҟан ахантәаҩыс иҟаз А.И. Лукианов иԥылаҩцәа дыруаӡәкын. Иара убас СССР Апрокурор Хадеи, СССР Иреиҳаӡоу Асоет «Амилаҭтә зҵаараз» ахантәаҩыс иҟаз иацәажәара иаргьы далахәын.
Абасеиԥш аҭагылазаарақәа аныуадаҩӡаз аамҭаз, Аԥсны жәлар рџьынџьтәылатә еибашьра иалагарц мызқәак раҟара шагыз, Ԥақәашь ақыҭа ахаҭарнакуаа гәыԥҩык иҟарҵаз аҳәара ала З.Быҭәба ақыҭа ахадас далырхуеит 1992 шықәсазы. Ақыҭа ауааԥсыра асеиԥш иқәгәыӷны хадас дахьырҭаххаз мап изацәымкыкәа ашьҭахь иқыҭахь дхынҳәны, аус ицызуышаз иуаажәлар дырхагыланы аусура иҽазикуеит, уаҟа дшыҟаз ауп аибашьрагьы шихьӡаз.
Афырхаҵара ауп аҭоурых зхылҿиаауа. Аамҭа ауп афырхаҵара ԥышәагас иамоу. Убасеиԥш аԥышәара рхыргарц лахьынҵас ирыман ԥақәашьаагьы, уи арҵабыргит Аԥсны жәлар рџьынџьтәылатә еибашьра. 1941–1945 шықәсқәа рзы Аџьынџьтәылатә еибашьра Дӡӡа аамҭазгьы ԥақәашьаа еибашьра ицеит 300 -ҩык инарыцны, урҭ рахьынтә 126 -ҩык ҭахеит. Иҭахаз рхыԥхьаӡараҿ иҟалеит (хабарда ибжьаӡит), Быҭәба Бырдыӷу иԥацәа: Быҭәба Кьышьуарди Быҭәба Акакьи.
1992 шықәса август 14 азы ақырҭуа мпыҵахалаҩцәа Аԥсны ианақәлаз, Ԥақәашь ақыҭа ахада Быҭәба Заур Бақа-иԥа иабжьгарала иаарласӡаны ақыҭа ауааԥсыра еизганы аилацәажәара мҩаԥган, аӷа инкылашьас иҟаҵатәыз рыӡбарц. Убри аҽныҵәҟьа нап аркын ақыҭа аҳәаа ахьчараз ахырӷәӷәарҭақәа раԥҵара. Иаарласӡаны еиҿкаахаз, аибашьцәа еидызкылаз аицгыларатә батальон «Ԥақәашь» аибашьратә ҭоурых ҳаналацәажәо, ақыҭа ахадас усҟан иҟаз З.Быҭәба ихьӡ адҳәаламкәа ахцәажәашьа амаӡам. Аба
тальон аиҿкаара, атыл усура арманшәалара, ақыҭа ахырӷәӷәара азыҟаҵара, аибашьра ихнарҵәаз ақыҭақәа ацхыраара рыҭара, ахҵәацәа рыдкылара уҳәа, ижәҩа иқәихыз аџьабаа иахьагьы иргәаладыршәоит.
Быҭәба Заур ақыҭа ахадас дызлаҟаз ала ақыҭа ахьчаратә еилазаара ахантәаҩыс далырхуеит, инапхгарала иагьышьақәиргылоит аибашьра аамҭаз иаҭахыз арратә еиҿкаарақәа. Хаҭала далахәын Ԥақәашь ахырхарҭала аӷа иаанкылараз иҟарҵоз аҿагыларақәа, иара убас абатальон еиҿнакаауаз ажәыларақәа. Аибашьра ианалагаз аҽны инаркны Аиааира амш аҽнынӡа З.Быҭәба иааирԥшыз ақәҿиарақәа рзы Аԥсны раԥхьатәи Ахада В.Г.Арӡынба иҟаиҵаз Ақәҵарала ианашьоуп аҳәынҭқарра аҳамҭа ҳарак Леон Иорден.
Ԥақәашь инхо Быҭәаа рахьынтә иара убас еибашьуаз иреиуоуп: Быҭәба Нодар ( «Агәымшәараз» амедал занашьоу), Быҭәба Резо («Агәымшәараз» амедал занашьоу), Быҭәба Ҭемыр («Агәымшәараз» амедал занашьоу), забшьҭра Ԥақәашь ақыҭа еиуаз, ашьҭахь Очамчыраҟа нхара ииасыз, Мрагыларатәи афронт ахырхарҭаҿ аибашьҩы ӷәӷәа ҳәа зыӡбахә раҳахьаз, (аибашьра ашьҭахь ақырҭуа деверсант инапала 2012 шықәсазы иҭахаз), аибашьра аамҭаз афырхаҵарақәа ахьааирԥшхьаз азы Леон Иорден занашьаз Быҭәба Вальмер, иара убас аибашьра иалахәқәаз: Быҭәба Емзар, Быҭәба Амиран, Быҭәба Ерик, Быҭәба Гена, Быҭәба Лаврент уҳәа егьырҭгьы.
Аибашьра анеилга ашьҭахь, Аҟәатәи аԥсуа школ-интернат ԥыхьатәи аиҳабы Ачба Леила Николаи-иԥҳа лабжьгарала аинтернат аушьҭымҭацәа гәыԥҩык иҟарҵаз аҳәарала, ашьҭахь Аҟәатәи алицеи-интернат ҳәа ахьӡ зауз аиҳабыс дҟаҵан Быҭәба Заур Бақа-иԥа, аха аибашьра аамҭаз ари аинтернат иаиоуыз ааха рацәа иахҟьаны уи аамҭаз аус ауртә аҭагылазаашьа амамызт. Быҭәба З.Б., аамҭа кьаҿк иалагӡаны илиршеит иҟәыбаса еилажьыз ахыбрақәеи аргыларақәеи реиҭашьақәыргылара. Иара ибзоураны 1995 шықәса октиабр мза 15 рзы, аибашьра ашьҭахь раԥхьаӡа акәны иаартын Аҟәатәи алицеи-интернат. Зегь раԥхьаӡа аинтернат иахыԥхьаӡаланы уаҟа аҵара иалагеит, Аԥсны ахақәиҭра зхы ақәызҵаз аԥсуаа рыхшара.
Заур Бақа-иԥа акыр шықәса уаҟа қәҿиарала аус иухьан еиԥш, ашьҭахь диаргоит Аҟәа ақалақь афымцаҳа (СУЕС) аусбарҭахь анџьныр хадас. Аџьабаақәа ирыцәхьамҵыцыз, зеиҿырцаа бзиаз З.Быҭәба уаҟагьы иусушьа зегьы еицгәарҭартә аус шиуаз, ашьҭахь 2007 шықәсазы уантәи диаргоит, Аҟәа араион афымцаҳа аусбарҭахь анџьныр хадас, иахьа уажәраанӡагьы уаҟа аус иуеит изанааҭ ала.
З.Быҭәба дҭаацәароуп, иԥшәма ԥҳәыс Гьерхьелиа-ԥҳа Флора Кьамсыс-иԥҳаи иареи рыԥсҭазаара еиларҵеит, ирхылҵит ҩыџьа аԥацәа: Быҭәба Ҭемыр Заур-иԥа, Быҭәба Асҭамыр Заур-иԥа.
Аиашьа аиҳабы Быҭәба Ҭемыр Заур-иԥа диит Очамчыра • араион Ԥақәашь ақыҭа 1976 шықәса апрель мза 25 азы. Аҵара иҵон Ԥақәашьтәи абжьаратәи ашкол №1 аҟны, аха нас 2-тәи аклассаҿ дыштәаз иҭаацәа диаргоит Н.Лакоба ихьӡ зху Аҟәатәи абжьаратәи ашкол № 10 ашҟа.
Ҭемыр Заур-иԥа аибашьра ихьӡоит 16 шықәса анихыҵуаз 10 класск далгахьаны еиԥш, аԥхынтәи аԥсшьарамшқәа рзы иқыҭа гәакьаҿ дшыҟаз. Деибашьыртә иқәра шаҵанамкуазгьы аибашьра аԥхьатәи амшқәа инадыркны, иеиҳабацәа ишырымуаз аибашьцәа дрыцны иқыҭа ахьчара дазгылоит. Иаарласӡаны игәымшәашьеи иеилҟьашьеи зеиԥшраз зегьы ианеицгәарҭа ашьҭахь, 1993 шықәса февраль мза инаркны аицгыларатә батальон «Ԥақәашь» аилазаараҿ аибашьҩы-еимадаҩыс дҟарҵоит. Акырынтә иԥсҭазаара ашәарҭа иҭаргыланы аибашьцәа рыбжьара реимадарақәа анрыбжьаԥҵәалоз, аӷа иахьибарҭаз аҭыԥхтырақәа рахь дцаны аимадара шьақәиргылон. Иара убас, Тамшь адесант рыӡхыҵра ашәарҭадара арманшәалараз имҩаԥгаз ажәыларагьы далахәын. Абасала иҿырԥшыгаз еиҿамсреи, аҭагылазаарақәа егьа ишәарҭазаргьы иааирԥшуаз агәымшәареи азы, абатальон акомандаҭареи, абатальон аимадара аҟәшеи рыхьӡала иҟаҵаз ахзырхарала ианашьан аҳәынҭқарратә ҳамҭа ҳарак «Агәымшәараз» амедал. Быҭәба Ҭемыр Заур-иԥа аибашьра аилгамҭаз 17 шықәса данырҭагылаз, арратә маҵзура шынаигӡоз машәырла дҭахеит.
Аиашьа аиҵбы Быҭәба Асҭамыр Заур-иԥа еиҳау аҵара • далгахьеит, иахьа аус иуеит Аԥсны аҳазалхратә усбарҭа аус220 221
зуҩыс, акапитан ичын имоуп. Асҭамыр Заур-иԥа ианиаамҭаз аҭаацәара аԥиҵеит, Кәакәасқьыр-ԥҳа Кристина Борис-иԥҳаи иареи рыԥсҭазаара еиларҵеит, дырхылҵит ԥҳак: Быҭә-ԥҳа Амина Асҭамыр-иԥҳа, макьана дсабиуп. Аԥсны аҳәынҭқарра ашәҟәҭыжьырҭаҿ аредақторс аус зуа Гьерхьелиа-ԥҳа Флора лхаҵа Быҭәба Заури лареи ирбаз раԥхьаӡатәи рмаҭа Амина хәыҷы илеигәырӷьаҵәа иҟоуп. Иахьа ҳаҷкәынзаҵә ҳәа изхәаԥшуа Быҭәба Асҭамыр ихылҵышьҭрала иҵегьы ирацәаҩны амаҭацәа рбартә еиԥш, андугьы абдугьы разҟыс ҳазшаз ириҭааит.
Быҭәба Нодар Бақа-иԥа диит 1952 шықәса март мза • 19 рзы, Очамчыра араион Ԥақәашь ақыҭан. Аҵара иҵон Ԥа-қәашьтәи аиҵбыратәи абжьаратә школқәа рҟны. Ашкол даналга ашьҭахь дцаны дҭалоит Пензатәи аполитехникатә институт, аха нас ихатәгәаԥхарала изанааҭ иԥсахразы диасуеит Пен-затәи ақыҭанхамҩатә инстиут ашҟа, қәҿиарала дагьалгоит 1978 шықәсазы. Иҵара хыркәшаны даныхынҳә ашьҭахь, Ԥақәашь ақыҭа аколнхараҿ еиуеиԥшым азанааҭқәа рыла аус иухьан. Асовет ҳәынҭқарра ду еилаҳаны, аколнхарақәа уаҳа рыӡбахә амҳәаӡо ианықәӡаа ашьҭахь аҩнытә усқәа иҽырзикит, иахьа ихатә баҳча имоуп, ихатәџьабаала ацитрустә нхамҩа иаҭнихуа ала иҭаацәеи иареи рхы аланыҟәыргоит.
Нодар Бақа-иԥа дҭаацәароуп, Аҭара ақыҭа ииз иԥшәма ԥҳәыс Кәыҵниа-ԥҳа Лариса Тули-иԥҳаи иареи ирхылҵит ҩыџьа аԥацәа:Быҭәба Адамыр Нодар-иԥа, Быҭәба Аслан Нодар-иԥа. Аешьа аиҳабы Адамыр Нодар-иԥа Ԥақәашьтәи абжьаратәи ашкол даналга ашьҭахь, Аҟәатәи аҳәынҭқарратә коллеџь дҭаланы далгоит. Иҵара аныхиркәша ашьҭахь иҩныҟа дхынҳәны иқыҭаҿ афермерра иҽазикуеит, алҵшәа бзиақәа иманы иахьа уажәраанӡагьы ихатәџьаабала аус иуеит. Адамыр ианаамҭаз аҭаацәара далалоит, иԥшәма ԥҳәыс Қацә-ԥҳа Есма Мирон иԥаҳаи иареи хҩык ахшара рхылҵит: Быҭәба Адгәыр Адамыр-иԥа, Быҭәба Наур Адамыр-иԥа,Быҭәба Демыр Адамыр-иԥа.
Адамыр иашьеиҵбы Быҭәба Аслан Нодар-иԥа иакәзар,
уааиегәырӷьартә хшарала дыҭбаахеит. Иԥшәмаԥҳәыс Џьуӷьелиа-ԥҳа Кристина Ҷыҷыкәа-иԥҳаи иареи ирхылҵит ԥшьҩык ахшара, ҩыџьа аԥацәеи ҩыџьа аԥҳацәеи: Быҭәба Ҭемыр Аслан-иԥа, Быҭәба Еснаҭ Аслан-иԥа, Быҭә-ԥҳа Сариа Аслан-иԥҳа, Быҭә-ԥҳа Садиа Аслан-иԥҳа. Ахшара раб Аслан Нодар-иԥа иахьа аус иуеит Аԥсны аҳәынҭқарра ашәарҭадара ахьчара (СГБ) аусбарҭа аусзуҩыс.
Быҭәаа ианакәзаалакгьы абжьы зхаз ашәаҳәацәа шьахәқәақәагьы рылиаауан. Ҿырԥштәыс иаагозар Аҭара ақыҭан инхоз Быҭәба Шьааб иԥацәа, аишьцәа Быҭәба Таииеи Быҭәба Расыми, иара убас Расым ихылҵыз Быҭәба Нури Быҭәба Валикәа Сеилаҳ-иԥа ихылҵыз Быҭәба Славики абжьы бзиа зхаз шәаҳәацәан. Быҭәба Нури иакәзар, хыхь ишазгәаҭоу еиԥш, ихатәы ашәақәа аԥиҵон, иара убас Аҭара ақыҭан хазы еиҿкааны иман ақыҭатә (хор) шәаҳәацәа еидызкылоз жәлар рансамбльгьы.
Иҟан ҭаацәаныла ашәа ахьеицырҳәозгьы, убасеиԥш аҟазара злаз ҭаацәаран Быҭәба Бақа иҵакырагьы. Аԥхын мшқәа рзы ашәшьыра иныҵатәаны хәыҷла дула ашәа анеицырҳәоз иаҵашьыцуаз рацәаҩын, урҭ рашәаҳәашьа бзиа ибаны шьыбжьонлеи мамзаргьы хәылбыҽхалеи инеидтәаланы ианшәаҳәоз агәылацәагьы рыдеизалон. Лассы-лассы ашәа зҭыҩҩуаз Быҭәба Бақа иашҭаҿ ныҳәак ыҟазшәа еснагь ашәаҳәареи акәашареи агмызт, ашәаҳәара бзиа избоз агәылацәагьы нарыдтәаланы ашәа рыцырҳәалон. Убри азын акәхап, ашәаҳәара азҟазахара дшыхәыҷыз доуҳала ишьҭызкааз Быҭәба Нодар Бақа-иԥа ақыҭаҿ ихатә усқәа иҽырхаршәаланы, иахьа Очамчыра араионаҿ еиҿкаау жәлар рвокал инструменттә ансамбль «Ерцаху» аҟны, ашәаҳәараз абаҩхатәра злоу аҟаза ҳәа дыԥхьаӡаны ахапа ҳәаҩыс дызрымоу.
Аԥсҭазаараҿ иҟоу разҟуп, насыԥуп рҳәоит иахьагьы, • ҳәарада иагьиашоуп, избанзар ауаҩы арызҟи анасыԥи ицымныҟәар нас зегь рыла дуаҩызаҵәхоит, убас дшыҟоу мацара дагьымҩасуеит, аха аразҟи анасыԥи мчыла иузаагом ҳазшаз уанимырманшәала. Ирацәаҩымзаргьы заҟаҩы аҳәса аамгакәа, аҭаацәара аԥҵара иахьымӡакәа имҩасхьоузеи, урҭ рабшьҭрақәа ыҟазаргьы хаҭала дара рышьҭамҭа ҿыцәаауеит хшарада ианаанхалак. Уи азыҳәан аӡәы аарак идԥхьаӡалара иашамзар ҟалап, избанзар аҭаацәа
222 223
раԥҵара зҭахымда, аха аԥҳәысаагара знык ауаҩы данахыԥалак нас ицәыуадаҩхоит агәаӷьра, уи анаҩсангьы хаҵа имцац иқәлак лыԥшаарагьы изымариахом. Иара убас иахьыҟалахьоу ыҟоуп, иахьагьы иҟалалоит усеиԥш, еиднагалаз хаҵеи ԥҳәыси хшара дырхылымҵыкәа ианымҩасуа, убри аамҭаз урҭ рахьынтә иҟалоит даҽаџьарантә ҵеик дааганы данырааӡоугьы, аха ари даҽа усуп. Убасеиԥш ҵеик дихылымҵыкәа имҩасыз дыруаӡәкхеит, Быҭәба Бақа ишьҭанеиуаз иашьеиҵбы Быҭәба Кауна Нарықь иԥагьы. Ахьӡ-аԥша игмызт, ақыҭаҿ ҳаҭыр зқәыз уаҩын, дахьеицырдыруаз ақыҭақәа рацәан, аха ишилахьынҵахаз еиԥш, ԥҳәыск даамгакәа, хшарагь димамкәа иԥсҭазаара далҵит, 1971 шықәса рзы 66 шықәса дшырҭагылаз.
1979 шықәсазы 69 шықәса дшырҭагылаз зыԥсҭазаара • иалҵыз Быҭәба Гого Нарықь-иԥа иашьцәа дреицәамкәа нхарала-нҵырала бзиа иҟаз нхаҩын, аԥсуа гьамала иааӡаз, зџьа зызгьамаз, ачеџьыка еснагь изцыз, ҳаҭыр зқәызгьы уаҩын. Гого Нарықь-иԥа ҩынтә аҭаацәара далалахьан, милаҭла иаурысыз аԥхьатәи иԥҳәыс Иакуба Лидиеи иареи дырхылҵит ҷкәынак: Быҭәба Борис Гого-иԥа. Ишдыру еиԥш, аӡәы иҭаацәа рныӡбра аӡәгьы дақәиҭӡам, иани иаби ракәзааит, аҭахызаргьы иашьцәа ракәзаргьы џьара бжьгарак ирымҭозар абас ҟауҵароуп ҳәа акы идҵара иашам. Избанзар, аԥсҭазаараҿ иҟалалоит хаҵеи ԥҳәыси изеинымаалакәа, мамзаргьы даҽа мзызқәак рҵыхәала еиқәышаҳаҭханы рхатәгәаԥхарала ианеилыҵуагьы. Ҵабыргны хаҵеи ԥҳәыси реилыҵра игәырхьгоуп, ахшара рзыҳәангьы ирыцҳара духоит, аха уаҳа ԥсыхәа аныҟамлалак еиԥырҵыр акәхоит. Быҭәба Гогогьы убасеиԥш аҭагылазаара дақәшәеит, еилыҵит аԥхьатәи иԥҳәыси иареи, ихылҵыз аҷкәын Быҭәба Борисгьы дшыхәыҷыз иан дылгеит.
Быҭәба Борис Гого-иԥа иахьа аԥсшәа ахьынӡаидыруа, ԥсуа ҵасла дахьынӡааӡоу адырра уадаҩуп, аха иӡбахә заҳақәахьоу иашьцәа изларҳәо ала иан данылгоз зынӡа дхәыҷын. Иабацәа рҵасқәа иааигәагь иҟам, ихатәы бызшәагь издыруам ҳәоуп урҭ ишазгәарҭо, аха уи ихы-иҵыхәа, иҭаацәара уҳәа нарҭбааны ирзымдыруазаргьы, иахьа иара Краснодар дшынхо заҵәык ауп еилкааны ирымоу.
Быҭәба Гого аҩбатәи иԥҳәыс Ԥачлиа-ԥҳа Шьушьа Аслан-иԥҳа илхылҵит хҩык аԥҳацәа: Быҭә-ԥҳа Римма, Быҭә-ԥҳа Алла, Быҭә-ԥҳа Лариса.
Быҭә-ԥҳа Римма Гого-иԥҳа Тҟәарчал инхоз Кьышьмариа • Заури лареи рыԥсҭазаара еиларҵеит, илхылҵит 4-ҩык ахшара, ҩыџьа аԥацәеи ҩыџьа аԥҳацәеи. Ахшара раб З.Кьышьмариа занааҭла машьынаныҟәцаҩын, аха иара данқәыԥшыз аахижьҭегьы аҟазара ицәара иалан, асценаҿ дцәырҵны ахәмарраз еснагь агәыблра иман аҟнытә, Тҟәарчал еиҿкааз жәлар ртеатраҿ (аԥ-хьа абас акәын ишахьӡыз), иусура иҽахаршәаланы аҟазарагьы иҽазикуеит, уаҟа иқәдыргылоз иарбанзаалакгьы иҽалархәны акыр рольқәа наигӡахьан. Атеатртә ҵара дшалымгацызгьы ибаҩхатәра иабзоураны ҟазарыла иааирԥшхьаз ахаҿсахьақәа акыр ирацәан аҟнытә, насгьы асценаҿ аџьабаа рацәаны иахьибахьаз азы Аԥсны акәыльтура зҽаԥсазтәыз ҳәа ахьӡ ихҵан, ашьҭахь Аԥсны жәлар рартист ҳәа ахьӡ ҳарак ихырҵеит. Кьышьмариа Заур иахьа дахагылоуп, ибаҩхатәреи иџьабааи зегь здиҵахьаз, 1990 -тәи ашықәсқәа рзы Шә.Ԥачалиа ихьӡ ахҵаны, Тҟәарчалтәи аҳәынҭқарратә театр ҳәа иҟарҵаз анапхгаҩыс.
3. Кьышьмариа ихы ихшара уҳәа, рызегьы ҳәоуеиқәшәала еицынхоз ҭаацәаран, зегь рыла уаареигәырӷьартә иҟан, иԥшәма ԥҳәыс диԥымхазҭгьы. 2014 шықәсазы иаалырҟьаны лыԥсҭазаара далҵит, ԥшьҩык ахшара зааӡаз Быҭә-ԥҳа Римма Гого-иԥҳа.
Егьырҭ аеҳәшьцәа руаӡәык Быҭә-ԥҳа Алла Гого-иԥҳа • Мыркәыла инхоз Гогохьиаа дырҭацан, уигьы ԥшьҩык ахшара лхылҵит. Аеҳәшьцәа иреиҵбыз Быҭә-ԥҳа Лариса Гого-иԥҳа Џьырхәа ақыҭан инхоз Ажьиба Назырбеи лареи рыԥсҭазаара еиларҵеит, аха лхаҵа машәырла (амашьына авариала) данҭаха ашьҭахь, илхылҵыз лыӡӷаб заҵә длыманы Аҟәаҟа нхара диасуеит.
Быҭәба (Киҵ) Грышьа Нарықь-иԥа диит 1911 шықәсазы, • Очамчыра араион Ԥақәашь ақыҭан. Усҟантәи аамҭақәа рзы ихарҭәаамыз Ԥақәашьтәи абжьаратәи ҵарақәа данрылга ашьҭахь,
224 225
дышқәыԥшӡаз ихы-игәы зызцаз аҵарадырра иациҵарц иҭаххоит, дцаны дагьҭалоит Москватәи ауниверситет азиндырратә факультет. Қәҿиарала иҵара аныхиркәша ашьҭахь иԥсадгьылахь дхынҳәны, еиуаеиԥшымыз аамҭақәа рзы аус иухьан Ԥақәашь раԥхьаӡа акомҿареидгыла анеиҿыркааз амаӡаныҟәгаҩыс, ашьҭахь диаргоит Очамчыраҟа. Акраамҭа аус иуит Очамчыратәи араион акомҿареидгыла Актәи амаӡаныҟәгаҩыс.
Абаҩхатәра злаз, усҟантәи аамҭақәа рзы еиҳау аҵарақәа змаз аԥсуаа акырӡа ианмаҷыз еиҳау азиндырратә ҵара иалгахьаз, Быҭәба Грышьа ашьҭахь изанааҭ ала аусура иҽазикуеит. Еиуаеиԥшымыз аамҭақәа рзы акыр шықәса инеиԥанкыланы аус иухьан Гагра, нас Очамчыреи Гәдоуҭа араионқәеи рҟны прокурорс. Ашьҭахь диаргоит Аҟәа ақалақь Адукатцәа рколлегиа ахантәаҩыс, аамҭакала далырхуеит Аԥсны Иреиҳаӡоу Аӡбарҭа алахәылаҩыс.
Быҭәба Грышьа изанааҭ анаҩсангьы аус иухьан егьырҭ анаплакқәа рҟынгьы, аамҭаказ дыҟан Абсоиуз ахантәаҩы ихаҭыԥуаҩыс, ашьҭахь дҟарҵеит Аԥсны азеиԥшкрыфарҭақәа (обшьчепит) аила-заарақәа рхантәаҩыс уҳәа, убас аҭакԥхықәрақәа зцыз егьырҭ амаҵурақәа рҟынгьы акыр џьара аус иухьан. Грышьа Нарықь-иԥа ианиаамҭаз аҭаацәара аԥиҵеит, Кобахьиа-ԥҳа Ката Нестор-иԥҳаи иареи рыԥсҭазаара еиларҵеит, аха ахшара дырхылымҵит. Ашьҭахь ԥак иаҳасабала ааӡара дыргеит Грышьа иашьа Быҭәба Бақа ихшаз иԥеиҳаб, хыхь инарҭбааны зыӡбаху арбоу Быҭәба Заур Бақа-иԥа.
Зыжәлар рзы аџьабаа ӷәӷәа збахьаз, Аԥсны аҩнуҵҟа деицырдыруа ҳаҭыр ду зқәыз Быҭәба (Киҵ) Грышьа Нарықь-иԥа иԥсҭазаара далҵит 1993 шықәсазы 83 шықәса анихыҵуаз. Быҭәба Грышьа иашьцәа еиҳабацәа Быҭәба Бақа, Быҭәба Кауна, Быҭәба Гого ақыҭанхамҩаҿ аџьабаа ду збахьаз, Ԥақәашь ақыҭа аколнхараҿ иҿырԥшыганы активла аус зуаз, ақыҭсовети аколнхара абригадақәеи рнапхгарақәа ныҟәызгахьаз, ақыҭа анапхгаҩцәа еснагь ирывагалақәаз ракәын. Быҭәба Нарықь иԥацәа рыԥшьҩыкгьы акоммунисттә партиа иалан, рыԥсы ҭанаҵы акоммунисттә идиологиа иацныҟәон, апартиа ирыднаҵоз иарбанзаалакгьы уалԥшьас иԥхьаӡаны инарыгӡон.
Ԥшьҩык аешьцәа раҳәшьазаҵә Быҭә-ԥҳа Ҷут Нарықь-иԥҳа • ианлыхәҭаз аҭаацәара далалеит, Бедиа ақыҭан инхоз Аԥшьлаа Иуа Мачагәа-иԥа диман. Рыхшареи дареи гьамала еицынхоз, зхатә ԥхӡашала ихандеиуаз ҭаацәаран. Ҷут Нарықь-иԥҳа илхылҵит ԥшьҩык аҷкәынцәеи ӡӷабки: Аԥшьлаа Терент, Аԥшьлаа Ардауан, Аԥшьлаа Гули, Аԥшьлаа-ԥҳа Ҭаликәа.
Ԥақәашь дынхон даараӡа ҳаҭыр ду зқәыз, ауаҩ ҟәыӷа • ҳәа еицырдыруаз Быҭәба Елызбар Кәына-иԥа. Ԥақәашь ақыҭа Кациҳабла иқәынхоз хәыҷгьы-дугьы изгәдууны «бабаду» ҳәа ишьҭан. Ианакәзаалакгьы ақыҭаҿ унеишь-уааишь ҳәа зарҳәоз иакәын, усеилыргатәык аныҟалоз иара дыҟамкәа иалацәажәомызт. Елызбар иҟәыӷара адагьы дагьжәабжьҳәаҩын, иара ихааназ қьаадк ианызҵаша дҟамлеит акәымзар, иидыруаз ажәытә жәабжьқәа даара ирацәан, даараӡа еиҿкаангьы ацәажәара иазҟазаз уаҩын. Дызхааныз ацәгьеи абзиеи рацәан, аҿаца-аҿацаҳәа данцәажәоз бзиа ибаны ииҳәоз иазыӡырҩуан. Усҟантәи аамҭа иақәнагахашала акыр зымпыҵакыз уаҩын, згәы ҭганы инхоз-инҵуаз нхаҩын, инеиԥынкыланы шықәсы рацәала есышықәса ирахә иманы ашьха дцалон. Кациҳабла инхо иахьагьы ирҳәоит, еснагь хыбаҩыс иҳамаз Быҭәба Елызбар иакәын ҳәа. Ибзианы ихаану иахьагьы дыргәаларшәаны абасала иӡбахә иалацәажәоит, насгьы иқәлацәаз изларҳәоз ала Елызбар цәгьала дуаҩыхаан, аха ианиааз ацәгьарахь дурхаргьы аӡәы сицәшәап ҳәа иҟамыз иакәзаарын.
Быҭәба Елызбар иԥшәмаԥҳәыс Ҳаг-ԥҳа Гаине иареи ирхылҵит ҩыџьа аӡӷабцәа: Быҭә-ԥҳа Багьыл, Быҭә-ԥҳа Лена. Багьыл Елызбар-иԥҳа хаҵа дрыман, Ԥақәашь ақыҭан инхоз Тапаӷуа Мамиеи лареи игәаԥхеибашьаны рыԥсҭазаара еиларҵеит. Илхылҵит ҩыџьа ахшара, ԥаки ԥҳаки: Тапаӷуа Сергеи, Тапаӷуа-ԥҳа Липа.
Уи лаҳәшьа Быҭә-ԥҳа Ленагьы Ԥақәашь ақыҭан хаҵа дрыман, Курцаӡе Грышьеи лареи рыԥсҭазаара еиларҵеит, дырхылҵит ҷкәнаки ӡӷабки: Курцаӡе Џьумбер Грышьа-иԥа, Курцаӡе Талико Грышь-иԥҳа
Абраҟа иазгәаҭатәуп, Быҭәба Елызбар маҭацәас имаз рых-ҩыкгьы, аешьеи аеҳәшьеи Сергеии Лилеи Тапаӷуаа, нас Курцаӡе
226 227
Џьумбери шыхәыҷқәаз рабду иҩны ишиааӡаз, ашьҭахь урҭгьы ирызҳаны иҭаацәарахеит. Аԥсҭазаараҿ акыр збахьаз-изаҳахьаз, ақәра ду нҵны акыргьы зхызгахьаз Быҭәба Елызбар Кәына-иԥа иԥсҭазаара далҵит 123 шықәса дшырҭагылаз 1974 шықәсазы.
Ԥақәашь ақыҭан дынхон Быҭәба Елызбар иашьа Быҭәба • Ӷото Кәына-иԥа. Уи иԥшәмаԥҳәыс Лацәыш-ԥҳан, Маро лы-хьӡын, илхылҵит ҩыџьа ахшара, ӡӷабки ҷкәынаки: Быҭә-ԥҳа Наҭела, Быҭәба (Гәыра) Жора.
Ӷото иԥҳа Наҭела (Ԥача) аҭаацәара далалеит, Латариа Димеи лареи рыԥсҭазаара еиларҵеит, илхылҵит хәҩык ахшара, ԥшьҩык аҷкәынцәеи ӡӷабки. Ӷото иҷкәын Быҭәба Гәыра дынхон Ԥақәашь ақыҭан Кациҳабла ҳәа иахьашьҭоу, нхара-нҵыралагьы даара бзиа дыҟан. Аханатә аахысгьы зхатәԥхӡашала инхоз нхаҩын, ичеџьыка, иламыс, иаҳаҭыр уҳәа, иқыҭан ахьӡ змақәаз дыруаӡәкын. Иԥшә-маԥҳәыс Ҭаниа-ԥҳа Светлана Бардыӷә-иԥҳаи иареи дырхылҵит аԥазаҵә: Быҭәба Ерик Гәыра-иԥа.
Аԥсны жәлар рџьынџьтәылатә еибашьра аамҭаз, Ԥақәашь ақыҭагьы ақәылаҩцәа амитә азааргеит. Абџьар кны ирҿагылаз ԥақәашьаа реибашьцәа иахьырзымиааиуаз агәаӷ шьҭыхны, ақыҭа ахымца иаирблырц еиуеиԥшым артилерриатә шьақәгылақәа рыла алахысрақәеи абомба алажьрақәеи лассы-лассы еиҿыркаауан. Убасеиԥш ҽнак зны излагаз ақыҭа алахысраан иԥжәаз аснариад аҟәырҷахала дҭахеит, Гәыра иԥшәма ԥҳәыс, Ҭаниа-ԥҳа Светлана.
Ус аибашьрагьы еилгеит. Ирхылҵыз рыҷкәын заҵә Быҭәба Ерик ианиаамҭаз аҭаацәара далалеит, Шьоууа-ԥҳа Мадинеи иареи рыԥсҭазаара еиларҵеит, дырхылҵит аҷкәын: Быҭәба Дамеи Ерик-иԥа. Ани абаи макьана иҿарацәоуп, аԥхьаҟа хылҵла иҵагьы иҭбаахартә еиԥш аамҭагьы рымоуп. Рхәыҷы заҵә Быҭәба Дамеи Аҟәатәи абжьаратәи ашколқәа руакаҿ дҿырԥшыганы аҵара иҵоит. Дамеи хәыҷы иҵара иҽахаршәаланы, Аԥсны аҳәынҭқарра ахәыҷтәы акәашаратә ансамбльгьы далоуп, ари аус аҟынгьы аҟазараз абаҩхатәра шилаз ааирԥшит.
Быҭәба Ерик Гәыра-иԥа иҭаацәеи иареи иахьа Аҟәа ақалақьаҿ инхоит, занааҭла иара машьынаныҟәцаҩуп, ихатәы машьынала акрырҳаны иҭаацәа аланыҟәигоит. Ерик иаб Быҭәба (Жора) Гәыра аибашьра ашьҭахь акраамҭа иқыҭаҿ дынхон, аха иаалырҟьаны ицәа иалаҽыз ачымазара даныхҭанакы, насгьы ақыҭаҿ ихала аагылара шьҭа илымшоушәа аниба ашьҭахь иԥа Ерик иахь даауеит, аха ачымазара мыждагьы есааира иара атәы ҟанаҵон. Быҭәба (Жора) Гәыра Ӷото-иԥа ихьуаз ачымазара изхымгакәа, Аҟәа иԥа иҟны дшыҟаз иԥсҭазаара далҵит 2013 шықәсазы.
БЫҬӘБА БЫРДЫӶӘ (БЫДЫӶӘ) САЛМАҚӘА-ИԤА
ИХЫЛҴШЬҬРА
Аӡиас мҩаск еиԥшушәа инырхәа-аархәашәа, аҟәаԥа-ҿаԥара дгьыл иагәылганы инеиуа амҩа уаныланы ушнеиуа, ус Ԥақәашь ақыҭа иҟоу ахәы ԥшӡа ҳаракқәа руакаҿ уахьынхало Быҭәаа аишьцәа рабиԥарак ахьынхо аҳабла уналагылоит, уи Быҭәаа рхәы ҳәагьы иашьҭоуп. Абраҟа акәын иахьынхоз-иахьынҵуаз, 1836 шықәсазы ииз Быҭәба Бырдыӷу Салмақәа-иԥы ихшара. Раԥхьаӡа абшьҭрак еицатәыз, аха нас есааира хылҵшьҭрала иҿианы уааԥсырала еизҳацыԥхьаӡа, нас дгьылҭыԥла инахара-аахараны анхара иалагеит. Быҭәаа рҵакыра ахьынеихьаԥшу ахааназгьы рхы иазрыцҳаны иҟамлацызт, жәытәнатә аахижьҭегьы ирфашаз-иржәшаз еснагь ирыман, рырахә-рышәахә рацәан, еихашьшьы иҟаз рбаҳчаҭрақәа рҿы аҵәа, аҳа, аца, атама, ашымҳа уҳәа, ашәыреихаҳақәа рацәаны ирыҵакын. Рӡахәаҭрақәа рҿы еиншәыла есышқәса иҿырхуаз хкыла аԥсуа ажьеиқәаҵәақәа аеҳәаҿ ихәаны, нас аҳаԥшьақәеи ауалырқәеи ирҭарҭәоз аҩыеиқәаҵәа цаҳә-цаҳәо арахь иҭыԥаны ацԥхьқәа уҿаԥалон. «Уа, аԥшәма уҟоума!» – ҳәа, аҽнышьыбжьон мҩасҩык ибжьы аагар, аирӡ хыхәхәо ҩыла ирҭәны, араса, аџьанџьыхәа, алаҳарҩа уҳәа, ачеџьыка рнапы иқәыргыла агәашәаҿ иԥылон. Дасу рыҩнаҭақәа рҿы асас ихәы еснагь иҵәахын, ашьтәақәа шьны ҳаҭыр иқәырҵон, иара убас изламҩацыз асас ишьҭаларҭа ҳәа , даҽа цәарҭакгьы хазы ирхианы ирызгылан.
228 229
Ԥақәашь инхо иахьатәи абиԥара излардыруа ала Быҭәба Бырдыӷу ҩынтә аҳәса ааигахьан, раԥхьатәи иԥшәма ԥҳәыс Харчлаа-ԥҳаи иареи ирхылҵит ԥшьҩык аԥацәа: Быҭәба Баџьга Бырдыӷә-иԥа, Быҭәба Камшьышь Бырдыӷә-иԥа, Быҭәба Кьышьуард Бырдыӷә-иԥа, Быҭәба (Кико) Акакь Бырдыӷә-иԥа. Бырдаӷу аԥҳа димамызт аҟнытә, Ԥақәашь ақыҭан аныхаԥааҩыс иҟаз Саџьаиак иԥҳа еаҳәшьас дҟаҵаны диааӡон.
Хыхь ишазгәаҭо еиԥш, 1941–1945 шықәсқәа рзы Аџьынџьтәы-латә еибашьра Дуӡӡа аныҟала, Ԥақәашь инхоз Быҭәаагьы ирыцрамсыр амуит, бри аибашьра дуаҿ иҭахеит Бырдыӷә иԥацәа, 1899 шықәсазы ииыз Быҭәба Кьышьуарди, 1917 шықәсазы ииз Быҭәба Акакьи.
Ԥшьҩык ахшара раб Быҭәба Бырдыӷә 74 шықәса данырҭагылаз аламҭалаз, раԥхьатәи ихатәҩыза Харчлаа-ԥҳа даачмазаҩханы лыԥсҭазаара далҵит, уи аамҭаз (аибашьраҿ ибжьаӡыз, иҭаацәа-рамхацыз Быҭәба Акакь ида) егьырҭ зегьы аҳәсақәа ааргахьан, ирхылҵхьаз ахшарагь ыҟан. Ажәытәтәи агәамчду зызҭаз, ашьха ҳауа иааӡахьаз Быҭәба Бырдыӷу ашьҭахь даалаган, Отаԥ ақыҭан инхоз, иара димаҭазар ихәҭан ҳәа ззуҳәашаз, иара иаҵкыс зықәра акырӡа имаҷыз Воу-ԥҳак даалацәажәан ԥҳәысс дааигеит. Аҩбатәи иԥҳәысхаз Воу-ԥҳа дылхылҵит ԥак, хьӡысгьы ирҭеит Бабышь.
Быҭәба Бабышь хәыҷы ҩбаҟа шықәса ихыҵхьаны еиԥш, зықәрахь инеихьаз иаб Бырдыӷә 82 шықәса анихыҵуаз 1928 шықәсазы иԥсҭазаара далҵит. Дышқәыԥшыз иԥҳәысеибахаз Воуԥҳа ԥшрала-сахьала ссирӡак лакәын ҳәа рҳәон илхааныз зегьы, лабхәындацәагьы даараӡа ҳаҭыр лықәырҵон, еҳәшьак леиԥш бзиа дырбон. Ус аамҭа ԥыҭк аныбжьыс, лабхәындцәа дрыцҳашьаны дара рнапала анасыԥ лзырԥшааит, лхатә ҩызагьы маҳәык иаҟара дыԥхьаӡаны иаҳаҭыр рбон.
Ари аныҟалаз 1928 шықәсазын ауп. Аҷкәын дызмамыз Быҭәба Камшьышь рҭаца Воу-ԥҳа хаҵа даныршьҭ ашьҭахь, аԥхьа илыхшаз рашьа хәыҷы Бабышь иара иҩнаҭаҿы даанкыланы иааӡара иҽазикит. Камшьышь иԥҳәыс Жьаниа-ԥҳа Бубцеи иареи ирааӡоз «Бабышь дымсит» ҳәа данырнықәуаз аӡы ржәуамызт. 1941-1945 шықәсқәа рзы Аџьынџьтәылатә еибашьра Дуӡӡа ианалагаз, усҟан Быҭәба Бабышь ихыҵуаз 12 шықәса ракәын. Иашьцәа аиҳабацәа зегьы уеизгьы еибашьра иҟан, уи аамҭаз иара иқәра аҵанакуамызт аҟнытә ихала аҩны даанхеит.
СССР атәылаҿ излагаз аибашьра ду ацхыраара аҭахын, насгьы Ԥақәашь ақыҭаҿ аус зушаз ахацәа рхыԥхьаӡара азхомызт аҟнытә, зыбаҩ иацәымаашьоз, акы азыҳәан ахеигӡара ҟазымҵацыз Быҭәба Бабышь иқәра шмаҷызгьы ихәыцшьеи игәырҵҟәыли шыбзиаз анырба, ашьҭахь игәра ганы аусура даладыргеит ақыҭанхамҩа аколнхараҿ абригада абригадирс. Аколнхаратә усқәа дшырҿыз, ус аибашьрагь еилгеит. Дзааӡаз иашьеиҳаб Быҭәба Камшьышь ида егьырҭ иашьцәа еиҳабацәа, Быҭәба Кьышьуарди Быҭәба Акакьи аибашьра аҟынтәи изыхнымҳәит.
Быҭәба Бабышь аҭаацәара далалеит 1949 шықәсазы, ихы лыдикылеит, ацәгьеи абзиеи рҿы иажәа хәшәуп ҳәа инахараны еицырдыруаз Аргәын Ташь иԥҳа Аргәын-ԥҳа Буца. Илхылҵит бжьҩык ахшара, хәҩык аԥҳацәеи ҩыџьа аԥацәеи: аеҳәшьцәа Быҭә-ԥҳа Света Бабышь-иԥҳа, Быҭә-ԥҳа Нанули Бабышь-иԥҳа, Быҭә-ԥҳа Мимоза Бабышь-иԥҳа, Быҭә-ԥҳа Валина Бабышь-иԥҳа, Быҭә-ԥҳа Роза Бабышь-иԥҳа, аешьцәаБыҭәба Витали Бабышь-иԥа, Быҭәба Емзар Бабышь-иԥа.
Ахшара реиҳабы Быҭә-ԥҳа Света Бабышь-иԥҳа аҭаацәара • далалеит 1971 шықәсазы. Агәы-бедиа ақыҭан инхоз Баркаиа Омар Макар-иԥеи лареи рыԥсҭазаара еиларҵеит, илхылҵит ҩыџьа ахшара, ԥаки ԥҳаки: Баркаиа Цезар, Баркаиа-ԥҳа Сирена, аҩы-џьагьы ҭаацәарахахьеит.
Баркаиа Омар иԥсҭазаара далҵит 2012 шықәса март мза азы.
Быҭә-ԥҳа Нанули Бабышь-иԥҳа аҭаацәара далалеит 1976 • шықәсазы. Шьҭрала анкьа Гәдаа ақыҭан инхоз, аха нас Очамчыра ақалақьахь нхара ииасыз Ҷолариа Нодар Уџьушь-иԥеи лареи рыԥсҭазаара еиларҵеит, илхылҵит ҩыџьа ахшара, ҷкәынки ӡӷабки: Ҷолариа Роберт Нодар-иԥа, Ҷолариа-ԥҳа Альбина Нодар-иԥҳа.
230 231
Быҭә-ԥҳа Мимоза Бабышь-иԥҳа аҭаацәара далалеит 1977 • шықәсазы. Шьҭрала Ԥақәашь ақыҭан инхоз, иахьа Тҟәарчал ақалақьаҿ инхо Шәқьериа (Славик) Виачеслав Грышьа-иԥеи лареи рыԥсҭазаара еиларҵеит. Ирхылҵит ҩыџьа ахшара, ԥаки ԥҳаки: Шәқьериа Альберт Славик-иԥа , Шәқәери-ԥҳа Фатима Славик-иԥҳа.
Быҭә-ԥҳа Валина Бабышь-иԥҳа Ԥақәашьтәи абжьаратәи • ашкол даналга ашьҭахь лҵара иацылҵаразы дҭалоит Аԥсуа ҳәынҭқарратә университет афилологиатә факультет, лҵара нагӡаны қәҿиарала дагьалгоит аԥсуа бызшәеи алитературеи азанааҭ ала. Ишьҭылхыз лзанааҭ ала аԥхьа аус луан Ԥақәашьи, нас Агәы-бедиатәи абжьаратәи школқәа рҟны, аԥсуа бызшәеи алитературеи рырҵаҩыс. Шықәсқәак рышьҭахь диасуеит Тҟәарчалҟа, уаҟа 1988 шықәса инаркны аус луан Аҟармаратәи абжьаратәи ашкол №3 аҟны, аԥсуа бызшәеи алитературеи рырҵаҩыс.1990 шықәсазы лхатәгәаԥхарала усура диасуеит Аҟармаратәи ахәыҷбаҳча №1 аҟны ааӡаҩыс, уаҟа аус шылуаз ауп Аԥсны жәлар рџьынџьтәылатә еибашьрагьы шлыхьӡаз.
Быҭә-ԥҳа Валина Бабышь-иԥҳа илгәаԥханы ишьҭылхыз арҵаҩы изанааҭ анаҩсангьы, лусура иалагӡаны арҿиара аусгьы лнапы алалкуеит. Данқәыԥшыз инаркны бзиа илбаз алитература азҿлымҳахара иабзоураны, ашьҭахь лхатәы жәеинраалақәа рыҩра лҽазылкуеит. Аџьабаа ду зцу арҿиаратә усхьанҭа камыжькәа иахьа уажәраанӡагьы лхы аус адылулоит, акымкәа лхатәы жәеинраалақәа анылахьан ажурнал «Алашара» адаҟьақәа рҿы, иара убас агазеҭ «Аԥсны ҟаԥшь» аҟынгьы. 1997 шықәсазы, Валина Быҭә-ԥҳа иагьҭлыжьуеит «Сымҩа агәҭыха» ҳәа зыхьӡылҵаз раԥхьаӡатәи лырҿиаратә шәҟәы еиднакылаз лажәеинраалақәа. Ԥақәашь инхо Быҭәаа рахьынтә Валина лыдагьы лашьа Емзар иԥҳа Быҭә-ԥҳа Каролинагьы лаб иаҳәшьа дылҿыԥшзар акәхап, дара аҩыџьа заҵәык роуп иахьа арҿиара знапы алакны иҟоугьы.
Ашколаҿ рҵаҩыс аусура, аҩнытә усқәа, анхара-анҵыра, иара убас ацәгьеи абзиеи рыхьӡара уҳәа, Валина Бабышь-иԥҳа аки-аки илзеиқәылаз иахьа аџьабаа зықәлырӡуа аамҭа иалагӡаны хазы арҿиарагьы агәақәкра имариаусу акәым. Убри аамҭа азымхара иахҟьаны лырҿиаратә усура иахьа маҷк иаанхашәа иҟалазаргьы, уеизгьы Быҭә-ԥҳа Валина абаҩхатәра злалылоу ала, насгьы даныхәыҷыз аахижьҭеи ишьҭылкааз арҿиаратә доуҳа лхымԥсаакәа аԥхьҟа еиҭах илылаҿыхараны ишыҟоу агәра мгашьа амаӡам. Убри аҟнытә, аԥхьаҩцәа аԥхьаҟа ирыдылгалаша зеӷь ыҟам ажәеинраала шьахәқәа, иҵагьы имаҷымкәа илымҟәыҵыҵраны ишыҟоу ала агәыӷра зегьы ирымоуп.
Быҭә-ԥҳа Валина аҭаацәара далалеит 1992 шықәсазы. Тҟәарчал инхоз Шьоууа (Сергеи) Сериожеи лареи рыԥсҭазаара еиларҵеит, дырхылҵит аԥҳа: Шьоууа-ԥҳа Гәында.
Аԥсны жәлар рџьынџьтәылатә еибашьра анеилгагьы Тҟәарчал ақалақьаҿ ахныҟәгара зынӡа ианыуадаҩхаӡа, ашьҭахь нхара ииасуеит Гәылрыԥшь араион Уарча ақыҭа ашҟа. Адгьыл иқәаадрыхуаз ада ауалафахәы зынӡа ианыҟамыз, насгьы аибашьра ашьҭахь ашколаҿ аусура агәаӷьра аныуадаҩыз, рҵаҩцәас аус зуаз ҽнак чахык анрырҭоз аамҭаз Быҭә-ԥҳа Валинагьы Уарчатәи абжьаратәи ашкол аҟны рҵаҩыс аусура далагоит. Аԥсуаа рхәыҷқәа рааӡара анаҭахыз, ахныҟәгараз ауадаҩрақәа аныҟаз аамҭаз аԥарарҳара дашьҭамлакәа арҵаҩы иуалԥшьа анагӡара лҽазылкуеит, иахьа уажәраанӡагьы Уарчатәи абжьаратәи ашкол аҟны аус луеит лзанааҭ ала, аԥсуа бызшәеи алитературеи рырҵаҩыс.
Уарча ақыҭан ԥшьаала хаҵеи-ԥҳәыси шынхоз-ишынҵуаз, аџьабаа еицаҵагыланы ишеицыхандеиуаз ус иаалырҟьаны 2005 шықәсазы даачмазыҩхан, қәра дук нымҵыкәа иԥсҭазаара дал-ҵит Валина лыԥшәма хаҵа Шьоууа Сергеи. Лхәыҷызаҵә лааӡара уҳәару, анхара-анҵыра иацу аџьабаа уадаҩ уҳәару, ахаҵа усгьы аԥҳәыс усгьы Валина лыхәда инықәлеит. Абасала азаҵәреи аџьабааи иацу ауадаҩрақәеи лахьынҵас ишлоузгьы акала лхы аҵамырхакәа, лусурагьы камыжькәа, хазы аҩнытә усқәагьы лҽыр-харашәаланы илыхшаз Гәында хәыҷы напы лыгмыжькәа длааӡеит, аҵара ллырҵеит.
Быҭә-ԥҳа Валина лыԥҳазаҵә Шьоууа-ԥҳа Гәында Сергеи-иԥҳа Уарчатәи абжьаратәи ашкол ибзиаӡаны даналга ашьҭахь дҭалоит, Аԥсуа ҳәынҭқарратә университет аҭоурыхтә факультет. Ари азанааҭ ала ибзиаӡаны даналга, лҵара иҵагьы иацылҵаразы
232 233
дҭалоит Аԥсуа университетаҿ иаарту аспирантура. Аҵарадырраз абаҩхатәра злоу, адырра адунеи аҭҵаара иазҿлымҳахаз Шьоууа-ԥҳа Гәында лҵара иалагӡаны аусура далагоит лан аус ахьылуа, лхаҭа дзылгаз Уарчатәи абжьаратәи ашкол аҟны аҭоурых арҵаҩыс, иахьа уажәраанӡагьы уаҟа аус луеит. Заԥхьаҟа анасыԥ бзиа зауша Гәында макьана дқәыԥшуп, макьана аҭаацәара даламлац.
Быҭә-ԥҳа Роза Бабышь-иԥҳа аҭаацәара далалеит 1984 • шықәсазы, Ҷлоу ақыҭан инхоз Џьапуа Сурам Санарда-иԥеи лареи рыԥсҭазаара еиларҵеит. Роза илхылҵит хҩык ахшара, ҷкәынки ҩыџьа аԥҳацәеи: 1987 шықәсазы ииз Џьапуа Баҭал (12 шықәса дшырҭагылаз машәырла 1999 шықәсазы зыԥсҭазаара иалҵыз), аеҳәшьцәа 1988 шықәсазы ииыз Џьапуа-ԥҳа Сиузанна Сурам-иԥҳа, 2000 шықәсазы ииз Џьапуа-ԥҳа Оксана Сурам-иԥҳа.
Быҭәба Бабышь хшарала деизҳаит, дыҭбаахеит ҳәа рыуа-рҭахы рыдныҳәало ишыҟаз, 1979 шықәсазы иаалырҟьаны аҭаацәа ирзы-ҟалеит бзанҵы ирхамышҭыша ахҭыс. Раԥхьаӡа акәны ирыланагалаз аҭаца лбаразы ирҭаауаз ргәылацәа, рыуацәа, рҭынхцәа уҳәа аҭацамш дышрыдырныҳәалоз, аԥҳәыс даазгаз Бабышь иҷкәын Быҭәба Витали иаалырҟьаны игәы бааԥсхеит. Ачара аҿҳәара ԥҵәаны ачараура аҽазыҟаҵара иаҿыз аҭаацәа иахьа-уаҵәы ихгап, дыбзиахап ҳәа ишизыԥшыз уаҳа еиӷьхашьак имоукәа ҽнак зны иаразнакала зынӡа дааиҭашәан, иҭаацәа зегьы шихагьежьуаз, дызгаз закәытә чмазароу рзымдырӡо иԥсҭазаара далҵит.
Быҭәба Витали Бабышь-иԥа ичара аура дахьымӡакәа иааи-қәшәаны иԥсҭазаара даналҵ ашьҭахь, иԥшәмаԥҳәыс Ашә-ԥҳа Света шықәсык аамҵыцкәаны аԥа длоуит, ари гәырӷьара духеит аҭаацәа зегьы рзыҳәан. Дшыҷкәынӡаз зыдунеи зыԥсахыз аб ибла дабаанӡа ииз иҷкәынзаҵә, аҭаацәа аалаган иара ихьӡ ихьӡырҵеит. 1980 шықәсазы ииз, заб илабарҭа змауыз Быҭәба Витали Витали-иԥа иахьа дҭаацәароуп, иԥшәмаԥҳәыс Какубаа-ԥҳа Альбинеи иареи ирхылҵит хҩык аԥҳацәа: 2008 шықәсазы ииз Быҭә-ԥҳа Ариана Витали-иԥҳа, 2010 шықәсазы ииз Быҭә-ԥҳа Мариана Витали-иԥҳа , 2012 шықәсазы ииыз Быҭә-ԥҳа Орнелла Витали-иԥҳа.
Быҭәба Емзар Бабышь-иԥа иахьа дынхоит иаҳәшьа Быҭә-• ԥҳа Валина лгәылараҿ, Гәылрыԥшь араион Уарча ақыҭан. Емзар зхы идызкылаз иԥшәма ԥҳәыс Ҟаитан-ԥҳа Еленеи иареи ирхылҵит хәҩык аԥҳацәа: Быҭә-ԥҳа Кристина Емзар-иԥҳа, Быҭә-ԥҳа Каролина Емзар-иԥҳа, Быҭә-ԥҳа Кама Емзар-иԥҳа, Быҭә-ԥҳа Есма Емзар-иԥҳа, Быҭә-ԥҳа Елана Емзар-иԥҳа.
1985 шықәсазы ииз аиҳәшьцәа реиҳабы Кристина Емзар-иԥҳа абжьаратәи ашкол даналга ашьҭахь дҭалоит, Аԥсуа ҳәынҭ-қарратә университет, аматематикатә факультет. Лҵара нагӡаны ианыхлыркәша ашьҭахь аҭаацәара далалоит, лхы здылкылаз Гәарамиа Алик занааҭла дыспортсменуп, ақәԥаратә хкы «карате» ҳәа изышьҭоу ашколқәа рҟны аҵаҩцәа азыҟаиҵоит. Алик иԥшәмаԥҳәыс Быҭә-ԥҳа Кристинеи иареи ирхылҵит ҩыџьа ахшара, ҷкәынки ӡӷабки: 2009 шықәсазы ииыз Гәарамиа Саид Алик-иԥа, 2011 шықәсазы ииз Гәарамиа-ԥҳа Самир Алик-иԥҳа.
Есма лаҳәшьеиҵбы, 1986 шықәсазы ииз Быҭә-ԥҳа Каролина Емзар-иԥҳа абжьаратәи ашкол даналга ашьҭахь арҵаҩы изанааҭ шьҭылхразы дҭалоит Аԥсуа ҳәынҭқарратә университет, афилологиатә факультет. Абри ашәҟәы анҭаҩыз 2014 шықәсазы Каролина Емзар-иԥҳа аҭаацәара даламлацызт, иахьа аус луеит Аԥсуаҭҵааратә институт аҟны анаука аусзуҩыс. Быҭә-ԥҳа Каролина лусура иалагӡаны хазы арҿиарагьы лнапы алакуп, лхы ԥылшәаразы ажурнал «Алашара» адаҟьақәа рҟны акымкәа акьыԥхь алырбахьеит лхатәы жәеинраалақәагьы.
1988 шықәсазы ииыз Быҭә-ԥҳа Кама Емзар-иԥҳа абжьа-• ратәи ашкол даналга ашьҭахь дҭалоит Аԥсуа ҳәынҭқарратә университет афилологиатә факультет, аԥсуа бызшәеи алитературеи азанааҭ ала. Лҵара нагӡаны дшалгазҵәҟьа аҭаацәара далалоит, Ԥақәашь ақыҭан инхо Ԥачлиа Демури лареи рыԥсҭазаара еиларҵеит. Лыԥшәма хаҵа Демургьы еиҳау аҵара имоуп, абиологиа-географиатә факультет далгахьеит. Иԥшәмаԥҳәыс Быҭә-ԥҳа Камеи иареи дырхылҵит аԥа: Ԥачлиа Наур Демур-иԥа.
234 235
1990 шықәсазы ииыз Быҭә-ԥҳа Есма Емзар-иԥҳа ашкол да• налга ашьҭахь, бзиа илбаз амедеҳәшьа лзанааҭ шьҭылхразы Аҟәа амедецинатә училишьча дҭаланы далгоит. Иахьа аус луеит Аҟәатәи ахәышәтәырҭақәа руакаҿ амедеҳәшьас, макьана дҭаацәарамхац.
Ахшара зегьы иреиҵбӡоу, 1992 шықәсазы ииз Быҭә-ԥҳа • Елана Емзар-иԥҳа ашкол даналга ашьҭахь еиҳау аҵара лымазарц лҭахханы дҭалоит Аԥсуа ҳәынҭқарратә университет аҭоурыхтә факультет. Ахшара раб Быҭәба Емзар иҭаацәара ирызкны аҭаҩрақәа анымҩаԥгаз 2014 шықәса декабр мза анҵәамҭаз Елана лҵара далымгацызт, аҭаацәарагьы даламлацызт.
Быҭәба Бабышь Бырдыӷә-иԥа ихшара быжьҩык ахьыҟаз рахьынтәи еиҳау аҵара змаз, афилологиатә факультет иалгахьаз, арҿиара азгьы абаҩхатәра злаз Быҭә-ԥҳа Валина заҵәык лакәын. Аеҳәшьцәа реиҳабӡа Света Бабышь-иԥҳа занааҭла аҳасаб-еилыргаратә ҵара далгахьан, Агәы-бедиа инхоз Баркаиа Омар даницца, ашьҭахь лзанааҭ ала аусура далагоит ақыҭа аколнхараҿ ҳасабеилыргаҩыс. Еиҳау аҵара иалгахьоу раҳәшьа Валина лыда, егьырҭ аеҳәшьцәа еиҳау аҵара аҭалара иахьашьҭмалаз џьашьатәым, избанзар хшара гәарҭак усҟантәи аамҭаз рызегьы реилаҳәара-реилацара, рныҟәгара, аҵарақәа дырҵара усҵәҟьа имариамызт аҟнытә, аҵа-разы агәаҳәара змазгьы алшарақәа ахьрымамыз азы анхара-анҵыра еиҳа рҽазыркит. Амала, ирџьоушьаша убри ауп, дара зхьымӡаз еиҳау аҵарақәа рыхшара ироуртә алшарақәа рырҭеит, ҵабыргны урҭ рахьынтә иахьа иҟоуп: афилологцәа, аматематикцәа, аҭоурых дырцәа уҳәа, азанааҭ хкқәа змоу аҿар.
БЫҬӘБА КАМШЬЫШЬ БЫРДЫӶӘ-ИԤА
ИХЫЛҴШЬҬРА
Быҭәба Камшьышь иԥшәма ԥҳәыс Оқәым ақыҭа еиуаз Жьаниа-ԥҳа Бубца илхылҵит хҩык ахшара, ҩыџьа аԥҳацәеи ҷкәынки:аеҳәшьцәаБыҭә-ԥҳа Цуца Камшьышь-иԥҳа, Быҭә-ԥҳа Льули Камшьышь-иԥҳа, Быҭәба Валодиа Камшьышь-иԥа (ҩбаҟа шықәса анихыҵуаз даачмазаҩханы зыԥсҭазаара иалҵыз). Аеҳәшьа аиҳабы Быҭә-ԥҳа Цуца ианлаамҭаз аҭаацәара далалеит, Бжьаниа Ладикәеи лареи рыԥсҭазаара еиларҵеит, илхылҵит хҩык ахшара, ҩыџьа аҷкәынцәеи ӡӷабки: аешьцәа 1953 шықәсазы ииыз Бжьаниа Даҭо Ладикәа-иԥа, 1958 шықәсазы ииз Бжьаниа Шьоҭа Ладикәа-иԥа (1985 шықәсазы машәырла зыԥсҭазаара иалҵхьоу), урҭ раҳәшьазаҵә, 1955 шықәсазы ииз Бжьаниа-ԥҳа Манана Ла-дикәа-иԥҳа.
Быҭә-ԥҳа Цуца Камшьышь-иԥҳа лыԥсҭазаара далҵит 2010 шықәсазы.
Быҭә-ԥҳа (Нонна) Льули Камшьышь-иԥҳа лаҳәшьа леиԥш • ларгьы ианлаамҭаз хаҵа дцеит, шьҭрала Отаԥ ақыҭа еиуаз Џьапуа Қарбеи лареи рыԥсҭазаара еиларҵеит, аха ианеиднагала ашьҭахь иаалырҟьаны лхаҵа даачмазаҩхан, хҭылҵк длоуаанӡа иԥсҭазаара далҵит. Иԥҳәысеибахаз Быҭә-ԥҳа Льулигьы уаҳа аҭаацәара даламлакәа, ахшарагь длымамкәа лықәрахь днеит.
Аԥсны жәлар рџьынџьтәылатә еибашьра ҟалаанӡа Быҭә-ԥҳа Льули акраамҭаӡа аус луан, Тҟәарчал амаҭәа ашәырҭеи-арыцқьарҭеи аҟны аусзуҩыс. Аусуаҩ бзиа ҳәагьы дыԥхьаӡан, ҳаҭыргьы лықәын.
Ҳазшаз уирманшәалароуп ҳәа акәымзар, аразҟи анасыԥи рҿа-ԥхьа ауаҩы акгьы шимчым еиԥш, Быҭәба Камшьышьгьы ишьҭрамҭа хылҵышьҭрала иҭбаахартә, цқьа иҿиартә изыҟамлеит. Насгьы абраҟа иазгәаҭатәуп, Быҭәба Камшьышь ихшара дырхыԥхьаӡаланы дшырхиааӡалаз, милаҭла иаурысыз хәыҷыкгьы. Ари 1941–1945 рзы Аџьынџьтәылатә еибашьра Дуӡӡа ианалагаз ашықәсқәа руак зоуп, иааӡаз дышиднагалаз, уи шыҟалаз абасоуп:
236 237
Убри аибашьра ду анцоз Аԥсны инхоз аурыс милаҭ • ары-цҳара дуӡӡа иааҭанаргылт, арахь џьара аагарҭак рымамкәа иқәыхә-лацәгьаха, ирыцҳахәхәа, имлагоз рхәыҷқәа ирфаша рыԥшааразы иҳәаркьиуа ақыҭақәа ианрылаз акәын. Убасеиԥш ҽнак зны Быҭәба Камшьышь игәашә аҟынтәи урыс ԥҳәыск лҿыҭбжьы анга, аҩны иҟаз ндәылҵны иналԥылеит. Ари аԥҳәыс зхәыҷы иааӡара злымшоз аӡә лакузаарын, Быҭәаа рҿы схәыҷы акгьы ихьрым, амла дадыркрым ҳәа лгәахәны акузаап Камшьышь иҩнаҭа залылкааз, аха лгәы иҭакыз арҭ иабардыруаз. Ашьҭахь аԥшәмацәа ус ралҳәазаап, саанӡа ахәыҷы шәысзихылаԥшла, сара џьаранӡа сцаны лассы схынҳәуеит ҳәа, аԥшәмацәагьы илҳәаз акәыз џьашьаны иаразнак иақәшаҳаҭхеит. Ари аԥҳәыс лхәыҷы иԥсы еиқәлырхаразы Быҭәаа днарыҭаны лара дцеит, дцаӡеит, убри аҽны нахыс уаҳагьы лыхабарк ҟамлаӡеит. Амчыбжьқәеи амзақәеи неишьҭаланы ицеит, ашықәсақәагьы акакла иниасит, аурыс хәыҷы дара рҟны дшыҟаз ус аибашьрагьы еилгеит, аха уи аԥҳәыс уаҳа лыхабарк аныҟамлаӡа ашьҭахь ахәыҷы дара дрыдкыланы иааӡара иалагеит.
Зан иаанлыжьыз ахәыҷы, 1937 шықәсазы ииз Васиа(Уасил) ихьӡын, аха ижәлаз рыздыруамызт. Аибашьра анеилга ашьҭахь издыруада шьҭа иан даауазар ҳәагьы акыр иаалзыԥшит, аха уаҳа данымааӡа ашьҭахь Камшьышь даалаган, ахәыҷы Быҭәба ҳәа дҭаиҩит. Аибашьра аамҭаз абасала ирыднагалаз Васиа ԥак иаҳасабала дыԥхьаӡаны ихшара дырхиааӡалеит, аурыс ԥшра иман ҳәа акәымзар урысрак иламкәа зегь рыла даԥсыуаны ианизҳа, ашьҭахь аԥҳәысгьы дизааигеит. Быҭәба Васиа иԥшәмаԥҳәыс Вардаиа-ԥҳа (Ҩардан-ԥҳа) Хәыхәеи иареи ирхылҵит ҩыџьа аӡӷабцәа: 1967 шықәсазы ииз Быҭә-ԥҳа Инга Васиа-иԥҳа, 1970 шықәсазы ииыз Быҭә-ԥҳа Ирма Васиа-иԥҳа. Аеҳәшьцәа аҩы-џьагьы аҭаацәара иалалахьеит, аха ахшара дырхылымҵит.
Быҭәба (Васиа) Уасил ихылҵыз иԥҳацәа рганахьала амаҭацәа рбара дахьӡаанӡа иԥсҭазаара далҵит аабыкьа, 1999 шықәсазы.
БЫҬӘБА РАДИОН УАСИЛ-ИԤА ИХЫЛҴШЬҬРА
Хыхь ишазгәаҭо еиԥш, Ԥақәашь ақыҭа Быҭәаа ахьынхо ҩ-ҳаблакны, Кациҳаблеи Ҟәараш аҳаблеи ҳәа ишан, аҩҳаблак рҟны биԥарала рҽеихшаны инхон, инхоит иахьагьы. Раԥхьаӡа аешьцәа зегьы ахьеицынхаз Ҟәараш аҳабла аҟынтәи, биԥарала иҵагьы ианыҭбааха ашьҭахь Кациҳаблаҟа ииасқәаз ҟалеит, урҭ рхылҵышьҭрақәа иахьа уажәраанӡагьы уаҟа инхоит.
Ҟәараш аҳаблан инхоз Быҭәба Радион Уасил-иԥа зхатә ԥхӡашала инхоз нхаҩын, ианакәзаалакгьы иҩнаҭа ачеџьыка агханы иҟамлацызт. Ианаамҭаз аҭаацәарагьы далалоит, Охәреи ақыҭан инхоз Шьониа Чонч иԥҳа, 1928 шықәсазы ииз Шьониа-ԥҳа Еҭери иареи рыԥсҭазаара еиларҵеит. Радион Уасил-иԥа ахшара рацәа ихылҵхьаны еиԥш, қәра дук нымҵкәа иаалырҟьаны иԥсҭазаара далҵит 1981 шықәсазы 54 шықәса дшырҭагылаз. Быҭәба Радион иԥшәмаԥҳәыс Шьониа-ԥҳа Еҭери иареи ирхылҵит фҩык ахшара, хәҩык аԥацәеи ԥҳаки: Быҭә-ԥҳа Раиа Радион-иԥҳа, аешьцәаБыҭәба Амиран Радион-иԥа, Быҭәба Лаврент Радион-иԥа, Быҭәба Раули Радион-иԥа, Быҭәба Резо Радион-иԥа, Быҭәба Даҭикәа Радион-иԥа .
Ахшара зегьы иреиҳабу Быҭә-ԥҳа (Валиа) Раиа диит 1948 • шықәсазы Очамчыра арион Ԥақәашь ақыҭан, анхаҩы иҭаа-цәараҿы. Ԥақәашьтәи абжьаратәи ашкол даналга ашьҭахь Қарҭ дцаны дҭалеит хышқәсатәи аҳасабеилыргаратә ҭаҩратә ҵара, дагьалгоит ибзиаӡаны. Лҵара хыркәшаны даныхынҳә ашьҭахь аусура далагоит Очамчыратәи РАИПО ҳәа усҟан изышьҭаз, АОБСОИУЗ иахыԥхьаӡалаз ахәҳәаахәҭратә усбарҭаҿ ҳасабеилыргаҩыс. Ашьҭахь уантәи усура диаргоит, Аӡҩыбжьа ақыҭан иҟаз амагазин аиҳабыс. Уаҟа акыр шықәса аус лухьан еиԥш, нас уантәи диаргоит лқыҭа Ԥақәашьтәи амагазин аиҳабыс, уаҟа аус шылуаз Аԥсны жәлар рџьынџьтәылатә еибашьрагьы лыхьӡоит.
Быҭә-ԥҳа Раиа аибашьра ашьҭахь аус луан Очамчыратәи адәыӷба нхамҩа иатәыз акоммуналтә нхамҩа аусбарҭаҿ ҳасабеилыргаҩыс. Убасҟан аҭаацәарагьы далалоит, лхы здылкылаз Воуба Рудики ла
реи иахьа инхоит Гәылрыԥшь араион Уарча ақыҭан. Ахшара дры-маӡамызт.
Быҭәба Амиран Радион-иԥа диит 1952 шықәсазы, Очамчы• ра араион Ԥақәашь ақыҭан. Ақыҭатәи абжьаратәи ашкол даналга ашьҭахь Урыстәылаҟа дцаны ахәҳахәҭратә училишьча далганы даауеит, раԥхьаӡа акәны аусурагьы далагоит Аҟәатәи акрыфарҭақәа руакаҿ. Шықәсқәак раҟара уаҟа аус иухьан еиԥш, ашьҭахь уантәи усура диасуеит акрыфарҭақәеи аресторанқәеи зҵазкуаз Аҟәатәи атрест иатәыз акрыфарҭақәа руакаҿ. Иара убас изанааҭ ала аусқәа иухьан аамҭала Шәача, Афон-ҿыц, Очамчыра, нас Тҟәарчалтәи аресторанқәа руак аиҳабыс. Аԥсны жәлар рџьынџьтәылатә еибашьра алагара шықәсқәак шагыз Быҭәба Амиран ҩаԥхьа Аҟәаҟа диасуеит, аусура далагоит «ИВА» зыхьӡыз акаҳауажәырҭа аиҳабыс, уаҟа аус шиуаз аибашьрагь ихьӡоит.
Быҭәба Амиран иашьцәа реиԥш иаргьы Аԥсны жәлар рџьынџь-тәылатә еибашьра далахәын, Гиви Камыгә-иԥа Агрба напхгара зиҭоз абатальон акомендатураҿ арратә уалԥшьа наигӡон. Аибашьра ашьҭахь Быҭәба Амиран изанааҭ деиҭазыхынҳәны аамҭала аусура далагоит, Раԥхьатәи Аԥсны Ахада иусурҭа хыбраҿ иаартхаз акрыфарҭаҿ, ашьҭахь уантәи усура диасуеит акрыфарҭақәеи аресто-ранқәеи еидызкылоз Атрест иатәыз акондитертә цех аиҳабыс. Уаҟа аус шиуаз 2000 шықәсазы Азеиԥшкрыфарҭа (обшьчепит) зынӡа ианадыркы ашьҭахь, Амиран Радион-иԥа ихатә бизнес аартра иҽазикуеит, аха иқәманшәаламхоушәа аниба иҽыззикыз ари аус наҟ инышьҭаҵаны аусура далагоит, Аԥсны аҳәынҭқарра адәыӷба еихамҩа иатәу ахьчаратә ҟәша (ВОХР) аҟны, 2009 шықәса инаркны иахьа уажәраанӡагьы уаҟа аус иуеит.
Быҭәба Амиран дҭаацәароуп, Дәрыԥшь ақыҭан 1952 шықәсазы ииз Гыц-ԥҳа Галина Ладикәа-иԥҳаи иареи рыԥсҭазаара еилар-ҵеит. Галина Ладикәа-иԥҳа занааҭла дҳасабеилыргаҩуп, Аԥсны жәлар рџьынџьтәылатә еибашьра ҟалаанӡа лзанааҭ ала аус лухьан Атәанчаҩцәа рҭаҩырҭа (СБС) аҟны 15-ҟа шықәса, аибашьра ашьҭахьгьы 17-ҟа шықәса еиҭахгьы уаҟа аус луит. Ԥҳас дҟаҵаны ирааӡаз, 1989 шықәсазы ииз Быҭә-ҳа (Рита) Асна Амиран-иԥҳа абжьаратәи ашкол даналга ашьҭахь амедицинатә училишьча дҭаланы далгоит, иахьа аус луеит Аԥснытәи ареспубликатә хәышәтәырҭаҿ амедеҳәшьас. Асна макьана зынӡа дқәыԥшуп, аҭаацәара даламлацызт.
Мышрақә ирааӡаз Асна лымшьҭа бзиазаарын, ишымгәыӷӡоз Амиран иԥшәмаԥҳәыс Гыц-ԥҳа Галина ашьҭахь аҵеи дылхылҵит. Ани абаи аԥазаҵә ҳәа иахьа изхәаԥшуа, 1996 шықәсазы ииз Быҭәба Аслан Амиран-иԥа абжьаратәи ашкол даналга ашьҭахь Шәача дцаны дҭалоит, Урыстәылатәи ауниверситет (РУДН) ажәларқәа реиҩызара аекономикатә факультет, иахьа уажәранӡагьы игәы ақәкны қәҿиаралагьы аҵара даҿуп.
Быҭәба Амиран Радион-иԥа иҭаацәеи иареи иахьа Аҟәа ақалақьаҿ инхоит-инҵуеит, иԥшәмаԥҳәыси иареи рыхшара напы рыгмыжькәа, ахылаԥшра рыгмырхакәа рааӡара иаҿуп. Еиднагалаз хаҵеи ԥҳәыси Быҭәба Амирани Гыц-ԥҳа Галинеи аӡәы итәык рзымдыруа, џьарантә цхырааракгьы рымамкәа иахьа рхатә џьабаа мацарала ирҳаны ашьшьыҳәа еицынхоит.
Быҭәба Лаврент Радион-иԥа диит 1954 шықәсазы Ԥақәашь • ақыҭан. Абжьаратәи ашкол даналга ашьҭахь еиҳау аҵара аҭалара иҽазымкыкәа иаб иҩны иҽаанкыланы, ԥыҭраамҭак иқыҭа аколнхараҿ аус иуан. Ашьҭахь аусура иҽазикуеит, Аҟәа-Москва ирыбжьаз адәыӷба авагонқәа руак амҩаԥгаҩыс, нас уантәи усура диасуеит, Урыстәыла аҩнргыларақәа ахьцоз аусбарҭақәа руакаҿ аргылаҩыс. Уаҟа шықәсқәак раҟара аус аниу ашьҭахь дхынҳәуеит иқыҭахь, иаб иџьынџь мырӡкәа иахьа уажәраанӡагьы иҭаацәеи иареи уаҟа инхоит-инҵуеит. Рхатәы ԥхӡашала ихандеиуеит, сасдахьк днымҩахыҵыргьы, аказы рхы иацәыԥхашьартә иҟам. Ԥсыуаҵасла рынхашьа-рынҵышьа, рысасдкылашьа, рырахә-рышәахә уҳәа, абарақьаҭра рыцны избо даареигәырӷьартә иҟоуп.
Аԥсны жәлар рџьынџьтәылатә еибашьра аныҟала, Лаврентгьы иашьцәа реиԥш иаргьы иабџьар шьҭыхны, иқыҭаҿ зҽеидызкылаз аибашьцәа днарылагылеит. Аџьабаа ду азибахьан атыл аусгьы, иара убас аибашьцәа ацхыраара рыҭара азгьы. Быҭәба Лаврент аибашьра ашьҭахь ауп аҭаацәара даналала, шьҭрала Мыркәыла
240 241
ақыҭан ииз Убириа-ԥҳа Риммеи иареи рыԥсҭазаара еиларҵеит, ирхылҵит ԥаки ԥҳаки: Быҭәба Леон Лаврент-иԥа, Быҭә-ԥҳа Камила Лаврент-иԥҳа, аҩыџьагьы макьана ақәранаӡа аҟынӡа имнеиц. Аҷкәын аиҳабы Быҭәба Леон аҵара иҵоит Ԥақәашьтәи абжьаратәи ашкол аҟны, 10-тәи акласс аҟны дтәоуп. Камила Быҭә-ԥҳа лашьа дахьҭоу ашколаҿ ларгьы аҵара лҵоит, з-тәи акласс аҟны дтәоуп.
Быҭәба Резо Радион-иԥа диит 1956 шықәсазы, Очамчы• ра араион Ԥақәашь ақыҭан. Ԥақәашьтәи абжьаратәи ашкол даналга ашьҭахь Асовет Еидгыла арратә маҵзурахьы иԥхьоит, арратә уалԥшьа ихигон Беларусиа атанктә архәҭаҿ. Арра ихганы даныхынҳә ашьҭахь, акраамҭаӡа иҽаанкыланы аус иуан иқыҭа аколнхараҿ.
1991 шықәсазы Асовет мчра хыбгаланы аҳәынҭқарра анеилаҳа ашьҭахь егьырҭ атәылақәа рҟны еиԥш, Аԥсынтәылагьы аполи-тикатә ҭагылазаашьақәа ашәарҭара анаанахәа, иаарласны иаԥ-ҵахаз Аԥсны аҩнуҵҟатәи архәҭатә полк иаргьы далалоит, аполк акомандаҭара иднаҵоз адҵақәа рынагӡара иҽазикуеит. 1992 шықәсазы ус иаалырҟьаны Аԥсны жәлар рџьынџьтәылатә еибашьра аныҟала, аибашьра раԥхьатәи амшқәа руак азы Резо Агәуӡера дшыҟаз, игәиҽынӡамкәа ақырҭуа мпыҵахалаҩцәа дрымпыҵа-шәеит. Уаҟа 2 мзы дҭакны дрыманаҵы хыԥсыра изааргеит, мчыла ддырҳәацәон, аха деиқәхаразы аразҟы иман, ашьҭахь аԥсуааи ақырҭцәеи рыбжьара иҟалаз реицәажәара иабзоураны ихы дақәиҭыртәуеит. Згәаӷ ҿыхаз Быҭәба Резо ихы данақәиҭха инаркны Гәымысҭатәи афронт ахырхарҭаҿ даагыланы деибашьуан, аха нас диасуеит еиҳа иахьшәарҭахаз Мрагыларатәи афронт ашҟа. Иқыҭауаа злахәыз аицгыларатә батальон «Ԥақәашь» еиднакылаз аибашьцәа иаргьы дрылагыла деибашьуан Охәуреи афронт ахырхарҭаҿ, иара убас далахәын Ахалдаба ахақәиҭтәрагь. Убасеиԥш ажәыларақәа анымҩаԥысуаз ҽнак зны ӷәӷәала дагьырхәуеит, иахьа аибашьра аинвалидцәа дырхыԥхьаӡалоуп. Ажәыларақәа раан иааирԥшуаз ақәҿиарақәа рзы ианашьоуп, аҳәынҭқарратә ҳамҭа ҳарак «Агәымшәараз» амедал.
Быҭәба Резо Радион-иԥа иҭаацәеи иареи иахьа инхоит Гәыл-рыԥшь араион Агуӡера аҳаблан, аус иуеит Аҟәатәи апассаџьыртә усбарҭа иатәу амашьынақәа руакаҿ машьынаныҟәцаҩыс. Аибашьра ашьҭахь зхатәы бизнес аартны измоу Резо иԥшәмаԥҳәыс Ҷкотуа-ԥҳа Марина Лиова-иԥҳаи иареи ирхылҵит ҩыџьа ахшара, ӡӷабки ҷкәынаки: Быҭә-ԥҳа Вика Резо-иԥҳа, Быҭәба Астик Резо-иԥа.
Вика Резо-иԥҳа абжьаратәи ашкол даналга ашьҭахь дҭалоит Москватәи адунеижәларбжьаратәи институт. Қәҿиарала лҵара далганы даныхынҳә ашьҭахь аусура далагоит, Аԥсуа ҳәынҭқарратә университет аҟны, аурыс бызшәеи алитературеи азанааҭ ала. Лҵара аизырҳаразы аамҭакала аҽазыҟаҵара даҿуп, лаԥхьаҟа аспирантура дҭаларц азы.
Быҭә-ԥҳа Вика дҭаацәароуп, лхатәҩыза милаҭла дуаԥсуп, Плиев Виктори лареи аабыкьа рыԥсҭазаара еиларҵеит, макьаназ ахҭылҵ дырмоуӡац. Вика лашьеиҵбы Быҭәба Астик Резо-иԥа сынтәоуп (2014 ш.) ашкол даналгаз. Москва дцаны дҭалеит Аргыларатә институт, анџьныр-аргылаҩ изанааҭ шьҭихразы.
Быҭәба Даҭикәа Радион-иԥа иқыҭаҿ ашкол даналга инаркны • Урыстәыла дахьцаз даанхеит, иахьа иҭаацәеи иареи Тула ақалақьаҿ инхоит. Уаҟа дшыҟаз ауп аҭаацәара дшалалазгьы, иԥшәмаԥҳәыс милаҭла даурысуп Лида лыхьӡуп(илыжәлоу еилкаамкәа иаанхеит), илхылҵит ӡӷабки ҷкәынаки: Быҭә-ԥҳа Алена Даҭикәа-иԥҳа , Быҭәба Артур Даҭикәа-иԥа.
Быҭә-ԥҳа Алена 24 шықәса лхыҵуеит, еиҳау аҵара лымоуп, азиндырратә институт далгахьеит. Лзанааҭ ала аус луеит дахьынхо Тула ақалақьаҿ, макьана дҭаацәарамхац. Лашьеиҵб Артур Даҭикәа-иԥа Урыстәыла аррамаҵзурахьы ианиԥхьа арра дцеит, архәҭа ҷыда (спецназ) ҳәа изышьҭоу дақәшәеит. Аррамаҵзура ихганы даныхынҳә ашьҭахь, игәҭакқәа дырхьымӡакәа 22 шықәса дшырҭагылаз машәырла иԥсҭазаара далҵит.
Быҭәба Раули Радион-иԥа Ԥақәашьтәи абжьаратәи ашкол • даналга, шықәсқәак рышьҭахь Тҟәарчал дцаны ашахтақәа руакаҿ рацәаҵхҩыс аусура далагоит. Ашахтаҿ 10-ҟа шықәса аус иухьан еиԥш, аҭаацәара алалара дахьӡаанӡа 28 шықәса дшырҭагылаз 1983 шықәсазы машәырла дҭахеит, ашахтқәа рзыҳәан ақды ҭызгоз амашьынаҿ.
242 243
БЫҬӘБА МАМАНТ МЫҶЫҶ-ИԤА ИҴАКЫРА
Быҭәба Мамант диит Очамчыра арион Ԥақәашь ақыҭан, ан-хаҩы иҭаацәараҿы. Ианаамҭаз аҭаацәара далалоит, Џьгьарда-Ахәҵа ҳәа иахьашьоу ииз иԥшәмаԥҳәыс Каздал-оӷлы (Зоиа) Шьушька Мысҭафа-иԥҳаи иареи рыԥсҭазаара еиларҵеит. Мамант Мыҷыҷ-иԥа иаб иеиԥш иаргьы дынхаҩын, иарахә-ишәахә ыҟан, Ԥақәашь аколнхараҿ ихатә џьабаала аус иуан. Қәра дук нымҵкәа иԥсҭазаара далҵит 2013 шықәсазы.
Иахьа 82 шықәса дшырҭагылоугьы макьана зусура ԥкым, Мамант иԥшәмаԥҳәыс Каздал-оӷлы Шьушькеи иареи ирхылҵит ԥшьҩык ахшара, ҩыџьа аԥацәеи ҩыџьа аԥҳацәеи: Быҭәба Гена Мамант-иԥа, Быҭәба Гиви Мамант-иԥа, Быҭә-ԥҳа Назо Мамант-иԥҳа, Быҭә-ԥҳа Емма Мамант-иԥҳа.
Ахшара иреиҳабыз Быҭәба Гена Мамант-иԥа (43 шықәса анихыҵуаз 2001 шықәсазы зыԥсҭазаара иалҵыз), Аԥсны жәлар рџьынџьтәылатә еибашьра далахәын. Ԥақәашьтәи абатальон аибашьцәа дрывагыланы Охәреитәи ахырӷәӷәарҭаҿи, афронт егьырҭ ахырхарҭақәеи рҟынгьы акырџьара деибашьхьан. Быҭәба Гена иԥшәмаԥҳәыс Ҳаџьым-ԥҳа (Сулико) Жьулетеи иареи ирхылҵит фҩык ахшара, ԥшьҩык аҷкәынцәеи ҩыџьа аӡӷабцәеи:1988 шықәса апрель 26 рзы ииыз Быҭәба Ахра Гена-иԥа, 1990 шықәса ианар 1 азы ииыз, Быҭәба Асҭамыр Гена-иԥа, 1996 шықәса ԥеруал 24 азы ииыз Быҭәба Асҭана Гена-иԥа, 2001 шықәса апрель 25 рзы ииз Быҭәба Генади Гена-иԥа, 1992 шықәса маи 12 рзы ииз Быҭә-ԥҳа Асҭанда Гена-иԥҳа, 1998 шықәса ԥеруал 26 рзы ииз Быҭә-ԥҳа Алиса Гена-иԥҳа. Ахшара зегьы иреиҵбу лыда егьырҭ зегьы Ԥақәашьтәи абжьаратәи ашкол иалгахьеит, аха еиҳау аҵарақәа ирҭамлакәа ақыҭаҿ ԥшьаала еицыхандеиуа еицынхоит.
Гена ихшара иреиҳабу Быҭәба Ахра Ԥақәашьтәи абжьаратәи • ашкол даналга ашьҭахь арра иԥхьоит, арратә уалԥшьа ихганы даныхынҳә ашьҭахь иаб иҩны иҽынкыланы аҩнытә усқәа иҽырзикуеит. Аеҳәшьцәа руаӡәык, Быҭә-ԥҳа Асҭанда Ԥақәашьтәи абжьаратәи ашкол даналга ашьҭахь акомпиутортә ҵара дахысуеит, аха џьаргьы аус луам, аҩны лҭаацәа дрыцхраауеит. Ахшара реиҵбӡа Быҭә-ԥҳа Алиса макьана Ԥақәашьтәи абжьаратәи ашколаҿ аҵара лҵоит, 11 -тәи аклассаҿ дтәоуп, ашкол далгоит 2015 шықәсазы. Ахшара рахьтә аҭаацәара иалалахьоу дыҟам, макьана зынӡа иқәыԥшқәоуп.
Быҭәба Гиви Мамант-иԥа Ԥақәашьтәи абжьаратәи ашкол • даналга ашьҭахь Асовет Еидгыла арратә маҵзурахьы иԥхьоит. Арратә уалԥшьа ихганы даныхынҳә ашьҭахь, шықәсқәак раҟара ансамбль «Шьараҭын» аҟны дкәашон. Нас Урыстәыла иахьаҵанакуа Иакутиаҟа дцаны аусура далагоит, иахьа уажәраанӡагьы абизнес инапы алакны уаҟа аус иуеит. Гиви Мамант-иԥа 42 шықәса шихыҵуагьы, макьаназ аҭаацәара даламлац.
Аеҳәшьцәа руаӡәык Быҭә-ԥҳа Назо Мамант-иԥҳа • ианлаамҭаз аҭаацәара далалеит, ахаҵа ҳәа лхы здылкылаз, шьҭрала Отаԥ ақыҭа еиуаз, аха ашьҭахь нхараҳәа Драндаҟа ииасыз Адлеиба Иуреи (иԥсҭазаара далҵхьеит) лареи рыԥсҭазаара еиларҵеит. Илхылҵит ԥшьҩык ахшара, хҩык аԥацәеи ӡӷабки: Адлеиба Бесик Иура-иԥа, Адлеиба Рамин Иура-иԥа, Адлеиба Мухран Иура-иԥа, Адлеи-ԥҳа Кама Иура-иԥҳа.
Аеҳәшьа аиҵбы Быҭә-ԥҳа Емма Мамант-иԥҳагьы • ианлыхәҭаз аҭаацәара далалеит. Ахаҵа ҳәа лхы здылкылаз, Тамшь ақыҭан ииыз Занҭариа Наликои (зыԥсҭазаара иалҵхьоу) лареи ирхылҵит ԥшьҩык ахшара, ҩыџьа аԥацәеи ҩыџьа аԥҳацәеи: Занҭариа Џьон, Занҭариа Џьамбул, Занҭариа-ԥҳа Џьени, Занҭариа-ԥҳа Џьуна.
БЫҬӘБА УАСИЛ УРЫС-ИԤА ИХЫЛҴШЬҬРА
Очамчыра араион Баслахә ақыҭан анхара зҽазызкыз Быҭәба Ладикәа Уасил-иԥа аԥхьа дынхон Ԥақәашь ақыҭан Ҟәараш аҳаблан иашьцәа рзааигәара. Ашьҭахь игәаԥханы Тҟәарчалҟа дцо
ит, аусурагьы далагоит ашахҭақәа руакаҿ рацәаҵхҩыс. Уаҟа аус шиуаз шықәсқәак рышьҭахь Баслахә ақыҭа иалсуа адәыӷба еихамҩа аихҵәарҭа азааигәараҵәҟьа ҿыц анхара аҟаҵара иҽазикуеит. Иаарласны иагьыҟаиҵоит анхара бзиа, аҩны еихагыла, аказарма еиҵҳәа, аԥацха, ирахә-ишәахә уҳәа, нхара-нҵырала даара бзиа иҽеибиҭеит. Баслахә анхара даналагагьы ашахтаҿ иусура камыжькәа акраамҭаӡагьы уаҟа аус иуан. Ладикәа Уасил-иԥа инхара-инҵыра, ихы ихшара уҳәа, зегь рыла даара бзиа дшьақәгыланы дыҟан, аха ашьҭахь иаалырҟьаны нас иаҩсҭаахә дизыцәгьахеит акәымзар. Аԥсны жәлар рџьынџьтәылатә еибашьра ашьҭахь 1994 шықәсазы, ҽнак зны еиԥҟьаз афымцамчы ацәаҳәа иахҟьаны иҩны дшыҟаз машәырла дҭахеит, қәра дук анҵра дахьымӡакәа 60 шықәса дшырҭагылаз.
Быҭәба Ладикәа ҩынтә аҭаацәара даланагалахьан, Баслахә ақыҭа еиуаз аԥхьатәи иԥҳәыс Хәаџьаа-ԥҳа Клара илхылҵит хҩык ахшара: Быҭәба (Виачеслав) Славик Ладикәа-иԥа, Быҭә-ԥҳа Света (зыԥсҭазаара иалҵхьоу) Ладикәа-иԥҳа, Быҭәба Важьа Ладикәа-иԥа.
Ахшара иреиҳабу Быҭәба Славик акраамҭаӡа аус иуан • Аҩнуҵҟатәи аусқәа рҟәшаҿы автомобилтә инспекциа аинспекторс. Аԥсны жәлар рџьынџьтәылатә еибашьра ашьҭахьгьы акыр шықәса инеиԥынкыланы уаҟа аус иуит, ашьҭахь диаргоит Кәыдры аҩхаа ашҟа, иахьа уажәраанӡагьы уаҟа аус иуеит изанааҭ ала.
Виачеслав иԥшәмаԥҳәыс, Ҭхьына ақыҭан ииз Инаԥшь-ԥҳа Наҭелеи иареи ирхылҵит ԥшьҩык ахшара, ҩыџьа аҷкәынцәеи ҩыџьа аԥҳацәеи: Быҭәба Ҳаџьараҭ Виачеслав-иԥа (2006 шықәсазы зыԥсҭазаара иалҵыз), Быҭәба Даур Виачеслав-иԥа, Быҭә-ԥҳа Милана Виачеслав-иԥҳа, Быҭә-ԥҳа Асҭанда Виачеслав-иԥҳа (аибашьра ҟалаанӡа зыԥсҭазаара иалҵыз).
Быҭәба Даур 26 шықәса ихыҵуеит, макьаназ аҭаацәара даламлац, еиҳау аҵара далгахьеит. Иахьа аус уеит Аԥсны аекономика аизырҳара (ЕРА) апартиа аусзуаҩыс.
Даур иаҳәшьа Быҭә-ԥҳа Милана абжьаратәи ашкол даналга ашьҭахь, Аԥсуа ҳәынҭқарратә университет аекономикатә факультет дҭаланы далгоит. Иахьа аус луеит Агуӡератәи абанк аусзуҩыс.
Быҭәба Важьа Ладикәа-иԥа иахьа уажәраанӡагьы Баслахә • ақыҭан, иаб иџьынџьаҿ дынхоит. Аибашьра изыннажьыз ачыма-зарақәа ирыхҟьаны аԥхьа изшьапык хырҵәахьан, ашьҭахь даҽа шықәсқәак ааҵхьаны еиԥш, аҩбатәи ишьапгьы хырымҵәар ԥсыхәа ҟамлеит. Иҩшьапык шимамгьы иахьа уажәраанӡагьы иаб инхара камыжькәа дахуп, излаилшо ала ихы дацхраауеит.
Важьа Ладикәа-иԥа ихылҵит ԥшьҩык аԥҳацәа: Быҭә-ԥҳа Нана Важьа-иԥҳа, Быҭә-ԥҳа Аза Важьа-иԥҳа, Быҭә-ԥҳа Нани Важьа-иԥҳа, Быҭә-ԥҳа Кристина Важьа-иԥҳа. Аеҳәшьцәа хҩык аҭаацәара иалалахьеит, аиҵбы Кристина лаб иҟны дыҟоуп.
Аеҳәшьа аиҳабы Нана Важьа-иԥҳа ахаҵа ҳәа лхы идылкылеит, Ҷлоу ақыҭан инхо Кьышьмариа Лиониа. Илхылҵит ԥшьҩык аԥҳацәа: Кьышьмариа-ԥҳа Камила, Кьышьмариа-ԥҳа Џьамила, Кьышьмариа-ԥҳа Лиудмила, Кьышьмариа-ԥҳа Альдона.
Аеҳәшьа аиҵбы Аза Важьа-иԥҳа шьҭрала Арасаӡыхь инхоз Амҷба Џьони лареи рыԥсҭазаара еиларҵеит. Илхылҵит хҩык ахшара, ҩыџьа аԥҳацәеи ҷкәынки: Амҷ-ԥҳа Миранда, Амҷ-ԥҳа Милана, урҭ рашьазаҵә Амҷба Мураҭ, рыхҩыкгьы макьана ихәыҷқәоуп, ашкол ахьгьы аныҟәара иаламгац.
Аеҳәшьа агәыбжьанытә Быҭә-ԥҳа Нани Важьа-иԥҳа шьҭрала Кутол ақыҭа еиуоу Џьалаӷаниа Одики лареи рыԥсҭазаара еиларҵеит, макьана ахшара дырмоуц.
Быҭәба Ладикәа аҩбатәи иԥҳәыс Багатуриа лыжәлан, • Луна лыхьӡын, шьҭрала Кохора ақыҭа датәын. Ладикәа иҟынтәи дылхылҵит ҷкәынак: Быҭәба (Ҭенго) Гиви Ладикәа-иԥа. Аԥсны жәлар рџьынџьтәылатә еибашьра ҟалаанӡа, адәыӷбаныҟәцара занааҭс измаз Быҭәба Гиви аус иуан, Тҟәарчали, Очамчыреи, Аҟәеи аидарақәа мҩанызгоз адәыӷбаҿ аԥхьа аныҟәцаҩы ихҭыԥуаҩыс, нас адәыӷбаныҟәцаҩыс.
Аԥсны жәлар рџьынџьтәылатә еибашьра аныҟала Быҭәба Гивигьы иабџьар аанкыланы иқәлацәа баслахәаа днарылагылт. Аибашьра аҵыхәтәантәи амшқәа рзынӡа деибашьуан Мрагы-ларатәи афронт ахырхарҭаҿ, Баслахәтәи ахырӷәӷәарҭақәа рҟны еибашьуаз баслахәаа рбатальон далагыланы.
246 247
Быҭәба Гиви иԥшәмаԥҳәыс, шьҭрала Актәи Бедиа ақыҭан ииыз Горгонӡиа-ԥҳа Луизеи иареи ирхылҵит хҩык ахшара: Быҭәба Беслан Гиви-иԥа, Быҭәба Баҭал Гиви-иԥа, Быҭә-ԥҳа Есмеральда Гиви-иԥҳа. Ахшара иреиҳабу Беслан Гиви-иԥа абжьаратәи ашкол даналга ашьҭахь, дхәыҷы аахыс бзиа иибоз арратә занааҭ шьҭихырц аниҭахха, дҭалоит Питертәи арратә академиа, макьана уаҟа қәҿиаралаҵәҟьа аҵара даҿуп. Беслан иашьеиҵб Быҭәба Баҭали, урҭ раҳәшьеиҵб Быҭә-ԥҳа Есмеральдеи макьана ихәыҷқәоуп, Баслахәтәи абжьаратәи ашколаҿ аҵара рҵоит.
Быҭә-ԥҳа Мери Уасил-иԥҳа аҭаацәара далалоит, Тҟәарчал • инхоз Џьынџьал Қарбеи лареи рыԥсҭазаара еиларҵеит. Лхы змалдаз Қ. Џьынџьал ианакәзаалакгьы Тҟәарчал ақалақьаҿ ҳаҭыр зқәыз уаҩын, тәанчара дцаанӡа ашахҭақәа рнаҩсангьы акырџьара анаплакқәа рҟны аусқәа иухьан. Иара ԥшрала-сахьала цәгьа еиқәшәаз хаҵан, ичеџьыка, иламыс, ипату, иҟәыӷашьа уҳәа, унеишь-ааишь ҳәа зарҳәоз иакәын. Хаҵагьы ԥҳәысгьы рацәак рыбжьымскәа рыԥсҭазаара иалҵит, Аԥсны жәлар рџьынџьтәылатә еибашьра ашьҭахь шықәсқәак раҟара ааҵхьаны еиԥш, Быҭә-ԥҳа Мери Уасил-иԥҳа 83 шықәса дшырҭагылаз, лхаҵа Џьынџьал Қарбеи 80-ҟа шықәса днарҭысхьаны еиԥш.
Быҭә-ԥҳа Мери Уасил-иԥҳа илхылҵит ԥшьҩык аԥацәа: Џьынџьал Ҭамел, Џьынџьал Рафик (Урыстәыла дынхоит), Џьынџьал Нодар (аибашьра ашьҭахь машәырла иҭахаз), Џьынџьал Ҭемыр.
Быҭәба Грышьа (Киҵ) Нарықьиԥа (1911–1993)
Быҭәба Бақа Нарықь-иԥеи (1902–1985) иԥшәмаԥҳәыс Гәыргәлиа-ԥҳа (Цоциа) Валентина Миха-иԥҳа (1920–2003)
248 249
Быҭәба Ҭемыр Заур-иԥа (1976–1993)
Быҭәба Заур Бақа-иԥа
ГьерхьелиаБыҭәба Флора
Быҭәба Асҭамыр Заур-иԥеи иԥшәмаԥҳәыс Кәакәасқьыр-ԥҳа Кристинеи, рыԥҳа Быҭә-ԥҳа Амина
Быҭәба Нодар Бақа-иԥа
250 251
Быҭәба Витали Бабышь-иԥа
(1956–1979)
Быҭәба Нодар имаҭацәа: Ҭемыр, Еснаҭ, Наур, Адгәыр
Быҭәба Бабышьи иԥшәмаԥҳәыс Аргәын-ԥҳа (Циала) Буцеи
Быҭәба Бырдыӷә иԥацәа: Қьышьуард (1899–1942), Бабышь (1926-1999), Акакь (1917–1942)
252 253
Быҭәба Генеи иԥшәмаԥҳәыс Ҳаџьым-ԥҳа Џьулеттеи
Быҭәба Емзари иԥшәмаԥҳәыс
Ҟаитан-ԥҳа Елетеи
Аеҳәшьцәа: Нанулии Розеи Быҭә-ԥҳацәа
Быҭә-ԥҳа Каралина Емзар-иԥҳа
254 255
Быҭә-ԥҳа Света Бабышь-иԥҳа илыхшази лареи
Быҭә-ԥҳа Валинеи лҭаца Ҟаитан -ԥҳа Елетеи
Быҭәба Виачеслав Ладикәа-иԥа иԥшәмаԥҳәыс Инаԥшь-ԥҳа Наҭелла, рыхшара: Ҳаџьараҭ, Даур, Милана
256 257
Быҭәба (Гәыра) Жора (1937-2014), иԥшәмаԥҳәыс Ҭаниа-Быҭәба Светланеи (1940-1992)
Быҭәба Ерик иҭаацәа, Шьоууа-Быҭәба Минадореи, рыҷкәын Дамеии
АИШЬЦӘА, БЫҬӘБА БАЏЬГЕИ БЫҬӘБА КЬЫШЬУАРДИ
БЫРДЫӶӘ ИԤАЦӘА РХЫЛҴШЬҬРАҚӘА
Ԥақәашь ақыҭа аҟынтәи 1940 шықәсазы нхара Очамчыра ақалақь ашҟа ииасит Быҭәба Бырдыӷә иԥацәа, аешьцәа Быҭәба Баџьгеи, Быҭәба Кьышьуарди. Очамчыра ақалақь амрагылара аганахьала уахьналагыло аҳабла дуаҿ рхатәы ҩнқәа дыргылеит, ишьыцра бзианы уаарыҵашьыцыртәгьы инхеит-инҵит, хылҵышьҭралагьы даара бзиа иҿиаз ҭаацәарақәахеит. 1886 шықәсазы ииз Быҭәба Баџьга аҭаацәара далалеит 1928 шықәсазы, иԥшәмаԥҳәыс Кубраа-ԥҳа Уарди иареи ирхылҵит ԥшьҩык ахшара ҩыџьа аҷкәынцәеи, ҩыџьа аӡӷабцәеи: Быҭәба Авалион Баџьга-иԥа, Быҭә-ԥҳа Лида Баџьга-иԥҳа, Быҭәба Сергеи Баџьга-иԥа, Быҭә-ԥҳа Наҭела Баџьга-иԥҳа.
Ахшара зегьы иреиҳабыз Быҭәба Авалион Баџьга-иԥа диит 1929 шықәсазы Очамчыра араион Ԥақәашь ақыҭан, анхаҩы иҭаацәараҿы. Очамчыра ақалақьаҿ раԥхьаӡа атакси машьынақәа анцәырҵыз инаркны, инеиԥынкыланы 46 шықәса амашьынаныҟәцаҩыс аус иуит. Быҭәба Авалион ақалақьаҿ ҳаҭыр зқәыз аусуаҩ бзиа ҳәа ды-ԥхьаӡан, иҩызцәа иқәылацәа рацәаҩын, ачеџьыка ҳаҭар ақәы-зҵоз дреиуан. Иԥсҭазаара далҵит 2009 шықәсазы.
Быҭәба Авалион иԥшәмаԥҳәыс Абыхә-ԥҳа Мери иареи ирхы-лҵит ԥшьҩык ахшара, хҩык аҷкәынцәеи ӡӷабки: Быҭәба Вальмер Авалион-иԥа, Быҭәба Темыр Авалион-иԥа, Быҭәба Беслан Авалион-иԥа, урҭ раҳәшьазаҵә Быҭә-ԥҳа Мадина Авалион-иԥҳа.
Ахшара реиҳабы Быҭәба Вальмер Авалион-иԥа диит 1963 • шықәсазы Очамчыра ақалақьаҿ, аусуҩ иҭаацәараҿы. Очамчы-ратәи абжьаратәи ашкол даналга ашьҭахь Аԥсуа ҳәынҭқарратә университет дҭалоит, 1986 шықәсазы далгоит абаҩрҵәратә факультет. Убри ашықәсан Асовет Еидгыла арра маҵзурахьы иԥ-хьоит, арратә уалԥшьа ихигон ақ. Улиановск. Аррантә даны-хынҳә ашьҭахь 1988–1990 шықәсақәа рзы аус иуан абжьаратәи аҵараиурҭатә школаҿ абаҩрҵәыра анапхгаҩыс. Ашьҭахь, 1990-1998 шықәсақәа рзы аус иуан Очамчыра араион аҩнуҵҟатәи аусқәа Ашьаусԥшааратә ҟәша аусзуҩыс. 1992–1993 шықәсазы иҟалаз
258 259
Аԥсны жәлар рџьынџьтәылатә еибашьра далахәын, аибашьҩы ӷәӷәа ҳәагьы дыԥхьаӡан, ианашьоуп Леон Иорден. Иара убас, Аԥсны Аҳәынҭқарра Ахада Владислав Григори-иԥа Арӡынба аибашьҩы ӷәӷәаӡа ҳәа дыԥхьаӡаны ихьӡала иақәҩны ианеишьахьан ахатәы тапанчагьы. Аибашьра ашьҭахь 1998–2005 шықәсқәа рзы аус иуан Аҳәынҭқарра амчра ахылаԥшратә маҵзураҿы (СОГВ), иахьа Аҳәынҭқарра ахьчаратә маҵзура (ГСО) ҳәа иԥсаххаз амаҵзураҿы.1998 шықәсазы Гал араион ақырҭуа диверсантцәа ралцара далахәын.
Быҭәба Вальмер аибашьра ашьҭахьгьы 2011 шықәсанӡа, ақыр-ҭцәа рганахьала ацәгьоурақәа раанкылараз аҭыԥшыхәрақәа еиҿикаауан, зны-зынлагьы Қырҭтәыла атерриториахь диасны, Аԥсны ашәарҭадараз уаҟа еиҿдырцаауаз амаӡақәа ҭҵааны дхынҳәуан. Акырӡа ишәарҭаз абри аус дшаҿыз, Гал инхоз, ибзиаӡангьы иидыруаз агыруак инапала дҭахеит 2011 шықәса декабр 28 рзы. Иаалырҟьаны ари ицәыӡ дуны иҟалеит, Аԥсны амрагыларахьтәи аҳәаа ахылаԥшра азуразы.
Быҭәба Вальмер иԥшәмаԥҳәыс Џьапуа-ԥҳа Екатеринеи иареи ирхылҵит ҩыџьа аҷкәынцәеи ҩыџьа аӡӷабцәеи: 2004 шықәсазы ииз Быҭәба Владислав Вальмер-иԥа, 2006 шықәсазы ииыз Быҭәба Вадим Вальмер-иԥа, 2009 шықәсазы еициз аеҳәшьцәа Быҭә-ԥҳа Валериеи, Быҭә-ԥҳа Вероникеи Вальмер иԥҳацәа. Рыԥшьҩыкгьы Очамчыратәи абжьаратәи ашкол аҟны аҵара рҵоит.
Аԥсныжәлар зегьы рзыҳәан зыхьӡ ԥшьахаз Аԥхьатәи Аԥсны Ахада Владислав Арӡынба жәҩантә дылбааны дырзылԥхазшәа, зыхьӡ акырџьара адунеи иахыҵәаны идоуҳаха издызкылаз аԥсуаа ӡәырҩы, ҿыц ииуаз рыхшара Владислав ихьӡ рыхьӡызҵозгьы рацәаҩхо иалагеит. Убасеиԥш убри ахьӡ зыхьӡырҵаз иоуп Быҭәба Вальмер ихшара иреиҳабу, иахьа Очамчыратәи аинтернатаҿ аҵара зҵо Быҭәба Владиславгьы.
Быҭәба Ҭемыр Авалион-иԥа диит 1964 шықәсазы ақалақь • Очамчыра, аусуҩ иҭаацәараҿы. Ҭемыр Авалион-иԥа абжьаратәи ашкол далганы Асовет аррамаҵура анихига ашьҭахь аусура далагоит Аԥсны аҳәынҭқааратә ГСО, 4-тәи аҟәыҵәа 1-тәи аҟәша аиҳабыс. 1985-1989 шықәсқәа рзы аус иуан агиологиатә-адгьылкылҵәара наплак аҟны амашьынаныҟәцаҩыс, ашьҭахь уи анаплакы аусбарҭаҿ амеханик хадас дҟарҵоит. 1989-1992 шықәсқәа рзы аус иуан, Очамчыратәи акооператив «Амцабз» аусбарҭаҿ. 1992-1993 шықәсқәа рзы Аԥсны жәлар рџьынџьтәылатә еибашьра ианалага, ӷәадаа еидызкылоз абаталион «Аԥсны» иҽалархәны Мрагыларатәи афронт ахырхарҭаҿ деибашьуан. Ажәыларақәа руаказ ахәрагьы иоухьан.
Аибашьра анеилга ашьҭахь иҭышәантәалахьаз усурҭак аԥшаара уадаҩын аҟнытә, инеиԥынкыланы џьара аус ахьиушаз имоуцкуа дааиуан. Ашьҭахь аусура далагоит, Аԥсны аҳәынҭқарра Аԥыза-министр иҟны иаԥҵоу ашәарҭадаратә маҵзураҿы.
Быҭәба Ҭемыр иԥшәмаԥҳәыс Гадлиа-ԥҳа Марина еиҳау аҵара далгахьеит. Занааҭла дматематикуп, акраамҭагьы аус лухьан Аԥсуа ҳәынҭқарратә университет, аматематикатә факультет аҟны рҵаҩыс. Иахьа лхатәы наплакы лымоуп, Кьалашәыр аԥсшьарҭаҿ атуризм аусқәа лнапы рылакуп. Лхаҵа Ҭемыри лареи ирхылҵит ҩыџьа ахшара, ҷкәынки ӡӷабки: 2004 шықәсазы ииыз Быҭәба Баграт Ҭемыр-иԥа, 2005 шықәсазы ииыз Быҭә-ԥҳа Тамила Ҭемыр-иԥҳа, аҩыџьагьы макьана зынӡа иқәыԥшқәоуп, Аҟәатәи абжьаратәи ашкол № 1 аҟны аҵара рҵоит.
Быҭәба Беслан Авалион-иԥа диит 1966 шықәсазы ақа-• лақь Очамчыра. Очамчыратәи абжьаратәи ашкол даналга ашьҭахь акульинариатә ҵара дҭаланы далгоит, Аԥсны жәлар рџьынџь-тәылатә еибашьра ҟалаанӡа аресторанқәа руакаҿ администраторсгьы аус иухьан. Аибашьра анеилга ашьҭахь аргыларақәа ирыз-ҟазаз аусуцәа еидкыланы ихатәы бригада еиҿикаауеит, иахьа уажәраанӡагьы Очамчыра ақалақь аҩнуҵҟа аргыларатә усқәа иҽрызкны аус иуеит.
Быҭәба Беслан иԥшәмаԥҳәыс, Џьгьарда ақыҭан ииз Гулиа-ԥҳа Анеттеи иареи ирхылҵит ԥшьҩык ахшара, ҩыџьа аҷкәынцәеи ҩыџьа аԥҳацәеи: 1991 шықәсазы ииыз Быҭәба Адгур Беслан-иԥа, 1992 шықәсазы ииыз Быҭә-ԥҳа Алиса Беслан-иԥҳа, 1996 шықәсазы ииз Быҭәба Аслан Беслан-иԥа, 2003шықәсазы ииыз Быҭә-ԥҳа Анна
260 261
Беслан-иԥҳа. Ахшара иреиҳабу Быҭәба Адгур Аԥсны аҳәынҭқарра Ахада ихатәы хьчаҩцәа реилазаара, 1-тәи аҟәшаҿы аус иуеит.
Адгәыр иаҳәшьа Быҭә-ԥҳа Алиса абжьаратәи ашкол даналга ашьҭахь дҭалоит амедицинатә училишьча, макьана аҭаацәара даламлац. Алиса илышьҭанеиуа лашьеиҵбы Быҭәба Аслан абжьаратәи ашкол даналга ашьҭахь Аԥсны арра маҵзурахьы иԥхьоит, иахьа уажәраанӡагьы арратә уалԥшьа анагӡара даҿуп. Ахшара зегьы иреиҵбӡоу Быҭә-ԥҳа Анна макьана дхәыҷуп, абжьаратәи ашколаҿ аҵара лҵоит.
Быҭә-ԥҳа Мадина Авалион-иԥҳа диит 1973 шықәсазы • ақалақь Очамчыра. Абжьаратәи ашкол даналга ашьҭахь дҭалоит, дшыхәыҷыз бзиа илбаз аблатә ҳақьымҵара. Ишьҭылхыз лзанааҭ ала иахьа аус луеит Аҟәа ақалақьаҿ абла-аҳақьымс. Очамчыра араион Ӷәада ақыҭан ииыз, иааӡаз, Аԥсны жәлар рџьынџьтәылатә еибашьра иалахәыз аибашьра аветеран, Леон иорден занашьоу Ашәба Оҭар Енвер-иԥеи лареи аибашьра ашьҭахь рыԥсҭазаара еиларҵеит, ирхылҵит хҩык ахшара, ҩыџьа аԥҳацәеи ҷкәынки: 1995 шықәсазы Аҟәа ииз Ашә-ԥҳа Милана Оҭар-иԥҳа, 1997 шықәсазы Аҟәа ииз Ашә-ԥҳа Милада Оҭар-иԥҳа, 2003 шықәсазы Аҟәа ииз Ашәба Аинар Оҭар-иԥа.
Ахшара иреиҳабу Ашә-ԥҳа Милана Оҭар-иԥҳа абжьаратәи ашкол даналга ашьҭахь Петербург дцаны амедицианатә институт дҭалеит, иахьа уажәраанӡагьы уаҟа қәҿиарала аҵара лҵоит. Егьырҭ аиҵбацәа Быҭә-ԥҳа Миладеи Быҭәба Аинари абжьаратәи ашколаҿ макьана аҵара рҵоит.
Быҭә-ԥҳа Лида Баџьга-иԥҳа диит 1936 шықәсазы Очам• чыра араион Ԥақәашь ақыҭан. Ианлаамҭаз аҭаацәара далалоит, лхы ималдеит Хәырциа Индико. Илхылҵит ԥшьҩык ахшара: 1968 шықәсазы ииыз Хәырциа Нонна, 1970 шықәсазы ииыз Хәырциа Лика, 1973 шықәсазы ииыз Хәырциа Нино, 1973 шықәсазы ииыз Хәырциа Гоча.
Быҭәба Сергеи Баџьга-иԥа диит 1937 шықәсазы Очам• чыра араион Ԥақәашь ақыҭан. Асовет арратә уалԥшьа ихганы даныхынҳә ашьҭахь еиҳау аргыларатә ҵара дҭаланы далгоит, анџьныр-ргылаҩ изанааҭ ала. Очамчыра ақалақь аҩнуҵҟа аргыларақәеи, иара убас аҵыхәтәантәи асоветтә аамҭақәа рзы ақалақьаҿ иргылоу аҩны еихагыла ҿыцқәа рыргылара, иара инапхгарала акәын ишымҩаԥысуаз.
Быҭәба Сергеи иԥшәмаԥҳәыс, Ҷлоу ақыҭан ииз Қацә-ԥҳа Ларисеи иареи ирхылҵит хҩык ахшара: 1975 шықәсазы Очамчыра ииз Быҭәба Вальтер Сергеи-иԥа, 1977 шықәсазы Очамчыра ииыз Быҭәба Баҭал Сергеи-иԥа, 1979 шықәсазы Очамчыра ииз Быҭәба Виачеслав Сергеи-иԥа.
Ахшара иреиҳабу Быҭәба Вальтер Сергеи-иԥа Очамчыратәи абжьаратәи ашкол даналга ашьҭахь, 1990 шықәсазы Саратов дцаны дҭалоит еиҳау амилициатә школ. Уи даналга ашьҭахь иҵара аизырҳаразы Москва дцаны иҵара иациҵоит. Иҵара хыркәшаны даныхынҳә ашьҭахь Аԥсуа ҳәынҭқарратә университет (АГУ) дҭалоит азиндырратә факультет, дахырԥхьаӡалоит з-тәи акурс. Араҟагьы қәҿиарала иҵара аныхиркәша ашьҭахь изанааҭ ала аусура далагоит Аԥсны аҩнуҵҟатәи аусқәа рминистрраҿ (МВД) аҟәшақәа руакаҿ.
1998 шықәсазы Гал араион ақырҭуа диверсантцәа ралцара далахәын. Ашьҭахь дцоит Москваҟа, аус иуан Москватәи аҩнуҵҟатәи аусқәа, аҳәынҭқарра аекономикатә цәгьаҟаҵара аҿагыларатә ҟәшаҿы. Уаҟа 10 шқәса раҟара аус иухьан еиԥш, ашьҭахь иԥхьаны Аԥсныҟа дааргеит, 2014 шықәса декабр мзазы Аԥсны Аҳәынҭқарра Ахада иҟаиҵаз Аусԥҟала Быҭәба Вальтер Сергеи-иԥа дҟарҵоит, Аԥсны аҩнуҵҟатәи аусқәа рминистрра (МВД) аминистр актәи ихаҭыԥуаҩыс.
Быҭәба Вальтер иԥшәмаԥҳәыс Инаԥшь-ԥҳа Асҭанда еиҳау аҵара лымоуп, Аԥсуа ҳәынҭқарратә университет (АГУ) далгахьеит, аха ахшара рааӡара дахьаҿу азы иахьала џьаргьы аус луӡом. Илхылҵит хҩык ахшара, ҩыџьа аԥҳацәеи ҷкәынки:2004 шықәсазы ииыз Быҭә-ԥҳа Николь Вальтер-иԥҳа, 2004 шықәсазы ииз Быҭә-ԥҳа Викториа Вальтер-иԥҳа, 2012 шықәсазы ииз Быҭәба Амир Вальтер-иԥа.
Быҭәба Баҭал Сергеи-иԥа иахьа аус иуеит, дынхоит да• хьиз Очамачыра ақалақьаҿ. Аԥсны жәлар рџьынџьтәылатә еи
башьра ианалагаз аламҭалаз 14 шықәса шихыҵуазгьы аибашьра ихы алаирхәуеит, ажәыларақәа руаказ дагьырхәхьан. Аибашьра ашьҭахь абизнесттә усқәа инапы рылаикуеит.Иахьа аус иуеит анаплакытә Еидгыла «Гермес» иаҵанакуа Очамчыратәи афилиал (аҟәша) анапхгаҩыс.
Быҭәба Баҭал иԥшәмаԥҳәыс Ҭандаа-ԥҳа Нани иареи ирхылҵит ҩыџьа ахшара:1999 шықәсазы Очамчыра ииз Быҭәба Алиас Баҭал-иԥа, 2001шықәсазы Очамчыра ииз Быҭә-ԥҳа Лана Баҭал-иԥҳа, аҩыџьагьы макьана ихәыҷқәоуп, Очамчыратәи абжьаратәи аш-колаҿ аҵара рҵоит.
1979 шықәсазы Очамчыра ақалақьаҿ ииыз Быҭәба Виачес• лав Сергеи -иԥа абжьаратәи ашкол даналгаз ашқәсан Москва дцаны аекономикатә факультет дҭалоит. Иҵара нагӡаны ианхиркәша ашьҭахь иԥсадгьыл ахь дхынҳәуеит, иахьа аус иуеит Аҟәа ақалақьаҿ. Қәралагьы шьҭа дмаҷым, 41 шықәса дшырҭагылоугьы макьанагьы аҭаацәа аԥҵара дахыццакуам.
Быҭә-ԥҳа Наҭела Баџьга-иԥҳа диит 1940 шықәсазы Очам• чыра араион Ԥақәашь ақыҭан. Хаҵас ҳәа лхы здылкылаз Абулаӡе Анзори лареи ирхылҵит ҩыџьа ахшара: 1967 шықәсазы ииз Абулаӡе Алик, 1970шықәсазы ииз, аха 13 шықәса дшырҭагылаз 1983 шықәсазы зыԥсҭазаара иалҵыз Абулаӡе Робик.
Быҭәба Кьышьуард Бырдыӷә-иԥа диит 1899 шықәсазы, • Очамчыра араион Ԥақәашь ақыҭан. Хыхь ишазгәаҭоу еиԥш, Кьышьуард Бырдыӷә-иԥа 1941-1945 шықәсқәа рзы иҟалаз Аџьынџьтәылатә еибашьра Дуӡӡа анеилгагьы ишьҭахьҟа дзы-хнымҳәит, иахьанӡагьы хабарда ибжьаӡқәаз аибашьцәа рхыԥ-хьаӡараҿ дыҟоуп. Кьышьуард иԥшәмаԥҳәыс Ҭар-ԥҳа Лиуба Дашаныхә-иԥҳаи иареи ирхылҵит хәҩык ахшара, хҩык аԥацәеи ҩыџьа аԥҳацәеи: Быҭәба Жора Кьышьуард-иԥа, Быҭә-ԥҳа Лили Кьышьуард-иԥҳа, Быҭә-ԥҳа Цаца Кьышьуард-иԥҳа, Быҭәба Жьоржь Кьышьуард-иԥа, Быҭәба Валериан Кьышьуард-иԥа.
Быҭәба Кьышьуард иԥшәмаԥҳәыс Ҭар-ԥҳа Лиуба лхаҵа аибашьра аҟынтәи дшызхнымҳәызгьы илхылҵыз хәҩык ахшара хьҭакы-млакы иамыркыкәа илааӡеит. Иԥҳәысеибахаз ацхыраара лырҭон лабхәындацәагьы, аха аӷьырак аџьабаа зыхәда иқәлаз лара лакәын. Лыҷкәын аиҳабы Быҭәба Жора иакәзар иан длывагыланы, ахаҵа усқәа зегьы ихахьы иганы излаилшоз ала иашьцәеи иаҳәшьцәеи лыциааӡон.
Ахшара зегьы иреиҳабыз Жора Кьышьуард-иԥа диит 1932 • шықәсазы Очамчыра араион Ԥақәашь ақыҭан. Дшыҷкәынӡаз ахәҳахәҭратә усқәа инапы рылаикуеит, Тҟәарчал, Гәыԥ, Очмачыра уҳәа, акырџьара ихатәы дәқьанқәа аартны иман. Ихшыҩ ҟәыбҷала иашьцәеи иаҳәшьцәеи ршьапы рықәыргылараз рыцхыраара дшаҿыз, ихатәы аҭаацәа раԥҵара дахьӡаанӡа 36 шықәса дшырҭагылаз 1967 шықәсазы, ихатәы машьынала дышцоз амҩан амашәыр ӷәӷәа дақәшәоит. Иԥсы дахәагәышьоит, аха шықәсык аҟара ааҵхьаны еиԥш, дзықәшәаз амашәыр инаҭаз ааха ӷәӷәа изхымгакәа иԥсҭазаара далҵуеит 1968 шықәсазы.
Быҭә-ԥҳа Лили Кьышьуард-иԥҳа диит 1935 шықәсазы • Очамчыра араион Ԥақәашь ақыҭан. Инлаамҭаз аҭаацәара далалоит, хаҵас ҳәа лхы здылкылаз Булискьериа (Абраскьыл) Вахтанги лареи ирхылҵит ҩыџьа ахшара, ӡӷабки ҷкәынки: 1962 шықәсазы ииыз Булискьериа-ԥҳа Инга Вахтанг-иԥҳа, 1963 шықәсазы ииыз Булискьериа Феликс Вахтанг-иԥа.
Быҭә-ԥҳа Цаца Кьышьуард-иԥҳа диит 1937 шықәсазы • Очамчыра араион Ԥақәашь ақыҭан. Лаҳәшьеиҳаб леиԥш ларгьы ианлаамҭаз аҭаацәара даланагалоит. Лхы здылкылаз Бжьаниа Гәыд (зыԥсҭазаара иалҵхьоу), иареи лареи ирхылҵит ԥшьҩык аԥҳацәа: 1966 шықәсазы ииз Бжьаниа-ԥҳа Ирина, 1966 шықәсазы ииыз Бжьаниа-ԥҳа Марина, 1973 шықәсазы ииыз Бжьаниа-ԥҳа Индира, 1974 шықәсазы ииыз Бжьаниа-ԥҳа Ека.
Быҭәба Жьоржь Кьышьуард-иԥа диит 1939 шықәсазы Очам• чыра араион Ԥақәашь ақыҭан. Очамчыра абжьаратәи ашкол даналга ашьҭахь Асовет Еидгыла арра маҵзурахьы иԥхьоит, арратә уалԥшьа наигӡон ақ. Лубны. Арра ихганы даныхынҳә ашьҭахь рацәак
264 265
аамҭа мгакәа, ақалақь Краснодар дцаны дҭалоит азиндырратә факультет. Иҵара хыркәшаны даныхынҳә, инеиԥанкыланы хәбаҟа шықәса Очамчыра аҩнуҵҟатәи аусқәа рыҟәшаҿы аусеиларгаҩыс аус иуит. Шықәсқәак раҟара уаҟа аус иухьан еиԥш, ашьҭахь инапы злакыз азанааҭ шьҭаҵаны, Очамчыратәи ауааԥсыра рыбзазаратә усбарҭаҿ, «Абжьыуаа» ҳәа захьӡиҵаз ихатәы кооператив ааиртуеит. Уаҟа ирӡахуан аԥсуа маҭәақәа, ацехаҿ аус зуаз аҟазацәа рнапала иҟарҵон аҟама чаԥақәа. Ҟамацыԥхьаӡа абжьыуаа рдамыӷа заҷны асахьа анырҵон абасеиԥш иҟаз.
Арҭ аҟазацәа рыҟаҵамҭа згәаԥхаз, акәашацәа рансамбль «Шьараҭын» анапхгара иргәаԥхан, акәашацәа зегьы ирызхашаз аҟама чаԥақәа дырҟаҵаны иргахьан.
Быҭәба Жьоржь 1989 шықәсазы иааиртуеит аҩбатәи акооперативгьы, «Адырра» ҳәа зыхьӡиҵаз. Усҟантәи аамҭақәа рзы Аԥсуара апроблемақәа рыӡбаразы азҵаарақәа ҵырны ианықәгылаз акәын, убри аҟнытә Жьоржь Кьышьуард-иԥа напхгара зиҭоз ари аусбарҭа маӡа-аргама инанагӡахьаз аус бзиақәа маҷмызт. Ҿырԥштәык аҳасабала ҳазааҭгылозар, Нхыҵ-Кавказынтәи аҟазацәа рымчала аԥсуа нбанқәа (аԥсуа шрифтқәа) дырҟаҵаны иааигахьан, нас акооператив «Адырра» аҟны аус зуаз напылатәи акьыԥхьга аԥсуа нбанқәа рахь ииаганы Аҟәа, Гәдоуҭа, Тҟәарчал уҳәа анаплакқәеи аорганизациақәеи рҟны ԥсышәала аусмҩаԥгара аиҿкаараз еихишон. Аамҭа еишьҭала ишцоз ус 1989 шықәсазы Аԥсны инхоз ақырҭуа милаҭи аԥсуааи ӷәӷәала инеиҿанагала ашьҭахь, Быҭәба Жьоржь ажәлар реиашьара иаԥырхагоу анацианалистцәа дыруаӡәкуп, ақырҭуа жәлар драӷоуп ҳәа дыԥхьаӡаны акооператив «Адырра» адыркуеит, ԥсышәала иҟаҵаз акьыԥхьгақәагьы ицәыргоит, уаҳагьы азин ирҭомызт аҟаҵара. Убри нахыс гәрамгарҭас дҟаҵаны, Очамчыра инхоз ақырҭқәа ишьклаԥшрагьы рҽазыркуеит.
Абраҟа иазааҭгылатәуп даҽа азгәаҭакгьы. Убри 1989 шықәсазы ақырҭқәеи аԥсуааи анеиванагалаз, Быҭәба Жьоржь иҩыза гәакьа, шьҭрала Лашькьындар ақыҭа еиуаз Ашба Аԥҭеи иареи Очам-чыратәи амилициа аҟәша аҟны аус зуаз, игәрагаз аԥсацәа азааганы, уаҟа еизганы иҟаз ашәарыцагатә шәақьқәа маӡала ирымырхын, нас Быҭәба Жьоржь ихатә машьына ласы иакыша нақә-ҵаны, ашьҭахь аԥсуа қыҭақәа ирылсны ирзыршеит. Аамҭакала ауааԥсырагьы ргәырҽанырҵеит, ақырҭқәа Егры ирны Аԥсны иалаларц шрыгәҭакыз ала. Иара убас, Жоржь иҩызеи иареи Гәдоуҭаҟагьы ицеит, ишшәарҭахаз ала уахьгьы ргәырҽанырҵарц. Ус иаарласӡаны аибашьрагьы иалагоит. Аибашьра аԥхьатәи амшқәа рзы аӷа инапаҿы иҟалаз ируакын, амҩаду хада иаҽԥныз Лашькьындар ақыҭагьы. Убарҭ амшқәа руаказ Ашба Аԥҭа ақырҭуа еибашьцәа рнапы дампыҵшәоит. Уи дахьаԥсыуаз дахырҟьаны изаарцаз аиҭаҳәара уадаҩуп, урҭ ирҭахын Аԥсынтәыла ақырҭуа дгьылуп ҳәа мчыла идырҳәарц, аха иазҵаацԥхьаӡа аҭак риҭон дахьынхоз аԥсуаа заҵәык ишрыдгьылыз ала. Дшыршьуаз шибозгьы, Аԥсынтәыла ахаан ирызгараны ишыҟамыз алагьы, дырцәы-мшәакәа ирҿеикуан, уи еиҳагьы дара игәаӷ днаркуан. Дара ира-ҳарц ирҭахыз иҳәарангьы дшыҟамыз анеилыркаа, ашьҭахь убри дахырҟьаны дыкнарҳауеит, дышдыргәаҟуаз мацара, дышдырҳәа-цәоз мацара аҵыхәтәан цәгьаԥсышьала дагьҭадырхоит.
Аибашьра ианалага аҽны инаркны Очамчыра ақалақь ақырҭқәа рнапаҿы излаҟалаз ала, насгьы уаҟа инхоз аԥсуаа рышьклаԥшра ианалага инаркны аагылара зынӡа ианшәарҭаха, Быҭәба Жьоржь ихшара машәырк рмыхьразы, насгьы усҟан аиҳаб ида егьырҭ хәы-ҷқәан аҟнытә иҭаацәа иманы Тҟәарчалҟа дцоит, ус аибашьра анеилга рыҩныҟа ихынҳәуеит. Аԥсҭазаара акыр икыднаҟьахьаз, акыргьы збахьаз, Быҭәба Жьоржь Кьышьуард-иԥа иԥсҭазаара далҵит 2012 шықәсазы.
Шьҭрала Мыркәыла ақыҭа еиуоу, Быҭәба Жьоржь иԥшәмаԥҳәыс Шьоууа-ԥҳа Ламареи иареи ирхылҵит хҩык ахшара, ҩыџьа аҷкәынцәеи ӡӷабки: Быҭәба Роберт Жьоржь-иԥа, Быҭә-ԥҳа Альбина Жьоржь-иԥҳа, Быҭәба Даур Жьоржь-иԥа.
266 267
Ахшара иреиҳабу Быҭәба Роберт Жьоржь-иԥа диит • 1972 шықәсазы ақалақь Очамчыра. Абжьаратәи ашкол даналга ашьҭахь 1990 шықәсазы дҭалоит Аԥсуа ҳәынҭқарратә университет афизикатә факультет, қәҿиарала иҵара нагӡаны далгоит 1994 шықәсазы. 1998–2004 шықәсақәа рзы аус иуан «Абхазтоп» аҟны (снабженецыс) еиқәыршәаҩыс. 2004 шықәса инаркны иахьа уажә-раанӡа аус иуеит асасааирҭа «Рица» аҟны еиқәыршәаҩыс.
Быҭәба Роберт иԥшәмаԥҳәыс Кәарҷиа Индира Валери-иԥҳа Аԥсуа ҳәынҭқарратә университет далгахьеит. Иахьа уажәраанӡа аус луеит еицырдыруа аҵарауаҩ, академик,аекономикатә наукақәа рдоктор, лаб Кәарҷиа Валери Андреи-иԥа аректорс дызхагылоу Аҟәатәи иаарту аинститут (СОИ) аҟны аԥсихолог-лагопед азанааҭ ала, иара убас аамҭакала аус луеит Ахәыҷтәы поликлиника аҟынгьы. Шықәсла лхаҵа Роберти лареи еиқәлацәоуп, ирхылҵит ҩыџьа аԥацәа: 1996 шықәсазы Аҟәа ииыз Быҭәба Леон Роберт-иԥа, 1997шықәсазы Аҟәа ииз Быҭәба Давид Роберт-иԥа.
Аешьа аиҳабы Быҭәба Леон абжьаратәи ашкол даналга ашьҭахь Калиниград дцаны Урыстәылатәи Афедерациа ашәарҭадаратә маҵзура (ФСБ) дҭалоит. Аешьа аиҵбы Быҭәба Давид макьана ашкол дҭоуп, Аҟәатәи абжьаратәи Ашьхарыуатәи ашкол № 10 аҟны аҵара иҵоит.
Быҭә-ԥҳа Альбина Жьоржь-иԥҳа диит 1973 шықәсазы Оч• мачыра ақалақь. Очамчыратәи абжьаратәи ашкол даналга ашьҭахь дҭалоит Аԥсуа ҳәынҭқарратә университет, аматематикатә факультет. Лҵара даналга ашьҭахь лзанааҭ ала шықәсқәак раҟара аус лухьан еиԥш, ашьҭахь аҭаацәара далалоит, шьҭрала Тҟәарчал инхоз Ҳашба Ҭамази лареи рыԥсҭазаара еиларҵоит. Дырхылҵит аԥҳа: 1996 шықәсазы ииз Ҳаш-ԥҳа Саида Ҭамаз-иԥҳа.
Быҭәба Даур Жьоржь-иԥа диит 1978 шықәсазы Очамчыра • ақалақьаҿ. Очамчыратәи абжьаратәи ашкол даналга ашьҭахь 1994-1999 шықәсқәа рзы аҵара иҵон Аԥсуа ҳәынҭқарратә университет, аекономикатә факультет аҟны. Дызҭаз афакультет 3-тәи акурс аҟынӡа днаӡахьаны еиԥш аколлеџьгьы дҭаланы ҩ-ҵарак еидибалоит, иҵара инаваргыланы акомпиутер дырратә ҵарагьы далгоит. Абасала еидибалоз иҵарақәа аныхиркәшаз 1999 шықәсазы аусура далагоит, Аԥсны аминистрра аекономика аҟәшаҿы, уаҟа аус шиуаз Аԥсны арратә маҵзурахьы иԥхьоит. Арратә уалԥшьа ҩышықәса анихига ашьҭахь 2002-2006 ашықәсқәа рзы, Аҟәатәи иаарту аинститут (СОИ) аҟны акомпиутортә курсқәа аартны астудентцәа дырҵара иҽазикуеит. Уаҟа аус шиуаз дҭалоит Аҟәатәи иаарту аинститут (СОИ) аекономикеи азинқәеи рфакультет, насгьы еиҳау аҵара дызлалгахьаз ала 3-тәи акурс инаркны аҵара далагоит. Иҵара аныхиркәша ашьҭахь иааиртуеит ихатәы фирма «Аимадара-Комп» даҽакала иуҳәозар, ихатәы наплакы авидиохылаԥшратә шьақәгылақәа рықәыргыларақәа рзы анапхгаҩыс. Авидиокамерақәа еиҳарак иахьықәдыргылоз ахатәы магазинқәа рҟны акәын, иара убас изҭахыз егьырҭ аобиектқәа рҟынгьы.
Быҭәба Даур Жьоржь-иԥа иԥшәмаԥҳәыс Лагәлаа-ԥҳа Стелла абжьаратәи ашкол даналга ашьҭахь еиҳау аҵара дҭаланы далгоит, Аԥсуа ҳәынҭқарратә университет афизика-математикатә факультет. Ашьҭахь даҽа занааҭкгьы шьҭылхразы, лхатәгәаԥхарала дҭаланы далгоит аҳасабеилыргаратә ҵарагьы. Аҵыхәтәантәи лзанааҭ ала иахьа аус луеит асасааирҭа «Рица» аҟны аҳасабеиларгаҩ хадас. Быҭәба Даури лареи ирхылҵит ҩыџьа ахшара, ӡӷабки ҷкәынаки: 2003 шықәсазы ииыз Быҭә-ԥҳа Наала Даур-иԥҳа, 2008 шықәсазы ииз Быҭәба Алан Даур-иԥа, аҩыџьагьы макьана ихәыҷқәоуп, Аҟәатәи абжьаратәи ашколқәа руакаҿ аҵара рҵоит.
Быҭәба Валериан Кьышьуард-иԥа диит 1942 шықәсазы • Очамчыра ақалақьаҿ. Очамчыратәи абжьаратәи ашкол даналга ашьҭахь ақалақь Ленинград дцаны дҭалоит, Абнанхамҩатә-техникатә академиа аекономист изанааҭ ала. 1972 шықәсазы иҵара далганы даныхынҳә, раԥхьаӡа акәны аусура далагоит, Бзыԥтәи Абнаусадуларатә акомбинат аҟны нџьнырс. Уаҟа аус шиуаз, ашьҭахь 1979 шықәсазы диаргоит Очамчыраҟа. Очамчыра ақалақь ауаа-ԥсыра рыбзазаратә нхамҩа (УБОН) аусбарҭа анапхгаҩыс дахадыргылоит. Уаҟа акыр шықәса аус иухьан еиԥш, ашьҭахь араион анапхгара усура диаргоит, усҟан РАИПО ҳәа изышьҭаз Очамчыра
268 269
араион Ахәҳахәҭратә ҭахрақәа реихшарҭа аиҳабыс. Быҭәба Валери дыззырклак иарбан усзаалакгьы қәҿиарала аусура ахьилшоз, уи азы абаҩхатәрагьы шилаз анырба, 1991 шықәсазы диаргоит Очамчыра ақалақь анагӡком ахантәаҩыс, уаҟа аус шиуаз рацәак мырҵыкәа ус 1992-1993 шықәсқәа рзы иҟалаз Аԥсны жәлар рџьынџьтәылатә еибашьра ихьӡоит. Ажәлар русқәа рзы акырӡа аџьабаа збахьаз, араионаҿ ҳаҭыр ду зқәыз, зыжәлар рхьаа еснагь изхьааз, аҵыхәтәан аԥсуа жәлар аибашьра изықәнаршәаз арыцҳара ду изнарҵысыз ачымазара бааԥсы изхымгакәа Быҭәба Валериан Кьышьуард-иԥа иԥсҭазаара далҵит, аибашьра ашьҭахь 2008 шықәсазы.
Быҭәба Валериан иԥшәмаԥҳәыс Авилова Валентина занааҭла анџьныр-химикуп. Аԥсны жәлар рџьынџьтәылатә еибашьра ҟалаанӡа 20 шықәса инареиҳаны аус лухьан лзанааҭ иазкыз алабараториаҿ. Валериани лареи ирхылҵит ԥшьҩык ахшара, ҩыџьа аԥацәеи ҩыџьа аԥҳацәеи: Быҭәба Едуард Валериан-иԥа, Быҭә-ԥҳа Ельвира Валериан-иԥҳа, Быҭәба Асҭамыр Валериан-иԥа, Быҭә-ԥҳа Адица Валериан-иԥҳа.
Ахшара иреиҳабу Быҭәба Едуард Валериан-иԥа диит 1974 • шықәсазы Очмачыра ақалақьаҿ. Очамчыратәи абжьаратәи ашкол даналга ашьҭахь Москва дцаны дҭалоит амедицинатә академиа, занааҭс иалихыз аҳақьым-травматолог ҳәа иԥхьаӡоу аҟаза дуқәа иаргьы дырхыԥхьаӡалоуп. Изанааҭ ала иахьа аус иуеит Москва ақалақьаҿ, иҭаацәеи иареи иахьа уажәраанӡагьы уаҟа инхоит. Едуард иԥшәмаԥҳәыс Трухина Татиана Виктор иԥҳагьы занааҭла дҳақьымуп, лхаҵеи лареи ирхылҵит ҩыџьа аԥҳацәа: 2003 шықә-сазы ииыз Быҭә-ԥҳа Асҭанда Едуард-иԥҳа, 2008 шықәсазы ииз Быҭә-ԥҳа Елона Едуард-иԥҳа.
Быҭә-ԥҳа Ельвира Валериан-иԥҳа диит 1975 шықәсазы • Очамчыра ақалақьаҿ. Очамчыратәи абжьаратәи ашкол даналга ашьҭахь дҭаланы далгоит Москватәи амедицинатә академиа. Ианлаамҭаз аҭаацәара далалоит, ахаҵа ҳәа лхы здылкылаз, шьҭрала Кәтол ақыҭа еиуоу Коӷониа Валери Владимир-иԥеи лареи ирхылҵит 3-ҩык ахшара, ӡӷабки ҩыџьа аԥацәеи: 2002 шықәсазы ииз Коӷониа-ԥҳа Наала Валери-иԥҳа, 2005 шықәсазы ииыз Коӷониа Ҭемыр Валери-иԥа, 2007 шықәсазы ииыз Коӷониа Алан Валери-иԥа.
Быҭәба Асҭамыр Валериан-иԥа диит 1979 шықәсазы Очам• чыра ақалақьаҿ. Очамчыратәи абжьаратәи ашкол даналга ашьҭахь дцаны дҭалоит Москватәи академиа Анаплакра анапхгараҭаратә ҵара. 35 шықәса дшаарҭагылахьоугьы, макьаназ ихатәы ҭаацәа аԥҵара дахымццакыкуа дааиуеит.
Быҭә-ԥҳа Адица Валериан-иԥҳа диит 1980 шықәсазы Очам• чыра ақалақьаҿ. Очамчыратәи абжьаратәи ашкол даналга ашьҭахь Москва дцаны дҭалоит, амедицинатә академиа афармацевттә факультет. Лҵара нагаӡаны даныхынҳә аҭаацәара далалоит, лхы здылкылаз Гамсаниа Бакур Индикәа-иԥеи лареи дырхылҵит аԥҳа: 2012 шықәсазы ииыз Гамсаниа-ԥҳа Марта Бакур-иԥҳа.
270 271
Быҭәба Баџьга
Арымаарахьә арыӷьарахь: Быҭәба Сергеи, Быҭәба Валериан, Быҭәба Авалион, Быҭәба Жьоржь
Арымарахьтә арыӷьарахь: Быҭәба Роберт, Быҭәба Асҭамыр, Быҭәба Едуард, Быҭәба Баҭал, Быҭәба Даур
Быҭә-ԥҳа Лида, Быҭә-ԥҳа Лилии, Быҭәба Заур, Быҭәба Жора, Быҭә-ԥҳа Ԥацикәа Быҭәба Жьоржь, Быҭә-ԥҳа Цаца
272 273
Быҭәба Роберти иԥшәмаԥҳәыс Кәарҷиа-ԥҳа Индиреи рыҷкәын Быҭәба Давиди
Быҭәба Леони иан Кәарҷиа-ԥҳа Индиреи
Быҭәԥҳа Альбинеи лыӡӷаб Ҳаш-ԥҳа Саидеи
Арымарахьынтә арыӷьара: Быҭәба Беслан, Быҭәба Вальмер, Быҭә-ԥҳа Мадина, Быҭәба Ҭемыр
274 275
Быҭәба Вальмери иԥшәмаԥҳәыс Џьапуа-ԥҳа Екатеринеи ирыхшази дареи: Быҭәба Владислав, Быҭәба Вадим Быҭә-ԥҳа Лера, Быҭә-ԥҳа Ника
Быҭәба Вальтери иԥшәмаԥҳәыс Инаԥшь-ԥҳа Асҭандеи ирыхшаз рыԥҳацәеи: Николи Викториеи
Быҭәба Ҭемыри иԥшәмаԥҳәыс Гадлиа-ԥҳа Маринеи, рыхшара:
Баграти Тамилеи
Арымарахьынтә арыӷьарахь: Қацә-ԥҳа Лариса, Быҭәба Свиатослав, Марӷьиа Нани, Быҭәба Баҭал, Быҭәба Вальтер
276 277
Быҭәба Беслани иԥшәмаԥҳәыс Гәлиа-ԥҳа Аннетеи, рыӡӷаб
Быҭә-ԥҳа Аннеи
Быҭә-ԥҳа Алиса Бесланиԥҳа
Быҭәба Аслан Беслан-иԥа
Быҭәба Адгәыр Беслан-иԥа
278 279
ԤАҚӘАШЬТӘИ БЫҬӘАА АБШЬҬРАЛА ИАХЬА (2015 ш.)
ИҞОУ АБИԤАРА
1.Быҭәба Заур Бақа-иԥа
2.Быҭәба Нодар Бақа-иԥа
3. Быҭә-ԥҳа Заира Бақа-иԥҳа
4.Быҭә-ԥҳа Ԥацикәа Бақа-иԥҳа
5.Быҭә-ԥҳа Наҭела Бақа-иԥҳа
6.Быҭәба Асҭамыр Заур-иԥа
7.Быҭә-ԥҳа Амина Асҭамыр-иԥҳа
8. Быҭәба Нодар Бақа-иԥа
9.Быҭәба Адамыр Нодар-иԥа
10.Быҭәба Аслан Нодар-иԥа
11.Быҭәба Адгур Адамыр-иԥа
12.Быҭәба Наур Адамыр-иԥа
13.Быҭәба Ҭемыр Аслан-иԥа
14.Быҭәба Еснаҭ Аслан-иԥа
15.Быҭә-ԥҳа Сариа Аслан-иԥҳа
16.Быҭә-ԥҳа Садиа Аслан-иԥҳа
17.Быҭәба Борис Гого-иԥа
18.Быҭә-ԥҳа Алла Гого-иԥҳа
19.Быҭә-ԥҳа Лариса Гого-иԥҳа
20. Быҭә-ԥҳа Наҭела Ӷото-иԥҳа
21.Быҭәба Ерик Гура-иԥа
22.Быҭәба Дамеи Ерик-иԥа
23.Быҭә-ԥҳа Света Бабышь-иԥҳа
24.Быҭә-ԥҳа Нанули Бабышь-иԥҳа
25.Быҭә-ԥҳа Мимоза Бабышь-иԥҳа
26.Быҭә-ԥҳа Валина Бабышь-иԥҳа
27.Быҭә-ԥҳа Роза Бабышь-иԥҳа
28.Быҭәба Емзар Бабышь-иԥа
29.Быҭәба Витали Витали-иԥа
30.Быҭә-ԥҳа Ариана Витали-иԥҳа
31.Быҭә-ԥҳа Мариана Витали-иԥҳа
32.Быҭә-ԥҳа Орнелла Витали-иԥҳа
33.Быҭә-ԥҳа Кристина Емзар-иԥҳа
34.Быҭә-ԥҳа Каролина Емзар-иԥҳа
35.Быҭә-ԥҳа Кама Емзар-иԥҳа
36.Быҭә-ԥҳа Есма Емзар-иԥҳа
37.Быҭә-ԥҳа Елана Емзар-иԥҳа
38.Быҭә-ԥҳа Инга Васиа-иԥҳа
39.Быҭә-ԥҳа Ирма Васиа-иԥҳа
40.Быҭә-ԥҳа Льулу Камшьышь-иԥҳа
41.Быҭәба (Славик) Виачеслав Ладикәа-иԥа
42.Быҭәба Даур Виачеслав-иԥа
43.Быҭә-ԥҳа Милана Виачеслав-иԥҳа
44.Быҭәба Важьа Ладикәа-иԥа
45.Быҭә-ԥҳа Нана Важьа-иԥҳа
46.Быҭә-ԥҳа Аза Важьа-иԥҳа
47.Быҭә-ԥҳа Нани Важьа-иԥҳа.
48.Быҭә-ԥҳа Кристина Важьа-иԥҳа
49.Быҭәба (Ҭенго) Гиви Ладикәа-иԥа
50.Быҭәба Беслан Гиви-иԥа
51.Быҭәба Баҭал Гиви-иԥа
52. Быҭә-ԥҳа Есмеральда Гиви-иԥҳа.
53.Быҭә-ԥҳа (Валиа) Раиа Радион-иԥҳа
54. Быҭәба Амиран Радион-иԥа
55. Быҭәба Лаврент Радион-иԥа
56.Быҭәба Резо Радион-иԥа
57.Быҭәба Даҭикәа Радион-иԥа
58.Быҭә-ԥҳа (Рита) Асна Амиран-иԥҳа
59.Быҭәба Аслан Амиран-иԥа
60.Быҭәба Леон Лаврент-иԥа
61.Быҭә-ԥҳа Камила Лаврент-иԥҳа
62.Быҭә-ԥҳа Вика Резо-иԥҳа
63.Быҭәба Астик Резо-иԥа
64.Быҭә-ԥҳа Алена Даҭикәа-иԥҳа
65.Быҭә-ԥҳа Лида Баџьга-иԥҳа
66.Быҭәба Сергеи Баџьга-иԥа
67.Быҭә-ԥҳа Наҭела Баџьга-иԥҳа
280 281
68.Быҭә-ԥҳа Лили Кьышьуард-иԥҳа
69.Быҭә-ԥҳа Цаца Кьышьуард-иԥҳа
70.Быҭәба Ҭемыр Авалион-иԥа
71.Быҭәба Беслан Авалион-иԥа
72.Быҭә-ԥҳа Мадина Авалион-иԥҳа
73.Быҭәба Вальтер Сергеи-иԥа
74.Быҭәба Баҭал Сергеи-иԥа
75.Быҭәба Слава Сергеи-иԥа
76.Быҭәба Роберт Жьоржь-иԥа
77.Быҭә-ԥҳа Альбина Жьоржь-иԥҳа
78.Быҭәба Даур Жьоржь-иԥа
79.Быҭәба Едуард Валериан-иԥа
80.Быҭә-ԥҳа Ельвира Валериан-иԥҳа
81.Быҭәба Асҭамыр Валериан-иԥа
82.Быҭә-ԥҳа Адица Валериан-иԥҳа
83.Быҭәба Владик Вальмер-иԥа
84.Быҭәба Вадим Вальмер-иԥа
85.Быҭә-ԥҳа Валериа Вальмер-иԥҳа
86.Быҭә-ԥҳа Вероника Вальмер-иԥҳа
87.Быҭәба Баграт Ҭемыр-иԥа
88.Быҭә-ԥҳа Ҭамила Ҭемыр-иԥҳа
89.Быҭәба Адгур Беслан-иԥа
90.Быҭә-ԥҳа Алиса Беслан-иԥҳа
91.Быҭәба Аслан Беслан-иԥа
92.Быҭә-ԥҳа Анна Беслан-иԥҳа
93.Быҭә-ԥҳа Николь Вальтер-иԥҳа
94.Быҭә-ԥҳа Викториа Вальтер-иԥҳа
95.Быҭәба Амир Вальтер-иԥа
96.Быҭәба Алиас Баҭал-иԥа
97.Быҭә-ԥҳа Лена Баҭал-иԥҳа
98.Быҭәба Леон Роберт-иԥа
99.Быҭәба Давид Роберт-иԥа
100.Быҭә-ԥҳа Наала Даур-иԥҳа
101.Быҭәба Алан Даур-иԥа
102.Быҭә-ԥҳа Асҭанда Едуард-иԥҳа
103. Быҭә-ԥҳа Илона Едуард-иԥҳа
104. Быҭәба Гиви Мамант-иԥа
105. Быҭә-ԥҳа Назо Мамант-иԥҳа
106. Быҭә-ԥҳа Емма Мамант-иԥҳа
107. Быҭәба Ахра (Генади) Гена-иԥа
108. Быҭәба Асҭамыр Гена-иԥа
109. Быҭәба Асҭана Гена-иԥа
110. Быҭәба Генади Гена-иԥа
111.Быҭә-ԥҳа Асҭанда Гена-иԥҳа
112. Быҭә-ԥҳа Алиса Гена-иԥҳа
Абри ахыԥхьаӡараҿ аҳәса еиҳауп 58-ҩык ыҟоуп, 52 -ҩык хацәоуп. Урҭ рахьынтәи еиуеиԥшым азанааҭқәа рыла 37 -ҩык еиҳау аҵарақәа рымоуп, 7-ҩык аучилишьчеи аколлеџьи ирылгахьеит, егьырҭ абжьаратәи ҵара иалгахьеит.
282 283
ҶЛОУ АҚЫҬА ИНХОЗ БЫҬӘБА ҶУИ ҞАРАБАЧ-ИԤА
ИҴАКЫРА
Ԥанаҩ ашьха аҽадырхаланы, адунеи ршаз аахыс ахәы ҳарак ԥагьақәа ирҭыԥны, ҷыдала ахатә ԥшӡарагьы аманы, ирҩашушәа еибаха-еибафо Дәаб аӡиас злысуа Ҷлоу ақыҭа уаназхәыцуа, аԥсуара агәадура уадзыԥхьало акәны иузыҟалоит. Ари ақыҭа жәынгьы-ҿангьы иаман, иахьагьы иамоуп узхыҽхәаша ахатә ҭоурых, убас мацарала иахьа уажәраанӡагьы ахатәы хаҿра ацәымӡыцкәа иааиуеит.
Ашьха еибаркырақәа уахьынаргәыдԥшыло, ари ақыҭа иацу аԥсабара аԥшӡара лабҿабаны иубар, аҳауа ацқьара, инхо ауаа ржәытә-рҿатә, рчеџьыка агьама, рхымҩаԥгашьа уҳәа, хымԥада уааҵашьыцны уамыргачамкыр залшом. Ажәытә аахижьҭеи ари ақыҭаҿ инхо ажәлақәа биԥарала ӡәырҩы аҩнаххьеит, иахьа иҟоу ракәзар, зыԥшра зсахьа иагым, згәамч ӷәӷәоу, рабацәа реиԥш зыламыс ҳараку, зегь рыла заԥсуара иақәныҟәоу, заҳаҭыр ҳараку, иҭәы-иԥха игәыҭбааӡа иҟоу уаауп, нхацәоуп. Аԥсадгьыл ашәарҭа ианааҭагылагьы, рыԥсы иамеигӡакәа ахьчара зылшоз ракәны, аибашьраҿ фырхаҵарыла рхы аадырԥшит.
Ҷлоу ақыҭа аханатә аахысгьы иацыз адоуҳатә культура ҳазааҭгылозар, иаҳҳәап: арҵаҩцәа, аграномцәа, анџьнырцәа, ашәҟәыҩҩцәа, ажурналистцәа, артистцәа, адраматургцәа, актиор-цәа, аҵарауаа, анаука аусзуҩцәа, ҳинтеллигенциа ахаҭарнакцәа уҳәа, ҳажәлар рдоуҳатә культура иахьагьы амаҵ азызуа маҷҩымкәа иҟоуп. Аԥсны жәлар рпоет Б. Шьынқәба ихыԥша мацара зыԥсоузеи ари ақыҭа азыҳәан. Ҷлоу ақыҭа жәытәнатә аахижьҭегьы иаԥсыуа қыҭоуп ҳәа иԥхьаӡоуп, хыхь ишазгәаҭоу еиԥш, аҭоурых ҵаула змоу акәны иҟоуп. Ари ақыҭа еснагь иалиаауан абыргцәа ҟәыӷақәа, Абжьыуаа рҿы зажәа нагаз, ацәгьеи абзиеи рҿы унеишь-уааишь ҳәа зарҳәоз, зегь рзыҳәан зажәа хәшәыз ацәажәацәа дуқәа.
Иарбан шықәсоу еилкаамзаргьы, абри ақыҭан еиҳа иахьыԥш-ӡараз, аҩадаҟа унхьаԥшыр Ԥанаҩ ашьха еибаркырақәа иааи-гәаӡаны иахьубарҭоу еиқәыӷьазӷьазуа унарыҵаԥшуа, аладаҟала иахьдгьыл ҟьаҟьараз ашьха ӡиас Дәаб ахықәынҵәҟьа нхарҭас адгьылҭыԥ ылихит, усҟантәи аамҭаз акыр зымпыҵакыз анхаҩы ҳәа еицырдыруаз Быҭәба Ҷуи Ҟарабач-иԥа. Анхаҩы дызлаихыл-ҵышьҭраз ала иахьынхатәыз изымдыруа дыҟазма, иҵакны анхара нап ахьаиркыз идгьыл чашәран, идгьыл каршәран, абна рацәаны иаҵакын, ашьамаҟеи аԥсасеи рцарҭа-аарҭа маншәалан, унацәа нӡааукылар ихнаҵәартә ааҵраҿ ииаусуаз ашьха ӡиас ахықә дхықәынхалеит.
Быҭәба Ҷуи зқьхы ааӡаны шәхык абна илазҵоз иакәын ҳәа, иахьагьы дыргәаларшәаны ӡбахә рҳәалоит, уи адагьы ацәажәацәа дуқәа дыруаӡәкын. Иабацәа ирҿиҵаахьаз ахымҩаԥгашьақәа еснагь дақәныҟәон, ачеџьыка зцыз уаҩын аҟнытә лассы-лассы иҭаалон асасцәа, иуацәа, иҭынхацәа, дыздыруаз иқәлацәа уҳәа, иара убас урҭ рнаҩсангьы иҩны мҩахыҵырҭас измаз рацәаҩын.
Ҷуи иаб Быҭәба Ҟарабач бжьҩык аишьцәа иман. Аԥсны ам-ҳаџьырра аныҟала Ҟарабач иаб ( Ҟарабач иашьцәагьы иабгьы ирыхьӡқәаз еилкаамкәа иаанхеит, иахьа издыруа ҳәагьы уаҩ дыҟам), иҭаацәагьы иаргьы Ҭырқәтәылаҟа иахыргеит. Уа иахьнеиз уеизгьы аԥсра, ачымазара, амлакра уҳәа, уаҩ изхымгашаз аҭагылазаара уаӷеимшхара даргьы ирхыргеит, аҵыхәтәан еилыркааит иахьнанагаз атәымтәыла дара рзыҳәан ишҭырхагаз, шышьҭрарӡгаз, шьҭа ихынҳәыргьы рҭахуп, аха ирыздыруамызт хынҳәышьас иҟаҵатәыз. Ҭырқәтәыла иҟанаҵы заҟа хыԥсыра еиқәаҵәа рхыргаз еилкаам, аха зыԥсадгьыл ахь ахынҳәара зҽазкны иҟаз Быҭәба Ҟарабач иаалырҟьаны изыҟалаз аҭагылазаара маншәалара ихы иархәаны ҩыџьа иԥацәа: Ҷуи Хьрыԥси нас иԥшәмаԥҳәыси маӡала ииулакгьы Аԥсныҟа иааишьҭит. Уи аамҭаз ишынҭаацәаз еицаартә аҭагылазаара рымамызт азы, Ҟарабач бжьҩык иаб иашьцәеи уаҟа иаагылеит, избанзар асҟаҩык ауааԥсыра рҽеидкыланы Аԥсныҟа рыӡхыҵра ҟаломызт, аҭырқәцәа еилыркаар иақәиҭыртәуамызт, иҟалон уи иахырҟьаны нас гәаӷшақә ирызныҟәар. Зышьҭахьҟа ихынҳәыз Ҟарабач иԥацәа изларҳәоз ала раб ус игәы иҭазаарын, аԥхьа ишиқәҿиаз еиԥш, издыруада ҩаԥхьа аҭагылазаара маншәалақәа иоуны дшааҟалалак, уаҟа инхаз егьырҭ иҭаацәагьы иашьцәагьы инеивыга-ааивыганы Аԥсныҟа раашьҭра иҽазикырц, нас аҵыхәтәан иаргьы дрышьҭаланы дхынҳәырц .
Ҟарабач иԥацәа Ҷуи Хьрыԥси ран дрыманы Аԥсныҟа ишы-хынҳәызҵәҟьа, акгьы амыхьыцкәа еиқәханы иҟаз раб инхара иахы
леит. Арахә-ашәахә анҵаны анхара-анҵыра рҽазыркит, рҳәысҭақәа хкааны адгьыл ақәаарыхра нап адыркит. Акакала ашықәсқәа акатаҳәа аиасра иаҿын. Рыхынҳәра иазыԥшын Ҭырқәтәыла иаанханы иҟаз раби егьырҭ рашьцәеи, аха рыхабарк ыҟамызт, раб иашьцәагьы рахьынтәгьы аӡәгьы дзыхнымҳәыцызт. Урҭ раара ишазыԥшыз мацара ашқәсқәа акакла иниаӡаа ицацԥхьаӡа, изеимааибыз Ҭырқәтәылеи Урыстәылеи рполитикатә ҭагылазаашьақәа рҽыԥсахрақәа ирыхҟьаны, Кавказынтәи амҳаџьырра иагаз ажәларқәа рџьынџьдгьылахь рыхынҳәра ааннакылеит. Абри аҩыза аҭагылазаара шыҟалазгьы Быҭәба Ҟарабач иԥацәа Ҷуи Хьрыԥси ргәыӷрақәа рхыԥсаауамызт аҟнытә, Ҭырқәтәылантәи Аԥсныҟа иӡхыҵлоз аҭырқәатә ӷбақәа зтәыз еилкааны маӡала ирацәажәон, рашьцәа ирлахьынҵахаз, мамзаргьы рыхабарк рзеилкаауазар ҳәа. Абас ишҵаа-ԥшаауаз мацара акыр шықәса шцахьазгьы, рашьцәа ԥсыма-еиқәхама ҳәа рыбзарӡык уаҳа аилкаара рылымшакәа, есааира аамҭақәа ықәҳа ацара иаҿын. Зыԥсадгьыл ахь ахынҳәра лахьынҵас изауыз, Ҟарабач иҷкәын Быҭәба Хьрыԥс аԥҳәыс дааигаанӡа иаалырҟьаны даачмазҩхан, уаҳа еиӷьхашьак имоукәа иԥсҭазаара далҵит. Убри нахысгьы уаҳа уаҩ дзыхнымҳәкәа, зашьа дзаԥхаз Быҭәба Ҷуи иани иареи рымацара иааизынхеит.
Быҭәба Ҟарабач ихылҵышьҭрақәа рахьынтәи иҟоу иахьатәи абиԥара рабацәа ирҳәоны ираҳахьан, Ҷуи иан (Ҟарабач иԥҳәас) амҳаџьырра ицарц амҩа ианықәлоз, рыҩны ашҭа иқәгылаз ахьаца-ҵла ду абжьараҿ аҳаҟьа ԥхьалкырц ибжьаҵаны дцеит ҳәа, иҟалап мышкы зны еибганы рышьҭахьҟа изыхынҳәыр еиҭахгьы илыхәап ҳәа илҵәахызаргьы. Ҵабыргны, ашьҭахь ҩыџьа лыҷкәынцәеи лареи хынҳәны рыҩны ишахылазгьы, Ҭырқәтәылаҟа ианцоз уи ахьаца-ҵла иахьынабжьалҵаз ныхахәыраҵас иԥхьаӡаны далакьысуамызт, лҭаацәа зегьы рышьҭахьҟа ихынҳәаанӡа сазыԥшуеит ҳәа аҵла абжьыгара дахыццакуамызт. Убас лҭаацәа рыхынҳәра дшазыԥшыз мацара, аҳаҟьагьы даламкьыскәа уи аҵла ишыбжьаз мацара, ус лыԥсҭазаара аҵыхәтәанӡа ихыркәшаны лыдунеи лыԥсахуеит.
Аҟәатәи абжьаратәи Ашьхарыуаа рышкол № 10 аҟны рҵаҩыс аус зуа Быҭәба Ҷуи имаҭа Быҭә-ԥҳа Белла Алықьса-иԥҳа лабду иан аҳаҟьа ахьылҵәахыз ахьаца-ҵла иазкны иазгәалҭеит абас еиԥшгьы: «Сара саныхәыҷыз инаркны исгәалашәоит, ҳаҩна-ҭаҿы аныҳәарақәа уи ахьацаҵла амҵан ишымҩаԥыргоз. Шьҭа ергьҳәа иубарҭоу убри ахьацаҵла ашьапы ҭахкааны иахьагьы иҟоуп, иԥшьоу ҭыԥны иаҳзыҟалеит. Анкьа ианныҳәалозгьы ибзианы исгәалашәоит, амшын нырцә иҟоу ҳашьцәа ҳәа ҳҭаацәа ирхыԥхьаӡаланы ишныҳәалоз. Иахьа уажәраанӡагьы ҳаҩнаҭа зегьы убраҟоуп ныҳәарҭас иахьҳамоу».
Быҭәба Ҷуи Ҟарабач-иԥа макьанагьы дахьгәыӷуаз азы лассы-лассы Баҭымҟа дцалон, изыхнымҳәыцыз иҭаацәа издыруада рыхабарк иӡхыҵлоз аҭырқәцәа рыла изеилкаауазар ҳәа, аха есымша еиԥш, ҩаԥхьа гәыӷрада ишьҭахьҟа дхынҳәуан. Зҭаацәа рлахьынҵа зеиԥшрахаз иахьеи уахеи гәҭыхас измаз, ԥыҭк аамҭа анаабжьыслак еиҭах инықәыршәны Баҭымҟа дцалон, аха ҩаԥхьа баша дцаны даахынҳәуан, убас дцо-даауа дшыбжьаз мацара ашықәсқәагьы маҷымкәа иныбжьысит.
Ҷуи Ҟарабач-иԥа ихатәы бызшәа еиԥшҵәҟьа абырзен бызшәеи аҭырқәшәеи бзиаӡаны идыруан, иуа-иҭахы, дыздыруаз зегьы акы иашьҭаланы Баҭымҟа, мамзаргьы Аҟәа, Очамчыра ицарц анырҭаххалоз, еиҭагаҩык иаҳасбала Ҷуи иҳәаны лассы-лассы дыргалозаарын. Ҷуи иаб иҩны уаанӡа излахыбыз аҟаур ақәхны, ашьҭахь ацинк ҳәа изышьҭоу Баҭым иаахәаны мшынгәыла иӡхыганы иааигаз ахыбга акәзаап иахьа уажәраанӡагьы иақәу. Убасҟан иқыҭантәи Қацәбақәакгьы уахь ицзаап, Ҷуи абызшәақәа ахьидыруаз азы еиҭагаҩыс рхы дархәаны, даргьы акыц хыбга аахәаны иааргаразы.
Быҭәба Ҷуи аҭаацәара даналалоз 24 -ҟа шықәса ракәын ихыҵуаз, ҩынтә аҭаацәара даланагалахьан, раԥхьа инасыԥхаз Ԥлиа-ԥҳан, аха аԥхьатәи ахшароура дахԥсааит. Шықәсқәак аныбжьыс ашьҭахь Ҷуи иабхәараа Аԥлиақәа идқәыланы иабжьыргеит ҿыц аҭаацәара далаларц, иара уи дахымццакуашәа анырба ашьҭахь дыхҭакӡаны аԥҳәысаагара идырцалеит. Иҭынхацәагьы анкьатәи иабхәараагьы асҟак анырҳәа аҵыхәтәан иаргьы ихаҿы иааганы дазхәыцзар акәхап, ашьҭахь рҳәатәы аахаҵаны аҭаацәара деиҭалалеит. Аҩбатәи иԥшәмаԥҳәыс (Б. Шьынқәба иаб иашьа иԥҳа), Шьынқәыр-ԥҳа Кәыҷи иареи рыԥсҭазаара еиларҵеит, ирхылҵит 10-ҩык ахша
ра, ԥшьҩык аӡӷабцәеи 6-ҩык аҷкәынцәеи: аеҳәшьцәа-Быҭә-ԥҳа Хәыхәа Ҷуи-иԥҳа, Быҭә-ԥҳа Лили Ҷуи-иԥҳа, Быҭә-ԥҳа Жьениа Ҷуи-иԥҳа, Быҭә-ԥҳа Тулиа Ҷуи-иԥҳа. АешьцәаБыҭәба Мџьыҭ Ҷуи-иԥа, Быҭәба (Ҷаҷ) Алықьса Ҷуи-иԥа, Быҭәба Ҷыҷыкәа Ҷуи-иԥа, Быҭәба Тыкәа Ҷуи-иԥа, Быҭәба Фирон Ҷуи-иԥа, Быҭәба Аиза Ҷуи-иԥа.
Быҭәба Ҷуи анхашьа-анҵышьа иаманшәалаз нхаҩын, усҟантәи аамҭаз амал зымпыҵаку уаҩуп ҳәа дыԥхьаӡан, мал дус ирԥхьаӡоз ҳәа иҟазгьы: адгьыл рацәаны импыҵакын, аԥсаса, ашьамҟа, ауахьад уҳәа, иузымԥхьаӡартә арахә рацәаны изанын. Абжеиҳан аҩнытә усқәа иҽырхаршәаланы Баҭымынтәи ацитрустә шәырҵлақәагьы аахәаны иааигалон: амандарина, алимон, апатырқал, иара убас амагнолиа ҳәа изышьҭоуи нас еиуеиԥшым апальма-ҵлақәеи, урҭ раԥхьаӡа Аԥсныҟа иқәызгалақәоз дыруаӡәкын иаргьы. Ақыҭа ауааԥсыра апальмаҵлақәеи амагнолиеи абарбахьаз, ирыхьӡқәаз рыздыруамызт аҟнытә аҵла ԥшӡақәа ҳәа ирышьҭан. Аԥсныҟа иааигалоз аҵла еиҭаҳатәқәа рнаҩсангьы, иара убас ацәашәҵатәқәагьы аахәаны иҭаацәа рзы иааигалон. Ҷуи имаҭа Быҭә-ԥҳа Белла лабду Баҭымынтәи иаахәаны ишааигоз ҳәа ирҳәоны илаҳахьаз абасеиԥш иҟоуп: « Ирҳәо саҳахьан, санду (Ҷуи иԥшәмаԥҳәыс Шьынқәыр-ԥҳа Кәыҷ) лзыҳәан амаҭәа лыԥшаахқәагьы аахәаны уахьынтәи ишылзааигалоз. Схаҭагьы ибзианы исгәалашәоит сызхаану, иара убас хаҭала сыбла иабахьан санду илзааихәахьаз аҳаргьи ашьа-ҵатәқәеи ҭаҵәахны саб иаҳәшьцәа ишрымаз, алакьысрагьы аӡәгьы дақәиҭымызт.»
Аамҭа ықәҳа ишцоз ус Асовет мчра анааи, амал рацәаны изымпыҵаку Быҭәба Ҷуи дкулакуп ҳәа дыԥхьаӡаны имал имырхит, иҵакыз адгьылқәеи, хыԥхьаӡара рацәала изаныз ира-хәқәеи ицәыргеит. Ус иаалырҟьаны, 70 шықәса рышьҭахь Асовет ҳәынҭқарра анеилаҳа, аколнхара иагахьаз Ҷуи идгьылқәа еиҭадырхынҳәит иахьатәи ихылҵшьҭрақәа.
Быҭәба Ҷуи ихшара иреиҳабыз Быҭә-ԥҳа Хәыхәа хаҵа • ҳәа дзыццаз Ҷлоу ақыҭан дынхон, ақыҭаҿ ҳаҭыр зқәыз Ҵәыџьба Кьамшьышьи лареи рыԥсҭазаара еиларҵеит. Илхылҵит 7 -ҩык ахшара, ԥшьҩык аӡӷабцәеи хҩык аҷкәынцәеи.
Хәыхәа илышьҭанеиуаз Быҭә-ԥҳа Лили Ҷуи-иԥҳа диит • 1917 шықәсазы, занааҭла дырҵаҩын, Ҷлоутәи абжьаратәи ашкол аҟны рҵаҩыс аус луан. Ианлаамҭаз аҭаацәара далалоит, Ԥақәашь ақыҭан инхоз Џьынџьал Шьрын Ҭемыр-иԥеи лареи рыԥсҭазаара еиларҵоит. Данҭаацәараха ашьҭахьгьы лзанааҭ ала аус луан, Ԥақәашьтәи ихарҭәаам ашкол аҟны рҵаҩыс. Лхаҵа аибашьреи аҭакреи ихганы даныхынҳә ашьҭахь Ԥақәашьынтәи нхара Тҟәарчалҟа ианиас, 1954 шықәса инаркны аусура далагоит Тҟәар-чалтәи арацәарбеиагатә фабрика аҟны ҳасабеилыргаҩыс. Быҭәба-Џьынџьал Лили Ҷуи-иԥҳа лыԥсҭазаара далҵит 1975 шықәсазы.
1914 шықәсазы Ԥақәашь ақыҭан ииз, Быҭә-ԥҳа Лили лхаҵа аибашьреи аџьеи рветеран Џьынџьал Шьрын Ҭемыр-иԥа раԥхьаӡа арра маҵзура дахысуан Ахалцыхь, усҟан акапитан ичын иман. Арратә маҵзура ахьихигоз (ар ршәарҭадаратә усқәа дреиҳабын) архәҭаҿ аҟәша ҷыда дафицарын. Уаҟа аус шиуаз ус 1941–1945 шы-қәсқәа рзы Аџьынџьтәылатә еибашьра Дуӡӡа аныҟала дызлахәыз архәҭа Украинаҟа еиҭарган, нас уаҟа аӷа иҿагыланы еибашьуан.
Аибашьра алагара мчыбжьқәак шагыз мызкы ҳәа даурыжьын аҩныҟа даауеит, Украина арратә маҵзура зхызгоз Шьрын иашьеиҳаб Џьынџьал Арсен. Ус аибашьра ианалага, Шьрын дызлахәыз архәҭа иацны аешьцәа аҩыџьагьы Украинаҟа еиццоит, уаҟа аицеибашьрагьы иалагоит. Убасеиԥш аидысларақәа руак аан Шь.Џьынџьал дызлахәыз архәҭа рымч мхакәа амацәаз иҭашәеит, убасҟан аӷа инапы иампыҵашәеит Шьрын иашьа Арсенгьы иаргьы, иара убас ирытҟәеит архәҭаҿ зыԥсы ҭаны иаанхазгьы. Ԥыҭрак ашьҭахь аӷа иконцлагер Иугославиа аҳәаа азааигәарахь ииаигоит, убасҟан рацәак аамырҵыкәа Шьрын иашьа Арсенгьы иаргьы, иара убас уаҟа ирыцҭакыз рҩызцәақәаки дареи иааибыҳәаны аӷа илагер аҟынтәи зыгәаӷьра цәгьаз маӡала абналара рылдыршеит. Иаарласӡангьы иманшәалахеит, Броз Тито напхгара зиҭоз аҭыԥантәи Иугославиатәи апартизанцәа ротриад рыҽрымаданы аибашьра еилгаанӡа еибашьуан, аха аибашьра аилгамҭаз Џьынџьал Шьрын иҩныҟа ахынҳәра дахьымыгӡакәа, аӷа илагер дахьақәшәаз дахырҟьаны иус рыӡбан, ихарамкәа 10 шықәса иқәҵаны дҭаркит, Иарославскитәи аобласт ақ. Углич абахҭаҿ. Аибашьра анеилга
288 289
ашьҭахь Шьрын иашьа аҩныҟа дхынҳәуеит, аха Арсенгьы дытҟәаны аӷа илагер дахьақәшәаз дахырҟьаны иус рыӡбан, 10 шықәса иқәҵаны Русҭав дганы дҭаркит.
Џьынџьал Шьрын иҩныҟа дхынҳәит, И.В. Сталин иԥсҭазаара даналҵ ашьҭахь 1954 шықәсазы, убасҟан ауп, убри аамҭаз 12 шықәса зхыҵуаз иҷкәын заҵә Џьынџьал Митиа раԥхьаӡа акәны иаб данибаз.
Џьынџьал Шьрын аибашьраҿ деиқәханы аҭакрагьы ихганы даныхынҳә ашьҭахь Тҟәарчал анхара иҽазикуеит, Аӡхыда ҳәа иахьашьҭоу аганахь амҩа аҿықәанҵәҟьа ихатәы ҩны иргылоит. Аусура далагоит Тҟәарчалтәи «Ақырҭрацәа» аинспекциа аинспекторс, тәанчара дцаанӡагьы уаҟа аус иуан. Аԥсҭазаараҿ абасала акыр мыҟәмабарақәа зхызгахьаз, акырынтә аԥсра иахыԥахьаз Џьынџьал Шьрын Ҭемыр-иԥа иԥсҭазаара далҵит 1978 шықәсазы.
Быҭә-ԥҳа Лили Џьынџьал Шьрыни ирхылҵыз аҵеи заҵә, 1941шықәса октиабр 31 рзы Очамчыра араион Ԥақәашь ақыҭан ииз Џьынџьал (Митиа) Дмитри Шьрын-иԥа ила иаб ишьҭрамҭа ҿиараны иҟан. Дуаҩымшны ирхылҵыз рыҷкәын заҵә ихылҵышьҭрахаз ирыбзоураны Џьынџьал Шьрын ишьҭрамҭа дырҭбааит.
Џьынџьал (Митиа) Дмитри Шьрын-иԥа Тҟәарчалтәи абжьа-ратәи ашкол 1960 шықәсазы даналга ашьҭахь дҭалоит Аҟәатәи аиндустриалтә техникум, дрыдыркылеит 3-тәи акурс аҟны. Иҵара нагӡаны далгоит 1963 шықәсазы, аусура далагоит Тҟәарчал ГРЕС аусзуҩыс. Уаҟа аус шиуаз Асовет Еидгыла арратә маҵзурахьы иԥхьоит, 1967 шықәсазы арратә уалԥшьа ихганы даныхынҳә ашьҭахь ҩаԥхьа аусура далагоит уаанӡа аус ахьиуаз ГРЕС. 1962 шықәсазы аҭаацәара далалеит, ашьҭахь 1978 шықәсазы иҭаацәа иманы Аҟәа араион-ҿыц ахь нхара даниас инаркны аусра далагоит, ихазыз аргылара атрест аучасток № 3 аҟны афымца еиқәыршәаҩыс.
Митиа иԥшәмаԥҳәыс Качериани Алла занааҭла дырҵаҩуп, аус луан Аҟәатәи абжьаратәи ашкол № 15 аҟны. 2015-тәи аҵара ашқәс азы илыхҵан «Аԥсны арҵаҩра зҽаԥсазтәыз » ҳәа ахьӡ ҳарак. Лхаҵа Џьынџьал Митиеи лареи ирхылҵит хҩык ахшара, ҩыџьа аҷкәынцәеи ӡӷабки: Џьынџьал Џьамал ахшара дреиҳабуп. Аԥсуа ҳәынҭқарратә университет, аекономикатә факультет 1982 шықәсазы даналга аусура далагоит ОБСОИУЗ аусзуаҩыс, ашьҭахь усура диасуеит Аԥсны аҩнуҵҟатәи аминистрра УБЕП аҟәшаҿы, иахьа уажәраанӡагьы уаҟа аус иуеит. Ҩыџьа аишьцәа раҳәшьазаҵә Џьынџьал-ԥҳа Аида аҭаацәара далалоит, аха ахшара данлоу ашьҭахь лхаҵеи лареи рҳәатәы зеиқәымшәакәа ианеилыҵ ашьҭахь лхәыҷы даашьҭыхны лҭаацәа рахь дхынҳәуеит, иахьа лани лаби рҟны дҟоуп. Аҷкәын аиҵбы Џьынџьал Адгәыр Дмитри-иԥа Аԥсны жәлар рџьынџьтәылатә еибашьра далахәын, 1993 шықәса декабр 23 рзы Гал араион иалаханы иҟаз ақырҭуа диверсантцәа раанкылара аан дҭахеит 23 шықәса анихыҵуаз. Анышә дамадоуп Аҟәа аибашьра ахьӡ-аԥша апарк аҟны, данҭаха ашьҭахь ианашьоуп аҳәынҭқарратә ҳамҭа ҳарак Леон Иорден. Иара убас, Адгәыр аҵара ахьиҵоз, дзылгаз Аҟәатәи абжьаратәи ашкол № 15 аҟны аклассқәа руакгьы ихьӡ ахҵоуп.
Џьынџьал Митиа ихшаз рыла имаҭацәа: Џьынџьал Баҭал иахьа аус иуеит Аҟәатәи аҩнуҵҟатәи аусқәа ашьаусԥшаара аҟәшаҿы, акапитан ичын имоуп. Гал араионаҿ иҭахаз Џьынџьал Адгәыр ихьӡ акамыршәразы Адгәыр зыхьӡырҵаз иҷкәын, иахьа Москва ақалақьаҿ Афедерациа шәарҭадаратә маҵзура (ФСБ) аҟны қәҿиарала иҵара нагӡаны, нас иԥсадгьыл ахь дхынҳәырц игәы иҭоуп. Митиа иԥҳа лҟынтәи имаҭа Џьынџьал Саид Виктор-иԥа иакәзар абжьаратәи ашкол даналга афинанстә ҵара дҭаланы далгоит, иахьа ахәҳахәҭратә усқәа инапы рылакуп.
Џьынџьал (Митиа) Дмитри Шьрын-иԥа бзиагьы цәгьагьы шихигахьоугьы, шьҭа сааԥсеит ҳәа мҳәакәа макьанагьы аӷьараҳәаҵәҟьа аус иуеит «Амшынеиқәафымцамчы» аусбарҭа амаҵзураҿы, иахьа иҭаацәеи иареи нхоит Гәылрыԥшь араион Баӷмаран ақыҭан. Иаабахьац ԥсуа ҭаацәарак реиԥш, ламыслеи уаҩышьалеи еиқә-шәоу ракәны ишынҭаацәоу ҳәоуеиқәшәала инхоит-инҵуеит, ры-ҩны унымҩахыҵыргьы рчеџьыка рнапы иқәыргыла гәаартыла иуԥылоит, хымҩаԥгашьала акәзаргьы уаарыҵашьыцыртәы иҟоуп. Рыуа, рҭахы, реашьара, агәылара уҳәа, зегь рҿаԥхьа зегь рыла ҳаҭыр зқәу ҭаацәароуп.
290 291
Быҭә-ԥҳа Жьениа Ҷуи-иԥҳа динасыԥхоит Тҟәарчал ин• хоз Аршба Ианкәа, ирхылҵит ҩыџьа аӡӷабцәеи ҷкәынаки. Жьениа илышьҭанеиуаз лаҳәшьеиҵбы Быҭә-ԥҳа Тулиа Ҷуи-иԥҳа даараӡа дыӡӷаб ԥшӡан ҳәа рҳәон. Аҵара лҵон Аҟәатәи Ашьхарыуаа рышкол аҟны, ҩыза бзиасгьы длыман ҳәа рҳәоит Ашьхаруа-ԥҳа Татиана. Аҩыџьагьы еҩызцәа бзиақәан, мышкы еибамбакәа иҟамлацызт, аха Тулиа Ҷуи-иԥҳа аҭаацәара алалара дахьӡаанӡа дшыӡӷабӡаз иаалырҟьаны даачмазҩхан, иаалыдыргалаз иара ус хәшәык аалмыхәакәа лыԥсҭазаара далҵит.
Быҭәба Ҷуи ихшаз аҷкәынцәа рахьтә зегьы дреиҳабын, 1908 • шықәсазы Ҷлоу ақыҭан ииз Быҭәба Мџьыҭ. Усҟантәи аамҭақәа рзы иара аҵара ду змаз ҳәа дыԥхьаӡан, аусқәа иухьан Очамчыра араион аҵара аҟәша еиҳабыс, ашьҭахь Очамчыра араион анагӡком ахантәаҩы ихаҭыԥуаҩысгьы. Мџьыҭ арратә ҵара имазу имамзу еилкаамкәа иҟоуп, аха ашьҭахь диаргоит Очамчыра арион арратә комиссариатә акомиссарс, уаҟа аус иуанаҵы аподполковник ичын аҟынӡа дҳараркуеит. 1941-1945 шықәсқәа рзы Аџьынџьтәылатә еибашьра Дуӡӡа ианалага, Аахыҵ-Кавказ еидырҵаз арратә госпитальқәа ирхыԥхьаӡалахаз Қәҭешьтәи арратә госпиталь аиҳабыс дахадыргылоит. Быҭәба Мџьыҭ Ҷуи-иԥа ашьҭахь дагоит афронтахь, дҭахоит 1943 шықәсазы.
Быҭәба Мџьыҭ иԥшәмаԥҳәыс Ҷолокуа Зоиа Ԥшьҟан-иԥҳа шьҭрала Ҷлоу ақыҭан дынхон, илхылҵит хҩык аӡӷабцәа: Быҭә-ԥҳа Лили Мџьыҭ-иԥҳа, Быҭә-ԥҳа Света Мџьыҭ-иԥҳа, Быҭә-ԥҳа Ламара Мџьыҭ-иԥҳа. Аеҳәшьцәа реиҳабы Быҭә-ԥҳа Лилиа хаҵа ҳәа лхы идылкылеит Очамчыра инхоз Челиӡе Вахтанг (иԥсҭазаара далҵхьеит), аеҳәшьа аиҳабы илышьҭанеиуа Быҭә-ԥҳа Света шьҭ-рала Ҷлоу ақыҭан инхоз Џьынџьиа Вовеи лареи рыԥсҭазаара еиларҵеит. Аеҳәшьа аиҵбы Быҭә-ԥҳа Ламара шьҭрала Бас-лахә ақыҭан инхоз Ԥаӷәаа Толики лареи игәаԥхеибашьаны еинасыԥхеит.
Быҭәба (Ҷаҷ) Алықьса диит 1914 шықәсазы Очамчыра ара• ион Ҷлоу ақыҭан, анхаҩы Быҭәба Ҷуи Ҟарабач-иԥа иҭаацәараҿы. Раԥхьаӡа ишьаҿа еихигеит Џьгьарда иаартыз ҩ-классктәи ашкол ахь, уи даналга ашьҭахь иҵара ахарҭәааразы диасуеит Н.Лакоба ихьӡ зху Аҟәатәи Ашьхарыуаа рышкол ашҟа. Быҭә-ԥҳа Белла излеиҭалҳәаз ала, лаб Ҷаҷ уаҟа идтәалақәаз, аҵара ицызҵоз рахьынтә лассы-лассы дигәаларшәаны иӡбаху иҳәалозаарын, аҵарауаҩ Быџьгәыр Саӷариеи иареи шеҩызцәаз. Быҭәба (Ҷаҷ) Алықьса Ашьхарыуаа рышкол даналга ашьҭахь дҭалоит Аҟәатәи амедицинатә училишьча, даараӡа ибзиаӡаны дагьалгоит. Изанааҭтә ҵара иациҵаразы ашьҭахь дцоит Ленинградтәи Арратә медицинатә академиа дҭаларц, уаҟа шықәсыктәи аҽазыҟаҵара даналга ашьҭахь дахырԥхьаӡалоит актәи акурс ахь. Бзиа ибаны иалихыз азанааҭ ала қәҿиарала аҵара дшаҿыз ус 1940 шықәсазы Асовет Еидгыла арратә маҵзурахьы иԥхьеит, дақәшәеит Латвиа архәҭа ахьгылаз Либава. Уаҟа арратә маҵзура шихигоз ус ихьӡоит, 1941–1945 шықәсқәа рзы излагаз Аџьынџьтәылатә еибашьра Дуӡӡа.
Аибашьра ду ашьҭахь Алықьса Быҭәба игәаларшәаны излеи-ҳәоз ала, 1942 шықәса иун мза 12 рзы, Ленинград амҵан иҟалаз аибашьрақәа руак аан дызлахәыз аибашьцәа ӡәырҩы атҟәацәа ирылашәеит. Анемец мпыҵахалаҩцәа иртҟәаз зегьы ашьҭахь Франциаҟа идәықәырҵеит, инанагоит ақалақь Нунмепер. Алықьса амедицинатә ҵара шимаз анемеццәа ишеилыркаазҵәҟьа афельдшерс дҟарҵоит, ԥсыхәак зламаз ала ихәшәтәуан ахәцәеи ачымазцәеи, иара ибзоураны аҭыԥантәи ауааԥсыреи ихәыз аруааи ӡәырҩы рыԥсқәа еиқәирхахьан. Уи аамҭаз ихәыз, мамзаргьы ичмазҩыз дарбанзаалакгьы анемец фашистцәа амедицинатә цхыраара аӡәгьы ирҭомызт аҟнытә ахәшәтәра здыруаз ирылакьысуамызт, атҟәацәа дара-дара рхала еицхыраалар акәын.
Алықьса Быҭәба иҩызцәеи иареи еибадырны зныкымкәаны иақәыркхьан, аҭыԥантәи афранцыз партизанцәа рахь ибналаны ицарц, аха абналара ақәыркыцԥхьаӡа ирықәымҿиакәа, анемеццәа алақәа рышьҭаҵаны иркуан, ҩаԥхьа ирхынҳәны иааргон, иахьааргозгьы абналара ахьыргәаӷьыз аҵыхәала мыждарыла ирызныҟәон. Алықьса Франциатәи анемецтә аконцлагер аҟынтәи аҵыхәтәан даныбналоз ӷәӷәала дырхәит, ихдырра ицәыӡны дшыҟаз машәыршәа дгәеиҭеит афранцыз нхаҩк.
292 293
Алықьса Быҭәба иԥсы еиқәханы аҩныҟа даныхынҳәгьы иҭаацәа дахьырбоз, шамахамзар иҽикәабомызт, идырцәа рҟынгьы ишырбоз иҽеилихуамызт, избанзар дыхтны унаихәаԥшыр ицәеижь зегьы ала ацҭыԥ иарганы, дахьеибгаз ыҟамкәа дырӷӷаны дахьыҟаз аҵыхәала дацәыԥхашьаны аӡәы ибар иҭахымызт.
–« Ҽнак зны, –аибашьраҿ ихигахьаз игәаларшәаны иҳәалон Алықьса, – анемец лагер аҟынтәи 25-ҩык иааибыҳәаны ҳаны-бналаз, усҟан сҩыза Шьоҭа Шамаҭаагьы дҳацыбналеит, ҳазын-тәыкгьы ҳшеицыз ҳцеит ихәыз атҟәацәеи ачымазцәеи рзы астационарк аҳасабала зыҩны иаартыз, сара фельдшерс сахьыҟаз, ахәшәтәрақәа ахьымҩаԥызгалоз афранцыз Луи Недемик иҩныҟа, иџьоушьаша ибзиангьы ҳидикылеит. Х-ҩык аԥҳацәа иман, Жанна, Жомен, нас иреиҵбыз Мариа-Тереза. Убри аиҵбы Мариа-Тереза ашьҭахь ҳлыҳәеит, маӡала апартизанцәа рштаб ахьыҟаз дцаны адырра рылҭарц. Ларгьы мап ҳцәымкыкуа ҳҳәатәы аахалҵан, гәыԥҩык атҟәацәа анемец лагер аҟынтәи ҳшыбналаз, аҭыԥантәи апартизанцәа ҳаҽрымаҳдарц шаҳҭахыз ала дцаны ҳаиҭалҳәеит. Убри ашьҭахь рацәак аамырҵыкәа ҩыџьа афранцыз-партизанцәа х-барбалк зҵаз амотоцикл ала иаакылҟьан, еицыбналаз зегьы рштаб ахь ҳаргеит, ҳагьахырԥхьаӡалеит аҿагылаҩцәа ротриад.»
Англызцәеи америкааи еидызкылоз рырхәҭа Франциа иан-дыртәа ашьҭахь аҩбатәи афронтгьы аартра ҟалеит, убасҟан анемец фашистцәа ирыӡбеит атҟәацәа зегьы Асовет Еидгылантәи англызцәеи америкааи рырхәҭақәа рҿаргылараз Франциатәи афронт ашҟа идәықәырҵарц. Атҟәацәа амҩа иқәнаҵы ӡәырҩы ирылдыршеит ибналаны аҭыԥантәи афранцыз партизанцәа рыҽры-мадара, ашьҭахь аинрал Де Голлиа напхгара зиҭоз архәҭа иацны, анемец фашистцәа ирҿагыланы Франциа зегьы ахы иақәиҭхаанӡа еибашьит.
1944 шықәсазы Асовет Еидгылеи егьырҭ атәылақәеи рҟынтәи Франциа еибашьуаз атҟәацәа зегьы америкатәи арратә маҭәала еилаҳәаны, бџьарла еибыҭаны идәықәырҵеит аӷа ихырӷәӷәара ӷәӷәа ахьыҟаз Межино араион ахақәиҭтәраз. Уи араион ахы ианақәиҭыртә ашьҭахь Еизенхауер иҟаиҵаз адҵала атҟәацәа зегьы афронт аҟынтәи ирхынҳәны атыл аҩнуҵҟа еихыршеит. Алықьса Быҭәба иакәзар, ақалақь Леон днанагеит, уаҟа диқәшәеит Гәдоуҭа араион Ҟәланырхәатәи ижәлантә Быҭәба Рафик Маҳҭ-иԥа, убасҟан гәаларшәагас ҳәа еидтәаланы иагьеицҭырхит рпатреҭ. 1945 шықәсазы Алықьса Быҭәба аибашьраҿ иааирԥшуаз ақәҿиарақәа ирыбзоураны ақалақь Ангулен дрыдыркылеит Франциатәи Акоммунистцәа рпартиахь.
Аԥсреи аиқәхареи акырынтә лахьынҵас изаухьаз Алықьса Ҷуи-иԥа аибашьра анеилга ашьҭахь иԥсадгьыл ахь дхынҳәуеит, дахьааизгьы баша дымтәакәа ауаа ирыхәашаз аусқәа иҽырзикуеит. Аибашьра аамҭаз аконцлагери, абналарақәеи, аибашьрақәеи идыркарахьаз, акырынтә аԥсра абла иҭаԥшхьаз ауаҩы сааԥсеит ҳәа аҩны дымтәакәа иуаажәлар ацхырара риҭарц ҳақьымс аусура далагоит аԥхьа иқыҭа Ҷлоу, нас Отаԥи Ҭхьынеи ақыҭақәа рҟынгьы инеимда-ааимданы х-қыҭак реидбалара иҽазикуеит. Убри аамҭаз иҭакра иашьҭаз ацәгьаҳәацәагьы ишьклаԥшуазаарын, аха ауаа ирыхәо аус даҿуп ҳәа зыҟны ацәгьа рҳәоз иламкьыскәа инаивслон. Сталини Бериеи рыҟазаара шьҭа рацәак шаанымхазгьы, урҭ ацәгьаҳәацәа рҵыхәала ауаа дара-дара рцәа иацәшәо аҟынӡа инаргахьан, абри аҩыза аҭагылазаара аныҟалахьаз аамҭаз, ашьҭахь аӡәы дцаны Алықьса ицәгьа иҳәеит, абри ауаҩ иҭакра шәзазхымццакуеи ҳәа. Ауаа рыгәра еибамго излаҟалахьаз ала ацәгьаҳәаҩ зыҟны дашшыз ашьҭахь иаргьы ихы дацәшәазар акәхап, Алықьсагьы асеиԥш дыхҭаркуа ианалага шьҭа ивсра ауамызт аҟнытә, Аԥсадгьыл аҿаԥхьа «дчарҳәаҩызшәа» харада ахара идҵаны ддырбаандаҩуеит. Убри аамҭаз Алықьса аҭаацәара даналалоз аламҭалаз акәын, дандырбаандаҩуаз иԥшәмаԥҳәыс Сангәлиа-ԥҳа Лианора 18 шықәса ракәын илхыҵуаз.
Аибашьра аамҭаз Алықьса иааирԥшыз ачҳареи афырхаҵареи рзы СССР аҳәынҭқарратә ҳамҭақәа ианашьара ахаҭыԥан атҟәацәа дахьрылашәаз аҵыхәала «чарҳәаҩыс» дыԥхьаӡаны 25 шықәса иқәҵаны Сибраҟа дахыргеит, убасҵәҟьа изыруит зыҩныҟа Ҟәла-нырхәаҟа ихынҳәыз ижәлантә Быҭәба Рафикгьы, уигьы 25 шықәса иқәҵаны дахыган. Быҭәба Алықьса ахара идҵаны Сибраҟа данахыргоз иԥшәмаԥҳәыс лцәалтәымкәа дыҟазаарын, ашьҭахь аԥҳа длоуит ҳәа дахьҭакыз ашәҟәы аниоу, иаргьы даалаган иаразнакала
294 295
иаҳәшьцәа аҭак рзиҩит, Франциа данырхәыз дзыхәшәтәыз афранцыз иԥҳа руаӡәык лыхьӡ аҳаҭыраз сыԥҳагьы «Лилита» лыхьӡышәҵа ҳәа. Алықьаса иҟаиҵаз аҭакгьы бжьамӡкәа ироуит, аха иԥҳа лзы ииҭаххаз ахьӡ аԥсуаа рҟны уиаҟара ианааломызт аҟнытә, ашьҭахь Лиуда лыхьӡырҵеит.
Алықьса Ҷуи-иԥа иҳәамҭаны ихшара излараҳахьаз ала, дахьнанагаз Сибратәи алагераҿгьы иԥсеиқәырхаган изыҟалеит, иара иеиԥш иахыгаз абаандаҩцәа амедицинатә цхыраара ахьриҭоз аҵыхәала, уаҟагьы изанааҭ иабзоураны имариаз аҭагылазаашьа еснагь инаҭон. Алықьса Сибра дшыҟаз, 1944 шықәсазы Америкатәи армаҭәа ишәҵаны иҭыхыз апатреҭ анидырбала, убри ишәыз армаҭәа иабзоураны 5-ҟа шықәса ихигахьан еиԥш, алагер анапхгара мызкы ҿҳәарас иҭаны азин ирҭеит, иҩныҟа дцаны иҭаацәа баны нас ианаамҭаз дхынҳәырцаз. Насыԥны изыҟалаз убри апатреҭ идырбалаз иабзоураны аҩныҟа дагьааит, аха имаз мызкы аҿҳәара анынҵәа ашьҭахь, Лабахәуа Архип Мирон-иԥа иҟаиҵаз ацхыраарала Алықьса Быҭәба Сибраҟа дмышьҭыкәа, изаанханы иҟаз ахара иԥсадгьыл аҟны, шьҭа аҭакра Тҟәарчал ихигартә еиԥш аҟаҵара илиршеит. Ашықәсқәа акакала ишиасуаз ус 1953 шықәсазы И. В. Сталин иԥсҭазаара даналҵ, ашьҭахь Бериагьы иҵыхәтәа анықәырга, харада ахара рыдԥхьаӡаланы иҭаркхьаз зегьы аноурыжьуаз иҟалаз амнистиа иабзоураны Алықьса Быҭәбагьы ихы дақәиҭыртәит, раԥхьаӡа иибаз ихшара Быҭә-ԥҳа Лиудагьы убри аамҭаз 5 шықәса ракәын илхыҵуаз.
Ашьҭахь, 1963 шықәсазы СССР Иреиҳаӡоу Аӡбра еиҭарҿыцны имҩаԥнагаз аусҭҵаара иабзоураны Алықьса Быҭәба иганахьала ацәгьаҟаҵара аҭыԥ ахьыҟамыз азы, идԥхьаӡалаз ахара ихыхны аҵыхәтәанӡа дыриашоуп ҳәа азханаҵеит. Абасала акгьы шихарамыз ала дыриашаны, Алықьса Ҷуи-иԥа ихы данақәиҭха ашьҭахь, аибашьреи аџьеи рветеран ҳәа, дыԥхьаӡаны ианаршьеит Аҳәынҭқарратә ҳамҭақәа маҷымкәа. Тәанчара данца ашьҭахьгьы, иԥсҭазаара аҵыхәтәантәи ашықәсқәа рзынӡа иқыҭауаа амеди-цинатә цхыраара риҭон, чмазаҩык дахьыҟалоз егьырҭ ақыҭақәа рҟынтәигьы ишьҭаланы иааны дыргон, иаргьы ахааназ ихы дамеи-гӡацызт, имч днанагонаҵы рымаҵ иуан.
Быҭәба Алықьса Ҷуи-иԥа иԥшәмаԥҳәыс Сангәлиа-ԥҳа Лианореи иареи ирхылҵит ԥшьҩык ахшара, хҩык аԥҳацәеи ҷкәынки: аха (ҩыџьа аԥҳацәа аҭаацәара иалалаанӡа руаӡәык 24 шықәса анылхыҵуаз лыԥсҭазаара далҵит, егьи 16 шықәса дшырҭагылаз даачмазҩханы лыдунеи лыԥсахит). Еизынхаз аеҳәшьеи аешьеи: Быҭә-ԥҳа Белла Алықьса-иԥҳаи, Быҭәба Роман Алықьса-иԥеи рыла Алықьса ишьҭамҭа мыӡраны иҟан.
Акырынтә аԥсра абла иҭаԥшхьаз, атҟәареи, аибашьреи, аҭакреи уҳәа акыр мыҟәмабарақәа зхызгахьаз Алықьса Ҷуи-иԥа аибашьраҿ дызлаԥшхьаз изымхазшәа, иԥсадгьыл гәакьа аҟынгьы даҽа еибашьракгьы ихигар акәхеит. Аԥсуаа рнырҵәаразы ирықәлаз ақырҭуа мпыҵахалаҩцәа еиҿдырцаауаз ацәгьа-мыцәгьарақәа ахьибоз иааԥсахьаз игәы есааира иарҵаӷон, иуаажәлар зҭагылаз арыцҳара еснагь игәырҩа цәгьаха изыҟан. Афырхаҵара згым аԥсуа жәлар ақәылаҩцәа Аԥсны иалцаны аиааира анырга ашьҭахь шықәсык аҟара ааҵхьаны еиԥш, Быҭәба (Ҷаҷ) Алықьса Ҷуи-иԥа иԥсҭазаара далҵит 1994 шықәсазы, анышә дамадоуп иабацәа рҳаҭгәынқәа рывараҿ, дахьиз иқыҭа гәакьа Ҷлоу.
Быҭәба Алықьса иԥҳа Быҭә-ԥҳа Белла абжьаратәи ашкол • даналга ашьҭахь дҭаланы далгоит Аԥсуа ҳәынҭқарратә университет, афилологиатә факультет. Лзанааҭ ала аус луеижьҭеи акрааҵуеит Н. Лакоба ихьӡ зху Аҟәатәи абжьаратәи Ашьхарыуаа рышкол № 10 аҟны, аԥсуа бызшәеи алитературеи рырҵаҩыс. Ҷлоу инхо Быҭәаа ирызкны аҭаҩрақәа анымҩаԥгаз 2014-2015 шықәсқәа рзы, заԥхьаҟа анасыԥ бзиа разҟыс изауша Белла Алықьса-иԥҳа дҭаацәарамхацызт. Лыҿцәажәарақәа анымҩаԥгаз руаказ лаб изкны иазгәалҭеит абас еиԥшгьы: «Иахьа атәым ҳәынҭқаррақәа рышҟа ацара-аарақәа аныманшәалаха ашьҭахь даараӡа агәаҳәара соуит, аибашьра аан ҳаб деиқәзырхаз убри афранцыз иҩнаҭеи ҳареи ҳҽеимаҳдарц, ихылҵышьҭреи ҳареи ҳаибаԥшааны аибадырра ҳабжьаҳҵарц, аха ҳазлалагаша ҳаздыруам. Насгьы ҳаб аибашьраҿ ихигахьаз ауадаҩрақәа рыӡбаху ихшара дҳалатәаны ахаан еиҭеимҳәацызт, сгәанала усҟантәи Асоветтә ԥсҭазаара ацәымӷххара ихшара иаҳнаҭар ҳәа дҳацәшәозар акәхарын. Ҳаб ихи
гахьоу ҳәа иаадыруа ахәыҷгьы ҳани, ҳаб иашьцәеи, нас атәымуааи рылоуп иҳаҳаны излеилаҳкааз.»
Арҵареи ааӡареи аус иацу аџьабаа ду закәу ззымдыруада, аха Аԥсны жәлар рџьынџьтәылатә еибашьра ашьҭахь ахныҟәгара шыуадаҩызгьы хьаас иҟамҵакәа Белла Алықьса-иԥҳа лзанааҭ камыжькәа, арҵаҩы иџьабаа даҵагыланы иахьа уажәраанӡагьы қәҿиарала ашколаҿ аус луеит. Шәҩыла илааӡахьоу аҿар иахьа еиҳау аҵарақәа ирылгахьеит еиуаеиԥшым азанааҭқәа рыла, Белла Алықьса-иԥҳа урҭ анылбо лааӡамҭацәа дрылагәдууны илҳәалоит: «Сара смал, сара сааӡамҭацәа роуп!» ҳәа, ҵабыргны лџьабаа мыӡкәа есышықәса иахьылԥыло дрылаҽхәартә иагьалаҟоуп лааӡамҭацәа.
Иахьа Ҷуи инхара мырӡкәа иаху, Алықьса иҩнаҭа иахылаԥшуа Белла лани лареи роуп. Лашьеиҵбы Быҭәба Роман Алықьса-иԥа иҭаацәеи иареи Москва инхоит азы зықәрахь инеихьоу лан лымацара даанымхаларазы лусура ашьҭахь есҽны ақыҭахь дцны, нас шьыжьшаанӡа дгыланы усура ҳәа Аҟәаҟа даалоит. Ари имариа усым аԥҳәыс лзы, насгьы асеиԥш аҟаҵара зегьы ирылшом, аха Белла Алықьса-иԥҳа бзиа илбо лзанааҭ камыжькәа, хазы аџьабаа дацәымшәакәа аҩнытә усқәагьы ааӡара аусгьы дрыхьӡаны зныкала еидылбалоит.
Хымԥада, ауаҩы иааӡара еиҳау даҽа малк узыԥшаашам, сара сзааӡаз абри лоуми, мамзаргьы абри иоуми ҳәа уааӡамҭацәа ургәалашәонаҵы уаргьы уҟоуп ҳәа ауп Быҭә-ԥҳа Белла агәрагара шлымоу, ҵабыргны убасеиԥш арҵара -ааӡаратә доуҳамч зхылҵуа лакәны дрыԥхьаӡоит лылшарақәа зегьы рызкны аԥсҭазаара амҩаду ианылҵахьоу лааӡамҭацәа зегьы. Ус анакәха, Белла Алықьса-иԥҳа лыжәлантәқәагьы, лҩызцәагьы, луацәагьы, лҭах-цәагьы зегьы гәык-ԥсыкала илзеиӷьаҳшьап анасыԥ бзиеи, лџьабаа зегьы здылҵахьоу арҵаратә-ааӡаратә усаҿ аринахысгьы ақә-ҿиара ҟаимаҭқәеи, иара убас аԥсынҵры дуи лзеиӷьаҳшьап.
Быҭәба Роман Алықьса-иԥа Аҟәатәи ашколқәа руакаҿ • аҵара иҵон 9 акласс аҟынӡа, ашьҭахь ихатәгәаԥхарала 10-11тәи аклассқәа дрылгоит иқыҭа Ҷлоутәи ашколаҿ. Абжьаратәи ашкол даналга ашьҭахь иҵара иациҵаразы дцаны дҭалоит Москватәи абнатехникатә академиа. Иҵара аныхиркәша ашьҭахь дук мыр-ҵыкәа ианиаамҭазҵәҟьа аҭаацәарагьы далалоит. Шьҭрала Гәдоуҭа ақалақьаҿ ииз, Шәачатәи атехнологиатә институт иалгахьоу Роман иԥшәма ԥҳәыс Махариа-ԥҳа Аидеи иареи ирхылҵит хҩык ахшара, ӡӷабки ҩыџьа аԥацәеи: Быҭә-ԥҳа Марҭа Роман-иԥҳа, аешьцәаБыҭәба Наур Роман-иԥа , Быҭәба Инал Роман-иԥа.
Быҭә-ԥҳа Марта Роман-иԥҳа аҵарадырразы абаҩхатәра злоу лакәны дыҟоуп. Абжьаратәи ашкол даналга ашьҭахь, 2014 шықәсазы аамҭак еицалагӡаны иреиҳаӡоу аҵараиурҭақәа ҩба еидылбалон, Ломоносов ихьӡ зху Москватәи аҳәынҭқарратә университети нас дызҭалаз Москватәи Абызшәадыррақәа ринститути, 4-тәи акурс аҟны дтәоуп. Аҵаразы абаҩхатәреи агәырҵҟәыл бзиеи ахьлымоу иабзоураны, атәым бызшәақәа 5 рҟынӡа лдыруеит. Марта лашьцәа Быҭәба Наури Быҭәба Инали аҵара рҵоит Москва аекономикатә школ аҟны, Инал 6 -тәи акласс аҟны дтәоуп, Наур аҵара иҵоит 5-тәи акласс аҟны.
Быҭәба Роман Алықьса-иԥа аус иуеит Москва, иҭаацәагьы иаргьы уаҟа инхоит. Иахьа 82 шықәса зхыҵуа Быҭәба Алықьса иԥшәмаԥҳәыс Сангәлиа-ԥҳа Елеанора лзы еиҳау насыԥ ыҟам, аԥхын мшқәа рзы лмаҭацәа ақыҭахь аанҿасра ианаало.
Быҭәба Ҷыҷыкәа Ҷуи-иԥа ихьӡгьы ижәлагьы рымԥсахкәа • дшыхәыҷыз драаӡеит ианшьцәа Шьынқәыраа. хҩык аӡӷабцәа зхылҵыз Шьынқәба Быгә аҷкәын димамызт аҟнытә, рымаҳә Быҭәба Ҷуи ихшаз аҷкәынцәа рахьынтә Быҭәба Ҷыҷыкәа ԥас дҟаҵаны диааӡеит. Быҭәба Ҷыҷыкәа аԥхьа дынхон Тҟәарчал ақалақьаҿ, уаҟа аус иуан, Аԥсны жәлар рџьынџьтәылатә еибашьра ашьҭахь иҭаацәеи иареи нхара ииасуеит Гәылрыԥшь араион Баӷмаран ақыҭа ашҟа.
Ҷыҷыкәа Ҷуи -иԥа ихылҵит ԥшьҩык ахшара, ҩыџьа аҷкәын-цәеи ҩыџьа аӡӷабцәеи: аеҳәшьцәа – Быҭә-ԥҳа Лариса Ҷыҷыкәа-иԥҳа, Быҭә-ԥҳа Лиана Ҷыҷыкәа-иԥҳа, аешьцәаБыҭәба Руслан Ҷыҷыкәа-иԥа (зыԥсҭазаара иалҵхьоу), Быҭәба Ерик Ҷыҷыкәа-иԥа.
Аеҳәшьцәа руаӡәык, Быҭә-ԥҳа Лиана дҭаацәаран, Мықә ачаи-совнхара инхоз Шәқьериа Даҭои лареи рыԥсҭазаара еиларҵеит, аха нас лара даачмазаҩханы лыԥсҭазаара далҵуеит.
298 299
Быҭәба Ерик Ҷыҷыкәа-иԥа иҭаацәеи иареи иахьа Москва ақалақьаҿ инхоит, уаҟа аус иуеит. Иԥшәмаԥҳәыс Светланеи (милаҭла даурысуп) иареи ирхылҵит ԥшьҩык аԥҳацәа: Быҭә-ԥҳа Ерна Ерик-иԥҳа, Быҭә-ԥҳа Есма Ерик-иԥҳа, Быҭә-ԥҳа Илона Ерик-иԥҳа, Быҭә-ԥҳа Диана Ерик-иԥҳа.
Аеҳәшьцәа иреиҳабу Быҭә-ԥҳа Ерна еиҳау аҵара лымоуп, Москва аекономикатә факультет далгахьеит. Уи лаҳәшьеиҵбы Быҭә-ԥҳа Есма амедицинатә училишьча далгахьеит, иахьа аус луеит Москватәи ахәышәтәырҭақәа руакаҿ амедеҳәшьас. Уи илышьҭанеиуа лаҳәшьа Быҭә-ԥҳа Илона «атуризми асервиси» ҳәа изышьҭоу азанааҭ шьҭыхны Москва аус луеит. Аеҳәшьцәа реиҵбӡа Быҭә-ԥҳа Диана макьана дхәыҷуп, абжьаратәи ашкол далымгац, 7-тәи акласс аҟны иахьа аҵара лҵоит.
БЫҬӘБА (АНАТОЛИ) ТЫКӘА ҶУИ-ИԤА
И
ХЫЛҴШЬҬРА
Быҭәба Тыкәа Ҷуи-иԥа диит 1930 шықәсазы, Очамчыра араион Ҷлоу ақыҭан, усҟантәи аамҭаз акыр зымпыҵакыз анхаҩы иҭаацәараҿы. 1941–1945 шықәсқәа рзы Аџьынџьтәылатә еибашьра Дуӡӡа аныҟала, Быҭәба Тыкәа еибашьра дцартә иқәра аҵанакуамызт, аха еибашьыртә иҟаз ҷлоуаа зегьы еибшьра иахьагаз азы Тыкәа ашкол дышҭазгьы, ақыҭа аколнхараҿ уаҳа аус зушаз дахьыҟамыз азы ақыҭа аусмшԥхьаӡаҩыс дҟарҵеит. Дшыхәыҷыз бзиа иибаз ақыҭанхамҩа данадҳәалаха инаркны, ашьҭахь иԥсҭазаара зегьы иқыҭан аколнхара аусқәа ирзикырц, абжьаратәи ашкол даналга дцаны дҭалоит Қарҭтәи ақыҭанхамҩатә институт. Уи қәҿиарала даналга ашьҭахь, ишьҭихыз азанааҭ иҵагьы арҳаракразы иҵара иациҵарц аниҭахха, дцаны дҭалоит Ленинградтәи ақыҭанхамҩатә аспирантура. Иҵара бзиаӡаны ианхиркәша ашьҭахь, дук мыр-ҵыкәа изанааҭ ала ихьчоит анаукатә диссертациагьы.
Иҵарақәа хыркәшаны даныхынҳә ашьҭахь Быҭәба (Анатоли) Тыкәа инеиԥынкыланы 12 шықәса аус иуит дахьиз Ҷлоу ақыҭа ахадас, ашьҭахь диаргоит Гәылрыԥшьтәи ацитрустә совнхара аиҳа-быс. Дшыҷкәыназ ақыҭа анхамҩаҿ аԥышәа ду заухьаз, уи азын иақәнагахаша аҵара дыра бзиа змаз Тыкәа Ҷуи-иԥа ашьҭахь уантәи диаргоит, Ешыратәи ацитрустә совнхара ашҟа аграном хадас. Акыр шықәса инеиԥынкыланы уаҟа аус иуит, иџьатә ԥсҭазаарагьы уаҟа ихиркәшеит тәанчара данца инаркны. Абасала зыԥсадгьыли зуаажәлари рзы аџьабаа ду збахьаз, Аԥсны араионқәа рҿы еицырдыруаз Быҭәба (Анатоли) Тыкәа Ҷуи-иԥа иԥсҭазаара далҵит 82 шықәса анихыҵуаз 2012 шықәсазы, анышә дамадоуп иабацәеи иашьцәеи рызқәаҭыԥ ахьыҟоу Ҷлоу ақыҭан.
Быҭәба Тыкәа Ҷуи-иԥа иԥшәмаԥҳәыс Амҷ-ԥҳа Нореи иареи ирхылҵит хҩык аԥацәа: Быҭәба Беслан Тыкәа-иԥа, Быҭәба Асҭамыр Тыкәа-иԥа, Быҭәба Даур Тыкәа-иԥа. Иара убас, Аҟәаҟа иааны еиҳау аҵарақәа ирҭалоз Тыкәа иашьцәа рыхшара раӷьырак иара иҩнаҭаҿы акәын аагыларҭас иахьрымаз, избанзар усҟантәи аамҭақәа рзы Быҭәаа рахьынтә Аҟәа зхатәы ҩны зманы инхоз Тыкәа заҵәык икәын.
Тыкәа Ҷуи-иԥа ихшара иреиҳабу Быҭәба Беслан диит • 1960 шықәса февраль мза 7 рзы, Очамчыра араион Ҷлоу ақыҭан. Абжьаратәи ашкол даналга ашьҭахь Урыстәыла дцаны дҭалоит Куибишев ихьӡ зху Москватәи анџьныр-ргыларатә институт, қәҿиарала дагьалгоит 1983 шықәсазы.
Раԥхьаӡа акәны иџьатә усура ахы аиркуеит Москва ақалақь аремонт-ргыларатә усбарҭа №1 аҟны аҟаза изанааҭ ала. Быҭәба Беслан дышҵоураз аҟара данеицгәарҭа, аус ахьиуаз аусбарҭаҿ анџьныр хадас дҟарҵеит 26 шықәса анихыҵуаз, ашьҭахь дук мырҵыкәа уи аусбарҭа аиҳабысгьы дахадаргылоит. 1989 шықәсазы аргыларатә кооператив аԥҵаны, хазы напы алаикуеит ихатәы бизнесгьы. 1990 шықәсазы дхынҳәуеит Аԥсныҟа, ус дук мырҵыкәа 1992-1993 шықәсқәа рзы излагаз Аԥсны жәлар рџьынџьтәылатә еибашьра ихьӡоит. Аибашьра ашьҭахь инапы злакыз абизнес ахарџьала еиҭашьақәиргылоит аибашьра аамҭаз ирхәашаз асасааирҭа ҩны «Риҵа», иара убас 2007 шықәсазы ахарџьқәа зегьы ихахьы иганы, Б. Быҭәба ибзоурала раԥхьаӡа акәны Аԥсны хазы иаартхоит ихьыԥшым ателеканал «Абаза».
300 301
Беслан Тыкәа-иԥа ашьҭахь аполитика адунеиахьгьы дцәыр-ҵуеит 2000 шықәса инаркны. Убри 2002 шықәса инаркны 2007 шықәсанӡа Аԥсны жәлар реизара адепутатс далхын, напхгара аиҭон апарламентбжьаратәи аимадаратә комитет. Иара убас, иара ибзоураны 2007 шықәсазы иаԥҵахаз, Аԥсны аекономика арҿиаратә партиа (ЕРА) ахантәаҩыс дахадыргылоит, ашьҭахь 2012 шықәсазы ҩаԥхьа далырхуеит Аԥсны жәлар реизара адепутатс. 2013 шықәса февраль мза инаркны, Америкатәи атәылақәа рҩызахареи русеицуреи азы, Аԥсны Ахада ихаҭарнак ҷыдас дҟаҵан.
2014 шықәса иун мза инаркны Б. Быҭәба дахадыргылоит, Аԥсны аҳәынҭқарра Аԥыза министр инапынҵақәа рынагӡаҩыс. Иара убри ашықәсан  сентиабр мза 29 инаркны, Аԥсны аҳәанҭқарра Аԥыза аминистрс дҟарҵоит. 2015 шықәса апрель мза 21 азы Аԥсны Аҳәынҭқарра Ахада Рауль Ҳаџьымба Иусԥҟала Быҭәба Беслан дҟаҵоуп аԥыза аминистр ихаҭыԥуаҩы имаҵура аҟынӡа днаганы, аҳәаанырцәтәи атәылақәеи Аԥсни рхәаахәҭра-економикатә еизыҟазаашьақәа рзы анапынҵа змоу Аԥсны Ахада ихаҭарнакс, иара убас Б.Быҭәба аамҭакала хазы зхатәы бизнес ду знапы алакны иҟоу иоуп ҳәагьы Урыстәылеи Аԥсни деицырдыруеит.
Быҭәба Беслан Тыкәа-иԥа дҭаацәароуп, иԥшәма ԥҳәыс Смирнова Марина аԥхьа аус луан ателеканал «Абаза» аҟны атележурналистс, ашьҭахь Аԥсны аҩнуҵҟа ицәырҵқәаз Анаплакҩцәа рнапхгараҭаҩцәа дыруаӡәкхеит. Лхы здылкылаз лхаҵа Беслан Тыкәа-иԥеи лареи ирхылҵит хә-ҩык ахшара, ԥшьҩык аԥҳацәеи ҷкәынаки: аеҳәшьцәа – Быҭә-ԥҳа Асида Беслан-иԥҳа, Быҭә-ԥҳа Алина Беслан-иԥҳа, Быҭә-ԥҳа Алиса Беслан-иԥҳа, Быҭә-ԥҳа Есениа Беслан-иԥҳа, ԥшьҩык аеҳәшьцәа рашьазаҵә – Быҭәба (Дима) Дмитри Беслан-иԥа.
Ахшара иреиҳабу Быҭә-ԥҳа Асида абжьаратәи ашкол даналга ашьҭахь аҵара лҵон, Америка Еиду аштатқәа руак Ниу-Иорк ақалақьаҿ акинорежиссиор изанааҭ ала, дагьалгоит қәҿиарала. Уи лаҳәшьеиҵб Быҭә-ԥҳа Алина 2014 шықәса азы аҵара лҵон Москватәи МГИМО аҟны актәи акурсаҿ.
Егьырҭ аеҳәшьцәа ҩыџьа Аҟәа инхоит, руаӡәык Быҭә-ԥҳа Алиса аҵара лҵоит Н.Лакоба ихьӡ зху Аҟәатәи абжьаратәи Ашьхарыуаа рышкол № 10 аҟны. Ахшара иреиҵбацәоу Быҭә-ԥҳа Есениеи Быҭәба (Дима) Дмитрии макьана ихәыҷқәоуп, 2015 шықәса азгьы ашколқәра иаҵанамкыцызт.
Быҭәба Асҭамыр Тыкәа-иԥа абжьаратәи ашкол даналга • ашьҭахь дцаны дҭалоит Москватәи акьыԥхьратә институт. Уаҟа дшыҟаз аҭаацәарагьы далалоит, Москва ақалақьаҿ ииз, уаҟа инхоз иԥшәмаԥҳәыс Ажьиба Ларисеи иареи дырхылҵит аԥҳа: Быҭә-ԥҳа Лаура Асҭамыр-иԥҳа.
Асҭамыр Тыкәа-иԥа иҭаацәеи иареи уаареигәырӷьартә ишыҟаз, ус иаалырҟьаны қәрадук нымҵкәа, дахьынхоз Москва ақалақьаҿ иԥсҭазаара далҵит 2011 шықәсазы 39 шықәса дшырҭагылаз. Асҭамыр иҭынхаз иԥҳазаҵә Быҭә-ԥҳа Лаура ашкол даналга ашьҭахь дҭалоит Москватәи иреиҳаӡоу аҵараиурҭа РУДН. Лҵара нагӡаны 2014 шықәсазы дгьыжьуеит Аԥсныҟа, аусура далагоит амобилтә еимадара «Амобаил» аусбарҭа аҟны. Лаура лан Ажьи-ԥҳа Ларисеи лареи иахьа инхоит Аҟәа ақалақь аҟны.
Быҭәба Даур Тыкәа-иԥа абжьаратәи ашкол даналга ашьҭахь • иҵара иациҵаразы дҭаланы далгоит Аԥсуа ҳәынҭқарратә университет. Аус иухьеит еиуаеиԥшым анаплакқәа рҟны, аамҭақәак рзы ихатәы бизнесгьы инапы алаикуеит. Даур иԥшәмаԥҳәыс Кәыҵниа-ԥҳа Фатима Алықьса-иԥҳа абжьаратәи ашкол даналга ашьҭахь Аԥсуа ҳәынҭқарратә университет азиндырратә факультет даналга, лзанааҭтә дырра иазлырҳаразы Москваҟа дцаны аспирантура дҭалоит. Ҟаимаҭла лҵара аныхлыркәша ашьҭахь рацәак мырҵыкәа илыхьчеит адоктортә диссертациа, иахьа аус луеит Аԥснытәи арбитражтәӡбара аиҳабыс, аамҭакала алекциақәа дрыԥхьоит дзылгахьаз Аԥсуа ҳәынҭқарратә университет аҟынгьы. Быҭәба Даури Кәыҵниа-ԥҳа Фатимеи ирхылҵит ҩыџьа ахшара, ҷкәынаки ӡӷабки: Быҭәба Саид Даур-иԥа, Быҭә-ԥҳа Асҭанда Даур-иԥҳа.
Аҷкәын аиҳабы Саид Даур-иԥа абжьаратәи ашкол даналга • ашьҭахь Москва дцаны, Урыстәылатәи Афедерациа иахыԥхьаӡалоу жәлар рынхамҩатә академиа дҭаланы далгеит. Уантәи иҩныҟа
302 303
даныхынҳә ашьҭахь изанааҭ ала аусура далагоит, Аԥснытәи апарламент азиндырратә аҟәша аҟны, иахьа уажәраанӡагьы уаҟа аус иуеит. Быҭәба Саид аҭаацәа аԥиҵартә еиԥш, шьҭа ақәра дышҭагылоугьы макьана аҭаацәа алалара дахыццакуам.
Быҭә-ԥҳа Асҭанда Даур-иԥҳа абжьаратәи ашкол даналга • ашьҭахь дҭалоит Москва 3-тәи Амедицинатә академиа. Лҵара қәҿиарала инагӡаны ианыхлыркәша ашьҭахь аҭаацәара далалоит, Лакрба Иракли лареи рыԥсҭазаара еиларҵеит, илхылҵит ҩыџьа ахшара, ҷкәынаки ӡӷабки. Асҭанда Даур-иԥҳа лҭаацәагьы ларгьы иахьа инхоит Москва ақалақьаҿ, лхаҵагьы ларгьы уаҟа аус руеит.
БЫҬӘБА ФИР ОН ҶУИ-ИԤА ИХЫЛҴШЬҬРА
Агәырӷьареи алахҿыхреи агымкәа ахшара рацәа зыҩнарааӡахьаз Быҭәба Ҷуи иҩнаҭаҿы диит ахәбатәи аҵеиҷкәынгьы, ашьҭахь зыхьӡи зыжәлеи еидкыланы ирҳәоз Быҭәба Фирон. Ианакәзаалакгьы алахҿыхра зҿықәҳәҳәыз, ахымҩаԥгашьеи анаалашьа бзиеи змаз, аҩызара иашьҭаз, ауеи аҭынхацәеи ҳаҭыр рықәызҵоз, ақәлацәа рацәаҩны изырҳахьаз Быҭәба Фирон усҟантәи аамҭақәа рызтәи идырқәаз ауаа ирхыԥхьаӡалаз уаҩын иаргьы. Аҩнытә усқәа рнаҩсангьы ажәлар русқәа азгьы аџьабаа ду азибахьан, акыр шықәсала инеиԥынкыланы аусқәа иухьан Ҷлоутәи аколнхараҿ бригадирс, ашьҭахь ақыҭаҿ еиҿкааз апартиа амаӡаныҟәгаҩыс уҳәа, араион аиҳабыра акырџьара аусқәа дырзыркхьан.
Быҭәба Фирон Ҷуи-иԥа динасыԥхеит иара дишьашәаланы аҭаацәара бзиа иалҵыз, Џьгьарда ақыҭан инхоз анхаҩ нага ҳәа еицырдыруаз ажәабжьҳәаҩ ду Амҷба Едыгьа иԥҳа Гәилиа (Бубца) Амҷ-ԥҳа. Ианеиднагала нахыс ҳәоуеиқәшәала еицыхандеиуа еицынхон, арахә-ашәахә ду рзанын, ирфоз ыҟан, иржәуаз ыҟан, рыҩны имҩахыҵуаз дарбанзаалакгьы рчеџьыка рнапы иқәыргыланы иԥылон, иуаамшқәаны, иуаабарақьаҭқәаны аӡәы еицәамкәа инхон-инҵуан. Ирхылҵит хҩык аҷкәынцәеи ӡӷабки: аешьцәа – Быҭәба Хозик Фирон-иԥа, Быҭәба (Раули) Славик Фирон-иԥа, Быҭәба Витали Фирон-иԥа, урҭ раҳәшьазаҵә – Быҭә-ԥҳа (Џьулетта) Светлана Фирон-иԥҳа.
Ахшара зегьы иреиҵбыз Витали Фирон-иԥа диины иаб ибла абара дахьымӡакәа, 1955 шықәсазы Очамчыра ақалақь уахьналало амҩан иҟалаз амашәыр иахҟьаны, иӷәӷәамҭаҵәҟьа дшырҭагылаз қәра дук ниҵаанӡа машәырла дҭахеит, зыхьӡи зыжәлеи еидкыланы ирҳәоз, зқыҭан ҳаҭыр ду зқәыз Быҭәба Фирон Ҷуи-иԥа.
Ахаҵа инапы шрыгызгьы Амҷ-ԥҳа (Бубца) Гәилиа илхылҵыз ахшара:Быҭәба Хозики, Быҭәба Славики, Быҭә-ԥҳа Џьулеттеи, Быҭәба Виталии шыхәыҷқәаз хьҭакы-млакы иамыркыкәа, ашколаҿ рҵара иаԥмырҟьакәа илааӡеит, рызегьы еиҳау аҵарақәагьы ирҭаланы ирҵартә илырманшәалеит. Ҵабыргны даргьы аҵаразы абаҩхатәра рылан, ибзиангьы ирыцааиуан, раԥхьаӡа ршьаҿа ахьеихыргаз Ҷлоутәи абжьаратәи ашкол аҟны аҵара рҵонаҵы алеишәа ҷыда ахьрымази аҵара азыҳәангьы еснагь иҿырԥшыганы иахьыҟаз азы арҽхәаԥхьыӡ шрымаз мацара ашкол иалгеит. Аибахара зыхьӡаны џьабаа мацарала иааиуаз ран илхылгақәахьаз ауадаҩрақәа лзымхозшәа, ус иаалырҟьаны лыхшара иреиҵбыз аҵарауаҩ, аҭоурыхҭҵааҩ Быҭәба Витали аибашьраҿ ибжьаӡра уҳәа, абарҭқәа зегьы игәырҩаха згәы иҭагӡаны иааиуаз Амҷ-ԥҳа (Бубца) Гәилиа лыҷкәын ихабарк лаҳаанӡа, ибаҩгьы лмоукәа лыԥсҭазаара далҵит 2015 шықәса ианар мза 10 рзы.
Ахшара иреиҳабу Быҭәба Хозик Фирон-иԥа абжьаратәи • ашкол даналга ашьҭахь Асовет Еидгыла арра маҵзурахьы иԥхьоит. Иуалԥшьа нагӡаны уантәи даныхынҳә ашьҭахь дҭалоит Аҟәатәи ақыҭанхамҩатә институт (ГИСХ), иҵара нагӡаны ҟаимаҭла даналга ашьҭахь аусура далагоит дахьиз Ҷлоу ақыҭа Н.Лакоба ихьӡ зху аколнхараҿ, ақыҭа ахада ихаҭыԥуаҩыс. Иара убас аамҭакала далырхуеит ақыҭаҿ еиҿкааз апартиа амаӡаныҟәгаҩысгьы. Ԥыҭраамҭак аҩускгьы еидбало уаҟа аус иухьан еиԥш, ашьҭахь усура диаргоит Очамчыра араион ақыҭанхамҩаҿ адгьылқәаарыхраз аҟәшақәа руак аиҳабыс.
304 305
Ус иаалырҟьаны Аԥсны жәлар рџьынџьтәылатә еибашьра аныҟала, Хозик Фирон-иԥа аганахь дымгылакәа Ҷлоу ақыҭан еиҿкааз Мрагыларатәи афронт аштаб иднаҵоз атыл ауснагӡатәқәа иҽрылархәны излаилшоз ала афронт дацхраауан. Аибашьцәа рыфатә аизгараз ауснагӡатәқәа реиҿкаара напхгара аиҭон, иара убас ахырӷәӷәарҭақәа рҿы игылаз ҳаруаа фатәы-жәтәыла хазы ацхыраара риҭон. Аиааира аԥсуа жәлар иртәны Аџьынџьтәылатә еибашьра анеилга ашьҭахь аусура далагоит изанааҭ ала, Аԥсны аҳәынҭқарра ақыҭанхамҩа аминистрраҿ аграномс, акраамҭаӡагьы уаҟа аус иуит.
Быҭәба Хозик Фирон-иԥа уаанӡатәи иԥшәмаԥҳәыс Ҳаџьым-ԥҳа Суликои иареи дырхылҵит аԥа: Быҭәба Адгәыр Хозик-иԥа. Ааӡара бзиа змоу ауаҩы ианакәзаалакгьы дҩашьом, иаразнакалагьы зегьы деицгәарҭоит, Быҭәба Адгәыргьы убасеиԥш ԥсуаҵасла зхымҩаԥгашьа ԥшӡо, анаалашьа бзиа змоу, аиҳаби аиҵби здыруа, зегь рылагьы зыхы ҳаҭыр ззақу иакәны изызҳаз иоуп. Адгәыр Хозик-иԥа абжьаратәи ашкол даналга ашьҭахь дҭаланы далгоит Аԥсуа ҳәынҭқарратә университет афилологиатә факультет, атәымбызшәақәа рыҟәша. Иахьа иҭаацәеи иареи Аҟәа ақалақьаҿ инхоит, аус иуеит асасааирҭа ҩны «Риҵа» анапхгара усбарҭаҿ.
Адгәыр Хозик-иԥа ианаамҭаз аҭаацәара далалеит, аҭоурых ҵакы змоу Лыхны ақыҭан ииыз Вартагаа-ԥҳа Камеи иареи аабыкьашәа рыԥсҭазаара еиларҵеит, дырхылҵит аԥа: Быҭәба Емиль Адгәыр-иԥа, макьана дхәыҷуп, ашколқәрагьы даҵанамкыц.
Быҭәба (Раули) Славик Фирон-иԥа Ҷлоутәи абжьаратәи • ашкол даналга ашьҭахь Асовет Еидгыла арра маҵзурахьы иԥхьоит, арратә уалԥшьа ихигон Германиа. Аррантә даныхынҳә ашьҭахь еиҳау аҵара дҭаланы далгоит Аҟәатәи ақыҭанхамҩатә факультет (ГИСХ), шьахәла иҵара аныхиркәша изанааҭ ала аусура далагоит Мықәтәи аефирхәшатә совнхараҿ аграномс. Уаҟа ԥыҭраамҭак аус аниу ашьҭахь аусура далагоит, дахьиз Ҷлоу ақыҭа аколнхараҿ аграномс. Уаҟа аус ахьынӡаиуаз аамҭакала, Ҷлоутәи ақыҭа акомҿар-еидгыла ахантәаҩысгьы далхын.
Славик Фирон-иԥа акыр шықәса иқыҭа аколнхараҿ дхандеихьан еиԥш, ашьҭахь ихатәгәаԥхарала аусура далагоит изанааҭ ала, Очамчыра араион ақыҭанхамҩа аграном хадас, Арадутәи ақыҭанхамҩатә наплакаҿы. Ус иаалырҟьаны 1992-1993 шықәсазы Аԥсны жәлар рџьынџьтәылатә еибашьра анихьӡа, аибашьра аԥхьатәи амшқәа инадыркны абџьар шьҭыхны ақыҭа ахьчаҩцәа иаргьы днарывгылт. Мықәтәи ачаисовнхареи Цагьера ақыҭа рыбжьареи иҟаҵаз ахырӷәӷәарҭа аанкылаҩцәа дыруаӡәкын, Гәымысҭатәи афронт ахырхарҭаҿ 1993 шықәсазы итрагедиахаз марттәи ажәылара аҽнынӡа. Иҟалаз уиоуп, аешьцәа Хозики Славики рашьеиҵб (уи итәы нарҭбааны аԥхьаҟа иарбахоит), аҵарауаҩ Быҭәба Виталигьы марттәи ажәылара далахәызаарын, аха убасҟан рашьа хабарда дыбжьаӡит ҳәа анраҳа, акыр изеилкаауазар ҳәа Гәдоуҭаҟа дцеит Быҭәба Славик Фирон-иԥа. Убри итрагедиахаз марттәи ажәылара ашьҭахьгьы иашьа Витали акыргьы дишьҭаҵааит, аха иӡбахәк аныҟамлаӡа издыруада мышкы зны иӡырҭа-иԥсырҭа изеилкаауазар ҳәа Мраҭашәарахьтәи афронт ашҟа дахьцаз даагылеит. Уаҟагьы баша дымтәакәа Гәымысҭатәи афронт аштабаҿ аусура иҽазикуеит, ибжьаӡыз иашьа иӡбахә уаҳа иҟамкәа аибашьра ааилгаанӡагьы уаҟа даанхоит.
Быҭәба Славик Фирон-иԥа 60 шықәса дшырҭысхьоугьы аҭаа-цәара даламлацкәа дааиуеит, Ҷлоу ақыҭа иаб инхара камыжькәа иахьа уажәраанӡа иахугьы иараӡәк иоуп.
Быҭә-ԥҳа (Џьулетта) Светлана Фирон-иԥҳа лашьцәа зы• лгаз Ҷлоутәи абжьаратәи ашкол ларгьы даналга ашьҭахь лҵара иацылҵаразы дҭалоит, Аҟәатәи ақыҭанхамҩатә институт (ГИСХ), абиологиатә факультет. Абраҟа иазгәаҭатәуп, 1970 шықәсазы агазеҭ «Советскаиа Абхазиа» адаҟьаҿ ишанылаз, Алеко Гәарамиа истудентцәа иреиӷьқәоу ируаӡәку ҳәа Быҭә-ԥҳа Светлана илызкны астатиа зҵагылаз лфотосахьа шанырҵахьаз. Ҵабыргны, Светлана дҿырԥшыганы лҵара даналга ашьҭахь лқыҭахь дхынҳәны аусура далагоит Н. Лакоба ихьӡ зху Ҷлоутәи аколонхараҿ аграномс, шықәсқәак рышьҭахь усура диасуеит Ҷлоутәи абжьаратәи ашколи, нас Ҭхьынатәи ашколи рҟны абиологиа амаҭәар арҵаҩыс.
1982 шықәса инаркны иахьа уажәраанӡа аус луеит, Л. Кәыҵниа ихьӡ зху Аҭаратәи абажьаратәи ашкол аҟны аҵара аҟәша аиҳабыс.
306 307
Зныкымкәаны далырххьеит Аҭара ақыҭа Аизара адепутатс, аҵы-хәтәан далырхуеит Очамчыра араион Аизара адепутатс.
Быҭә-ԥҳа (Џьулетта) Светлана Фирон-иԥҳа дҭаацәароуп, Аҭара ақыҭан инхоз Кәыҵниа Қәача Ҭыкә-иԥеи лареи рыԥсҭазаара еиларҵеит, ирхылҵит ҩыџьа аԥацәа: Кәыҵниа Алхаси Кәыҵниа Алмаси. Ҩыџьа ахшара раб Кәыҵниа Қәача дахьынхоз араионаҿ арҵаҩы-ааӡаҩ ду ҳәа еицырдыруаз еиҳау аҵара даналга ашьҭахь даҽаџьара ихы мырхакәа дшыҷкәынӡаз аусура далагоит иқыҭа гәакьаҿ, Л.Кәыҵниа ихьӡ зху Аҭаратәи абжьаратәи ашкол аҟны арҵаҩыс. Шәҩыла еиҵаиааӡахьаз аҿар, еиҳау аҵарақәа ирылганы еиуеиԥшым азанааҭқәа рыла иахьа аус руеит, абарҭ ацәаҳәақәа зыҩуа – (Б.Д.), схаҭагьы 1960-тәи ашықәсқәа рзы рҵаҩыс дсыман. Ибзианы исгәалашәоит арҵаҩы ҟаимаҭ Қә. Кәыҵниа ҭеиҭԥшла уаҩыԥшӡак шиакәыз, илеишәагь даара иџьбаран, аха иџьбацәара бааԥсрак аҵамызт, заҟа дыџьбараз аҟара ақьиарагь иныԥшуан, избанзар иҭахын иҵаҩцәа идирҵоз амаҭәар ибзианы ирдыруа ашкол иалгарц. Уи ус шакәыз аҵыхәтәан иарҵабыргуан, еиҳау аҵарақәа ирҭаларц зҭаххоз зегь рзыҳәан, усҟан акәын еиӷьны ианырдаруаз аҵаразы изакәазы иадицалоз змааназ. Аҵара-ааӡара аус зҽаԥсазтәыз арҵаҩы ҳәа ахьӡ ҳарак зыхҵаз, еиҵагыло абиԥарақәа иуаахарцаз, рыжәлар ираԥсаны иҟаларцаз аҿар аџьабаа ду рыдызбалахьаз Кәыҵниа Қәача Ҭыкә-иԥа қәра дук нымҵкәа иԥсҭазаара далҵит, Аԥсны жәлар рџьынџьтәылатә еибашьра ашьҭахь жәабаҟа шықәса ааҵхьаны еиԥш.
Быҭә-ԥҳа Светланеи Кәыҵниа Қәачеи ирхылҵыз аԥацәа аҩыџьагьы, Аҭаратәи абжьаратәи ашкол ианалга ашьҭахь еиҳау аҵарақәа ирҭаланы иалгоит. Аешьа аиҳабы Кәыҵниа Алхас Қәача-иԥа аус иухьеит дзылгаз Аҭаратәи абжьаратәи ашкол аҟны рҵаҩыс, ашьҭахь дахадаргылоит Аҭара ақыҭа ахадас. Аҵыхә-тәантәи аамҭақәа рзы акомерссиатә усқәа нап рылаикуеит, иахьа уажәраанӡагьы ихатә бизнес даҿуп. Алхас Қәача-иԥа шьҭа ишихәҭоугьы макьана аҭаацәара алалара дахыццакуам, кыр зычҳаз кыр ибеит рҳәоит, асҟак иҽанааникылах уажәшьҭа иара ишиҭаху аԥхьаҟа насыԥла иманшәалахаша.
Аешьа аиҵбы Кәыҵниа Алмас Қәача-иԥа аус иуеит Аҟәатәи асасааирҭа ҩны «Риҵа» аиҳабы ихаҭыԥуаҩыс. Дҭаацәароуп, иԥшәмаԥҳәыс Адлеи-ԥҳа Илона Руслан-иԥҳа Аԥсуа ҳәынҭ-қарратә университет аҭоурыхтә факультет ибзиаӡаны далгоит диплом ҟаԥшьыла. Аԥхьа ларгьы аус луан лхаҵа аус ахьиуа уи асасааирҭа «Риҵа» аусбарҭаҿ, аха ашьҭахь лусура аамҭала иаанлыжьуеит. Лхаҵа Алмаси лареи рааӡара иаҿуп ҩыџьа аҷкәынцәа: Кәыҵниа Алими Кәыҵниа Асҭани.
Ахшара зегьы иреиҵбыз Быҭәба Витали Фирон-иԥа диит • Очамчыра араион Ҷлоу ақыҭан 1955 шықәсазы (иаб Фирон Быҭәба машәырла данҭаха ашьҭахь) иуль мза 22 азы. Ҷлутәи абжьаратәи ашкол дҿырԥшыганы даналга ашьҭахь Асовет Еидгыла арратә маҵзура ихганы 1973 шықәсазы даныхынҳәлак иҵара-дырра иациҵоит Аҟәатәи арҵаҩратә институт, афилологиатә факультет, аурыс бызшәеи алитературеи азанааҭ ала.
1978 шықәсазы В.Быҭәба ддәықәырҵоит Еревантәи аҳәынҭ-қарратә университет, аҭоурыхтә факультет ашҟа. Араҟа уи хықәкы хадас иман аерман жәлар рҭоурых хыҵхырҭақәа рыла аԥсуаа рҭоурых аҭҵаара. Аҵара иҵонаҵы, аҭоурых адырраз уаҟа еиҿыркаауаз еиуеиԥшым аицлабрақәа раан зныкымкәан аԥхьахәқәагьы игахьан. Ибзиаӡаны ихы аус ахьадиулоз иабзоураны, насгьы аҵарадырразы абаҩхатәра ду злаимаз ала 1982 шықәсазы, Еревантәи аҳәынҭқарратә университет астудентцәа рыбжьара иреиӷьу аусумҭақәа равторцәа дыруаӡәкхеит, иусумҭаз ианашьан аџьазтә медалгьы.
1984 шықәсазы дҿырԥшыганы иҵара хиркәшеит, убри ашықәсан уаҟа даагыланы дҭалоит аерман жәлар рҭоурых кафедраҿ аспирантура, аамҭакала аусура далагоит Еревантәи аҳәынҭқарратә университет аҟны лекторс. Аспирантура даналга ашьҭахь, Москватәи аҳәынҭқарратә университет аҟны акандидаттә диссертациа ихьчоит, ашьҭахь аусурагьы далагоит Ермантәыла ССР Академиатә наука Амрагылараҭҵааратә институт аҟны, аха 80-тәи ашықәсқәа рзы Аԥсны азеиԥш-политикатә ҭагылазаашьа зынӡа ианшәарҭаха В. Быҭәба иԥсадгьылахь дыхнымҳәыр ԥсыхәа имоуит. 1990 шықәсазы аусура далагоит Д. Гәлиа ихьӡ зху Аԥсуаҭҵааратә нститут аҟны анаука усзуҩыс, аамҭакала ҩ-уск еилагӡаны хазы аус иуан Аԥсуа ҳәынҭқарратә университет аҟынгьы лекторс. Иара убас
308 309
Витали Фирон-иԥа абжьаратәи ашәышқәсақәа раамҭаз аерман хыҵхырҭақәа рыла Аԥсны иазкны инапы иҵижьхьаз аусумҭақәа рацәоуп, иара убас 1991 шықәсазы иҭыҵыз «Аԥсны аҭоурых» авторцәа дыруаӡәкуп.
1992-1993 шықәсқәа рзы Аԥсны жәлар рџьынџьтәылатә еибашьра ианалага, Аԥсадгьыл аиқәырхараз ақәылаҩцәа ирҿагыланы абџьар шьҭызхқәаз дыруаӡәкын иаргьы. 1993 шықәса март мза 15-16 рзы аҳҭнықалақь Аҟәа ахақәиҭтәраз имҩаԥгаз ажәылара иаргьы далахәын, аха хыхь ишазгәаҭоу еиԥш аибашьра еилгеижьҭеи 21 шықәса шҵхьоугьы, убри ажәылара ашьҭахь илахьынҵахаз иахьанӡагьы еилкаамкәа иаанхеит. Еиуеиԥшым ажәыларақәа раан хабарда ибжьаӡыз рхыԥхьӡара иахыԥхьаӡалахаз, Витали Фирон-иԥа данҭаха ашьҭахь ианашьоуп аҳәынҭқарратә ҳамҭа ҳарак «Агәымшәараз» амедал.
Аҭоурыхҭҵааҩы, аҵарауаҩ, Быҭәба Витали Фирон-иԥа қәҿиаралаҵәҟьа Москватәи аҭоурыхтә институт РАН аҟны иихьчаз акандидаттә диссертациатә усумҭа акьыԥхьра дахьымӡакәа ауп аибашьра шихьӡаз. Ашьҭахь 2001 шықәсазы иҭыжьыз, аха нас 2005 шықәса азгьы ҩаԥхьа еиҭаҭыжьхаз ашәҟәы ауп, аҵы-хәтәан иусумҭақәа зегьы еидызкылаз. В.Быҭәба инаукатә усумҭа иаанарԥшуеит, Мраҭашәаратәи Кавказ заатәи абжьаратәи ашәы-шықәсақәа рызтәи аетнополитикатә ҭоурыхтә ҭагылазаашьа зеиԥшраз. Ианҭынчмыз усҟантәи аамҭақәа рзы ажәларшьҭрақәа амрагыларахь ала гәыннааи, аҩада-амраҭәашәарахьала аготцәеи реиҭаҵра дуӡӡақәа рыҽшеиҭаркуаз, урҭ ретностә хсаала зеиԥшраз ауп еиҳарак иусумҭа ианыԥшуа.
Витали Фирон-иԥа дҭаацәаран, ҩыџьа ахшара драбын. Иԥ-шәмаԥҳәыс Барыкина Вера Уасил-иԥҳа занааҭла декономистын, илхылҵыз ҩ-џьа аԥҳацәа: Быҭә-ԥҳа Кира Витали-иԥҳаи Быҭә-ԥҳа Кама Витали-иԥҳаи иахьа рангьы даргьы Москва ақалақьаҿ инхоит.
Аеҳәшьа аиҳабы, Кира Витали-иԥҳа Ломоносов ихьӡ зху Мос-кватәи аҳәынҭқарратә университет даушьҭымҭоуп. Иахьа лара дҭаацәароуп, лыԥшәма Смирнов Николи занааҭла дҳақьымуп, амедицинатә наукақәа дыркандидатуп. Киреи иареи ирхылҵит ҩыџьа аҷкәынцәа: Смирнов Даниил Николаи-иԥа, Смирнов Иван Николаи-иԥа.
Кира лаҳәшьеиҵбы Быҭә-ԥҳа Кама Витали-иԥҳа еиҳау аҵара лымоуп, Москватәи Мрагыларатәи аинститут даналга ашьҭахь лҵара иазлырҳаразы, иара убас аспирантура дҭалоит. Камагьы дҭаацәароуп, лыҷкәынзаҵә лаб ихьӡ Витали ихьӡылтәит. Быҭәба Витали Фирон-иԥа аибашьраҿ дҭахагәышьеит, аха угәы иахәартә иҟоуп ишьҭрамҭа змырӡша ахшара ахьиҭынхаз.
Иахьа уажәраанӡагьы Аԥсны ахақәиҭтәраз зхы ақәызҵаз аҵеи-цәа рыхьӡқәа анаунагӡатәраз, ҳауаажәлар лассы-лассы еиуеиԥшым аус бзиақәа рымҩаԥгара иахьазҿлымҳау, даараӡа игәахәараны иҟауҵаша акоуп. Убасеиԥш, Быҭәба Витали изкны, Б. Шьынқәба ихьӡ зху Ҷлоутәи абжьаратәи ашкол аҟны 2013 шықәсазы имҩаԥган, ақыҭа азгьы аҿар рзыҳәангьы аҵак ду змаз ахәылԥаз. Убри аҽны иаартын аҵарауаҩ, аҭоурыхҭҵааҩ Витали Быҭәбеи аибашьраҿ иҭахаз Одисеи Адлеибеи ианизи ианҭахази арыцхәқәа арбаны рфотосахьақәа зну амемориалтә хаҳәӷәы. Очамчыра араион Аизара иҟанаҵаз ақәҵарала Ҷлоу ақыҭа Аимара аҳаблахь ицо амҩадугьы Витали Фирон-иԥа ихьӡ ахҵоуп, иара убас Ҷлоутәи абжьаратәи ашкол аклассқәа руакгьы хазы В.Быҭәба ихьӡ ахҵоуп.
Быҭәба Аиза Ҷуи-иԥа 10-ҩык ахшара ахьыҟаз зегьы • дреиҵбын, (иара ихьӡ зыхьӡыз ижәлантә Быҭәба Аиза Џьгәаҭан-иԥа дынхон Абӷархықә ақыҭан), 1941–1945 шықәсқәа рзы иаргьы Аџьынџьтәылатә еибашьра Дуӡӡа далахәын. Ҷлоуаа рхацәарԥар аибашьра ианрыԥхьоз Быҭәба Аизагьы иқыҭауаа дрыцны еибашьра дцеит, усҟан аҭаацәара даламлацызт, еибашьра данцоз 24 шықәса ракәын ихыҵуаз.
Хәышықәса дуӡӡа ицоз аибашьра 1945 шықәсазы еилгеит, аха Аиза Ҷуи-иԥа уи нахысгьы ихабарк ыҟамкәа хабарда дыбжьаӡит. Аԥсуа хаҵа доуҳаҵас ициуа аҟазшьақәа:агәаӷьра, ахаҵара, агәымшәара, ахачҳара, ахмеигӡара, афырхаҵара уҳәа, шәышықәсала аҭоурых иагәылсны иаауа зцәаҩаз иакәзаарын Быҭәба Аизагьы. Убри зыргамо акәны иаанхоит, Ҷлоутәи абжьаратәи ашкол аҭӡаҿы 1941–1945 шықәсақәа рзы Аџьынџьтәылатә еибашьра Дуӡӡа аан ха
барда ибжьаӡыз рхыԥхьаӡараҿ дшыҟоу Быҭәба Витали иаб иашьа Быҭәба Аиза Ҷуи-иԥагьы ипатреҭ кыдны иахьубо. Быҭәба Аиза ихылҵшьҭрак ыҟамкәа аибашьраҿ дыбжьаӡзаргьы, Аԥсадгьыл ду ахьчара зхы ақәызҵаз ҳәа, ихьӡ кашәара ақәымкәа наӡаӡа аҭоурыхаҿ иаанхеит.
Дтәоуп: Быҭәба Ҷуи, арыӷьарахь дгылоуп иԥа аиҳабы Быҭәба Мџьыҭ, арымарахьала Бадиа Лео
312 313
Быҭәба (Ҷаҷ) Алықьса Ҷуи-иԥа (1914–1994) Иԥшәмаԥҳәыс Сангәлиа-ԥҳа Линореи иареи
Арымарахьтә арыӷьарахь: Быҭәба Фирон Ҷуи-иԥа, Шьынқәба Владимир Ҳазараҭ-иԥа, Адлеиба Сардион
Ԥшьҟан-иԥа
Быҭәба Рафик Маҳҭ-иԥа (Ҟәланырхәа), америкаа рыруаа рымаҭәа зшәу Быҭәба Алықьса Ҟарабач-иԥа (Ҷлоу), 1947 шықәсазы Франциа ақалақь Леон ианеиқәшәаз еицҭырхыз афотосахьа
Арымарахьтә арыӷьарахь: Быҭә-ԥҳа Кама, Кәыҵниа Алхас, Быҭәба Рауль, Быҭә-ԥҳа Кира, рыгәҭа дгылоуп Быҭәба Фирон иԥшәмаԥҳәыс
Амҷ-ԥҳа Бубца
314 315
Быҭәба Витали Фирон-иԥа (1955–1993), иԥшәмаԥҳәыс Барыкина Вера Уасил-иԥҳа
Быҭә-ԥҳа Киреи Быҭә-ԥҳа Камеи Витали-иԥҳацәа, Кәыҵниа Алхас
Быҭәба (Анатоли) Тыкәеи (1930-2012) иԥшәмаԥҳәыс Амҷ-ԥҳа Нореи
Быҭәба Беслан Тыкәа-иԥа
316 317
Быҭә-ԥҳа Лилии Ҷуи-иԥҳаи лхаҵа Џьынџьал Шьрын Ҭемыр-иԥеи
Быҭә-ԥҳа Лилии лыхшаразаҵә Џьынџьал (Митиа) Дмитри ШЬрын-иԥа иҭаацәеи иареи
ҶЛОУТӘИ БЫҬӘАА АБШЬҬРАЛА ИАХЬА (2015 ш.)
ИҞОУ АБИԤАРА
1.Быҭә-ԥҳа Лили Мџьыҭ-иԥҳа
2.Быҭә-ԥҳа Света Мџьыҭ-иԥҳа
3.Быҭә-ԥҳа Ламара Мџьыҭ-иԥҳа
4.Быҭә-ԥҳа Белла Алықьса-иԥҳа
5.Быҭәба Роман Алықьса-иԥа
6.Быҭә-ԥҳа Марҭа Роман-иԥҳа
7.Быҭәба Наур Роман-иԥа
8.Быҭәба Инал Роман-иԥа
9.Быҭәба Беслан Тыкәа-иԥа
10.Быҭәба Даур Тыкәа-иԥа
11.Быҭә-ԥҳа Асида Беслан-иԥҳа
12.Быҭә-ԥҳа Арина Беслан-иԥҳа
13.Быҭә-ԥҳа Алиса Беслан-иԥҳа
14.Быҭә-ԥҳа Есениа Беслан-иԥҳа
15.Быҭәба (Дима) Дмитри Беслан-иԥа
16.Быҭәба Саид Даур-иԥа
17.Быҭә-ԥҳа Асҭанда Даур-иԥҳа
18.Быҭә-ԥҳа Лаура Асҭамыр-иԥҳа
19.Быҭәба Хозик Фирон-иԥа
20.Быҭә-ԥҳа (Џьулета) Светлана Фирон-иԥҳа
21.Быҭәба (Раули) Славик Фирон-иԥа
22.Быҭәба Адгур Хозик-иԥа
23.Быҭәба Емиль Адгур-иԥа
24.Быҭә-ԥҳа Кира Витали-иԥҳа
25.Быҭә-ԥҳа Кама Витали-иԥҳа
26.Быҭә-ԥҳа Лариса Ҷыҷыкәа-иԥҳа
27. Быҭәба Ерик Ҷыҷыкәа-иԥа
28.Быҭә-ԥҳа Ерна Ерик-иԥҳа
29.Быҭә-ԥҳа Есма Ерик-иԥҳа
30.Быҭә-ԥҳа Илона Ерик-иԥҳа
31.Быҭә-ԥҳа Диана Ерик-иԥҳа
318 319
Абри ахыԥхьаӡараҿ 19-ҩык ҳәсақәоуп, 12 ҩык хацәоуп. Урҭ рахьынтәи 17-ҩык еиуеиԥшым азанааҭқәа рыла еиҳау аҵарақәа ирылгахьеит, егьырҭ абжьаратә ҵарақәа рымоуп.
ГӘДОУҬЕИ ГАГРЕИ АРАИОНҚӘА РҞНЫ ИНХО БЫҬӘАА
РХЫЛҴШЬҬРАҚӘА
Иахьатәи абиԥарақәа излардыруа ала 200-ҟа шықәса раԥхьа Ешыра ақыҭан дынхон Сеидыҟ зыхьӡыз Быҭәбак (акыр шықәса злаҵхьоу ала Сеидыҟ иаб ихьӡыз, еишьцәас имақәаз иахьа издыруа ҳәа уаҩ дыҟам), уи ихылҵыз Быҭәба Есҳаҟ 90 -ҟа шықәса анихыҵуаз иԥсҭазаара далҵит. Иахьа Гәдоуҭа араион иаҵанакуа Дәрыԥшь, Ҟәланырхәа, Абӷархықә ақыҭақәа рҟны инхо Быҭәаа рыжәла аҿиара ахьынтәалаго, Быҭәба Есҳаҟ ихылҵышьҭрқәа рылоуп (Есҳаҟ иԥҳәыс илыхьӡыз дзыжәлаз здыруа ҳәа уаҩ дыҟам), аха иахьа азыҳәан еилкаау, Есҳаҟ ҩыџьа аԥацәа шимаз ауп: Быҭәба Шьаҳани (Дәрыԥшь ақыҭан инхоз), Быҭәба (Меҳмеҭ) Маҳҭи (аԥхьа Ешыра ақыҭан инхоз, ашьҭахь Дәрыԥшьҟа нхара ииасыз), абарҭ аешьцәа рхылҵышьҭрақәа рыла ауп Гәдоуҭеи Гагреи араионқәа рҿы иахьа инхо Быҭәаа рхылҵышьҭратә ҭоурых ахыҵхырҭа ахьынтәалаго ҳәа иԥхьаӡоуп.
Гәдоуҭа араионаҿ раԥхьаӡа акәны Быҭәаа анықәнагалаз еилкааны издыруа ҳәа шьҭа уаҩ дыҟам,амала ажәытәӡа зны Ҷлоунтәи инанагазшәа ауп иахьатәи абиԥарақәа ишырдыруа, насгьы Быҭәба Есҳаҟ иаахыс рабацәа ирҳәамҭаны иаанхаз ауп ҽеишәа иргәалашәогьы. Шьҭа аԥхьа ҳазааҭгылап, Быҭәба Шьаҳан Есҳаҟ-иԥа ихшази нас урҭ рхылҵшьҭрақәеи рыла инарҭбааны рыхцәажәара.
ДӘРЫԤШЬ ИНХОЗ БЫҬӘБА ШЬАҲАН ЕСҲАҞ-ИԤА
И
ҴАКЫРА
Быҭәба Шьаҳан хшарала дыҭбаан, 8 -ҩык ахшара ихылҵит, 7-ҩык аԥацәеи ԥҳаки. Аешьцәа – Быҭәба Уаҳаид Шьаҳан-иԥа, Быҭәба Џьгәаҭан Шьаҳан-иԥа, Быҭәба Ҳасан Шьаҳан-иԥа, Быҭәба Осман Шьаҳан-иԥа, Быҭәба (Меҳмеҭ) Маҳҭ Шьаҳан-иԥа, Быҭәба Хәсин Шьаҳан-иԥа, Быҭәба Шәылман Шьаҳан-иԥа, урҭ раҳәшьазаҵә Быҭә-ԥҳа Рафида Шьаҳан-иԥҳа. Лара ианлаамҭаз аҭаацәара далалеит, Бениаа дырҭацан, аха лхаҵа ихьӡыз, хшарала дахьынӡаҟаз здыруаз ҳәа шьҭа уаҩ дыҟам, ажәабжьҳәацәа Бениаа дшырҭацаз заҵәык ауп ирдыруа.
Быҭәба Шьаҳан Есҳаҟ-иԥа дхәаџьан ҳәагьы рҳәоит, аха уи иԥа Ҳасангьы ахәаџьа ҵара Мсыртәыла ақалақь Мекка дшалгахьаз ауп ҽеишәа ирдыруа. Насгьы усҟантәи аамҭақәа рзы Мысра инхоз аԥсуаа рацәаҩны идыруан аҟнытә, Ҳасан лассы-лассы уахь дцалозаарын. Ари џьашьатәым, избанзар 1382–1517 шықәсақәа рзы Мсыртәыла рнапахьы иааганы акыр шықәса инеиԥынкыланы атәыла иахагылаз, «амамлиукцәа» (араб бызшәала атәы шкуауаа) ҳәа изышьҭаз аԥсуааи адыгааи рхылҵышьҭрақәа ракәын. Иара убас, 1771 шықәсазы амамлиукцәа рхада Али-беи Абаза Булуткалан ҳәа изышьҭаз (Али-беи шьҭрала Лӡаатәын ҳәагьы ҭоурыхҭҵааҩцәақәакгьы иазгәарҭахьеит), амамлиук хылҵышьҭрақәа зегьы еизганы Ҭырқәтәылатәи асулҭан бџьарла диҿагыланы даниааи ашьҭахь, усҟан асулҭантә империа иаҵанакуаз,Ҭырқәтәылатәи Мысра ҳәа изышьҭаз инапахьы иааганы ахагылара илиршеит. Иахьа уажәраанӡагьы Мысра инхоит аԥсуааи адыгааи рхылҵышьҭрақәа маҷымкәа, аха зхатәы бызшәа здыруа иԥшаара шьҭа иуадаҩуп, акыр шәышықәсақәа злаиасхьоу ала ирцәыӡит рҵасқәеи рқьабзқәеи. Иахьазыҳәан рҭагылазаашьа ус иҟалеит, аха 200-300 шықәса раԥхьа рбызшәала ицәажәон, рабацәа рҵасқәагьы рдыруан, Быҭәба Ҳасангьы уи идыруан азоуп лассы-лассы дара рахь дызцалозгьы. Ҳасан иаб Шьаабан диҿыԥшзар акәхап, насгьы уаҟа инхоз идырцәа аԥсуаагьы иҵарҳәах здыруада, ашьҭахь Мекка иаԥҵаз ахәаџьаҵара дҭаланы далгоит, усҟантәи
320 321
аамҭақәа рзы аԥсылманцәа рзы уи еиҳаз даҽа ҵарак ыҟамызт, аха рыцҳарас иҟоу Быҭәба Ҳасан хылҵышьҭрала дахьынӡаҟаз еилкааны иахьазын аӡәгьы издыруам, дызнысыз иԥсҭазааратә мҩа зеиԥшразгьы здыруа ҳәа уаҩ дыҟам.
Быҭәба Шьаҳан ихылҵыз рахьынтә Быҭәба Уаҳаид зегьы дреиҳабын, уи ихылҵит хәҩык ахшара, ҩыџьа аҷкәынцәеи, хҩык аԥҳацәеи: Быҭәба Рамиз Уаҳаид-иԥа, Быҭәба Қыбеи Уаҳаид-иԥа, аеҳәшьцәа – Быҭә-ԥҳа Машьа Уаҳаид-иԥҳа, Быҭә-ԥҳа Наадида Уаҳаид-иԥҳа, Быҭә-ԥҳа Наргиза Уаҳаид-иԥҳа.
Быҭәба Уаҳаид Шьаҳан-иԥа иԥшәмаԥҳәыс Нанба Раҳаима ашықәс рацәаны инылҵит, 117 шықәса анылхыҵуаз лыԥсҭазаара далҵит. Лмаҭацәа изларҳәаз ала, лыԥсра аҽнынӡа чмазарак зыхьӡыз ахаан илымбацызт, лшьапы дшықәгылаз мацара лхы нықәҵаны лынарцәымҩа дықәлеит.
Быҭәба Уаҳаид ихылҵыз рыхцәажәарахь ҳаиасаанӡа аԥхьа иҳәатәуп ахара идԥхьаӡаланы ддырӡыртә еиԥш, дзыхдырҟьаз ззымдыруа рзы азааҭгылара. Уаҳаид дызхааныз 30-тәи ашықәс еиқәаҵәақәа, ашәиԥхьыӡ згымхаша ҳәа акәын аԥсуа жәлар зегьы ишазырҳәоз, избанзар аԥсуаа рҭоурыхаҿ акыр ирацәоуп изыниахьоу-изынԥахьоу атрагедиатә хҭысқәа. Сталини Бериеи еиҵарҟәаҟәоз аполитикатә ҭархага иаладырӡуан аԥсуа жәларгьы, харада ахара рыдҵаны ҿааҳәырак рымамкәа ибжьадырӡуан, реиҳараҩык цәгьаԥсышьа рыҭаны рыԥсҭазаара иалырхуан. Убас-еиԥш идырӡыз дыруаӡәкын, Дәрыԥшь ақыҭан инхоз анхаҩы Шьаҳан иԥа Быҭәба Уаҳаидгьы.
Быҭәба Уаҳаид иаамҭаз иаб Шьаҳани еиԥшҵәҟьа иаргьы аӷьараҳәа инхоз-инҵуаз нхаҩын, ирахә-ишәахә, иҵакыз адгьыл, ихшара уҳәа, бзиа зшьапы иқәгыланы иҟаз уаҩын. Аԥсуаа аиҵашьыцра мыждагьы граны иҳалагәышьами, усҟангьы ашьыцыҩцәа ыҟазар акәхарын, ари ауаҩ адгьыл рацәаны иҵакуп, арахәгьы рацәаны изануп, дкәулакуп ҳәа иҵашьыццәа ицәгьа рҳәо мацара аҵыхәтәан ирулакгьы, харада ахара идҵаны 1938 шықәсазы ҿааҳәыра имоуа дыбжьадырӡит.
1937-тәи ашықәсқәа инадыркны Сталин иԥсҭазаара далҵаанӡа 1953 шықәсанӡа, Аԥсны аҩнуҵҟа еиҿкааз аҭакрақәа еихсыӷьра рымамызт. Сталин иарӷьажәҩауаҩ Л.Бериа еиҿирцаауаз ацәгьахәыцрақәа ирыхҟьаны мызкибжаки рыла 2186 -ҩык инарыцны иҭаркит Асовет мчра иаӷацәазшәа ахара рыдԥхьаӡаланы, урҭ рахьынтә 794 -ҩык ашьра рықәҵаны иҭархан. Убри ашықәсан иршьыз Быҭәба Осман ихыԥша иахырҟьаны иашьа Быҭәба Хәсини, урҭ раб иашьа иԥа Аҩӡба Лизбари кны иҭаркит, аха урҭ зыхдырҟьаз аԥхьаҟа ҳазааҭгылап.
Ауаа рцәа иацәшәо ианыҟаз аамҭаз иргәамԥхоз дырӡуан, аха рышьҭахьҟа иаанхоз рашьцәагьы рыхшарагьы Асовет мчра аӷа иашьцәа, мамзаргьы иԥацәа ҳәа нас урҭгьы лаԥшықәҵарыла ирышьклаԥшуан. Уажәшьҭан иаҳҿагылар ҟалоит ҳәа ацәгьара ахьрыҵаргалаша иашьҭалон, маҵурак иахагылазар иамырхуан, ҵара хәыҷык рымазар, Аԥсны зегьы ҵарадартәырц аԥхьашьеи аҩышьеи здыруа ҳәа иҟазгьы ирмеигӡакәа ибжьадырӡуан. Убас-еиԥш харада ахара идԥхьаӡаланы 1938 шықәсазы иҭаркыз дыруаӡәкхеит Уаҳаид иԥа Быҭәба Қыбеигьы, аха аразҟы имазаарын, урҭ аамҭа еиқәаҵәақәа дырзымшькәа 9-шқәса ҭакрыла ихганы иҩныҟа дхынҳәит. Акгьы ихарамкәа аполитикатә дамыӷа еиқәаҵәа заадырхахьаз Быҭәба Қыбеи Уаҳаид-иԥа ашьҭахь 1955 шықәса декабр мза 2 рзы, Аԥсны Аҳәынҭқарра Иреиҳаӡоу Аӡбарҭа ахантәаҩы Р.М. Коруа инапхгарала Быҭәба Қыбеи идԥхьаӡалаз ахарадҵаратә ус ахәаԥшра мҩаԥган. 1938 шықәса февраль мза 16 рзы НКВД излашьақәнаргылаз ала ахара здыԥхьаӡалаз Быҭәба Қыбеи Уаҳаид-иԥа акгьы ихарамкәа идԥхьаӡалаз ахарадҵара ихыхны аҵыхәтәанӡа дыриашоуп ҳәа, Аԥсны Аҳәынҭқарра Иреиҳаӡоу Аӡбарҭа ишьақәнаргылт. Иара убас иаб Быҭәба Уаҳаид Шьаҳан-иԥа даныршь ашьҭахь, уаанӡа идрыԥхьаӡалахьаз ахара ихыхны иаргьы дыриашан.
Быҭәба Қыбеи иԥшәмаԥҳәыс Кьырвал-оӷлы Макбулиеи иареи ирхылҵит фҩык ахшара, хҩык аԥҳацәеи з-ҩык аҷкәынцәеи: Быҭә-ԥҳа Аза Қыбеи-иԥҳа, Быҭә-ԥҳа Инна Қыбеи-иԥҳа, Быҭә-ԥҳа Римма Қыбеи-иԥҳа, аишьцәаБыҭәба Руслан Қыбеи-иԥа, Быҭәба Аслан Қыбеи-иԥа, Быҭәба Занбеи Қыбеи-иԥа.
Ахшара зегь иреиҳабыз Быҭә-ԥҳа Аза Қыбеи-иԥҳа ианлаамҭаз аҭаацәара далалеит, Џьынџьалаа дырҭацан, аха Афганистан аиба322 323
шьра зыхганы ихынҳәхьаз, ашьҭахь 1992–1993 шықәсқәа рзы Аԥсны жәлар рџьынџьтәылатә еибашьра аамҭаз иҭахаз лыҷкәын, Аԥсны Афырхаҵа ҳәа ахьӡ ҳарак зыхҵоу Џьынџьал Динуар иҭахара лызхымгакәа, иаарласӡаны ларгьы лыдунеи лыԥсахит.
Быҭәба Руслан Қыбеи-иԥа акраамҭаӡа аус иухьан Аҟәатәи • УЧХОЗ аиҳабыс. Иԥшәмаԥҳәыс Ачба Наталиеи иареи ирхылҵит ҩыџьа аҷкәынцәа: Быҭәба Сабри Руслан-иԥа, Быҭәба Сааид Руслан-иԥа. Аҩыџьагьы еиҳау аҵарақәа ирылгахьеит, аха аибашьра ашьҭахь аусурҭақәа рыԥшаара ахьыуадаҩхаз иахҟьаны, иахьа уажәраанӡагьы џьаргьы аус руӡом.
Быҭә-ԥҳа Инна Қыбеи-иԥҳа еиҳау аҵара далгахьеит, ана• ука аусзуаҩ аиҳабы ҳәа дыҟоуп, макьана дҭаацәарамхац.
Быҭәба Аслан Қыбеи-иԥа дҭаацәаран, иԥшәмаԥҳәыс Ҭар-• ԥҳа Ингеи иареи ирхылҵит хҩык ахшара, ҩыџьа аԥацәеи ԥҳаки: Быҭәба Едгар Аслан-иԥа, Быҭәба Баграт Аслан-иԥа, Быҭә-ԥҳа Есма Аслан-иԥҳа. Ҩыџьа аишьцәа раҳәшьазаҵә Быҭә-ԥҳа Есма дҭаацәароуп, ҩыџьа ахшара лымоуп.
Аслан Қыбеи-иԥа Аԥсныжәлар рџьынџьтәылатә еибашьра далахәын, аха аибашьра ашьҭахьгьы Гал араион зегьы ашәарҭа шамаз иаанхон азы иабџьар шьҭамҵакәа иҩызцәа дрывагылан. Насгьы убри аамҭаз Егрытәи аҳәаақәа ахылаԥшра аҭахны иҟан аҟнытә, аибашьра ашьҭахь Быҭәба Аслангьы ихатәгәаԥхарала аҳәаа ахылаԥшҩцәа дырхыԥхьаӡаланы даанхон. Избанзар, иара изыҳәан аибашьра аҵыхәтәанӡа еилымгацызт, амрагыларахьтәи Аԥсны арегион макьанагьы аӷа далаханы дыҟан, убри аҟнытә Гал араион зегьы алаԥшхызаара аҭахны иҟан азы арратә уалԥшьа аҵыхәтәанӡа инаигӡар иҭахын. Аԥсны жәлар аиааира ганы аибашьра шеилгахьазгьы, макьанагьы згәыӷрақәа заԥысуаз ақырҭуа террористцәа Егырԥсҭа ақыҭақәа рҟны рҽаанкыланы, абга млашьқәа иреиԥшха иахьхәыҵатәаз рнапала аԥсуаа рыҷкәынцәа ӡәырҩы ҭадырхахьан. 1993 шықәса маи мза азгьы, убасеиԥш аҳәаахьчаҩцәа аа-ҩык анҭадырхоз, Быҭәба Аслангьы арратә уалԥшьа шынаигӡоз дрыц-ҭахеит.
Быҭәба Занбеи Қыбеи-иԥа дҭаацәароуп, иԥшәмаԥҳәыс • Боџьгуа Розеи иареи ирхылҵит хҩык ахшара: Быҭәба Инал Занбеи-иԥа, аеҳәшьцәа – Быҭә-ԥҳа Сааида Занбеи-иԥҳа, Быҭә-ԥҳа Расида Занбеи-иԥҳа ( зыԥсҭазаара иалҵхьоу).
Быҭә-ԥҳа Римма Қыбеи-иԥҳа дҭаацәароуп, Қардаа Рудики лареи рыԥсҭазаара еиларҵеит. Иахьа зхатәы џьабаала ашьшьыҳәа инхо-инҵуа иҟоу ҭаацәароуп. Ахшара рганахьала хҭылҵзаҵәык дрымоуп: Қардаа Феликс Рудик-иԥа.
Быҭә-ԥҳа Наргиза Уаҳаид-иԥҳа қәра дук нылҵаанӡа • лыԥсҭазаара далҵит. Аҳәоуеиқәшәара ахьыҟаз, ҳаҭырла иҟаз аҭаацәара даланагаланы дыҟан, аха иаалырҟьаны лаџьал кьаҿ-хазаргьы хшарала илҭынхаз уаареигәырӷьартә иҟоуп. Ахаҵа ҳәа лхы здылкылаз Ҭаркьыл Еснаҭи лареи ирхылҵит хәҩык ахшара, хҩык аԥҳацәеи ҩыџьа аԥацәеи: аеҳәшьцәаҬаркьыл-ԥҳа Ӡабулиа, Ҭаркьыл-ԥҳа Ира, Ҭаркьыл-ԥҳа Заира, аишьцәаҬаркьыл Ваниа, Ҭаркьыл Заур.
Быҭә-ԥҳа Наадида Уаҳаид-иԥҳа лаҳәшьа Наргиза • леиԥш ларгьы лыԥсҭазаара кьаҿзаарын, қәра дук нылҵаанӡа иаалырҟьаны лыдунеи лыԥсахит. Лхаҵа Папба Мышьеи лареи ирхылҵыз рыҷкәын заҵә Папба Митиагьы дшыхәыҷыз иԥсҭазаара далҵит. Аҭаацәа рыҿиара, реизҳара ҳазшаз ирманшәалароуп ҳәа акәымзар мчыла иауам, абасала иҿыцәааит Быҭә-ԥҳа Наадида лразҟымҩа.
Быҭә-ԥҳа Машьа Уаҳаид-иԥҳа лаҳәшьцәа реиԥш лар• гьы лаџьал зынӡа икьаҿзаарын. Лынасыԥ змалдаз Ҭарба Андреии лареи ирхылҵыз ԥшьҩык ахшара иналырҟьа-аалырҟьаны иаачмазаҩханы рызегьы рыԥсҭазаара ианалҵ, ашьҭахь ларгьы илызхымгакәа лыхшара дрышьҭаланы нырцәыҟа дрызцеит, убасала иҿыцәааит даҽа ҭаацәаракгьы.
324 325
Аишьцәа: Быҭәба Османи Быҭәба Хәсини Шьаҳан-иԥацәа
Быҭәба Қыбеии Быҭәба Османи
Быҭәба Осман Шьаҳан-иԥа (идгылоу аҳәса еилкаам)
326 327
Арымарахьынтә арыӷьарахь: Аҩӡба Лизбер, Быҭәба Осман, Агрба Расым, Агрба Сафер
Быҭәба Осман иԥшәмаԥҳәыс
Аҩӡ-ԥҳа Чпажәи, рыӡӷаб
Быҭә-ԥҳа Лилиеи
Быҭәба Луҭфи Осман-иԥеи (1936–2005) иԥшәмаԥҳәыс Гәын-ԥҳа Диана Шьыгә-иԥҳаи (1929–1993)
Быҭәба Омар Луҭфи-иԥеи иԥшәмаԥҳәыс Габлиа-ԥҳа Ленда Баџьга-иԥҳаи
328 329
Быҭәба Осман Омар-иԥа
Аиҳәшьцәа: Быҭә-ԥҳа Сабинеи Быҭә-ԥҳа Оксанеи Омар-иԥҳацәа
Быҭәба Ҭемыр Луҭфи-иԥа
Ҭемыр иԥшәмаԥҳәыс Адлеи-ԥҳа Саида Даҭикәа-иԥҳа
330 331
БЫҬӘБА РАМИ З УАҲАИД-ИԤА ИХЫЛҴШЬҬРАҚӘА
Быҭәба Уаҳаид Шьаҳан-иԥа ишьҭамҭа рахьынтә хшарала деиҵаҩҩы иҟалаз иҷкәын Быҭәба Рамиз иоуп, иҵакыра уаареи-гәырӷьартә уааԥсыралагьы есааира аизҳара иаҿуп. Рамиз Уаҳаид-иԥа ихылҵышьҭра зегьы чеџьыкала ибеиоу, еснагь зысасгәашәқәа аарту, зыламыс ҳараку, заԥсуара мырӡкәа иныҟәызго ҭаацәа-рақәоуп. Атәымцәаҩа иахьнымҳало, зхатә гьама змоу, зхы ҳаҭырла имҩақәызҵо, хымҩаԥгашьала аӡәы еицәамкәа аԥсуа ламыс аԥшӡарақәа ирықәныҟәо ракәны ҳазшаз илԥха рыцны есааира аиҵагылара иаҿуп. Ҳәара аҭахума, акыр шықәса раԥхьа иҟаз рабацәа рҭоурых аҟынтәи иӡхьоу маҷым, аха урҭ рҟынтәи ирымоу агәалашәарақәеи иахьа рхаҭақәа ирҭагылазаашьои абыржәнатә ақьаад ианҵаны ианаанымха нас аԥхьаҟа иираны иҟоу ирцәыӡуа рацәахоит, убри аҟнытә иахьатәи абиԥарақәа лымкаала ирдыруа рҭаҩрақәа аҭахуп. Ишырҳәо еиԥш, аԥхьаҟа уԥшырц уҭахызар, ушьҭахьҟа иҟоу удыруазароуп. Ус анакәха, ҳабацәа ирхыргахьоу, рыԥсҭазаашьа ицәгьа ибзиа ишыҟазаалакгьы џьабаала изнысыз рыԥсҭазаара мҩа игәаларшәаганы иахьатәиқәеи аԥхьаҟатәиқәеи абиԥарақәа рзы иԥышәага дуӡӡаны ирзыҟалар, убасҟан акәхоит аижәлантәқәа рҭоурыхгьы анмыӡуа.
Хыхь ишазгәаҭоу еиԥш, Быҭәба Рамиз Уаҳаид-иԥа зҵа-кыра ҭбаау абшьҭрақәаны, иахьа уааԥсырала еиҵаҩҩы иҟоу ҭаацәа-рақәоуп. Урҭ рахьынтә иҟоуп аҵарауаа, арҵаҩцәа, аргылаҩцәа, аиуристцәа, еиуеиԥшым азанааҭ хкқәа змоу, иара убас зхатә бизнес знапы алаку уҳәа ӡәырҩы. Быҭәба Рамиз ианакәзаалакгьы зхатә ԥхӡашала инхоз, зқыҭаҿ ҳаҭыр зқәыз нхаҩын, иуаажәлар рымаҵ ауразы акырџьарагьы дазааԥсахьан. Аус иухьан Дәрыԥшь ақыҭанхамҩаҿ економистс, аколнхараҿ абригада абригадирс, иара убас араху рферма аиҳабысгьы дахагылахьан. Иԥшәмаԥҳәыс Тәан-ԥҳа Минадореи (лыԥсҭазаара далҵхьеит), иареи ирхылҵит фҩык ахшара, хәҩык аҷкәынцәеи ԥҳаки: Быҭә-ԥҳа Лиуда Рамиз-иԥҳа (ахшара иреиҳабу), аешьцәаБыҭәба Анзор Рамиз-иԥа, Быҭәба Закан Рамиз-иԥа, Быҭәба (Гена) Генади Рамиз-иԥа, Быҭәба Рауль Рамиз-иԥа, Быҭәба Даур Рамиз-иԥа.
Быҭә-ԥҳа Лиуда Рамиз -иԥҳа еиҳау аҵара лымоуп, афран• цыз бызшәеи аԥсуа бызшәеи азанааҭ ала афилологиатә факультет далгахьеит. Аԥсуа ҳәынҭқарра ателерадиоеилахәыра аусзуҩыс дыҟоижьҭеи акрааҵуеит. Аибашьра ашьҭахь, амашьынаныҟәцаҩыс аус зуа Козмаа Раули лареи рыԥсҭазаара еиларҵеит, ирхылҵит ҩџьа ахшара, ԥаки ԥҳаки: Козмаа Наалеи, Козмаа Аслани. Наала Раули-иԥҳа занааҭла ҳасабеиларгаҩуп, лзанааҭ ала иахьа аус луеит Аҟәатәи аимадара еиларсаҿ. Наала лашьа Аслан Раули-иԥа еиҳау аҵара имоуп, абжьаратәи ашкол даналга ашьҭахь Аԥсуа ҳәынҭқарратә университет дҭалоит, занааҭс ишьҭихыз аекономиатә факультет далгоит.
Быҭәба Анзор Рамиз-иԥа анхара-нҵырала уааиегәырӷьартә, • иахьа даара бзиа зшьапы иқәгыланы иҟоу уаҩуп. Зхатәԥхӡашала аӷьараҳәаҵәҟьа инхо-инҵуа, уаҩышьалагьы даарылукаартә, хаҵаҵасгьы аӡәы ишьҭахь имгыло, забацәа рҵас иқәныҟәоу, аԥсуа чеџьыка ҳаҭыр ақәызҵо иакәны зегьы деицырдыруеит, иахьа уажәраанӡагьы ихатә бизнес ала дхандеиуеит. Аԥхьатәи иԥшәмаԥҳәыс Черқьезиа-ԥҳа Лаура лҟынтәи ԥак димоуп Быҭәба Адгәыр Анзор-иԥа. Аҩбатәи иԥҳәас Қәҭар-ԥҳа Асҭандеи иареи ирхылҵит ҩыџьа аԥацәа: Быҭәба Легон Анзор-иԥа, Быҭәба Алан Анзор-иԥа. Иара убас даҽа ҩыџьа иԥацәа, иара ихьӡ зыхьӡу Быҭәба Анзор Анзор-иԥа, Быҭәба Денис Анзор-иԥа уҳәа, аишьцәа зегьы иахьа дасу рхатәы мҩақәа ылхны ихандеиуа руаажәлар ирылагылоуп, зегь рыла ҳаҭыргьы рықуп. Рҭаацәеи дареи ҳәоуеиқәшәала еицынхоит, изҭаху зегь рыла ирықәныҳәартә иҟоуп.
Быҭәба Закан Рамиз-иԥа иҭаацәеи иареи иахьа ақалақь • Гагра инхоит, ихылҵит ҩыџьа аԥацәа: Быҭәба Ахра Закан-иԥа, Быҭәба Анри Закан-иԥа. Ахра Закан-иԥа еиҳау аҵара имоуп, ақалақь Шәача аиуристтә факультет далгахьеит. Быҭәба Анригьы иашьа Ахра диҿыԥшны, Ростов дцаны аиуристтә факультет далгеит. Изанааҭ ала иахьа аус иуеит, Аԥсны аҳәынҭқарра (аҭаацәа) аимеграциа маҵзураҿы. Анри дҭаацәароуп, Аҩӡ-ԥҳа Сусаннеи иареи рыԥсҭазаара еиларҵеит, аҭаҩрақәа анымҩаԥгаз ахҭылҵ дырмоуцызт.
332 333
Быҭәба Генади Рамиз-иԥа иҭаацәеи иареи иахьа инхо• ит Гәдоуҭа ақалақьаҿ. Иԥшәмаԥҳәыс Клиавлина Жаннеи иареи ирхылҵит хҩык ахшара:аешьцәа – Быҭәба Радик Генади-иԥа (машәырла иҭахаз), Быҭәба Алхас Генади-иԥа, Быҭәба Асҭамыр Генади-иԥа. Абри ашәҟәы аиқәыршәараз аҭаҩрақәа анымҩаԥгаз аамҭаз Быҭәба Алхас аҵара иҵон Шәачатәи аинститутаҿ. Уи иашьа Быҭәба Асҭамыр иакәзар, Москватәи амуниципалтә институт далгахьеит, аха аибашьра еилгеижьҭеи 20 шықәса шҵхьоугьы џьаргьы аус иуамызт, изанааҭ ала аусурҭак ахьимоуцыз аҵыхәала.
Быҭәба Даур Рамиз-иԥа иҭаацәеи иареи Лӡаа инхоит, • иԥшәмаԥҳәыс Кокосқьыр-ԥҳа Фаридеи иареи ирхылҵит хҩык ахшара, ҩыџьа аԥҳацәеи ҷкәынки: аеҳәшьцәа – Быҭә-ԥҳа Мариана Даур-иԥҳа, Быҭә-ԥҳа Елана Даур-иԥҳа, рашьазаҵә – Быҭәба Асҭан Даур-иԥа. Аеҳәшьцәа Марианеи Еланеи еиҳау аҵарақәа ирылгахьеит, Мариана занааҭла акурортологиатә ҵара далгеит, Елана бзиа илбаз аҳазалхратә занааҭ шьҭылхит. Аеҳәшьцәа рашьазаҵә Быҭәба Асҭан аекономикатә факультет далгеит, занааҭла декономиступ.
Быҭәба Рауль Рамиз-иԥа дҭаацәаран, ԥсыуак инхашьала • дынхон, аказы ихы дахашшаартә дыҟамызт. Ауаҩытәыҩса даниуа ицшоу алахьынҵа дзацәцом рҳәоит, Раульгьы ихныҟәгашьеи, итәы-имаа зҳәаз еиԥш, анхара-анҵыра, ауа-аҭахы рбара уҳәа, аҭаацәа рныҟәгара дшаҿыз иаалырҟьаны ихьыз ачымазара бааԥс имч мырхакәа иԥсҭазаара ҿахнаҵәеит. Аӡәы итәы изымдырӡо зхатә хшыҩлеи џьабаалеи инхоз Быҭәба Рауль иԥшәма ԥҳәыс Барцыц-ԥҳа Саидеи иареи ирхылҵит ҩыџьа ахшара, ԥаки ԥҳаки: Быҭә-ԥҳа Милана Рауль-иԥҳа, Быҭәба Валентин Рауль-иԥа.
Быҭә-ԥҳа Милана абжьаратәи ашкол даналга ашьҭахь Москва дцаны дҭалоит Адунеижәларбжьаратәи аекономикатә факультет, аекономист изанааҭ ала. Лашьа Быҭәба Валентин иакәзар, уигьы абжьаратәи ашкол даналга ашьҭахь азиндырратә (аиуристтә) занааҭ шьҭихразы, Краснодар дцаны дҭалоит азиндырратә факультет, макьана иҵара химыркәшац
Быҭәба Лавренти Џьгәаҭан-иԥа ихылҵит ҩыџьа аԥацәеи • ҩыџьа аԥҳацәеи: аешьцәа-Быҭәба (Дима) Дмитри Лаврент-иԥа, Быҭәба Зураб Лаврент-иԥа, аеҳәшьцәа Быҭә-ԥҳа (Света) Светлана Лаврент-иԥҳа, Быҭә-ԥҳа Манана Лаврент-иԥҳа.
Быҭәба (Дима)Дмитри иахьа ихатә бизнес даҿуп, хазы ачаӡырҭагьы аартны имоуп. Иԥшәмаԥҳәыс Боџьгуа-ԥҳа Амреи иареи ирхылҵит ҩ-џьа ахшара, ӡӷабки ҷкәынаки: Быҭә-ԥҳа Илона Дмитри-иԥҳа, Быҭәба Данил Дмитри-иԥа.
Дмитри Лаврент-иԥа ихшара иреиҳабу, Быҭә-ԥҳа Мзиа аҭаацәара далалахьеит, Ԥицунда инхо Гочуаа дырҭацоуп. Аеҳәшьа аиҵбы Быҭә-ԥҳа Илонагьы аҭаацәара далалахьеит, ахаҵа ҳәа лхы здылкылаз Багаԥшь Алиаси лареи рыԥсҭазаара еиларҵеит. Ахшара аиҵбӡа Быҭәба Данил Дмитри-иԥа макьана дхәыҷуп, абжьаратәи ашколаҿ аҵара иҵоит.
Ҟәланырхәа ақыҭан инхо Быҭәба Зураб Лаврент-иԥа • ақыҭанхамҩатә усқәа инапы рылакны, иахьа аӷьараҳәа инхо-инҵуа нхаҩуп. Ихы здикылаз иԥшәмаԥҳәыс Џьынџьуа-ԥҳа Саидеи иареи ирхылҵит хҩык ахшара, ҩыџьа аԥацәеи ԥҳаки: Быҭәба Инал Зураб-иԥа, Быҭәба Баҭал Зураб-иԥа, Быҭә-ԥҳа Сабина Зураб-иԥҳа.
Ахшара иреиҳабу Быҭәба Инал абжьаратәи ашкол даналга ашьҭахь амилица изанааҭ шьҭихуеит, иахьа аус иуеит Аҟәа ақалақь аҩнуҵҟатәи аусқәа рыҟәша аусзуаҩыс. Инал иашьеиҵбы Быҭәба Баҭал абжьаратәи ашкол даналга ашьҭахь Аԥсны арратә маҵзурахьы иԥхьоит, иара изкны аҭаҩрақәа анымҩаԥгаз алам-ҭалаз арратә уалԥшьа анагӡара даҿын. Урҭ раҳәшьазаҵә Быҭә-ԥҳа Сабина макьана дхәыҷуп, абжьаратәи ашкол далымгацкәа аҵара лҵон.
Быҭәба Лаврент иԥҳацәа Светеи Мананеи ианрыхәҭаз • аҭаацәара иалалеит, аха аԥсҭазаараҿ иҟамло акгьы ыҟам рҳәоит, аҩыџьагьы рынасыԥқәа дара ишырҭахыз ирыцымгылакәа рхацәеи дареи еилымҵыр ада ԥсыхәа ҟамлеит.
334 335
БЫҬӘБА ОСМАН ШЬАҲАН-ИԤА ИҴАКЫРА
Осман Шьаҳан-иԥа иаамҭаз ҳаҭыр зқәыз, даараӡагьы иуаҩҟәыӷаз, ацәажәаҩцәа дуқәа иреиуаз дыруаӡәкын, усоуп иӡбахә заҳахьаз ишеиҭарҳәоз. Иԥшәмаԥҳәыс Аҩӡбан илыхьӡын Чпажә, лара шьҭрала Ешыратәын, илхылҵит ԥшьҩык ахшара: Быҭәба Леуард Осман-иԥа (13 шықәса анихыҵуаз даачмазҩханы иԥсҭазаара далҵит), Быҭәба Наска Осман-иԥа (хышқәса шихыҵуаз уигьы идуни иԥсахит), Быҭәба Луҭфи Осман-иԥа, Быҭә-ԥҳа Лилиа Осман-иԥҳа.
Быҭәба Осман акраамҭаӡа Абӷархықә ақыҭа ахадас дахагылан, ҳаҭыр ду зқәыз уаҩын, ақыҭаҿ уск аныҟаз дахьуаҩҟәыӷаз азы зегь раԥхьа иара иакәын идырцәажәоз, ӡбатәык, еилыргатәык аныҟазгьы зегь раԥхьа изызҵаауазгьы иара иакәын. Зегь рыла адырра змаз Быҭәба Осман дышҵоураз, ианакәзаалакгьы аиаша дшашьҭаз, ауаа змырӷьацашаз дшаҿагылаҩыз, анхара-анҵыраз еиҿырцаа шыбзиаз ажәлар ианырба, Ҟәланырхәеи Абӷархықәи ақыҭақәа еидҵаны иара хадас дахадыргылт игәра ганы, акраа-мҭаӡагьы аҩқыҭакгьы хадара рзиуан.
Анкьа ақыҭақәа рыбжьара амҩадуқәа абаҟаз, еигәылацәаз ақыҭақәа излеиҭанеиааишаз ҳәа ирыбжьгаз амҩахәасҭақәа рыла акәын ишымҩасуаз. Быҭәба Осман напхгара зиҭоз Ҟәланырхәеи Абӷархықәи ақыҭақәагьы мҩала еимадамызт, амҩа аҟамзааразы ақыҭа ауааԥсыра ауадаҩрақәа рзацнаҵон аҟнытә, ашьҭахь иара ибзоураны арҭ аҩқыҭакгьы амҩаду рыбжьигеит.
Быҭәба Османи Нестор Лакобеи ибзианы еибадыруан, аԥсшәа рыбжьан, ақыҭақәа ԥхьаҟатәи рԥеиԥш азы аусқәа еицырӡбон, 30-тәи ашықәсқәа иарҿиоз арыцҳарақәа излаҿагылаша иашьҭан. Хыхь ишазгәаҭоу еиԥш, Осман еиҿырцааны ацәажәара дазҟазан, убас шықәсык зны Нестор Лакоба дызлахәыз Лыхны ашҭаҿ ажәлар еизаны аԥсуаа рыҟазаареи-рыҟамзаареи анырӡбоз Быҭәба Османгьы дҩықәгыланы иажәақәа еиҭамҳәакәа инеиԥынкыланы акыр сааҭ даҿамхаӡакәа дцәажәазаап, избанзар иара иажәагьы акырӡа аҵанакуан усҟантәи аамҭаз.
Асеиԥш ацәажәара згәаӷьыз, анхацәа инарылукааша ҳәа иҟаз ахаҵа дыр, ауаҩҟәыӷа данырба ақырҭуа националистцәа ианарыжьуа дыҟазма, Быҭәба Османгьы иаразнак игәаӷ кны маӡала дахьҭадырхаша иаҩаӡо ишьҭалеит. Убри ашьҭахь Н.Лакоба Қарҭ дганы хәшәла даныршь ашьҭахь ауп, Быҭәба Османгьы еиҳараӡак изышәарыцо ианалага. Ақырҭуа милаҭеилыхҩцәа аԥхьа иаалаган, 1937 шықәсазы Осман иашьеиҳаб Быҭәба Уаҳаид Шьаҳан-иԥа ажәлар драӷоуп, дкулакуп ҳәа ҽыҵгас иаҭаны, уаҳа ишьҭахьҟа ҿааҳәыра имамкәа дыбжьадырӡхьан.
Усҟантәи аамҭақәа рзы Қарҭынтәи Бериа напхгара зиҭоз аҭыԥантәи ауаҩшьцәа ибжьадырӡуаз дарбанзаалакгьы, аԥхьа цәгьала иргәаҟны акәын цәгьаԥсышьа рыҭаны ишыршьуаз. Рҿахәқәа анырҿырхуаз ирхарам рхароушәа мчыла иддырҳәарц ахамышҭыхә иақәдыршәон, иаарысуа ирыпҟон, рнацәхыԥқәеи ршьацәхыԥқәеи рыҭәала иамырхуан, ажьҵәы ршны ржьашәқәа ҭыблааны идыргәаҟуан, аха акгьы анырзыдмырҳәалак нас цәгьаԥсышьала рыԥсҭазаара иалырхуан. Абас гыгшәыгрыла иахьрызныҟәоз рызхымгакәа абжаҩык рымпыҵаԥсуан, егьырҭ иаанхоз уахынла алашьцара иалакны Аӡҩбжьа иахьаҵанакуа Баӷлан амшын ахықәани, нас Кәыдри Гәымсҭа аԥшаҳәақәа рҟны икылганы, аӡәы имбо-имаҳауа инаргәыдҵаны иршьуан. Быҭәба Османгьы игәаӷ рымамзи, ашьҭахь Асовет мчра даҿагылаҩызшәа ахара идԥхьаӡаланы, уахык џьоукы иҩны иаакылсны дындәылганы дыргеит, ашьҭахь излеилкаахаз ала Аӡҩыбжьа ақыҭан амшын аԥшаҳәаҿыҵәҟьа аҵх агәазы дҭадырхазаап.
Осман дааганы дшыршьыз ала Аӡҩбжьа инхоз Камкиа Ҭемраз ила иашьцәа ираҳартә адырра рырҭоит. Насгьы, Ҭемраз иԥҳәыс Аҭара инхоз Быҭәба Шьааб диԥҳан, уи анаҩсангьы Быҭә-ԥҳа Гәагәа Шьааб-иԥҳа хаҭала дылдыруан Быҭәба Осман, уи лаб иҩны лассы-лассы днеилон, еиҳаракгьы лара илыбзоураны ауп Осман дышҭадырхаз ала иашьцәа ираҳартә иҟазҵазгьы. Зашьа дыршьыз иашьцәа асеиԥш адырра анроу иаагыло иҟазма, шьҭа гәҩарас иҟарҵарым ҳәа мышқәак аныбжьас ашьҭахь маӡала иԥсыбаҩ уахынла иҵхны аҽыуардын фаитонла иааргарцы, Осман иашьеиҵбы Быҭәба Хәсини, раб иашьа иԥа Быҭәба Қыбеии, нас Осман иабхәында гәакьа Аҩӡба Лизбери уахык иааибыҳәаны Аӡҩыбжьаҟа ицеит. Ауаа кылганы иахьыршьуаз аҭыԥ уи аамҭаз иахаҩозаарын, маӡала аԥсыбаҩ аҵхра ишаҿыз ус аҭыԥантәи аполициа иаагәарҭан,
336 337
рыхҩыкгьы иаарыкәшаны иркит. Усҟантәи аамҭақәа рзы ақырҭқәа ҳхы дҳаргәаԥхоит ҳәа аԥсуаа рыҩнуҵҟагьы ацәгьаҳәацәа аумаҷхыз, урҭ зхы иазырхәоз Бериа иуаҩшьцәа цәгьаԥхамшьарыла Быҭәба Хәсини, уи иаб иашьа иԥа Быҭәба Қыбеии, нас Осман иабхәында Аҩӡба Лизбери аԥсыбаҩ ыҵхны иргарц ахьыргәаӷьыз аҵыхәала ргәаӷ шьҭыхны, аухаҵәҟьа ирбаандаҩны иҭаркит. Урҭ реиԥш, уаанӡагьы заҟаҩ харак рыдымкәа, ирыхьыз, изыниаз рзымдыруа илабжьахәаша ибжьадырӡзеи ацәгьахәыццәа рнапала. Цәгьарак рыдырбалазшәа рус ӡбны, харада ашықәс рацәа рықәҵаны заҟаҩгьы башаӡа аҭакра рхыргазеи, уаҩы изхымгашала аҭагылазаара ахьрыр-ҭоз иахҟьаны заҟаҩгьы рыԥсҭазаара иалҵзеи, анаџьалбеит.
Хәсин Шьаҳан-иԥа зыхьӡи зыжәлеи еидкыланы ирҳәоз, ҳаҭыр ду зқәыз Быҭәба Осман иара дышиашьаз анеилыркаа, дҭакны дахьрымаз ахара шиду мчыла иҳарҳәоит ҳәа иааисуа дшырпҟоз мацара, аҵыхәтәан изихымгакәа Хәсин дрымпыҵаԥсуеит. Осман иԥсыбаҩ аҵхра ахьыргәаӷьыз аҵыхәала, иара убас ахара здыр-ԥхьаӡалаз Быҭәба Қыбеии, Осман иабхәында Аҩӡба Лизбари 9-шықәса аҭакра рықәҵаны аҩыџьагьы Сибраҟа иахыргеит.
Абасала 1937-тәи ашықәс еиқәаҵәақәа аԥсуаа ӡәырҩы шықә-нагаз еиԥш, Быҭәаа рабшьҭрақәагьы ирхьымкьысыр рзамуит. Абасала Дәрыԥшь ақыҭан инхо Быҭәаа рабиԥарақәа иахьа уажә-раанӡагьы ирхамшҭуа ирзаанхеит, анкьа рабацәа зырӡхьаз арҭ ашықәс мыждахәырақәа ирыхҟьаз аҿаасҭарақәа. Хыхь зыӡбахә ҳәоу аишьцәа: Быҭәба Уаҳаид Шьаҳан-иԥа (иҭадырхаз), Быҭәба Осман Шьаҳан-иԥа (иҭадырхаз), Быҭәба Хәсин Шьаҳан-иԥа ( иҭадырхаз), урҭ рашьа иԥа Быҭәба Қыбеи Уаҳаид-иԥа () шықәса иҭакыз), Осман иабхәында Аҩӡба Лизбер () шықәса иҭакыз) акгьы шырхарамыз ала ирыдԥхьаӡалаз ахара рхыхын Сталин иԥсҭазаара даналҵ ашьҭахь, аха шьҭа уи абарыхәагәышьо зҭаацәа ирхыганы закәандарыла цәгьаԥсышьа рыҭаны иҭадырхақәаз рҭаацәарақәа.
Хыхь ишазгәаҭоу еиԥш, Быҭәба Осман Шьаҳан-иԥа ԥшь-ҩык ахшара иман, ҩыџьа шқәыԥшқәаз уеизгьы рыԥсҭазаара иалҵхьан, егьырҭ еизынхаз ешьаки еиҳәшьаки роуп. Осман ихшаз дреиҳабын Быҭәба Луҭфи, уи иԥшәмаԥҳәыс Гәын-ԥҳа Шура(Диана) Шьыгә-иԥҳаи иареи рыԥсҭазаара еиларҵеит, (илыхшаз зегьы рыбзиара наӡа лбаанӡа иаалырҟьаны 1993 шықәсазы зыԥсҭазаара иалҵыз), илхылҵит ҩыџьа аԥацәа: аешьцәа – Быҭәба Омар Луҭфи-иԥа, Быҭәба Ҭемыр Луҭфи-иԥа.
Быҭәба Омар Луҭфи-иԥа 46 шықәса ихыҵуеит, шьҭрала • Тамшь ақыҭа иааӡаз иԥшәма ԥҳәыс Габлиа Ленда Баџьга-иԥҳаи иареи ирхылҵит хҩык ахшара, ҷкәынки ҩыџьа аԥҳацәеи: Быҭәба Осман Омар-иԥа, аеҳәшьцәа – Быҭә-ԥҳа Оксана Омар-иԥҳа, Быҭә-ԥҳа Сабина Омар-иԥҳа. Омар иабду Быҭәба Осман ихьӡ амырӡразы Осман зыхьӡиҵаз иҷкәын абжьаратә школ даналга ашьҭахь Москватәи академиа аӡтәы-транспорттә ҵара дҭалеит, иахьа уи академиа дастудентуп.
Омар иԥҳа Быҭә-ԥҳа Оксана ашкол даналга, бзиа илбаз ае-кономисттә занааҭ шьҭылхразы Аԥсуа ҳәынҭқарра ауниверситет дҭалоит, аекономисттә факультет аҟны қәҿиарала иахьа уажә-раанӡагьы аҵара лҵоит. Ахшара иреиҵбу Быҭә-ԥҳа Сабина Омар-иԥҳа макьана зынӡа дқәыԥшуп, ашколаҿ аҵара лҵоит.
Быҭәба Омар Луҭфи-иԥа еиҳау аҵара имоуп, Урыстәыла акәац-ахш аагалыхратә институт далгахьеит, аха Аԥсны жәлар рџьынџьтәылатә еибашьра ашьҭахь ари азанааҭ ала аус иуртә аҭагылазаашьа ахьимоуыз аҵыхәала аусура далагоит, Аԥсны аҳәынҭқарра Аҷыдаусқәа рзы аминистрра аҟны аусзуҩыс. Омар Луҭфи-иԥа идурҽхәалаша рацәоуп, зегь раԥхьагьы ауаҩра илоуп, дламысуп, ижәлантәқәа рзы дгәыблҩуп, ишакәым акы ианиаргьы цәгьаӡа ихьаазго уаҩуп. Ижәлантәқәа ахьынхозаалакгьы сашьцәа ҳәа, рыцәгьа рыбзиа иҽагимырхац, ҳабацәа рҵас шьҭыхны урҭ ахымҩаԥгашьа бзиақәа ирықәныҟәо аӡә иоуп. Уи анаҩсангьы иԥсадгьыли ижәлари рзы еснагь згәы еицҳауа иакәны иахьа уажәраанӡагьы дыҟоуп, иаагозар иаҳхысыз ашәышқәса 90-тәи ашықәсқәа рзы Аԥсны аҩнуҵҟа ашәарҭара аанахәо ианалага, иаарласны еиҿкаахаз Аԥсны жәлар рфорум «Аидгылара» имҩаԥнагоз аԥсуа жәлар рмилаҭтә қәԥара иҽалархәны, идырҵоз анапынҵақәа намыгӡакәа иаанимыжьыцызт. Ашьҭахь иаалырҟьаны Аԥсны жәлар рџьынџьтәылатә еибашьра аныҟалагьы иҽыԥхьамкыкәа, иқәлацәа дрылагыланы иԥсадгьыл ахақәиҭтәра дазгылеит.
338 339
Быҭәба Омар иԥшәмаԥҳәыс, аԥсуа қыҭа Тамшь иааӡаз Ленда Баџьга-иԥҳа иахьа аус луеит, Аԥсуа ҳәынҭқарра ателе-радио-еилахәыра аусзуҩыс. Ишырҳәо еиԥш, ҳәатәеиқәшәала еицынхо аҭаацәа уаармеигәырӷьар залшом, убасеиԥш иҟоу роуп, иртәым иахьнымҳалакәа зхатә џьабаала еицынхо Быҭәба Омари Габлиа-ԥҳа Лендеи рҭаацәарагьы. Ани аби рхы шдырманшәало еиԥш, ауп ахшарагьы ргәы ҭызго, абӷаеиҵыхшьагьы иақәшәартә иҟазҵо, абри еилызкаарц зҭаху ӡәыр дыҟазар, Быҭәба Омар иҭаацәа днарылатәаны днарылаԥшыр, иаразнак игәеиҭоит урҭ рыҩнаҭа аԥсуара доуҳа ҩнашьшьы ишыҟоу, ухызхша шырацәоу, иара убас иаԥсуа цқьақәаны ахшара шааӡатәу алагьы уаарыҵашьыцыртә ирыдубалаша шмаҷым. Асеиԥш иҿырԥшыгоу ахымҩаԥгашьа ԥшӡа ақәныҟәара иаанаго, Аԥсуара еицамкыкәа аԥсуахара ауп.
Дәрыԥшь ақыҭан инхо Омар иашьеиҵбы, Быҭәба Ҭемыр • Луҭфи-иԥа иахьа аус иуеит Гәдоуҭа араион Бамбора игылоу Урыстәылатәи архәҭаҿ, ихыҵуеит 45 шықәса. Ихатәҩыза Адлеи-ԥҳа Сааидеи иареи рыԥсҭазаара еиларҵеижьҭеи 6-шқәса ҵуеит, аха шьҭарнахыс ҳазшаз драҭәеишьартә, макьаназ ахшара дырхылымҵыцкәа иааиуеит. Адлеи-ԥҳа Сааида еиҳау аҵара лымоуп, Аԥсуа ҳәынҭқарратә университет афилологиатә факультет даналга ашьҭахь лзанааҭ ала аусура далагоит, Дәрыԥшьтәи абжьаратә школаҿ рҵаҩыс. Иахьа уажәраанӡагьы лзанааҭ камыжькәа рҵаҩыс аус луеит.
Быҭә-ԥҳа Лилиа Осман-иԥҳа дҭаацәаран, Афон ин• хоз Смыр Жореи (зыԥсҭазаара иалҵхьоу), лареи рыԥсҭазаара еиларҵоит, ирхылҵит ԥшьҩык ахшара: Смыр-ԥҳа Лариса (АГУ аус луан, лыԥсҭазаара далҵит 2013 шықәсазы), Смыр Зурик (Аԥсны адәныҟатәи аусқәа рзы аминистрраҿ аус иуан, ашьҭахь ихатәы бизнесала аусура иҽазикуеит), Смыр-ԥҳа Рита ( Аҟәа ақалақь ахәышәтәырҭа № 2 аҟны ҳақьымс аус луеит, занааҭла дкардиологуп), Смыр Џьемал ( Аԥсны жәлар рџьынџьтәылатә еибашьра далахәын, Аԥсны афырхаҵа ҳәа ахьӡ ҳарак ихҵоуп, лаҟьашьык аницҳа ашьҭахь даачмазаҩханы иԥсҭазаара далҵит).
Дәрыԥшь ақыҭан инхо Быҭәаа рҭоурых нагӡаны издыруа • ҳәа иҟоу ажәабжьҳәаҩцәа (Быҭә-ԥҳа Лиуда Рамиз-иԥҳа, Быҭәба Омар Луҭфи-иԥа) излеиҭарҳәоз ала Быҭәба Ҳасан Шьаҳан-иԥа ахәаџьа ҵара шимаз ала даргьы идырҵабыргит. Быҭәба Ҳасан ԥҳак дихылҵит Дуниа лыхьӡын, Џьырхәа ақыҭан инхоз Ԥалба Мышьеи лареи рыԥсҭазаара еиларҵеит, ирхылҵит фҩык ахшара.
Быҭәба Хәсин Шьаҳан-иԥа ԥҳәыс димамызт ҳәоуп ишырдыруа, уи инаҩсангьы Быҭәба Шәылман Шьаҳан дшиԥаз иӡбахә раҳахьан акәымзар, егьыс Шәлыман ихы-иҵыхәа ҳәа акгьы рмаҳацызт, аҭаацәа имазу имазу рыздыруамызт, ашьҭахь иҵагьы аҭҵаа-ԥшаарақәа шымҩаԥгазгьы издыруаз ҳәа уаҩ дҟамлеит. Быҭәба Шьаҳан-иԥҳа Рафида ианлаамҭаз аҭаацәара далалеит Бзыԥҭа ақыҭан инхоз Бениак диман,ирхылҵит хҩык аԥацәа.
БЫҬӘБА ШЬААБАН ИХЫЛҴШЬҬРА
2015 шықәса ԥеруал 17 рзы, Гәдоуҭа инхо Быҭәба Тарас иҿцәажәара анымҩаԥгаз иаҳахьаны излеиҭеиҳәоз ала иабду Шьаабан иаб (уи ихьӡыз еилкаамкәа иаанхеит), аԥсуаа ӡәырҩы амҳа-џьырра ианцоз Шьаабангьы Ҭырқәтәылаҟа дагеит. Быҭәба Шьаабан дуаҩызаҵәын иара ида иани иаби хшара дрымамызт, аха Ҭырқәтәылаҟа дахьыргаз атәымтәыла дзамаабкәа маӡала Аԥсныҟа дхынҳәит, анхарагьы далагеит Аацы ақыҭан. Дук мырҵыкәа ус аҭаацәара далалоит, Бзыԥын ақыҭан инхоз Бганԥҳаки ( лыхьӡ еилкаамкәа иаанхеит) иареи рыԥсҭазаара еиларҵеит, дырхылҵит ԥак: Быҭәба Мџьыҭ Шьаабан-иԥа.
Излеилкаау ала Быҭәба Шьаабани Быҭәба Шьаҳани аҩеишьцәа ирхылҵыз ракәын, насгьы Гәдоуҭеи Гагреи араионқәеи рҟны инхо Быҭәаа излардыруа ала хыхь ишарбо еиԥш, Шьаҳани Шьаабани рабацәагьы Ҷлоу ақыҭа аҟынтәи ауп уахь ишнанагаз ҳәа ишырдыруа. Урҭ аҩешьцәа рԥацәа Шьаабани Шьаҳани ракәын, Аҭара ақыҭан инхоз Быҭәба Шьааб иахь лассы-лассы ицалозгьы.
Быҭәба Мџьыҭ 10-ҟа шықәса анихыҵуаз иаб Шьаабан Ҭырқә-тәылаҟа дхынҳәит 1918 шықәсазы, усҟантәи аамҭатә ҭагыла340 341
заашьақәа изықәнаргылаз амзызқәа роуп еиҳаракгьы ҩаԥхьа уахь ицара зыхҟьазгьы. Зегь раԥхьагьы изидымкылеит XIX-XX-тәи ашәышықәсақәа рзы аурыс царизм Кавказ имҩаԥнагоз аполитика хьанҭа, уи анаҩсангьы убри аамҭаз Аԥсны иахаԥаны иҟаз ақырҭуа меншевикцәеи иаакылсыз Асовет мчреи реимаабрақәа уҳәа из-цәырнагаз адоуҳатә қәымчра дзамаабит. Хазы зхала Ҭырқәтәыла иаанхаз иани иаби хлаԥшыда иахьынхаз агәынгара уҳәа, агәҭыхақәа анизеицыла ашьҭахь ишьҭахьҟа дыхнымҳәыр ада ԥсыхәа имоуит. Шьаабан Ҭырқәтәылаҟа дхынҳәаанӡа иԥшәмаԥҳәыс Бган-ԥҳа лыԥсҭазаара далымҵыкәа дыҟам, иҷкәынзаҵә Быҭәба Мџьыҭ иааӡараз иабхәарааҿ дганы дынижьит, ианшьцәа Бганаа роуп дзааӡаз ҳәа ауп, Мџьыҭ иҷкәын Быҭәба Тарас ишидыруа.
Быҭәба Шьаабан ҩаԥхьа Ҭырқәтәылаҟа данца нахыс уаҳа иԥса-дгьыл ахь даартә аҭагылазаара анимоу, ашьҭахь уаҟа аҭаацәара деиҭалалоит. Аҭырқәаԥҳәыс (илыхьӡзи илыжәлази еилкаамкәа иаанхеит) лҟынтәи ихылҵит ҩыџьа аԥацәа, аха руаӡәык ихьӡ еилкаамкәа даанхеит. Аҩбатәи иԥа, аҭырқәцәа Анҭыҷ ҳәа зарҳәоз Быҭәба Саади Шьаабан-иԥа занааҭла аруаҩын,Ҭырқәтәылатәи арратә авиациаҿ аԥырҩыс дыҟан, амаиор ичын иман. Быҭәба Тарас излеиҳәаз ала иаб иашьцәа рыԥсы ҭаны иҟазар, аҩыџьагьы иахьа 90 шықәса иреиҳахьазаарын ҳәоуп ишидыруа.
Быҭәба Мџьыҭ Шьаабан-иԥа иаамҭаз аҵара змаз ҳәа деицырдыруан, занааҭла Қарҭ афинанстә ҵара далгахьан Н.А.Лакоба ииҭаз ацхыраара иабзоураны. Иҵара даналга ашьҭахь акыр шықәса инеиԥынкыланы аус иуан Гагратәи абанк анапхгаҩыс, ашьҭахь диаргоит ОБСОИУЗ иатәыз абнахәаахәҭра ашьҭаҵарҭа аиҳабыс.
Мџьыҭ Шьаабан-иԥа ҩынтә аҭаацәара даланагалахьан. Аԥ-хьатәи иԥшәмаԥҳәыс Калдахәара ақыҭа еиуаз Зарданиа-ԥҳа Екатеринеи иареи ирхылҵит ҩыџьа ахшара: Быҭәба Тарас Мџьыҭ-иԥа, Быҭәба Нури Мџьыҭ-иԥа () шықәса анихыҵуаз машәырла иҭахаз). Мџьыҭ аԥхьатәи иԥҳәыси иареи анеилыҵ ашьҭахь иааигаз Шлар-ԥҳан Гәил лыхьӡын, шьҭрала Џьгьардатәын, аха ахшара дылхылымҵит. Аџьабаа ду збахьаз, араионаҿ еицырдыруаз ҳаҭыргьы зқәыз Быҭәба Мџьыҭ Шьаабан-иԥа иԥсҭазаара далҵит 83 шықәса анихыҵуаз 1993 шықәса август мза 22 рзы.
Быҭәба Тарас Мџьыҭ-иԥа диит 1941 шықәсазы ақ. Гаг• ра. Ихарҭәаам абжьаратәи ҵара даналга ашьҭахь Аҟәатәи аиндус-триалтә техникум дҭалоит, атехник-аргылаҩ изанааҭ шьҭихразы. Иҵара нагӡаны даналга ашьҭахь изанааҭ ала аусура далагоит Аҟәатәи абетонтә зауад аҟны, нас усура диасуеит Гәдоуҭатәи аколнхарабжьаратәи ргылараҿ. 1964 шықәсазы Ленинградҟа дцаны изанааҭ ала аусура иҽазикуеит Амҿусдуларҭатә зауад № 1 аҟны амҿыуасҭаҩыс, аха убри ашықәсан ишьҭахьҟа дхынҳәуеит, аамҭакала аусурагьы аҵарагьы еилеигӡаразы еиҳау аҵара дҭалоит латәарадатәи афизика-математикатә факультет. Ашьҭахь даҽа занааҭк ахь ииаигаразы,2-тәи акурс аҟны дыштәаз Ленинград дцаны дҭалоит латәарадатәи Абнатехникатә академиа.
Тарас Мџьыҭ-иԥа 1966 шықәсазы аҭаацәара далалоит, иԥшәмаԥҳәыс Тхагушева Мери иареи рыԥсҭазаара еиларҵоит, ирхылҵит ҩ-џьа ахшара, ԥаки ԥҳаки: Быҭәба Асҭамыр Тарас-иԥа, Быҭә-ԥҳа Мадина Тарас-иԥҳа.
Асҭамыр Тарас-иԥа Аԥсныжәлар рџьынџьтәылатә еибашьра далахәын, Гәдоуҭатәи абатальон «Евкалипт» имҩаԥнагоз ажәыларақәа раан ахәрагьы иоухьан. Аибашьраҿ иааирԥшуаз ақәҿиарақәа рзы аҳәынҭқарра аҳамҭа ҳарак «Агәымшәараз» амедал ианашьан. Аибашьра инаҭаз ахәра иахҟьаны Быҭәба Асҭамыр Тарас-иԥа иԥсҭазаара далҵит 43 шықәса дшырҭагылаз.
Асҭамыр иаҳәшьа Быҭә-ԥҳа Мадина Тарас-иԥҳа еиҳау аҵара лымоуп, Аԥсуа ҳәынҭқарратә университет аекономикатә факультет далгахьеит. Иахьа лхатәы бизнес лнапы алакуп, 43 шықәса дырҭагылоуп, аха макьана дҭаацәарамхац.
Быҭәба Тарас Мџьыҭ-иԥа 74 шықәса ихыҵуеит, тәанчара дшыҟоугьы усда дызтәом аҟнытә ақыҭаҿ ихатәы дгьыл нкыланы имоуп, абжеиҳан уахь дцаны излаилшо ала дҭахандеиуа дҭаарыхуеит, агәабзиара азынгьы мкьана дыӷәӷәоуп. Тарас иԥшәмаԥҳәыс Тхагәышева Мери лакәзар Гәдоуҭатәи абжьаратәи ашкол № 2 аиҳабыс дахагылоуп, аамҭакала лзанааҭ ала англыз бызшәа арҵаҩысгьы дыҟоуп.
342 343
Быҭәба Қыбеи Уаҳаид-иԥа, иаҳәшьа Быҭә-ԥҳа Наадида, иԥшәмаԥҳәыс Кирвал-огли Макбулиа
Быҭәба Руслан Қыбеи-иԥа
Аиҳәшьцәа: Быҭә-ԥҳа Инеи Быҭә-ԥҳа Азеи Қыбеи-иԥҳацәа
344 345
Быҭәба Рамизи иан Нанба Раҳаимеи
Нанба-Быҭәба Раҳаимеи , лмаҭацәеи лареи
Быҭәба Закан иԥшәмаԥҳәыс Аҩӡ-ԥҳа Сусанеи, иашьа Быҭәба Раули, раҳәшьа Быҭә-ԥҳа Лиудмилеи
Быҭәба Раули Рамиз-иԥеи Быҭәба Радик Геннади-иԥеи
346 347
Быҭәба Геннади Рамиз-иԥеи иԥшәмаԥҳәыс Кливалина Иринеи
Быҭәба Анзори иԥшәмаԥҳәыс Қәҭар-ԥҳа Асҭандеи
Быҭәба Анзори иҷкәынцәа Быҭәба Лиони, Быҭәба Алани
Быҭәба Адгур Анзор-иԥа
348 349
Быҭәба Анзор Анзор-иԥа
Быҭәба Даур Рамиз-иԥеи иԥҳа Быҭә-ԥҳа Еланеи
Быҭәба Асҭан Даур-иԥа
Быҭәба Даур иԥҳацәа:
Быҭә-ԥҳа Еланеи Быҭә-ԥҳа Марианеи
350 351
Быҭәба Анри (Закан) Вахтанг-иԥа
ҞӘЛАНЫРХӘА ИНХОЗ БЫҬӘБА МАҲҬ ШЬАҲАН-ИԤА
ИХЫЛҴШЬҬРА
Быҭәба Маҳҭ Есҳаҟ-иԥа иҭаацәеи иареи аԥхьа инхон Аҟәа араион Ешыра ақыҭан. Маҳҭ иԥшәма ԥҳәыс Аҩӡ-ԥҳа Нина Мамсыр-иԥҳаи иареи ирхылҵит фҩык ахшара: Быҭәба Ҳаидар (1905 ш. ииз), Быҭәба Енвер (1918 ш. ииз), Быҭәба Рафик (1919 ш. ииз), Быҭә-ԥҳа Гәылшьан, Быҭә-ԥҳа Ниар, Быҭәба Руфеҭ (1926 ш. ииз).
Быҭәба Маҳҭ зхатәԥхӡашала адгьыл иқәаарыхуаз нхаҩын, 1935 шықәсазы ақыҭан раԥхьаӡа еиҿыркааз аколнхара далалеит. Ашьҭахь нхара диасуеит Гәдоуҭа араион Ҟәланырхәа ақыҭа ашҟа, иԥсҭазаара далҵуеит 1939 шықәсазы, рацәак рыбжьымскәа иԥшәма Аҩӡ-ԥҳа Нинагьы лыдунеи лыԥсахит 1947 шықәсазы.
30-тәи ашықәсқәа Быҭәаагьы ирзыннажьыз арыцҳарақәа ир-цәынханы иҟаз аҵеицәа рыжәҩахыр неибыҭаны раԥхьаҟатәи аԥсҭазаара анеиӷьхашаз, ҭынч рыхшара анырааӡашаз аамҭаз 1941–1945 шықәсқәа рзы аҭоурых иазыҟалаз ахлымӡаах еибашьра рҽаладмырхәыр ԥсыхәа ҟамлеит. Аҳәса аазгахьаз рҭаацәарақәа ныжьны, иҭаацәарамхацыз рабацәа рҩнқәа ааныжьны анемец-фашистцәа ирҿагыларц аибашьра амцашыра иналагылт. Рабџьа-рқәа кны еибашьуаз инарывагылт Маҳҭ иԥацәа рахьынтә хҩык аишьцәагьы: Быҭәба Ҳаидар, Быҭәба Енвер, Быҭәба Рафик, еибашьуан еиуеиԥшым архәҭақәа рҿы.
Есааира аибашьра еилашуан, Аԥсадгьыл ду хымцала абылра иаҿын. Дук мырҵыкәа абарҭгьы-абарҭгьы хаҵарыла иҭахеит ҳәа еишьҭала рҿаархеит игәыҿкаагаха шәаџьҳәара ҟазҵоз ашәҟәқәа. Аибашьраҿ ибжьаӡуаз аԥсуаа рҵеицәа рхыԥхьаӡара еиҳа-еиҳа еиҳахон, аибашьра иалахәыз Аԥсны аҵеицәа 55,5 нызқьҩык рахьынтә 17, 436-ҩык инреиҳаны рхы ақәырҵеит. Аибашьра анеилгагьы ирацәаҩын зышьҭахьҟа изыхнымҳәқәазгьы, урҭ рхыԥ-хьаӡараҿ иҟан Быҭәба Маҳҭ иԥацәагьы, аишьцәа Быҭәба Ҳаидари, Быҭәба Енвери, Быҭәба Рафики, шықәсқәак рышьҭахьгьы иҟамызт рыхабар. Ицон аамҭа ықәҳа, акатаҳәа ашықәсқәа еишьҭагыла ишиасуаз ус акыр шықәсқәа рышьҭахь аҭаацәа адырра роуит, ибжьаӡны иҟаз аишьцәа: Быҭәба Ҳаидар Маҳҭ-иԥа 1943 шықәсазы дышҭахаз,
352 353
Алентенант аиҳабы ичын змаз Быҭәба Енвер Маҳҭ-иԥа 23 шықәса анихыҵуаз 1944 шықәсазы Франциа дҭахеит. Аиқәхараз аразҟы змаз Быҭәба Рафик Маҳҭ-иԥа 1946 шықәса иун 13 рзы деибганы иҩныҟа дхынҳәуеит.
1919 шықәсазы Ешыра ақыҭан ииыз Быҭәба Рафик Маҳҭ-• иԥа ақыҭа школ даналга, Аҟәатәи апедагогигатә училишьча дҭаланы 2-курск далгоит 1938 шықәсазы. Убри ашқәс азы аусура далагоит арҵаҩы-ааӡаҩыс дзылгаз ашколаҿ. 1940 шықәса октиабр мза азы, Ар ҟаԥшьаа ҳәа усҟан изышьҭаз амаҵурахьы иԥхьоит, 1941 шықәса август мза азынӡа 129-тәи акавалериатә полк аҟны кавалеристс арра маҵура шихигоз, ус адунеи аҭоурыхаҿ иҟалоит ахлымӡаах, убри ашықәсан иуль 22 аҽны анемец фашистцәа Асовет ҳәынҭқарра иақәлеит. 1941 шықәса август мза азы Рафик Быҭәба дызлахәыз акавалериатә архәҭа анемец оккупантцәа акәшеит. Ари архәҭа аӷа имацәаз аҭыҵразы аҿагылара ӷәӷәа шыҟарҵазгьы, насгьы ацхыраара рызҭашаз ахьыҟамыз азы изҿагылаз рымчқәа раҟарамра иахҟьаны архәҭа иалахәыз зегьы аӷа иҳәынҷеит. Убасҟан аӷа импыҵашәаз ируаӡәкхеит Рафик Быҭәбеи аррамаҵура ицызхызгоз Оҭҳаратәи иҩыза Мыкәба Александри.
1941 шықәса сентиабр мза азы Анемеццәа рлагер аҟынтәи Рафик дыбналеит, аха хара дмышьҭыкәа ишьҭаланы дыркын, ҩаԥхьа дҳәынҷаны алагер ахь ддырхынҳәит, насгьы иигәаӷьыз дахырҟьаны акарцер дыҩнаркит. Анемец командаҟаҵаҩцәа иҟарҵоз адҵақәа рыла, ирҳәынҷаз абаандаҩцәа лагерк аҟынтәи даҽа лагерк ахь лассы-лассы еиҭаргон, ахылаԥшҩцәа рыцҵаны ибӷаԥҵәагаз аџьабаа иаҵацаланы аус ддыруан. Абаандаҩцәа ишынеиҭарга-ааиҭаргоз, ус 1944 шықәсазы Франциа атерриториахь инаргеит аҵыхәтәан.
Уаҩ изхымгаша аҭагылазаара рыҭаны рымч зқәымхаша аусура иҵацаланы иахьрымаз аҵыхәала, абаандаҩцәа рыҩнуҵҟа агәынамӡара аадырԥшуа иалагеит, иҭахараны иҟазаргьы ман-шәаларак шаароулак алагер аҟынтәи иахьыбналаша иаҩаӡо иалагеит. Аҭыԥантәи апартизанцәа маӡала рыҽрымардарц иашьҭалеит, аҵыхәтәан уи иагьрықәҿиеит. Маӡала аҭыԥантәи ауааԥсыра ԥшааны, ашьҭахь урҭ ирырҭаз ацхыраара абзоурала Р.Быҭәбеи А. Мықәбеи злахәыз гәыԥҩык абаандаҩцәа абналара рылдыршеит, ашьҭахь аҭыԥантәи афранцыз партизанцәа рыҽрымаданы аибашьра аҵыхәтәантәи амшқәа рзынӡа рхы иамеигӡакәа еибашьуан, анемец оккупантцәа ирҿагыланы.
Аибашьра аамҭаз атәымтәылаҿ еижәлантәу аишьцәа еиқәшәар, убри аамҭаз ргәалаҟазаара шыҟалаша ҳәара аҭахым. Убра, Франциа ауп иахьеибабаз Быҭәба Рафик ижәлантәыз, Очамчыра араион Ҷлоу ақыҭан ииыз, иааӡаз Быҭәба (Ҷаҷ) Алықьса-иԥеи иареи, ашьҭахь аҩыџьагьы уаҟа рпатреҭқәа еицҭырхит гәаларшәагас.
Анемец фашистцәа рҟынтәи Франциа ахы ианақәиҭыртә ашьҭахьгьы Рафик Быҭәба ԥыҭраамҭак дааныркылоит Асовет арратә маҵзураҿы, аха шықәсык ашьҭахь 1946 шықәса март 20 рзы СССР Иреиҳаӡоу Асовет Апрезидиум иҟанаҵаз Адҵа инақәыршәаны, 1946 шықәса иун 13 рзы Быҭәба Рафик Маҳҭ-иԥа Асовет арратә маҵзура аҟынтәи ихы дақәиҭыртәит, азин иоуит иҩныҟа ахынҳәра. Иԥсадгьыл ахь дшыхынҳәызҵәҟьа аусура далагоит иқыҭа Ҟәланырхәа аколнхараҿ.
Ақыҭанхамҩа иҽадцаланы аусура дшаҿыз ԥшьышықәсаҟа ааҵхьаны, 1950 шықәсазы Рафик Быҭәба ддырбаандҩуеит. Аԥсад-гьыл инаԥхазшәа ахара идҵаны аст. 58 «б», иара убас Қырҭтәыла ССР УК 202 инақәыршәаны ҩынтәны ахара идԥхьаӡаланы 25 шықәса ҭакрала ахгара иқәырҵеит, уи анаҩсангьы иӡбан ихатә-мазарагьы имхызарц. Аҩбатәи идрыԥхьаӡалаз ахарадҵара ахҟьеит имаз абџьар (атапанча) закәандарыла иҵәахны имазшәа, аха ашьҭахь ихәыҵԥшааз аматериалқәа рыла ишьақәыргыланы ирҵабыргын, Р. Быҭәба Асовет арра маҵзураҿы дыҟанаҵ иуал-ԥшьа гәык-ԥсыкала иахьынаигӡоз азы ари атапанча авзвод акомандир ихьӡала ҳамҭас ишииҭахьаз. Ашьҭахь уи абџьар мырӡкәа иҩныҟа иааигеит, икомандир иҳамҭа деиҷаҳауа иҵәахны иман. Иара убас, Аԥсадгьыл рнаԥхазшәа ахара рыдҵаны 25 шықәса аҭакра рықәҵан Р.Быҭәба дызцеибашьуаз Мықәба Александр Алықьаса-иԥеи (Оҭҳара), Быҭәба (Ҷаҷ) Алықьса Ҟарабач-иԥеи (Ҷлоу), урҭгьы анемеццәа рлагер иахьақәшәаз иахырҟьаны. Харада ахара рыдҵаны ауаа зшьуаз, иҭазкуаз Сталин иԥсҭазаара 1953 шықәсазы даналҵ, рацәак аамырҵыкәа ус Бериагьы иҭыԥ
354 355
данықәырҵа ашьҭахь рыхҩыкгьы ахара рхыхны иоуржьит, убасала ирыдԥхьаӡалаз ашьауӷагьы риашан.
Быҭәба Рафик иԥшәмаԥҳәыс Гәын-ԥҳа Ламара Шьаҳан иԥҳаи иареи ирхылҵит ӡӷабки ҷкәынаки: Быҭә-ԥҳа Мила, Быҭәба Мирон.
Быҭәба Рафик Маҳҭ-иԥа иԥсҭазаара далҵит 1961 шықәсазы, анышә дамадоуп иқыҭа гәакьаҿ.
Быҭә-ԥҳа Мила Рафик-иԥҳа дҭаацәароуп, Ванџьашь Лав• рент Иван иԥеи лареи рыԥсҭазаара еиларҵеит, ирхылҵит ԥаки ԥҳаки: Ванџьашь Гәдиса, Ванџьашь-ԥҳа Анчка-дҭаацәарахахьеит, Шьынқәыраа дырҭацоуп.
Ванџьашь Гәдисагьы дҭаацәароуп, ҩыџьа ахшара имоуп, аҩы-џьагьы макьана ихәыҷқәоуп.
Быҭәба Мирон Рафик-иԥа макьана дҭаацәарамхац, 53 • шықәса ихыҵуеит. Иаб иџьынџь ахьыҟоу Ҟәланырхәа ақыҭан дынхоит, ақыҭанхамҩатә усқәа дырҿуп
1937 шықәсазы ииз Быҭәба Наиб Ҳаидар-иԥа ианакузаа• лакгьы зхатә ԥхӡашала инхоз, зқыҭаҿ ҳаҭыр ду зқәыз, акыргьы иҟәыӷаз уаҩын. Аҩнытә усқәа рнаҩсангьы ақыҭанхамҩагьы инапы алакын, аколнхараҿ акраамҭаӡа бригадирс аус иухьан, аамҭаказ 20 шықәса инреиҳаны ақыҭа (апарткомс) апартиа амаӡаныҟәгаҩысгьы аус иухьан.
Наиб Ҳаидар-иԥа аҭаацәара далалеит 1965 шықәсазы, шьҭрала Мгәыӡырхәа инхоз Агыр-ԥҳа (Алла) Флора Даҭикәа иԥҳаи иареи рыԥсҭазаара еиларҵеит, ирхылҵит хҩык ахшара. Зегь рыла ҳәоуеиқәшәала еицынхоз ҭаацәарахеит, рырахә-рышәахә, рынхара-рынҵыра уҳәа, аказы рхы иахашшаауа иҟамлацызт. Рыҩнаҭа ианакәзаалакгьы ачеџьыка агханы аӡәы имбацызт аҟнытә, еснагь анеи-ааи рыгмызт, иахьагьы усоуп ишыҟоу. Быҭәба Наиб Ҳаидар-иԥа нхаҩык диеицәамкәа инхара дшахагылаз 37 шықәса анихыҵуаз аамҭаз изцәырҵыз ачымазара иахҟьаны аԥҟара аниқәшәа Москватәи ахәшәтәырҭақәа руакаҿ иҽԥиҟеит, аха изхы-мгакәа 1974 шықәса ноиабр мза азы иԥсҭазаара далҵит Москва, анышә дамадоуп дахьиз иқыҭаҿ.
Қәра дук нымҵкәа зыԥсҭазаара иалҵыз Быҭәба Наиб иԥшәма-ԥҳәыс Агыр-ԥҳа Флора Даҭикәа-иԥҳа ( абри ашәҟәа азы аҭаҩрақәа анымҩаԥгаз 2014 шықәсазы илхыҵуан 70 шықәса), шьҭрала Мгәыӡырхәа ақыҭан диит 1944 шықәсазы. Лара акыр зҿабызшәа хаау аԥҳәыс дыр ҳәа иахьагьы иззырҳәо лакәны деицырдыруеит, илхылҵит хҩык ахшара, ԥҳаки ҩыџьа аԥацәеи: Быҭә-ԥҳа Жанна Наиб-иԥҳа, аешьцәа – Быҭәба Аркади Наиб-иԥа, Быҭәба Ҟанчобеи Наиб-иԥа.
Ахшара иреиҳабу Быҭә-ԥҳа Жанна иахьа дҭаацәароуп, • Ҳалуашь Леонид Виктор иԥеи лареи рыԥсҭазаара еиларҵеит, илхылҵит ҩыџьа аԥҳацәа: Ҳалуашь-ԥҳа Ангелина, Ҳалуашь-ԥҳа Мадина.
Ангелина Леонид-иԥҳа 26 шықәса лхыҵуеит, дҭаацәароуп. Лыԥшәмахаҵа Григолиа Сиҭ Виктор иԥеи лареи ирхылҵит ӡӷабки ҷкәынаки: Григолиа Даниель, Григолиа-ԥҳа Сандра, аҩыџьгьы макьна ихәыҷқәоуп. Ахшара раб Григолиа Сиҭ аус иуеит Гәдоуҭатәи аҩнуҵҟатәи аусқәа рыҟәшаҿа (РОВД) амилициа аусзуаҩыс.
Ҳалуашь-ԥҳа Мадина абжьаратәи ашкол даналга ашьҭахь дҭа-ланы қәҿиарала далгеит Аҟәатәи аколеџьқәа руак, аха лзанааҭ ала усурҭак лзымԥшаацкәа усурҭада дыҟан, аҭаацәарагьы даламлацызт.
Быҭәба Аркади Наиб-иԥа Аԥсныжәлар рџьынџьтәылатә еи• башьра аныҟала, аԥхьатәи амш инаркны абџьар аанкыланы деибашьуан Ш.Басаев игәыԥаҿ. Далахәын Гагра ахақәиҭтәра, ашьҭахь диасуеит Арӡынба Ака игәыԥахь. Мраҭашәарахьтәи афронтаҿ еибашьуаз аибашьцәа дрылагыланы, аказы ихы дамеигӡакәа аибашьра аҵыхәтәантәи амш азынӡа деибашьит.
Аибашьра еибашьроуп, ахәра ӷәӷәа аасҭагьы иуадаҩуп аибашьра ахлымӡаахра ауаҩы изыннажьуа адоуҳатә хәра. Аибашьра анеилга ашьҭахьгьы аԥсуа жәлар зегьы, акраамҭаӡа акы иазмырӷьартә ирзыннажьыз убри адоуҳатә хәра иахҟьаны, зыԥсҭазаара аркьа-ҿызгьы маҷҩым. Быҭәба Аркадигьы иԥсы зыхҭниҵоз иԥсадгьыл
356 357
ахақәиҭра ибеит аԥсуа жәлар иргаз аиааирала, аха аибашьра изыннажьыз агәыхь чмазара иахҟьаны 2009 шықәса маи 21 аҽны игәесра аагылан иԥсҭазаара далҵит.
Быҭәба Аркади дҭаацәаран, Дәрыԥшь ақыҭан ииз иԥшә-маԥҳәыс Ҭаркьыл-ԥҳа Ада Кәыҷкан-иԥҳаи иареи рыԥсҭазаара еиларҵеит, ирхылҵит ҩыџьа ахшара, ӡӷабки ҷкәынаки: Быҭәба Денис Аркади-иԥа, Быҭә-ԥҳа Инара Аркади-иԥҳа. Аҷкәын аиҳабы Быҭәба Денис 27 шықәса ихыҵуеит, еиҳау аҵара имоуп, Шәача азиндырратә факультет далгеит, аха иахьа аусурҭақәа рыԥшаара злауадаҩу ала изанааҭ ала џьара аус ахьиушаз изымԥшаацкәа дыҟан. Денис дҭаацәароуп, Дәрыԥшь ақыҭан ииз Аџьба Сабина Роман иԥҳаи иареи игәаԥхеибшьаны рхы еидыркылеижьҭеи (аҭаҩрақәа анымҩаԥгаз 2014 шықәсазы) шықәсык аҟара акәын иҵхьаз, хшарас 6-мзы зхыҵуаз ԥҳазаҵәык лакәын ирымаз: Быҭә-ԥҳа Влада Денис-иԥҳа.
Денис иԥшәмаԥҳәыс Аџьба Сабина аус луеит Гәдоуҭатәи аимадаратә компаниа «Амобаил» аусзуҩыс.
Быҭә-ԥҳа Инара Аракади-иԥҳа дҭаацәароуп, Бамбора • ақыҭан инхоз Григолиа Денис Роман иԥеи лареи рыԥсҭазаара еиларҵеит, дырхылҵит ԥак: Григолиа Артиом Денис-иԥа, хыш-қәса ихыҵуеит.
Григолиа Денис 25 шықәса ихыҵуеит, аус иуеит Бамбора игылоу Урыстәылатәи архәҭаҿ, алеитенант еиҳабы ичын имоуп. Иҭаацәеи иареи уаҟа инхоит, Бамбора рхатә уадақәа рымоуп, хаҵеи-ԥҳәыси (Денисгьы Инарагьы абри ашәҟәы азы аҭаҩрақәа анымҩаԥгаз 2014 шықәсазы), Шәача ақалақьаҿ аекономикатә факультет аҟны аҩыџьагьы аҵара рҵон, 4-тәи акурсаҿ итәан.
Быҭәба Ҟанчобеи Наиб-иԥа ахшара зегьы дреиҵбуп, • ихыҵуеит 46 шықәса, еиҳау аҵара далгахьеит. Аԥхьа аус иуан ақыҭанхамҩа анаука ԥышәарҭатә институт (НИИ) аҟны, аԥышәарҭа участка № 3 аиҳабыс. 1994 шықәса ноиабр мза 10 инаркны 1996 шықәсанӡа аус иуан Ҟрымтәи асовнхара иатәыз азауад «Заветни» акомерссиатә ҟәша аиҳабы (адиректор) ихаҭыԥуаҩыс. 1996 шықәса инаркны 1997 шықәсанӡа аус иуан Ҟрымтәи асовнхара иатәыз азауад «Солнечнаиа долина» аграном хада ихаҭыԥуаҩыс. 1997 шықәса инаркны 1998 шықәсанӡа аус иуан, Ҟрым Белогортәи араион Зыбина аиланхарҭа аҳаблаҿ иҟаз азауад аиҳабыс. Ҟанчобеи Наиб-иԥа уаҟа шықәсқәак раҟара аус аниу ашьҭахь иԥсадгьыл ахь дхынҳәуеит, 2003 шықәса ноиабр мза 3 инаркны аусура далагоит Аԥсны Аҳәынҭқарра «Амшынеиқәафымцамч» Аҟатәи араион афымцаеихшарҭа аусзуҩыс, иахьа уажәраанӡагьы уаҟа аус иуеит.
Быҭәба Ҟанчобеи Наиб-иԥа дҭаацәароуп, шьҭрала Тҟәарчал ақалақьҿ ииз иԥшәмаԥҳәыс Акаба Илона Борис иԥҳаи иареи рыԥсҭазаара еиларҵеит 2001 шықәсазы, ирхылҵит ҩыџьа ахшара: Быҭәба Николь (8 ш.), Быҭәба Соломон (6 ш.), аҩыџьагьы аҵара рҵоит Н.Лакоба ихьӡ зху Аҟәатәи абжьаратәи Ашьхарыуаа рышкол № 10 аҟны.
Быҭәба Ҟанчобеи иԥшәмаԥҳәыс Акаба Илона 10 шықәса инреиҳаны аус лухьан Аҟәатәи алицеи интернат аҟны аиҵбыратәи аклассқәа рҟны рҵаҩыс. Ашьҭахь усура диасуеит, ахәыҷбаҳча «Алашара» аҟны ааӡаҩыс, иахьа уажәраанӡагьы уаҟа ус луеит.
Быҭә-ԥҳа Гәльшьан Маҳҭ-иԥҳа Ҟәланырхәа ақыҭан ин• хоз анхаҩы Аргәын Џьыгрыци лареи рыԥсҭазаара еиларҵеит, ирхылҵит 6-ҩык ахшара, хәҩык аҷкәынцәеи ԥҳаки: аешьцәаАргәын Валери, Аргәын Алик, Аргәын Роман ( Аԥсны аҳәынҭқарра Акьыԥхьырҭа Аҩны аиҳабы), Аргәын Колиа ( иаб инхараҿ дынхон, иԥсҭазаара далҵхьеит). Аешьцәа раҳәшьазаҵә Быҭә-ԥҳа Римма ианлыхәҭаз аҭаацәара далалоит, Ҵышәаа дырҭацан, аха лхаҵа иԥсҭазаара далҵхьеит.
Аргәын Џьыгрыц акырзымпыҵакыз, нхарала иӷәӷәаз, ҳаҭыр зқәыз, зажәагь ԥхылнадоз, иҟәыӷаз, зхатә ԥхӡашала инхоз нхаҩын, иԥсҭазаара далҵит 1974 шықәсазы. Иԥшәма ԥҳәыс Быҭә-ԥҳа Гәльшьан аԥҳәыс хаа, аԥҳәыс дыр ҳәа акәын дшеицырдыруаз. Ԥсуаҵасла лара лаҟара зхымҩаԥгашьа ԥшӡаз, лаҟара еиҿкааз, лаҟара иԥҳәысаамсҭашәаз лыԥшаара уадаҩын ҳәа дыздыруаз иахьагьы иргәаларшәаны ирҳәалоит. Быҭә-ԥҳа Гәылшьан лыԥсҭазаара далҵит 74 шықәса дшырҭагылаз, 1993 шықәсазы.
358 359
Быҭә-ԥҳа Ниар Маҳҭ-иԥҳа дҭаацәароуп, Оҭырба Аҳмаҭи • лареи рыԥсҭазаара еиларҵеит, ирхылҵит х-ҩык ахшара, ԥаки ҩ-џьа аԥҳацәеи: Оҭырба Витиа Ниар-иԥа, аеҳәшьцәаОҭыр-ԥҳа Света Ниар-иԥҳа, Оҭыр-ԥҳа Анаталина Ниар-иԥҳа.
Быҭәба Руфеҭ Маҳҭ-иԥа диит 1926 шықәса ианар амза 1 • азы, Аҟәа араион Ешыра ақыҭа, анхаҩы иҭаацәараҿы. Ешыратәи ашкол дҭалеит 1932 шықәсазы, ашьҭахь аҵара иҵон Афон-ҿыцтәи абжьаратәи ашколаҿ. 1939 шықәсазы дҭалоит М.Ҷоҷуа ихьӡ зху Аԥснытәи апедагогигатә училишьче, иҵара аныхиркәша ашьҭахь, иҭаацәа Аҟәа араион аҟынтәи нхара иахьиасыз Гәдоуҭа араион Ҟәланырхәа ақыҭантәи аколнхараҿ аусура иҽазикуеит, ашьҭахь 1942 шықәсазы (ВЛКСМ) акомҿареидгылахь дрыдыркылоит. Дук мырҵыкәа ақыҭсовет амаӡаныҟәгаҩыс далырхуеит, уаҟа аус шиуаз 1944 шықәсазы, аҵарадырра иазҿлымҳаз Р.Быҭәба Асовет ар рмаҵурахьы иԥхьоит, дахырԥхьаӡалоит Буинактәи арратә-шьаҟаруаа ручилишьче, аха ари аучилишьче даналгоз аламҭалаз иадыркуеит, Бақәатәи арратә-шьаҟаруаа ручилишьчеи Руфеҭ аҵара ахьиҵоз аучилишьчеи ахьеидырҵаз аҵыхәала.
Быҭәба Руфеҭ дызхыԥхьаӡалаз аучилишьче анадыркы ашьҭахь арра маҵура ихигон, акәалӡтехника архәҭаҿ. Игәырҵҟәыл шыбзиаз, адырразгьы дышхәыдамыз анырба, ашьҭахь акәалӡдәыӷбаҿ еиҿкааз акомҿареидгыла амаӡаныҟәгаҩыс далырхуеит. 1950 шы-қәсазы 13 -тәи ахысҩцәа ркорпус ЗАКВО аполитҟәшаҿы КПСС акандидатрахь дрыдыркылоит. Инеиԥынкыланы фышықәса арра маҵура анихига ашьҭахь, 1950 шықәса ноиабр мза азы СССР Иреи-ҳаӡоу Аминистрцәа Рсовет иаднакылаз Ақәҵарала Р.Быҭәба арра маҵура аҟынтәи ихы дақәиҭыртәит. 1951 шықәса инаркны аусура далагоит Гәдоуҭатәи араиком ДОСААФ акомитетаҿ, аԥхьа акомандир-инструкторс, ашьҭахь 1953 шықәса инаркны ахантәаҩыс. Уаҟа аус иуанаҵы 1952 шықәса март мза азы КПСС акандидатра аҟынтәи акоммунисттә партиахь дрыдыркылоит.
Быҭәба Руфеҭ дышҵоураз анеицгәарҭа, 1954 шықәсазы араион аиҳабыра, Қырҭтәыла КП Гәдоуҭатәи араиком аинструкторс диаргоит, уаҟа қәҿиарала аус шиуаз, ашьҭахь 1957 шықәсазы Гәдоуҭатәи МТС апартиатә комитет амаӡаныҟәгаҩыс дахадыргылоит. Уаҟа шықәсык аҟара аус иухьаны еиԥш, аусура дшацәымаашьоз насгьы зегь рыла дышҵоураз анырба, 1958 шықәсазы Гәдоуҭатәи араион газеҭ аредактор ихаҭыԥуаҩыс дрышьҭуеит. Руфеҭ абаҩхатәра шилаз, аҟәыӷаразгьы дышхәыдамыз араион аиҳабыра агәра анырга, 1959 шықәсазы Р. Быҭәба дрышьҭуеит Москватәи еиҳау хышқәсатәи апартиатә школ ашҟа, уи қәҿиарала даналга ашьҭахь иҵара иациҵоит Ленинградтәи еиҳау апартиатә школ ажурналистикатә ҟәшаҿы, ҟаимаҭла иҵара хиркәшоит 1963 шықәсазы. Убри ашықәсан ишьҭахьҟа дхынҳәуеит, 1963 шықәса август мза инаркны аусура даладыргоит Қырҭтәыла КП Аԥснытәи аобласттә комитет, агитациеи апропагандеи аҟәша аинструкторс. Р.Быҭәба ажурналистика аганахьалагьы абаҩхатәра шимаз ахьырдыруаз азы, ԥшьбаҟа шықәса уаҟа аус иухьан еиԥш, ашьҭахь 1967 шықәсазы диаргеит агазеҭ «Аԥсны Ҟаԥшь» аредактор хадас, уаҟа аус иуит 1972 шықәсанӡа.
Убри ашықәсан Қырҭтәыла КП Аԥснытәи аобласттә комитет абиуро аилатәара излаӡбаз ала Р.Быҭәба дахаргылан Аԥснытәи аобласттә Азанааҭеидгыла Амаӡаныҟәгаҩыс, уаҟагьы аус иуит 1978 шықәсанӡа. Убри ашықәсан ԥеруал мза инаркны Аԥсны аиҳабыра усура диаргоит Қырҭтәыла КП Аҟәа араион апартиатә комитет Актәи Амаӡаныҟәгаҩыс. Быҭәба Руфеҭ дахьиарголазаалакгьы иусура ҿырԥшыганы дахьыҟаз иабзоураны 1980 шықәса иуль 18 рзы, Қырҭтәыла КП Аԥснытәи аобласттә комитет абиуро аилатәара излаӡбаз ала, Қырҭтәыла КП Аԥснытәи аобласттә комитет Ахԥатәи Амаӡаныҟәгаҩыс дҟарҵоит, уаҟа аус иуит тәанчара дцаанӡа, 1989 шықәсанӡа.
Р. Быҭәба иуаажәлари иԥсадгьыли рзы ихы дамеигӡа иуалԥшьа гәык-ԥсыкала иахьынаигӡоз аҳаҭыраз, Қырҭтәыла КП Аԥснытәи ОБКОМ Актәи Амаӡаныҟәгаҩ Адлеиба Борис Виктор-иԥа 1980 шықәса иуль 10 рзы инапы зҵаҩыз Р.Быҭәба иҟазшьарбагаҿ иазгәеиҭахьан абас еиԥшгьы: «… Қырҭтәыла КП Аԥснытәи ОБКОМ Амаӡаныҟәгаҩ, 1952 шықәса раахыс КПСС иалоу, еиҳау аҵара змоу Быҭәба Руфеҭ Маҳҭ-иԥа аус ахьиухьазаалакгьы апринципра злоу, еилфаҷоу усуҩны, анапхгараҭараҿ аиҿкааратә
360 361
усқәа рзы абаҩхатәра змоу иакәны ихы ааирԥшит. Ареспублика азеиԥш ԥсҭазаараҿ зегьы днарылукаартә иҽалирхуеит, Қырҭтәыла КП Аԥснытәи ОБКОМ абиуро далахуп, Аԥснытәи АССР Иреиҳаӡоу Асовет адепутатс далырххьеит, Қырҭтәылатәи Азанааҭеидгыла ачленрахь кандидатс дыҟоуп, 1959 шықәса раахыс СССР ажурналистцәа Реидгыла далоуп, иара убас Аԥсны Ареспубликатә комитеткәа жәпакы дрылахәуп.
Аҩ. Быҭәба Р. М., атеориатәи апрактикатәи ԥышәа змоу, инарҭ-бааны ахәыцра иаманшәалоу иакәны ихы ааирԥшит, иара убас Аԥсны анхамҩатәи апартиатәи актив аҩнуҵҟа аҳаҭыр ҳарак зҽаԥсазтәыз иакәны дыҟоуп. Аҩ. Быҭәба Р. М., қәҿиаралатәи иусурақәа рзы ианашьоуп амедалқәа, иара убас Аԥсны АССР Иреиҳаӡоу Асовети Азанааҭеидгыла рцентртә Совети рыхьӡала Аҳаҭыртә рҽхәабӷьыцқәа акымкәа ианаршьахьеит.»
Ҵабыргны, 1975 шықәса декабр мза 29 рзы ВЦСПС амаӡаныҟәгаҩ И. Владыченко инапы аҵаҩны Р. Быҭәба ианаршьахьан ВЦСПС Аҳаҭырбӷьыц. Иара убас Р. Быҭәба абаҩхатәра злаз шиакәу зыршаҳаҭуа акәны иҟан акымкәа абызшәақәа рдырра, ибзианы дҩуан дцәажәон аԥсышәала, урысшәала, қырҭшәала, ишиҭахыз далацәажәартә идыруан аерманбызшәеи азербаиџьанбызшәеи. Аԥсны аҩнуҵҟа аполитикатәи азеиԥш уаажәларратәи ԥсҭазаара аӡәыҳәа иалагылаз, зыжәлари зыԥсадгьыли рзы аџьабаа ду збахьаз ахьиакәыз азы, насгьы 75 шықәса ихыҵра аҳаҭыраз Аԥсны Аиҳабыра раԥшьгарала 2007 шықәса ианар 17 азы Р. Быҭәба иирамшы (аиубилеи) азгәаҭара мҩаԥган.
Быҭәба Руфеҭ иԥшәма ԥҳәыс Лакрба Риммеи иареи ирхылҵит ҩыџьа аԥҳацәа: аиаҳәшьа аиҳабы Быҭә-ԥҳа Кама 1960 шықәсазы ииыз, М. Наҷҟьебиеи лареи рыԥсҭазаара еиларҵеит, лаҳәшьеиҵб Быҭә-ԥҳа Фатима 1965 шықәсазы ииз, шьҭрала Тҟәарчал еиуаз Лазба Анзори лареи рыԥсҭазаара еиларҵоит.
Руфеҭ Маҳҭ-иԥа еснагь мыцқьа-шьацқьа зхы ҳаҭыр ақәызҵоз, мыцхәы мҳәакәа зажәақәа раӡаз, ахымҩаԥгашьа иақәшәоз, зыламыс ҳаракыз, еснагь ауаажәларра ирыхәаша иашьҭаз уаҩын. Жәлар русаҿ ицнагаҩцәаны ивагылақәази иареи Асовет аамҭаз аџьабаа збахьаз, аԥсҭазаара ицәырнагоз ауадаҩрақәа иаргьы иҽрымаданы аусушьа иақәшәоз иакәны зегь ргәалашәараҿ даанхеит. Асовет аамҭақәа рзы иҟалалоз аиҭакрақәа ирыхҟьаны амилаҭ зҵаарақәа рцәырҵра, уи азықәԥара уҳәа, аԥсҭазаара ашыҩкра еснагь иалагылаз Р. Быҭәба иаалырҟьаны игәабзиара ианыԥшит 1992-1993 шықәсазы иҟалаз Аԥсныжәлар рџьынџьтәылатә еибашьра. Ақырҭуа мпыҵахалаҩцәа рхымҩаԥгашьа шыҟарҵоз, аԥсуаа рҭоурыхи ркәыльтуратә ҭынхақәеи цәгьамыцәала иахьазныҟуаз ӷәӷәала игәы инархьуан, аиааира аԥсуа жәлар ишыртәхоз ала агәыӷра шимазгьы аибашьра иахҟьоз Аԥсны амал аимҵәара, аҭынчуаа рнырҵәара, ахақәиҭра иазгылаз аҵеицәа рҭахара уҳәа, акакала изеицылаз агәырҩа цәгьалаҵәҟьа даргәамҵуан, ибла иабоз, иаҳауаз ӷәӷәала игәнигон, избанзар ихаҭагьы иашьцәа ҩыџьа аибашьра имнаххьан аҟнытә ибзианы идыруан аибашьра иарҵысуаз ахлымӡаахрақәа зеиԥшраз. Ҵабыргны, игәы ишаҭахыз еиԥш, аҵыхәтәан аԥсуа жәлар риааира ибеит, аха аибашьра изцәырнагаз агәырҩа ду иахҟьаны 78 шықәса дшырҭагылаз 1997 шықәсазы иԥсҭазаара далҵит, Асовет аамҭаз зыжәлари зыԥсадгьыли рзы аџьабаа ду збахьаз, Аԥсны Ареспублика аполитикатәи, апартиатәи, азеиԥш уаажәларратәи аусуаҩ ҟаимаҭ ҳәа еицырдыруаз Быҭәба Руфеҭ Маҳҭ-иԥа.
ҞӘЛАНЫРХУА ИНХОЗ БЫҬӘБА ЏЬГӘАНАҬ ШЬАҲАН-ИԤА
ИХЫЛҴШЬҬРА
Џьгәанаҭ Шьаҳан-иԥа ҩынтә аҭаацәара далалахьан, аԥхьатәи иԥҳәыс Аҩӡбан (лыхьӡ еилкаамкәа иаанхеит), ирхылҵит хҩык ахшара, ҷкәынки ҩыџьа аԥҳацәеи. Ахшара иреиҳабыз «Ааиза» ҳәа зырҳәоз Алықьса ихьӡын (уи итәы нарҭбааны аԥхьаҟа иарбахоит), аеҳәшьцәа – Быҭә-ԥҳа Маницеи, Быҭә-ԥҳа Минушьеи.
Быҭәба Џьгәанаҭ аҩбатәи иԥҳәыс Царгәыш-ԥҳа Лиубеи иареи ирхылҵит хҩык ахшара, ҩыџьа аԥҳацәеи ҷкәынки:аеҳәшьцәаБыҭә-ԥҳа Ҵабина, Быҭә-ԥҳа Циба, урҭ рашьазаҵә Быҭәба Лаврент.
362 363
Џьгәанаҭ аԥхьатәи иԥҳәыс лҟынтәи иԥҳа аиҳабы Быҭә-• ԥҳа Маница аҭаацәара далалоит, Бганба Қьаазыми лареи рыԥс-ҭазаара еиларҵоит, ирхылҵит хәҩык ахшара, хҩык аԥҳацәеи ҩыџьа аԥацәеи: Бган-ԥҳа Марина Қьаазым-иԥҳа, Бган-ԥҳа Сирма Қьаазым-иԥҳа (20 шықәса анылхыҵуаз зыԥсҭазаара иалҵыз), Бган-ԥҳа Марина Қьаазым-иԥҳа, аешьцәа – Бганба Валери Қьаазым-иԥа, Бганба Анатоли Қьаазым-иԥа.
Маница лаҳәшьеиҵбы Быҭә-ԥҳа Минушьагьы ианлаамҭаз аҭаацәара далалоит, Ебжьноу Аслани лареи рыԥсҭазаара еилар-ҵоит, урҭ ирхылҵит ԥшьҩык ахшара, ҩыџьа аԥацәеи, ҩыџьа аԥҳацәеи: аешьцәа – Ебжьноу Хьырбеи Аслан-иԥа, Ебжьноу Назбеи Аслан-иԥа, аеҳәшьцәа – Ебжьноу Роза Аслан-иԥҳа, Ебжьноу Фатанеи Аслан-иԥҳа. Урҭ рашьа Назбеи Аслан-иԥа, Аԥсны жәлар рџьынџьтәылатә еибашьраҿы ажәыларақәа руаказ иоуыз ахәра ӷәӷәа иахҟьаны иԥсҭазаара далҵит 1995 шықәсазы.
Џьгәанаҭ аҩбатәи иԥҳәыс лҟынтәи иԥҳа Ҵабина лакәзар, • Арухаа Кәыжьи лареи рыԥсҭазаара еиларҵеит, ирхылҵит ԥшьҩык ахшара, ҩыџьа аԥацәеи, ҩыџьа аԥҳацәеи: аешьцәа – Арухаа Витали, Арухаа Васили, аеҳәшьцәа – Арухаа-ԥҳа Изольда, Арухаа-ԥҳа Инна. Ахшара иреиҳабыз Арухаа Витали Аԥсны жәлар рџьынџь-тәылатә еибашьра аныҟала раԥхьатәи амш инаркны деибашьуан, дҭахеит 1993 шықәса иуль мза азы.
Ҵабина лаҳәшьеиҵб Быҭә-ԥҳа Цибагьы ианлаамҭаз аҭаа-• цәара даланагалоит, Габниа Михаили лареи рыԥсҭазаара еи-ларҵоит, урҭ ирхылҵит хәҩык ахшара, хҩык аԥацәеи, ҩыџьа аԥҳацәеи.
Быҭәба Лаврент Џьгәанаҭ-иԥа аҭаацәара аԥиҵартә • да-ныҩеидас ашьҭахь, Агыр-ԥҳа Маринеи иареи рыԥсҭазаара еилар-ҵеит, ирхылҵит ҩыџьа аԥацәа: Быҭәба Даменти Лаврент-иԥа, Быҭәба Зураб Лаврент-иԥа. Аешьа аиҳабы Даменти Лаврент-иԥа ианаамҭаз аҭаацәара аԥиҵоит, иԥшәмаԥҳәыс Боџьгуа-ԥҳа Амреи иареи ирхылҵит ӡӷабки ҷкәынаки: рыӡӷаб-Быҭә-ԥҳа Илона Даменти-иԥҳа, рыҷкәын – Быҭәба Данеил Даменти-иԥа.
Аринахысгьы Анцәа ду дрықәныҳәартә, зхылҵышьҭра еса• аира еизҳауа, уааԥсырала иҿио иааиуа Быҭәба Лаврент Џьгәанаҭ-иԥа Аԥсны аҩнуҵҟеи анҭыҵи еицырдыруа ҽыбӷаҟазаҩхеит. Дшыхәыҷыз инаркны бзиа иибаз аҽқәа рҟазахара камыжькәа аҽырхәмаррақәа ахьымҩаԥыргозаалакгьы дрылахәымкәа иҟам-лацызт, ҽырхәмаррак амҩаԥгара иара дыҟамкәагьы мҩаԥгашьа амамызт. Ҩынтә аспорт азҟаза ҳәа ахьӡ ҳарак ихырҵахьеит, зныкымкәаны аԥхьахәқәа ахьигахьаз азы акымкәа аҳамҭақәа ианаршьахьеит.
Быҭәба Зурабгьы иашьеиҳаб еиԥш, иаргьы ианиаамҭаз • аҭаацәара аԥиҵоит, иԥшәма ԥҳәыс Џьинџьуа Сааидеи иареи ирхылҵит хәҩык ахшара, хҩык аԥҳацәеи ҩыџьа аԥацәеи: аешьцәа – Быҭәба Игор Зураб-иԥа, Быҭәба Баҭал Зураб-иԥа, аеҳәшьцәаБыҭә-ԥҳа Сабина Зураб-иԥҳа, Быҭә-ԥҳа Светлана Зураб-иԥҳа, Быҭә-ԥҳа Маиана Зураб-иԥҳа.
Зураб иԥҳацәа рахьынтә Светланеи Маианеи аҭаацәара иалалахьеит. Быҭә-ԥҳа Светлана лыԥшәма Циколиа ижәлоуп, ирхылҵит ԥаки ԥҳаки: Циколиа Гәдиса, Циколиа-ԥҳа Вероника.
Светлана лаҳәшьа Быҭә-ԥҳа Маиана Зураб-иԥҳа хаҵа ҳәа • лхы здылкылаз Дсабуоуп, дылхылҵит ҷкәнак: Сабуа Денис.
Быҭәба (Ааиза) Алықьса Џәгәанаҭ-иԥа диит 1920 шықәсазы • Гәдоуҭа арион Абӷархықә ақыҭан, анхаҩы иҭаацәараҿы.1929 шықәсазы дҭалоит Дәрыԥшьтәи ихарҭәаам ашкол, уи даналга ашьҭахь 1935 шықәсазы дҭалоит Аҟәатәи аԥсуа рҵаҩратә училишьча, аха уи алгара дахьымӡеит, избанзар иаб Џьгәанаҭ данычмазаҩха 1937 шықәсазы иҵара аанимыжьыр ԥсыхәа имоуит. Иҩныҟа даныхынҳә ашьҭахь аҩнусқәа еидбало, усҟантәи аамҭаз еидыз ақыҭақәа Дәрыԥшьи Ҟәланырхәеи ақыҭанхамҩаҿ еиуеиԥшымыз амаҵурақәа наигӡон, 1937 шықәса ианркны 1938 шықәсанӡа аус иуан Дәрыԥшь ақыҭа афинанстә усбарҭаҿ, ашьҭахь диаргоит Ҟәланырхәатәи ақыҭа клуб еиҳабыс, уаҟа аус иуит 1940 шықәсанӡа. Убри ашықәсан сентиабр мза азы Быҭәба Алықьса
364 365
аррахь иԥхьоит, арратә маҵзура шихигоз ус Аџьынџьтәылатә еибашьра Дуӡӡа ихьӡоит. Аибашьра раԥхьатәи амшқәа инаркны иаԥхьагылаз архәҭа дрылагыла фырхаҵарыла деибашьуан Актәи Украинатәи афронт ахырхарҭаҿ, раԥхьаӡа акәны еиҳа инарҭбааз еибашьра ахы аиркит Ҟрым ахақәиҭтәрала.
1942 шәықәсазы, Аџьынџьтәылатә еибашьра зынӡа аилашы-кымҭаз (КПСС) Асовет Еидгыла Акоммунисттә партиахь дрыдыркылоит, аибашьҩы ҟаимаҭ ҳәа архәҭаҿ еицырдыруа иҟалаз Быҭәба Алықьса Џьгәанаҭ-иԥа. Аӷа есааира шьҭахьҟа дыԥхьацо ԥхьаҟа қәҿиарала инаскьоз архәҭа далагыла деибашьхьан: Румыниа, Австриа, Венгриа рхақәиҭтәра, иара убас далахәын ақ. Прага ахақәиҭтәрагьы. Алықьса дызлахәыз архәҭа Германиа ааҵра иааҵагылоны еиԥш, ус аибашьра еилганы Аиааира убраҟа даԥылеит, аха аиааира ашьҭахьгьы арратә маҵура ихигон 1946 шықәсанӡа, аԥхьа Чехословакиа, нас Венгриа.
Асержант еиҳаба Быҭәба Алықьса Џьгәанаҭ-иԥа аибашьра аԥхьатәи амш инаркны Аиааира амш аҽнынӡа фырхаҵарыла аибашьратә дҵақәа ахьынаигӡоз азы имаҷымкәа аорденқәеи амедалқәеи ианашьоуп. Иаагозар 1947 шықәса иуль 12 рзы ианашьан «Агәымшәараз» амедал, убри ашьҭахь  ианашьан «Прага ахақәиҭтәраз» амедал. Аџьынџьтәылатә еибашьра аамҭаз хьыӡла-ԥшала агәымшәара ахьааирԥшыз азы, Асовет Еидгыла Амаршал А. Гречко инапы зҵаҩу агәраргага «Аџьынџьтәылатә еибашьра Дуӡӡа Аиааира 25 шықәса аҵра» аҳаҭыраз адыргаҷыда амедал ианашьан. 1965 шықәса маи 7, нас 1975 шықәса апрель 25 рзы, 1985 шықәса апрель 12 рзы, СССР Иреиҳаӡоу Апрезидиум ахьӡала Аџьынџьтәылатә еибашьра Дуӡӡа «Ҩажәа шықәса», «Ҩажәижәаба шықәса», «Ҩынҩажәа шықәса» аҵра аҳаҭыраз амедалқәа ианашьан, иара убас 1967 шықәса декабр 26 рзы, 1978 шықәса ианар 28 рзы, 1988 шықәса ианар 28 рзы СССР Иреиҳаӡоу Апрезидиум иҟанаҵаз Ақәҵарала, СССР Арбџьармчқәа «50 шықәса», « 70 шықәса» ахыҵра аҳаҭыраз ианашьан аиубилеитә медалқәа.
Анемец-фашист мпыҵахалаҩцәа рабашьраан агәымшәареи афырхаҵареи ахьааирԥшуаз азы, насгьы Аџьынџьтәылатә еибашьраа Дуӡӡа аан Асоветуаа иргаз Аиааира 40 шықәса аҵра аҳаҭыраз 1985 шықәса апрель 6 рзы СССР Атәылахьчара Аминистр иҟаиҵаз адҵа инақәыршәаны Быҭәба Алықьса Џьгәанаҭ-иԥа ианашьан Еиҳау аҳәынҭқарратә ҳамҭа, Аџьынџьтәылатә еибашьра аорден II -тәи аҩаӡара.
Алықьса Џьгәанаҭ-иԥа еибашьратә ҟазшьарбага зҳәо руак аагозар, анапы аҵаҩны амҳәыр заархо ирҽхәаԥхьыӡ аҳәоит абасеиԥш:
Украинатәи афронт 1-тәи архәҭаҿ еибашьуаз зегь реиԥш Быҭәба Алықьсагьы еибашьратә еиҿамсра аӡбахә ахьгахьаз азы, Актәи Украинатәи афронт архәҭа ркомандаҟаҵаҩ, Асовет Еидгла амаршал И. Коневи, афронт Аштаб Аиҳабы ар аинрал Ив. Петрови, афронт Арратә Совет алахәыла аинрал-леитенант К. Краиниукови рнапқәа зҵаҩыз Аҳаҭыртә бӷьыц ианашьан 1945 шықәса иуль мза азы, иара убас Аҳауахьчаратә архәҭа ркомандаҟаҵаҩ авиациа аинрал-полковник Креговеци, Архәҭа акомандаҟаҵаҩ аполитхәҭа аиҳабы ихаҭыԥуаҩ авиациа аинрал-леинтенант Ромазанови, 1946 шықәсазы рнапы зҵаҩыз аҳаҭыртә бӷьыцгьы ианашьан.
366 367
Быҭәба Алықьса аибашьра аҟынтәи аҩныҟа даныхынҳә, 1946 шықәса инаркны 1949 шықәсанӡа аус иуан Абӷархықәтәи аколнхара анапхгаҩыс. 1949 шықәса декабр мза инаркны 1952 шықәса февраль мза азынӡа аус иуан Абӷархықәтәи ақыҭсовет амаӡаныҟәгаҩыс. Убри ашықәсан март мза азы нхара диасуеит Дәрыԥшьҟа, аусура далагоит аколнхара «Дәрыԥшь» аколнхаҩыс. 1962 шықәса маи мза инаркны 1964 шықәса сентиабр мза азынӡа аус иуан, абригада абригадир ихаҭыԥуаҩыс.
1964 шықәса сентиабр мза инаркны 1971 шықәса февраль мза азынӡа аус иуан Дәрыԥшь ақыҭа арратә-ҭаҩрақәа рзы анапхгаҩыс, ашьҭахь 1971–1972, 1976–1977 шықәсқәа рзы аус иуан аколнхара «Дәрыԥшь» абригада № 16 абригадирс. 1973 шықәса март мза инаркны 1975 шықәса иуль мза азынӡа ҩаԥхьа усура диаргоит Дәрыԥшьтәи аколнхара ақыҭсовет амаӡаныҟәгаҩыс. Аибашьреи аџьеи рветеран А. Быҭәба 1977 шықәса апрель мза инаркны тәанчара дцоит, аха усҟангьы ааԥсарак ҟамҵакәа, дызлагылаз иқыҭауаа рымаҵ ахьиуша дашьҭан, ихатәусқәа иҽырхаршәаланы ианааҭаххоз аамҭаз ижәлар рзеиԥш усқәагьы наигӡон.
Быҭәба Алықьса Џьгәанаҭ-иԥа аибашьра аҟынтәи даныхынҳә ашьҭахь 1948 шықәсазы аҭаацәара далалоит, Смыр-ԥҳа Ольга Ҭемыр-иԥҳаи иареи рыԥсҭазаара еиларҵеит. Ирхылҵит 5 -ҩык ахшара, хҩык аԥацәеи ҩыџьа аԥҳацәеи: аешьцәа – Быҭәба Борис Алықьса-иԥа, Быҭәба Беслан Алықьса-иԥа, Быҭәба Леуарса Алықьса-иԥа, аеҳәшьцәа – Быҭә-ԥҳа Светлана Алықьса-иԥҳа, Быҭә-ԥҳа Сусанна Алықьса-иԥҳа.
Ахшара иреиҳабу,1949 шықәсазы ииз Быҭәба Борис • аҭаацәара аԥиҵартә даныҟала Оҭыр-ԥҳа Евгениеи иареи рыԥс-ҭазаара еиларҵеит, ирхылҵит ԥаки ԥҳаки: Быҭәба Валери Борис-иԥа, Быҭә-ԥҳа Мадлена Борис-иԥҳа.
Быҭәба Валери Борис-иԥа дҭаацәароуп, Кодзаев Жан• неи иареи рыԥсҭазаара еиларҵоит, ирхылҵит хҩык аԥҳацәа: аеҳәшьцәа – Быҭә-ԥҳа Саида Валери-иԥҳа, Быҭә-ԥҳа Сариа Валери-иԥҳа, Быҭә-ԥҳа Леа Валери-иԥҳа. Валери иаҳәшьа Быҭә-ԥҳа Мадленагьы ианлаамҭаз хаҵа дцеит, мшызҳа изызҳауа лыԥҳа Лена макьана дхәыҷуп.
Быҭә-ԥҳа Светлана Алықьса-иԥҳа дҭаацәароуп, Мархо• лиа Леониди лареи рыԥсҭазаара еиларҵеит, ирхылҵит ӡӷабки ҷкәынки: Мархоли-ԥҳа Мадлена Леонид-иԥҳа, Мархолиа Алхас Леонид-иԥа, аҩыџьагьы ҭаацәарахахьеит.
Быҭәба Беслан Алықьса-иԥа ҩынтә аҭаацәара далалеит, • аԥхьатәи иԥшәмаԥҳәыс Қьырҭбаиа Светланеи иареи ирхылҵит хҩык ахшара. Иҷкәын Быҭәба Еслан (33 шықәса дшырҭагылаз иаалырҟьаны иԥсҭазаара далҵит 2013 шықәса декабр 29 азы), Быҭә-ԥҳа Есма Беслан-иԥҳа , Быҭә-ԥҳа Ельза Беслан-иԥҳа.
Есма Беслан-иԥҳа дҭаацәароуп, лхатәҩыза Чавдориди Павели лареи игәаԥхеибашьаны рыԥсҭазаара еиларҵеит, илхылҵит ԥаки ԥҳаки: Чавдориди Аделинеи, Чавдориди Кирилли.
Беслан аҩбатәи иԥҳа Быҭә-ԥҳа Ельзагьы ианлаамҭаз аҭаацәара далалеит, лхатәҩыза Ажьиба Игори лареи ирхылҵит ҩыџьа аԥацәа: аешьцәа – Ажьиба Максим, Ажьиба Алексндр.
Быҭәба Беслан Алықьса-иԥа аҩбатәи иԥҳәыс Бениа-ԥҳа Арина лҟынтә ихылҵит ҩаԥхьа хҩык ахшара, ҩыџьа аҷкәынцәеи ԥҳаки: аешьцәа Быҭәба Самир Беслан-иԥа, Быҭәба Адмир Беслан-иԥа, урҭ раҳәшьазаҵә Быҭә-ԥҳа Саиде Беслан-иԥҳа.
Быҭәба Алықьса Џьгәанаҭ-иԥа ихшара зегьы дреиҵбын, • 1960 шықәсазы ииз, дхәыҷаахыс асахьаҭыхраз абаҩхатәра ду злаз Быҭәба Леуарса. Идоуҳаха ицины ицәара иалаз аҟазара дшыхәыҷыз илаҿыхацԥхьаӡа асахьаҭыхра еиҳагьы иԥсы аҿҳәара-хаӡаны, иахьеи-уахеи иҽазҵәылхны ихы аус адулара иҽазикуеит. Асахьаҭыхра аҟара еиӷьишьоз даҽа занааҭк иара изы иҟамызшәа аниба, абжьаратәи ашкол дшалгазҵәҟьа даҽаџьара ихы мырхакәа иаразнакала Асахьаҭыхратә академиа дҭалоит. Қәҿиарала иҵара аныхиркәша ашьҭахь дыррыла изаатыз аҟазара адунеи иҽаҭаӡаны, асахьаҭыхра иҽазикуеит, убасала ҟазарыла инапы иҵыҵхьаз иҭыхымҭақәа жәпакы Аԥсны жәлар зегь иаарласӡаны еицырдыруа ирылаҵәеит. Ихатәы дунеи аҵааулара зныԥшуаз
368 369
иусумҭақәа Аԥсны анҭыҵгьы акыр қалақьқәеи, иара убас атәым ҳәынҭқаррақәа рҟынгьы акырџьара иҭыхымҭақәа реизгатә цәырга-қәҵақәа рҿы ибаҩхатәра еицгәарҭахьан, дышқәыԥшыз иҟазаратә усумҭақәа рыхә ҳаракны иршьахьан.
Быҭәба Леуарса Алықьса-иԥа аҵыхәтәан иаалырҟьаны илаҽыз ачымазара бааԥс акәмызҭгьы иҵегьы иааиџьоушьаратәы илиршаша рацәан, аха игәҭакқәа зегьы дзырхьымӡакәа, ичымазара аиааира имч ақәымхакәа 47 шықәса дшырҭагылаз 2007 шықәсазы иԥсҭазаара далҵит. Ишдыру еиԥш, аҟазареи арҿиареи знапы алаку ауаа рыхьӡ змырӡуа, рышьҭахьҟа иаанрыжьуа раԥҵамҭақәа рыла ауп. Убасеиԥш зусумҭақәа рацәаны зыжәлар ирзынзыжьыз иоуп Леуарсагьы, уи Аԥсны иналукааша асахьаҭыхҩцәа дуқәа дыруаӡәкны даанхоит.
Быҭәба Леуарса ихатәҩыза Џьениа-ԥҳа Аидеи иареи ирхылҵит ԥаки ԥҳаки: Быҭәба Лаша Леуарса-иԥа, Быҭә-ԥҳа Сабина Леуарса-иԥҳа.
Аԥсуаа ажәытәӡа аахижьҭегьы ажәа ҳаҭырду ақәырҵон. • Ажәа мыцхәы мҳәакәа исахьаркны, ирԥшӡаны хшыҩ дула ицәажәоз, зажәа раӡаз ауаҩы ианакәзаалакгьы ҳаҭыр ду иқәын, ихьӡ ахара инаҩуан, еилацәажәатәык аныҟаз унеишь-уааишь ҳәа иарҳәон. Дәрыԥшь, Ҟәланырхәа, Аҭара, Ԥақәашь, Ҷлоу уҳәа, ақыҭақәа рҿы инхоз Быҭәаа рахьынтәгьы иҟан ацәажәаҩцәа дуқәа. Биԥарала иааргоз рабацәа рҳәамҭақәа ирныԥшуан рыбзазашьеи, рҭоурыхи, рфырхаҵарақәеи. Абаҩхатәра ду злаз ажәабжьҳәацәа зусҭцәаз хьыӡҳәала рызегьы ҭҵаамзаргьы, уеизгьы ԥыҭҩык рыӡбахәқәа налкааны иахьагьы ирҳәалоит, убасеиԥш иҟақәаз дыруаӡәкын Анаҟәаԥиа инхоз Исмаил Быҭәбагьы. «Аурыс шәҟәыҩҩ ду А. М. Горки 1929 шықәса сентиабр 6 рзы ахынтә раан Аԥсны дааны даныҟаз иеигәырӷьаны иԥылеит аԥсуа шәҟәыҩҩцәа С.Ҷанбеи М. Аҳашбеи. Иара убри аҽны А. М. Горки днаԥхьан Анаҟәаԥиа ашьха ашьапаҿы инхоз аԥсуа жәабжьҳәаҩ Исмаил Быҭәба иҩныҟа» ҳәа, азгәеиҭоит аҵарауаҩ, апрофессор С. Л. Зыхәба иусумҭаҿ «Аԥсуа жәлар рҿаԥыцтә рҿиамҭа» захьӡу ашәҟәаҿы. (Аҟәа-1981, ад. 75 аҟнытә). Иара убас ацәажәацәа дуқәа дыруаӡәкын, хыхь зыӡбахә ҳҳәахьоу, Дәрыԥшь инхоз Быҭәба Осман Шьаҳан иԥагьы.
Абраҟа даҽазныкгьы иазгәасҭар сҭахуп, Быҭәаа ахьынхозаалакгьы Аҭаратәи – Быҭәба Шьааб ихылҵышьҭра, Ԥақәашьтәи– Быҭәба Нарықь иԥацәа, Ҷлоутәи – Быҭәба Ҷуи иҵакыра, Дәры-ԥшьтәи – Быҭәба Шьаҳан еимшьҭра, Ҟәланырхәатәи– Быҭәба Есҳаҟ иҵакыра, урҭ рхылҵшьҭрақәа шырҳәо, нас урҭ ирхылҵыз даҽа ԥыҭрак ашьҭахь арҭ зхылҵыз абарҭ роуп ҳәа шырҳәо мацара ҩба-хԥа биԥара рҟынӡа ианеицәыхарахалак, нас есииуа иарбан биԥарақәоу изҵазкуаз рзымдырыртә аҟынӡа ирцәеилаҩашьоит, изхылҵышьҭрқәоу реилкаара рцәыуадаҩхоит. Убри аҟнытә, Быҭәаа ахьынхозаалакгьы абиԥарала иҿиацԥхьаӡа, уааԥсырала еизҳацԥхьаӡа рабацәа рҭоурых иацәымаашьакәа иҭарҩлозар, ирхадмыршҭуазар, убасҟан акухоит дасу рабшьҭрқәа ахьынтәиаауа адырра акырӡа ианырзымариахо, усҟан биԥарала егьа иҭбаахаргьы еизааигәанатәуеит, ргәыблрагьы еибакыртә аҭагылазаара рнаҭоит, аҿар реибадырразгьы иарманшәалоит.
370 371
Быҭәба Џьгәанаҭ Шьаҳан-иԥеи иԥшәмаԥҳәыс Царгәыш-ԥҳа Лиубеи Аҩӡ-ԥҳа Маирани
Быҭәба Џьгәанаҭ Иԥҳацәа Быҭә-ԥҳацәа Минушьеи, Ҷыгәи, Ҵабинеи
Быҭәба (Ааиза) Алықьса Џьгәанаҭ-иԥа
Быҭәба Лаврент Џьгәанаҭ-иԥа
372 373
Быҭәба Ардасиа Қажа-иԥҳаи Гәын-ԥҳа Шамони Шьаҳан-иԥҳаи
Быҭәба Мариана Шәлиман-иԥҳа
Быҭәба Ҳаидар Маҳҭыиԥа (1905–1943)
Быҭәба Рафик Маҳҭыиԥа
Быҭәба Руфеҭ Маҳҭы-иԥа (1926-1997)
Быҭәба Наиб Ҳаидар-иԥеи (1937–1974), иԥшәмаԥҳәыс Агр-ԥҳа Флореи
374 375
Быҭә-ԥҳа Жанна Наиб-иԥҳа
Быҭәба Аркадии иԥшәмаԥҳәыс Ҭаркьыл-ԥҳа Адеи
Быҭәба Ҟанчобеи иԥшәмаԥҳәыс Акаба Илонеи урҭ рыхшара Быҭәба Соломони Быҭә-ԥҳа Никольи
376 377
Ҳалуашь Леонид-иԥҳацәа Мадинеи Ангелинеи
Быҭәба Мирон Рафик-иԥа
Быҭәба Зураб Лаврент-иԥа
Быҭә-ԥҳа Манана Лаврент-иԥҳа
378 379
Быҭә-ԥҳа Сабина Зураб-иԥҳа
Быҭәба Инал Зураб-иԥа
Быҭәба Баҭал Зураб-иԥа
Быҭәба Дениси иԥшәмаԥҳәыс Аџьба Сабинеи
Быҭәба Исмаил Иаҳиаиԥа
380 381
Аиашьеи аиаҳәшьеи: Быҭә-ԥҳа Фениа Исмаил-иԥҳа, Быҭәба Налик Исмаил-иԥа
Быҭәба-Аргәын Гәылшьан (Ольга) Маҳҭы-иԥҳаи лхатәҩыза Аргәын Џьыгрыц Дуг-иԥеи
ГӘДОУҬЕИ ГАГРЕИ АРАИОНҚӘА РҾЫ ИАХЬА
(2015 ш.) ИҞОУ БЫҬӘАА РАБИԤАРА
1.Быҭәба Омар Луҭфи-иԥа
2.Быҭәба Осман Омар-иԥа
3.Быҭә-ԥҳа Оксана Омар-иԥҳа
4.Быҭә-ԥҳа Сабина Омар-иԥҳа
5.Быҭәба Ҭемыр Луҭфеи-иԥа
6.Быҭәба Анзор Рамиз-иԥа
7.Быҭәба Адгур Анзор-иԥа
8.Быҭәба Анзор Анзор-иԥа
9.Быҭәба Леон Анзор-иԥа
10.Быҭәба Денис Анзор-иԥа
11.Быҭәба Алан Анзор-иԥа
12.Быҭәба Закан Рамиз-иԥа
13.Быҭәба Анрик Закан-иԥа
14.Быҭәба Ахра Закан-иԥа
15.Быҭәба Сандрик Ахра-иԥа
16.Быҭәба Гена Рамиз-иԥа
17.Быҭәба Алхас Гена-иԥа
18.Быҭәба Асҭамыр Гена-иԥа
19.Быҭәба Руслан Қыбеи-иԥа
20.Быҭә-ԥҳа Сабри Руслан-иԥҳа
21.Быҭәба Сааид Руслан-иԥа
22.Быҭә-ԥҳа Ина Қыбеи-иԥҳа
23.Быҭәба Едгар Аслан-иԥа
24.Быҭәба Баграт Аслан-иԥа
25.Быҭә-ԥҳа Есма Аслан-иԥҳа
26.Быҭәба Занбеи Қыбеи-иԥа
27.Быҭәба Инал Занбеи-иԥа
28.Быҭә-ԥҳа Сааида Занбеи-иԥҳа
29.Быҭә-ԥҳа Римма Қыбеи-иԥҳа
30.Быҭә-ԥҳа Лиуда Рамиз-иԥҳа
382 383
31.Быҭәба Раули Рамиз-иԥа
32.Быҭәба Даур Рамиз-иԥа
33.Быҭә-ԥҳа Мариана Даур-иԥҳа
34.Быҭә-ԥҳа Елана Даур-иԥҳа
35.Быҭәба Асҭан Даур-иԥа
36.Быҭә-ԥҳа Милана Рауль-иԥҳа
37.Быҭәба Валентин Рауль-иԥа
38.Быҭәба (Дима) Дмитри Лаврент-иԥа
39.Быҭәба Зураб Лаврент-иԥа
40.Быҭә-ԥҳа Света Лаврент-иԥҳа
41.Быҭә-ԥҳа Милана Лаврент-иԥҳа
42.Быҭә-ԥҳа Мила Рафик-иԥҳа
43.Быҭәба Мирон Рафик-иԥа
44.Быҭә-ԥҳа Жанна Наиб-иԥҳа
45.Быҭәба Ҟанчобеи Наиб-иԥа
46.Быҭәба Денис Аркади-иԥа
47.Быҭә-ԥҳа Инара Аркади-иԥҳа
48.Быҭә-ԥҳа Влада Денис-иԥҳа
49.Быҭә-ԥҳа Николь Ҟанчобеи-иԥҳа
50.Быҭәба Соломон Ҟанчобеи-иԥа
51.Быҭә-ԥҳа Ниар Маҳҭ-иԥҳа
52.Быҭә-ԥҳа Кама Руфеҭ-иԥҳа
53.Быҭә-ԥҳа Фатима Руфеҭ-иԥҳа
54.Быҭә-ԥҳа Мзиа Дмитри-иԥҳа
55.Быҭә-ԥҳа Илона Дмитри-иԥҳа
56.Быҭәба Данил Дмитри-иԥа
57.Быҭәба Инал Зураб-иԥа
58.Быҭәба Баҭал Зураб-иԥа
59.Быҭә-ԥҳа Сабина Зураб-иԥҳа
60.Быҭә-ԥҳа Светлана Зураб-иԥҳа
61.Быҭә-ԥҳа Маиана Зураб-иԥҳа
62.Быҭәба Борис Алықьса-иԥа
63.Быҭәба Беслан Алықьса-иԥа
64.Быҭәба Леуарса Алықьса-иԥа
65.Быҭә-ԥҳа Светлана Алықьса-иԥҳа
66.Быҭә-ԥҳа Сусанна Алықьса-иԥҳа
67.Быҭәба Валери Борис-иԥа
68.Быҭә-ԥҳа Мадлена Борис-иԥҳа
69.Быҭә-ԥҳа Есма Борис-иԥҳа
70.Быҭә-ԥҳа Ельза Борис-иԥҳа
71.Быҭә-ԥҳа Саиде Валери-иԥҳа
72.Быҭә-ԥҳа Сариа Валери-иԥҳа
73.Быҭә-ԥҳа Лиана Валери-иԥҳа
74.Быҭәба Самир Беслан-иԥа
75. Быҭәба Адмир Беслан-иԥа
76.Быҭә-ԥҳа Саида Беслан-иԥҳа
77.Быҭәба Лаша Леуарса-иԥа
75.Быҭә-ԥҳа Сабина Леуарса-иԥҳа
76.Быҭәба Вадим Налик-иԥа
77.Быҭә-ԥҳа Мадина Налик-иԥҳа
78.Быҭә-ԥҳа Фатима Налик-иԥҳа
79.Быҭә-ԥҳа Мактина Налик-иԥҳа
80.Быҭә-ԥҳа Кристина Налик-иԥҳа
81.Быҭә-ԥҳа Сабина Налик-иԥҳа
82.Быҭәба Тарас Мџьыҭ-иԥа
83. Быҭә-ԥҳа Мадина Тарас-иԥҳа
Абри ахыԥхьаӡараҿ 41-ҩык ҳәсақәоуп, 42-ҩык хацәоуп. Урҭ рахьынтә 47-ҩык еиуеиԥшым азанааҭқәа рыла еиҳау аҵарақәа рымоуп, 7-ҩык аколлеџьқәеи аучилишьчеқәеи ирылгахьеит.
Абшьҭрак еицатәу рахьынтә ҭаацәак рылҵны ԥыҭк ахьыбжьоу инаскьаны егьырҭ ажәлақәа ирыланхар, нас наҟ-наҟаз ауадаҩ-рақәа рызцәарнагар алшоит, еиҳараӡак аԥхьаҟатәи ахшара рхы рханаршҭыргьы ҟалоит. Избанзар, убасеиԥш зашьцәа ирылҵны инахараны анхара, ахшареи урҭ рыхшареи уҳәа есааира аамҭа ԥхьаҟа инаскьацыԥхьаӡа аҵыхәтәан абшьҭрала иззааигәоу рзым-дыруа, ирҭаххаргьы еилкаашьак рзамҭартә иҭанаргылар ҟалоит. Убасеиԥш хылҵышьҭрала зеилкаара уадаҩхаз акәны ҳҿаԥхьа иаргылеит, Быҭәба Иаҳиа иаб ихьӡыз, абшьҭрала еиҳа дыззааигәаз
384 385
зусҭцәоу рышьақәыргылара. Ҵабыргны анкьа издыруаз ыҟамкәа иҟаларымызт, аха шәышықәсала аамҭа злацахьоу ала иахьатәи абиԥара ҽеишәа еилырганы ирыздыруам, иахьатәиала ирдыруа ҳәа еилкаахаз Быҭәба Иаҳиа дмуллахарц аниҭахха, ашьҭахь Шьамтәыла дцаны ақалақь Дамаск еиҳау аԥсылманратә школ дшалгаз ауп. Иахьиҵаз, ҵашьас иаиҭаз еилкаам, аха иӡбахәқәа заҳахьоу изларҳәо ала ихатәы бызшәа еиԥшҵәҟьа араб бызшәагьы бзианы идыруазаарын.
Шьҭрала Ешыра ақыҭа иалҵыз Иаҳиа иԥшәмаԥҳәыс Хибба Мадинеи иареи ирхылҵыз аԥа Быҭәба Исмаилгьы иаб диҿыԥшзар акәхап, иаргьы дмуллахарц аниҭахха Ҟәбан дцаны иреиҳаӡоу аԥсылманратә школ далганы дхынҳәуеит. Быҭәба Исмаил ихааныз дызларгәалашәо ала иԥсҭазаара аҵыхәтәантәи ашықәсқәа рзы аус иуан, Ԥсырӡхатәи акомплекс, Симон Кананит ихьӡ зху Афон-ҿыцтәи ауахәама (ахылаԥшҩыс) анапхгаҩыс.
Аҷандара ақыҭан ииз Исмаил иԥшәмаԥҳәыс Ҳаг-ԥҳа Асиеи иареи ирхылҵит 5 -ҩык ахшара, 4-ҩык аԥҳацәеи ԥаки: Быҭә-ԥҳа Зина Исмаил-иԥҳа (дҭаацәарахаанӡа 18 шықәса дшырҭагылаз зыԥсҭазаара иалҵыз), Быҭә-ԥҳа Фениа Исмаил-иԥҳа, Быҭә-ԥҳа Бабусиа Исмаил-иԥҳа, Быҭә-ԥҳа Нора Исмаил-иԥҳа, урҭ рашьазаҵә Быҭәба Налик Исмаил-иԥа.
Быҭә-ԥҳа Фениа Исмаил-иԥҳа ахаҵа ҳәа лхы здылкы• лаз, Гәдоуҭа ақалақьаҿ инхоз Оҭырба Алықьсеи лареи ирхылҵит ԥшьҩык ахшара, хҩык аԥацәеи ԥҳаки: Оҭыр-ԥҳа Лиалиа Алықьса-иԥҳа (макьана дҭаацәарамхац), Оҭырба Валери Алықьса-иԥа (1992–1993 шықәсқәа рзы Аԥсны жәлар рџьынџьтәылатә еибашьра аамҭаз ажәыларақәа руакаҿ хабарда ибжьаӡыз), Оҭырба Денис Алықьса-иԥа, Оҭырба (Гога) Гьаргь Алықьса-иԥа.
Гога Алықьса-иԥа иҭаацәеи иареи Аҟәа инхоит. Иԥшәмаԥҳәыс Ԥлиа-ԥҳа (Лика) Лианеи иареи ирхылҵит ҩ-џьа ахшара, ԥаки ԥҳаки: Оҭырба Алиас, Оҭыр-ԥҳа Марина.
Быҭә-ԥҳа Нора Исмаил-иԥҳа дҭаацәароуп, Смыр Закани • лареи рыԥсҭазаара еиларҵеит, аха ахшара дырхылымҵит.Нора лаҳәшьеиҵбы Быҭә-ԥҳа Бабусиа Исмаил-иԥҳа ахаҵа ҳәа лхы здылкылаз еицырдыруа аҵарауаҩ ду, аҭоурыхҭҵааҩ, аҭоурыхтә наукақәа рдоктор,апрофессор Саӷариа Баџьгәыри лареи ирхылҵит ҩыџьа ахшара, ӡӷабки ҷкәынаки: Саӷариа-ԥҳа Лиудмила Баџьгәыр-иԥҳа (макьана иҭаацәарамхац), Саӷариа Беслан Баџьгәыр-иԥа.
Беслан Баџьгәыр-иԥа дҭаацәароуп, иԥшәмаԥҳәыс Бениа-ԥҳа Ельвиреи иареи ирхылҵит хҩык ахшара, ҩыџьа аԥацәеи ԥҳаки: Саӷариа-ԥҳа Салима Беслан-иԥҳа, Саӷариа-ԥҳа Ирен Беслан-иԥҳа, Саӷариа Сафар Беслан-иԥа.
Быҭәба Налик Исмаил-иԥа диит 1932 шықәсазы Афон-ҿыц, • анхаҩы иҭаацәараҿы. Иқәыԥшра шықәсқәа зегьы ашьапылампыл асразы апрофессионалтә хәмарра иазикит, ашьҭахь 1989 шықәса инаркны Аԥсны жәлар рзеиԥш политикатә ҭагылазаарақәа иҽрылархәны иԥсадгьыл аԥеиԥш азықәԥаҩцәа дыруаӡәкны иҩызцәа днарылагылт. Аамҭаказгьы дагьахадаргылоит, жәлар рфорум «Аидгылара» Афон-ҿыцтәи аҟәша ахантәаҩыс.
Ус иаалыҟьаны 1992-1993 шықәсқәа рзы Аԥсны жәлар рџьынџь-тәылатә еибашьра ианалага иаргьы иабџьар аашьҭыхны, иқәлацәа аибашьцәа днарылагылеит. Аибашьраҿ иааирԥшыз ақәҿиарақәа рзы арота акомандир, аподполковник Быҭәба Налик Исмаил-иԥа ианашьан аҳәынҭқарра аҳамҭа ҳарак Леон Иорден, иара убас ианашьан « Агәымшәараз» амедал. Налик Исмаил-иԥа иԥсҭазаара аҵыхәтәантәи ашықәсқәа рзы аус иуан атуристтә база «Кьараз» аиҳабыс (адиректорс). Зџьабаа зегьы зыжәлар русқәа ирзызкыз, еснагь зхатәԥхӡашала ахандеира еиҳа изызгьамаз, аԥсуа доуҳа зныԥшуа иааӡаз, ҳаҭыргьы зқәыз Быҭәба Налик Исмаил-иԥа иԥсҭазаара далҵит 74 шықәса дшырҭагылаз 2006 шықәсазы иун мза 22 рзы.
Налик Исмаил-иԥа аԥхьатәи иԥҳәыс лҟынтәи ихылҵыз аԥа Быҭәба Вадим Налик-иԥа диит 1968 шықәсазы, макьана аҭаацәара даламлац. Еиҳау аҵара имоуп, Аԥсуа ҳәынҭқарратә университет далгахьеит. 1992-1993 шықәсқәа рзы Аԥсны жәлар рџьынџьтәылатә еибашьра далахәын, ианашьоуп аҳәынҭқарратә ҳамҭа ҳарак «Агәымшәараз» амедал. Быҭәба Вадим иахьа дынхоит, аус иуеит ақалақь Афон-ҿыц.
386 387
Быҭәба Налик Исмаил-иԥа аҩбатәи иԥшәмаԥҳәыс Гагулиа-ԥҳа Римма аус луан Афон-ҿыцтәи аҳаԥы (акскурсиа амҩаԥгаҩыс) аҭаацәа рымҩаԥгаҩыс. Лхы здылкылаз Быҭәба Налик лареи ирхылҵит 5-ҩык аԥҳацәа: Быҭә-ԥҳа Мадина Налик-иԥҳа, Быҭә-ԥҳа Фатима Налик-иԥҳа, Быҭә-ԥҳа Мактина Налик-иԥҳа, Быҭә-ԥҳа Кристина Налик-иԥҳа, Быҭә-ԥҳа Сабина Налик-иԥҳа.
Быҭә-ԥҳа Мадина Налик-иԥҳа диит 1975 шықәсазы. • Абжьаратәи ашкол даналга ашьҭахь дҭалоит Башкириатәи аҳәынҭ-қарратә университет амедицинатә факультет. Лзанааҭ ала иахьа ахәыҷқәа рҳақьымс аус луеит, Аҟәатәи аинфекциатә хәышәтәырҭа аҟәша аиҳабыс.
Мадина Налик-иԥҳа дҭаацәароуп. Лхы здылкылаз Ахба Рауфи лареи иахьа бзиа иҟоу, ҳәоуеиқәшәала инхо-инҵуа ҭаацәароуп.
Быҭә-ԥҳа Фатима Налик-иԥҳа диит 1976 шықәсазы. • Абжьаратәи ашкол даналга ашьҭахь дҭаланы далгоит, Аҟәатәи амедицинатә училишьча. Ахаҵа ҳәа лхы здылкылаз Арӡынба Виталии лареи ирхылҵит хҩык ахшара: Арӡынба Данат (15ш.), Арӡынба Расма (14ш.), Арӡынба Садиа (6ш.)
Быҭә-ԥҳа Мактина Налик-иԥҳа диит 1981 шықәсазы. • Абжьаратәи ашкол даналга ашьҭахь дҭаланы далгоит, Ажәларқәа Реиҩызаратә университет. Иахьа аус луеит Афон-ҿыцтәи абжьаратәи ашкол аҟны аҵара аҟәша еиҳабыс, иара убас англыз бызшәа арҵаҩысгьы дыҟоуп.
Мактина Налик-иԥҳа дҭаацәароуп, Марганиа (Маан) Леониди лареи рыԥсҭазаара еиларҵеит, ирхылҵит ҩ-џьа ахшара, ԥаки ԥҳаки: Марганиа Иман (10 ш.), Марганиа-ԥҳа Емилиа (6ш.)
Быҭә-ԥҳа Кристина Налик-иԥҳа диит 1984 шықәсазы. • Абжьаратәи ашкол даналга ашьҭахь дҭаланы далгоит, Аԥсуа ҳәынҭқарратә университет афилологиатә факультет. Макьана дҭаацәарамхац, иахьа аус луеит Аԥсны аҳәынҭқарра ақыҭанхамҩа аминистрраҿ.
Быҭә-ԥҳа Сабина Налик-иԥҳа диит 1990 шықәсазы. Абжьа-• ратәи ашкол даналга ашьҭахь ақ. Маиҟәаԥ дцаны дҭалоит Адыгатәи аҳәынҭқарратә университет аекономикатә факультет. Сабинагьы макьана дҭаацәарамхац, иахьа аус луеит, Аԥсны аҳәынҭқарра Ахәҳахәҭра-аагалыхратә палата аусзуҩыс.
БЫҬӘАА РЫНХАШЬЕИ-РЫНҴЫШЬЕИ РХАТӘ ҴАСҚӘЕИ
ЗЕИԤШРАЗ
Аҭоурыхаҿ ишадыруа еиԥш, ажәлақәа шьақәгылаанӡа ауаҩы ихьӡ ауп аԥхьаӡа ицәырҵыз. Ижәытәӡатәиу аамҭақәа ҳрыз-хьаԥшуазар, ахьӡ зхылҿиааз (аетимологиа) аҵакы рыдҳәалоуп алакә хьыӡқәа, иара убас аԥсабара иахылҿиааз ахьӡқәагьы маҷымкәа. Быҭәаа рыжәлаҿгьы иаҳԥылоит ижәытәӡатәиу, ибжьаратәиу, ҳаамҭазтәи ахьӡқәа, иаагозар ахацәа хьӡқәа рахьынтә иаҳԥыло ахьӡқәа ируакуп: Ахра (скала), Аслан (слон), Алмас (Алмаз),аҳәса хьӡқәа-Амра (солнце), Ҟәараса (горница), Хьыбла (золотоокаиа), Кама (укроп), иара убас аепоси афольклори рҟынтәи иаауа ахьӡқәа: Гәында (Нарҭаа раҳәшьазаҵә), Сасрыҟәа (Нарҭаа рашьеиҵбы), уҳәа убас иҵагьы. Аԥсуа лакәқәа рҿы иаҳԥыло ахьыӡқәа аагозар: Дауҭ, Ҟанчобеи, Наҳар (Наҳарбеи), Ҳасан, Алықьса уҳәа иҵагьы. Антикатәи аамҭақәа рахь иаҵанакуа ахьӡқәа ҳрызхьаԥшуазар, иахьагьы иаҳԥылоит, иаагозар: Сеилаҳ (Саулах, Саулак), Ресмаг (Рисмаг) уҳәа иҵагьы. Абжьаратәи XI-X-тәи ашәышықәсахь иаҵанакуа ахьӡқәа: Дмитри, Леон, Гьаргь, Баграт, XI-XVIII -тәи ашәышқәсазтәи ахьӡқәа: Данил, Инал, Рабиа (Рабиа зыхьӡу аҭы-ԥҳацәагьы ыҟоуп), Зураб, Баҭал, Нарсоу, Тариал уҳәа, иахьа изыхьӡқәоу Быҭәаа рахьынтәгьы иҟоуп.
Абасала шәышықәсала аԥсуа жәлар идырҿиоз Аԥсуара аҵасқәа, аижәлантәқәа зегьы реиԥш Быҭәаагьы рмилаҭ зеиԥштә етикатә культура иқәныҟәон, уи ахьынтәалагаз аҭаацәаратә традициеи аижәлантәқәа рзеиԥш традициеи алоуп иахьа уажәраанӡагьы рхымҩаԥгашьатә ҵасқәа шыҟоу. Быҭәаа рахьтә иҟан ауаа нагақәа,
388 389
аҳәынҭқарра анапхгараҿ иҟақәаз, ақыҭақәа рхадацәа, аграномцәа, аҵарауаа, ажурналистцәа, арҵаҩцәа, асахьаҭыхцәа, анџьнырцәа, аҳақьымцәа, аабыкьашәа ицәырҵит шәҟәыҩҩцәақәакгьы, иара убас иҟоуп абизнесменра знапы алакугьы, абасала еиуаеиԥшымкәа азанааҭқәа змоу ҳәа еиқәуԥхьаӡаша рацәаҩуп.
Ажәытәӡа аахижьҭегьы Быҭәаа рҟны еснагь аҭаацәа дырхадан аԥшәма хаҵа, иара ииҳәоз акәын аҭаацәа зегьы зықәныҟәоз. Ахаҵа иусын; ацәаӷәара, арашәара, абаҳча ааӡара, аҭагалара, арахә-ашәахә рныҟәгара, амҿаагара, аӡлагараҿ алагара, ауа-аҭахы рыцәгьеи рыбзиеи аҽалархәра, асас иԥылара, еиҳа ихьанҭаз аусқәа зегьы ахаҵа ижәҩа акәын изқәыз. Аҳәса русахь иԥхьаӡан;аҭаацәа реилыргара, аӡахра, ауанҭара, аԥсаатә рааӡара, ауҭраҭыхҟаҵара, афатәҟаҵара, асас ихәы ҳәа ашәхарҩа, аџьынџьыхәа, алаҳарҩа, араса, ауатка уҳәа, ирмазеины аҵәахра. Быҭәба Таииа Шьааб-иԥа ихала иӡбны хәмаршақә иҳәозу, мамзаргьы иабацәа ирҳәоны иаҳахьазу шьҭа еилкаашьа амам, аха зны-зынла иҭацацәа дрыхлафны абасеиԥш реиҳәалон: «Аԥҳәыс бааԥс, аԥҳәыс ԥсыцәгьа асас (лысас) изы илҵәахыз ихәы лфаанӡа лгәы зҭынчхом» ҳәа. Ҵабыргны, ари аҵакы уазхәыцыр, асеиԥш зхиҳәаауаз амаӡа аҵаҵәахны ишыҟоу иаразнак иубарҭоуп, насгьы иахьанӡа уи амч шамоугьы иаанхоит.
Аԥсуаа зегьы рҿы ишаԥыз еиԥш, ианакәзаалакгьы Быҭәаа рыжәлантәқәагьы хаҵеи ԥҳәыси ҳаҭыр еиқәырҵон, издыруада аԥҳәыс хьҭак аалылалар, мамзаргьы аӡынра аацәгьахар, усҟан ахаҵа аԥҳәыс усгьы иҽазикуан: иԥҳәыс ажәқәа лзихьон (аԥсуаа рҿы еиҳарак анкьа ажәқәа зхьоз аҳәса ракәын), ирыхшаз хәыҷқәазар аӡыхьаҿ днабжьҟьаны аӡрыжәтә лзааигон, издыруада иԥҳәыс аиарҭа дамазар, абысҭа уны ахәыҷқәа акры-рҿеиҵон, асаанқәа иӡәӡәон, аҩны ҩниԥссаауан. Ахаҵа даачма-заҩхар, убасҵәҟьа акәын аԥҳәысгьы лымч зықәхоз ахаҵа усгьы шыналыгӡоз, абас акәын анкьа Быҭәаа рҟны хаҵеи ԥҳәыси раҳаҭыреиқәҵашьа шыҟаз, иахьагьы усоуп ишыҟоу.
Ажәытәӡа аахижьҭеи аԥсуаа имырӡкәа иааргоз ахьӡшьара, Быҭәаа рҭацацәагьы ари аҵас еиларгомызт. Ахьӡшьара ажәытәтәи антропонимикахь иаҵанакуеит, насгьы аԥсуаа ажәытә аахыс ирызҷыдоу ари аҵас даҽа милҭк рҟны иузымԥшаауа илԥшааху апатуеиқәҵара иадыргоуп, аиҳабы ихьӡ амҳәара ари ижәытәӡатәиу аԥсуа милаҭтә культура иахаҿсахьоуп. Ахьӡшьара ианыԥшуан, еиҳарак аҭаца ланхәа, лабхәа, лабхәындцәа, абхәа иашьцәа, урҭ ирхылҵыз аиҳабацәа, иара убас абхәа иаҳәшьцәа, аицалацәа уҳәа, рыпатуеиқәҵара акәын иаанарԥшуаз. Асеиԥш атрадициа ақәныҟәара аҭацацәагьы арԥшӡон, аиҳабацәа заҟа ҳаҭыр рықәырҵоз рныԥшуан. Иара убас иԥхашьара дун хаҵеи ԥҳәыси рыхьӡқәа дара-дара еибырҳәозар, ахаҵа иԥҳәыс лзыҳәан «Аҩны иҟоу, мамзаргьы «Ахәыҷқәа ран» ҳәа акәын ишылзиҳәоз. Иԥҳәыс лакәзар уигьы «Ари», мамзаргьы «Ахәыҷқәа раб» ҳәа акәын ишизылҳәоз, иара убас амаҳәгьы ианхәеи иабхәеи рыхьӡ иҳәомызт, ари аԥсуа культура иацу патуеиқәҵароуп, ҳаҭырбароуп, ԥсыуа ламысуп. Анхәеи абхәеи ахьӡшьара рырҭомызт, абхәа «Дадаҳ» ҳәа ишьҭан, мамзаргьы «Баба» ҳәа иарҳәон, анхәагьы убас «Нанаҳ» ҳәа лзырҳәон, мамзаргьы «Нана» ҳәа ларҳәон. Аҭацацәа ирҳәомызт рабхәындцәеи ранхәыԥҳацәеи рыхьӡқәа нҭкааны, дара зегьы хьыӡшьараны хьӡык-хьӡык рхырҵон, иара убас аицалацәа аиҳабацәагьы рыхьӡқәа еибашьон. Ахьӡшьара зуалызгьы аҭацацәа ракәын, ахацәа ирыхәҭамызт ахьӡшьара, урҭ рҭацацәа зегьы дасу рыхьӡқәа шыҟаз ирҳәон, мамзаргьы хьыӡшьараны аҭацагьы илырҭаз ахьӡ ала илыԥхьон.
Аҭацацәа зыхьӡ ршьаз издыруада гәылаԥҳәыск, мамзаргьы хаҵак ихьӡзар, урҭ агәылацәагьы рыхьӡ рҳәомызт, урҭгьы ахьӡ-шьарақәа рырҭон, усгьы иамуашәа рбар зыхьӡ ршьаз ахьӡ ҿыц изырԥшаауан. Аҭаратәи Быҭәаа рҭацацәа ҿырԥштәыс иаагозар, хьыӡшьарақәаны изырҳәақәоз иреиуан; абхәа Быҭәба Сеилаҳ иарҳәон «Уарлам»ҳәа, анхәа Ҭар-ԥҳа Марушьа «Нана»ҳәа лзырҳәон. Сеилаҳ иашьцәа ракәзар:Быҭәба Таииа –«Ардон», Быҭәба Расым«Сериожа», иԥҳәыс Ашә-ԥҳа Нулиа – «Наҭела» ҳәа ларҳәон. Абхәа иашьа иԥацәа: Быҭәба Џьамал – «Шьалодиа», Быҭәба Хәаҭа-«Руслан» ҳәа ирышьҭан. Абхәындцәа: Быҭәба Кьамышә – «Шьалуа», иԥҳәыс Ҳаџьым-ԥҳа Бабусиа – «Сулико», Быҭәба Ваниа – «Валодиа», Быҭәба Котик (Кури) – «Аксент», Быҭәба Валикәа – «Толик» уҳәа егьырҭгьы, арҭ ҿырԥштәык аҳасабала иаагоу роуп, шьҭа егьырҭ
390 391
иаанхаз зегьы рыхьӡқәа аиқәԥхьаӡара уажәы араҟа иаҭахны иҟам, имыцхәуп. Аԥсуаа зегьы реиԥш, Ԥақәашь, Ҷлоу, Ҟәланырхәа, Дәрыԥшь уҳәа ақыҭақәа рҟны инхо Быҭәаа рҭацацәагьы, ахьӡшьара аҵас еиламгакәа иахьанӡагьы иақәныҟәоит.
Ахацәа тәаны акрахьырфоз, аԥсуара иатәым ҳәа аҳәса рыд-тәаланы акрыцырфомызт, ӡәыр кыр иҭаххозар ҳәа аҭацацәа рхагыланы рымаҵ руан. Ахацәа акрыфаны иангылалак ашьҭахь акәын, нас аҭацеи, анхәеи, анхәыԥҳацәеи неидтәаланы акранеицырфоз, итәанаҵы акы еибырҳәозаргьы рыбжьқәа мырдуцәакәа акәын ишеицәажәоз.
Аҭацацәа ианакузаалакгьы абхәа дзықәтәоз иҟәардә иқәтәо-мызт, абхәа иҭыԥ ҳәа дахьтәалоз аишәа (астол) ахангьы араҟа Аду итәарҭоуп ҳәа итәомызт, аӡәгьы дтәамкәа иҭацәны ианыҟазгьы инеины иахатәомызт. Аҭацацәа ҿыц иаанагазар шықәсык-ҩышқәса абхәеи анхәеи рҟны ицәажәомызт, анхәа илырцәажәаргьы абхәа иҿы акраамҭаӡа рыбжьы ҩҭганы идырҳауамызт. Анхәеи абхәеи анцәажәоз аҭацацәа рыццәажәара иақәиҭымызт, аганахь рҽаҭаны иӡырҩлар акәын, акы рҳәарц, иҵаарц рҭахызаргьы анхәа лакәын изарҳәоз, изызҵаауаз. Иара убас абхәында аиҳабацәеи, аҭаца илеиҳабацәаз анхәыԥҳацәеи рҿаԥхьагьы, убасҵәҟьа акәын рхы шымҩаԥыргоз, аԥхьа дара акы иамызҵаакәа аҭацацәа рыбжьы дыргомызт. Анкьа ус иҟан, аха иахьатәи аамҭа азыҳәан абхәацәа раҳаҭыр даҽакхеит, иахьатәи аҭацацәа атәым культура ахьрылаҽхьоу аҵыхәала ахьӡшьарақәа рҳәара иаҟәыҵит, анхәеи абхәеи рыхьӡқәаҵәҟьа рзымҳәаргьы еигьырҭ зегьы рыхьӡқәа рҳәоит. Иахьа даҽа аамҭоуп ҳәа иԥхьаӡаны нхәагьы, бхәагьы, ҭацагьы, бхәындагьы, нхәыԥҳагьы (зегьыҵәҟьа ус иҟамзаргьы), ишынҭаацәоу рызегьы неидтәаланы акреицырфоит. Ахааназ аԥсуараҿ иамҳәацызт аҭаца ланхәеи лабхәеи дырҿазза, лыбжьы ҭганы драцәҳауа, ҿҭыӡәӡәала драӷьуа, аха рыцҳарас иҟоу иахьатәи аҭацацәа рахьынтәи аӡәык-ҩыџьак рҟынӡа анкьатәи ахымҩа-ԥгашьақәа иазрыцҳақоугьы ыҟоуп.
Абыржәы аакьыскьанӡа иани иаби ишырбоз, мамзаргьы ианхәеи иабхәеи рҿаԥхьа дыԥхашьаны ихәыҷы дышьҭыхны дикуамызт, дгәыдикыломызт, ишьамхы дықәиртәомызт, иара убас иани иаби иахьраҳауаз иԥҳәыс дылҿаӷьаӷьаны длацәажәомызт, длацәҳауамызт. Иара убас Аԥсуара иатәым ҳәа, аб дахьтәаз аԥа иԥаҵа исомызт, аҭаҭын дахомызт, аха абасеиԥш иҟақәаз аҳаҭырқәҵаратә хымҩаԥгашьақәа иахьа имаҷхеит, ажәытәтәи ахымҩаԥгашьақәа иахьатәи ҳаамҭа ианаалом ҳәа ҽыҵгас иаҭаны аҳаҭырбарақәа дырӡит. Ажәытә иныҟәыргоз аҭаацәаратә традициа шьахәқәа ибзиазу ицәгьазу ҳхаҿы иаамгакәа, иахьатәи ҳахныҟәгашьа еиҳа иԥшӡоуп ҳәа ишьҭаҳхыз аҿыцрақәа ажәытәра иаҿырԥшны ҳахәаԥшуазар, усҟантәи ахымҩаԥгашьақәа еиҳа иԥшӡазу иԥшӡамзу шьҭа рхала иазхәыцлааит иахьатәи аби-ԥарақәа.
Быҭәаа ахьынхозаалакгьы Дәрыԥшь, Ҟәланырхәа, Ҷлоу, Ԥа-қәашь, Аҭара уҳәа, агәылацәеи дареи еснагь аҳаҭырбара рыбжьоуп, абзиеи ацәгьеи рзы еивагыланы амаҵ еицыруеит. Цхыраарак аӡәы иҭаххар анкьа изыцәаӷәон, ицрашәон, аҽаҩра ицҭаргалон, еилахәны амхы еицыларҵон. Сасык дызҭаауаз шьтәак изишьуазар, аӡәык-ҩыџьак рҟынӡа игәылацәагьы ааиԥхьон, асас ирыдир-тәалон, иара убас чарк аӡәы иуазар агәылацәа ракәын ашьаԥа зыргылоз, имаҵ зуаз, Быҭәаа рҟны иахьа уажәраанӡагьы усоуп ишыҟоу. Еигәылцәақәак ргәы ааизынхар, «Ианаџьалбеит, игәыла игәы шԥанирхоз!» ҳәа, изырҳәон, изырҳәоит иахьагьы, избанзар агәыла агәы даҩызоуп ҳәа иахьагьы иазыршьоит. Аигәылацәа рыжәлақәа хаз-хазызаргьы еиҭынхацәоушәа ауп ишеибабо, ҳәсақәак рыгәқәа ааизынханы имеицәажәар хьаас иркцәомызт, аха ахацәа акы ааимакны имеиҭанеиааиуа еицәгәышны еимацәажәо иалагар аҩыџьагьы раҳаҭыр ланарҟәуан, арахь иагьеигәылацәаны аҳәса реиԥш ишԥамеицәажәо ҳәа ирџьыршьомызт.
Ишдыру еиԥш, аԥсуаа ажәытәӡа аахижьҭеи арахәааӡара рыԥс-ҭазаара иацын, аԥсаса, ашьамаҟа, ауахьад уҳәа рацәаны ирзанын, иахьагьы усоуп ишыҟоу. Иҵагьы ижәытәӡатәиу аамҭақәа ҳрыз-хьаԥшуазар, ҳашқәсԥхьаӡара ҟалаанӡа II-тәи азқьышқәсақәа рзы аԥсуа жәларшьҭрақәа еимшьҭрала еиҿыҵны дасу рхатә нхарҭақәа ныркыло ианалага инаркны рырахәқәа рцәеиламҩашьаразы аҽы, ажә, ацә, акамбашь, аџьма уҳәа рлымҳа акьатрацәра хырҵәон, икылырҵәон, мамзаргьы рлымҳақәа рҟьаны ахҵарақәа рнырҵон.
392 393
Аамҭақәа есааира арахь иааскьацыԥхьаӡа ашьҭахь аиха ршны адамыӷақәагьы рынҵара иалагеит, еиҳарак аҽқәеи акамбашьқәеи ракәын адыргақәа знырҵоз. Еиҳа ижәытәӡатәиу аԥсуа дамыӷақәа ҳәа иԥхьаӡоуп, иаагозар (Ш.Инал-иԥа иусумҭа «Аԥсуаа рантропонимиа» ашәҟәы ад. 347, аҭ. 2002 ш.) аҟны иаабоит адыргатә нбанқәа «П», «О», «Т», «С» рсахьақәа, еиҳарак асеиԥш знырҵоз аҽқәеи акамбашьқәеи ракәын.
Аԥсуаа рҟынгьы еимшьҭрала рхатә дыргатә дамыӷанҵарақәа рхы иадырхәон, иара убас Кавказ нхыҵи аахыҵи инхоз ашьха-рыуажәларқәагьы дасу рхатә дамыӷақәа еиԥшымкәа ирыман. Егьырҭ ажәларқәа рҟны еиԥш, аԥсуаагьы рдыргатә дамыӷақәагьы аҵакы рыман, адамыӷа знырҵахьаз дара ишыртәыз акәын иаанагозгьы. Адамыӷақәагьы еиԥшымызт, аҽакы иаламҩашьаразы аижәлантәқәа ирзеиԥшыз рхатә дамыӷақәа рыман, ус ишааиуаз ашьҭахь дасу ихатәы дамыӷа иӡбо далагеит, агәылацәагьы убри адамыӷа ала ирдыруан ҽума, камбашьума изтәыз дызусҭаз. Ш.Инал-иԥа иусумҭа «Аԥсуаа рантропонимиа» аҟны иарбоу Быҭәаа рдамыӷа асахьа абасеиԥш иҟоуп:
Быҭәаа анкьа рыуацәеи рҭынхацәеи рбара иҵас бзианы ирыман, шықәсык ахь ҩнтә-хынтә ахацәа нҽыжәланы иахьынхоз ақыҭақәа инарылс-аарылсны ирбон, ҩаха-хаха ианрылаԥхьоз ыҟан. Аԥшәмагьы сҭынха дысҭааит ҳәа, еибамбеижьҭеи акрааҵуазар ашьтәа изишьуан, агәылацәа идгаланы ҳаҭыр иқәиҵон, еиҳарак еибабозгьы аеншьцәеи аеҳәшьаԥацәеи, абхәарааи, иара убас хара-хара инхоз аижәлантәқәеи, мамзаргьы аҩызареи ақәлареи зыбжьаз рзыҳәан, «еибабароуп гәыблрас иҟоу» ҳәагьы зхырҳәаауазгьы убри азоуп. Быҭәба Сеилаҳ излеиҳәахьаз ала, Дәрыԥшь инхоз аешьцәа Быҭәба Шьаҳани Быҭәба Шьаабани лассы-лассы Быҭәба Шьааб ианиҭаалак ҩмш-хымш, абжеиҳан мчыбжьык аҟара иаагылон, дара реиԥш нас Шьаабгьы дылҽыжәланы Дәрыԥшьҟа, мамзаргьы Ҟәланырхәаҟа дцалон. Иара убас, Ҷлоуи Ԥақәашьи инхоз рахьынтә Быҭәба Бабышь, Быҭәба Елизбар, Быҭәба Кьышьуард, Быҭәба Камшьышь, Быҭәба Ҷуи, Быҭәба Бақа, Быҭәба Фирон уҳәа, рыжәлантәқәеи дареи лассы-лассы еиҭанаиааиуан.
Абраҟа иазгәаҭатәуп, Быҭәба Шьаабан ҳәа иҟаз, иахьа Дәрыԥшьи Ҟәланырхәеи инхо Быҭәаа рабиԥарақәа дшырзымдыруа. Иӡбахә рзымдырыртә изыхҟьаз еилкаам, аха Аҭара инхоз Быҭәба Шьааб иԥацәа Расыми, Сеилаҳи, Таииеи ибзиан дырдыруан Быҭәба Шьаабан. Урҭ изладырҵабыргуаз ала, Быҭәба Шьаабан иашьа Быҭәба Шьаҳани иареи акырынтә раб Шьааб иҩны инеихьан. Шьааб иԥа Быҭәба Расым ианҵамҭақәа рҟны иазгәеиҭоит, Быҭәба Шьаабан ашьҭахь имацара дыбналаны аԥсуа мҳаџьырқәа ахьынхоз Ҭырқәтәылаҟа дцеит ҳәа.
Быҭәаа рҟны ичаразаргьы, ус инеидтәаланы акрырфозаргьы раԥхьатәи аныҳәхаҿа «Анцәа улԥха ҳаҭ!» ҳәа иныркылоит, нас «ҽаанбзиала» ҳәа ҩба-хԥа ҵәыца еимырдоит. Аныҳәаҿақәа рахь ианиаслак, ацәгьеи абзиеи ианиахьоу ажәлар ркәыльт иахьанӡагьы ҳаҭыр ахьақәырҵо азы «Ажәлар ныҳәазаит» ҳәа,аҩбатәи аныҳәаҿала ажәлар рныҳәоит, убри ашьҭахь нас еиҳабыла-еиҵбыла, жьрацәарала рныҳәаҿақәа ныркылоит. Ҭаацәашәала итәазар, аԥшәма хаҵа иоуп аишәа (астол) аханы дтәаны аныҳәа-ҿақәа нызкыло, аха ирацәаҩны итәазар, мамзаргьы сасык идтәалазар, усҟан аныҳәаҿақәа рынкылара гәылак идиҵоит, издыруада аԥшәма ианшьцәа рахьынтә аӡәы дтәазар, усҟан амчра змоу ҳәа дыԥхьаӡаны ныҳәаҩыс (ҭамадас) уи далихуеит.
Быҭәаа рыбзазаратә ԥсҭазаара иахәҭакны иҟоуп рнапҟазарагьы, иара убас фатә хкқәас рхы иадырхәоз, уи аԥсуаа чысхкқәас ирымаз рылымкаа аҽак рымамызт, аха рҟазара зеиԥшрази фатә хкқәас еӷьыршьоз иахьатәи абиԥарақәа ирдыруазар мыцхәым, убри аҟнытә иааркьаҿны акәзаргьы азааҭгылара аҭахуп. Иаагозар, аҳәса рнапкымҭа аӡахра мацара иазкымызт, урҭ ҟазарыла ампахьшьқәа рсуан, акыдыршәылақәеи, ацәарҭа қәыршәқәеи гәырла иқәҵаны ирнырҵон еиуеиԥшымыз асахьақәа; аҳәыҳәқәа, аҵарақәа,
394 395
ашьабысҭақәа уҳәа, убас ргәы зызцоз акыр сахьақәа. Ҟазарыла ирӡахуан ахҭарԥа, акәымжәи акабеи, есҽынтәи аԥсуамаҭәа, ахыза, амесҭқалԥадҟаҵара, ауапаҟаҵара, иара убас ауарҳалсра, ахәымџьарԥара уҳәа, абарҭқәа зегьы знапы иҵызхуаз аҳәсақәа ракәын. Убарҭқәа инарҷыданы ауҭраҭых ҟарҵон, акәҷарақәа хыхны ираа-ӡон, абысҭа уны аҭаацәа елдыргон, аешьараҿ, мамзаргьы агәылараҿ цхыраатәык аныҟалоз, инеины ирыцхраауан, ацәгьеи абзиеи рзы еснагь еивагылан, иахьагьы уи аҵас бзиа камыжькәа иааиуеит.
Ахацәа рахьынтә ирацәаҩын ауасҭара здыруаз, иҟан акәадыр-чаԥақәа рыҟаҵара иазҟазаз, алабашьақәа, амса мҳаҵәқәа, аԥаҭ-хьқәа, амҿлых саанқәа, асаарақәа, ахмаҷырқәа, ачаҟәақәа уҳәа, иахьагьы знапыла иҟазҵо маҷҩым. Иара убас рнапала идыргылон рхатәы ҩнқәа, рԥацхақәа, рказармақәа, иазҟазан аҽыуардыни ауардыни рыҟаҵара, ирызҭагылан рхатәы ӡлагарақәа. Ажәакала рџьабаала иҟарымҵаз акы ырмазеины аӡәгьы ириҭомызт, насгьы ирҭаххоз зегьы ажәытәӡа аахижьҭегьы рнапала иҟарымҵар ԥсыхәа рымамызт аҟнытә, ишыхәаҷқәаз аҟазареи ауасҭареи рнапы адыршьцылон, ирыхшазгьы дыӡӷаб дыҷкәына, урҭгьы шыхәыҷқәаз ранацәеи рабацәеи рҟазарақәа заанаҵ ирҿырҵаауан. Усҟантәи аамҭақәа рзы убас ианзыҟамлагьы нхашьа рымамызт аҟнытә, дыԥҳәыс дхаҵа, шамахамзар рызегьы рнапкымҭақәа рыла инхон-инҵуан, иахьеиԥш акәымкәан ахшара рацәа рааӡон, ахшара ахьроуазгьы дасу рыҩнқәа рҟны акәын. Иахьатәи аамҭа иаҿҳарԥшуазар, ҳабацәеи ҳанацәеи реиԥш знапы ҟазоу ҳәа шамахамзар шьҭа уаҩ дузыԥшаауам, ҿырԥштәыс иаагозар аӡлагара ҟаҵареи ауардын ҟаҵареи акәым, аӡлагарагьы ауардынгьы хәҭақәас иарбанқәоу ирымоу рыхьӡқәаҵәҟьа бжьаӡырц акгьы агым, хшаралагьы акырӡа рҽеиҵартәит.
Бык ихылҵыз аешьцәа гәакьақәа ракәзаргьы зынӡа еидым-ҵәаҵәалакәа, ирыҵыркуаз рҳәысҭақәеи рыбнақәеи хаз-хазызарц инеицәыхара-ааицәыхарашәа акәын рынхарҭақәа шыҟарҵоз, кәарак бжьысуа хәыҳаракқәак ыҟазар, хәыҳаракык-хәыҳаракык ааныркылон, еиҳаракгьы аӡыхьқәа ахьамаз акәын иахьылыркаауазгьы. Дасу ихатәы бна иҵакны иман, мҿык анылырхуазгьы, еиҳараӡак аӡынраз ирацәаны ирбылуан аҟнытә, ҵлак ашьапы иныҵакны иԥымҟакәа иқәланы икарҿон. Ирымдыруази ашьапы иныҵакны иԥырҟар аҵла шахыршьаауаз, раԥхьаҟа азыҳәангьы имхәыцуази икарҿоз аҵла ҩаԥхьа аҿа ахылҿиаараны ишыҟаз, убри аҟнытә ԥшак насны ҵлак ахала икамҳакәа, мамзаргьы ихымжәакәа иалакьысуамызт. Еиҳарак мҿыс ирбылуаз ахьацамҿи аџьмҿи ракәын, аџьҵла шамахамзар иалакьысуамызт, избанзар аҟауар рҷҷаны излырхуаз иаразаҵәык акәын, иара убас еиҷаҳаун ашәҵлеи ахьаҵлеи. Ахьаҵла акәзар былтәыс иҟарҵомызт, избанзар ари аҵла иалырхуаз рацәан, анҵраду ахьамаз аҟнытә ахьа мацара иалхны акәаскьақәа дыргылон, иара убас рынхамҩаҿгьы акырџьара рхы иахьыдырхәашаз рацәан.
Зхатәы бнақәа змаз аишьцәа дара-дара еиԥырхагахомызт, аӡә ибна егьи дылаломызт, аҳаблаҿ инхоз атәымжәлақәа ракәзаргьы, урҭгьы иртәымыз абна илаланы еихала акгьы ԥырҟомызт. Издыруада аешьцәа руаӡәык, мамзаргьы гәылак иҭаххаз маҭәахәык изымԥшаакәа уи злихшаз игәыла ибнаҿ ибазар, аԥхьа дымҵаакәа далакьысуамызт. Ҵабыргны ҵлак ауаҩы дахырбаауазма, диашьазаргьы дгәылазаргьы дымҵаакәа иԥиҟаргьы изтәыз акгьы иҳәомызт, аха игәыла изымдыруа алакьсра ихы изаҭәашьомызт, убри аҟнытә игәыла игәы нимырхаразы аԥхьа димазҵаакәа аиха ахьиркьысуамызт.
Быҭәаа реиҳараҩык қьырсианцәоуп ҳәа рхы ршьоит, иҟоуп ҳаԥсылманцәоуп ҳәа зхы иазызҳәақәоугьы, аха урҭ рабшьҭрақәа аԥсылманра ахьынтәиааргаз еилкаам, изыԥсылманцәахаз рха-ҭақәагьы ирыздыруам. Аҵабырг ҳҳәозар аҩдинкгьы иаҿын-ҵәаауа ахаангьы иҟамлацызт, амала Анцәа ихаҵара иахьа уажә-раанӡагьы ирылоуп, насгьы амырҭаҭаратә хаҵарақәа роуп еиҳа-рак изықәныҟәугьы. Ҳаамҭазгьы ихазҵауа рацәаҩуп ашәиреи аҭәҳәақәеи рымч, агәра ргоит аныхақәа рымчгьы, урҭ рыдагьы аабыкьанӡа ихарҵон:абнауаҩы, ӡызлан, аҩсҭаа, аџьныш, ахәырҭлаӷь уҳәа ыҟазшәа.
Иахьа Аԥсны инхо Быҭәаа ажьарныҳәа рымаӡам, уажәраан-ӡагьы иҵасны ирымоу хышқәса рахь знык иҟарҵо Анцәарныҳәа ауп. Аҭара инхо Быҭәаа ракәзар, Аҩнду ҳәа изышьҭоу Быҭәба
396 397
Шьааб иҩнаҭаҿоуп ныҳәарҭас иахьрымоу, хәыҷи-дуи еизаны иахьагьы рхы ахьырныҳәо уаҟа ауп. Агәи агәаҵәеи кны аныҳәаҩ данныҳәо аламҭалаз дыԥҳәыс-дхаҵа, дхәыҷы-дду ацәашьы иаҵагылоу Быҭәаа заҵәык роуп, рхы анырныҳәо рыҳәсақәа уахь инарышьҭуам, урҭ аныҳәара аҵагылара иақәиҭым.
Аԥсуа жәлақәа зегьы рҟны еиԥш, иахьа Аԥсны инхо Быҭәаагьы ирымоуп, мамзаргьы ирыман ажәытә аахижьҭегьы мчыбжьык ахь мышкы алхны амшӷьарс (амшшьара), усеиԥш ианрықәу аҩаша ауп. Иахьа рацәак уи иқәымныҟәозаргьы,убри аҽны аҩны акы дәылганы аӡәгьы ирҭомызт, аҩаша аҽны анышә ркуамызт, ибаҳауамызт, иҽомызт, ицәаӷәомызт,ирашәомызт, илаҵомызт. Аҳәса ракәзар уи аҽны агәыр кны иӡахуамызт, ахцәы хырҵәомызт, идырҟәыдуамызт, ахацәа рԥаҵа рсомызт, рхацәа ирықәыз амшшьара еиларгомызт. Абраҟа иазгәаҭатәуп, Быҭәба Омар Луҭфеи-иԥа аиҳабацәа ирҳәоны излаигәалашәо ала, амшӷьарс анрықәыз аҩаша аҽны уск аҵыхәала џьара имцар ада ԥсыхәа анырмоулак, мышкы аԥхьа заанаҵ аԥара аҩны идәылганы ашҭа анҭыҵ хаҳәык иаҵаҵаны ишырҵәахуаз, нас ианцоз аҽны ахаҳә иаҵганы ишыргоз. Иара убас абраҟа иазгәаҭатәуп, иахьатәи аҿар алаҳамҵозар ажәытәын Быҭәаа аирамшқәагьы шазгәарымҭоз атәгьы. Аирамшқәа рыҟаҵара аурысқәа ирҿаҳҵааз акоуп, еиҳараӡакгьы ииасхьоу ашәышықәса 70-80-тәи ашықәсқәа раахыс ауп иҵасны аԥсуаа ианышьҭырхыз. Абарҭ аирамшқәа ирызкны Быҭәба Сеилаҳ Шьааб-иԥа иҳәамҭаны иаанхеит абасеиԥшгьы: «Дад, ауаҩы даниз амш азгәаҭара ҳара иаҳтәым, иаҳҵасым! Уи Анцәа дугьы игәаԥхом! Зирамшы есы-шықәса иазгәазҭо изы: «Џьым, асҟак ухы уахыццакуазар, сара суцхрааны уахьызыгӡоит!» ҳәа, Анцәа изиҳәоит рҳәоит. Нас ҳазшаз иҳаҭәеимшьаз ҵасны изышьҭаҳхрызеи!»
Иара убас, Быҭәаа рахьынтә иҟан аԥсыӡи аҳәажьи зымфақәоз, аҽарҟьашьрагь рҭахымызт. Быҭәба Шьааб ихылҵышьҭра ракәзар, иахьа уажәраанӡагьы аԥсыӡи аҳәажьи зфои изымфои еиҟароуп. Быҭәаа иахьа иахьынхозаалакгьы ркьар зкьарыз дарбанзаалакгьы ажәытәӡа аахижьҭегьы ашәира рцәымӷын, аныхаҿ ицаны аӡәы изы имшәиицызт, издыруада чмазарак иахҟьаны рхы иахныҳәарц аныха иамҵаныҳәаны имаауазар, егьыс бааԥсык аҵыхәала имцацызт. Ианакәзаалакгьы рабацәа ирҿырҵаауааз ахымҩаԥга-шьала даргьы убас рхы ахьымҩаԥыргаша иашьҭан, иахьагьы усоуп ишыҟоу. Зегь раԥхьагьы асасдкылара, ауаҩы иҳаҭыр абара, рыуацәеи рҭынхацәеи рхаҵгылара, агәыла ирԥшӡара, аҩыза имырӡра, ачеџьыка ацәыргашьа уҳәа, аҵас ԥшӡақәа камыжькәа иааиуеит, еилазгоугьы иаразнак иаҽԥнырҳәоит. Быҭәаа анкьа иҵарадазҭгьы, иахьатәи ҳаамҭаз аҿар зегьы аҵарахьы рхы кыдуп, ргәеилгарагьы бзиоуп, реиҳараҩыкгьы еиуеиԥшым азанааҭқәа рыла еиҳау аҵарақәа рымоуп.
Аныҳәақәа рахьынтә Быҭәаа есышықәса амшаԥ, нанҳәа, хәажәкыра, қьырса уҳәа ракәын ныҳәақәас иҟарҵоз, аҵыхәтәан ашықәс ҿыцгьы рзацлеит. Аныҳәақәа рыҽны еиҭанаиааиуан, хәы-ҷла-дула еидныҳәалон, аешьцәа рыҳәсақәа аицалацәа ракәзар, аныҳәа чыс ҳәа рхәы ргон, егьырҭгьы ус ҟарҵон. Аныҳәақәа ирызкымзаргьы шьтәак зшьуаз, акәац агьама дҳарбоит ҳәа хәыҷык-хәыҷык рашьцәа ирзырҭиуан. Анхәеи абхәеи ахьыҟаз, урҭ рзы лымкаала рхәы иацклаԥшны иҟарҵон, урҭгьы хазы рхәы рхианы ирзыргон, мамзаргьы аҭаацәа рахьынтә аӡәы инапала ирзырҭиуан.
Асеиԥш ҳаҭыреиқәҵара жәытәнатә аахысгьы аҵас ԥшӡа еиуаз акәын, иҟоуп уи мырӡкәа иахьанӡагьы иаазго, аха иахьатәи ҳаамҭаз ари аҵас бзиа зхазыршҭуа ҟало иалагеит. Ажәытәан ҳабацәа аныбарақьаҭыз аныҳәақәагьы барақьаҭын, иԥшӡангьы имҩаԥыргон, аха иахьа даара имаҷхеит ныҳәак ахьӡала ашьтәа зшьуа, имаҷхеит избанзар аԥсаса ахьанырхыз аҵыхәала. Иара убас аныҳәа мшқәа раан ажәытәын иҟаз аиҭанаиааирақәагьы, абри зыхҟьазаалакгьы еиҳарак абжьыуаа рҟны еиҳа еиԥхьбеит. Асеиԥш иахьыҟалаз Быҭәаа рҟны мацара акәӡам, егьырҭ аижәлантәқәагьы ӡәырҩы рҟынгьы абри аҩыза аҭагылазаара рымоуп.
Быҭәаа анкьа аԥсасеи ашьамаҟеи рацәаны ианырзаныз ашьа-маҟа рынцәахәы Жәабран ихьӡала есышықәса жәабранмгьал ишәымацараха иӡны, ацәашьы аларгыланы рырахә рныҳәон, аԥсаса рынцәахәы Џьабран ихьӡала ҳәа хазы акәакәарқәа ҟаҵаны, дара ирымырхуаз ашә агәылаҵаны, ацәацәашь ҟаҵаны ирныҳәон. Ашьхымӡа гәара змаз ашьхақәа рынцәахәы Анана-Гәында лыхьӡала, цхала икәаҳаз амгьал ацәашьы аларгыланы, хазы акәакәарқәа
398 399
наваҵаны рышьхымӡа гәара ҭбаахо ҳәа рышьхымӡақәа ирылагыланы аԥхьа иақәныҳәон, нас акәын ианырԥшуаз. Ашьхым-ӡаеиаҳәақәа ззықәгылаз шықәсык ахь знык асаранџьцха рымырхуан, Нанҳәа аҽны акәын еиҳарак ианырԥшуазгьы.
Амца иахакнаҳаны идырҩоз ажьҵаа анаҩсангьы аӡынхәы ҳәа, ахьара рацәаны изауаз аҳаҭала ачаҩыр ҟарҵон, ашәырҩақәеи ашәеилаҵақәеи хыхны ирҵәахуан, акакани, арасеи, аџьынџьыхәеи, рацәаны еизыркуан, аҭырас илаҵаны аӡынтәи аҵәақәа рҵәахуан, хазы ирыдыргалон ахәырмарҩеи аҵәарҩеи маҷымкәа. Дарбан аԥсуазаалакгьы ҵаарада дышхәарҭам еиԥш, аҟәыд ҩызас иацу ҳәа ахәылрҵәи аҷыркәеи дырҵәуан, ахәылбӷьы абжеиҳан ихыхны каканла ахәылчаԥа ицаҳә-цаҳәо иҟарҵон.
Хыхь ишҳәо еиԥш, Быҭәаа иахьа уажәраанӡагьы Анцәа ду дхарҵоит, абыргцәа аныҳәаҿақәа анааныркылоз адагьы ус инеи-дтәаланы ианеицәажәозгьы Анцәа иӡбахә рҿакымкәа иҟам-лацызт, ныҳәарак, зеиӷьшьарак аҳасабала ирҳәоз ажәақәа иреиуан: «Анцәа уиныҳәааит!», «Анцәа ду духылаԥшааит!», «Анцәа аԥсынҵры ду уиҭааит!», «Анцәа илаԥш ухызааит!», «Анцәа илԥха уцзааит!», «Анцәа уирманшәлааит!», «Ҳазшаз дуқәныҳәааит!» уҳәа, убас ирацәаны. Ажәытәӡа аахижьҭегьы зыгәра ргоз еиуан адади амацәыси рынцәахәы Афы имчгьы, иара убас иахьанӡагьы ихарҵоит амшьҭеи алаԥши, уи анаҩсангьы ирылоуп ашәи аха-ҵарагьы. Убарҭқәа инарҷыданы, зегьыҵәҟьа ракәымзаргьы иахьа уажәраанӡагьы иҟоуп, аԥхыӡгьы агәра згақәоу. Абарҭқәа зегь раамшьҭахь ныхахәыс ирымоуп Елыр-ныха, иахьа уажәраанӡагьы амчра хазҭогьы рацәаҩуп.
Аԥсны ақыҭақәа зегь рҟны аколнхарақәа раԥҵара ианалага, ақыҭанхамҩа ашьҭыхразы Быҭәаа ахьынхозаалакгьы ишынҭаацәаз аколнхарақәа ирылалеит, аҩнытә усқәа ирылагӡаны ачаи ҿырхуан, аџьықәреи аадрыхуан, аҭаҭын ҟарҵон, аҟанҷ рааӡон, Асовет Еидгыла аҳәынҭқарра еилаҳаанӡа дасу рколнхарақәа рҟны аус шыруц ируан.
Абыржәы аакьыскьанӡагьы Быҭәаа рҭаацәараҿгьы дасу рмаҵу-рҭақәа рҟны амҿлыхқәеи анышәаԥшьлыхқәеи рхы иадырхәоз амаҭәарқәа иреиуан, иаагозар амҿлыхқәа: хәҩы-фҩы рҟынӡа, инеиҳангьы изықәӡоз арымӡ, асқам, акырзқәырфоз аишәа, ацәардаӷәы, амҳабысҭа, ахмаҷыр, аҟәбар, ачамсҟәыл, аҟәыдр-шьшьыга, аныга, асаара, ачаҟәа, акалам-џьам, аџьам-саара, аџьам-саан, аҭәырӷәы, ашәындыҟәра, ацәмаа, акалаҭ, амҵәышә, ахәарҭа, акәыцҳа уҳәа, убас егьырҭгьы. Анышәаԥшьлыхқәа ра-хьынтә: аԥҳал, аирыӡ, адыргьла, аҟәџьал, аҳаԥшьа, аԥшьырҳа уҳәа, убас иҵагьы. Арахә тәыҩа иалырхуаз; амса-мҳаҵә, аҩыжәга ԥаҭхь, ацәхьа, аҽԥыхәшәҭра уҳәа иҵагьы. Абҩалыхқәа рахьынтәабҩатә гәыгәым, абҩатә қәаб; аихалыхқәа рахьынтә – аигәышә, аиха, аикәаӷа, аҟыга, агәымжьаҵә, ацәымҟа, ажьаҳәа, аура, апарпанта, ачалаа (аҽбыга), аҽага, абаҳа, аҳәызба, аҟама, арыҭәа, акәаҭана; аџырлыхқәа рахьынтә – ақлыб, ахәархь уҳәа, убас иҵагьы, иара убас рхы иадырхәоз ахаҳә маҭәарқәа иреиуан-аҳаҟьа, аԥхныга, алу, амақьа.
Амш ааилахәланы аҭаацәа анааилатәоз аԥацхақәа (амаҵурҭақәа) рҟны ажәытәын иадыркуан ашьандал-цәашьқәа, ашьҭахь агаз анцәырҵ акәаҷабқәеи алампа-газқәеи рахь ииасны иҟан, ус ишааиуаз 60 -тәи ашықәсқәа рзы қыҭацыԥхьаӡа афымца цәаҳәақәа аннарага нахыс афымцалашарахь ииасит. Шьҭа иахьа афымца лашара ахьыҟам қыҭак узыԥшаашам.
Дасу раарыхра зҭарԥсоз, хәажәбыцала ишшны рнапала иҟарҵоз рхатәы цақәа рызгылан, нхаҩык дшынхоз еиԥш, аборақәа ҭырасла ихыбны, аҽҭрақәа, аџьмаҭрақәа, аказармақәа рызгылан. Аӡынраз арахә рҟашәа ҳәа еизыркуаз аҭәақәҵарҭа ананырақәа ҟарҵон, хазы арамба ҭәаҟәақәа дыргылон, иара убас аҵлақәа рҿы аԥҳә ҭәаҟәақәа еиқәырҵаны икнарҳауан, абасала ажәытәӡа аахижьҭегьы Быҭәаа анхараз-анҵыраз ихәыдақәамызт, ахааназгьы рыфатә-рыжәтә иагхангьы иҟамлацызт.
Ашьаҵатәы анмаҷыз Быҭәаа рабацәа ицәырҟацаны рнапала ажәцәеимаақәа ӡахны, аҵыҭәа аҵаҵаны, амесҭ-қалԥадқәа нахаргыланы ирышьарҵон, европаа рымаҭәақәа цәырҵаанӡа аҩны иҟазаргьы џьара ицозаргьы есҽны иршәырҵоз аԥсуа маҭәа заҵәык акәын, ианыхьҭаз(ианӡынраз) акәмызцәа кьаҿ ақәҵаны иныҟәыргон. Цәгьак-бзиакахь, мамзаргьы сасра ианцалоз акәым-жәи акабеи ршәырҵон, аҟамачаԥеи амаҟачаԥеи еиқәҵаны
400 401
ирымӷарҵон, ианыргәаԥхоз ахҭарԥа даҽа зных ахылԥарч, ине-иҭыԥсахло-ааиҭыԥсахло ирхарҵон, иара убас зны аимсқәа, даҽа зных азиацкқәа еиҭныԥсахланы ирышьарҵон, иӡынразар ауапа рышәхадырԥон. Есҽны аԥсуа ҳәызба ныҟәызгоз ахацәа рацәаҩын, аҩны иҟазаргьы гәылара инеиуазаргьы ҵаск аҳасабала мышкы иадамзаргьы ҳәызбак рыҟәнымкәа иҟамлацызт, иахьцозаалакгьы рмаҟахы иаҟәынҳәалан. Ажәытә аахижьҭеи ҳабацәа имырӡкәа биԥарала инеимда-ааимдо иааргоз аԥсуа гьамала аҽеилаҳәара бжьаӡны иҟан, еиҳарак 1970 -тәи ашықәсқәа раахыс, аха Аԥсны жәлар рџьынџьтәылатә еибашьра ашьҭахь аԥсуа маҭәақәа еиҭарзыхынҳәызшәа иӡахны изшәызҵақәо цәырҵит, иара убас аӡәи-аӡәи еиҿыԥшны акәымжәи акабеи шьҭызхызгьы рацәаҩхеит.
Ишдыру еиԥш, нхарала-нҵырала Быҭәаа анкьа быцала иишыз аԥацхақәеи, ахьатә кәаскьақәеи дыргылозҭгьы, иахьатәи ҳаамҭаз ахныҟәгара еиҳа ианымариаха ахаҳәлыхтә аҩныеихачаԥақәа дыргылт, рашҭа ҭбааҭыцәқәа, рказарма еиҵҳәақәа, рхатәмашьынақәа уҳәа, ҽеишәа рҽеибырҭеит. Жәытәнатә аахижьҭегьы хныҟәгагас ирыман арахәааӡара, ашәырааӡара, рахәқәас ирзанын: ажәқәа, акамбашьқәа, ауасақәа, аҽқәа, аџьмақәа, аҳәақәа, аԥсаатәқәа рахьынтә – акәытқәа, агәагәышьқәа, акәатақәа, аҟызқәа, ирацәа-ҩын ашьхымӡагәарақәа змақәазгьы. Ауахьад ззаныз џьара цагеи аҩнытә ҽқәеи ҳәа, ҩ-ҽыжәлақәаны еихыршон. Зыжәла бзиаз аҽыџьбарақәа, аҽыццышәқәа ҵыркуамызт, иалацәаӷәомызт, урҭ џьара алацагас ирыман, иара убас аҽырхәмаррақәа ирзыркуан. Егьырҭ аҽқәа рынхамҩатә усқәа рҿы рхы иадырхәон, иҵаркуан, иалацәаӷәон, аҽыуардын иаҵаркуан, амҿы алааргон, аӡлагарахь иалацон, насгьы аҽы амшьҭа бзиоуп ҳәа аҽхыбаҩ аҩны ааигәа-сигәа аҵәҩан иахадыркьакьон, еиҳарак усеиԥш ахьыҟарҵоз ашьхымӡагәареи, ажәҭрақәеи, аџьмаҭрақәеи рзааигәа акәын. Аҳәақәа ранҵара рацәак ҳаҭыр рзақәмызт, аҳәажьгьы мчуп ҳәа ираҭәаршьомызт, изымфоз еиҳагьы ирацәаҩын, иахьагьы усоуп ишыҟоу.
Ашәырҵлақәа рахьынтә ирааӡон: аҳа, аҵәа, атама, ахәырма, абиа, абҳәа, алаҳа, амыҵмыџь уҳәа егьырҭ ахкқәагьы, ацитрустә жәлақәа рахьынтә ирааӡон – амандарина, алимон, апатырқал. Ирааӡоз ажь жәлахкқәа иреиуан: ажьеиқәаҵәақәа – аҳардан, амлахә, акаҷыҷ, аӷбажь, аҭәыжь, афрангәыл, одесса. Ажьшкәакәа рацәак рҽадырцаломызт, аха нас аӡәи-аӡәи еиҿыԥшны ирааӡо иалагеит аҩы шкәакәа злырхуаз ажьхкқәа:аҭырқәажь, аное ҳәа изышьҭоу, иара убас Қырҭтәылантәи акымкәа иқәнагалаз-изобелла, цинкаури уҳәа, иҵагьы. Аабыкьа Аԥсныҟа иқәнагалаз афаехоа, нас киви ҳәа изышьҭоу ашәыр хкқәагьы анызҵаз рацәаҩхеит. Иара убас анкьа иаадрыхуан ашы, абысҭа, ахәыӡ, амахәыда, иҟан ачакакал лазҵақәозгьы, аха урҭ рхаҭыԥан иахьа аџьықәреи амацарахь иианагеит, рхатәы ӡлагарақәа рҟны ирлагоит.
Анкьагьы уажәгьы аԥсуаа зегь реиԥш Быҭәаагьы аџьармыкьахь ицаны акы аҭира рҭахымызт, ираҭәаршьомызт, иагьԥхаршьон, хәаҳхәҭрас ирымазгьы аиҭныԥсахларақәа ракәын, аҽи, ажәи, ацәи еиҭнырԥсахлон, мамзаргьы ауасеи аџьмеи еиҭнырԥсахлон, ԥарак иаргәаҟуа иҟазаргьы иаазхәоз иҩны дааганы акәын ишиааирхәоз.
Ауаа рҽаҩрақәа анҭаргалалак ашьҭахь акәын ачарақәа аныруаз, уахынла акәын ианыҟарҵозгьы. Анкьа аԥҳәыс даазгоз ачара еилгаанӡа аҩныҟа днеиуамызт, гәылара џьара иҽыԥхьеикуан, аха иахьа шьҭа ус иҟам, амала ари аҵас гәдоуҭаа рҟны макьаназ еиқәхашәа иахьааиуа ыҟоуп.
Иахьа уажәраанӡагьы фатәхкқәас ирымақәоу иреиуоуп: абысҭа, аҟәыд, аҟәыдчаԥа, арҵәы, ахш, ахырҵәы, ашәхарҩа, ашәеилаҵа, ашәаӡа(ашәрҟәыҷы), ахаҷа, аилаџь, амгьал, ачашәмгьыл, ачаџь, ачагәылажә (ачааҿа), аҳампал(акәакәар), акәтаӷь, акәтыжь, акәац-жәы, ажьҵаа. Ауҭраҭыхақәа рахьынтә: ахәыл-рҵәы, аҷыркәа, ахә-схәа, аҵыбра, ацыца, анаша, апамидор, апатарџьан, аџьымшьы, аџыш, апрасқьиа, аҟаб, ахапара, акырпыжә, ашьынка, аҵаарақәа рахьынтә-аџьыкахыш, апырпылџьыка (аџьыкаҵәаҵәа) уҳәа, убас иҵагьы. 50-тәи ашқәсқәа рзы Аԥсны ачаи ааӡара ианалага, уаанӡа ирчысхәмыз ачаи ажәрагьы аҵыхәтәан рҽадыршьцылеит, иржәуеит иахьа уажәраанӡагьы. Ажәытәын ҽыхәшәтәыгас ирыма-қәаз ҳәа Быҭәаа рхы иадырхәақәоз иреиуан:
1. Амалҳам (аҵиаатә рыжәтә), амҵарбӷьы (ахышәҭ хлитрак зкуаз абанка абжеиҵара аҟынӡа иҟаҵаны, ашьақар алаԥсаны, нас уаткала ирҭәны мышқәак рышьҭахь аиҵарԥхьа аҵәца хәыҷала
402 403
мчыбжьык ахь ҩынтә-хынтә иржәуан зегьы ирыхәарҭоуп ҳәа. Убас, инапала аиҵырԥхьа ҟаҵаны ижәлон Быҭәба Ваниа Сеилаҳ-иԥагьы.
2.Апты-хәаҷа. Аҩежь чмазара ахәшәтәуеит ҳәа афҩы цәгьа зхылҵуа апты-хәаҷа акык-ҩбак раҟара аԥаҭлыкаҿ ауатка иаҵа-ҵаны ирҵәахуан.
3. Аҵарбел. Ауаҩы иқәрахь даннеилак ишьа жәпахоит ҳәа рдыруан аҟнытә, ашьацәгьа ҳалнахуеит ҳәа аҵарбел рықәрыԥсон.
4. Ашьхардац. Быҭәаа рыхәшә ҳәа изышьҭаз ашьхардац Аду чмазара иахәшәуп ҳәа ирҵәахуан, ахара ианцозгьы џьыбала иныҟәыргон. Ашьхардац ахьыҵоу ашьха дгьылқәа рҟны ауп, XVII-тәи ашәышықәсақәа раахыс Быҭәаа уеизгьы Ԥсҳәи Ҵабали инхон, ашьхардац шыхәшәыз еилкаашьас иарҭаз еилкаам, аха убасҟан Быҭәбак ибзоураны ауп рхы архәара ишалагаз ҳәа рҳәоит.
5. Ахәац. Еиҳарак абӷа ахьаа азын ибзиоуп ҳәа маҟҿаҳәаранӡа рҽааилыхны рыбӷа хәыцла ирдыруан, нас агәгәаҳәа амца ахьҭаз ауаџьаҟ иҽҳәатәаны рҟәаҟәа зегьы ҽҳәарҟәион. Ахәац иины игылацыԥхьаӡа лассы-лассы убас ҟарҵалон Быҭәба Едыгьа Шьааб иԥеи, уи иашьеиҵб Быҭәба Сеилаҳ Шьааб иԥеи.
6. Ахәрабӷьыц. Зегьы еицырдыруа ахәрабӷьыц рҩаны, нас асақә еиԥш иҟаҵаны хәрак роур ахәра иаҿаԥсаны иҿарҳәон.
Иара убас ихәшәуп ҳәа анакьа иҵагьы рхы иадырхәақәоз ахәшә хкқәа зегьыҵәҟьа ҳара ҳҟынӡа изымааӡеит, убасала ирдыруаз жәлар рыхәшәтәрақәа аиҳараӡак рыцԥсит.
Есӡынра ашьтәақәа шьны ажьҵааи аҭубари ҟарҵон, есышьыжьи есыхәалԥази абысҭа уны акрырфон, шьыбжонла иаармарианы какалк ркуан, ус акәын анкьа Быҭәаа рыкрыфашьа шыҟаз. Арыжәтә акәзар, ашәыр иалхны рнапала ҩынтә аарҳәыра ауатка дыршуан, аҩқәа рахьынтә аҩы аиқәаҵәа мацара акәын иҭарҭәоз. Абыргцәа еиҳарак ауатка аныржәуаз аӡын ианҵаауаз, асы аҳәалыҳәа ианауаз акәын, ианыржәуазгьы ашьыжь какалк ркаанӡа акәын, ҳшьа-ҳда аус анаруеит ҳәа ауатка жәыгала фырџьанк заҵәык акәын иржәуазгьы. Егьыс абжьааԥны (ианыӡнымызгьы) шьыжьлеи, шьыбжьонлеи, хәылбыҽхалеи аҭаацәа неидтәаланы акранырфоз абыргцәа аирыӡ ала аҩы нарымҵаргыланы ҩба-хԥа ҵәыца еиҳамкәа аҳардан ҩы ржәуан, акрышырфоз гәылак, мамзаргьы сасык даарыхҭыгәларгьы бжьба-ааба ҵәыца иреиҳамкәа иныркылон, изларжәуазгьы аҵәца хәыҷқәа рыла акәын.
Тәымџьара акәзаргьы, рҩны иҟазаргьы ачеџьыка ианахатәоз рыкрыфашьа-рыкрыжәшьа, рхымҩаԥгашьа уҳәа, уааилаҳаратәы рхатәы ҵасқәа рыман. Дсасызаргьы даԥшәымазаргьы егьа амла деикәанҵәо дыҟазаргьы ҿаҵак иадымзаргьы иаанмыжькәа иҿахра бысҭа зегьы нықәцҟьааны асаан цқьаӡа иаанрыжьуамызт, еиҳарак асас изы ихьымӡӷын, иԥхашьара дун, насгьы аҟаԥы-аҟаԥыҳәа иццакны акрырфомызт. Шьыжьызаргьы хәылбыҽхазаргьы абысҭа аныкнырхуаз, издыруада хҭыгәлаҩык дааир ҟалоит ҳәа акы-ҩба рҟынӡа абысҭаҿахрақәа мыцхәны хазы ианырҵон. Абысҭа акныхымҭаз издыруада сасык, мамзаргьы гәылак даарыхҭыгәлар «акраҳфап» ҳәа рҳәомызт, «шьыжьхьак ҳнацҳап», «какалк ҳкып» ҳәа акәын ишырҳәоз, Шьыбжьонзар «шьыбжьхьак ҳнацҳап», мамзаргьы «акы ҳнацҳап» ҳәа рҳәон, ихәылбыҽхахьазар « уаххьак ҳнацҳап» ҳәа, ирԥшӡаны акәын ишрарҳәоз. Аишәа (астол) иахатәаны акрыфара ишаҿу аӡәы даарыхҭыгәлар «гәаԥхачара шәымаз» иҳәон, аха иахьатәи абиԥара аԥсуара ибжам-ҽамны издыруа акрыфара рзеиӷьишьарц «еиҳа шәфеит» ҳәа зҳәоугьы дубап. Иахьа зегь ҳзышьцылаз «шәчеџьыка иазҳааит» ҳәа аҳәара иҳаҭыр ларҟәыган, иаҳҿашәҵаз маҷуп, уажәшьҭаназ еиҳаны иаҳҿашәҵааит ҳәа акәын иаанагоз, убри аҟнытә аишәа ианахыҵуаз «шәчеџьыка абарақьаҭра ацзааит» ҳәа акәын ишырҳәоз. Иара убас аԥшәма иныҳәаҿа анааныркылоз хаҵеи ԥҳәыси еидкыланы ирныҳәомызт, аԥшәма хаҵа иныҳәаҿа иара имацара заҵәык изкызар акәын, акрыфа-акрыжә аишәа ианахыҵуаз «ҳаҭыр ҳакәҵаны ҳзырчаз» ҳәа, аҵыхәтәан аԥшәмаԥҳәысгьы хазы дырныҳәон, илыхшаз хәыҷқәазар, илыхшази лареи еидкыланы рныҳәаҿа рҳәон. Абас акәын Быҭәаа рабацәа анкьа аԥсуа ҵасқәа ишрықәныҟәоз, хымҩаԥгашьас ирымақәаз.
Иахьатәи аамҭа алаҳамҵозар, Быҭәаа рабацәа анкьа аӡәык-ҩџьак ракәымзар ҵарак рымамызт, аха рдунеихәаԥшышьа ҭбаан, ирҳәоз ҟәыӷан, рыхшара ирабжьыргоз еснагь имҩақәҵаган, ахара ихәыцуан, ацәгьеи абзиеи еилдыргон, аҭаацәа рҳәоуеиқәшәара
404 405
иахылаԥшуан, ԥсуа ламысла рыхшара рааӡон, ахаҵара анаҭа-хызгьы аӡәы ишьҭахь имгылацызт. Ашәарыцара аҵасгьы Быҭәаа рыԥсҭазаара иацыз акы акәын, Аҭара инхоз Быҭәаа рахь аишьцәа Быҭәба Едыгьеи Быҭәба Сеилаҳи, Ԥақәашь инхоз Быҭәба Елызбари Быҭәба Бақеи ишәарыцаҩцәа дуқәан. Быҭәба Сеилаҳ иакәзар дагьшьхауаҩын, дагьшьхашәаҩын, еиҳараӡак шәарыцара дахьцалозгьы ашьха акәын. Амҩа данықәлоз Ажәеиԥшьаа ихьӡала дны-ҳәон, шәарахк шьны даныхынҳәуазгьы ашәарах сшьит иҳәомызт «Ажәеиԥшьаа исиҭеит», мамзаргьы «исоуит» ҳәа акәын ишиҳәоз. Иара убас реиҳабацәа ирҿыԥшны шәарыцара абзиабаҩцәас иҟақәаз иреиуан: аешьцәа Быҭәба Ваниеи, Быҭәба Котики (Кури), Быҭәба Кьамышәи, нас урҭ раб иашьа иԥа Быҭәба Хәаҭеи, урҭ шәарыцара ианцалозгьы, шамахамзар еицныҟәаӡомызт абнаҿ ашәарҭара ацуп ҳәа иԥхьаӡаны, убри аҟнытә хаз-хазы акәын ишышәарыцалоз. Ашьха аҵасқәа бзиан ирдыруан, ҳаҭырла иақәныҟәон, уи аилагара ашәарыцараҿ уманшәалахом, ашьха алԥхагьы ухарахоит ҳәа азыршьон. Иара убас есышқәса арахә рыманы ашьха ианцалоз, иҵасым ҳәа аказы еицәҳауамызт, ажәа еимаркуамызт, арҩашқәа рҿы рцәа хтны ажәҩан иаҵагыланы рҽыркәабомызт, аӡы аҭыԥ ахь инаганы ажәҩан иахьамбаша акы иҵагыланы акәын аӡы шрықәырҭәоз, иара убас ашьха иҟанаҵы арыжәтә ржәуамызт.
Ахацәа ашьха иҟанаҵы, мамзаргьы џьара харакахь ицаны ианыҟаз аламҭалаз аҩны иаанхоз рыҳәсақәеи рыхшареи ажәа еимаркуамызт, ишәиуамызт, аказы еицәҳауамызт, рхацәа хын-ҳәаанӡа рхы раӡаны имҩаԥыргон. Быҭәаа рахьынтә ашьан-ҵашәақьқәеи аԥилҭашәақьқәеи (аԥсуа шәақьқәа) еиҳарак ины-ҟәызгақәоз иреиуан: Быҭәба Едыгьа, Быҭәба Сеилаҳ, Быҭәба Лизбар излашәарыцалозгьы иара амацаразаҵәык акәын, ашьҭахь ҳаамҭазтәи ашәақьқәа цәырҵит, аха дара зышьцылахьаз аԥсуа шәақьқәа заҵәык рхы ишадырхәоз мацара имҩасит.
Ашәарахқәа рахьынтә Быҭәаа зегьы неҩымсрыда зжьы рфақәоз иреиуан:ашьабысҭа, абӷаб, абнацә, абнаҳәа, уажәы изфо шыҟоу еиԥш, амшә ажьы рфомызт иагьыршьуамызт, иахьагьы убасоуп ишыҟоу. Абнатә ԥсаатәқәа рахьынтә: аҳәыҳә, ардәына, ахьажь, абнакәты, ача уҳәа, ракәын иршьуаз. Аӡы иҭоу рахьынтә ирфоз аԥсыӡ заҵәык акәын(иахьа уажәраанӡагьы изымфақәогьы ыҟоуп), насгьы ҳаамҭаз иреиӷьӡоу фатәуп ҳәа иршьо адаӷаҷиеи акьабиеи зфақәо аӡәык-ҩыџьак ыҟазаргьы егьырҭ зегьы ифатәуп ҳәа иршьом, иагьырчысхәым, иара убас анкьа, шамахамзар ачаигьы ржәуамызт.
Быҭәаа амшьҭагь харҵон, иахьагьы ихазҵо рацәаҩуп, иаагозар аҩнытәи абнатәи аԥстәқәа рахьынтә ихарҵақәоз, насгьы изхарҵоз абасеиԥш иҟан:
Абнатә ԥстәқәа рахьынтә абга амҩан аӡәы иԥылар амшьҭа 1. бзиоуп ҳәа ирыԥхьаӡон. Уахынла бгак ааины иудыҳәҳәаланы ицар, аҩнаҭазы ибзиоуп ҳәа азхарҵон. Иахьанӡагьы изҳәо дубап, аӡәы игәҭакы иқәманшәалахар «абга уԥылт» ҳәа ишидныҳәало.
Амшьҭа цәгьоуп ҳәа ирыԥхьаӡон ашьапызаҵәи, акьуи, 2. атыи, урҭ аҩны ааигәа иааны рыбжьы дыргар «иаарласны аҳаблаҿ аӡә дыԥсуеит», мамзаргьы иааигәаӡаны ахьҿнаҭыз аҩнаҭаҿы «аӡәы дрылԥсаауеит», аԥсра ҟамлар «аӡә ӷәӷәала дычмазыҩхоит» ҳәа азыршьон.
Ала ауура иалагар,ҭынхак иаарласны дыԥсуеит ҳәа азыр. шьон.
Ацгәы ашьхарахь ахы рханы аҿы аӡәӡәо рбар, амш еилгоит 4. ҳәа азырҳәон. Ахы агаҿахь ирханы аҿы аӡәӡәар, амш цәгьахоит ҳәа иашьҭан.
Ашьамаҟа (ацә, ажә) аӡынра аамҭа анааилак изқәыршәшәар, 5. ирласны асы ауеит ҳәа агәра ргон.
Аҵаара ианалагалак аҳәа абӷьыжә еизнаҳәҳәо иалагар, 6. аӡынра цәгьахоит ҳәа иашьҭан.
Аҳәынаԥқәа арасеи акакани иасны ирфо, ирацәаны 7. ирҵәахуа иалагар,аӡынра цәгьахоит ҳәа азыршьон.
Агәыла лақәа зегьы акраамҭаӡа аицшра иалагар, аҳаблаҿ 8. иаарласны аӡәы дыԥсуеит ҳәа азыршьон.
Акәуа ухаԥыц аарԥшны иаурбар, иҵабаауеит ҳәагьы 9. рҳәахуан.
Аԥсуаа ажәытәӡа аахижьҭегьы рыԥсҭазаара амшын. гьы изладҳәалаз ала, аԥсыӡқәа амшын иҭыԥо рбар, амшцәгьа иазҳәоуп,иаарласӡаны амшын аисра аҽарӷәӷәоит ҳәа азыршьон.
406 407
Аҩнытәи абнатә ԥсаатәқәеи ирызкны ихарҵоз, иаагозар:
1. Ҭагаланшьҭахь аҵар рацәаӡаны рҽеидкыланы еицыԥыруа, аҳәысҭақәа ирҭыԥраауа рбар, лассы асы леиуеит ҳәа азырҳәон.
2. Ахьажьқәа ашәаӷь иасны ирфо иалагар, аӡынра цәгьахоит ҳәа азыршьон.
3. Арбаӷь ааигәаӡа иааскьаны уқәҿнаҭыр, жәабжьк уаҳауеит ҳәа рхы иазырҳәон. Еиқәырццак уқәҿнаҭыр, жәабжь бааԥсык ҳаҳауеит «уҿы аӡыршы ҭарҭәааит» ҳәа иаҵаҟьаны иԥхадырсуан.
4.Ибзиоуп ҳәа ирыԥхьаӡон акәукәу-ҵыс ацәырҵра, уи ауаҩы изааигәоуп, имаҵ ауеит ҳәа агәрагара рыман. Ааԥын акәукәу аҿыҭра ианалага нахыс анхацәа ргәырҽаннаҵоит ацәаӷәара, алаҵара аамҭа шааиз ала, аҿыҭра ианаҟәыҵлак ашьҭахь алаҵара иахыԥеит ҳәа азхарҵон.
5. Какалк икаанӡа аҩнаҭаҿы раԥхьаӡа акәукәу абжьы заҳаз даҟаҭәеит рҳәон, убри аамҭаз аҩны дныҩнаххны ахырҵәы, ахш, мамзаргьы ахаҷа иқьышә иқәишьыр акәын. Абна агәҭан абжьы иаҳазар, акәараҿ иуаԥсҵәык ала аӡы днаҿыхәар акәын.
Быҭәаа ирымаз рхатәы згәаҭаратә хаҵарақәа аагозар абасеиԥш иҟан:
1. Улахь уафар, ҭынхак дыԥсуеит ҳәа азырҳәон.
2. Армарахьтәи ала ԥырԥыруазар, лаԥықәшәак ҳауит, бааԥсрак иазҳәоуп ҳәа иашьҭан. Арыӷьарахьтәи аԥырԥырра иалагар, аӡә даҳзаауеит, бзиарак иазҳәоуп ҳәа агәрагара арҭон.
3. Азлымҳак ҿшаауазар, аӡәы сирџьоит, мамзаргьы аӡәы сирҽхәоит ҳәа азырҳәон.
4. Уеицәкьысуазар, аӡәы сыхьӡ иҳәоит ҳәа рхы иазырҳәон.
5. Ушьапы ашҵа уафар, џьара ацара сықәшәоит ҳәа рхы иазырҳәон.
6. Уарманапы ашҵа уафар, аԥара соуеит рҳәон. Арӷьа уафар, аԥара сыцәцоит ҳәа азырҳәон.
Адунеи ажәларқәа зегьы реиԥш Быҭәаагьы акосмогониатә хаҵарагьы рылоуп (уи иахьа уажәраанӡагьы ихазҵақәо ыҟоуп), аԥсабара амч иадырҳәало амагиатә хаҵарақәа ҿырԥштәыс иаагозар абасеиԥш иҟан:
1. Амза-ҿа гыланы рахәыцҵас ипаӡа ажәҩан ианадырбалалак, аҩны дыҟазаргьы, амҩа дықәзаргьы иџьыба аԥара ҭганы иаирбоит, мамзаргьы иарбанзаалак ахьлых акәзаргьы смал иазырҳа ҳәа иаирбоит.
2. Амза-ҿа агәы аҭыфаара ҵаҟа иларханы ашьапы аԥҳал хушьыр икаҳартә иҟазар, игылаз амза ҿыц иӡысаамҭахоит ҳәа азырҳәон. Амза-ҿа аҩадаҟа агәы ҩарханы икыдзар, аамҭа аарҩарахоит ҳәа иашьҭан.
3. Уахынла аеҵәақәа руак кыдшәаны ижжаӡа хланҵы ишҭалаз рылаԥш ақәшәар, аӡәы иԥсы ацҭашәеит ҳәа агәрахаҵара рыман, насгьы убасеиԥш агәаанагара рыман еҵәацԥхьаӡа ауаатәаҩса зегьы реаҵәахәқәа роуп ҳәа, дасу еаҵәаху кыдуп ҳәа азыршьон.
4. Издыруада аҽнышьыбжьон амшмыхәла ҟаланы амра атыҩ иакыр, атыҩ ршәаны амра иаԥыраҳцоит ҳәа абџьарқәа змаз рабџьарқәа ақәкны ажәытәын еихсуан, ахәаҽра иаҿыз амра ахы иақәиҭаҳтәуеит ҳәа.
5. Аӡынреи аԥхынреи реилаламҭаз иаалырҟьаны идыдыр, аӡынреи аԥхынреи еилалеит, аамҭа аӡынрхь ахы археит ҳәа азырҳәон, аха ааԥынра алагамҭаз идыдыр, аӡынреи аԥхынреи еилыҵит ҳәа иашьҭан. Аӡын амшқәа рзы идыдыр, аӡынра цәгьахоит ҳәа агәаанагара рыман.
6. Амшын ацәқәырԥақәа рыбжьы ааигәаны иааиуазар, мамзаргьы Кәыдры аӡы ашьҭыбжь цәгьаны игозар, амшцәгьа иатәуп ҳәа азыршьон.
7. Аӡынра аламҭалаз, мамзаргьы аӡынра агәҭаз Кәыдры ахы иҭадыдыр, асы иатәуп, аӡынра бааԥсхоит ҳәа иашьҭан.
408 409
8. Аӡлагара анылаго алу абжьы цқьаӡа, иааигәаны иааҩуазар, амшцәгьа иатәуп ҳәа иашьҭан.
9. Амшаԥ ашьҭахь илауҵалакгьы ҟалоит ҳәа иашьҭоуп. Иахьа уажәраанӡагьы амшаԥ аниаслак ашьҭахьоуп алаҵатәқәа аныларҵо, ажәла каԥсатәқәа анкарԥсо.
10. Аеҵәақәа уахынла ирацәаӡаны рҽеидырҵәаҵәала ажәҩан икыдзар, ԥыҭраамҭак амш цәгьахом ҳәа иашьҭан.
11. Ацәаҟәа ахькыду дцаны ӡӷабк даҵсыр дыҷкәынахоит, аҷкәын даҵсыр дыӡӷабхоит ҳәагьы ажәытәуаа иазырҳәон. Ҵабыргны ахаҵаратә форма зынӡа ижәытәӡатәиу акоуп, насгьы усеиԥш зхырҳәаауаз ҵакыс иамаз шьҭа аилкаара ауҭартә иҟам. Иара убас, ацәаҟәа ухаԥыцқәа аарԥшны иаурбар, иҵабаауеит ҳәагьы рҳәахуан.
12. Иара убас, ашәахьа имшы хьанҭоуп, рацәак иман-шәалам мшуп ҳәа ирыԥхьаӡон. Уи аҽны рацәак аусура рҽады-рцалацәомызт, дымцар ада ԥсыхәа ахьамамыз ада, аҩны индәылҵны ахара ицомызт, аҭаацәа еиқәгәамҵны еицәҳауамызт. Иахьа уажәраанӡагьы гәҽанызаарыла иазнеиуеит, иаҳҳәап: зцәазтәымыз аԥҳәыс акәты лдыршьуамызт, шьтәак ахьыршьуаз ааигәа днарышьҭуамызт, издыруада игәаамыгӡакәа акәты аз, мамзаргьы ашьтәа аз кны лҽалырҟьашьыр нас ахәыҷы иахь ииасны атҟьыл ашьҭа инылоит ҳәа.
13. Быҭәаа рҟны амчра змаз ақәра еиуан, иаҳҳәап: «сашьа дымсит», «саҳәшьа дымсит» ҳәа аҳәара. Зегь раасҭа амчра змаз, зегь реиҳа игәрагаз қәран «сани саби ирымаҿуп»,зашьа мамзаргьы заҳәшьа дыԥсхьаз рзы «сашьа имаҿуп», «саҳәшьа илымаҿуп» ҳәа ианқәаз, иара убас ирцәыԥсхьаз зегьы ааидкыланы «иаҳцәыԥсхьоу ирымаҿуп» ҳәа ианқәаз, хырқьиагас иҟамҵакәа амцқәра ҟаломызт, рыхгьы иаҭәаршьомызт.
Иахьа атәымуаа ирҿаҳҵааз ажәа «Шәара (Вы)» ҳәа аҳәара, аԥсуаа зегь реиԥш Быҭәаагьы рцәажәараҿ дхәыҷызаргьы дбыргзаргьы рҿаԥхьа анкьа рхы иадырхәомызт. «Шәара» ҳәа зҳәоз аҭаца заҵәык лакәын, ланхәеи лабхәеи дырҿабыӷны «уара, бара» ҳәа лызҳәомызт, уи аԥсуара иатәымызт азы «Шәара» ҳәа акәын дышрацәажәоз. Деиҳабызаргьы, деиҵбызаргьы, аб иакәзаргьы, абду иакәзаргьы, дсасызаргьы, дхаҵазаргьы, дыԥҳәысзаргьы аҭаца заҵәык лыда зегьы «уара», «бара» ҳәа акәын ишеибырҳәоз. Уи адагьы иахьа ҳәсагьы хацәагьы еиуацәазаргьы еиуарак рыбжьамзаргьы аҵәах-сахҳәа ишгәыдибакыло еиԥш иҟарҵомызт, иԥшӡамызт, аԥсуара иаҵанакуамызт. Аԥҳәыс ахаҵа игәы дагәӡуан, ахаҵагьы уи аԥҳәыс лыжәҩахыр инапы нықәишь-аақәишьуан акәымзар иҽыналгәыджьланы дгәыдикыломызт. Иаагозар даҽа ҿырԥштәыкгьы: аиҳаби аиҵби аԥсшәа анеибырҳәоз еиҵбыз аԥхьа инапы нархханы аиҳабы инапы имихуамызт, аиҳабы ихаҭа аиҵбы иахь инапы нархханы имыркыкәа, иара убас аԥхьа аиҳабы ацәажәара даламгакәа аиҵбы ибжьы иргомызт. Уи анаҩсангьы аԥхьа ахаҵа ианпы нархханы аԥҳәыс лнапы лымихуамызт, лара илҭахханы аԥхьа иара иахь лнапы мырххакәа, асеиԥш ахымҩаԥгара аԥсуара иаҵасыз акәын.
Быҭәаа рҵасқәеи рқьабзқәеи ҳәа ҿырԥштәык аҳасабала абраҟа иаазыркьаҿны иарбоуп, аха абарҭқәа рахьынтәигьы иахьатәи абиԥарақәа ирзымдыруа рацәоуп. Убри аҟнытә аижәлантәқәа рҵасқәеи рқьабзқәеи рыдагьы ажәла аҭҵаарагьы ҭоурыхуп, хымԥада иагьҭҵаалатәуп, еиҵагыло абиԥарақәа рыжәла ахьын-тәиаауа рдыруазарц иҩны рхы-ргәаҿы инагатәуп, рабацәа рҵасқәеи рхымҩаԥгашьақәеи мыӡыртә агәыблра дырктәуп, иааӡалатәуп аԥсуаа зықәныҟәоз атрадициақәа рыла. Џьара аӡәы даамҩахҟьаргьы сашьцәа ирҳәарызеишь, сыжәлантәқәа сырԥхашьамашь ҳәа иазхәыцлартә рхы иҭагалатәуп, нас дара рыхшарагьы убас ирааӡаларцаз. Аӡәы хьымӡӷык игар, нас ихшара рзыҳәан ишыбӷаԥҵәагоу рдыруазароуп, убри аҟнытә ахьӡи-ахьымӡӷи закәу еснагь ргәаҿы иҟазароуп.
Ажәла еснагь ҳаҭыр шақәу иаанхарцаз аижәлантәқәа рхеидкыла еиҳау даҽа мчык ыҟам, ахьӡи-ахьымӡӷи рзы еснагь ибџьарны иаанхоит. Иахьа ирацәаҩуп шықәсык-ҩышқәса рахьантә знык аижәлантәқәа ҩнаҭакаҿ реиқәшәара, реибабара ахьымҩаԥырго, ари узҵашьыцша акы акәны аԥсуара иаҿырԥшыганы иҟалеит
410 411
иахьа. Ҵабыргуп, ҳабацәа рхаан аижәлантәқәа ныҳәагатәык азы еиқәымшәозар, егьыс реибабарақәа ыҟамызт, избанзар усҟан рхазы изыцәшәашаз ҳәа акгьы ыҟамызт, ахәыҷы инаркны абырг иҟынӡа бааԥсрак аҟаҵара рхы иаҭәаршьомызт, ахьӡи-ахьымӡӷи закәыз рдыруан, аиҳаби аиҵби еиххәыцуан, зегь рыла рхымҩаԥгашьа ԥшӡан. Ари аҵас ԥшӡа иахьатәи абиԥара зынӡа икарыжьит, ирхадыршҭит ҳәа ҳазҳәом, аха қыҭакаҿ еицынхо аешьцәа, мамзаргьы қыҭацыԥхьаӡа аижәлантәқәа џьарак рҽааи-зганы, нас инеидтәаланы акрыфара мацара иазымкыкәа иахьатәи аамҭа злаҟоу ала рхеилабжьараз џьарак реиқәшәара, реибабара иахьа хырҳагара злоу иҵас ԥшӡаны ицәырҵыз акоуп. Аҿар рзыҳәан иааӡаго ари аҩыза аҵас бзиа, иахьа Ԥақәашь, Ҷлоу, Аҭара, Дәрыԥшь, Ҟәланырхәа уҳәа, инхо Быҭәаа реиқәшәара аибашьра ашьҭахь макьаназ еиҿкаамкәа иааиуеит, ари аԥхьаҟа зегьы зызхәыцша акәны иҟоуп.
АМҲАЏЬЫРР А ИАГАЗ БЫҬӘАА РХЫЛҴШЬҬРАҚӘА
Аԥсуа жәлар рхақәиҭратә қәԥарала шәышәқәсала изнысхьоу аҭоурыхтә мҩаҿы иуадаҩӡаз аԥышәарақәа ирхысны ауп ишааиуа. Кавказ ашьха блахкыгақәеи амшын Еиқәа агаҿеи ирыбжьаку Аԥсынтәыла иахызбаауаз ракәын ҭынчнхамҩа рызымҭоз, тәыс иҟарҵарцаз ирҭаауаз атәымуаа. Аԥсуа жәлар лашаракахь иназмышьҭуаз ашәышықәсақәа рԥарда еиқәаҵәа аимҟьарақәа ирыбжьысны зхатә ҭоурых мҩала иааиуа, милаҭк раҳасабала ианыӡаартә аҟынӡа акырынтә ашәарҭақәа иҭадыргылахьан. Аполитикатә хсаала ианыҵхьаз егьырҭ ажәларқәа рԥеиԥш аԥсуаагьы ирԥеиԥшхар ауан, аха традициала иҭәыз аԥышәарақәа ириааины аԥсҭазаара еиҭазыхынҳәуан, аԥшәмара нызкыларц ирҭаауаз аимпериа дуӡӡақәа шәышқәсала ирҿагыланы ишықәԥоз мацара, аҵыхәтәан иҟарҵалакгьы ахеиқәырхара рылдыршон.
Аԥсуааи Адыга жәларқәеи абасала ашәышықәсақәа иргәылганы иааргеит рхатәы культура, рҵасқәеи, рқьабзқәеи, доуҳала еиқәзырхаз рхатәы бызшәеи. Ажәытәӡатәи аамҭақәа инадыркны Кавказ имҩаԥысуаз аҭоурыхтә хҭысқәа ирцәынханы ишааиуаз XVIII-XIX-тәи ашәышықәсақәа рзы уаанӡатәиқәа иреиԥшымкәа аҟазаареи-аҟамзаареи азҵаара иаҿаҳаит, ирзыҟалеит ишәарҭоу аԥышәарақәа ираамҭаны. 1864 шықәсазы аԥсуаа раҳра аԥыхра иахҟьаны иҟалаз аԥсуа жәлар бџьаршьҭыхла рықәгылара гәымбылџьбарала ихәаҽын. Зыԥсадгьыл иахырбааз аԥсуа жәлар реиҳараҩык рыԥсадгьыл аанырмыжьыр ԥсыхәа рымамкәа аҭагылазаашьа рырҭеит, убри аҩызаҵәҟьа аԥеиԥш роуит ашьха-рыуаажәларқәагьы, аха Нарҭаа ирхылҵышьҭраз ахьнеилакгьы рхы дырӡуамызт. Ихырҵәагаз аполитикатә қәымчрақәа рыла зыԥсадгьыл иаҟәыргаз аԥсуааи абазақәеи акыр тәымтәылақәа рахь ишеихнашазгьы ирылшеит рмилаҭтә хдырреи, ркультуреи, рҵасқәеи рқьабзқәеи, рхатәы бызшәеи аиқәырхара. Амҳаџьырра иагаз аԥсуааи абазақәеи ахьнанагаз: Ҭырқәтәыла, Шьамтәыла (Сириа), Мысра, Ефиопиа, Франциа, Германиа уҳәа, акыр тәылақәа рҟны аӡәы иҿаԥхьа ахыларҟәра ршьа-рда изладнамкылоз ала, насгьы ргәымшәареи, рфырхаҵареи, рҟәыӷареи иабзоураны иры
лнаршомызт издызкылаз аҳәынҭқаррақәа рҿы аҳәынҭқарратә зҵаарақәа анырӡбоз аганахь агылара. Абарҭ атәылақәа рҟны иахьагьы рыхьӡқәа ҳԥылоит хыԥхьаӡара рацәала хылҵышьҭрала иаԥсуаау, иналукааша аҳәынҭқарратә усзуҩцәа, арккаҩцәа, аҳақьымцәа, аҵарауаа, шәара зқәым ар рԥызацәа аинралцәа уҳәа убас егьырҭгьы. Аԥсуааи абазақәеи ахьынхозаалакгьы, насгьы уи аҩбатәи рыԥсадгьыл акәны изларзыҟалаз ала, уаҟатәи аҳәынҭқаррақәа рполитикатә ҭагылазаашьақәа рҽақәыршәаны инхоит-инҵуеит, изланхо ажәларқәагьы аԥсацәа ҳәа раҳаҭыргьы рбоит. Аԥсуа жәлар ԥсаҟьаны атәымтәылақәа ишрылаԥсоугьы, рмилаҭтә хаҿра рцәымӡкәа рхы еиқәдырхеит, насгьы Аԥсны ахьыԥшымра аназхарҵа ашьҭахь зыԥсадгьыл ахь ахынҳәра зҭаххаз рацәаҩхеит, иахьазыҳәан ҭаацәаныла инхарц иаахьоугьы маҷҩым, аҭаҩрақәа изладырҵабыргуа ала 4000 -ҩык рҟынӡа инацны иаахьеит.
Аҵарауаҩ, апрофессор Ш. Д. Инал-иԥа иусумҭақәа рҿы иаз-гәеиҭеит хыԥхьаӡара рацәала аԥсуаа Ҭырқәтәылаҟа ианагаз хәы-нтә амҳаџьырра ҟалеит ҳәа. Актәиахҵәаратә цәқәырԥа аныҟалаз ҳәа ишьақәирӷәӷәоит XIX ашәышықәса 40-тәи ашқәсқәа рзы Аԥсны Урыстәыла ианадлаз 1810 шықәсазы; аҩбатәиамҳаџьырра аҟалара зыхҟьаз ҳәа иазгәеиҭоит 1853-1856 шықәсқәа рзы иҟалаз Ҟрымтәи аибашьра; ахԥатәи – 1864 шықәсазы иҟалаз Аурыс-Кавказтәи еибашьра иадикылоит; аԥшьбатәи –1866 шықәсазы иҟалаз Лыхнытәи ахҭыс иадиҳәалоит. Уи ахҭыс иахырҟьаны 1867 шықәсазы Кәыдры аҩхаа иҭынхоз далааи ҵабалааи ахҵәара рықәшәеит; ахәбатәи – ари зегь раасҭа аԥсуаа хҵәаны Ҭырқәтәылаҟа ианагаз 1877–1878 шықәсқәа рзы иҟалаз аурыс-аҭырқә еибашьра иахҟьеит ҳәа азиԥхьаӡеит.
Аԥсуа ҭоурых ахыҵхырҭақәа изладырҵабыргуа ала, зқьы-шықәсала ампыҵахалаҩцәа ирҿагыланы иқәԥоз аԥсуа жәлар XVII -тәи ашәышқәсақәа инадыркны Аԥсны иқәнагалаз аҭырқәцәа ирхьыԥшны иҟалеит. Иара убас аҭыԥантәи ауааԥсыра рзы идин ҿыцхаз аԥсылманра шьҭырымхыр ада ԥсыхәа рымамкәа иааҭагылт. Аџьамқәа рхаан VI-тәи ашәышықәсақәа рзынгьы, аԥсуа жәларшьҭрақәа абри аҩызаҵәҟьа аҭагылазаара ианиахьан.
1810 шықәсазы Аԥсны Урытәыла ианадла ашьҭахь 1837 шықә-сазы, аинрал Розен ԥхьагылаҩыс дызмаз аурыс ируаа рнапаҿы иааргеит Ҵабал. Уи инашьҭарххны, 1841 шықәсазы аинрал Муравиов инапаҿы иааигеит Дал. Кәыдры аҩхаа иҭанхоз далааи ҵабалааи 1860-тәи ашықәсқәа рзынӡа аурысқәеи дареи еибачҳауашәа иааиуан, аха ашьҭахь знапаҿы иҟалаз аурысқәа рхымҩаԥгашьа ианамыхуа иаалырҟьаны ӷәӷәала еимацәгьахеит, аҵыхәтәан бџьарла еиҿагылт. Асеиԥш аҭагылазаара аныҟала аурысқәа ақырҭцәагьы рыцырхырааны Дали Ҵабали ирҭанхоз раӷьырак ҭыршьааит, иаанхаз хырҵәаны амҳаџьырра ҳәа Ҭырқәтәылаҟа икарцеит. Абасала Дали Ҵабали ҭацәит, уаҟа инхоз аԥсуаа рхаҭыԥан аурысқәа ааганы иҭандырхеит, урҭ инарышьҭарххны нхара ҳәа иааргеит абыр-зенқәа, ақырҭқәа, аерманқәа уҳәа амилаҭ еилаԥса ӡәырҩы.
Убасҟан ҭаацәаныла амҳаџьырра иагеит хыхь ишарбо еиԥш, Ҵабал иҭанхоз Быҭәаагьы 46 ҭаацәара инарыцны. Быҭәаа анкьа иахьҭанхоз ҳәа иазгәеиҭоит, Аԥсуа ҳәынҭқарратә музеи анаука аусзуаҩ, аҭыԥхьыӡқәа рыҭҵааҩы Гыцба Таҷ Шьаабан-иԥа иусумҭа «Аԥсуаа рышьхахьӡқәеи рышьхацамҩақәеи» аҟны абасеиԥш: «Быҭәаа рқьаԥҭа-дәуп, Бзыԥ аӡиас армаган иавоуп. Ирҳәоит, анкьа уа Быҭәаа нхон ҳәа. Ашьханыҟәаҩцәа изларҳәо ала, ааигәанӡагьы уаҟа иҟан рхыбрақәа рцыжәха. Быҭәаа рқьаԥҭа Ԥсҳәы иатәуп. Уантәи Ԥсҳәынӡа ибжьоуп 16 километр раҟара.» (Т.Шь.Гыцба. Аԥсуаа рышьхахьыӡқәеи рышьхацамҩақәеи, Аҟәа-2002 ад. 154) аҟнытә.
Еиуеиԥшым аҭоурыхтә хыҵхырҭақәа рыла ишьақәырӷәӷәоуп, Ԥсҳәы иҭанхоз аԥсуаа амҳаџьырра иагаанӡа 700 ҭӡы инеиҳаны инхон ҳәа, уи зырҵабыргуа акәны иҟоуп иахьа уажәраанӡагьы иаанханы иҟоу ижәытәӡатәиу аҭыԥхьӡқәа. Убасеиԥш измыӡкәа иаанхаз аҭыԥхьӡқәа иреиуоуп, Бзыԥ аԥшаҳәеи уи ахахьы ишьҭоу адгьыл лаҟәыра Битага ҳәа изышьҭоу. Ԥсҳәытәи абыргцәа рхаан изларҳәоз ала урҭ аҩҳаблак рҟны инхоз Быҭәаа ракәын, Быҭәаа рҭаҳара ҳәа иашьҭазаарын. Иара убас иҟоуп Рашаҩа зыхьӡу даҽа ҳаблакгьы, уаҟагьы инхозаарын Быҭәаа, иахьа Быҭәаа рқьаԥҭажә ҳәа иҭыԥхьӡынгьы иаанханы иҟоуп. Урҭқәа рнаҩсангьы Т. Гыцба иусумҭаҿ (ад. 202 аҟны) иаирбоит абасгьы: «Багада ааигәара
414 415
иҟоуп Быҭәаа рхыш зыхьӡу абахәгьы. Быҭәаа рхыш иҳараку бахәуп, ацәҳәырагьы амоуп», иара убас ажәлақәа маҷымкәа иҭызҵаахьаз, аҵарауаҩ Т.А. Ачугба иусумҭаҿ азгәеиҭахьан, Быҭәбақәа анкьа Аџьариагьы ишынхоз, аха иахьатәи аамҭаз уаҟа уаҳа уаҩ дынхом.
Ишдыру еиԥш, аамҭа иарӡхьоугьы рацәоуп, насгьы Быҭәаа Ҭырқәтәыла иҟа, Аԥсны иҟа, иахьа иахьыҟазаалакгьы излажәла-маҷу ала шьҭа инагӡаны ҭҵаашьа амам рынхарҭақәа зегьҵәҟьа ахьыҟаз, ашьҭахь рҽыԥсаҟьаны иарбан ҭыԥқәоу иахьынхаз. Нхыҵ-Каваказ инхо ажәла «Битов» зхылҿиааз Быҭәаа рыжәла ауп ҳәагьы рҳәоит, абри агәаанагара ирҵабыргхьан хыхь ишазгәаҭоу еиԥш, уахьынтәи даны Тҟәарчал анхара иалагаз, Битоваа рахьынтәи ауацәагьы змаз, зыԥсҭазаара иалҵхьоу Шинкао Петиа.
Иахьа Ҭырқәтәыла инхо аламҵакәа анкьа Быҭәаа ахьынхоз ҳәа иаадыруа Ԥсҳәи Ҵабали заҵәык ауп, уаҳа даҽаџьара иуԥылом, аӡәык-ҩыџьак ахьынхоз ҭыԥқәак ракәымзар. Т. Гыцба иусумҭа ҳаиҭазхьаԥшуазар, еиҭахгьы уаҟа иаирбоит абасеиԥш: «Багада ацҳа унықәсыр, Быдыӷә унадгылоит, Быдга ашҭагьы иара иатәуп. Быдыӷә иамоуп абахәгьы анхарҭа ҭыԥгьы. Ԥыхьа уа Быҭәаа нхон.» (Т. Шь. Гыцба. Аԥсуаа рышьхахьыӡқәеи рышьхацамҩақәеи. Аҟәа 2002 ад. 220) аҟнытә. Иара убраҟа (220 адаҟьаҿ) еиҭахгьы иарбоуп абас еиԥшгьы: « Амзарақәа «ахәыҷи» «адуи» ҳәа ҩбаны иҟоуп, рыҩбагьы еидуп, Кәыдры армаган иавоуп. Уа ԥыхьа ауаа нхон. Хьыӡдырха инхоз Циба Ҟалӷьы излеиҳәоз ала Амзара инхон: Быҭәаа, Шьоууаа, Адлеиаа, Ҳаҭхәаа…»
Аԥсны атопонимика аизгареи аҭҵаареи инапы алакын, Аԥсуа Институт аҵарадырра аусзуаҩ Гь. З. Шьакырбаи. Иара 30 -тәи ашқәсқәа рзы Ленинград аҵара далгеит, абызшәадырыҩ Н.И. Марр ишкол дахыԥхьаӡалан. Ибзиан идыруан, дагьалацәажәон аԥсшәа, аурысшәа, агыршәа, аҭырқәшәа, ақырҭшәа, абырзен бызшәа, аерман бызшәа уҳәа акыр. Уи ахьынӡаиашоу еилкаам, аха Гь.З. Шьакырбаи Шәача акәша-мыкәша аҭыԥхьыӡқәа анҭиҵаауаз Шәача иаҵанакуа Быҭхәа ахьӡ ахьынтәиаауа ҳәа игәаанагара азгәеиҭахьан абасеиԥш: « Быҭхәа-хәуп, амшын иазааигәоуп, ақалақь Шәача иаҵанакуеит, уаҟа иахьа ауаа нхоит. Быҭхәа ахьӡ ахсаалақәа ирнуп «г. Бытка» ҳәа. Гь.З. Шьакырбаи «Быҭхәа ахьӡ зыхҟьаз Быҭәаа рыжәла ауп ҳәа ианиҵеит.» (Т. Шь. Гыцба. Аԥсуаа рышьхахьӡқәеи рышьхацамҩақәеи. Аҟәа 2002 ад. 421) аҟнытә.
Аԥсны жәлар рџьынџьтәылатә еибашьра 1992-1993 шықәсқәа рышьҭахь Ҭырқәтәыла инхо аԥсуаа Аԥсныҟа иаарц зҭаху рзы еиҳа амҩақәа рзаатит, хыхь ишҳәо еиԥш, имаҷҩым нхараҳәа иаахьоугьы. Иара убас ҳҵарауаагьы аҭагылазаарақәа роуит Ҭырқәтәылаҟа рцара, уаҟа инхо аԥсуааи дареи реибабара, еиӷьны аҭҵаарақәа рымҩаԥгарақәа рзынгьы алшарақәа ҟалеит. Урҭ ирыбзоураны иахьа еилкаауп амҳаџьырра иагаз ҵабалаа ахьынхо ақалақьқәа Бурсеи Биленжики рыкәша-мыкәша иҟоу ақыҭақәа: Мезиҭ, Османиа (Ҟәарақыҭа), Қьесҭанала (Қьансақыҭа), Рушьҭиа (Қаҩаа рқыҭа), Аԥынџьо, Инегиол уҳәа акырџьара. Уаҟа инхо ҵабалаа рыжәлақәа иреиуоуп: Быҭәаа, Багаа, Агәмаа, Маршьанаа, Қаҩаа, Аргәынаа, Аграа, Барчанаа, Бырцкьылаа уҳәа егьырҭгьы.
1999 шықәса аԥхынтәи амшқәа рзы експедициа аҳасабала, Аԥсуа ҳәынҭқарра университет апрофессор, аҵарауаҩ Аргәын Иура Гәдиса-иԥа дназлаз агәыԥ Ҭырқәтәылаҟа ианцаз, ҵабалаа ахьынхоз Мезиҭ ақыҭан ачара змаз Гаази Быҭәба ичара аҽны рнеира анақәшәа, даргьы ачарахь инарԥхьеит. Ԥсыуа ҵасла аҭаца амҳара лыҩнагалашьа шыҟаз, аҭацаҩызара уҳәа, еиликааз ҭаҩны иҟаиҵеит И. Аргәын. Ианҵамҭақәа рҟны иара убас иазгәеиҭеит, Ҭырқәтәыла инхо аԥсуаа ӡәырҩы аԥсуа бызшәа аӡра мҩа ылнахуа иахьалагаз аҵыхәала даараӡа ргәы ишалаз. Иаагозар, Бурса инхақәо: Быҭәба Фуаҭ (72ш.), Агрба Наадим (60 ш.), Ашьхаруа Ҳаиааҭи (65ш.), иара убас Сҭампыл инхақәо: Хьециа Наџьааҭи (82 ш.), Ӡаӡба Ҳасан (75ш.), Адарымба Инвер (70ш.) уҳәа, ӡәырҩы аҿар рыҩнуҵҟа аԥсуа бызшәа аҭагылазаашьа зеиԥшраз иалацәажәо иазгәарҭеит абас еиԥш: «Ахатәы бызшәа мдыркәа еилкаашьа амам, аԥсуара атрадициагьы хылаԥшра аиоуам. Ааи, ҳақәшаҳаҭуп, аԥсуара атрадициа ақәныҟәара мариам, уи мариазҭгьы зегь аԥсуаахон-иабазахон… Ҳарҭ жәларык раҳасабала, абыржәы ҳҭагылазаашьа убасеиԥш иҟоуп, ҳажәлар хәызмамкәа ирымоу ҳцәыӡыр алшоит-аиҳабацәа ҳаҭырла рызнеира…»
Аҵарауаҩ, апрофессор И. Г. Аргәын иныҟәарақәа раан Ҭырқә-тәыла иҭаҩны еизикыз аматериалқәа рҟынтәи ихатәы архиваҿ
416 417
иҵәахны имаз, 1965-1967 шықәсқәа рзы ииҩыз астатиа «Жизн и быт Абхазского населениа» аҟны, Ҭырқәтәыла инхоз аԥсуаа рзы иазгәеиҭеит абасеиԥш: «Итрагедиа дуны сахәаԥшуеит, аԥсуаа милаҭны иахьыҟам, дара зегьы ҭаҩуп иаҭырқәцәоушәа.» Иара убас астатиаҿы дазааҭгылоит: «Аԥсуаа рыхьӡқәеи рыжәлақәеи еиқәдырхеит. Егьырҭ раасҭа зыжәлақәа ԥсахымкәа иаанхаз иреиуоуп: Быҭәба, Қапба, Маршьан, Ажьаниа, Арӡынба, Кәаӡба, Чаабал, Шамба, Зыхәба, Амҷба, Ажәанба, Кобахиа уҳәа ӡәырҩы.»
1965 шықәса август мза азы аделегациа дацны Ҭырқәтәылаҟа ицаз Игор Григолаиа истатиа «По дарогам Турции» аҟны ианиҵеит абасеиԥш: « Сҭампылҟа санцоз исымҩатәны ақыҭа Бурсагьы сныдгылеит, уаҟа аҭаҭын аарыхшьа зеиԥшраз еилыскаарц. Амҩаду уахь иахьнагамыз иахҟьаны ақыҭахь анеира даара ицәгьан. Ашьҭахь уа ҳахьнеиз анхацәа рацәаҩны иҳадизалеит, урҭ санырҿцәажәоз иҭазҩит уаҟа инхоз аԥсуа жәлақәа рахьынтә ԥыҭк, иаагозар: Быҭәба Назаб, Аҟәысба Џьафар, Чаабал Руфеҭ, Маршьан Тата-беи, Баӷба Омар, Ашьхараа Меҳмеҭ, Кәаӡба Едыгьа уҳәа ӡәырҩы.»
Излеилкаау ала Ҵабалнтәи амҳаџьырра иагаз Быҭәаа иахьа иахьынхо Ҭырқәтәылатәи ақалақьқәеи ақыҭақәеи ируакуп: Сҭампыл, Анкара, Маниас, Бурса, Мезиҭ, Ефҭариа, Ешьқьишьаҳаир, Ингьиол уҳәа рҟны, аха иахьынхозаалакгьы рхыԥхьаӡара зынӡа имаҷуп, ҩба-хԥа ҭӡы иреиҳамкәа иҟоуп. Ҵабалнтәи 46 ҭаацәара ахьагаз, уижьҭеи уааԥсырала еизҳауазҭгьы шьҭа 500-600-ҩык иреиҳаны иҟазар акәын, аха амҳаџьырра иагаз аԥсуаа чмазаҩханы, мамзаргьы имлаганы иԥсыз рацәаҩымзи, усҟан Быҭәаагьы рацәаҩны инҵәазар акәхап, уи азоуп иахьанӡагьы имаҷҩны изыҟоу. Ишыҟазаалакгьы, ҵабыргны иахьа Ҭырқәтәыла заҟаҩы инхо еилкаамкәа иҟоуп, ари азҵаара аԥхьаҟаз зда ԥсыхәа амамкәа иҟаҵатәны иҟоу акоуп, абри ирҵабыргуеит, 2009 шықәсазы дынхарцаз Аԥсныҟа иааз Быҭәба Ҳасан Мыҷа иԥагьы.
ҬЫРҚӘТӘЫЛА ИНХОЗ БЫҬӘБА ЕСЫФ ИХЫЛҴШЬҬРА
Быҭәба Ҳасан Мыҷа-иԥа излаирҵабыргуа ала иабду Быҭәба Есыфи уи иашьеиҳабы Быҭәба Шьааиди рхылҵшьҭрақәеи дареи роуп амҳаџьырра иагаз. Есыф ихылҵшьҭрақәа ируаӡәку Быҭәба Ҳасан иахьа Аҟәа дынхоит, абри анҭаҩыз 2014 шықәсазы 50 шықәса ихыҵуан. Дҭаацәароуп, аха ихатәы нхарҭа ахьизымԥшаац аҵы-хәала иҭаацәа Ҭырқәтәыла иҟоуп. Иԥшәмаԥҳәыс даҭырқәоуп, Ниургәыль лыхьӡуп, илхылҵит ҩыџьа ахшара, ӡӷабки ҷкәынки. Ҳасан иӡӷаб Бырфын лыхьӡуп, 16 шықәса лхыҵуеит. Иҷкәын Нарҭ ихьӡуп 10 шықәса ихыҵуеит, аҩыџьагьы Ҭырқәтәылатәи «ашколқәа» руакаҿ аҵара рҵоит. Зыԥсадгьыл ахь ихынҳәыз Ҳасан даараӡа иҭахуп иҭаацәагьы Аԥсныҟа иааигарц, даараӡа дахгәаҟуеит иӡӷабгьы иҷкәынгьы рхатәы базшәа рҵарц, аха нхарҭала дахьеиқәымшәац иахҟьаны раагашьа изыҟамҵац. Иҿцәажәара анымҩаԥгаз 2014 шықәса август 14 рзы игәы иаланы иҳәон, Аԥсныҟа нхараҳәа дахьааз ихатәы нхарҭала дахьеиқәымшәац. Цхыраарак ирҭарц азы ӡәырҩгьы дрыҳәахьан, аха Аҟәа аргыларақәа ахьцо руакаҿ џьабаала аус шиуагьы макьана дманшәаламхакәа, есымза қьырала ахәԥса зхишәаауа уадакаҿ дынхоит. Ҳасан аешьа димаӡам, хҩык иаҳәшьцәа Быҭә-ԥҳа Мениқье, Быҭә-ԥҳа Мелиҳа, Быҭә-ԥҳа Ҳаазгьыр аҭаацәара иалалахьеит, рыхҩыкгьы рҭаацәеи дареи Ҭырқәтәыла инхоит.
Быҭәба Ҳасан ибзианы идыруеит иабацәа Ҭырқәтәылаҟа ишы-қәнагалаз аҭоурых, амҳаџьырра иахҟьаны изықәшәаз агәаҟ-рақәа. Игәҽынҵагаха иҟаз ицәажәара ианыԥшуан игәырхьгаха иҟаз иажәақәа абасеиԥш: «Зыԥсадгьыл ацәыӡра лахьынҵас изауыз сыжәлантәқәагьы (Быҭәаа) бжьаӡырц маҷӡак ауп ирыгхаз, аха Анцәа ду имчала иахьа Ҭырқәтәыла хыц-ҩыцқәак ҳаанханы ҳаҟагәышьоуп. Зхыԥхьаӡара рацәоу аижәлантәқәа срыҵашьыцуеит, аха ара Аԥсны инхо Ҭырқәтәыла аасҭа еиҳа иахьырацәаҩу сеигәырӷьоит.
Ҭырқәтәыла инхо дарбанзаалакгьы зыԥсадгьыл ахь згәы мбылуа уаҩ дыҟам, саргьы убасҵәҟьа акәын сшыҟаз, сыхбыџӡа саныҟала инаркны еилсырго салагеит, ҳабацәа Аԥснынтәи ишааз. Сеиҳабацәа рыла исаҳахьан ҳажәлантәқәа ажәытә Ҵабал ишынхоз,
418 419
нас уантәи ихырҵәаны амҳаџьырра ишагаз. Зыԥсадгьылаҿ иаанхаз ҳашьцәеи ҳареи аабыкьанӡа ҳақәымшәацызт, ашьҭахь ҳазшаз имчала ҳаибабартә ҳҟалеит, Ҭырқәтәылантәи арахь нхара иаарц зҭахугьы амҩақәа изаатит. Схаҭагьы насыԥ сыман, сабацәа рыԥсадгьыл ахь нхара саартә сманшәалахеит.»
Ҵабалынтәи амҳаџьырра иагаз аԥсуаа 200-ҩык рҟынӡа Быр-зентәылагьы инанагеит. Ҳасан излеиҳәаз ала иабду Быҭәба Есыфи уи иашьеиҳаб Быҭәба Шьааиди рҭаацәара амҳаџьырра ианагаз аԥхьа Бырзентәылаҟа иагеит, шықәсқәак рышьҭахь нас уантәи нхара ииасит, излыҵыз руаажәлар зегьы амҳаџьырра иахьагаз Ҭырқәтәылаҟа, анхара рҽазыркуеит Ефҭериа ақыҭаҿ. Ҳасан излаирҵабыргуа ала Ефҭериа ақыҭан инхон Быҭәаа рахьынтә х-ҭаацәарак, аха ҩ-ҭаацәарак зымҿиакәа иаачмазаҩханы аӡәаӡәала иԥсуа мацара, аҵыхәтәан рышьҭамҭа ҳәа уаҩ дыҟамкәа иӡит, ирхылҵышьҭроу ҳәагьы уаҩ днымхеит.
Ҳасан иабду Быҭәба Есыфгьы иаалырҟьаны даачмазаҩхан, дшыҷкәыназ иԥсҭазаара далҵит 45 шықәса анихыҵуаз. Есыф ихылҵышьҭра рахьынтә иаанхаз Ҳасан иаб Быҭәба Мыҷа иҭаацәа роуп, абри ашәҟәы азы аҭаҩрақәа анымҩаԥгаз 2014 шықәсазы Ҳасан излеиҳәаз ала иаб Мыҷа ихыҵуан 107 шықәса.
Быҭәба Ҳасан иашьцәа, ижәлантәқәа ахьынхоз еиликааразы 1999 шықәсазы иара ихатәгәаԥхарала аҭҵаарақәа мҩаԥи-гахьазаарын, дашьҭаланы иагьеиликааит Быҭәаа ахьынхоз ақыҭа-қәеи ақалақьқәеи. Ҳасан излаирҵабыргуа ала иахьа Ҭырқәтәыла инхо хәыҷи-дуи Быҭәаа рхыԥхьаӡара 100-ҩык рҟынӡа ыҟоуп ҳәа ишьақәирӷәӷәеит, насгьы иахьынхозаалакгьы ҩба-хԥа ҭаацәара иреиҳам ҳәа азгәеиҭеит, усеиԥш иахьеиликаақәаз аагозар: Ешьқьишьахир инхо Быҭәаа еиҳа еиҳауп ҳәа ирҵабыргуеит, егьырҭ ақыҭақәа – Мезиҭ – хҭаацәарак, Инегиол – ҭаацәарак, Ҭаушьапл – ҩҭаацәарак, Бурса – хәҭаацәарак. Анкара инхоит 49 шықәса зхыҵуа Быҭәба Мысҭафа иҭаацәара, аха Ҳасан издыруам аҭаацәараҿы уаҩԥсыла заҟаҩы ыҟоу. Ҳасан излеиҳәаз ала Быҭәба Мысҭафа ҳаҭыр зқәу уаҩуп, Анкаратәи фабрикак аҟны еиҳабыс дахагылоуп. Иара убас Сҭампыл инхоит 90 шықәса зхыҵуа Быҭәба Џьалал иԥацәа: Быҭәба Аазиз, Быҭәба Ҭиурқан, Быҭәба Орҳан, Быҭәба Саади, аха урҭгьы ҭаацәаныла заҟаҩы ыҟоу издыруамызт.
Аешьцәа реиҳабы Быҭәба Аазиз аҵара змоу уаҩуп, Ҭырқәтәыла аиҳабыра анапхгараҿ уск инапы алакын, аха иахьа тәанчара дыҟоуп, 2014 шықәсазы ихыҵуан 90 шықәса. Аазиз ишьҭанеиуа иашьеиҵбы Быҭәба Ҭиурқан аруаа дыруаӡәкын, акраамҭаӡа Ҭырқәтәылатәи арбџьармчқәа рҟны арратә маҵзура дазкын, ҳаҭыргьы зқәыз уаҩын, иԥсҭазаара далҵит 1998 шықәсазы.
Быҭәба Орҳан изанааҭ анефтҵхра иазкын, Ҭырқәтәыла анефт-ҵхырҭақәа руакаҿ еиҳабыс дахагылан. Урҭ рашьа Быҭәба Саади ихы-иҵыхәа, инапы злакыз, Орҳангьы иаргьы хшарала иахьын-ӡаҟоу уҳәа, иахьа азыҳәан еилкаамкәа иаанханы иҟоуп.
Мезиҭ ақыҭаҿ инхо Быҭәба Фуаҭгьы хшарала дахьынӡаҟоу еилкаам, иара ҳаҭыр зқәырҵо, унеишь-уааишь ҳәа зарҳәо, аҟәыӷа ҳәа еицырдаруа уаҩуп. Иашьцәа Быҭәба Гаази, Быҭәба Бурҳан, Быҭәба Ирҳан ақыҭаҿ анхара-нҵырала даара бзиа иҟоуп, рызегьы ҳаҭыр зқу уаауп, аха арҭ аишьцәагьы хшарала иахьынӡаҟоу еилкаамкәа иаанхеит.
Быҭәаа ахьынхо Мезиҭ ԥсуа қыҭоуп, инхогьы раԥсуа ҵасқәеи рқьабзқәеи мырӡкәа, рхатәы бызшәа рхамыршҭыкәа иахьа уажәраанӡагьы иааит, атәымдгьылахь иаанагеижьҭеи акырӡа шааҵуагьы. Ари ақыҭаҿ инхо аижәлантәқәа иреиуоуп: Быҭәаа, Абыгбақәа, Аграа, Амҷаа, Мшьалиаа, Аргәынаа, Агәмаа, Абган-бақәа, Џьаԥраа, Ахаа.
Апоет, ажурналист Вахтанг Аԥҳазоу аҳәаанырцә (Ҭырқәтәыла) аԥсуаа ахьынхоз ақыҭақәа дрылсны аҭаҩрақәа анымҩаԥигоз Мезиҭ ақыҭа иазкны «Анасыԥ ззылԥхаз» ҳәа хыс иаҭаны ииҩыз астатиаҿы дазааҭгылоит абасеиԥш: «… Аҿар роуп еиҳарак уаҟа ҳахьеиқәшәаз ақыҭаҿ иҟоу. Урҭ дрылскаауеит Мезиҭ инхо Быҭәба Гаази. Ихала аԥсышәала аԥхьареи аҩреи иҵеит. Аԥсуа шәҟәқәа дрыԥхьоит. Уи мацара акәым, Аԥсны жәлар рпоет Б.Шьынқәба иҭоурыхтә роман «Ацынҵәарх» данаԥхьа иӡбеит ҭырқәшәала еиҭеигарц. Ихатәгәаԥхарала ароман ахы инаркны аҵыхәтәанӡа иагьеиҭеигеит. Аха убри аамҭаз иаҳаит «Ацынҵәарах» ҭырқәшәала шәҟәны ишҭыҵхьаз. Ианиоу даԥхьеит аиҭага. Аҷкәынцәа изласарҳәаз ала, уи еицәамкәа ауп ишеиҭеигаз Гаази. Абас иҵәахны имоуп еиҭеигаз. Гаази исцәиӡеит, аха
420 421
ишсарҳәаз ала ажәеинраалақәагьы иҩуеит хазы. Ирыԥхьахьоу исарҳәеит ажәеинраалақәа абаҩхатәра шырныԥшуа.» (В. Аԥҳазоу. Ахьышьҭрахь амҩа. (Астатиақәа реизга) Аҟәа – 2004 , ад.79) аҟнытә.
Быҭәба Ҳасан Мыҷа-иԥа Ҭырқәтәыла инхо ижәлантәқәа рдырраз дҵаа-ԥшаауа данашьҭаз иидырқәаз рҟынтәи ирҳәоны иаҳаит, Маниас дшынхоз Чақыр зыхьӡыз Быҭәбак, уи иԥсҭазаара дал-ҵижьҭеи акрааҵуеит, идунеи иԥсахижьҭеи ианеиҵамха 170-ҟа шықәса уеизгьы иҵуеит ҳәа ӡәырҩы идырҵабыргуан Чақыр иӡбахәқәа заҳахьаз. Ҳасан дзызҵаақәаз излаизеиҭарҳәаз ала Быҭәба Чақыр хаҵа цәгьак, алеишәаз уаҩ дызмыхәоз аӡә иакәзаарын. Иара еснагь аиаша дахьашьҭаз, ацәгьара дахьаҿагылаҩыз, ахаҵара анаҭаххагьы дахьфырхаҵаз азы ихҳәааны ашәақәагьы изыркхьазаарын. Аҭырқәцәа ракәзар, Чақыр иӡбахә анраҳалак аҩ иҵалон, насгьы дзакәхаҵаз, аказы уивалар шимуаз бзианы иахьырдыруаз аҟнытә ирҭахы-ирҭахым аԥсуа хаҵа ицәшәаны иаҳаҭыр рымбар ԥсыхәа рымамызт ҳәа еиҭарҳәон, уажәраанӡагьы Чақыр иӡбаху зхамышҭыцыз ӡәырҩы.
Быҭәба Ҳасан иҿцәажәараан иажәа ахыркәшамҭаз иазгәеиҭеит Аԥсны инхо Быҭәаа раасҭа Ҭырқәтәыла инхо еиҳа аихаҵгылара шрымоу, аӡәы ицхраатәхар иаразнак иааибыҳәаны ацхыраара ширҭо, иара убас аӡәи-аӡәи каибамыжькәа ишеихо, арыцҳаибашьара шрылоу ҳәа агәра ҳиргарц иҽазишәеит. Ари игәҽынҵагоуп, иахьа Аԥсны инхо Быҭәаа зегьы ҳзыҳәан.
2004 шықәсазы, Ҭырқәтәыла инхо аԥсуаа рфольклор аизгаразы аекспедициа иалахәыз Ш.Салаҟаиеи, А.Какобеи, З. Џьапуеи аԥшаарақәа анымҩаԥыргоз аԥсуаа еиҳа ирацәаҩны иахьынхоз ақыҭақәа Диузџье, Адаԥазары, Инегиоль ақыҭақәа рыкәша-мы-кәша ишьҭоу ақыҭақәа рҿы Мезиҭ ақыҭан инхоз ажәабажьҳәаҩ Фуаҭ Быҭәбагьы иҿцәажәеит. (Аԥсуаа рфольклор Ҭырқәтәылатәи анҵамҭақәа, «Нарҭаа»  атом. Аҟәа – 2014, ад.37) аҟнытә.
Иара убас 2011 шықәсазы Ҭырқәтәыла инхо аԥсуаа рдиаспора ртрадициатә культура инарҵауланы аҭҵааразы, Нарҭаа ирызку аҳәамҭақәа реизгараз аекспедициа иалахәыз: А. Какобеи, С. Ҭар-ԥҳаи, З. Џьапуеи аҭҵаарақәа анымҩаԥыргоз изҿцәажәаз ажәабжьҳәаҩцәа дреиуан Гаази Быҭәбагьы. (Аԥсуаа рфольклор Ҭырқәтәылантәи анҵамҭақәа, «Нарҭаа»  атом. Аҟәа – 2014, ад. 41) аҟнытә.
Ҭырқәтәыла аҭаҩрақәа анымҩаԥигоз В.Аԥҳазоу истатаиа «Ашәышықәса иақәлоу» аҟны иҩуеит абасеиԥш: « Ҭырқәтәылан, Диузџье ақалақь иадҳәалоуп Ефҭениа ақыҭа. Ари аԥсуаа рацәаҩны иахьынхо ақыҭа дуқәа ируакны иԥхьаӡоуп, 300 -ҭӡы рҟынӡа ыҟоуп. Ақыҭаҿ инхо аижәлантәқәа иреиуоуп: Быҭәаа, Иашаа, Ашәаа, Цыбаа, Аиба, Аншбақәа, Қәԥалаа, Цәындаа, Ҳагәышьаа, Ҳараниаа, Ҟарачаа, Бабал-иԥацәа, Жьиаа, Арӡынаа, Кәаӡаа, Уарданиаа уҳәа егьырҭгьы. (В.Аԥҳазоу. Ахьышьҭрахь амҩа.(Астатиақәа реизга). Аҟәа – 2004, ад.308) аҟнытә.
Быҭәба Ҳасан ижәлантәқәа ахьынхоз аилкаара данашьҭаз Инегиоль ақыҭаҿ Быҭәба Асри иҭаацәеи (зынӡа хҩык) иареи шынхоз еиликааит. Иара убас Гьиунеқьесҭане ақыҭан инхоит: Быҭәба Ерқан (иҭаацәа хҩык), Быҭәба Басра (иҭаацәа хәҩык), Быҭәба Ҭальаҭ (иҭаацәа хҩык), дара зегьы ҳаҭыр зқәу роуп. Инегиоль ақалақьаҿ инхо аԥсуаа рхыԥхьаӡара зынӡа имаҷуп, аха иахьынхозаалакгьы рхыԥша ыҟоуп, ирҳәогьы ҳасаб азыруа аҟынӡа ирызхәыцуеит. Атәымтәылаҿ ишынхогьы аӡәы ихьыԥшны, ишьҭахь игыло, атәымнапы ианԥшыло рҽыҟамҵакәа ԥсуа ҵасла аӷьараҳәа инхоит, инҵуеит, ажәытәаахыс рабацәа ирымаз аламыс, апату, ахымҩаԥгашьа бзиа уҳәа, рыхшара ирыларааӡоит, рхатәы бызшәа рхамыршҭыкәа, насгьы изықәныҟәо убри аԥсуара ауп, атәым милаҭ ирыламӡыкәа иахьа уажәраанӡагьы еиқәырханы иаазгаз.
Ишдыру еиԥш, амҳаџьырра иагаз аԥсуа жәлар Ҭырқәтәыла адагьы иԥсаҟьаны атәымтәылақәа ирылаԥсоуп, иаагозар: Германиа, Ефиопиа, Тунис, Шьамтәыла, Франциа, Англиа, Америка, Испаниа, Грециа уҳәа, рхыԥхьаӡара маҷзаргьы инхоижьҭеи акрааҵуеит. Амҳаџьырра иагаз Быҭәаа ракәзар, еиҳарак иахьынхо ҳәа иаадыруа Ҭырқәтәыла заҵәык ауп, аԥсуаа ахьынхо егьырҭ атәылақәа рҟынгьы инхоит ҳәа рҳәоны ҳмаҳац, Америка Еиду аштатқәа руакаҿ инхоз аӡәызаҵәык иӡбахә ада, уи шеилкаахазгьы абасоуп:
1978 шықәсазы Урыстәылатәи ателехәаԥшрала идырбан ақалақь Ташкент адунеизегьтәи абиологцәа рконгресс мҩаԥысраны
422 423
ишыҟаз. Ари аконгресс аусура далахәын Америка инхоз абиолог, аҵарауаҩ, академик Роберт зыхьӡыз Быҭәбак. Иара ихатәы бызшәа издыруамызт, аха ижәла мырӡкәа, имԥсахкәа ишыҟаз иныҟәигон. Быҭәба Роберт усҟан ихыҵуан 55 -ҟа шықәса, иԥсы ҭаны дыҟазар шьҭа ихыҵуазаарын 91 шықәса.
Ҳәара аҭахума, егьырҭ аԥсуа жәлақәа реиԥш аҭоурых аамҭа хьанҭақәа еихнашаз, Ҭырқәтәылеи Аԥсни инхо Быҭәаа иахьа уажәраанӡагьы еибабо, еиҿцаауа, ашәҟәқәа рыбжьысуа, еиҭанаиааиуа иахьзыҟамлац угәы унамырхьыр ауам, абри азҵаарагьы аԥхьаҟа узызхәыцша акәны иҟоуп. Хыхь ишарбо еиԥш, Аԥсны инхо Быҭәаа ирыздыруам Ҭырқәтәыла инхо рыжәлантәқәа реибаркыра ахьынӡанаӡааӡо зынӡа заҟаҩы ыҟоу, уаҟа ирыԥсҭазаашьоу. Убас даргьы ирыздыруам рабацәа рдац-ԥашә ахьаларсыз, инықәӡаа иахьцаз Аԥсынтәыла иахьа инхо рашьцәа ртәгьы. Иахьа еигәныҩны еибабартә еиԥш, аҭагылазаарақәа аныҟалагьы, рабацәа рыдгьыл ахь нхара иаарц зҭаху рзыҳәан амҩақәа анаат, Аԥсны ахақәиҭтәраз Ҭырқәтәылантәи дааны еибашьыз Низам Быҭәбеи аибашьра ашьҭахь забацәа рыдгьыл ахь нхара иааз Ҳасан Быҭәбеи иахьа рыԥсадгьылаҿ дара ишырҭаху инхоит, инҵуеит, аус руеит.
БЫҬӘБА ИЗЕҬ ФАИҚ-ИԤА ИХЫЛҴШЬҬРАҚӘА
Ҭырқәтәыла инхоз Быҭәба Изеҭ Фаиқ-иԥа зхатә ԥхӡашала инхоз нхаҩын, 85 шықәса анихыҵуаз иԥсҭазаара далҵит. Изеҭ аԥхьа дахьынхоз иаб Фаиқ инхараҿ, амҿы иалхыз аԥсуа ҩны, акәаскьа ҳәа изышьҭоу изгылан, аха 1955 шықәсазы машәырны ианблы, ашьҭахь иҭаацәа иманы нхара диасуеит Сҭампылҟа. Уаҟа ирԥшааз ҩнык иҩналаны анхара иалагоит, насгьы ари аҩны дара ирхатәымызт аҟнытә, есышқәса ахәԥса ахыршәаалар акәын.
Быҭәба Изеҭ иԥшәмаԥҳәыс милаҭла иаҭырқәаз, Шьаази Фидани иареи рыԥсҭазаара еиларҵеит, аха 43-ҟа шықәса анылхыҵуаз даачмазаҩханы лыԥсҭазаара далҵит. Изеҭи Фидани ирхылҵит зхҩык аԥацәа: Быҭәба Ҭуран Изеҭ-иԥа, Быҭәба Қьанан Изеҭ-иԥа, Быҭәба Низам Изеҭ-иԥа.
Аешьцәа иреиҳабыз Быҭәба Ҭуран Аԥсныжәлар рџьынџь-• тәылатә еибашьра ашьҭахь иабацәа рџьынџьдгьылахь дааны, иашьа Низами иареи анхара иалагеит Ԥицунда иахьаҵанакуа Лӡаа ақыҭан. Ҭуран ҩынтә аҭаацәара даланагалахьан, аԥхьатәи иԥҳәыс даҭырқәан, дылхылҵит ԥак: Быҭәба Билианҭ Ҭуран-иԥа.
Ҭуран аԥхьатәи иԥҳәыс 1995 шықәсазы даачмазаҩханы данԥсы ашьҭахь дааигоит аҩбатәи аԥҳәыс, Гәыԥ ақыҭан инхоз Ԥлиа-ԥҳа Ҭина Шьрыф-иԥҳа. Игәаԥхеибашьаны рыԥсҭазаара еиларҵеит, аха ахшара дырхылымҵыкәа ишааиуаз, Быҭәба Ҭуран 75 шықәса дшырҭагылаз иаалырҟьаны иԥсҭазаара далҵит. Анышә дамадоуп иабацәа рыԥсадгьылаҿ, иашьеи иареи анхара иахьалагаз Лӡаа ақыҭан.
Быҭәба Ҭуран аԥхьатәи иԥҳәыс лҟынтәи ихылҵыз иԥазаҵә, 40 шықәса зхыҵуа Быҭәба Билианҭ иахьа Ҭырқәтәыла дынхоит, уаҟа аус иуеит. Аԥхынтәи амшқәа рзы есышықәса иҭаацәеи иареи Аԥсныҟа иааны, иаб иҩны рыԥсы ршьоит, насгьы иабацәа рыԥсадгьыл алабарҭа аниоу шьҭа ари анхара ирӡыр иҭахым. Билианҭ иԥшәмаԥҳәыс даҭырқәоуп, Еқьнур лыхьӡуп (лыжәла еилкаамкәа иаанхеит), дырхылҵит ԥак.
Быҭәба Қьанан Изеҭ-иԥа дынхоит Ҭырқәтәыла Сҭампыл • ақалақьаҿ, 74 шықәса ихыҵуеит, иахьа тәанчара дыҟоуп. Еиҳау аҵара Ҭырқәтәыла далгахьеит, занааҭла анџьныр-ргылаҩуп, Ҭырқәтәыла аргылара дуқәа ахьымҩаԥысуаз акырџьара анџьныр хадас аус иухьеит.
Қьанан иԥшәмаԥҳәыс милаҭла Ҭырқәтәыла инхо аԥсуоуп, Кәарҷиа-ԥҳа Неџьмие Есыф-иԥҳа 70 шықәса лхыҵуеит, илхылҵит ҷкәынки ӡӷабки: Быҭәба Ур Қьанан-иԥа, Быҭә-ԥҳа Севинч Қьа-нан-иԥҳа.
Быҭәба Ур дҭаацәароуп, 40 шықәса ихыҵуеит. Иԥшәмаԥҳәыс милаҭла даҭырқәа ҭыԥҳауп, илхылҵит ҩыџьа аӡӷабцәа:Быҭә-ԥҳа Буқьеҭ Ур-иԥҳа, Быҭә-ԥҳа Дуана Ур-иԥҳа.
424 425
Қьанан иԥҳа Быҭә-ԥҳа Севинч илхыҵуеит 33 шықәса, аус луеит Ҭырқәтәыла аҳәынҭқарратә банк аусзуҩыс. Дҭаацәароуп, абизнес ус иаҿу лхаҵа Улусои Левенҭ шьҭрала даубыхуп, атуризм иазкны ихатәы фирма имоуп, иҭаацәагьы иаргьы иахьа Сҭампыл ақалақьаҿ инхоит. Быҭә-ԥҳа Севинчи иареи ирхылҵит ҩыџьа аубыхԥҳацәа: аеҳәшьцәа – Буқьеҭи Демеҭи.
Быҭәба Низам Изеҭ-иԥа диит Ҭырқәтәылан 1951 шы-• қәсазы, Адаԥазар иахьаҵанакуа Ҳарманҭеԥе ақыҭан. Ашколаҿ ҭырқәшәала аҵара иҵон, далгеит 11 класс, аха еиҳау аҵара аҭалара иҽазымкыкәа ихатә ԥхӡашала аусура далагоит. Ус иаалырҟьаны 1992-1993 шықәсқәа рзы Аԥсныжәлар рџьынџьтәылатә еибашьра аныҟала, иабацәа рыԥсадгьыл ихьчаразы Аԥсныҟа даарц иҽазишәоит, аха уи аамҭаз ус аара мариамызт азы аԥхьатәи амшқәа рзы дманшәаламхакәа дшыҟаз, ашьҭахь рацәак мҵыцкәа иқәманшәалаханы даауеит Гагра ахы ианақәиҭыртә ашьҭахь, 1992 шықәса ноиабр мза азы. Абраҟа иазгәаҭатәуп, Ҭырқәтәыла инхо Быҭәбақәа рахьынтә еибашьра иаазгьы иара аӡәзаҵәык шиаку, дагьеибашьит аиааира амш аҽнынӡа. Аԥхьа деибашьуан Шамил Басаев игәыԥаҿ Гәымсҭатәи афронт ахырхарҭаҿ, ашьҭахь 1993 шықәсазы Гәдоуҭантәи Мрагыларахьтәи афронт ахырхарҭахь ацхыраараз идәықәҵаз адесант дацны Тамшь рыӡхыҵра далахәын. Деибашьхьан Аҭара, Мыркәыла, Тамшь уҳәа, афронт ахырхарҭатә цәаҳәақәа рҟны акырџьара.
Мызқәак рышьҭахь Быҭәба Низам деиҭахынҳәуеит Гәымысҭатәи афронт ахырхарҭахь, далахәын Шьрома аҭырцәра, иара убас аҳҭны-қалақь Аҟәеи ахақәиҭтәра. Аԥсны зегьы инагӡаны ахақәиҭтәраз жәыларыла ԥхьаҟа еихоз иҩызцәа дрылагыланы дагьынаӡоит, Егрытәи аҳәаа аҟынӡа.
Аибашьра анеилга ашьҭахь Быҭәба Низам ишьҭахьҟа Ҭырқә-тәылаҟа дыхнымҳәыкәа, иабацәа рџьынџьдгьылаҿ даагыланы анхара далагоит Ԥицунда иахьаҵанакуа Лӡаа ақыҭан. Аибашьра ашьҭахь рацәак мырҵыкәа (хыхьҟа ишарбо еиԥш), иашьеиҳаб Быҭәба Ҭурангьы Аԥсныҟа дааны, иашьа Низам анхара иҽа-хьазикыз изааигәара Лӡаа ақыҭан дааны анхара иҽазикуеит.
Низам Изеҭ-иԥа аибашьра ашьҭахьоуп аҭаацәара даналала, иԥшәмаԥҳәыс шьҭрала Тҟәарчал ииыз Кәарҷиа-ԥҳа (Лика) Римма Кита-иԥҳаи иареи рыԥсҭазаара еиларҵеит, ирхылҵит ҩыџьа ахшара, ҷкәынаки ӡӷабки: Быҭәба Аиҭаҷ Низам-иԥа, Быҭә-ԥҳа Илона Низам-иԥҳа.
Ахшара аиҳабы Аиҭаҷ Низам-иԥа аҵара иҵон А.Аршба • ихьӡ зху Тҟәарчалтәи абжьаратәи ашкол № 5 аҟны. Ашкол даналга ашьҭахь еиҳау аҵара аҭалара иҽазымкыкәа дцаны аусура далагеит, Ԥицундатәи ахәыҷбаҳча ахылаԥшҩыс, иахьа уажәраанӡагьы уаҟа аус иуеит. Быҭәба Аиҭаҷ иахьа ихыҵуеит 24 шықәса, макьана дҭаацәарамхац.
Низам иԥҳа Быҭә-ԥҳа Илона абжьаратәи ашкол Ԥицунда • даналга ашьҭахь Ҭырқәтәыла дцаны еиҳау аҵара дҭалеит, Боло ақалақьаҿ Изеҭ Болсан ихьӡ зху амедицинатә университетаҿ, макьанагьы аҵара лҵоит, з-тәи акурс аҟны дтәоуп. Илона Низам-иԥҳа илдыруеит 4-бызшәак: ишылҭаху далацәажәоит аԥсшәа, аурысшәа, аҭырқәшәа, англыз бызшәа, илхыҵуеит 19 шықәса.
Быҭәба Изеҭ Фаиқ-иԥа ихылҵыз рахьынтә ( хыхь ишазгәаҭоу еиԥш, руаӡәык Ҭуран иԥсҭазаара далҵхьеит), хҩык аԥацәа рыда аԥҳацәа имамызт. Аибашьра ашьҭахь Аԥсны даагыланы анхара зҽазызкыз Изеҭ иҷкәын аиҵбы Быҭәба Низам аԥхьа аус иуан Афонтәи асасааирҭаҿ, ашьҭахь аусура далагоит аргыларақәа ахьцо аргыларатә маҭәахәқәа ахьыҵәаху ашьҭаҵарҭа ҷаԥшьаҩыс, иахьа уажәраанӡагьы уаҟа аус иуеит. Низам иԥшәмаԥҳәыс Кәарҷиа-ԥҳа Римма џьаргьы аус луам, аҩнытә усқәа дырҿуп, илхыҵуеит 55 шықәса.
Низам Изеҭ-иԥа иҿцәажәара анымҩаԥгаз 2015 шықәса ианар 17 рзы ицәажәара иалагӡаны абасеиԥшгьы азгәеиҭеит: «Сеиҳабацәа рҟынтәи исаҳахьан, ҳабацәа рыԥсадгьыл ишахыргаз, Ҭырқәтәылаҟа иаанагаз зегьы Ҵабал ишҭыҵыз. Абыргцәа ирҳәамҭаны Аԥсны аӡбахә саҳауан, абарагьы сшеилаҳауаз ус иаалырҟьаны исаҳаит ҳаԥ-садгьылаҿ аибашьра ишалагаз. Асеиԥш ансаҳа саагыло сыҟазма, ашәарҭа иҭагылаз сабацәа рыдгьыл ахь саартә амзызқәа анцәырҵ,
426 427
аԥхьатәи амшқәа рзы саартә иуадаҩхазаргьы, ашьҭахь Аԥсны ахьчараз Ҭырқәтәылантәи иаауаз аԥсуаа срыцны саргьы сааит Гагра ахы ианақәиҭыртә ашьҭахь 1992 шықәса ноиабр мза азы. Шьҭа сыԥсадгьылаҿ сыҟоуп, ҳабацәа зхыргаз адгьылаҿ сынхоит, Анцәа иџьшьаны сыжәлантәқәа ахьынхо Аԥсынтәылаҿ саргьы сынхоит, сҭаацәароуп, исыхшазгьы шьҭа ара иҟазароуп. Аԥсныҟа мышкы зны сцап ҳәа сыԥхыӡ иаламшәацыз абар аҵыхәтәан иахьылабҿабахаз, ари сара сзы еиҳау даҽа насыԥк ыҟам.»
Быҭәба Низам иабацәа рҭоурых ҳәа ирҭбааны, инарҵаауланы акгьы издыруам, амала иаб Изеҭ иҳәамҭаны игәалашәо ҳәа иҟоу, Низам иабду Фаиқ дызхылҵышьҭраз Ҷлоутәқәан, уантәи Ҭырқә-тәылаҟа ишагаз ауп иидыруа. Ҵабыргны, Ҷлоунтәи Ҭырқәтәылаҟа иагаз ҳәа ҳара иаадыруа Быҭәба Ҟарабач иашьцәеи ихшареи заҵәык роуп, иҟалап иашаҵәҟьаны зышьҭахьҟа ихынҳәыз Ҟарабач иԥацәа ҩыџьа заҵәык рыда егьырҭ зыхнымҳәкәа Ҭырқәтәыла иаанхаз, мамзаргьы Ҟарабач иашьцәа 7-ҩык ахьыҟаз рахьынтәи, руаӡәык Низам иабацәа урҭ ирхылҵышьҭразаргьы, аха уи ахьынӡаиашоу ашьақәыргылара зуадаҩу ала уажәшьҭа еилкаашьак амамкәа иаанхоит.
Арымарахьтә арыӷьарахь: Кәарҷиа-ԥҳа Римма (Быҭәба Низам иԥҳәыс), Кәарҷиа-ԥҳа Наџьмие (Быҭәба Қьанан иԥҳәыс), аишьцәа Низами Қьанани
Быҭәба Низам ихшареи иареи: Илонеи Аиҭаҷи
428 429
Арымарахьынтәи арыӷьарахь: Еқьнур (Быҭәба Ур иԥҳәыс), Кәарҷиа-ԥҳа Римма, Быҭәба Ур
Быҭәба Низам, Бытәба Биланҭ, раԥхьа дтәоуп зыхьӡ еилкаам Биланҭ ихәыҷы
Быҭәба Ур Қьанан-иԥа иԥҳацәа: Быҭә-ԥҳа Буқьеҭи Дуанеи. Быҭә-ԥҳа Севинч лыԥҳацәа: хылҵышьҭрала иаубыхҭыԥҳацәоу (ирыжәлоу еилкаам) аеҳәшьцәа Буқьеҭи Демеҭи
430 431
ГАЛ АРАИОН ИНХО БЫҬӘАА
Еиуеиԥшым аҭоурыхтә аамҭақәа рзы аполитикатә шьаҭала ҳахәаԥшуазар, ҳџьынџьдгьыл Аԥсынтәыла иааны иқәынхоз ажә-ларшьҭрақәа ирыхҟьаны атәыла иашьагәыҭу ҳмилаҭ ретнос-демо-графиатә арӡҩара иахьынӡаԥырхагоу аҭҵаара, ари еснагь аҵак дуӡӡа змоу акәны иаанхоит.
Кавказтәи ажәларшьҭрақәа мчыла иқәцаны Османтәылатәи Ҭырқәтәылаҟа рахыгара, ажәларқәа ӡәырҩы аӡра амҩахь инанагеит, иҟоуп шьаҭанкыла иарӡқәазгьы. Иара убас, 1864 шықәсазы Аԥсны аҳра ақәгара амҩақәа рзаанартит, Жәыргьыҭи Сенакьи ауездқәа рҟыны инхоз агырқәа хырҵәаны Аԥсныҟа иааганы рнырхара. Урҭ рыдагьы XIX-тәи ашәышқәса анҵәамҭаз Шәантәылантәи арахь иааны Аԥсны иахьаҵанакуаз ашьха дгьылқәа Чҳалҭеи Кәыдри реҩхаақәа рҿы 18 рҟынӡа рхатә қыҭақәа ҟаҵаны анхара иалагеит, убасала еиднакылеит аҵыхәтәан «Аԥсуа Шәантәыла» ҳәа изышьҭалаз.
1886 шықәса иаҵанакуа Галтәи аучастка ҳәа изышьҭаз аҟны қыҭацыԥхьаӡа инхоз ауааԥсыра рхыԥхьаӡара абасала иҟан: аԥсуаа 5766 ҭӡы ыҟан, уааԥсырала 29520-ҩык рхыԥхьаӡара наӡон. Убри аамҭаз уаҟа инхоз агырқәа 163 ҭӡы ыҟан, уааԥсырала 984-ҩык заҵәык ракәын хыԥхьаӡарала иҟаз. ( аҭоурых наукақәа ркандидат Л. И. Ҵәыџьба лусумҭатә монографиа «Етно-демографические процессы в Абхазии в XIX веке». Аҟәа – 2001, ад 140 аҟнытә).
Ишаабо ала 114 шықәса раԥхьа шьҭрала Егырԥсҭа зегьы зымҽхакны инхоз аԥсуаа ракәын, аха нас 1931 шықәсазы Сталини Бериеи маӡала еицәажәаны аԥсуа жәлар ирмазҵаакәа Аԥсынтәыла Қырҭтәыла иахьырԥшны ианыҟарҵа инаркны Гал араионаҿ инхоз агырқәа, ашьҭахь ақырҭуа милаҭ ҳәа зхы иазызҳәаз иааны инхо мацара аҵыхәтәан аԥсуаа раҵкыс акырӡа еиҳахеит, иаԥсуаазгьы ирулакгьы иақырҭуартәит. Убасеиԥш рзыруит Гал араион Барӷьаԥ ақыҭахь ицаны инхаз Быҭәаагьы, урҭгьы ақырҭуа милаҭ ҳәа инҭа-ҩны «Быҭәбаиа» ҳәа рыжәлақәгьы рыԥсахыртә иҟарҵеит. Абасала иагьаԥсыуамкәа иагьақырҭцәамкәа арыцҳара иақәшәаз Быҭәаа (Быҭәбаиақәа) иахьа инхоит Барӷьаԥ ақыҭан ҳабла-ҳаблала рҽеи-хшаны, ҭӡыла иаагозар абасала иҟоуп: Аладатәи Барӷьаԥ 5 ҭӡык, Аҩадатәи Барӷьаԥ-7 ҭӡык, Гәыда Иашҭа (Набакиа) 4-ҭӡык, Гал ақалақьаҿ – 3 ҭӡык. Зынӡа иҟоуп-19 ҭӡы, уааԥсырала иугозар 60-65-ҩык иреиҳам. Абасала аԥсуаа рақырҭуахаратә процессқәа шым-ҩаԥысуаз уажәы араҟа инарҭбааны алацәажәара аҭахым, избанзар уи шыҟалаз аҭоурых ззымдыруа иахьа ԥсуак дыҟам. Ажәакала, анкьа аԥсуа қыҭа Ҵабал инхоз, ашьҭахь Ԥақәашьҟа иаанагаз, аха изларҳәо ала нас уантәи Гал араион Барӷьаԥ ақыҭахь иагаз ҭаацәарақәак ирыздыруамызт мышкы зны «иақырҭуахараны» ишыҟаз. Урҭ Галҟа ианагаз иарбан шықәсоу еилкаам, аха абшьҭрак еиуаз Быҭәба Ҭемраз ҳәа аӡәы ихшареи иареи Галҟа ицаны ианынха, нас уаҟа уааԥсырала еизҳауа ианалага нахыс ԥшьаала дара рышҟагьы иааскьон, аԥсуаа зегьы рзы имыжданы ирзыҟалаз 30 -тәи ашықәс еиқәаҵәақәагьы.
Иахьа Гал араионаҿ инхо Быҭәаа рахьынтә иҟоуп, анкьаӡа зны рабацәақәак Ԥақәашьынтәи Галҟа ицаны ишынхаз здыруа. Усҟан Гал араион зегьы аҟны аԥсуаа ықәыӷӷа ианынхоз акәын, ԥсышәа-мзар шамахамзар даҽа бызшәак уаҳауамызт, аха 1930-тәи ашықәс еиқәаҵәақәа анрыхьӡа, усҟан ажәазаҵәык ианақәдырӡуаз аамҭаз Қарҭынтәи иаарышьҭуаз Сталини Бериеи рмаҵуарқәа рхыԥша иацәыршәаны аԥсуаа рыжәлақәа рыԥсахра иалагеит, абжаҩыкгьы зынӡагьы ирмазҵаакәа рмилаҭра иалхәдаатәны рыжәлақәагьы рхыхны иақырҭуа милаҭушәа иҭарҩуа иалагеит. Аамҭа цацыԥхьаӡа аԥсшәа здыруаз абыргцәа есааира имаҷхон, абиԥара-ҿа ракәзар ианиы нахыс рхатәы бызшәа рмаҳауа рыхшыҩ ырцагәны, аԥсуаа-гьы шьҭрала иақәырҭқәазшәа амилаҭеилыхҩцәа ақырҭуа политика иаҿажьны раԥсуа доуҳа рыладырӡуан, асеиԥш амитә иақәшәаз Гал инхоз Быҭәаа рхала ракәмызт, уи арыцҳара иаҿашәеит уаҟа инхоз аԥсуаа зегьы. Иахьа издырқәоу аӡәык-ҩыџьак рҟынӡы ыҟоуп, аабыкьанӡа зхатәы бызшәа здыруаз рабдуцәа шыҟаз, иаагозар: Быҭәба Авел, Быҭәба Инал, Быҭәба Грышьа, Быҭәба Кәатеи, Быҭәба Ное уҳәа ӡәырҩы, урҭ Очамчыра араионаҿ инхоз Быҭәааи дареи аиҭанаиааира рыбжьан, еснагь ацәгьеи-абзиеи рзеиԥшны рҽаладырхәуан. Иахьатәи абиԥара ракәзар рыбзшәа анырцәыӡ нахыс рмилаҭ доуҳа рылԥсааит,рҭыԥҳацәа ақырҭцәеи агырқәеи ирыццеит, рыҷкәынцәа ракәзар урҭгьы ақырҭцәеи агырқәеи рҭыԥҳацәа ҳәсасы иааргеит, ирыхшазгьы рабацәа рхы здыркылаз
432 433
ақырҭуа милаҭ ирылаӡҩахеит. Урҭ шьҭрала ишаԥсыуаау рдыруазаргьы, насгьы иахьа шьҭа аԥсацәа ҳәа зыҽҭазҩырц зҭахқәоугьы ыҟазаргьы, ҵабыргны ирыхшазгьы аԥсацәахарц иашьҭазар, усҟан рыхшара шыхәыҷқәоу аԥсуа школқәа ирҭаҵаны рхатәы бызшәала ицәажәо изыҟалар, убасала аԥсуа ҵасқәеи ақьабзқәеи анрылааӡаха, убасҟан акәхоит Гал араион инхо Быҭәаа раԥсуахара ахы ахьынтәаркхо.
Аҭоурых аамҭа еибафарақәа ирыхҟьаны зхатәы бызшәа зцәыӡыз рахьынтә иахьа Гал ақалақьаҿ инхақәо абиԥарақәа иреиоуп: Быҭә-баиа Иура Авел-иԥа (1951 ш.), Быҭәбаиа Мзеона Авел-иԥҳа (1948 ш.), Быҭәбаиа Нана Иура-иԥҳа (1981ш.), Быҭәбаиа Натиа Иура-иԥҳа (1982 ш.), Быҭәбаиа Давех Инал-иԥа (1927 ш.), Быҭәбаиа Демур Давех-иԥа (1962 ш.),Быҭәбаиа Гоги Калимон-иԥа (1947 ш.), Быҭәбаиа Лаша Гоги-иԥа, Быҭәбаиа Лали Гоги-иԥҳа (дынхоит Голландиа), Быҭәбаиа Мираб, Быҭәбаиа Мамука Мираб-иԥа, Быҭәбаиа Гигла Грышьа-иԥа (1943ш.), Быҭәбаиа Додо Никифор-иԥҳа, Быҭәбаиа Темур Мурман-иԥа (дынхоит ақыҭа Кохора), Быҭәбаиа Ека Џьамал-иԥҳа (дынхоит ақыҭа Ҵарча), Быҭәбаиа Гурам (дынхоит ақыҭа Приморск).
Хыхь ишазгәаҭоу еиԥш,Быҭәаа раԥхьаӡа ицаны иахьынхаз Барӷьаԥ ақыҭан ауп, иахьа уаҟа инхо рхыԥхьаӡарагьы еиҳа ирацәаҩуп: Быҭәбаиа Реваз Кәатеи-иԥа, Быҭәбаиа Иури Кәатеи-иԥа,Быҭәбаиа Ладо, Быҭәбаиа Даҭо Ладо-иԥа, Быҭәбаиа Гульвер Миро-иԥа, Быҭәбаиа Зураб Миро-иԥа, Быҭәбаиа Оҭар Миро-иԥа,
Хыхьтәи Барӷьаԥ инхақәо: Быҭәбаиа Максим Иван-иԥа, Быҭәбаиа Венед Алықьсандр-иԥа, Быҭәбаиа Џьусҭан Ное-иԥа, Быҭәбаиа Џьамбул Ное-иԥа, Быҭәбаиа Карло Ҭома-иԥа, Быҭәбаиа Леван Карло-иԥа, Быҭәбаиа Лери Карло-иԥа, Быҭәбаиа Лестембер Карло-иԥа, Быҭәбаиа Даҭо Гәыда-иԥа, Быҭәбаиа Натиа Даҭо-иԥҳа, Быҭәбаиа Гамлет Михаил-иԥа, Быҭәбаиа Кристина Гамлет-иԥҳа, Быҭәбаиа Џьумбер Мамиа-иԥа,Быҭәбаиа Ваинуша Џьыга-иԥа, Быҭәбаиа Каха Ваинуш-иԥа, Быҭәбаиа Ҭамаз Шьоҭа-иԥа, Быҭәбаиа Евтех Грышьа-иԥа, Быҭәбаиа Резо Грышьа-иԥа, Быҭәбаиа Сосо Евтех-иԥа,Быҭәбаиа Торникс Евтех-иԥа,Быҭәбаиа Ринель Евтех-иԥа, Быҭәбаиа Мираб Евтех-иԥа, Быҭәбаиа Џьумбер Алықьсандр-иԥа, Быҭәбаиа Лика Ваинуш-иԥҳа, Быҭәбаиа Иван Алықьсандр-иԥа,Быҭәбаиа Милена Иван-иԥҳа.
Урыстәыла инхақәо: Быҭәбаиа Лери Шалери-иԥа (дынхоит Петербург), аеҳәшьцәа Быҭәбаиа Маҟәала Шалери-иԥҳаи Быҭәбаиа Медеа Шалери-иԥҳаи ( аҩыџьагьы нхоит Москва).
Қырҭтәыла инхақәо: Быҭәбаиа Михаил Михаил-иԥа, Быҭәбаиа Цира Михаил-иԥҳа, Быҭәбаиа Дазмер Севаст-иԥа, Быҭәбаиа Фридон Шьоҭа-иԥа, Быҭәбаиа Мака Џьамал-иԥҳа, Быҭәбаиа Пикриа Џьамал-иԥҳа, Быҭәбаиа Софико Даҭо-иԥҳа, Быҭәбаиа Манучар Гидал-иԥа, Быҭәбаиа Николоз Сергеи-иԥа.
Жәыргьыҭ инхақәо: Быҭәбаиа Манана Орест-иԥҳа, Быҭәбаиа Гиа Мамиа-иԥа. (Гал араиони егьырҭ арегионқәеи рҟны инхақәо Быҭәбаиақәа ҳәа абраҟа иарбақәо рыхьӡқәеи рабхьӡқәеи ҩны иаҳзааиҭиит Гал ақалақьаҿ инхо Быҭәбаиа Иура Авел-иԥа).
Шьҭа иааркьаҿӡаны акәзаргьы ҳазааҭгылап, еиҳарак 1930-тәи ашықәсқәа рзы Бериа напхгара зиҭоз ақырҭуатә политика аԥсуаа рзы ишьҭрарӡгаз арыцҳарақәа ацны аҽашцәырнагаз. Асовет мчы ахьӡала Қарҭ еиҵарҟәаҟәоз аус хәымгақәа ирыхҟьаны Аԥсны аҩнуҵҟагьы, зегь раԥхьагьы хықәкыс ирыман аԥсуа милаҭ еилаӡҩаны рақырҭуатәра. Ҿырԥштәыс иаагозар хыхь ишазгәаҭоу еиԥш, Егырԥсҭа ( Гал араион) иахьаҵанакуа XIX-тәи ашәышқәсазы ԥсышәа мацаран иуаҳауаз, агыршәа уиаҟара абӷа азеиҵымхыцкәа иааиуан, уи аамҭаз ақырҭцәа зынӡа имаҷын. Ус ишааиуаз, Қырҭтәыла амраҭашәарахьтәи адгьылқәа рҟынтәи ихырҵәаны Аԥсныҟа (Галҟа) иааганы индырхаз агырқәеи аԥсуааи аиланхара ианалага инаркны ԥшьаала еилаӡҩо рҿаархеит, ԥсы-шәамзар даҽа бызшәак зқәымҩуаз адгьыл аҵыхәтәан агырқәеи ақырҭцәеи ирыдгьылхазшәа аԥсуа бызшәа ԥсыҽханы дара рбызшәа аханы игылт. Еиҵагылоз аԥсуа биԥарақәа убасала рыжәлар рҭоурыхи рмилаҭи есааира иацәыхарахо иалагеит, аам-ҭақәа ԥхьаҟа инаскьцԥхьаӡа аԥсуааи дареи аиуарагьы рыбжьало иалагеит, ишнеи-шнеиуаз рҵасқәа акхеит, хымҩаԥгашьала еиԥшхеит, аҵыхәтәан бызшәак мацарала (гыршәала) еицәажәо иалагеит.
Аԥсҭазаара ӡбаҩыс иамоу аамҭа есааира наҟ инаскьацԥхьаӡа аԥсуаа рыдгьылгьы даргьы рақырҭуатәраз наҟынтәи мчы
ла ихырҵәаны иааргоз агырқәа рбызшәа аҵыхәтәан аԥыжәара шьҭнахын, уаанӡа Гал араион зегьы неимазакны инхоз аԥсуаа ԥшьаала рыбызшәа рҿыхра аҽазнакит. Агырқәа ируацәахаз аԥсацәа зынӡаск ирзааигәамыз абызшәа есааира иалашьцылон, ус ишнеиуаз аҵыхәтәан ирхатәы бызшәахазшәа иара амацарала алацәажәара иалагеит. Абасала зхы иоужьхаз агыршәа Егырԥсҭагьы иаанымгылакәа ашьшьыҳәа Аԥсны агәахьгьы ааскьара иалагеит иԥсыҽқәаз ауаа ԥшьаала иара ашҟа ииаго, издызымкылоз ирҿагыланы инарыгәҭасуа. Иџьоушьартә иҟоугьы, аԥсшәа аасҭа агыршәа еиҳа амчра амазшәа иахьыҟалаз ауп. Агырқәа раасҭа аԥсуаа рацәаҩны ишынхозгьы, аԥсшәа дырҵара рылымшакәа агыршәа шьҭԥааны агыруахара (ақырҭуахара) еиӷьыршьартә аҟынӡа рхы наргеит, уи акәындаз, аҵыхәтәан ҳаргьы ҳақырҭцәоуп ҳәагьы рхы иазырҳәеит. Абасала амрагыларахьала зҿаазхаз атәым бызшәа аҽеиҵнахыцԥхьаӡа, Гал араион иқәынхоз жәларык аԥсуааи Аԥсны агәахьы инхоз аԥсуааи дареи есааира милаҭла еицәыхарахон, реиҭанаиааирақәа кьаҿхон, аамҭақәа ласкьацԥхьаӡа аҵыхәтәан ҩ-милаҭк ракәхазшәа ишьақәгылт.
Аабыкьанӡа Гал араион аҟынтәи абыргцәа зхатәы бызшәа здыруаз хыц-ҩыцқәак нханы иҟан, ишаԥсацәазгьы рдыруан, аха ақырҭуахаратә политика змилаҭтә доуҳа арцагәыз рыхшара шәаԥсацәоуп ҳәа раҳар рымуа аҟынӡа инеихьан, уимоу Аԥсны жәлар рџьынџьтәылатә еибашьра аамҭаз ҳара ҳақырҭцәоуп ҳәа рхы ԥхьаӡаны рашьцәа аԥсуаа ирҿагыланы ирабашьызгьы рацәаҩуп. Ақырҭуахаратә цәқәырԥа иалаҳаит хыхь ишарбо еиԥш, Гал араион Барӷьаԥ ақыҭахь иагаз Быҭәаа рыжәлантәқәагьы,еиҳа ирацәаҩны иахьеиланхо аҭыԥгьы Сабуҭбаиа ҳәа ахьӡыртәит.
Абжьаратәи ашәышықәсақәа рзы Аԥсуа ҳәынҭқарра ду ахаан аԥсуаа рхы иадырхәон Аԥсны анҭыҵ ирымпыҵархалоз адгьылқәа-иштәымдгьылыз узырбоз елементк аҳасабала. Ари иабзоураны ахатәтәратә шьаҭа «са» ахархәара аиоуит агырқәеи ақырҭқәеи рҿы, иаагозар: Сақарҭвело, Самегрело, Сабуҭбаиа уҳәа убас иҵагьы. XVII -тәи ашәышықәсақәа инаркны Аԥсны аҩнуҵҟагьы агырқәа ирыхҟьаны ахатәтәратә ҭыԥхьыӡқәа цәырҵуа иалагеит, ҿырԥштәыс иаагозар: Самырзаҟан (Чачба Мырзаҟан идгьыл, мамзаргьы Мырзаҟан иуаажәлар ахьынхо), Саӷарцкьиа, Саберио (гыршәала иаанаго, ҳара иаҳтәу ақыҭа, аҳабла) уҳәа, убас иҵагьы.
Гал араион инхо аԥсуаа зынӡа иақырҭуахаз ажәлашьҭрақәа иреиуоуп, иаагозар: Чқәан (Чикобава), Ажәанба( Званбаиа), Аимхаа (Емухвари), Ақырҭаа (Акиртава), Базба (Базбаиа), Маан (Марганиа), Агырба (Агырбаиа), Ашәхәаҵаа (Ашхацава), Езыгәба (Езугбаиа), Гәаӡба(Гваӡабиа), Шармаҭ (Шаматава), Чанба (Есава), Қаԥшь (Ковшбаиа), Џьапуа (Џьобава), Абраскьыл (Булискериа), Быҭәба (Буҭбаиа) уҳәа, аԥсуа жәлақәа рацәаны иақырҭуартәит, аҵы-хәтәан ҳаргьы ҳақырҭцәоуп ҳәа ашәҟәы рҽанырҵеит.
Абасала ҳаԥсуа жәлақәа амилаҭтә политикатә сал анрыбжьарҵа нахыс амрагылареи амраҭашәареи инхоз аԥсуаа реиҭанаиааирақәа есааира икьаҿхон, убасала аӡәи-аӡәи еицәыхарахон, аҵыхәтәан изеибамдыруа аҟынӡа инеибагеит. Ԥшьаала иӡуан Егырԥсҭа зегьы ҭырҭәааны иқәынхоз аԥсуаа зхылҵыз рҵасқәа, есааира ирхадыршҭуан раԥсуа культура, еицакуан рхымҩаԥгашьақәа, рылԥсаара иаҿын рхатәы бызшәа. Ирхатәыз ацынхәрас ишьҭыр-каауан даҽа ҟазшьак, даҽа ҵакык, даҽа еицакшьак змаз атәым цәара. Уаҩ изнымкыло аамҭа мыждагьы иара атәы ҟанаҵон, амрагыларатәи аԥсуа жәлар раԥсшәа ырӡны, рмилаҭ мап ацәкны, раԥсуара рыҩнаҭақәа ирдәылцаны рхы здыркылаз рбызшәала ирыхшазгьы даргьы ацәажәара иалагахьан.
1986 шықәсазы аижәлантәқәа Быҭәаа иааибыҳәаны, Ҷлоу ақыҭан Быҭәба Тыкәа иҩнаҭаҿы аиқәшәара анрымаз, Гал араион инхоз ԥыҭҩык Быҭәбаиақәагьы ианраҳа «ҳашьцәа ахьеизо» ҳәа даргьы ааны Быҭәаа реибабара рхы аладархуит, ари раԥхьаӡа акәны ауп Быҭәааи Быҭәбаиақәеи реибабара шыҟалаз. Урҭ рҽеибаркны раара арахьтәи Быҭәаа ргәы иахәагәышьеит, аха иазууазеи абарҭ ауаа ҳаԥсацәоуп ҳәа ԥыҭҩык аҳәара рзымгәаӷьит. Быҭәаа зегьы аԥсацәоуп, рыжәлагьы иаԥсуа жәлацқьоуп, Быҭәбаиа ҳәа ажәла ыҟаӡам ҳәа ирымаркит, аха иуҭаху раҳәала, зегь акоуп дара ирҳәарц рҳәон. Абасала ҳара иаабоит Быҭәбаиа ҳәа зыжәла еицазкыз (ҵабыргны, уи дара рабацәа ирхарамкәа усҟан изҭашәаз ақырҭуа милаҭтә политика зҵаара иднарҟаҵазаргьы, ҳаргьы анкьа ҳаԥсацәан ҳәа аҳәара рзымгәаӷьит), раԥсуаратә доуҳа ақырҭуа политика ишарлашәыз, раԥсуа милаҭтә культура шарӡыз, рхатәы бызшәа шрыцәнарӡыз, убасала ҭаацәаныла атәымуаа ирылаӡҩаны ишыҟалаз, усеиԥш рызнауит егьырҭ аԥсуа жәлақәагьы.
Абасеиԥш милаҭк рырхәашьра иахҟьаны 1992 шықәсанӡа шьаҭас
436 437
иаман аԥсуаа рхыԥхьаӡара аизҳара аанкылара, азқьышықәсақәа ирхаану рҭоурыхи ркультуреи уҳәа, аԥсуаа рмилаҭтә политика еицакны амырӷьацара, убас мацарала маӡа-аргама имҩаԥысуан аԥсуа милаҭ иаанхазгьы адунеи раныхра. Аԥсны жәлар рџьынџьтәылатә еибашьра иднардырызгьы рацәоуп, аха Быҭәбаиақәа реиԥш егьырҭ аԥсуа жәлақәагьы рмилаҭтә хшыҩ зырлашәыз ақырҭуатә идиологиа амчра макьанагьы рхьышьҭрахь изхьамԥшуа иԥахны иакуп, зқьышықәсақәа ирхаану рабацәа рҭоурыхи рмилаҭтә культуреи агәыблра анышьҭырхша анакәхашагьы здырхуада.
Аԥсуа аҟәыӷара игӡам, аха рыцҳарас иҟоу иразцәара атәымуаа рхы ишадырхәо изгәаҭом, игәеиҭозаргьы хьаас икцәом, уи иах-ҟьаны знапахьы дназгарц зҽазызшәо имаӡа ахьиҵидыраауа азоуп имариаӡаны дзимпыҵашәогьы. Ҵабыргны, аԥсуа унаидыххыланы иузыршәаша уаҩым, дыршәаны дшьамхнышсыргылоит ҳәа аӡәы иақәикыргьы ианаижьуам, аха аԥсабара иланааӡаз ақьиацәара ани-ԥырхагахалоугьы рацәоуп, убри ауп ирыхьыз Гал араионаҿ инхо аԥсуа шьҭрақәагьы. Аԥсынтәыла ажәытәӡа аахижьҭегьы аԥсуаа рыла акәын аԥсы злаҭаз, аха хыхь ишарбо еиԥш, 30 -тәи ашықәс еиқәаҵәақәа инарыдаркны аԥсы ахызхуаны ҳәа иҟаз аԥсуа милаҭ рырӡҩара заҵәык шакәыз рдыруан ақырҭуа националистцәа. Абри апроцесс мҩаԥысуан 1992 шықәсанӡа, Аԥсуара аԥсы ахьахырхша ишазықәԥоз мацара аҵыхәтәан рхаҭақәа рхы иазеицәаз ҟарҵеит. Аԥсуа милаҭ зегьы неиԥынкыланы рақырҭуатәра ианамыхәа, ашьҭахь мчыла раныхразы ихацдыркыз аибашьра ахҟьарала рнапала иқәырцеит, анкьа иааганы индырхахьаз рашьцәа, рнапала идырхынҳәит анкьатәи рыԥсадгьыл ашҟа.
Аԥсҭазаараҿ ауаҩы гәыӷрада нхашьа имаӡам, Гал араионаҿ инхо Быҭәбаиақәагьы издыруада мышкызны рхылҵшьҭрақәа рабацәа шаԥсацәаз дырны рмилаҭ иазхьамԥшыр шыҟамло дыруп, аха уи азын иаҭахуп аамҭа азыԥшра, аамҭа ауп агәыӷрагьы зырҵысуа. Агәыӷра змам амилаҭ ԥсуеит рҳәоит, избанзар гәыӷрада аԥсҭазаара зыҟалашам. Ус анакәха ажәытәын еиԥш, Аԥсынтәыла зегьы аџьџьаҳәа ԥсышәала ицәажәо мышкы зны ишԥаҟамлари ҳәа агәрагара ҳацны ҳгәыӷлап, аха уи азын ҳаргьы ҳамԥшыкәа излаҳалшо ала ацхыраара аҳҭалароуп.
Быҭәбаиа (Быҭәба) Иура
Авел-иԥа
Быҭәбаиа (Быҭәба) Венед Алықьсандр-иԥа
Быҭәбаиа (Быҭәба) Максим Иван-иԥа
Быҭәбаиа (Быҭәба) Џьумбер Алықьсандр-иԥа
438 439
Быҭәбаиа (Быҭәба) Ивани иԥҳа Миленеи
Быҭәбаиа (Быҭәба) Гоги Капитон-иԥа
Быҭәбаиа (Быҭәба) Лали Гоги-иԥҳа
Быҭәбаиа (Быҭәба) Натиа Иура-иԥҳа
440 441
АХАТӘЫ БЫЗШӘЕИ АЖӘЛЕИ АНЕИЦӘЫӠ, ИӠУЕИТ АԤСУАРАГЬЫ
Ауаҩытәыҩса изы оума аҵанакуеит раԥхьаӡа ишьаҿа ахьеихигаз иқыҭа, убранитәи ауп иԥсадгьылгьы ахьынтәалаго. Избанзар, дасу иқыҭа алоуп иԥсадгьыл абзиабара ахьизцәырҵуа, дахьиз ишьҭикаауа далагоит ижәлар бзиа изырбаша адоуҳамч. Ҳабацәа дуқәа зааӡаз абри аԥсуара адоуҳамч иабзоураны акәын дасу рабшьҭрақәа мырӡкәа иаазгоз, рыламыс ацқьара, рҵасқәа, рқьабзқәа, рыбызшәа аԥшӡара уҳәа еиқәзырхоз, убасала дасу рыжәлақәа шәшәырак амамкәа биԥарала рхымҩаԥгашьа еиҷаҳауа имҩасуан. Егьырҭ ажәлақәа реиԥш, Быҭәаагьы ахьынхозаалакгьы ашьха ҳауалеи ӡыхь цқьалеи иааӡан, лахьеиқәрак рымамкәа еснагь рлакҭақәа ҭыԥхаауа акәын ауаа ишырԥылоз, насгьы ирфоз-иржәуаз цқьан, рыуаҩреи рыламыси еснагь иҳаракны иркызарц рыцшан. Аԥсуаа рҿы ишаԥу еиԥш, ирҭаауаз асас «узаазеи» ҳәа иазҵаауамызт, ирзымдыруа мҩасҩык днымҩахыҵыргьы, дазусҭаз ихаҭа иҳәаанӡа «Уазусҭада? Иухьӡузеи иужәлоузеи?» ҳәа, рхы иаҭәашьаны иҵаауамызт. Дара рзы ачеџьыка аҟара еиҳаз даҽак рымамызт, иҟарҵоз аҳаҭырқәҵара ҽырбагамкәа рабацәа рҵас иқәныҟәон. Абраҟа иаазгар сҭахуп, Быҭәба Сеилаҳ Шьааб-иԥа лассы-лассы ииҳәалоз иажәаҭынхак: «Аԥсҭазаара уааразаргьы адунеиаҿ иҟоу-Уаҩроуп!» ҳәа. Ишаабо ари иаанаго, ҵакыс иамоу ахҳәаа аҭара аҭахым.
Абасеиԥш ҳабдуцәа идзырҳәозгьы, идзырҟаҵозгьы, доуҳаны ирыдыркылахьаз Аԥсуара акәын. Аԥсуара дара рзы закәанк ирзаҩызан, уи еиламгакәа иахьақәныҟәоз иабзоураны даргьы еиқә-нархон. Анкьаӡа зны абшьҭрак еицатәыз Быҭәаа имаҷҩ-маҷҩны иахьа иахьынхо ақыҭақәа: Аҭара, Ԥақәашь, Ҷлоу, Дәрыԥшь, Ҟәланырхәа уҳәа, рҟынтәи рабшьҭрақәа ажәытә инаркны егьа мыҟәмабарақәа ирықәшәахьазаргьы рхы-рыԥсы мҟьашьыкәа, рыжәла аказы имырԥхашьакәа иахьа уажәраанӡа иааргеит рыуаҩреи, рыламыси, рабацәа рхаҵареи. Анкьа аибабара аныҟаз, аиҭанаиааирақәа анрыбжьаз, аизыгәблра аныҟаз ацәгьеи абзиеи рҿы ҳабацәеи ҳабдуцәеи иԥаимбарцәаны жәҩантә илбаазшәа иӡыш-ӡышӡа ианааикәагылоз, мамзаргьы инеидтәаланы ианеи-цәажәоз реицәажәашьа зеиԥшраз, рхымҩаԥгашьа аԥшӡара заҟа иаҵаз ажәала иузымҳәашала доуҳамчык рхылҵуан. Дара-дара еихӡыӡаауа, ҳаҭыр еиқәҵаны, аӡәи-аӡәи еиҿамԥо еиԥырхагам-хакәа ианеицәажәоз, раԥхьа акы аҳәара уадаҩын, рдоуҳамч иахыл-ҵуаз Аԥсуарагьы иаразнак уҿаԥхьа иаагылон. Иреиҵбацәаз аӡәы ишакәымыз ала ихы мҩаԥигар, иакәымк ааиҿыҵҟьар, иаразнакала гәыбӷан шрырҭоз рдыруан аҟнытә, ианцәажәоз даараӡа рхы раӡаны акәын рыҽшыҟарҵоз.
Дхәыҷымкәа идухахьада! Иахьатәи абиԥарагьы ҳазхаану маҷым, ҳабацәеи ҳабдуцәеи рхы заҟа ҳаҭыр рзақәыз, рхымҩаԥгашьақәа заҟа ацқьара аҵаз ҳгәалашәараҿ иаанханы иҟоуп, амала убарҭқәа ҳара шьҭа ҳхы иаҳзархәар. Жәытәнатә аахыс ҳабацәа ршьа иалаз, рыламыс ишацыз еиԥш, ирҭаауаз асасцәа ишырԥылоз еиԥшҵәҟьа ирԥшӡаны рынаскьагашьагьы иақәшәон, урҭ асасцәагьы даҽазнык аара ргәаԥхартә еиԥш. Убасала рабацәа зықәныҟәоз Аԥсуара иацыз абзиарақәеи аԥшӡарақәеи ракәын рыхшарагьы рыблақәа хыз-туаз, амҩа иаша ианызҵоз, рхатәы бызшәа рцәымӡкәа рыжәлагьы шыцқьаз еицакрак амамкәа еиқәзырхоз.
Ажәытә ҳабацәеи ҳабдуцәеи рхаани иахьатәи аамҭа иахаану абиԥарақәеи еиҿҳарԥшуазар, акыр иахьеицакхаз азы ҩну-ҵҟала иааунырыртә агәҭахәыцрақәа узцәырнагоит. Ҳәарада, абасала ухәыцыртә еиԥш аҭагылазаашьа узҭо, усҟани уажәи ахым-ҩаԥгашьақәа реиԥшымзаара ауп изыхҟьо, избанзар иаразнак игәаумҭар залшом иахьатәи абиԥарақәа ирцәыӡыз ҳабацәа рыԥшӡарақәа шмаҷым. Ажәла ҳаназааҭгыло аамҭаз, Быҭәаа рыжәла уазхьаԥшуазар агәахәара ду узҭаша акәны иҟоуп (Гал араионаҿ инхо аламҵакәа), неҩымсрада хәыҷгьы-дугьы рхатәы бызшәа ахьырдыруа, иахьала машәыршәагьы дыҟам аԥсышәала изымцәажәо аӡәы. Ҳәарада, ари даараӡа иразҟы дуны иуԥхьаӡартә иҟоуп, шьҭа иаанхаз рабацәеи рабдуцәеи рдац-ԥашәқәа ашәы-шықәсақәа ишрыларсу, рыжәла ашьҭамҭа ахьынтәаауа, аамҭа еикәшарақәа рӡыблара иазмырӡкәа еиқәханы ааишьас иаиоуыз
442 443
ахьырдырша ауп изышьҭалаша. Иара убас ирдыруазароуп рыжәла ԥхьаҟатәи алахьынҵа змырӡуа арбану, насгьы уааԥсырала иахьеизҳаша, рыжәла заҟа ҳаҭыр ақәырҵауа, рабацәа рыбызшәа рхамыршҭыкәа рыхшара заҟа ирыларааӡауа заҵәык шакәхо, аринахысгьы еиқәзырхараны иҟоу. Ирдыруазароуп Аԥсуара ахышәара аҵышәара шәашьа шамам еиԥш, ахатәы бызшәагьы аҳәаа шамам, насгьы аԥсуареи абызшәеи рдоуҳамч рылааӡазарц азы иахьа маҷк иаҳцәыуадаҩхаз ҳабацәа рхымҩаԥгшьақәа ҳрықәны-ҟәалароуп. Аԥсны ажурналистцәа Реидгыла аԥсуа бызшәа ац-қьареи аиқәырхареи азы 2010 шықәсазы имҩаԥнагаз аконкурс иҽалархәны Аԥсуареи абызшәеи иааныркыло, мчыс ирымоу иазкны ажурнал «Алашара» аҟны Д.Быҭәба ииҩыз аҿар рзы акырӡа аҵанакуа излаҟоу ала абраҟагьы иарбатәны иҟоуп. Абар уи аҵакы шыҟоу:
ҲХАТӘЫ БЫЗШӘА АЛАХЬЫНҴОУП, ҲМАИЛАҬ
ИР ЛАХЬЫНҴАХО
Ҳабызшәа иахьа ҭагылазаашьас иамоу иазкны сгәаанагарақәа рцәыргара салагар сҭахым, ҳбызшәа иахацәеит, иԥсит, иӡит, ҵыбгароуп иаԥеиԥшу ҳәа ахҳәааҟаҵара. Ҳмилаҭ бызшәа шәарҭа дуӡӡак иааҭагылеит ҳәа алкаа аҟаҵара иашам, избанзар ҳбызшәа аҿахәы аҳәартә иҟоуп, насгьы аиҵагылара иаҿуп ааӡара бзиа змоу, рыбызшәа иазрыцҳамкәа иҟоу аҿар. Ҵабыргны, даҽа ганкахьала ҳахәаԥшуазар, шәарҭарак ыҟам ҳәагьы ҳазҳәом, аха уи азын иаармарианы агәкажьра аҽаҭара аԥсам, амала ҳбызшәа ашәарҭа ишҭагылоу ҳаҵазҳәо азҵаарақәа рырҽеирақәеи ахаҵгылареи аҭахны иҟоуп.
Ижәытәӡатәиу аԥсуа бызшәа иамаз адоуҳәа аӷәӷәара ԥсахрак амаӡамкәа иҿион, еизҳауан, еиҭасуаз аҭоурых аамҭа хҭыс дуқәа ирылҵны ахы еиқәырхо, ишьҭрамырӡганы ҳара ҳҟынӡа иааӡеит. Ажәытәӡа аахыс ҳбызшәа еицәажәагак аҳасабала хархәагас иҟа-зҭгьы, иахьа аҵара аусаҿи, аҭҵаарадыррақәеи, ажурналистикеи, алитературеи, аҭоурыхи аполитикеи уҳәа, убас егьырҭгьы рзы ирҿахәҳәаганы иҟалеит. Аԥсуа бызшәа аниынахыс ишьаҭа-рӷәӷәаганы, ишьаҭамырӡганы, аамҭа цәгьақәа аҽрықәыршәаны, аҽеиҿкаауа ишааиуаз, ус аԥсуа милаҭтә литература аклассикцәа Д. Гәлиа, С. Ҷанба, И.Коӷониа, И. Папасқьыр, М.Лакрба, Ӡ. Дарсалиа, Л. Кәыҵниа, Б. Шьынқәба, Л.Лабахуа, А.Гәогуа, М. Лашәриа уҳәа, ажәа азҟазацәа ирыбзоураны ҳбызшәа еиҳагьы аҽарҭбааит, аҽарԥшӡеит, аҽарыцқьеит, иахьурхалакгьы, иззуклакгьы ахар-хәара аманы, иҭышәантәаланы иҟалеит.
Аԥсуа бызшәа ҳаналацәажәо, усахьа убарц уҭахызар асаркьа уанԥшылар ухаҿсахьа цқьаӡа ишубо еиԥш, ҳбызшәеи ҳареи ҳхаҿсахьа акәны ҳҿаԥхьа иаагылоит, милаҭҵас ҳаибаркны ҳаазго– Аԥсуара. Сара сгәанала аԥхьа Аԥсуара ыҟамкәа абызшәагьы еиқәхашьа амаӡам, аҩбагьы еицымкәа аԥсуа милаҭгьы зыҟалом. Ус анакәха, аԥсуара аԥсуаа милаҭҵас еиқәырханы изку доуҳа-мчуп. Аԥсуара аԥсуаа ҳмилаҭызтәуа, ҳазмырӡуа, егьырҭ ажә-ларқәа ҳазларылукаауа акәны иҟоуп. Ҳмилаҭ рхатәусӡбареи рхатәусбареи итрадициатәу институтк аҳасабала аԥсуара азхьа-ԥшраз қыҭацыԥхьаӡа аижәлантәқәа иҟарҵо ахеилабжьара, ахатә-усӡбра, ахы анычҳара уҳәа шәышықәсала имырӡкәа ҳабацәа иааргаз рыхнапхгараҭара злашьақәыргылоу ретностә қьабз ԥшӡа ақәныҟәара алзыршо акәны иҟоуп. Ус анакәха, аԥсуа милаҭ ҵакырацәалатәи рҭахратә гәазыҳәарақәеи рыгәҭакқәеи ҳәаа-қәызҵо, ԥхьаҟагьы изырԥшуа, аԥсуареи абызшәеи роуп. Еициз ахшара реиԥш аҩбагьы знык еицит ҳәа азуҳәар ҟалоит, ҩ-блакы реиԥш аҩбагьы хеибарҭәаауа иааицрымшәакәа еицнаҵы ауп ҳмилаҭгьы ахьынӡаҟоу. Руак ацруҟьар, мамзаргьы ныҟәгаҩцәас иаҵагылоу агәхьаа анырымк, усҟан илашәхаз ауаҩы ибжамҽамны ишибо еиԥш, ҳмилаҭгьы арбжамҽамуеит, ибжанатәуеит. Абри аҿырԥштәы иҳаилнаркаауеит аԥсуара ԥсыс иахоу абызшәа шакәу, абызшәа гәыс иазҭоу аԥсуара шакәу, убасала, аҩбагьы аԥсуа доуҳа еицырзеиԥшны еицныҟәыргоит, ҳмилаҭ рмилаҭԥсы рхазҵо ауп, аԥхьаҟагьы изырҿио акәны иҟоуп.
444 445
Зегьраԥхьаӡагьы абызшәа еицәажәагоуп ҳәа иԥхьаӡоуп, аха уи адагьы иааннакыло афункциақәа шьардаӡа ирацәоуп, насгьы ажәа ахьыҟоу ахшыҩгьы ыҟазароуп. Ус анакәха, абызшәа зегьы раԥхьаӡагьы милаҭтә хәыцгоуп, аушәақә аҽырҟәышрала акәымкәаны, ҵабыргылатәи иӷәӷәоу азхәыцрақәа рыла ахарана-ԥшрахь узго, иҿыцу адыррақәа рахь уадзыԥхьало акәны бџьарҵас иҟоуп. Аԥсуаа ҳбызшәа заҟа ҳахӡыӡаауа аҟара амчра иамоугьы аилкаашьа ҳақәнаршәоит. Абасала ҳбызшәа ахылаԥшра анаиу, ҳмилаҭ рлахьынҵагьы ӷәӷәахоит, аԥхьаҟа иҟаҵатәугьы иазнархәыцуа иҟанаҵоит.
Абызшәа амилаҭ рзы иааннакыло аҭакԥхықәра иазкны аԥсуа бызшәа аиқәырхаҩ, аԥсуа литература ашьаҭаркыҩ ду Д.И.Гәлиа ибзоурала 1919 шықәсаз март мза 27 рзы раԥхьаӡа иҭыҵыз «Аԥсны» агазеҭ аԥхьажәаҿ аԥсуа жәлар зегьы рахь иҟаиҵаз ааԥхьара гәҽынҵарак аҳасабала иахьагьы иаанханы иҟоуп: «…Ажәларқәа зхатәы аԥхьареи аҩреи змам, урҭ жәлары наӡас рхы рыԥхьаӡом, урҭ намӡа-аамӡоуп, милаҭ бжоуп, мыч рымам, нагӡара рымам, иахьа иҟазаргьы, уаҵәы зхатәы бызшәала аҩреи аԥхьареи здыруа, аҵара змоу ажәларқәа ма хаала, ма мчыла ирыламлар ԥсыхәа рымам, нас рхатәы бызшәа рхашҭны рҵас бзиақәа кажьны, атәымуаа излалауа рбызшәеи рҵаси шьҭырхуеит, убасала урҭ ирылаӡҩахоит, егьшнеиуа ирылаӡуеит».(Д.Гәлиа, иҩымҭақәа реизга. 3-тәи атом, ад.147-148, Аҟәа, 1983)
Ари ахшыҩҵак иҳанаҳәо рацәоуп, насгьы абри азҵаара иахьатәи ҳаамҭазгьы еиҳагьы иҵарымхазар аҽамырԥсыҽыц, макьанагьы ҳҿаԥхьа ашәарҭара шықәгылац иқәгылоуп. Ҵабыргны, аԥсуа бызшәа аиқәырхаразы абызшәаҭҵааҩцәа инарыларкны иахьатәи аҿар рҟынӡа абызшәа аҭагылазаашьа гәыҵхас измоу ӡәырҩы рыбжьқәа ақәдыргахьеит, ргәаанагарақәа агазеҭқәеи ажурналқәеи рдаҟьақәа рҿы акырынтә ицәырганы ирҳәахьеит, телехәаԥшрала хазы иахцәажәахьеит, астол гьежьқәа еиҿыркаахьеит, еиуеиԥшым аилатәарақәа рҟны иақәыӡбахьеит, аҭҵаарадырра-практикатә ҵакы змаз аконференциақәа мҩаԥыргахьеит. Иара убас, Аԥсны аҭҵаарадыррақәа ракадемиеи, Аԥсуаҭҵааратә институти, Аԥсуа ҳәынҭқарратә университети уҳәа аҵарауаа хатәрақәеи, аинтеллигенциеи, астудентцәеи злахәыз аиԥыларақәа зныкымкәаны еиҿыркаахьеит, аха абасала ихацырку ацәажәарақәа ирылдыршахьоума ҳбызшәа алахьынҵа инықәырҵәиааны аиӷьтәра? Иазуҳәар ҟалоит, макьаназ усеиԥш лҵшәа дук алнамыршац ҳәа, џьара акы ҟаҵақәазаргьы уи азхоны ҳәа иҟам. Згәаанагарақәа зҳәахьоугьы иахьа уажәраанӡа аҳауа иалаӡны иҟоуп, ак зыҩхьоугьы ақьаад иазҭынханы ҽырҵысрада иаанхеит.
Сара сҽазыскуам абызшәа аҭагылазаашьа иазкны зыбжьы ақәзыргахьоу дарбанзаалакгьы ирҳәахьоу, ирҩхьоу еиҭацәырганы азааҭгылара, уи зегьы еицырдыруа акоуп иаԥхьахьоу рзы, убри аҟнытә абызшәа еиқәырхашьас иҟаҵатәу ҳәа хаҭала сара исыԥхьаӡо схатә гәаанагарақәа алскаар сҭахәуп. Зегь раԥхьаӡагьы иазгәасҭарц исҭаху, абызшәа ахцәажәарақәа иаахырҟьацәоума ҳәа азуҳәаратәы акырӡа ирацәахеит. Убарҭ ацәажәара мыцхәқәа рыла ҳбызшәа аус адааулоушәа, уи азын акырқәа ҟаҳҵахьошәагьы ҳхы ҳнарбоушәа ҳҟанаҵазшәагьы збоит. Ҵабыргуп, зынӡа ҟаҵа ыҟам ҳәагьы узазҳәом, аха ишахәҭоу ахархәарахь макьана инагам, амч даараӡак изаҳаракымхац, милаҭ бызшәаны иаҳнубаалартә ҳусураҿи ҳцәажәараҿи ианыԥшуам. Ҳазмырццакуа сыздыруам, уи азын иаҳԥырхагоу ҳәагьы акгьы ыҟам, аха шьҭа иаамҭоуижьҭеи акрааҵуеит абызшәа аиқәырхараз акы зҳәахьоу, изыҩхьоу, абызшәа иацхраап ҳәа згәаанагарақәа рыла азгәаҭақәа ҟазҵахьоу, аԥшь-гамҭақәа адгаланы алкаақәа иҟарҵахьоу аԥышәарахь рнагара.
Абызшәа алахьынҵа ушазнеилакгьы ауам. Иахьа даараӡа угәы унархьыртә иҟоуп зхатәы бызшәа иацәхьаҵуа, изаҭәазымшьо рацәаҩхо иахьалагаз, еиҳараӡак абиԥара-ҿа иахьырхадыршҭуа. Убри азоуп ахара ихәыцуа ӡәырҩы ҳмилаҭтә доуҳа ашәарҭа ишааҭагылаз еиԥш рыбжьқәа зақәдыргаз. Уи згәаҵанӡа иназгаз ҟалеит, аха макьаназ абызшәа аԥхьаҟатәи аразҟы ишахәҭоу иӡбам, убри аҟнытә инарҵауланы ҳазхәыцроуп иҟаҵатәу, ишакәхалак ҳәа еиқәырхашьа амам.
Аҳәатәы рацәа зныкҟьарала зегь рҳәара узлахәарҭоузеи акәы-мзар, хыхь ишысҳәахьоу еиԥш, ҳбызшәа иазкны иуҳәаша ажәа
446 447
нҵәара ақәӡам. Абызшәа амҽхак шыҭбаау еиԥш, иара инавагылоит аҩыра аҿиашьа азҵаарагьы. Иззымдыруада аҩыра шьаҭас иамоу абызшәа шакәу, аҩыра цәажәоит излаҩу абызшәала, амала абызшәа аӷәӷәашьоуп иаргьы мчыс ишьҭнахуа. Ус анакәха, аҩыра ауаҩытәаҩса ихшыҩ аартра дуӡӡақәа рахь дадзыԥхьало, аԥхьаҟа ихәыцрақәа рымҩа аазыртуа акәны иҟоуп, амала рыцҳарас иҟоу иахьа уажәраанӡагьы ишақәнаго иҭҵаам, ԥсышәала ицәажәо ажәытәӡатәи аҩырақәа рхыҵхырҭа ахьынтәалаго. Ҵабыргуп, еицырдыруа кавказҭҵааҩ Г. Ф. Турчанинов ажәытәӡатәи аԥсуа быз-шәала дзыԥхьаз Маиҟәаԥтәи ахаҳә, ҳашықәсԥхьаӡара ҟалаанӡа XII-XIII-тәи ашәышқәсақәа рзы иҩыз шаҳаҭра ҟанаҵеит аԥсуаа рхылҵшьҭрақәа рбызшәала ахаҳәқәа шдырцәажәоз, аҩра шырдыруаз. Агәра ганы сыҟоуп, ижәытәӡатәиу ҳҭоурых амаӡақәа ахьы-ҵәаху Бырзентәыла, Италиа, Шьамтәыла, Арабтәыла, Џьам-тәыла, Ҭырқәтәыла, Ермантәыла уҳәа, аԥсуа хылҵышьҭрақәа ахьынхоз акыр тәылақәа рҟны аԥсуаа ҳаӡбахә зҳәо аҩырақәа шырацәоу. Урҭ рыҭҵаара аҽазкра аамҭа ҳааҭагылт, ҳхы ҳацәымаа-шьар уи азын шьҭа алшарақәагьы ыҟоуп.
Дарбан аԥсуазаалакгь абри шьҭа идыруазароуп ҳәа азуҳәаратәы иҟоуп, ауаҩытәҩса ҳауада дышхәарҭам еиԥшҵәҟьа амилаҭгьы рхатәы бызшәа рымамкәа ишзымилаҭымхо, насгьы аԥсуа журналистикеи, алитературеи, аҵарадырреи, аҭҵаарадырреи, акультуреи реизырҳараҿы шьаҭас ирымоу абызшәа инеиԥынкыланы хылаԥшра азырулароуп алахьынҵеи аԥеиԥши знапы иану, бызшәеиқәырхагаҩцәаны иҟоу ашәҟәыҩҩцәа, ажурналистцәа, арҵаҩцәа уҳәа ҳажәлар зегьы. Ахатәы бызшәа аԥсҭазаараҿ иннакыло иазкны афилологиатә наукақәа ркандидат А.Кәарҷелиа ажурнал «Алашара» ианиҵаз астатиаҿы абасала дазааҭгылеит: «Ибеиоу, иҭбаау аԥсуа литературатә бызшәа ашьақәыргыларазы аинтеллигенциа ахаҭарнакцәа ируалу рацәоуп. Ҳацхраап ҳлитературатә бызшәа аҭагылазаашьа, ҳрылацәажәап уи арҿиара, арбеиара, ахархәара, аԥеиԥш уҳәа ирызку азҵаарақәа». Ажурнал («Алашара», № 9, 1967) аҟнытә.
Иахьа ҳажәлар ихьыԥшым аҳәынҭқарраҿ зхы иақәиҭу милаҭны аҿиарамҩахь ҳхы ҳархеит, шьҭа атәым гьамала, атәым цәаҩала ҳҽымааӡакәа ҳхы ҳазхәыцны, ҳшаԥсацәоу дырны аҳәоуеиқәшәара анҳалҳарша имыӡраны иҟоу милаҭк раҳасабала аԥеиԥш бзиа ҳазцаратәы ҳаҟоуп, уи азын анкьа еиԥш, уажәшьҭа иҳацрыхаша ҳәа уаҩ дыҟам. Аԥхьаҟа аԥшра ҳалшозар, ҳхы агәхьаа ҳамазар, ҳмилаҭтә хдырра иаззырҳашала аизҳара аамҭа ҳааҭагылт. Ахаа амцхә уфар, аҵыхәтәан иашоушәагьы уамхабоит ҳәа, зегь рыла иҳауыз ахақәиҭра ҳамырцәацәыкәа, ҳмырӡкәа ҳаазго ҳаԥсуареи, ҳбызшәеи, ҳҵасқәеи, ҳқьабзқәеи шьҭа наҟ ҳнарыгәҭасны атәым ҷыдарақәа ҳрыдҽырбало ҳаналага, усҟан зтәы шьҭаҳхыз рахь ҳаианагоит, убасала ҳмилаҭ ықәӡаар шыҟалоугьы ӡәырҩы иазгәар-ҭахьеит.
Идыруп, зқьышықәсала аԥсуа жәларшьҭрақәа иаԥырҵоз рми-лаҭ-доуҳатә беиарақәеи ртрадициа бзиақәеи шзаанымхо хатәы бызшәада, убри азоуп дасу ибызшәа иԥшьоу акеиԥш изырԥхьаӡо. Ахатәы бызшәа мчыс иамоу азгәеиҭахьан аҭоурыхҭҵааҩ ду, аҵарауаҩ Ш. Инал-иԥа абас еиԥш: «Абызшәа алахьынҵа – амилаҭ иалахьынҵоуп. Абызшәа аныҟамла – изыҟалом амилаҭгьы, – абри шьҭа зегьы еилыркаауеит уҳәаратәы иҟоуп. Амилаҭ культура зегьы ԥашәс, шьаҭас иамоу абызшәа ауп. Уи иагу, иабзоу ажәлар зегьы, еиҳараӡак аинтеллигенциа есааира хылаԥшра азыруазароуп, ахатәы бызшәа арӷәӷәареи афункциақәа рырҭбаареи рзы иқәԥаҩцәазароуп.» (Ш.Инал-иԥа. «Мҩахәасҭала ахрақәа рахь», Аҟәа, 1975, ад. 86-87) ашәҟәы аҟнытә.
Ҳабызшәа афункциақәа рымҽхак иҵегь арҭбааразы анаукатә знеишьақәа рыла аимак-аиҿакқәа, адискуссиақәа хацыркуп, абызшәа гәҭыхас измоу агазеҭқәеи ажурналқәеи рдаҟьақәа рҿы ргәаанагарақәа рҳәахьеит аҵарауаа ӡәырҩы, иахьагьы иаанкылам ацәажәарақәа. Лҵшәақәакгьы ыҟамкәа иҟаларым, аха зегьакоуп ҳбызшәа алшарақәа нагӡаны ианыԥшыртә аҟынӡа макьанагьы амч амам.
Ишдыру еиԥш, абиԥарақәа еснагь ирымазароуп аԥхьаҟа изҿы-ԥшлаша. Рмилаҭ ргәыблра шьҭырхырц азы рбызшәала иааӡатәуп, усҟан ауп рыԥсадгьылгьы абзиабара анышьҭыркаауа. Абри аан ихадароу аҭыԥ ааннакылоит ахатәы бызшәеи аԥсуа ҭоурыхи рдырра,
448 449
уи заҟа рыԥсы иахало аҟара рыԥсадгьылгьы агәбылра днаркуеит, рмилаҭ ԥеиԥшгьы иазнархәыцуа иҟанаҵоит. Изеицәааӡарызеи иахьатәи аҿар рдунеи ҳазааҭгылозар, раԥсуареи рбызшәеи аҭагылазаашьа уацәшәаратәы иҟоуп. Есышықәса рхыԥхьаӡара иазымҳауазар еиҵахом аурыс школқәа ирҭаҵаны, зхатәы бызшәа иацәхҳарҟьо ҳахшара. Абри азҵаара иазкны, аурыс школқәеи аԥсуа школқәеи рҟны аԥсуаа заҟаҩы ҭало аҿырԥштәқәа ааганы, заҟаҩы рбызшәа рҿаҳхуа хаҭала сгәаанагарақәа цәырызгахьан «Ҳаԥсуареи ҳбызшәа алахьынҵеи» (2003 ш., лаҵарамза 29, № 39-40), иара убас « Абызшәа аиқәырхара ихадароу усуп» (2003 ш., жьырныҳәамза 30, № 79-80), агазеҭ «Аԥсны» адаҟьаҿ, убри аҟнытә уи азҵаара аиҭацәыргара ахәҭаны избом. Абасеиԥш ихырҳагам ҳгәазырԥхо ауп шьҭа ҳара ҳзызхәыцша. Ҵабыргны асеиԥш иҟоу азҵаара ду аӡбра иагьымариам, аха аԥсуаа еиҳаны иахьҭоу ашколқәа иаԥсуа школқәаны иҟаҵазҭгьы ахатәы бызшәа аиҭазыхынҳәра иалахьынҵахон, насгьы аԥсуа даныҟам адгьылзаҵә амацара аанханы изхәарҭоузеи. Абри азҵаара азхәыцра арҭароуп Аԥсны аҵара аминистрреи ақалақьқәеи араионқәеи аҵаратә усбарҭақәеи, уи хырҩаа аҭаны иаанхозар змилаҭ доуҳа иацәыӡуа аҿар рхыԥхьаӡара есааира иазҳауеит, абызшәа аҭагылазаашьагьы иахьа ишыҟоу аҵкысгьы ишәарҭахоит. Абри аԥеиԥш азкылымсразы ҳбызшәа аҿиашьеи ахархәареи ахьынӡамоу хылаԥшра ҟарҵалароуп абызшәа алахьынҵа знапы иану зегьы. Уи азын ирҽеитәу, иҵәахтәым, изҿагылатәу, изыцхыраатәу аԥхьа еилырганы иаадыруазароуп. Зегьыҵәҟьа ракәымзаргьы абиԥарақәа рбызшәа аԥеиԥш иазхьаԥшлартә еиԥш, агәбылра еиӷьны ишьҭырхыртә рылааӡараз, аԥсуа ҭаацәарақәа рыҩнаҭақәа аԥсшәа ҩныҩуа иҟарҵароуп. Ҳабла иаҳарбарц ҳҭахызар, еилаҳкаарц ҳҭахызар, иаабаратәы иҟоуп, ҳмилаҭ змырԥшӡо ааҳныԥшыртә иахьа аҿар зхьынҳалаз аурыс бызшәа нагӡаны ирзымҵо, рхатәы бызшәагьы иацәырӡны, агәарабжьара ибжьахаз еиԥш, насгьы аҩ-бызшәакгьы (аԥсуа-аурыс) ихыбжа-ҿыбжаны ианырзыҟала нахыс ауп ҳмилаҭ бызшәагьы ашәарҭара азҵаара цәырҵны ҳҿаԥхьа изаагылаз. Ҵоуп, абызшәа ахархәараз азакәан шьақәырӷәӷәоуп, уи азын Аҳәынҭқарратә программа шьақәыргылоуп, арҿиара иацхрааша аусбарҭақәа аԥҵоуп, аха абысҟак ахылаԥшра шазыҟаҵоугьы, уан уналыгәҭасны анԥса дышьҭухыр иаҩызахеит, макьанагьы ҳбызшәа хьаас иҟамҵа атәым бызшәа ахьынҳалара. Збызшәа зҿыху заԥсуарагьы зылԥсааны иааӡоу аҿар рмилаҭтә хдырра разырхынҳәра азҵаара иахьаҵәҟьа иашаны аӡбра анзалмыршаха, нас иашаҵәҟьаны ҳмилаҭ аӡрахь рхы архара иамҩахоит. Абасала азҵаара ҵарны ианықәгылоу аамҭаз, ҳмилаҭ ҟәышра ҳазырхәыцны ҳахдырра аизҳара ҳнапала аҿаҟәара ҳшаҿу ҳзырдыруа, шьҭрамырӡгас иҳамоу ҳаԥсуареи ҳбызшәеи заҵәык шракәу аӡәгьы изеиҭаҳәара аҭахым ҳәа сазхәыцуеит.
Аԥсуара адоуҳа ахыҵхырҭа ахьынтәалаго, ашьаҭа ахәышҭаара ахьыҟоу аҩнаҭа иааӡаз ауаҩы, дани нахыс заԥсуареи збызшәеи изхатәы доуҳатә ԥсабарахаз заҵәык иоуп иаԥсуахоугьы. Егьыс, егьа ҳҳәаргьы, абызшәа ҳәынҭқарратә бызшәоуп ҳәа амҩа аҳ-ҭазшәа, уи азын азинқәагьы адгаланы жәала ишьҭаҳхит ҳәа акы-мзарак аанагараны иҟам, абызшәа ҳхы ианаҳмырхәа, иарала ҳамхәыцуазар, ҳаламцәажәозар, лшарақәас иамоу аус ахь инаганы ҳаламҩуазар.
Ианакәзаалакгьы ажәлар еснагь изҿыԥшуа, изхьыԥшу аи-ҳабыра роуп. Ус иҟан ажәытәынгьы, изхьыԥшыз аҟәыӷацәа ирыҵарҳәоз, ирабжьыргоз иацныҟәон. Исҳәарц исҭаху, ажәлар зхьыԥшу реиҳабыра рхатәы бызшәа ҳаҭыр шақәырҵо анырбалак, дара ажәлар рзгьы иҿырԥшыгахоит, арҭ ас ҟарҵозар хатәы бызшәала ицәажәалатәызаап ҳәа рхы иазнархәыцуеит. Атәым ҳәынҭқаррақәа рхаҭарнакцәа иахьа Аԥсны иаҭаауа рацәаҩуп, урҭ рацәажәараан рбызшәа здыруа аԥсуа ҭарџьманцәа наҳадыргыланы ҳхатәы бызшәала ҳрацәажәозҭгьы аҳәынҭқарратә хшыҩгьы еиҳа иарԥшӡон. Аԥсуа ҳәынҭқарра аԥызҵарц зҭаху абарҭ ԥсуаа рхатәы бызшәала изымцәажәозеи ҳәа згәы иаанагахьоугьы ыҟазар ҟалоит, избанзар уара ухы заҟа ҳаҭыр узақәҵо акәхоит атәымгьы ҳаҭыр ахьынӡауқәиҵо. Убасала ҳбызшәа аҳаҭыр заҟа иҳараҳкуа аҟара, баагәараҵас ҳзырӷәӷәо аҳәынҭқарратә хшыҩгьы аҿиара мҩа ианылоит, избанзар аҳәынҭқарратә хшыҩ иаӡбраны иҟоу ауп аҳәынҭқарра ахаҭагьы зырӷәӷәо, аҳаҭыр шьҭызхуа, еиқәырхаганы, еизырҳаганы имҩақәызҵо.
450 451
Иахьа даҽа аамҭоуп, ҿыцла ахәыцрақәа анаҭаху ираамҭоуп, аха ажәытәи аҿатәи еиҿҳарԥшуазар ҳмилаҭ рыхдырраҿ рхеиқәырхараз еиҭакра дук ҟалахьеит ҳәа макьанагьы иуҳәаратәы иҟам, абри азхәыцра ахаҭыԥан аԥсыцәгьара зцу агәзыҳәарақәа иахьа еиҳа аԥыжәара ргазшәа убоит. Агәзыҳәарақәагьы еиԥшым, иҟоуп абзиа, иҟоуп ибааԥсугьы. Ауаҩы дызбеиахазеи ҳәа аҽԥныҳәаҟаҵара иашам, аԥсуаа зегьы беиахо ҳазшаз иҟаиҵааит, аха ахы мацара азхәыцра иахҟьаны ицәырнагеит аиҵашьыцрақәа, аиканра, атәамбарақәа, амалрҳараз аԥсыцәгьара, ҳмилаҭ цәаҩа ианымаало аҽхарззалара, убасала ауаа еиҩызшаз аӷарреи абеиареи аамҭакала реиццәырҵра иахҟьаны аказы ихәарҭоу ауаҩы ихымхәара уҳәа, ҳмилаҭ змырӷьацаша, рыԥшӡара иаднамкылаша акырқәа. Еснагь ҳажәлар рхаҿы иҟазароуп ҳазнысхьоу амҩеи аԥхьаҟа иаҳзыԥшуи, уи аилкаараз ҳмилаҭ ҟәышра ԥсыс иахоу Аԥсуара заҵәык шакәугьы аадыруазароуп. Убри азыҳәан акәын, аԥсуа жәлар ирымаз рмилаҭ аԥшӡарақәеи рыдгьыли ирхырҟьаны ирхәаҽырц атәымуаа акырынтә рыҽзазыркхьаз, аха ҳмилаҭ раԥсуара адоуҳа аӷәӷәара иабзоураны, атәымуаа усеиԥш рылымшеит, ҳажәлар раԥсуара еиқәнархеит.
Иазгәасҭар сҭахуп, ҳбызшәа тәым бызшәак еиԥштәны баша цәа-жәагак аҳасабала аҟаҵара иаҳнаҭо шмаҷу, зегь раԥхьагьы иарала ҳанхәыцуа, ҳбаҩхатәра ацәыргараҿ бџьарс ианзыҟамла, ахархәара ҳаназрыцҳаха нас изхәарҭоузеи шьала иҿыху ҳаԥсадгьыли аԥсуа милаҭи. Адагәара акәым еиҳа ишәарҭоу, аҽырдагәара ауп ҳәа ҳажәаԥҟа ишаҳәо еиԥш, ҳазшаз илԥхала иахьа ахақәиҭра ҳауны ҳхы ҳаназаанха, аԥсуаа рҵеицәа изакәазы иҭахаз ҳхашҭызшәа, иахьа ҽырдагәа ҟаҵаны аԥсшәа иаҳнаҭозеи ҳәа ихәыцуа ауаа ахьыҟалаз даараӡа игәыхьуп. Ҳара ҳашьҭахь иҟалалакгьы ҟалааит, иахьа сыӡлагара лагалааит ҳәа ихәыцуа рхаҿы иааргарц рыхәҭоуп, аԥсуаа анзыҟамла аԥсуа ҳәынҭқаррагьы шзыҟамло. Ҳадгьыл аҳақ амчала, ҳашьхақәа рылԥха ҳхылаԥшны, ҳжьырақәеи ҳныхақәеи рдоуҳала ҳмилаҭ ашәарҭа ду иалҵны, абыржәшьҭа ҳаиқәхаҵәҟеит ҳәа анаҳҳәаша аамҭа ҳааҭагылт, аха изыхҟьозаалакгьы макьанагьы ҳхаҿы цқьа иаҳзаамгац аԥсуара азыхынҳәра, ҳхы изакәазы иҳахьчаз ҳхаршҭны ҳаԥсуара ҳазхьамԥшуа, ҳбызшәа атәамбакәа ҳахшара авганы атәым гьамала рааӡара еиҳа еиӷьушәа аабо ҳалагеит. Уи ҳахькылнаго аилкаара ҳалшозар, аҵыхәтәан иҳауа арбану? Иҳауит ԥсуала иааӡам, змилаҭ хдырра лаҟәхаз, заԥсуара зынӡа излыԥсааз, зегь рыла иуашәшәырахаз абиԥара. Ҳмилаҭи ҳҳәынҭқарреи еиқәхарц азы абызшәа зҳәаша аԥхьа иааӡатәуп. Убасала зхы ҳаҭыр ақәызҵо зегь ҳаҭыр иқәырҵоит, аха зхатәы кажьны тәымла ахааӡара иашьҭалаз иаҳаҭыр ахьынӡарбо аҭак аҟаҵара аҭахым, избанзар уи ззеилымкаауа аԥсуак дыҟам.
Аԥсуа милаҭ ркультуреи рыҿиареи рԥеиԥши апроблема иазкыз аҭҵаарадырра-практикатә конференциаҿ акад. Ш.Арсҭаа иажәахәаҿ иазгәеиҭеит абас: « Аԥсуара ҳәа ҳзышьҭоу иаҵанакуа зегьы есииуа ршьа-рда иалалартә иааӡалатәуп. Убри аусаҟны раԥхьаӡа игылоуп ахатәы бызшәа. Ари асаби данинахыс иаҳалароуп, инагӡаны игәникылароуп, хатәы бызшәас ишьҭихроуп. Ари аус аԥара ахшәаара аҭахӡам, ани аби рыхдырра ҳарак ауп иаҭаху. … Ахәыҷы ихатәы бызшәеи ижәлари бзиа ибарц азы, уи ижәлар рдоуҳатә культура рҵас, рқьабз, рҭоурых ишьа-ида иалалартә данинахыс ихатәы бызшәа илымҳа иҭаҩуа дҟаҵатәуп.» ( Аԥсуа милаҭ реиқәхареи рыҿиареи рԥеиԥш. Аҟәа, 2005) ашәҟәы аҟнытә.
Ишдыру еиԥш, жәытәнатә аахысгьы аԥсуа жәлар рхатә-усӡбарақәа, рхатәхеилабжьарақәа рыла ақәӡбрақәа ахьыҟарҵоз жәлар реизарақәа рҟны акәын. Убри аҟнытә ацәажәарақәа рыррацәара аасҭа еиҳа алҵшәа ҟанаҵап ҳәа агәрагара сымоуп, ҳаԥсуареи ҳбызшәеи аиқәырхара иазкны қыҭа-қыҭала, қалақь-цԥхьаӡа, раионцԥхьаӡа аҿар злахәу ажәлар адгаланы азҵаара шьҭыхзар, ажәлар рыхшыҩ иаӡбоз рацәахон ҳәа. Ари азҵаара џьазшьогьы дҟалашт, аха иахьа ҳмилаҭ рзы абри еиҳау даҽа зҵаарак ыҟамзар ҟалап, аԥсуаа ражәа иалоу «хәмар хабаҟә» мышкы зны иҳазнауаанӡа заанаҵ ахаҵгылара ҳҽаназаҳамк. Абыржәнатә абри азҵаара ҳхахьы ианааҳамга, нас аԥхьаҟа ҳмилаҭ рыҟазаара еиҳагьы ишәарҭамхозар аԥеиԥш бзиа иазыхынҳәраны иҟам. Егьыс ахцәажәарақәа мацарала абз иарганы, аҭыӡшәа алхрала абызшәа аҳаҭыр еиҳагьы илаҳарҟәызшәа збоит, избанзар иадҳаӡбало есна
гь еиԥш, есқьынгьы ишылҵшәадоу иаанхоит, уи рбоит аҳаҭыр-мбаҩцәагьы. Инамӡаша ахәыҷы агара дакуам ҳәа, ҳбызшәа атәа-мбара ҳашуаабжанатәуа шаадыруагьы, убри аҿырԥшала ҳмилаҭ реиқәхара ҳшашьҭам зырҵабыргышақәа рацәахеит.
Адунеиаҿ имаҷымкәа иҟалахьеит аублаақәа реиԥш иқәӡаахьоу ажәларқәа, убасала иԥсхьоу абызшәақәа. Ҵабыргуп, жәларык амчымхара ду иаҿаҳаны ианыӡуа ыҟоуп, аха рхалагь рхы дырӡыр алшоит рхы агәхьаа анырымк. Убасеиԥш збызшәеи змилаҭи зцәыӡыз ракәхеит, Сталини Бериеи рхаан аполитикатә мчымхара зыхшыҩ арцагәыз, иахьа Гал араионаҿ инхо аԥсуа хылҵышьҭрақәа. Абас-еиԥш иҟоу аҿырԥштәқәа рыгәхьаамкра ааҳныԥшуа ҳҟалазшәа ҳахьыҟалаз ишәарҭа усуп ҳәа иазхәыцтәуп. Жәларык ыӡыртә иҟазҵо Б. Шьынқәба ироман «Ацынҵәарах» иахьатәи аҿар заԥ-хьагәышьар иднардыруа рацәоуп, аха агәра ганы сыҟоуп иахьа уажәраанӡагьы уи иамыԥхьац шырацәаҩу, иара убас егьырҭ ҳашәҟәыҩҩцәа дуқәа рҩымҭақәагьы налаҵаны. Ҳажәлар рхатәы бызшәала аԥхьара ианаҟәыҵ, убригьы акыҳәа ирыцҳараны инаҳзацлоит, убасала рмилаҭтә хдыррагь рылԥсаара иалагоит, рмилаҭтә фырхаҵарақәа рыцәнарӡуеит, нас ишнеи-шнеиуа ԥхьаҟатәи рԥеиԥш рҽеишьа амамкәа иааха ӷәӷәахоит. Уаары-ҵашьыцртә иҟоуп аерманқәеи, ақырҭқәеи, змилаҭ зымху агырқәеи рхатәы бызшәа ҳаҭыр ақә-ҵаны иара амацарала иахьцәажәо. Избан, ижәытәӡатәиу аԥсуаа ҳаасҭа милҭтә хдыррала урҭ еиҳа иҳаиҳахама? Абызшәа уцәыӡыр ушыҟалаша ҳаҵкыс еиӷьны еилыркаауама?
Амилаҭтә газеҭ абызшәа арҿиаразы хадара ду шыннакылоз здыруаз аԥсуа литература ашьаҭаркҩы Д. Гәлиа иҩызцәагь иаргь рзы усҟантәи аамҭақәа рзы ишшәарҭазгьы ҳбызшәа амҩақәа азаартраз, ахархәарахь анагараз иҟарҵаз аџьабаа иабзоуроуп, иахьанӡа еиқәханы иааиз ҳҩыреи ҳбызшәа аҿиареи. 1921 шықәсазы «Аԥсны ҟаԥшь» ҳәа зыхьӡ ҟалаз агазеҭ акыр шықәса аредакторцәас аус зухьаз М. Лакрба, М. Аҳашба уҳәа ӡәырҩы ҳбызшәа ҳҿыхҩцәа рҿагыланы ишаарыцрыхозгьы, уадаҩрак аҿаԥхьа хыларҟәрак ҟамҵакәа агазеҭ ԥсышәала аҿҿаҳәа ирцәажәо ԥхьаҟа агара иаҿын, аԥсуа милаҭ ирҿахәҳәаганы иаанхарцаз. Аԥсуа жәлар амч еиқәаҵәақәа рҿагыламкәа ианбаанхахьаз, еиҳагьы иуадаҩхеит аԥсуаа рбызшәа рҿыхны рақырҭуатәраз ақырҭуахаратә ԥашәқәа рҳара ианаҿыз. Убри аҿагыларак аҳасабала, 1930 Аԥснызегьтәи аобласттә партиа XII аконференциагьы ааԥхьара ҟанаҵахьан, аԥсуа бызшәа аҿиареи аԥсуа литература аизырҳареи, насгьы амилаҭ культура инагӡаны ахәымшьара иаҿагыланы ақәԥара ӷәӷәа амҩаԥгара шаҭахыз ала.
Ажәакала, уаҳа хырԥашьа змам акәны, иахьа ҳҿаԥхьа иаагылеит, ҳмилаҭ змырӡраны иҟоу, аԥсуа ҳәынҭқарра арҿиаразы имчы ӷәӷәаны иазыҟоу ҳбызшәа зҭаҳаргылаз абжамҽамра иалганы ахархәарахь акылгара. Ишдыру еиԥш, аԥсуа ҳәынҭқарра аҟалара шьаҭас иамоу аԥсуа ҭаацәарақәа роуп, шәышықәсала аԥсуаа иааргаз рмилаҭтә ҟазшьақәа заҟа рхы иаларааӡо аҟара рҳәынҭқаррагьы иаԥсуоу ҳәынҭқарра ӷәӷәахоит. Аха абас азхәыцра аҭараз збызшәа зҿаҳхуа ҳахшара рыхшыҩ азхоума, ҳара ҳнаҩс милаҭҵас рхы еиқә-дырхартә рымч ақәхоума? Абри азҵаараҿ акәзароуп зегь раԥхьагьы ҳхәыцрақәа ахьыҟалаша. Еилкааны иҳамазароуп ҳахшара рми--лаҭтә хдырра агәашәқәа ахьырзаатуа, зегь раԥхьаӡагьы дасу рыҩнаҭақәа рҟны шаку. Ахәыҷы дхәыҷуп, иибо, иаҳауа ауп ишьҭикаауа, аха изҳара ашәымҭаз икәша-мыкәша иибо, иаҳауа арбану ауп аус злоу. Атәымтәылақәа рҟынтәи ихышхыҵәаны ҳара ҳҟынӡа иааӡаз ҳмилаҭ аҟазшьақәа иаднамкыло, измырԥшӡо, иацәтәыму ахымҩаԥгашьақәа ҳахшара зегь рыла ианаднаԥхьала, уи аҭаацәарақәа хырҩаа анарҭа, нас раԥхьаҟа милаҭк раҳасабала зхы иацәыӡуа ракәхоит.
Аԥышәара дуқәа зхысхьоу ҳмилаҭ аамҭа уадаҩрақәа иднарҵа-хьоу рацәоуп, убри аҟнытә ҳахдырра зырҿио, ҳмилаҭны ҳҟазҵо ҳаԥсуареи ишьҭрамырӡганы ҳаазго ҳабызшәеи шракәу ҳхаҳамыр-шҭлароуп. Абарҭ аҩбагьы ҳаманаҵы ҳара ҳиааирақәа зегьы ирымчуп, ишьҭрамырӡгоуп, милаҭ еиқәырхагоуп. Зхыԥхьаӡара маҷу аԥсуаа ҳакәым, миллионҩыла иҟоу аурыс жәларгьы рбызшәа ашәарҭа иҭагылоуп ҳәа ацәажәарақәа дырҵысхьеит. Жәларҵас реизҳара шмаҷхаз, рбызшәа ацқьараз ахылаԥшра шаҭахыз ала
454 455
усҟан Урыстәыла иахагылаз Д. Медведев хаҭала 2010 шықәсазы зныкымкәаны телехәаԥшрала ижәлар ирылеиҳәеит. Шьҭа ҳхы ҳазхәыцып, милаҭ дук асеиԥш аҳәара иалагахьазар, уажәшьҭа ҳара аԥсуаа иаҳҳәараны иҟоу. Аурысқәаҵәҟьа рхы ашәарҭа адырбалазар, ари адунеи амилаҭқәа зегь рзыҳәангьы игәҽынҵагоуп.
Абызшәа азрыцҳара акәӡами изыхҟьо ҳақалақь аҩнуҵҟа иаҳ-ԥыло ԥсышәала аҩырақәа агхақәа рыҭаны, џьара-џьара рҵакы узеилымкаауа, ирхәанчаны иҩу акыдкнаҳалақәа? Абасала абызшәа агәхьаамкра акәӡами, аҿар рхатәы бызшәа атәарымбартә аҟынӡа иназгаз? Араҟа ҳхы злаҳариашаша ҳәа акгьы ҳамам.
Иаӷьцәаны исҳәаргьы сҭахым, аха даҽа ганкахьалагьы мҳәа-шьагь амаӡам, ҳаԥсуа бызшәа аасҭа аурыс бызшәа еиҳа ҳаргәа-ҟуашәа, ҳхы иаҳмырхәаргьы амуашәа, иахьа иҭыҵуа ихьыԥшым агазеҭ рацәа ҳбызшәа иавганы даҽа бызшәак ала иахьдырцәажәо, ари гәахәарак унаҭашам. Сара исҳәом агазеҭ рацәа азнауазеи ҳәа, аха ирныло аиҳарак еиԥшны аки-аки ахьеиқәҿырҭуа, адыррақәа рацәала аԥхьаҩ ирхәыцра ахаҭыԥан арџьарақәа еиҳа аԥыжәара аҭаны иполитикатә газеҭқәаны рыҟаҵара иаҳнаҭо рацәоушәа збо игәы дажьар сҭахым. Аӡә ихан аҵкыс уара уқәацә еиӷьуп ҳәа шырҳәо еиԥш, уара утәы еснагь уара узы иҿахәҳәагоуп. Зегь зчаԥаз аиха адәны икарыжьуан ҳәа, аԥсуа милаҭҵас ҳчаԥаны ҳаазго ҳбызшәа аума иҳаҭәамшьакәа иҳавганы икаҳажьырц, иҳарӡырц иаҳҭаххаз? Насгьы иҟоуп убас еиԥшгьы зҵаарақәак, атәымуаа идырҳатәым ҳаграқәа зҵааратәны иаҳҿазаргыло.
Даараӡа иарԥшӡом, иагьанаалом ҳбызшәа алахьынҵа урыс-шәала ианаҳаӡбо, ҳанахцәажәо. Уи аурыс бызшәа иаҿырԥшны урысшәала дхәыцны ауп дшазнеиуа, уи доуҳала ибом ҳбызшәа иацу аԥшӡарақәа, уи атәым хәыцра ишиҵанаҳәо еиԥш, атәым бызшәа иаҿыбааны ауп алкаақәа шазыҟаиҵо. Ныҳәарыла уца џьықәреила иузырҭәуам ҳәа, абызшәагьы ҳәарыла мацара еиқәырхашьа амам. Аҭоурыхҭҵааҩ, аҵарауаҩ ду, Аԥсны Аԥхьаӡатәи Ахада В. Г. Арӡын-ба телехәаԥшрала ицәажәарақәа руакаҿ иазгәеиҭахьан абасеиԥш: «…Ҳбызшәа анҳарӡ аԥсуаагьы ҳзыҟалом. Иҳамдыруеи аублаа ирыхьхьоу… Аԥсуаа ҳаныҟамла, изыҟалом аԥсуа ҳәынҭқаррагь. Аԥсуара анҳарӡ, ҳбызшәа анаҳцәыӡ, ҳаламыс аныҟамла, ҳҵас-қәеи ҳқьабзқәеи ҳанрызхьамԥш, ҳмилаҭгьы ԥс-уеит. Абри деил-ҳаркаароуп ҳахшара. Ирыҵаҳҳәалароуп ҳмилаҭ еиқәзыр-хараны иҟоу арбанқәоу. Абри азҵаара ахәыҷбаҳчақәеи ашколқәеи рҟны аус зуа арҵаҩцәеи ааӡаҩцәеи ирылшо рацәоуп. Макьана аԥсуара еиқәханы ахьыҟоу ақыҭақәа рҟны ауп, аха ахныҟәгара ҳәа ақалақьқәа рахь ицаз рқыҭақәагьы кармыжьроуп, ԥыҭҩыкгьы хынҳәыроуп. Рабацәа рџьынџь карыжьуама? Аԥсуаа зегьы рхатәы бызшәала ицәажәалароуп, иалаҩлароуп, иарала ихәыцуазароуп, аусгьы аларулароуп…»
Уаӷа амҩа иуҭар мҩада уаанхоит ҳәа шырҳәо еиԥш, ҳадгьыл ззыҳәан еиқәырхоу, гәыӷырҭас иамоу абиԥарақәа атәым бызшәа еиӷьшьаны ианахьынҳала, урҭ ирыхшараны иҟоу рбызшәа еиҳагьы иацәымаџьанахоит, нас урҭ рнаҩстәи абиԥара зынӡа хатәы бызшәада иаанхар ҟалоит. Ииз асаби хьӡы имҭакәа, жәла ихым-ҵакәа иаанрыжьыз диҩызахоит збызшәа зҿыххаз ауаҩы.
Иахьа ҳақалақьқәа рҟны, макьаназ аԥхьагылара змоу, аурыс бызшәа акәны иаанхоит. Ахатәы бызшәа ахархәарахь инагатәуп ҳәа шазыӡбоугьы, усеиԥш Ақәҵарала ишышьҭыхугьы, абри азҵаара азакәан ԥшра аҭаны издызкылаз рхаҭақәа макьана агәхьаамкра ахьаадырԥшуа, ахархәарахь инаганы рхаҭақәа рхы иадмырхәац, иарала ацәажәара иахьаламгац азы ҳбызшәа амҽхак арҭбаараз ҽырҵысрак амоуц. Абри азҵаара деиҳабума деиҵбума зегьы рхаҿы иааганы азҿлымҳара анарымҭа, аӡы иаго аҳәҳәабжь иаҳауам ҳәа, иаҳҳәахьоу, иҳадаҳкылахьоу ҳаназыхнымҳә, нас ҳазлаҳараны иҟоу арыцҳара ду ацәцара уадаҩхоит. Ҳмилаҭ рҿаԥхьа иаагылаз абри апроблема ду уаҵәы-уаҵәашьҭахь ҳәа ахырԥарақәа аанкыланы абыржәнатә, иахьаҵәҟьа ҳаназхьамԥш, нас даҽа ԥыҭрак ашьҭахь ҳамч зқәымхаша атрагедиахь ҳкылнагар алшоит. Убасеиԥш лахьынҵас иаҳмоуразы милаҭҵас ҳаиқәхарц ҳҭахыҵәҟьазар, зегьынџьара иахьала иамуазаргьы, абызшәа ахархәара ахьауа анаплакқәеи аорганизациақәеи инадыркны Аиҳабыра рҟынӡа аусбарҭақәа зегьы аԥсшәахь ииагатәуп. Аӡәы игәы иаанагар ҟалоит, асеиԥш иаразнакала инықәырҵәиааны
456 457
аиасра имариаусума ҳәа, аха аамҭа ҳара иаҳзыԥшым, абызшәа ахархәарахь инамгакәа иҳадаҳкылахьоу Азакәан намыгӡакәа ҳанбанӡаԥшызаауеи? Шьҭа зегьы ирдыруазароуп абызшәа атәам-бара шаднамкыло, иахьынаурҳәы-ааурҳәлакгьы шамуа, ишакәым уазныҟәар иакәымла ишузныҟәо, иахьа ҳаԥсҭазаара зегьы шԥараҳтәуа еиԥш, иаҳцәыӡыр нас аԥара ахҭынҵаны аахәашьа шамам. Зегьы ирдыруазароуп ҳбызшәала ҳцәажәонаҵы, ҳхы иаҳархәонаҵы ҳаԥсы шҭоу, ҳмилаҭ шеиқәхо. Абызшәа азҵаара сшаҿу даҽаџьара сианагар сҭахым, аха амал қамса қьамсажәуп ҳәа, иахьа ателехәаԥшрала иҟаҵо ареклама рацәа уажәы-уажәы игәыԥҵәагаха иныбжьагаланы иаҳдырбо ахаҭыԥан аԥсуара шеиқәырхатәу, ҳбызшәа ишеиҷаҳатәу уҳәа алкаақәа, ааԥхьарақәа, ирхәыцгоу ажәа ҟәыӷақәа цәыргалазар еиҳа иаҳзеиӷьзар? М. Лакырба иновеллақәеи Шь.Ҷкадуа исатиратә ҩымҭақәа ирылхны иқәыргылаз «Чарирама» амацарагь зыԥсоузеи аҿар рзыҳәан. Сара саҿагылаҩым арекламақәа заҳдрбоузеи ҳәа, иахәҭоуп, иҟазааит, аха Аԥсынтәыла рацәак идум, акы аазхәарц зҭаху, излааихәаша имазар ихалагь иԥшаауеит. Аԥсуа жәлар милаҭҵас реиқәырхара иазкны адоц. В.Бигәаа гәҽынҵарак аҳасабала абас еиԥшгьы азгәеиҭахьеит. «Анкьа ҳаныршьуаз, ҳҽыдҳаршьуамызт, иахьа ҳхи ҳареи ҳанеизынха, аԥсуамзар Аԥсны аҳ данамам аамҭазы, аӷа игәырԥса ҟаҳамҵап, ҳҽаҳамшьып. Аҽеиқәырхара ус аҿы мыругас иҟоу абызшәоуп, аҵареи адырреи убрахь инацҵаны.» (Аԥсуа милаҭ реиқәырхареи рҿиареи рԥеиԥш. Аҟәа, 2005, ад. 141) ашәҟәы аҟнытә.
Сара сақәшаҳаҭым Асовет аамҭа иаҳнаҭаз аныррақәа акымзарак иаԥсамызт ҳәа рыхҳәаара, усҟантәи аамҭақәа рзы аԥышәара дуӡӡақәа ирхыжьны, еиҳарак амилаҭ маҷқәа ршьапы иқәзыргылаз акоуп. Иҟоуп иахьагьы ҳазҿыԥшлақәаша маҷымкәа, ажәлар рымҩақәҵареи реидкылареи алзыршоз аидиологиатә усушьақәа жәпакы. Аԥсуа жәлар иахьа рбызшәеи дареи реицәыхарахара алзмыршаша, рмилаҭтә культура разырхәыцра, рхымҩаԥгашьатә ҷыдарақәа, рмилаҭтә хдырра иаззырҳаша, ҳажәлар рыҿиашьа ахьынӡаҳараку адемографиа ахылаԥшра, убасала иӷәӷәоу аԥсуа ҳәынҭқарра аԥҵаразы ацхыраара ду ҟазҵаша, аамҭала акәзаргьы анкьа еиԥш аидиологиатә ҟәшақәа аԥҵазар иалнаршоз маҷмызт ҳәа агәаанагара сымоуп. Уи аусура аанкыланы иахьа иаԥыхзаргьы, иахьатәи ҳаамҭа иақәшәашала ҿыцла аусура иаларгазар, ацәгьа-мыцәгьақәа раԥырҟәҟәааразы, аԥхьаҟа гәыӷырҭас иҟоу аҿаргьы аԥсҭазаара ду иадзыԥхьалаша, рхы деилзыркаашала, иара убас аԥсуара азыхынҳәра уҳәа азырхәыцрақәа рызҭаша ицхырааҩны ҳажәлар зегьы ирзыҟалон. Ишдыру еиԥш, ааҭгыларада аԥсҭазаара аҽыԥсахуа еснагь ԥхьаҟа еихоит, уи зҽақәыршәаны ҿыцла ихәыцуа абиԥарақәа рааӡарагьы хымԥада иаҭахуп. Ихьыԥшым аҳәынҭқарра арӷәӷәаразы аекононмика ашьҭыхра иахьа ихадароу зҵаароуп, економикадагьы ҿиашьа амаӡам, аха аԥхьа рыԥсы ҭаны иҟазароуп ззыҳәан иҟаҵатәу амилаҭгьы.
Аибашьра иаҳнаҭаз ахәрақәа рахьтә макьанагьы зырӷьара амуа рацәоуп, ицәыраагаша аҿырԥштәқәагьы маҷым. Усурҭада инхаз ахныҟәгара иашьҭаланы, ҭаацәаныла Урыстәылаҟа иагазгьы рацәаҩуп. Ҳәарас иаҭахузеи асеиԥш аҭагылазаара ҳмилаҭтә демографиагьы иаԥырхагоуп, ҳбызшәа арҿиараҿгьы ԥхасҭа дууп, атәымдгьылаҿ збызшәа зцәыӡуа абиԥара аррацәар ҟалоит.
Абызшәа апропаганда азыҟаҵаразы ателехәаԥшреи, арадио-дырраҭареи, агазеҭқәеи, ажурналқәеи имчы ӷәӷәаны иҟоуп, рыдагьы ԥсыхәа ҟыӡам. Иара убас, анкьа еиԥш ашәҟәыҩҩцәа араион-қәеи, ақалақьқәеи, ақыҭақәеи рахь иҟарҵалоз аныҟәарақәа, аиԥыларақәа иахьа даараӡа еиҳагьы иаҭахны иҟоуп. Иахьатәи Аԥсны аҿар ирзеилкаауазар, абызшәа арҿиара лахьынҵас иамоу дара роуп. Убри аҟнытә убас ала агәаанагара сымоуп, иахьа иаԥҵоу аҿар рхеидкылақәа реизырҳарала, нас дара рыҩнуҵҟа реиҿцаарақәа амҩа рыҭаны абызшәа алахьынҵа аӡбра рхаҭақәа рыла нап аркызар, ахылаԥшра азурагьы дара ирыдҵазар, еиҳагьы алҵшәақәа шыҟало агәрагара сымоуп. Иаагозар, дара аҿар рыла ақалақьқәа рыҩнуҵҟа хатәы бызшәала рықәлацәа ахьынӡацәажәо, раԥсуара иахьынӡақәныҟәо, рхымҩаԥгашьа ахьынӡаԥшӡоу ашь-клаԥшра, аҵасқәеи ақьабзқәеи рызхьаԥшра, Аԥсуара иазкны ахцәажәарақәа реиҿкаарақәа уҳәа, аҿар рыла аусура аҽазкра иус
458 459
бзиахоит. Збызшәа иазрыцҳахаз ауаҩы, нас ихьыз еилкааны ихы дахьнархәыртә аҟынӡа абызшәа аҳаҭыр ашьҭыхра анҳалымша, усҟан ҳазҿқәоу зегь башахоит, хжьарахоит, аринахысгьы ашәарҭара шамоу иаанхоит, амала абызшәа аҳаҭыр ашьҭыхраз иҟаҵатәу уи даҽа зҵаароуп, уи азын аԥхьа ишьақәыргылатәуп, аҿар злахәу апрогматикатә ҟаҵатәқәа.
Аԥсуаа ианакәзаалакгьы иуаа ҳалалқәан, иқьиақәаны иҟазарц рыцшоуп, аха убри ақьиацәара ахьаҳԥрхагоугьы рацәоуп. Уи иаҳ-заԥнашьуа агәрагара зхы иазырхәахьаз атәымуаагьы рацәаҩын, иахьагьы иҳаҩаӡақәоу ыҟам ҳәагьы ҳазҳәом.
Ҳбызшәа алшарақәа рышьҭыхразы ашколқәа рҟны изхысуа, иахьазын зеиҭагара ауа аԥсшәахь еиҭагатәуп, иара убас анаукатә ҭҵаарақәагьы аԥсышәала ирцәажәатәуп. Сара исҳәом зегь иаԥ-сышәаны мацара иҟалароуп ҳәа, избанзар атәым милаҭгьы ҳмилаҭ рдыруазароуп, аха иахьа аԥсҭазаараҿ адунеизегьтәи апрогресс анеилацәқәырԥо аамҭаз, ҳбызшәа уи ацәқәырԥа иаламӡырцаз зегь рыла ахархәарахь ианнагамха, егьыс алитературеи ажурналистикеи рымацарала еизырҳашьа амамкәа абыржәы ишыҟоу мацара иаанхоит. Иахәҭаны иҟоижьҭеи акрааҵуеит ҳбызшәа ажәа ҿыцқәа ралагалара, насгьы ҳбызшәа злабеиоу ала ажәа ҿыцқәа раԥҵара ҳалымшартә аҟынӡа ҳаҟам, ҵабыргуп уи аџьабаа ацгәышьоуп, аха аџьабаа мбакәангьы имазеины акгьы ҳауӡом, уи аӡәы иҳаиҭарангьы ҳаҟам.
Абызшәа аиқәырхара аҵарауааи, абызшәаҭҵааҩцәеи, аинтеллигенциеи рымацара ируалым, абызшәа аҭагылазаашьа зеи-ԥшроу, аԥхьаҟа разҟыс иаԥеиԥшу уҳәа аҵаҳәарақәа, агәҽын-ҵарақәа роуп иҟарҵо ҳәа акәымзар, ашәарҭа аанкылара рымацара рымч ақәхом. Насгьы абызшәа аиҳаби аиҵби аздырӡом, ҳаҭыр ақәуҵар уарԥшӡоит, иузақәымҵар уарӡуеит. Ус анакәха абызшәа аиқәырхара амилаҭ зегьы ирзеиԥшу зҵаароуп, амала уи ҳажәлар ишрызнагатәу, ишрыҵаҳәатәу, ишазырхәыцтәу, ахы ишықәҵатәу, цхыраарас иҟаҵатәу уи даҽа зҵаароуп, уи зуалу аҵарауаа ракәзароуп. Абызшәа зҳәаша аныҟамла, шьҭа ҳазхәыцып, аԥхьаҟа аҩра иалагараны иҟоу (изыҟалар) рхатәы бызшәа аӷәӷәара зеиԥшрахаша, ҳжурналистикеи ҳлитературатә бызшәеи ацқьахашьа шыҟалаша. Абызшәа аӡраз зегь реиҳа ишәарҭоу ҳәа иԥхьаӡатәуп, хатәгәаԥхаралатәи абызшәа мап ацәкра. Исҳәарц исҭаху, убри ишәарҭоу амҩа ауп иахьатәи аҿар рхатәгәаԥхарала изышьҭрақәлаз, убарҭқәа зыхҟьоугьы ҳарҭ аиҳабацәа ҳауп. Ҳбы-зшәа агәыблра дыркразы аҩны ианындәылҵ нахыс аԥсшәа карҵәаны рлымҳа иҭаҩуазароуп, аусаҿгьы ахархәара шамоу рбозароуп. Убри азын ҳбызшәа цхыраарас иаҭатәу ҳәа иқәсыргылар сҭахуп схатәы гәаанагарақәагьы абас еиԥш:
Аԥсуаа еиҳаны иахьҭоу ашколқәа иаԥсуа школқәаны 1. рыҟаҵара.
Аминистрцәа реилазаара инаркны анаплакқәеи, аоргани-2. зациақәеи русбарақәа иахьауа аԥсуа ҩырахь риагара.
Аҿар рхеилакқәа рҿаԥхьа Аԥсуара азыхынҳәреи абызшәа 3. аиқәырхареи иазкны азҵаара ашьҭыхра, уи иазкны аилатәарақәеи аиԥыларақәеи рымҩаԥгара. Абызшәа аиқәырхараз иреиӷьу агәаанагарақәа рыла аиндаҭларақәа реиҿкаара. Абарҭ азҵаарақәа рыла аҿар ателехәаԥшрахь рцәырҵра. Абарҭқәа зегьы рзы ишьақәыргыланы ирымазароуп рхатәы программа.
Еиҿкаалатәуп ашәҟәыҩҩцәеи аҿари реиԥыларақәа, араион-4. қәеи ақалақьқәеи рахь аныҟәарақәа, алитература абзиабаҩцәа реидкылақәа раԥҵара.
Аиҳабыра инадыркны, аԥсуаа еиҳа иахьырацәаҩу аилатәа-5. рақәа, аизарақәа хатәы бызшәала рымҩаԥгара.
Аԥсны ахы-аҵыхәа зегь Аԥсуара азхьаԥшраз азҵаара 6. ашьҭыхраз хеилакык аԥҵара.
Ҳбызшәа мап ацәаҳкру, мамзаргьы арҿиара ҳҽазаҳкру уҳәа, 7. иамуӡакәаны иҟалозар жәлары зегь рҿаԥхьа абри азҵаара ақәыр-гылара.
Еиҳау аҵараиурҭақәа рҟны аԥсуа бызшәеи алитературеи 8. рфакультетқәа рҟны азанааҭқәа зегь раԥхьа иргылатәуп, аҳаҭыр еиӷьны ишьҭыхтәуп, усҟан ирҭало аԥсуаа рхыԥхьаӡарагьы рацәа-ҩхоит.
Ҳахшара раӷьырак аурыс школқәа рҭаҵара аанкылатәуп.9.
Збызшәа ззымдыруа ҳмилаҭтә зҵаарақәа зыдҳәалоу аусу-10. рҭақәа рахыргылара иацклаԥшлатәуп.
460 461
Ҳбызшәа алахьынҵа ҳмилаҭ ирлахьынҵазар, ҳнапала ҳдоуҳа аԥсы ахаҳхаанӡа абыржәнатә ҳхы ҳахаҵгылар ҳахшара ирзеи-ӷьхоит. Абызшәа аиқәырхара зегь еицаҳзеиԥшзар, ҳажәлар зегьы ирзеиԥшны зныкҟьарала еицыӡбатәуп. Имҳәакәа иузныжьуам, ҳмилаҭ газеҭ «Аԥсны» аҳаҭыр иахьа иахьынӡарбо, иҭыҵуа аԥсуа шәҟәқәа ирлахьынҵо. Изеицәааӡари ҳбызшәа аҿахәҳәаҩыс иамоу ҳгазеҭ заҵә, Анцәа иумҳәан, аҭыҵра иаҟәыҵхьазаргьы ззымдыруа ыҟоуп, абри амацарагьы иаҳнарбоит ҳхы ҳшазыҟоу. Аԥсуаа ҳзы иҿахәҳәаганы иҳамоу ҳгазеҭ заҵә агәхьаа шҳамам арҵабыргуеит, хыԥхьаӡарала заҟа ҭыҵуа ҳбар. Ҵабыргуп, макьанагьы ҳауаажәлар раӷьырак ԥсеивгара дук рмоуц, руалафахәгьы маҷуп, аха аԥхьа аасҭа аԥсеивгарақәа ҟалахьеит. Иахьа шьҭа араионқәа рхадарақәа 150-200 хыԥхьаӡара рҟынӡа агазеҭ ззылмҩаауа ыҟам ҳәа азуҳәаратә иҟоуп. Аҳәаанырцәынтәи амашьынақәа амиллионқәа рыхҭанҵаны раахәара ҳалшозар, аҩны еихачаԥақәа ҳаргылозар, кәапеиашәа ҳаамҭазтәи ҩнымаҭәала иҳарҭәуазар, агазеҭ алҩаара злымшо уаҩ дыҟам ҳәа аҳәара шьҭа иԥхашьаразар ҟалап.
Абызшәа мап ацәкра, ари узыхшаз, узааӡаз уан мап лцәукыр иаҩызоуп. Абызшәа иаҵанакуа аилкаараз зегь раԥхьагьы зыхшыҩ инанаго аҿар азырхәыцлатәуп, иацәхьаҵуа, еилызкаарц зҭахым, шьҭа иаамҭоуп рыдцалара, иацәхьаҵуа рхы деилзыркаашала аԥынгылақәа рзаԥҵалатәуп. Ҳтәыла ауаҩытәыҩса иахьизҳауа, аҵарадырра агьама ахьикуа, ааӡара ахьиоуа, иԥсадгьыл агәбылра ахьышьҭикаауа, имилаҭ рцәаҩа бзиақәа ахьилаҿыхо, ихәыцрақәеи ицәаныррақәеи ахьеизҳауа, иуаҩхараз идоуҳа ахьӡыржәхо, абарҭқәа зегьы рышьаҭақәа ахьеиларсу, Аԥсуара агәаӷьжәла ахьыҟоу аԥсуа ҩнаҭақәа рҟны ауп. Зыҩны аԥсуара дәылызцахьоу аҭаацәарақәа, урҭ рыхшара аԥхьаҟа ишыҟалаша дыруп.
Ианакәзаалакгьы ауаҩы иҭыԥ аасҭа иара деиҳазароуп, иуаҩра аҳаракышьа алоуп дыззыԥсоугьы зларшьо. Аӡәгьы гәыбӷан симҭааит, иахьа џьоук рхатә усқәа мацара ианрышьҭоу аамҭаз, рыхшара рааӡара хьысҳахеит, млак иамыркыкәа реилаҳәареи реилацареи азырханы ихлаԥшыдартәит. Ауаҩы иааӡара иагьакуп-иагьыҩбоуп, аха даԥсуахартә иааӡара, ари ҳмилаҭ хаҿра амырӡра иалахьынҵахоит. Аԥсуаа рыхшара рааӡараҿ еснагь аҷыдарақәа рацәаны ирыман, аха усеиԥш ирымоу ахазынарақәа аамҭеикәшара иахәланарӡхьоугьы аумаҷху. Иахьа аиҵбы дгыланы аиҳабы димыртәо аҟынӡа ҳнеихьазар, усеиԥш ахымҩаԥгара иаҳзаанханы иҟаз аҳаҭырбарагьы арӡра ҳшалагаз ауп иҳаҵанаҳәо.
Хыхь ишазгәасҭахьоу еиԥш, аԥсуа бызшәеи аурыс бызшәеи еиҟараны еивагылазароуп, аҩбагьы ахархәара рымазароуп, аха еснагь аԥхьа игылазароуп ҳзыхшаз ҳбызшәа. Аԥсышәахымкәа қьарс иалоузеи ҳәа ҳҿынаҳхар, зегь раԥхьагьы аԥсуа литературеи ажурналистикеи рхәышҭаарақәа ҿҳарцәаауеит, убасала зынӡа иаагылар ҟалоит аԥсуа ҩырагьы. Абри алахьынҵа ҳазымцаразы адырра бзиа змоу, зхатәы бызшәала еиқәшәоу аԥсуа интеллигенциа реизырҳара, анаукеи, алитературеи, аҟазареи иҵагьы ацхыраара аҭаны рыҿиашьақәа рыҩаӡарақәа шьҭыхлатәуп. Играны ҳзышьцылаз атәамбарақәа ааҳхаршҭны ҳабацәа ашәышқәсақәа ирылганы иахьанӡа иаҳзааргаз ҳаԥсуареи ҳбызшәеи иахьа ҳара ҳхарала ианыӡ, нас аԥхьаҟатәи абиԥарақәа ахааназ иҳанарыжьраны иҟаӡам.
(
Абраҟа иарбоу Д.Быҭәба истатиа аагоуп, 2010 шықәсазы иҭы-ҵыз ажурнал «Алашара» № 6., ад., 123-133) аҟынтәи.
462 463
АҾАРАЦӘА РЗЫ БЖЬГАРАҚӘАК
Даараӡа игәырхьгоуп, ихьаауп, еицәырӡгоуп биԥаралеи ешьаралеи еизааигәоу аижәлантәқәа ирхылҵшьҭроу аҿарацәа изеибамдыруазар, еиҭанеимиааиуазар, еибамбозар, аизыгәыблра рцәыӡхьазар, аха ари аҭагылазаашьаҿ аҿарацәа ирхароу ҳәа акымзарак ыҟам, изхылҵыз ранацәеи рабацәеи аибабара рыцә-маҷызҭгьы. Ус анакәха зегь зхароу аҭаацәа роуп, аишьцәа шәеи-бабала ҳәа ишыхәыҷқәаз ирыҵарымҳәеит, шәыуа-шәҭахыра шәхашәмыршҭын ҳәа рарымҳәеит, зегь шәшеихаҵгылаша ҳәа ҵаҳәарак рырымҭеит, изхылҵыз рхаҭақәа еиҭанаиааиуа, еизы-гәубылуа рыхшара ирымбеит, дара-дара еилабжьо, еицхыраауа, ирыцҳаибашьо, ишьҭибахуа уҳәа, ишыҟалашаз иаззырхәыцша дҟамлеит. Абраҟа еиҭах сазааҭгылар сҭахуп Быҭәба Таииа Шьааб-иԥа лассы-лассы ииҳәалоз ажәа, уи абасеиԥш иҟан: «Дад, иуашьам дызуаҳәшьахом, иуаҳәшьам дызуаҳәшьахом» ҳәа. Арҭ ажәақәа уеизгьы-уеизгьы ҵак дуӡӡак рыҵамшәа убоит, аха цқьа ухаҿы иааганы уазхәыцыр иҳаҵанаҳәо рацәоуп.
Аижәлантәқәа рыбжьара агәыблра рыбжьыԥсаауа рҿынархар, аҿар рзыҳәангьы раԥхьаҟа ирыцҳара дуны ирзыҟалоит, заҟа изеибамбо аҟара еицәтәымуаахоит. Анкьа ҳабацәа ҳаҭыр анеи-қәырҵоз, ианеиххәцуаз, ражәа ишахаҵгылоз, ҳаҭыр шрықәыз ҳәа иаҳгәаларшәаны иаҳҳәо, аиаша ҳҳәозар иахьа усеиԥш шьҭа ҳазлаҽхәаша ҳәа рацәак ҳазнымхеит.
Аиҳабырарахь иаҵанакуа акыр шықәса раԥхьа аижәлантәқәеи аешьарақәеи раамҭазтәи раԥсуаратә ԥышәа ду шаҳаҭра злаҟанаҵо ала, ахеилабжьара ҵасны измаз аҭаацәарақәа, абиԥарашьҭрақәа, аижәлантәқәа иахьа ҳара ҳзы иҿырԥшыгоу акы акәны ахы ҳнардырыртә аамҭа ҳааҭагылт. Аиҳаби аиҵби рҭыԥқәа рдыруа аилибакаареи, аизыӡырҩреи, аиххәыцреи, аицхыраареи, аихаҵгылареи уҳәа, анкьа аԥсуа жәлар ирымаз аҵас бзиақәа еиқәырханы иахьанӡагьы ԥҟарас измоу аижәлантәқәа, аамҭа зегь рыла егьа аҽеиҭанакыргьы еснагь иҟазаауеит, рыжәлагь еиқәхоит, рхаҭақәагьы уааԥсырала еизҳауеит, рышьҭамҭагьы есааира иҿио аҿынанахоит.
Ҵабыргуп, Асовет мчра анхыбгала ашьҭахь аамҭа цәгьак ҳҭанар-гылт, аха аижәлантәқәа биԥаралеи, абшьҭралеи, ешьаралеи рҽеи-дкыланы ишьҭибахуа, изыцхыраатәугьы уара дшутәу, уешьара дшатәу дырны уанивагыла, убасала аӡәи-аӡәи шьҭибахуа изыҟалар, усҟан аижәлантәқәа зегьы рынарха духоит, зегь рыла ихьчахоит, реихаҵгылараз анаԥшыҩцәагьы рхы рыдырныҳәалартә еиԥш, раԥхьаҟа аԥеиԥш бзиа ззыԥшу ракәхоит. Ианакәзаалакгьы ажәла зырԥшӡо ахьӡ ауп, аха ахьӡ бзиа ныҟәызгаша, ахьӡ иаԥсахаша даныҟамла ижәлагь аҳаҭыр лаҟәуеит, ажәла зырԥхашьаз изыҳәан ани диешьоума ҳәа изырҳәоит.
Ауаҩы ихьӡи ижәлеи еидкыланы ирҳәалартә еиԥш еиқәзырхо, ԥсуаҵасла ааӡара зманы зхы зхамшҭуа, зҭыԥ здыруа, аҵмы-ҳәҳәарахра иламкәа еснагь абзиара иашьҭоу, зашьцәа рзы згәы былуа, зџьабаа зыжәлар ирыдызҵо, зыжәлантәқәа ирыхӡыӡаауа, зыԥсы цқьоу, зегь рыла иқьиоу, ҽырҟәыш-ҽыргаӡара злам, аиаша иазықәԥаҩу, акы дсыхәап ҳәа аӡәы имҵақьақьара зхы иаҭәазымшьо, ахьӡи ахьымӡӷи раҳаҭырбара иазхәыцуа, арыцҳашьара злоу, аӡәы ицхыраараз зхы иамеигӡо, ахаҵара ахьаҭахугьы аӷьараҳәа азгылара уҳәа, абарҭ ацәаҩа бзиақәа злаҽны иҟоу аҭагылазаашьақәа егьа иуадаҩхаргьы хаҵаҵас изыдкыланы ԥхьаҟа еихо иоуп, зыхьӡгьы зыжәлагьы еидкыланы ирҳәартә еиԥш зхыԥша ҳаракхо. Абарҭқәа зегь ааидкыланы иуциины иуцшаз ацәаҩатә ҟазшьа бзиақәа дасу рыжәлантәқәа рзынгьы рыжәлар рзыҳәангьы иҳақны ирзыҟалар, усҟан изықәгәыӷтәу, игәрагоу уаҩԥсҵас урыԥхьаӡоит, аҟәыӷара уцшазар абжьгарақәа руҭаларц раԥхьагьы удыргыло иалагоит.
Еиҵагылауа абиԥарақәа абарҭқәа рдыруазароуп, ишысабицәоу аԥсуара рылааӡалатәуп, ишқәыԥшқәоу иашаны ахәыцшьа дырҵа-латәуп, иуаацқьақәаны иааӡалатәуп, насоуп рабиԥара иаԥсаны ианыҟало. Аԥсҭазаараҿ иҟалало аамҭатә ҭагәҭасрақәа ирыхҟьаны аԥсыҽра аҽамадара азымӷьацара иамҩахоит, убри аҟнытә аҿарацәа зегь раԥхьагьы ирдыруазароуп рабацәа рҭоурых, аԥсуа жәлар знысхьоу аиаша мҩа, еиҳаракгьы рыԥсадгьыл ахьаа еилыркаауа изыҟалар, усҟан аԥхьаҟа азыҳәан илабҿабоу гәыӷрахоит аԥсуа жәлар ахааназ ԥсра-ӡра рықәлараны ишзыҟамло ала.
464 465
Жәытәнатә аахыс аижәлантәқәа ибзиараны ирымаз аҟазшьа бзиақәа ҳаҽрықәыршәаны, зда ԥсыхәа ҳамам, иара адагьы хеиқәырхашьак змамкәа иныҟәыргоз рхымҩаԥгашьатә доуҳа ҳадкыланы ҳацәымаашьакәа иҳазныҟәгар ҳара ҳаиҭанаҳәоит, ҳахшарагь арԥшӡоит, нас уи биԥарала ишныҟәгатәу иазнархәыцуа иҟанаҵоит. Ужәлантәқәа рахьынтә уаҩ ԥсадак дыҟазар дуаҩ-маҷшьаны иатәамбара уарԥшӡом, узицхраар, убри ауп абзиара. Амалқамсала ибеиахазгьы уиҵамшьыцын, усеиԥш иҟоу рыцәгьа-рыбзиа уаламцәажәан, избанзар уигьы уара ужәла ауп иныҟәиго, аӷари абеиеи, акаџьбеии ақьиеи ҳәа еилаҳхуа ҳалагар, усҟан ажәла аҳаҭыр ланарҟәуеит.
Уабацәа иныҟәырго ажәла ауп уаргьы иныҟәуго, убри аҟнытә ужәла дырны уахӡыӡаала, ибааԥсны хҳәаак амоуразы уеиҷаҳала, ужәлантәык даамҩахҟьаргьы уигәҭамскәа ацхыраара иҭараз уивагыл, усеиԥш зегьы ирзыҟаҵозар усҟаноуп шәанеибахьчо, шәанеибаҭаххо, агәыблра аншәыбжьало, избанзар ужәлантәқәа раҳаҭыр ауп уаргьы ҳаҭырс иуоуа, уеашьара раҳаҭыр ауп уаргьы уаҳаҭыр шьҭызхуа. Издыруада аижәлантәқәа аизхәыцреи аизыгәблреи рыбжьыԥсаахьазар, усҟан абшьҭрала есааира еицәыхьшәашәахо рҿынархоит, нас даҽа ԥыҭрак ашьҭахь еицәтәымуааханы ахәышҭаара шаҿыцәаауа еиԥш, реизыгәыблра ҿыцәаацԥхьаӡа еицәыхьшәашәахоит, зегь рыла еицәыхаранатәуеит.
Ажәла мыӡырц азыҳәан зегь раԥхьагьы иара ныҟәызгаша уааԥсырала иҿиозароуп, биԥарала еизҳауазароуп, рхаҭақәагьы рыжәла аныҟәгара иаԥсазароуп. Арацәахарагьы акымзарак аанагом дасу иаԥсуара адоуҳәа алԥсаартә аҟынӡа ихы неигахьазар, зегь раасҭагьы ишәарҭахоит иаԥсыуааны иҟазҵо рхатәы бызшәа иацәыхҟьаны атәым цәаҩа иашьҭаҳәакьуа рҿынархар, усҟан раԥсуарагь зыҟалом, аԥсшәа ныҟәызгаша дыҟамкәа рыбызшәа рылаӡаҭуеит. Арҭ аҩбагьы ахьыҟам ажәлагьы иаԥсуа жәланы шьақәгылашьа аиоуӡом, усеиԥш алахьынҵа цәгьа ҳхы ианаҳҭа, анкьа Гал араион инхоз аԥсуаа рхы ишацәыӡыз аиԥшҵәҟьа, дук мырҵыкәа урҭ ирыхьыз ҳахьуеит ҳаргьы. Убри азын ҳахшара еснагь ирыҵаҳҳәалароуп, идеилыркаалатәуп аԥсуаа милаҭны ишьақәзыргылаз рыбзшәа шакәу, ԥсуала иааӡам, зыбызшәагь зцәыӡыз ижәла ишаԥсыуа жәлоу иаанхаргьы иара дышзаԥсыуамхо. Збызшәа уашәшәыразтәыз ихи ихшареи аныгәцареимк, атәымуаа дырҿыԥшны урҭ рхымҩаԥгашьа дана-хьынҳала, усҟан иаб ихәыш-ҭаара ҿирцәааит ауп, ихшарагьы цәала-жьыла ҳаԥсацәоуп рҳәа-ргьы рмилаҭра иаҟәыԥсаауеит, ԥсуарак рыламкәа аԥсуара доуҳа зынӡа ирылԥсаауеит.
Ҵабыргны, аамҭа еснагь ҳара ишаҳҭаху иҳацныҟәом, аҽыԥ-сахрақәа ирыхҟьаны ҳамч зқәымхашагьы ҳҿаԥхьа иаагылоит, аха агәыӷра аныҟоу ҳамч зықәхаша уаҵәахьы иахымгакәа ҳанахаҵгыла ҳазызиааиуа рацәахоит. Убри аҟнытә, ажәла зырԥшӡо, аҳаҭыр шьҭызхуа ахьымӡӷи ауаҩреи шракәу дырны ҳаҟазар, усҟан иӡраны иҟам ҳабацәа рхәышҭаарамцақәагьы. Аԥсуа жәлар рхы ахҭынҵаны ироуз рхатәы ҳәынҭқарра ахьыԥшымреи ахақәиҭреи агәхьаа мкыкәа ҳхы мацара ҳазхәыцны ҳҳәынҭқарра алачара заҵәык граны иҵаҳгар, аԥхьаҟатәи абиԥарақәа рԥеиԥш ҿаҳҟәоит, нас џьара цәынхак ҳамаҵазыршәрыда ҳәа атәымуаа ирхьыԥшуа иалагоит, ҳара иаадыруазароуп убас изыҟаларымашь ҳәа игәыӷуа нырцәынтәи алаԥшқәа шаҳхугьы. Ҳадгьыл аҳақ иацәымшәакәа изнаԥхахьоугьы бзиарак шизалымгац аҭоурых ибзиаҵәҟьаны иарҵабыргхьеит, убри аҟнытә ҳара иаҳуалуп ҳахшара раԥхьаҟа агәҽанызаара рымазарц абарҭқәа рыҵаҳәаны деилыркаара. Избанзар аҭоурых игәҽынҵагаха иаҳнардырхьоу рацәоуп, жәытәнатә аахыс аԥсуаа аԥарда еиқәаҵәақәа шырхаԥаз мацара иааиуаз милаҭын, аха аҵыхәтәан ирыхҳәаны ирзаатыз ахақәиҭреи ахьыԥшымреи лашара ҳауртә иҟазҵазгьы иажәаԥшьаны иаҳҳәоу Аԥсадгьыл аҳақ ауп. Дарбанзаалакгьы дасу ижәлеи иԥсадгьыли рзы иара изыҳәан еиҳау даҽак имаӡам, арҭ аҩбагьы ыҟамкәа амилаҭгьы зыҟалаӡом. Змилаҭ зыԥсахыз иԥсадгьыл иԥсахит, ижәлагь иԥсахит, аҩбагьы заҭәазымшьаз, чарҳәарак аҳасабала зыфеида алызгарц ақәызкыз уи дыԥсуп дызхылҵыз рзыҳәан, дыҟам ижәлар рзыҳәангьы.
Биԥарала еиҵагылараны иҟоу аҿарацәа ааӡалатәуп рыжәлар рыхшыҩ азыӡарҩышьа иақәшәо, ҳабацәа рԥышәақәа рыцырхыраашьа иақәшәаны убасала рымчи рыхшыҩ анырзеибыҭа, усҟан
466 467
ианакәзаалакгьы аԥсҭазаара иқәнаргыло азҵаарақәа рҭакҟаҵара рылшоит, иара убас раԥхьаҟа рхы иазхәыцны аихаҵгаларахь инеибагоит, ирыцҳаибашьаны аӡәи-аӡәи еицхыраартә еиԥш, ишьҭи-бахуа иҟалоит.
Аԥсҭазаараҿ зегь здыруа ҳәа уаҩ дзыҟамлац, аха иудыруа ахәыҷы абзиара заҵәык иазкызар, ухаҭа уаҩышьала уцқьазар, аиаша амацара заҵәык уқәныҟәозар, дарбанзаалакгьы иаҳаҭыр абашьеи ахаҵгылашьеи уашьҭазар, уаԥсуара ухы аԥхьа иургылозар, зегь рзыҳәан бзиарак сзыҟаҵандаз ҳәа уҟазар, убасҟан ауп уаргьы уаҳаҭыр анырбо, угәра ганы зегьы уанрывадыргыло. Заԥсуара ҳаҭыр ззақәу рыхшара рааӡон аԥсуара аҵасқәа рыла, ирыларааӡон итрадициатәыз ахымҩаԥгашьа бзиақәа. Аҭаацәа рҟәыӷара иабзоураны рыхшарагь ԥсуа ҵасла рхы мҩаԥыргон, ари аԥсуаа шәышықәсала иааргоз милаҭтә ҟазшьан. Ишдыру еиԥш, дасу рыҩнаҭақәа рҿоуп рыхшара рмилаҭтә хаҿра агәашәқәа ахьырзаатуа. Убасала ҳмилаҭтә хшыҩ заҟа иҳарбеио аҟара ҳаргьы ҳарԥшӡоит, аха издыруада ҳмилаҭтә хдырра хьысҳахо аҿынанахар, усҟан аҳәынҭқарратә хшыҩгьы ахьысҳарахь инанагоит. Аԥсуаа ҳкәыльтуреи ҳхымҩаԥгашьатә ҷыдарақәеи ԥсыс ирхоу, ҳаԥсуара шьҭрамырӡгас иамоу ҳхатәы бызшәа заҵәык шакәу аӡәгьы изеиҭаҳәара аҭахымкәа иҟазароуп. Заԥсуара иқәныҟәоу, аԥсуара ҩнаханы иахьыҟоу аԥсуа ҩнаҭа иааӡаз, аԥсуара аҵас бзиақәа аханатә аахысгьы зыԥсы иахаз, аԥсуа доуҳа изхатәы ԥсабарахаз заҵәык иоуп даԥсуоуп ҳәа ззуҳәашагьы. Ажәакала, аԥхьа иҟаза-роуп аԥсуара, насоуп абызшәагьы еизҳауа аҿанынахо. Ԥсуала ихьысҳахаз аҭаацәара дааӡазар, мчыла ибызшәа идгәаланы ирҵара акымзарак инаҭо ҳәа иҟаӡам, усала ҳбызшәа афункциақәагьы рырҭбаашьа амаӡам. Ацәыԥхашьара аҟнытә ҳәа ԥсышәала дҟыжә-быжәыргьы, уи тәым бызшәак зҵаз иеиԥш ихатәы бызшәа цәажәага мацараны изыҟалоит, иарала данзымхәыц, иарала данзымҩы, рбаҩхатәра ацәыргараҿы иабацәа рбызшәа бџьарс ианизыҟамла изхәарҭоузеи, иаргьы дызхәарҭоузеи. Ҳахшара еснагь ргәаҿы иҟа-зароуп, аԥсуаа анзыҟамла аԥсуа ҳәынҭқаррагь шзыҟамло. Зхы ҳаҭыр ақәызҵо зегьы ҳаҭыр иқәырҵоит рҳәоит, аха зхатәы кажьны атәым цәаҩа ашьҭыхра иашьҭалаз иаҳаҭыр ахьынӡарбо, дара дахьынӡарымаҵуаҩу аҟынӡа ауп. Ҳабызшәа ҳаҭәамшьакәа, насгьы милаҭҵас ҳаазго ҳҵасқәеи ҳқьабзқәеи ырӡны атәым культура ҳахьынҳалар, усҟан зтәы шьҭаҳхыз рахь ҳаианагоит, нас ҳашнеи-шнеиуа урҭ ҳрылаӡҩахоит, убасала ҳаӡуеит ҳхаҭақәагьы, даҽа ԥыҭрак ашьҭахь зынӡа ианыӡаауеит ҳмилаҭ.
Зқьышықәсала ҳажәлар иаԥырҵоз ҳмилаҭтә доуҳатә беиа-рақәеи, атрадициа бзиақәеи, рхаҭагьы милаҭк раҳасабала рхеи-қәырхара залыршахом хатәы бызшәада. Иахьа ҳабзырӡы змырӡша аамҭа ҳҭагылоуп ҳхы ҳзахәозар, ҳаԥхьаҟа ахара аԥшра ҳалшозар аԥсҭазаараҿ ҳхи ҳахшыҩ еимаданы ҳҟазҵо, аҿиарамҩахь ҳназго ҳабызшәа заҵәык шакәу аадыруазароуп, уи рыҵаҳәалатәуп аби-ԥарақәагьы. Иахьа иззеилымкаауа уаҩ дыҟам ҳхатәы бызшәа хьысҳахо иалагар ҳмилаҭтә хымҩаԥгашьақәагьы рыҽшеиҭаркуа, нас уи алахьынҵа аԥхьаҟа знапы иакыша абиԥарақәа агәхьаа рымкыр, иарала ацәажәара раҭәарымшьар, иатәарымбар, атәым-бызшәа ирхатәы бызшәахазшәа ишьҭырхыр, нас мышкы зны ҳмилаҭ ахькылнагаша еилкаауп.
Аԥсуаа рыбызшәа рҿысхуеит ҳәа аӡәы иаақәикыр руамызт, аршәарагьы рнааломызт, нас абысҟак алшара бзиақәа иахьа ҳнапы ианаку аамҭаз, акәты ашьыга ашьаԥхыц иҵнахуеит ҳәа, аԥсуахара ҳаназыхнымҳә ҳхала ҳхы ҭаҳархеит ауп. Ҳаԥхьаҟа маҷк инахараны ҳзыԥшуазар ҳаиқәзырхаша ыҟоуп, уи ҳмилаҭтә хдырра аҳаракышьа, ҳкультура аизҳашьа, ҳҵас, ҳқьабз, ҳхымҩаԥгашьа уҳәа роуп, насгьы урҭқәа ҳцәара иаланаҵы егьырҭ амилаҭқәа ахааназгьы ҳрылаҩашьараны ҳаҟаӡам, аха атәымуаа рхымҩаԥгашьа ҳадҽырбало ҳҿынаҳхар иҳажьрацәарам ҳрылаӡҩахар ҟалоит. Ааҭгылара ззымдырӡо аԥсҭазаара ԥхьаҟа ицацԥхьаӡа аамҭагьы аҽаԥсахуеит, убри аамҭаз хымԥада иҟазароуп аамҭақәа рыҽры-қәыршәаны ҿыцла ихәыцуа абиԥарақәагьы.
Ажәытәын аҵарадырра аныҟамызгьы аԥсуа жәлар инеилагыланы ирыгыз-ирыбзаз еибырҳәон, ирзеиԥшыз аус иалацәажәон, ишырзеиӷьхаша еицырӡбон. Усеиԥш ирзеиԥшны иахьреизарҭаз акәны иахьа уажәраанӡагьы иаанханы иҟоуп Лыхнашҭеи Мықә
468 469
ашҭеи, уаҟа акәын аԥсуа жәлар ианакәзаалакгьы рлахьынҵа ахьыр-ӡбоз. Ус иҟан ажәытәӡа аахижьҭегьы, абжеиҳан убарҭ ашҭақәа рҟынтәи ишиашаз еибашьра ианцалозгьы рацәан. Ажәытәӡа аахижьҭеи инаркны иахьанӡа аԥсуа жәлар иааргаз рмилаҭтә ҷыдарақәа ируаку акуны иҟоуп хыхь ишарбо еиԥш, ахеилабжьараз аижәлантәқәа реиԥылара, ари иахьагьы ибзиоу традицианы иахәаԥшуеит. Есышықәса, мамзаргьы ҩба-хԥа шықәса рахь знык аижәлантәқәа (аешьара) реиқәшәаратә традициа зцәыӡхьоугьы ыҟоуп, аха иҟоуп иахьанӡагьы еиқәырханы иаазго.
Ишдыру еиԥш, аешьара реиқәшәара ҵакыс иамоуп аижәлантә-қәа реизыгәблра амырӡра, аицхыраара, аихаҵгылара, аидгылара, аҿар рылабжьара уҳәа, ахеиқәырхараз азҵаарақәа еицырӡбарц алацәажәара. Ҳәара аҭахума, аешьара (аижәлантәқәа) рахьынтә иҽеимкәа зхы мҩаԥызго аӡәы дрылашәазар, иаразнакала иқәӡбны амҩа иаша ианҵаразы аешьара рзы иараҟара иахьа ихааӡагоу аҽак узымԥшаауа акәны иҟоуп. Асеиԥш аиԥыларақәа лассы-лассы реиҿкаара аижәлантәқәа рзы ишьҭрамырӡгоуп, еизырҳагоуп, изырҿиауа акәны иҟоуп, аԥхьаҟа азынгьы аԥеиԥш лаша азцаразы иҿахәтәҳәагоуп, ихынкылагоуп, аиххәцра амҩа азаазыртуа акәны, иара убас аҵасқәа рхамыршҭреи Аԥсуара аныҟәгареи рзы идоуҳа ӷәӷәаны ирзыҟалоит. Аижәлантәқәа реибабара адагьы иахьа еиҭанамиааиуа аишьцәа гәакьақәагьы ыҟоуп, асеиԥш ишԥаҟалеи ҳәа уҵаар, иахьатәи аамҭа ус иҟалеит ҳәа науаҭаркуеит. Аха ҳара ҳазхәыцып аамҭа ҟазҵо ауаа рхаҭақәа шраку, ибзиартәыр рҭагылазаашьагьы бзиахоит, еицәартәыр рыҽдырбааԥсит ауп, абас адагьы уаҳа аҽак ахҳәаашьа амаӡам. Убри аҟнытә, ахеилабжьара зегь раԥхьагьы аҿар рзы иааӡагоуп, иҿырԥшыгоуп, реиҳа-бацәа иҟарҵо аҵаҳәарақәа дара рзы имҩақәҵагоуп, рыхдырра еизырҳагоуп, еибарбагоуп, еибардыргоуп, аишьцәа џьарак еизаны излацәажәаз, насгьы еиқәышаҳаҭны уаҟа ишьҭырхуа азҵаарақәа ирыбзоураны реиҳабацәа ирҿырҵаауа рацәахоит.
Быҭәаа ракәзар, абри атрадициа бзиа иахьа маҷк иацәхьаҵызшәа иҟалеит, изыхҟьазаалакгьы Аԥсны жәлар рџьынџьтәылатә еибашьра ашьҭахь џьара еиқәшәартә изыҟамлакәа иахнаго иааиуеит. Ари уаҳа ахыгара аҭахым, абри азҵаара шьҭа иаарласны изыз-хәыцтәу акәны иҟоуп.
Абри зҩуа ибзианы исгәалашәоит – (Б.Д.), сызхааныз сабду Быҭәба Сеилаҳи, иара иашьцәа Быҭәба Таииеи Быҭәба Расыми рхымҩаԥгашьа иаҵаз аԥшӡарақәы шырацәаз. Убарҭқәа зыбла иабахьоу дарбанзаалакгьы иахьа шьҭа уи дааҵашьыцыртә, даараӡа ихы дазнархәыцыртә аҟынӡа, аиҳабацәа рхымҩаԥгашьақәа заҟа иҳаракыз зегьы иаҳбарҭаны иҟалеит. Еишьцәоу аижәлантәқәа рахьынтә еснагь ирылиаауан зажәа ԥхылнадоз, зҳәатәы иазыӡы-рҩуаз аҟәыӷацәагьы. Расым Шьааб-иԥа ахшара зегьы дреиҵбын, аха аиҳабацәа ҳшыҟоу ҳаасҭа уара иудыруазеи ҳәа мҳәакәа еиҳабгьы еиҵбгьы ззыӡырҩуаз иара иакәын, Аҭара ақыҭан инхоз Быҭәаа зегьы усҟан изызҵаауаз иара иакәын. Иара убас, Ԥақәашь инхоз Быҭәба Елызбари, Быҭәба Бақеи,Быҭәба Бабышьи, Ҷлоу инхоз Быҭәба Тыкәеи, Быҭәба Алықьсеи, Быҭәба Фирони, Дәрыԥшьи Ҟәланырхәеи инхоз абыргцәеи ртәашьа, ргылашьа, реицәажәашьа, реихаҵгылашьа, аиҳабы изхәыцра уҳәа, рхымҩаԥгашьа заҟа аҟәыӷара аҵагаланы идырԥшӡоз абыржәоуп уи ҳхаҿы иааганы еиҳа иаадыруа ҳаныҟала. Аешьцәа ирхылҵызгьы дасу рҭыԥқәа рдыруан, деиҳабума, деиҵбума рҿаԥхьа ишабалак ҳәа ицәажәомызт, угәы ԥнаҵәартә ражәагьы рацәаны иубашамызт. Урҭ рцәажәашьа заҟа иԥшӡаз, аҳалалра аҵаз, заҟагьы ихшыҩрҵагаз абыржәоуп ҳхаҿы иааиуа ианыҟала. Ҳара ҳаиҳабацәами ҳәа рҽыҟаҵаны иубашамызт, иуаҳашамызт ажәа ҭлапҟала ицәажәо, дасу рцәажәарақәа раӡан, еилырганы ухаҿы иааугартә иузнаргон. Ирыламызт ахыр-ҽхәареи ахӡыргареи, зегь раԥхьагьы рыламыс аҳаракышьеи ры-уаҩышьа аԥшӡашьеи гызмалрак рыҵамкәа, ргәы аартышьа заҟа иҭбааз акәын ирнубаалоз. Урҭ рыҳәсақәеи рҭацацәеи ракәзар, ахацәа еидтәаланы ианеицәажәоз ԥсуа ҵасла иԥшӡам ҳәа ражәа рыларҵомызт, ирԥырхагамхакәа ирзыӡырҩуан.
Абасеиԥш иҟаз аԥсуа хымҩаԥгашьатә традициа ԥшӡа ҳха-мыршҭыкәа иныҟәаагалароуп ҳаргьы, ҳара иаҳҿыԥшыртә еиԥш, убарҭқәа зегьы ҳахшарагь ирылаҳааӡароуп, ирзымдыруагьы рыҵаҳәалатәуп, нас дара ирыхшараны иҟоугьы ԥсыуа
470 471
ҵасла ирааӡарцаз. Иахьа иҟоу аиҳабацәа иҳабзоураны убасала ирыҵаҳҳәо ала ҳабацәа рыҿҵаа рзышьҭкаар, убасҟаноуп ҳаԥ-суарагьы ҳаргьы аԥхьаҟа азыҳәангьы ҳмилаҭ наунагӡа анарха анроуа. Абраҟа иазгәаҭатәуп ихадароу даҽакгьы. Ишдыру еиԥш, аԥсҭазаара еснагь ԥхьаҟа ицоит, аҽаԥсахуеит ажәлар рзеиԥш ԥсҭазааратә ҭагылазаашьа, рҽырԥсахуеит абиԥарақәагьы. Убри шьаҭас иҟаҵаны абри ашәҟәы иахьа иахьынӡаҩу азырханы абри ала иаанымхароуп, насгьы заԥхьаҟа ԥшӡала еизҳаша Быҭәаа рабиԥарақәа рахьынтә аҩра зылшаша дрылымиаар ауам,убри аҟнытә даҽа 50-100 шәышықәса рышьҭахь урҭ абри ашәҟәы иацҵаны ирҩыроуп, усҟан ауп рабацәа рдаракәац ахьынтәаауа аҭоурых мыӡкәа наӡаӡа ианаанхо, даргьы рхы днардыруа ианыҟало.
АХЫРКӘШАМҬА
Быҭәаа рҭоурых абасала иҭҵааны аихшьала азыҟаҵара иаҳнар-баз, иҳаилныркааз, иҳаҵанаҳәаз рацәоуп, еиҳараӡакгьы абри иҿырԥшыганы, ирхәыцганы ирзыҟалароуп иааигәаны изеибамдыруа аҿар еизааигәанатәыртә еиԥш. Аԥсуаа зегь реиԥш, Аԥсны жәлар рџьынџьтәылатә еибашьра ашьҭахь Быҭәаагьы рҿаԥхьа ицәырҵны иаақәгылеит, акыр ишәа-изаны изызхәыцтәу, иахьатәи ҳаамҭа иуадаҩны иқәнаргылаз аԥсҭазааратә зҵаарақәа жәпакы. Асеиԥш ауадаҩрақәа рцәырҵра еиҳаракгьы мзызс иамоуп, аибашьра ашьҭахь имаҷҩымкәа усурҭада раанхара, еиҳау аҵа-рақәа змақәоугьы рзанааҭ ала акәымзаргьы џьара хныҟәгагак ахьроуша, рхы ззыркша ахьырзымԥшаауа, амамзаара иахҟьаны рҭаацәа шныҟәыргаша рзымдыруа аҭагылазаара цәгьа иахьаҿашәаз аҵыхәала. Амчымхара ахҟьарала ахгәрагара рыцәнарӡыртә аҟынӡа тәыс иҟанаҵеит, еиҳарак абиԥара қәыԥшцәа рхымхәара ианааларц рҭахызаргьы, ари апроблема мчыла аҭыԥ ақәҵара рылшараны иҟам, аԥсҭазаара ахаҭа еиӷьу ала аҽамԥсахкәа. Иԥарда еиқәаҵәоушәа абасала ирҿагылаз амчымхара, амамзаара, ахы азамыхәара уҳәа ирнаҭаз аҭагылазаара уадаҩ иахҟьаны иҟаҵатәу ақәымшәара ирызцәырнагаз ахгәрагара ацәыӡра аҵыхәала Быҭәаагьы уааԥсырала рдемографиатә ҭагылазаашьа акырӡа ианы-ԥшны ишыҟалаз убарҭоуп, аҭаацәара иалалоугьы аӡәык-ҩыџьак роуп ирхылҵуа. Быҭәаа рҭоурых аҭҵааразы иҟаҵоу аҭаҩрақәа шаҳаҭра ҟарҵоит, иахьатәи абиԥарақәа рабацәа раӷьырак аиба-шьра ҟалаанӡа 4-5-ҩык рҟынӡа ахшара рхылҵуазҭгьы, иахьа ииуа аӡәык-ҩыџьак ишреиҳам. Аԥсны инхо Быҭәаа рдемографиа ҳазааҭгылозар, иахьатәиала абасеиԥш иҟоуп: Хыԥхьаӡарала зынӡа иҟоуп 343-ҩык, урҭ рахьынтә 171 -ҩык ҳәсақәоуп 172-ҩык хацәоуп. Еиуеиԥшым азанааҭқәа рыла 137-ҩык еиҳау аҵарақәа рымоуп 33-ҩык аколлеџьқәеи аучилишьчақәеи ирылгахьеит, егьырҭ иаанхаз абжьаратә ҵарақәа рымоуп. Гал араионаҿ инхоугьы налаҵаны иахьа Аԥсны зынӡа инхо Быҭәаа рхыԥхьаӡара наӡоит 406-ҩык.
Быҭәаа рахьынтә иҟоуп аурыс, ауаԥс, аерман, аукраин ҳәсақәа змоу, иара убас Быҭәԥҳацәа рымоуп атәым милаҭ еиуоугьы, аха
472 473
урҭ зынӡа имаҷуп. Аԥсны жәлар рџьынџьтәылатә еибашьра иала-хәын 27-ҩык Быҭәаа рыҷкәынцәа, Аԥсадгьыл рхы ақәырҵеит хҩык. Еибашьуаз рахьынтә, аҳәынҭқарра аҳамҭа ҳаракқәа, Леон Иордени, нас «Агәымшәараз» амедали занашьақәоу ыҟоуп.
Быҭәаа рыжәла рацәамзаргьы, уеизгьы рабацәа ргәаӷьжәла аӷәӷәара макьанагьы ирылоуп, иара убас ажәытәра ҳазхьа-ԥшуазаргьы аҭоурых ҵааулагьы рымоуп, ажәытә аахыс изнысхьоу аԥсҭазаара аԥышәагьы рымоуп, аҟыбаҩ ҷыда злақәоугьы рацәаҩуп. Абасала ажәытәреи аҿатәи ҳрызхәыцны аринахысгьы ҳхы ҳаҭыр ҳзақәҵозар, усҟан хымԥада ахеиҿкаарагьы ҳалҳаршоит, убасала ҳабацәа хымҩаԥгашьас ирымақәаз рҵас-қәеи рқьабзқәеи мырӡкәа ишахәҭоу аныҟәгашьа ҳанақәшәа, ҳажәлагьы анарха ду аԥеиԥшхоит. Дхәыҷы-дду дарбанзаалакгьы еиҵашьыцрак ҟамҵакәа ҳазегьы ҳахдырра еидкыланы, ҳабацәа рдоуҳатә беиарақәа ҳалмырԥсаакәа ҳбызшәеи, ҳаламыси, ҳхым-ҩаԥгашьақәеи ҳрыцклаԥшны, дасу ҳхәышҭаарамцақәа ҿмыр-цәаакәа уааԥсырала ҳаизҳауа аихаҵгылареи, арыцҳаибашьареи, аицхыраареи, аиххәыцреи ҳаманы, аиҳаби аиҵби рҭыԥқәа дырны ҳаҭыр еиқәырҵауа, убасала Аԥсуара аныҟәгара анҳалша убасҟан акәхоит ҳаԥсацәаны ҳанаанхо, ҳахьӡгьы ҳажәлагьы еидкыланы ирҳәалартә еиԥш, зегьы ҳаҭыр ҳақәырҵо ҳаныҟало.
Иззымдыруада, мамзаргьы иззеилымкаауа ҳәа иҟада иахьа игәаамыгӡакәа зыхшара хырҩаа зырҭаз мҩахҟьо ианалага нахыс рыжәлагьы шычмазыҩхо, урҭ аанкыланы мҩак иқәызҵаша даныҟамла, нас аҳаҭыргьы есааира илаҟәхо ашҿынанахо. Усеиԥш иуашәшәырахаз аҭаацәарақәа рҭыԥҳацәа хаҵа ирымго, рыҷкәынцәагьы аӡәы дырзаамго аҟынӡа, зегь рыла раҳаҭыр ланарҟәуеит. Быҭәаа усеиԥш алахьынҵа цәгьа Анцәа ирумҭан, макьаназ аӡәы еицәамкәа зегьы рыла ибзиахәхәа иааиуеит, амала аибашьра ашьҭахь маҷк иҳацәмаҷхаз аидгылареи аицхыраареи иҵагьы ирӷәӷәатәуп, убас шаҭаху аҿаргьы идырбалатәуп. Аибабара иазрыцҳахаз аижәлантәқәа нас ишымчыдахоу аҿаргьы идеи-лыркаалатәуп, убри аҟнытә ҩышықәса, мамзаргьы хышықәса рахь знык аижәлантәқәа (реиқәшәара, реибабара) реизара еиҿ-кааны, аҿаргьы адԥхьаланы ирыгу-ирыбзоу еицыӡбалатәуп. Издыруада аӡәы гхак ааиамхаҟаҵазаргьы иаразнакала ихәдацәа ҵымкаакәа, қәымчрак, ршәарак аҵамгалакәа дышиашам иеилыркааны амҩа иаша данҵатәуп. Анцәа иҟнытә, Быҭәаа рахьынтә аҳәашьа здыруа, уи деилзыркааша аҟәыӷацәа маҷҩым, иҟоуп аҿар рхы иаззырхәыцша, зажәа ԥхылнадо ауаа. Насгьы аҳәатәы ҳацәыԥхамшьакәа, аҳәарагьы ҳацәымшәакәа ирԥшӡаны аҳәа-шьагьы ҳҽақәыршәаны ирыдаагало ахзырхәыцрақәа дара рзы иааӡаганы, игәҭархәыцгоу акәны зегьы ирзыҟалароуп.
XXI-тәи ашәышықәсазы икылыгәгәа иааҳазкылсит анкьа зны асовет аамҭа иаднамкылахьаз акапиталисттә система, насгьы баша ус иаҳҳәоит акәымзар, адемократиа ҳәа изышьҭоу макьаназ дыррак шаҳзамҭац еиԥшҵәҟьа акапитализмрагьы закәу ҳаздыруам. Ҳзышьцылам акапитализмра еиҳа иаҳзеиӷьушәа иԥхьаӡаны аб-ԥса леишәацәгьа иеиԥш, амалрҳара знапы алакым зегьы хымхәацәаны, аӷаруааи абеиауааи ҳәа еилыхны, аинтеллигенциа рахь иԥхьаӡо ракәзар иахьатәи аԥсҭазаара ианаш-ԥацәахазшәа ахыхәашьак рымамкәа, рхы ирзаҭәамшьаз ҿыцлатәи аҭыгылазаара иаԥахны иакит. Абри ҳгәаԥха-иаҳгәамԥха ишыҟазаалакгьы аԥсҭазаара ҿыц шьҭа ҳҽадаҳкылар акәхеит, аӷаррагьы ҳҽанҳамраалар ԥсыхәа ҳамамкәа ҳааҭанаргылт, ажәа-кала ажәытәын еиԥш, абеиацәеи аӷарцәеи ҳәа ианыҟаз аамҭа ҳааҭагылт. Ажәлари аҳәынҭқарреи рымаҵ зуа рзы зхы аџьыка ықәызхуа аӷархара изацәымцеит, зхы мацараз акапиталистхара иашьҭоу рзы ималрҳагахеит, убасала ажәларгьы социалтә ҭагы-лазаашьала еиҩшахеит. Аӷарра аҿагылара уадаҩгәышьоуп, аха аламыси, ауаҩреи, аԥсуареи шьҭахьҟа иниаганы ауаҩы дыбжьызхуа, дыԥхасҭазтәуа аԥара арҳаразы аԥсыцәгьара еиҳа ианаҳиааи, усҟан шықәсқәак рыла ҳхы ҳацәнарӡуеит, иарӡуеит ҳауаҩра, убасала еицанакуеит ҳмилаҭтә хдырреи ҳкәыльтуреи, уи играны иаҳнаҭо аԥсықымқымрақәа ирыхҟьаны Быҭәаа ҳаҩнуҵҟа Аԥсуара ашьаҭа ыҟамкәа, аџьал зынӡа иаркьаҿыр ҟалоит.
Абасала аԥсуаа зегьы ҳзы игәҽынҵагаха ҳаазҭагылаз XXI-тәи ашәышықәса ҳаламӡырцаз Быҭәаагьы ҳхы шаҳааӡаша, ҳахшарагьы
474 475
ишырхылаԥштәу, ирыҵаҳәатәугьы еснагь иаадыруа ҳаҟазароуп. Анцәа иџьшьаны Быҭәаа усеиԥш ҳхы ҳацәшәартә аҟынӡаҵәҟьа ҳамнеиц, аха аԥсҭазаараҿ иҟамло акгьы ыҟам рҳәоит, издыруада аԥхьаҟа грақәак шьҭаҳхыргьы уи ҳацәыԥхамшьакәа, аиаша аҳәара аӡәы игәы иалнарсыр ҟалоит ҳәа ҽынкыларак ҟамҵакәа, ҳахшара ԥхьаҟатәи рԥеиԥш арманшәалараз иҟоу-иану аартны еибыҳәалатәуп, убасҟан акәхоит ҳажәла шыцқьоу ианаанхо, аизҳара амҩагьы аназылԥхо. Ҵабыргны ажәытәын аижәлантәқәа реиқәшәара ахәҭаны иҟоуп ҳәа иҟамызт, избанзар усҟантәи аамҭақәа рзы рыламыс ҳаракын, ахьӡи-ахьымӡӷи иазхәыцуан, Аԥсуара аҵасқәа еиламгакәа иқәныҟәон, аха иахьа ҳазҭагылоу аамҭаз аижәлантәқәа реиқәшәарақәа даараӡа иаҭахны иҟалеит. Избанзар, аижәлантәқәа злацәажәаша апроблемақәа иахьатәи ҳаамҭа ицәырганы иқәнаргылеит азоуп еиқәшәалартә иҟазҵазгьы, насгьы рҭагылазаашьа уажәшьҭаназ бааԥсракахь ахы архаанӡа заанаҵ ақәӡбра аҭахны иҟалеит. Усеиԥш аиқәшәарақәа реиҿкаара, хымԥада уи аҿар рзы иааӡагоу, игәҭархәыцгоу, игәҽаны-рҵагоу, иҿырԥшыгоу акы акәны иҟоуп, убри аҟнытә аишьцәа реиқәшәарақәа аанымкылакәа заҟа амч шьҭнахуа аҟара ихы ааӡагахоит.
Иахьатәи ҳаамҭа аҭагылазаашьагьы иҳаҵанаҳәоит ахеиқәы-рхара аҭахны ишыҟалаз, убри аҟнытә аижәлантәқәа реиԥылараҿ лафқәак неибыҳәа-ааибыҳәаны, нас инеидтәаланы акрыф-акрыжә реиԥырҵра заҵәык иатәымхаразы аԥхьа ишьақәыргыланы ирымазароуп изықәныҟәаша рхатәы программа, уи Аԥсуара ишықәныҟәалатәу, иԥшӡаны ишныҟәгалатәу акәзароуп. Аԥхьаӡа убри Аԥсуара акәзароуп зегьы ҳхаҿы иаагаша, избанзар иахьатәи ҳаамҭаз аглобалтә процессқәа рымҽхак ырҭбааны ианымҩаԥысуа аамҭаз, Быҭәаа ҳажәла зларацәам ала ишҳахәҭоу ҳхы ҳаназхам-ҵгыла, ҳбызшәа адырра ҳахшара аназрыцҳаха, ҳҵасқәеи ҳқьабз-қәеи ҳанрызхьамԥш, убасала ҳаԥсуара анаҳцәыӡ, усҟан ҳаргьы ҳхы ҳацәнарӡит ауп. Абасала иахьа аҭагылазаара уадаҩрақәа аныҟоу аамҭаз Быҭәаа ирыдурҽхәалашагьы ыҟоуп, ақалақьқәа рҿы инхо аҭаацәарақәа рахьынтә аӡәык-ҩыџьак ракәымзар иразҟны, хәыҷгьы-дугьы рхатәы бызшәа рдыруеит, иара амацарала ицәа-жәоит, аԥсуа школқәа рҿы аҵара рҵоит. Ари хырҽхәарак алам, атәымуаа рҿаԥхьа ҳалаҽырбап ҳәагьы иҳәам, избанзар абри шиашаз арҵабыргит, Быҭәаа рҭоурых аизгараз имҩаԥгаз аҭаҩрақәа. Дарбанзаалакгьы ихатәы бызшәа ишахәҭоу ианидыр, Аԥсуара аҵасқәеи ақьабзқәеи еиламгакәа данрықәныҟәа, ахьӡи ахьымӡӷи закәу ихаҿы иааганы ианидикыла, иабацәа дрызхәыцны ихьӡи ижәлеи ҳаҭыр анақәиҵа, насгьы сыжәлантәқәа ахьымӡӷ дсыргоума, исыхшаз сырԥхашьоума ҳәа, еснагь ихәыцны зхы мҩаԥызго иоуп аԥсуа цқьа ҳәа ззырҳәоугьы.
476 477
АХҚӘА
Аԥхьажәа …………………………….....................................
Быҭәаа рыжәла шыҟалаз ҳәа ирҳәо ................................
Быҭәаа раԥхьаӡа иахьынхоз ………................................
Ҽнак зны Ҭлаԥс дзыниаз …….......................................
Ҭлаԥс иԥа Ормаҭ иныҟәарақәа . .…….............................
Ҭлаԥс иԥа Ормаҭ иҭахашьа шыҟалаз............................
Акәадырчаԥа иахҟьаз …… ..............................................
Быҭәаа Ҭырқәтәылаҟа ишагаз …………...........................
Быҭәба Шьааб иани иареи Ҭырқәтәылантәи
ишыхынҳәыз….................................................................
Анкьа ажьрацәара ҳаҭыр шақәырҵоз..............................
Быҭәба Шьааб Еқәыԥ-иԥа иҵакыра................................
Быҭәба Едыгьа Шьааб-иԥа ихылҵшьҭра..........................
Быҭәба Сеилаҳ Шьааб-иԥа ихылҵшьҭра………..............
Быҭәба Таииа Шьааб-иԥа ихылҵшьҭра ……...................
Быҭәба Расым Шьааб-иԥа ихылҵшьҭра ……...............…
Аколнхарақәа рышьақәгылара ……….....................………
Быҭәба Шьааб иҳәамҭақәа. Актәи аҳәамҭа………..........…
Аҩбатәи аҳәамҭа …………………………............................…
Ахԥатәи аҳәамҭа ………………………….....................………
Быҭәба Есыф ихылҵышьҭра ………………..................……
Аҭаратәи Быҭәаа абшьҭрала иахьа  иҟоу
абиԥара…........................................................................
Ԥақәашь инхо Быҭәаа рҵакыра ....................................
Быҭәба Нарықь Урыс-иԥа ихылҵшьҭра...........................
Быҭәба Бырдыӷу Салмақәа-иԥа ихылҵшьҭра.................
Быҭәба Камшьышь Бырдыӷу-иԥа ихылҵшьҭра.............
Быҭәба Радион Уасил-иԥа ихылҵшьҭра........................
Быҭәба Мамант Мыҷыҷ-иԥа иҵакыра ………................
Быҭәба Уасил Урыс-иԥа ихылҵшьҭра …….....................
Аишьцәа, Быҭәба Баџьгеи Быҭәба Кьышьуарди
Бырдыӷу иԥацәа рхылҵшьҭрақәа…….............................
Ԥақәашьтәи Быҭәаа абшьҭрала иахьа
(
2015 ш.) иҟоу абиԥара…...................................................
Ҷлоу ақыҭа инхоз Быҭәба Ҷуи Ҟарабач-иԥа иҵакыра….…
Быҭәба (Анатоли) Тыкәа Ҷуи-иԥа ихылҵшьҭра ……..........
Быҭәба Фирон Ҷуи-иԥа ихылҵшьҭра ………................….
Ҷлоутәи Быҭәаа абшьҭрала иахьа (2015 ш.) иҟоу абиԥара..
Гәдоуҭеи Гагреи араионқәа рҟны инхо
Быҭәаа рхылҵшьҭрақәа.....................................................
Дәрыԥшь инхоз Быҭәба Шьаҳан Есҳаҟ-иԥа иҵакыра .……
Быҭәба Рамиз Уаҳаид-иԥа ихылҵшьҭра …………….....……
Быҭәба Осман Шьаҳан-иԥа иҵакыра ……………….........…
Быҭәба Шьаабан ихылҵшьҭра ………………………….....……
Ҟәланырхәа инхоз Быҭәба Маҳҭ
Шьаҳан-иԥа ихылҵшьҭра..................................................
Ҟәланырхәа инхоз Быҭәба Џьгәаҭан
Шьаҳан-иԥа иҵакыра........................................................
Гәдоуҭеи Гагреи араионқәа рҿы иахьа (2015 ш.) иҟоу
Быҭәаа рабиԥарақәа ………………………….........................
Быҭәаа рынхашьеи-рынҵышьеи
рхатә ҵасқәеи зеиԥшраз…................................................
Амҳаџьырра иагаз Быҭәаа рхылҵшьҭрақәа …............……
Ҭырқәтәыла инхоз Быҭәба Есыф ихылҵшьҭра …..............
Быҭәба Изеҭ Фаиқ-иԥа ихылҵшьҭра …………….........……
Гал араионаҿ инхо Быҭәаа …………………......................…
Ахатәы бызшәеи ажәлеи анеицәыӡ, иӡуеит Аԥсуарагьы….
Ахатәы бызшәа алахьынҵоуп, ҳмилаҭ ирлахьынҵахо........
Аҿарацәа рзы бжьгарақәак …………………………….............
Ахыркәшамҭа ……………………………………………..............…
478 479
Дмитри Быҭәба ыҭәба ыҭәба ыҭәба ыҭәба
БЫҬӘАА РХЫЛҴЫШЬҬРА
дмитрий бутба
Р
ОДОСЛОВНАЯ ФАМИ ЛИИ БУТБА БУТБА БУТБА
Аредактор: Герхелиа Ф.
Акорректор: Герхелиа Ф.
Ашәҟәы ацәа асахьа ҭылхит Ҳаш-ԥҳа Саида
Аформат 60Х 1/16. Иҟаҵә. акь. бӷь. 30.
Инықә. акь. бӷь. 27,9. Заказ № 36. Атираж 500.
РУП «Дом печати»
г. Сухум. ул. Эшба 168
480 481
19.*
20.*
21.*
22.*
23.*
24.*
25.*
26.*
27.*
28.*
29.*
30.*
31.*
32.*
33.*
34.*
35.*
36.*
37.*
482 483
484 485
486 487
488 489
490 491
492 493
494 495
496 497
498 499
500 501
502 503
504 505
506 507
508 509
510 511
512 513
514 515
516 517
518 519
520 521
522 523
524 525
526 527
528 529
530 531
532 533
534 535
536 537
538 539
540 541
542 543
544 545
546 547
548 549
550 551
552 553
554 555
556 557
558 559
560 561
562 563
564 565
566 567
568 569
570 571
572 573
574 575
576 577
578 579
580 581
582 583
584 585
586 587
588 589
590 591
592 593
594 595
596 597
598 599
600 601
602 603
604 605
606 607
608 609
610 611
612 613
614 615
616 617
618 619
620 621
622 623
624 625
626 627
628 629
630 631
632 633
634 635
