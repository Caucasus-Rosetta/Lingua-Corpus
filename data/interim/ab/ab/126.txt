Аԥҳәынҭшәҟәҭыжьырҭа Аҟәа 2012
З АУ Р БЫҬӘБА
ИҩымҭАқәА ҩ-томкны
Аԥҳәынҭшәҟәҭыжьырҭа Аҟәа 2012
З АУ Р БЫҬӘБА
ИҩымҭАқәА Актәи атом
Аԥҳәынҭшәҟәҭыжьырҭа Аҟәа 2012
ББК 84 (5Абх) 6-44 Б 93
ЗАУР БЫҬӘБА.
ИҩЫмҬАқӘА. Актәи атом. Ажәабжьқәа, ажәабжьоуқәа, аицәажәахәтәқәа, ажәеинраалақәа, апоемақәа. Аԥҳәынҭшәыҟәҭыжьрҭа. Аҟәа, 2012 – 528 д.
Заур Быҭәба, 2012
Аредактор лҟынтә
Заур Быҭәба иҩымҭақәа актәи атом аҟны еизакуп заатәи илитературатә рҿиамҭақәа, иҭыҵхьоу реиԥш аҿыцқәагьы аус еиҭазыдулоугьы, ашьҭахьтәиқәа акык-ҩбакгьы, ипублицистикеи, иеиҭагамҭақәеи, Чаҵә Чагә ихҭысқәа аԥсышәалеи урысшәалеи аламҵакәан.
Диит Заур Быҭәба 1942 шықәса нанҳәа мза 16 азы Очамчыра араион Аҭара ақыҭан. Усҟан 1941–1945 шықәсқәа рзтәи аибашьра ду иасакьаҳәымҭан, анемеццәа р-«Едельвеис» Кавказ ихалан игылахьан, арахь илбааԥшуа... Аибашьра анеилгагьы аԥсҭазаара уадаҩын... Иара данстудентызгьы иҽахаршәалан ԥсшьара мшыда аус иулар акәхеит... Ақыҭа школ усҟан иалгаз изы акыр иуадаҩын, аха иара Аԥсни Мраҭашәара Кавкази рмаршрутқәа ҵаны актәи акатегориа змоу аекскурсиамҩаԥгаҩ ҳәа сабшалеи мҽышалеи акәзаргьы аус иуан, аҵара иҭаз егьырҭ иашьцәагьы дрыцхраауан. Ҩ-институтк рҟны хәҩык аҵара рҵон.
Аҭаратәи абжьаратә школ ашьҭахь Заур Быҭәба дрылгеит Аԥснытәи, усҟан ГИСХ ҳәа изышьҭаз, асубтропикатә институт асубтропикатә факәльтети нас Михаил Ломоносов ихьӡ зху Москватәи аҳәынҭқарратә университет МГУ ажурналистикатә факультети. Ари ажурфак хәышықәсатәи апрограмма ҩышықәса рыла далгеит. Актәи аинститут далгеит 1965 шықәсазы, аҩбатәи 1979 шықәсаз.
Заур Быҭәба илитературатә рҿиара адагьы аԥсуа кьыԥхь аҟны кыр џьабаа ибахьеит: агазеҭ аредакциаҿы зны еиҭагаҩыс, нас аҟәша аиҳабыс, уи ашьҭахь аредактор ихаҭыԥуаҩыс дыҟан, Аԥснытәи аҳәынҭқарратә шәҟәҭыжьырҭаҿы краамҭа редакторс аус иухьеит, инапы рхигахьеит ҳашәҟәыҩҩцәеи ҳҵарауааи рырҿиамҭақәеи русумҭақәеи рышәҟәқәа рацәаны. Имаҷҩым иара убас уи абжьгареи ацхыраареи рзыҟаҵаны ажурналистреи, ашәҟәыҩҩцәеи, аԥсшәеи, аԥсуа ҭоурыхи рыҭҵаарақәа рышҟа зхы ирхахьо аҿаргьы.
Аԥсны Аџьынџьтәылатә еибашьраан, 1992–1993 шықәсқәа рзы, Заур Быҭәба Мраҭашәарахьтәи афронт аҟны арратә публицистын. Аӡәырҩы реиԥш иаргьы аибашьра ааха ӷәӷәа инаҭеит, иҭахеит ииешьара рахьтә хҩык, ихәын ԥшьҩык, иара ихаҭа имаз-ихӡыз зегь рҳәын, инхарҭа ҟәаҟәан...
Аибашьра ашьҭахь 1997–1999 шықәсқәа рзы Заур Быҭәба Аҟәа иҭижьуан, редакторсгьы даман ихьыԥшымыз ихатәы газеҭ «Аԥсны аҭоурыхқәа».
Заур Быҭәба сынтәа 70 шықәса ихыҵуеит. Аԥсыуала ари иагьырацәам, аха иагьмаҷцәам. Абри аамҭала, уи, ибжьы мыргаӡакәа, ашьшьыҳәа, Аԥсны азы иҟаиҵахьо маҷӡам.. Ҳавтор макьана арҿиара инапы алакуп, уажә ииубилеи азы иҭыҵуеит актәии аҩбатәии томқәеи Чаҵә Чагә ихҭысқәа рышәҟәы иацҵаны ахԥатәи аҭыжьра урыс бызшәалеи.
Флора Быҭәба
АжәАБжьқәА
АқӘЫЏЬмА (АБГАДУ)
Ԥаса ус рҳәон, иахьагьы усоуп, Сталин ихаан аҵарҭыша захьӡыз зынӡагьы иҟамызт, уи аҩыза усҟан ҟалашьа амазма ҳәа. Аха ари ажәабжь хыҭҳәаам,
хьыӡқәак ааиҭакшәа иҟаҵазаргьы, иҟалаҵәҟьаз ауп. Ажәытәуаа ус рҳәон: абзиахароуп иуадаҩу акәымзар, ацәгьахара егьаҭахым ҳәа. Изхысҳәаауа, ала акгьы зымфаз ахаҿ шьала иҭәуп ҳәа, зны-зынла убас еиԥш иҟалалоит, угәы иҭамкәа, ухы иҭамкәа, хара-бара умамкәа уаныцәгьахо. Абас еиԥш зны сзықәшәахьоу ҭоурыхк шәасҳәап. 1949 шықәса уажәааны, ашьыжь, асааҭгьы аабаҟа ҟалахьеит, сҩагылан акәаскьа абарҵа сшықәгылаз, санынаԥш – агәашә нҭыҵ ажыжәҳәа, усҟан «Емка» ҳәа изышьҭаз, машьына ласык аангылеит, «пи-и-ип» арган, абжьгьы аагеит.
– Уааии, уара, аранӡа, уааии!.. – иҳәан, амашьына
дҭымҵкәа, дышҭатәаз ихы ҩҭырҳәҳәаны, ибжьы насықәиргеит аӡәы. Сара усгьы сырԥылон, ахьшәҭҳәа уахь сҿынасхан, агәашә аартны снарыдгылт. Абар, уара, араиком амаӡаныҟәгаҩ имашьына!.. Анумер сахьахәаԥшуа избоит! Аныҟәцаҩгьы дҿыцуп, иватәоугьы дсыздыруам. – Шәмааиуеи арахь?! – сҳәеит, амҩаду сахьангылаз.
– Уахь анеира акәым, аҩыза, абри уара усс иууазеи?!. – днасазҵааит аныҟәцаҩ иватәаз, ихы ааҭырҳәҳәашәа иун.
Иҵаашьақәа сгәамԥхеит, аха иаачҳаны: «Аколнхараҿы сҳасабеилыргаҩуп... » – наиаҭаскит.
– Иухьӡузеи?
– Андреи.
– Ара ачаирҭа арахә ҭоуп, уара уҩны абарҵа уқәгыланы урзыԥшуеит, ачаирҭа арахә рҭаҵара азин шыҟам узымдырӡои?! Уаҵәы абыржәааны абра сааны игәасҭоит, абри ачаирҭа зегь аанда акәыршаны ихкааны ианысымба, умаҵура уамысхуеит, уагьҭаскуеит! Уажәы, унеины наҟ иҭца!.. – иҳәан, инапгьы ааиҟьеит, амашьынагьы ажыжәҳәа аҿынанахеит.
– Ари дызусҭоу удыруоу, Цхаава иоуп!.. – иҳәеит амашьынаныҟәцаҩ, ианындәықәлоз.
Цхаава араиком амаӡаныҟәгаҩ ҿыц иакәын. Уи, Абӷаџь дамхны арепрессиа анизыру ашьҭахь, даарышьҭит. Аԥсшәа иара издырамызт, уажәы урысшәала еилаҟәаҟәан акәын дышсацәажәоз. Даарышьҭижьҭеигьы мызкаҟара акәӡан иҵуаз, аха – араион зегьы ирхыџхыџуан, илеишәа цәгьан, уаҩгьы диеигӡомызт. Ижәлаҵәҟьаз Кәарцхаава акәын, аха иркьаҿны ишәҳәалароуп иҳәан, Цхаава ҳәа, иара ишигәаԥхоз еиԥш, ус ирҳәон. Ижәлаҿ «акәара», «акәар» зигәамԥхоз уи иара иоуп издыруаз, ашьҭахь ҳаргьы еилаҳкааит аха. Нас иныҵакны Цәҳәаава ҳәа ҳишьҭалт, Аԥсныҟа акгьы имаӡамкәа дааит азы. Ашьҭахь Ақәыџьма ҳәа хьыӡшьарасгьы иоуит, џьоукгьы Абгаду ҳәа ишьҭан. жәытәла ақәыџьма акәын, гиена ҳәа изышьҭо. Аԥсуаа ҳҟәыҵәак Ашә Дуи (Судан), мсыри (Египет), Абысныи (Абиссиниа, Ефиопиа) ианынхоз рырахә ҭаха рнамҭозар акәхарын. Ақә, азқәа азџьыҟәуп, абӷа ылгәыгәшәа иҟоуп азы акәхап убасгьы захьӡырҵаз. Иара аамҭала аҽеиҭанакуеит – зны иабхоит, зны иаԥсхоит, афыҩгьы цәгьоуп... Цәҳәаава Абгыӡ ҳәа изызҳәазгьы ыҟан имшьҭа ахьыцәгьаз азы...
Абысныи (Абиссиниа, Ефиапиа) ианынхоз рырахә ҭаха рнамҭозар акәхарын. Ақә азқәа азџьыҟәуп, абӷа ылгәыгәшәа иҟоуп азы акәхап убасгьы захьӡырҵаз. Иара аамҭала азы акәхап убасгьы
Амашьына нықәҳа ицеит, сара сахьгылаз садырсызшәа саанхеит, ишиҳәаз еиԥш уаҵәы агәаҭара данаа исыԥсыхәоузеи ҳәа. Имариа усума уарҭалк ачаирҭа ҽнакала ахкаара?.. Акыс иара ачаирҭа сыҩны аԥхьа амҩаду нымҩахыҵ акәын иахьыҟаз.
Ишԥаҟасҵоз, ахантәаҩы усгьы игәы бзиамызт, саахынҳәын, сеигәышә аашьҭыхны, сыԥсыр, сызҵәыуара ӡәыр шәыҟазар, иҟалаз абасоуп ҳәа сҩарылалан, аҳабла еизызгеит. Анцәа иныҳәаратәы, даргьы агәырқьҳәа икылсит. Абна ааигәан, аҽны иналагаз, амзагьы каххаа иҟалан, ашарԥаз ачаирҭа зегьы хкааны, ҳаԥсы ҳаман ҳаалгеит.
Иццакуаз цеит, егьырҭ сара сахь аҩныҟа ҳнеит.
Ашьыжь асааҭ ааба рзы, ҳшыԥшыз, ажыжәҳәа машьынак ҩхалан, иац иахьаангылаз иаангылеит. Абар Цәҳәаава имашьына! Аӡәгьы ашә аартны дааҭыҵит, илахь инапы аԥыракны ачаирҭа аҭаԥшра дналагеит, иибоз цқьа агәра изымгозшәа.
– Шәара нас шәсышьҭал!.. – сҳәан, уажә уаҳа уаҩ диԥылар сымукәа, агәашә сынҭыҵын, аԥсшәагьы рамҳәакәа ашьшьыҳәа снарыдгылт.
– Абри сгәы иахәоит, – иҳәеит Цәҳәаава, сара сахь даахьаҳәын. – Заа абас ҟашәҵазҭгьы, асгьы угәаҟӡомызт. Аха уара ууаҩ бзиазаап, иуасҳәаз ҟоуҵеит, даасыдгылан снапы аасымихит.
Ачаирҭа зегьы, ихкаау-ихкааму ҳәа, агәра мгакәа, дакәшан игәаҭан, саргьы сицуп, ҳанааи, аҩны изыԥшны иҟаз сгәылацәагьы амашьынахь иааихьан, агәырқьҳәа зегь аԥсшәа наиарҳәеит. Ара аиҳабацәа бзиақәа ҳәа ҳзышьҭаз абыргцәагьы ыҟан.
– Шьҭа, иҟалозар, ҳҵасқәа, жәдыруеит, аҩныҟа шәмааикәа шәцар, зегь ҳгәы иалсуеит, абарҭгьы убриоуп изааиз!.. – сҳәан, ишаԥу, саацәажәеит.
Иауазеи сымҩахымҵкәа, асасдкылара ҳаргьы иаадыруеит, амала уажә сызнеиуам, ахәылԥаз схынҳәны санаауа, асааҭ быжьба рзы, сааиуеит, – иҳәан, имашьына дынҭалан дцеит. Ачаирҭақәа, амхырҭақәа, қырҭшәала
аҵара иаладыргаз аԥсуа школқәа уҳәа мачхәызма игәеиҭашаз.
Иззиҳәаз аамҭазы, цәҵыс бзиакгьы сыман, иаҳшьын, ҳҽырхианы ҳаштәаз, имашьына абжьы аагеит. Ҳаргьы зегь агәашә ҳҭыҵны ҳнеиԥылеит.
Амцхә уаламлакәа иуҳәозар, асааҭ жәаба рзы уаҳа наилымшахуа ижәны, аарла ишьапқәа дныркыло, ашҭа иқәгылаз имашьына днеины дынҭалт.
– Исҳәо уаҳауама? – иҳәеит иара, ихы насықәикын. – Уаҵәы асааҭ жәба рзы араиком аҟны унеиуеит! Сузыԥшуп...
Зегь ҳанааилгақәа снышьҭалеит, аха ауха сызмыцәеит. «Издыруада дсеижьазар, снеиуеит, аха... – схәыцуан сахьышьҭаз, – ауаа акатаҳәа идырӡуеит...»
Ашьжьымҭан шаанӡа сҩагылан, издыруада, зеиԥш ҟамло егьыҟам, бҟәышыз... ҳәа сыԥшәмаԥҳәыс иналасҳәан, сымцар ҟалозма, сцеит.
Адкыларҭаҿы сыштәаз иаргьы дааит. Хәбаҟа минуҭ анҵы, уааи ҳәа сныҩнеигалан, снаиртәан ус даацәажәеит: – Узаазгаз убриоуп, аҭакԥхықәра змоу ус ҷыдак унапы ианысҵоит, иахьынӡоудыруа ибзианы иҟоуҵароуп, сымч
ақәхом, анс-арс ҳәа акгьы сумырҳароуп...
– Исылшо ак акәзар, ишԥаҟасымҵои...
– Иҟоу уиоуп, уара уҳасабеилыргаҩ бзиазаап, аусеиҿкаашьа, аусушьа шудыруазгьы иацы агәра згеит, уаалаганы аколнхара «Акоммунизм ахь» аҟны афинанстә ревизиа нарҵауланы иҟоуҵароуп, ухала. Аԥарафарақәа, аилагарақәа рацәаны иҟоуп, урмеигӡакәа, иҟоу зегьы аартны исзаага. Иуарҳәогьы слымҳа аҟынӡа иаага... Абри азы иусҭоит ҩымчыбжьа. Иахьеи уаҵәи уҽырхианы, уаҵәашьҭахь аревизиа уалагоит. Зҵаара умамзар, уца, аҿҳәара иахымгакәа сузыԥшуп.
Иахьеи уаҵәи зыхьӡыз азы сҽааиқәыршәаны «Акоммунизм ахь» ашҟа сцеит. Сцеит, аха уа хантәаҩыс иҟоу иареи сареи ашкол еицҭаз ҳауп, ҳаиҩызцәоуп, исыԥсыхәоузеи ҳәа схәыцуа сынкылсит.
ҩымчыбжь наҟьак стәаны аревизиа саҿын, ахантәаҩы дҭазкышаз афинанстә еилагарақәагьы аацәырҵит.
– Уара, Андреи, уанаџьалымбеит, сурӡуама, уареи сареи ҳаибадыруеит, аҵара еицаҳҵон, хәыҷгәарҭакгьы срылатәоуп, иубоит, ишԥаҳаԥсыхәоу?!. – иҳәан, ила ҭраа днасҿаԥшит.
– Акыр здыруама, Рамзыцхеит, уаргьы уусушьа шыҟалаз умбои... Саннеилак сиҳәап, иареи сареи абасоуп ҳшыҟоу, ҭаацәалагьы абриоуп дзеиԥшроу, иҟалозар, уицхраа ҳәа, ииҳәауа ҳаҳап... Ус акәымкәа, избаз зӡоит, иасҳәарым ҳәа салагар, даҽаӡә дааишьҭуазар акәхап, саргьы дсеигӡарым... Ара иҟоу афинанстә еилагарақәа изымдыруа сааишьҭрымызт, исеиҳәазгьы абригь-абригь ауп, – сҳәан, ҵаҟа сынкаԥшит.
– Уара, ак уасҳәап, Андреи?
– ыы?..
– Сара сзы, иаҭахны иҟалар, иулшо узыҟаҵару?! – Исылшо ҟасымҵакәа, исылшо акакәзар...
– Нас, ус акәзар, уаннеилак, дсыцхраауазар, ҩажәа
нызқь мааҭ шисҭо узсызиаҳәару? Иузыҟамҵари?..
– Ҟоҳ, уеилагама, Рамзыцхеит, уаргьы саргьы ҿааҳәыра
ҳаурц ҳаҟоума!..
– Сеиқәхарц уҭахызар, иаҳәа, иҟалалакгьы. Саргьы
лымҳаҭаск сымамкәа сцәажәом... Уара иуаҳаз ауп иоуҳәо, уеизгьы-уеизгьы иухьрызеи. Амала уареи сареи ҳҭоурыхқәа унарылаланы, ҳагәра еибагоит ҳәа, абри ухамыршҭыкәа исызиаҳәа. Аревизиа иаанарԥшыз иареи сареи ҳадагьы уаҩы издыруам ҳәа усгьы нацҵа...
Аҿҳәара иахмырԥакәа Цәҳәаава иаԥхьа стәаны сревизиа иаанарԥшыз иаҳәара саҿын. Зегь аниасҳәа, ианисырба ашьҭахь ихы насықәикын ҿааиҭит:
– Ииҳәазеи ахантәаҩы, уанаауаз?..
Сахьтәаз саалакҩакит. Аха нас, иҟалалакгьы сҳәан, аҵыхәтәаны, ахантәаҩы исеиҳәазгьы наиасҳәеит.
Аӷьеҩҳәа астол инапы нықәкшаны дҩагылеит, саргьы сҩаҵҟьеит.
– Абыржәы иуҳәаз умшәаӡакәа даҽазнык иузҳәару?!
– Шьҭа знык ианысҳәа, иаҭаххар, даҽазныкгьы исҳәоит... ииҳәаз ауп исҳәазгьы... Исаҳауагьы сҳәарц сыдшәымҵази...
– Нас, ус акәзар, цқьа ухәыц, шәеицәажәа, уаҵәы абыржәааны абра сузыԥшуп, даҽазныкгьы иуҳәозар, уааны исаҳәа...
Уаҵәы абыржәааны зыхьӡыз азы Цәҳәаава икабинет аҟны сеиҭаҟан.
– Цқьа ухәыцма? – днасазҵааит.
– Схәыцит.
– Иуҳәаз уахьхәыма?
– Уи сара сакәӡам изҳәаз, ахантәаҩы иоуп. Ииҳәаз
еиҭасҳәароуп, сахьымхәӡеит.
– Иаха дубозма?..
– Дызбеит... ҩажәижәаба ҟасҵоит, уаҳа сылшом, –
иҳәеит.
– Игәра угоит?..
– Изгоит.
– Нас, ус акәзар, уаха иареи уареи асааҭ ҩба рзы аҩны
инажәг. Аҩбатәи ахагылаҿ ашә шәас...
Абри аҩыза аицәажәара ашьҭахь аҩныҟа сахьцоз
схәыцуан, ари ииҳәаз ауиашаху, салаӡит, аха сышԥалаӡи, уи аҵара сыцызҵоз ахантәаҩы мыжда Рамзыц сышԥалаирхәашеи ҳәа.
Зҿы еихымԥо акрифараҳа саргьы убри аҽны акрысфеит. Асааҭ ҩба ҟадыџь сгәы икылагылан. Иаандаз наҟ, иҟалалакгьы ҳәа. «Уара ус усыцца, уахь унасышьҭӡом, сара инсыжьуеит», – сгәы ирӷәӷәон ахантәаҩы Рамзыцгьы.
Цәҳәаава дааны аусура даналага, иаразнак ҩбаны еихагылаз ҩнык ирҭеит. Уи зҭаацәагьы зхаҭагьы репрессиа ззуны ихырҵаз, Цәҳәаава зҭыԥан даарышьҭыз Абӷаџь итәакәын. Уажәы ахантәаҩи сареи ҳааны уи аҩны аанда иаҿаз агәашә хәыҷы ҳадгылан. Асааҭгьы ҩба ыҟан.
Сара уа сҽааныскылеит, ахантәаҩы дыҩхалан тыгәтыгәҳәа ашә днас-насын, дыԥшны даагылт. Аха аӡәгьы
ддәылҵуам. Сахьынаԥшуа избоит, алаԥшҿаԥшгьы ыҟоуп, аҩны аганахь ала аԥенџьыр аԥыраршә шкәакәа аақәацмацеит. Рамзыцгьы маҷк дааԥшын, ашә имырдуцәакәа, аха иаҳа иаарӷәӷәаны, деиҭанас-насит. Иҵит хәбаҟа минуҭ, аха уаҩ дыҟам. «Иаууеи, гәышьа...», – сгәахәуеит сара сахьгылоу. Ус алашарагьы аакит, ашәгьы аҷараҳәа иаатын, ҷкәынаки ԥҳәыски аадәылҵит. Урҭ Цәҳәаава иԥҳәыси иҷкәыни ракәын. Ириҭаз ныҩнаргалан, ашә надыркит, уааиҳәагьы рымҳәеит, иаргьы иԥсы иманы арахь иҿааихеит. Усҟантәи аамҭазы амашьына ласы «Победа» жәаф нызқь мааҭ ракәын изыԥсаз, аԥара аҵыхәтәантәи ареформа ҟарымҵацызт.
– Уара узынгьы ԥыҭк ҵәахны исымоуп, – иҳәеит Рамзыц, агәашә ҳаадҵны ҳашьҭахьҟа ҳҿанааҳха.
– Убри ануҳәа, абыржәы абра акәукәуҳәа сыҳәҳәоит!.. – сҳәан, садырсызшәа сааҭгылт.
– Аа, абааԥс, ибзиоуп нас, уаҳа сҳәаӡом!.. – ҿааиҭит аҭакс. Хымыз раҟара ааҵхьан еиԥш, Цәҳәаава дуԥхьеит анырҳәа, сҩықәлан сцеит. Сахьнеиз, дысԥылан, снапы сымхны снаиртәеит.
– Угәра ганы даҽа ус дахьк унапы ианысҵоит, – иҳәеит иара. – Аколнхара «Октиабр» аҟны аԥарафарақәа рацәаны иҟоуп рҳәеит, уцаны, ишудыруала, аревизиа ҟауҵароуп, аказы урмеигӡароуп. Уара иҳамоу иреиӷьу специалиступ, угәра згоит, уԥышәоуп, ҩымчыбжь усҭоит, абригь-абригь арыцхә азы сузыԥшуп, – иҳәан, адҵа насыҭаны сноуижьит.
– Изларҳәо ала, Лавренти Бериа ихьӡ зху аҿыцынхацәа рколнхараҿгьы аԥарафарақәа ӷәӷәала иҟоуп... Уи аӡәырҩы ирдыруеит... – сҳәеит сара.
– Уи уалакьысыр ҟалом... «Октиабр» ахь уца.
Абраҟагьы ҩымчыбжь аревизиаҟаҵара саҿын. Аколнхара ахантәаҩы, уи иаҳасабеилыргаҩы уҳәа иқәзгашаз аусқәагьы ааԥшит. Саргьы, арҭ ишԥарзызури ҳәа, схы кны саатәеит – имариоума уаа гәарҭак рырӡра.
– Абасоуп иҟоу, сахьнеиуа мҳәашьа сымам, – сҳәан, ахантәаҩы Цәҳәаава иажәақәа наиасҳәеит.
– Уанаџьалымбеит, ԥсыхәак узыҟаҵозар, уареи сареи еибадыруа ҳауп!..
Уиаҟара ажәамыцхә абаҭаху, усгьы еилукаауеит, абри аколнхара ахантәаҩы ԥасатәи ииҳәаз ҳәаны, ԥасатәи иеиԥш дсыҳәеит. Саргьы, саалакҩакзаргьы, Цәҳәаава иҟны сахьнеиз, абасоуп ҳәа иасҳәеит. Иаргьы, ԥаса ишиҳәаз еиԥш, уаха асааҭ ҩба рзы ҳәа, даацәажәеит. Асааҭ ҩба рзгьы, сара сицмааит, аха ахантәаҩы ихала инаган инижьит.
Хԥаҟа мзы ааҵит абри ашьҭахь. Цәҳәаава деиҭасыԥхьеит. Уажәы Орџьоникиӡе ихьӡ зху ахәшалыхратә зауад ашҟа сдәықәиҵеит...
Ных, угәы ԥысҵәоит, иааркьаҿны иуҳәозар, абасоуп: ахәшалыхратә зауад ашьҭахь аревизиа ҟасҵон Сталин ихьӡ зху аколнхараҿ, уи ашьҭахь Леселиӡе ихьӡ зху асовнхараҿ, нас И. Ҷавҷаваӡе ихьӡ зху ачаи фабрикаҿ, анаҩсан аколнхара «Сталин имҩала» аҟны, уи аамышьҭахь... – урҭ зегь уажә иабасгәалашәахуеи. Амала дара анхамҩақәагьы рыхьӡқәа шыҟаз убоит усгьы, Аԥсныдгьыл ианны, зегьы атәымуаа, аиҳарак аԥсуаа зҭахымыз рыхьӡ рыхҵаны. И. Ҷавҷаваӡе аԥсуааи Аԥсни аҵәы рылеиҵон ихаангьы, егьырҭ – дара ртәқәа ааганы ҳадгьылқәа рырҭеит, мшын нырцә иагаз рҳаҭгәынқәа агәам рықәжьуа... Зегьыҵәҟьа ус ҟарҵомызт, аха...
Бжьаратәла иугозар, аҩбатәи ревизиацыԥхьаӡа иааԥшыц ааԥшуан, ирҳәац сарҳәон, ирҳәаз изасҳәац иасҳәон, изасҳәац ииҳәац иҳәон асааҭ ҩба рзы ҳәа...
Сара абри сақәымшәакәа сыҟазҭгьы, аӡәы иҳәоны исаҳаргьы агәра аузгахуаз. Усҟантәи аамҭазы, ишаадыруа, иахьабалак убас алеишәа ӷәӷәан, ас еиԥш ҟалашьа амамызт, Сталин ихаан аҵарҭыша захьӡузеи ҳәа амзи, аха... Егьи усҟан ус иҟазаап, ҷыдала иалхны абгыӡқәеи абгалаџқәеи рылазаап. Урҭ, иааибыҳәан, абгахәыҷқәеи абгарцеиқәеи нкагәаны, ихәлапҟа-жьлапҟан, иркуаз ирымхны еизганы иган Нахьхьиӡа аҭоу иаԥыратәаз Ақәыџьма иарҭон, даргьы хәҭак рзынхо. Уи уа ауадалықь сса маӡақәа ҳаны иаман, аԥацәагьы рацәан, ранацәа рыжәлала, иара
ахаҭа ажәлала, аха Анҵәамҭа аарҵәины «рин», «-ров», «-ркин» егьи ҳәа, убас ирҩашьан ашәҟәы иҭагалан, урҭ зегь Бгалаџда ус ирзныҟәгозма. Нас аҵара дуқәа рыҭаны, иазыҟаҵаны, Аԥсны зтәу алашәага роуп ҳәа ашәҟәқәа рҩуа, маӡа-аргама иқәцаҩцәаны иҟалартә иааӡон. Убас уи иааӡақәаз, нас урҭ ирааӡақәаз иахьагьы ишыҟоу, шьоукгьы ҳаижьаны аҽхьшьрақәагьы шырдыруа аадыруазароуп... Уа мацароума, уи геи-шьхеи убас аԥацәа ахьамазгьы ыҟан... Ус ишааиуаз, аҭоу иҭатәаз Абгамшәи иареи еиванагалт. Абгамшә ашәагаа маҷуп, аха омакала алеишәа цәгьоуп, амшәқәаҵәҟьа ацәшәоит, аблыҭҟьара иаҩызоуп, фҩыла ушьҭа ихылан иаразнак иухьӡоит, икылатәан ақәасабқәа ахаҳә ргәыдҵаны иашьуеит... храмшәуп, абӷамшә захьӡугьы убриоуп... Аха уажә уаҳа салалар, ара иоуцәахоит...
Ажәакала, исҭахы-исҭахым, Цәҳәаава инапхгарала «инарҵауланы» аревизиақәа ҟасҵон. Уаҳагьы ԥсыхәа сыманы ҳәа сыҟамызт. Зыҟны сцарыдаз Лавренти Бериа иуа Цәҳәаава изы ашшыԥхьыӡ сыманы? Усҟан, сара сакәым, Аԥсынгьы даара амчымхарақәа ирҭагылан. 1931 шықәсазы аидгылатә республика астатус амырхын иавтономтәны иҟарҵеит, нас латын графикала иамаз аҩыра қырҭуала ирыԥсахит, ашьҭахь Аԥсны ашә гәышԥыла иаԥырагыланы ацәгьа-мыцәгьа иаҿагылоз аинтеллигенциа ықәырхит, аԥсуа школқәа рҟны аҵара ақырҭшәахь ииаргеит, аԥсуа бызшәа аҳәынҭқарратә ҵакы ацәдырӡит, аԥсышәала аусбара ҳәа анкьа зны крыҟаӡан ҳәа иҟазаргьы Сталини Бериеи анышә нақәрыԥсеит...
Уи амацара акәында, 1934 шықәса инаркны 1953 шықәсанӡа иара убри Бериа инициативала қырҭтәыла егьырҭ араионқәа рҟынтәи Аԥсныҟа иааганы индырхан 70 нызқьҩык рҟынӡа ауаа. Абри аамҭала Аԥсны аԥсуа ҭыԥхьӡқәа реиҳарак қырҭшәала иԥсахын, иаанхаз рӷьыракгьы акырҭуа транскрипциахь ииаган, еицакын.
Аиашаз, аҭыԥхьӡқәа рыԥсахра уаанӡагьы иалагахьан – урҭ ахара изымнаԥшуаз аҳәынҭқар ичынуаа шьоуки
қырҭтәыла аменшевикцәа реиҳабыреи ракәын. Аха 20тәи ашықәсқәа рзы ССР Аԥсны аиҳабыра аԥсуа ҭыԥхьӡқәа рышьақәргылара аус нападыркит. Нас илҵшәадахеит умҳәозар... 1938 шықәсазы Лавренти Бериа иаԥшьгарала Аҟәа еиҿкаан «Аԥснҿыцнхаҩргылара» зыхьӡыз атрест. Уи 1953 шықәсанӡа, иқәыргаанӡа, аҿыцынхацәа рзы ақыҭақәа, аҳаблақәа, аԥнаҵон, қалақьк ахьубахьоу еиԥш, еиваргыланы акьырмыт ҩын хәыҷқәа аргылон, ашәырқәыр еиҭаҳаны. Абрахь иааганы иҩнарҵон қыҭа-қыҭала қырҭтәыла егьырҭ араионқәа рҟынтәи ауаа, рқыҭақәеи рҳаблақәеи рыхьӡқәа иахьааиуаз инарыхьӡырҵон, мамзаргьы даҽакала ирыԥсахуан. Ицәгьоуп ауаҩы дахьиздахьааӡаз кажьны даҽаџьара дыхҵәаны ицара, иааргозгьы, аиашаз, ӡәырҩы ирҭахымызт рыҩны-ргәара, рнышәынҭрақәа кажьны тәымџьара ацара, аха иразҵаауадаз, мчыла иааргон. Изҭахымыз дҭаркуан, ауаҩшьрақәагьы ҟалеит. Абри иаҿын атәыла зегьы аибашьра ианҭагылаз аамҭазгьы. 1942 шықәсазы ауаа хырҵәаны Аԥсныҟа раагаразы «Аԥснҿыцынхаҩргылара» атрест миллионки бжаки аԥара азоужьын.
Аҿыцынхацәа раагара иахҟьаны Аԥсны амилаҭтә хаҿра уаарҩашьаратә аҟынӡа еилагеит, зыӡбара уадаҩу акыр зҵаатә аршит. Иахьынтәааргаз акәзар, иахьагьы уа иҭыкка иҟоуп, рыҩнқәагьы гылоуп. Иҭацәыз раамшьҭахь, егьырҭ аколнхарақәеи асовнхарақәеи рҟынгьы ахандеицәа иахьагьы ирызхом, избан уҳәар – зегьы Аԥсныҟа иааргеит, уа инхаз аӡәык-ҩыџьак алаҳамҵозар. Иахьааизгьы, еиҭасҳәоит, уатәи рқыҭахьӡқәа ара инарыхьӡырҵеит, закәанԥшракгьы арымҭеит.
Аԥсны, сара иахьынӡаздыруа, хынҩажәижәаба милаҭ иреиҵамкәа иаланхоит. Аҿыцынхацәа раагареи арепрессиақәеи ирыхҟьаны апартиа Аԥснытәи аорганизациаҿгьы амилаҭтә еилазаара, иаагозар, аԥсацәеи ақырҭқәеи еиҿурԥшыр, ӷәӷәала аҽаԥсахит. Убас, 1925 шықәсазы 1:ҭцәа ԥшьынтә еиҳахеит. Ҵабыргны, нас, Сталин данԥсы ашьҭахь, аусқәа ааҳәит.
Ари са исымҳәар, уара иумҳәар, иацумҵар, уашьҭан даҽаӡәы даҽакала ишааимырҳәуа удыруама?.. Изхысҳәаауа, аҳәынҭқарцәа аауеит, иагьцоит. Аӡәы – жәлар дырхамышҭуа, ихьӡ бзиа ныжьны, ҽаӡәы – ихьӡ раҳар аасҭа ирмаҳар еиӷьыршьауа. Ажәлар ракәзар – иаанхоит, иҟоуп. жәытәнатә аахыс абра инхо ҳакәзааит, қырҭтәылантәи иааргаз аҿыцынхацәа ракәзааит, зегьы иаадыруа усуп абри адгьыл-баҳчара зтәу насгьы иахьӡу. Аха рыцҳарас иҟалаз, урҭ шьоукы-шьоукы, иҭәы-иԥха ианынха, абри адгьыл-баҳчара Аԥсны шахьӡу рхашҭуа иалагеит, адунеи аарша аахыс абра абаҳчараҿ инхозшәа ргәы иабо иҟалеит, егьырҭ шәызусҭада ҳәа иааҵаар цәгьа ирымбо аҟынӡа инеиит. ҭаацәарак аҟынгьы, ишырҳәо еиԥш, еснагь зегь ауҽеихахуа...
Абраҟа иҳәатәны исыԥхьаӡоит аԥсуа мҳаџьыр Шьаҳан иԥа, Сҭампылтәи аҵарауаҩ, ҭырқәтәыла иагаз аԥсуаа рхатә ҩыра рзыҟазҵаз мысҭафа (мысҭаабе) Быҭәба иӡбахә. Уи 1910–1920 шықәсақәа рзы Аԥсныҟа изныкымкәа дааит. Урыстәыла аҵыхәтәантәи аҳәынҭқар Николаи II дагьиҿцәажәеит. Аҵарауаҩ гәҭакыс иман ҭырқәтәыла иагаз аԥсуаа рыԥсадгьыл ашҟа рыргьежьра аус. Ишдыру еиԥш, ҭырқәтәылеи Урыстәылеи аҵыхәтәантәи реибашьрақәа ирыхҟьаны, иара убас 1886 шықәсазы аԥсуаа Лыхнытәи рықәгылара аҵыхәала аԥсныжәлар реиҳарак мҳаџьырра иагеит. Акы, аибашьра рықәыӷәӷәон, ҩба, иржьазгьы ҟалеит. Ишакәхалак, ицеит. Аха аара, ахынҳәра ргәы иҭакны, иахьеи-уаҵәи абри иазхәыцуа... Аурыс ҳәынҭқар аҵарауаҩ дақәиргәыӷт ихаҭа иаби, иабдуи, иара убас дара аԥсуаагьы налаҵаны, иҟарҵаз аҭоурыхтә гха ириашаразы, иагаз рырхынҳәра дахәарц... Ареволиуциа ашьҭахь аҵарауаҩ Ленингьы диҿцәажәеит абри азҵаара аҵыхәала. ҭырқәтәыла апрезидент мусҭафа қьемал Аҭаҭиурқи иареи еизааигәан излеибадыруаз ала, уаҟатәи аиҳабырагьы абри аус мап
ацәырымкыртә иҟаиҵеит. Уи, Ешбеи иареи, ирылшаз рацәоуп, усҟантәи аамҭазы Урыстәылеи ҭырқәтәылеи реиныршәара, реимарбзиара аус аҿы.
Аԥсуаа раагара наҟ-ааҟ аҩганкгьы анақәшаҳаҭха, мысҭафа Аԥсныҟа деиҭааит. Шықәсыбжак инеиҳаны Аԥсны ҭиҵаауан, ирхынҳәны иааргоз аԥсацәа ахьынхашаз ақыҭақәеи ақалақьқәеи рыхсаала ҟаиҵон, Нхыҵ азынгьы убас.
Ахсаала ҟаҵаны далгеит, зегь еиқәшәан, аха аиба аҟәараҿы иқәхәлеит ҳәа шырҳәо еиԥш, изамуит. Ленин иахьиеихсыз ахәра иоуз иахҟьаны инапхгаратә усқәа нижьыр акәхеит, аҵыхәтәан иԥсҭазаарагь далҵит, Сталин ицаз рырхынҳәра игәамԥхеит. Иара мысҭафа иакәзар, шьоукы изларҳәо ала, изакәу рзымдырыртә бааԥсык идыржәын, икьатеилашә ԥнажәеит.
Уажәраанӡа ишшәасҳәахьоу еиԥш, Лавренти Бериа иаԥшьгарала, Сталин – Џьуӷашьвили имчала, «Аԥснҿыцынхаҩргылара» зыхьӡыз атрест еиҿыркааит, қырҭтәылантәи ауаагьы ааганы индырхо иалагеит. Индырхон мысҭафа Быҭәба ихсаалаҿ иарбаз аҭыԥқәа рҟны. Ус анакәха, урҭ ирдыруан аҵарауаҩ ихсаала ианыз. Уи урҭ рҟны ишԥананагеи? Ирызҭада?..
Ажәеи ажәеи еицылоит шырҳәо еиԥш, абра даҽакгьы ацсҵарц сҭахуп.
1936 шықәсазы Аԥсны ЦИК ахантәаҩы Нестор Лакоба москваҟа дцеит. Уи иман 700-ҩык амҳаџьырцәа македониантәи (македоунтәи) изырҩыз ашәҟәы. Урҭ аҳәон рыԥсадгьыл Аԥсныҟа ахынҳәра азин рырҭаразы.
– Ишԥарзааури? – иҳәан, Лакоба Сталин диазҵааит. Абри аҩыза азҵаара уи изныкымкәангьы ииҭахьан, избанзар ашәҟәы 1925 шықәса раахыс имҵан.
– Сҩыза ду Нестор урҭ раагара иҭахызар, Апартиа азин рнаҭоит, – иҳәеит Сталин аҭакс. – молотови уареи шәеицәажә!..
Аха Лакоба Сталин ибжьы ҭицацәаӡазшәа, дыҽхырцәажәазшәа ибеит. Ианаџьалбеит, уажәыгь дгәаан дыҟоума ҳәа игәгьы иаанагеит, иагьааигәалашәеит:
Ари 1934 шықәсаз акәын. Сталин мҷышь дааит акалмаҳ ифаразы. Исгәалашәом усҟан мҷышьтәи акалмаҳ нхамҩа ҟарҵахьазу, аха ари аӡиасаҿ акалмаҳ еснагь иаман. Акалмаҳ ус иҟоуп, ахаҳәқәа злыҳәҳәо арҩаш, аҿаҩа ӡиас хьшәашәа бзиа иабоит. мҷышьгьы усоуп ишыҟоу. Ааигәа ашьхара ашьапаны иахьыҵҵуа аҳаԥқәа аманы, рыҩнуҵҟа ахаҳәқәа рҭыҳәҳәо, лашара хәыҷыкгьы цәыҵамло иҟам, убрахь иҭалан рԥаҭрақәа рҳауеит.
Уи иазаауазеи, арҭ акалмаҳ анырфа ашьҭахь, ркьафқәагьы ҟарҵан, ацәҟьара аихсрахь ииасит. Акалам иалхны акьа быца «абуржуи» шлиапа лахаҵаны абахә ашьапаны иладырсын, аихсра иалагеит. Хынтә-хынтә иеихсуан.
Раԥхьа дхысуан Сталин. Уи рыхынтәгьы иақәиршәеит, аха авараҿ акәын иахьаахоз – чко ҳасабла иуҳәозар – хԥа ҟаиҵеит, «троика» усгьы бзиа ибон.
Ара иҟақәаз рнапқәа изеинырҟьеит.
Аҩбатәи дхысуан Лакоба.
«Иавырҟьа!» – иҳәеит аӡәы аԥсышәала, иныҵакны. Аха Лакоба «иавырҟьа!» ҟаимҵаӡеит. Раԥхьатәи ихысрала ахылԥа зхарԥаз аахиӷәыцәаан, агәаԥҳәа ҵаҟа инкаҳаит. Аҩбатәи ала – акалам быца иҵегь иаакьаҿхеит, ахԥатәи ала – иҵегь иркьаҿны еиҭаахиҵәеит.
Напеинҟьарахеит.Лакобарнапыданҵаныдышьҭырхит. «Сара сакәым, ишьҭыхтәыз ани иоуп!» – иҳәеит Лакоба, аха изхәарҭааз, Сталин дгәаахьан. Деиқәаҵәаӡа дшәын, илахь еимарџахә, днеин имашьына дылҭатәеит, уаҳагьы дҭымҵит...
Лакоба молотов иҟны даннеи, амҳаџьырқәа раагара аус такәаамҭа иалацәажәон. Аҵыхәтәан молотов иҳәеит, илшо ала урҭ рыԥсадгьыл ашҟа рыргьежьра дшацхраауа...
Рацәак мҵит абри ашьҭахь. Сталин Бериа диԥхьеит. Усҟан Бериа ақырҭуа ЦК маӡаныҟәгаҩыс даман. Диԥхьеит, дагьиазҵааит:
– Лакоба абра дыҟан. македоуниантәи 700-ҩык аԥсуаа Аԥсныҟа иааигарц иҭахуп. Иахуҳәаауазеи? Азин раҳҭома?..
– Ус ҟаҳҵар, егьырҭгьы арахь ахынҳәра иашьҭалоит. Аҳәаанырцә урҭ шәнызқьҩыла ирацәоуп, Аԥсны инхо раасҭа акыр еиҳауп. Урҭ зегь арахь идәықәлар, нас ишԥаҟаҳҵо? Ҳусқәа ирԥырхагахоит...
Рацәак аамҵыкәа Лакоба қарҭ апленум ашҟа днарԥхьеит. Апленум ианалга иҟалаз ҳәа еиуеиԥшымкәа ирҳәоит. Аха сара ишыздыруа шәасҳәап.
Апленум ианалга, Бериа, ҽыргәыцхә ҟаҵаны, икабинет ахь Лакоба днеиԥхьеит. Ҳаҭыр иқәҵо днаиртәан, атрубка аақәихын, иԥҳәыс дылзасит:
– Бысзыӡырҩы, Нино, абра скабинет аҿы Нестори сареи ҳтәоуп, апленумгьы уажәоуп ҳаналгаз, амлагьы ҳакуеит, иаҳфашаз бзеиԥшроузеи, кыр бымоума, ҳаицнеир?..
– Иҭабуп, аха са сызуццом, ауаа сзыԥшуп... – иҳәеит Лакоба.
– Аҩны тәым дыҟам, сас дыҟам, унҳархаӡом, ҳаргьы апремиерахь ҳцоит...
– Капитон аҩны дыҟаӡами? – Лакоба дызҿыз Капитон Кәарацхьелиа иакәын. Уи Бериа иан лганахьала диашьеиҵбын. Шан-Хаи аус иуан, аха данаалоз ыҟан.
– Нино лыда аҩны аӡәгьы дыҟаӡам уажәы...
– Ааи, аха абра аҵара иҭоу аԥсуа студентцәа Реидгылахь снарԥхьеит, исзыԥшны иҟоуижьҭеигь кырҵуеит, ԥхашьароуп... Асасааирҭаҿгьы иԥшуп...
– Уара ишуҭаху, – иҳәеит Бериа. Нас иԥҳәыс лахь: – Нино, Нестор мап икит, днеиӡом, бҭахызар бара биацәажәа... – атрубка Лакоба инеииркит.
Нино Гегечкори иара Бериа ихаҭа зҳәатәы дахымԥоз лакәын, Лакоба даара диҳәеит-дичеит, хә-минуҭк иадамхаргьы дымҩахыҵразы:. «Сыԥшәмеи сареи Аҟәа ҳаннеиуа еснагь шәа шәышҟа ҳамҩахыҵуеит, уажә умааикәа уцозар, уагьца, – лҳәеит. – Издыруада ахәшә уаҳҭар ҳәа ушәозар, усҟан уагьымааин!.. » – дагьаацәыҵалафит лара.
– Ибзиоуп, уажә ауниверситет аҟынӡа Аԥснытәи астудентцәа ахьсызԥшунӡа снабжьҟьоит, нас снеиуеит, – ҳәа налеиҳәан, иааиԥырҵит.
Абрахь данцагьы дырҩегьх аҭел дизаст. Уажә зҿлырҭуаз лан лакәын...
Изыԥшыз астудентцәа рҟны днеин дшыҟаз, Бериа имашьына изынаишьҭит. Иҟаиҵоз, дызҿыз иусқәа аахыркәшан дцар акәхеит.
Бериа иҟны Лакоба х-фырџьанк акониаки аҵәыцак азна аџьма хырҵәы ацха аҭани ижәит. Омакгьы иҽнмырхакәа дахьаанҿаслоз асасааирҭахь дхынҳәит. Уаҟагь изыԥшын. Урҭ Аԥснынтәи ицыз ракәын, аспектакль апремиерахь еиццон. Асасааирҭаҿ дахьааиз ишакәым ихы ибо далагеит Лакоба, аха апремиерахь дрыццеит. Абри аԥхьа уи Бериа иҩныҟа аҭел изныкымкәа дасит, ак игәы ԥнажәо дшыҟаз ҩашьомызт, аха дахьасуаз атрубка аӡәгьы ишьҭихуамызт.
Апремиераҿ Лакоба апартер актәи арад аҟны дтәан, днаԥшы-ааԥшуан, лаԥшыла аложе аҟны аӡәы дышишьҭаз ҩашьомызт... Аспектакль иалагахьан еиԥш аан, иҩнуҵҟа амца икын, абылра далагеит. Ара шәыҟаз, шәсышьҭамлан ҳәа иватәаз, ицыз иҩызцәа инареиҳәан, дындәылҵны дцеит. Уи агәҩара иман хәшәы змам ашҳам ширҭаз, уажәы, дымҩашьахуа, ибеит дышҭахоз. Угәы ишԥаанаго, дабацауаз Лакоба? Ашҳам иҭан дызшьыз ауаҩы хәымга дидыруа, иҿи-инапи еиқәҵаны ус дтәарызма аҵыс мҩас абла ҭызӷәыцәаауаз ауаҩыџьбара ҟаимаҭ? макьана, дакӡаанӡа, иара ишьа иара иурц иӡбон, ҳәарада. Ус иагьыҟаларауаз, срыцҳара зықәшәаша, заҟаҩыуаа, харада-барада иҭадырхаз, рыԥсра иахирԥарыз усҟан Лакоба.
Аспектакль ааныжьны данца ашьҭахь, данырымба, иҩызцәагьы ишьҭалеит, аха дахьцаз ирдыруеи. Иара дышнеиуаз, Бериа дахьынхоз омак бжьамызт, иацәыхарамкәа аӡы ахьааиуаз акран аниба, ииулакь днадгылеит, аха, изхәарҭаз, ишьапқәа имыхәо адабла иакхьан, узиҿамԥшуа ашәра далагахьан, ашҳам иаԥысит.
Иқәшәаз ицхраан аӡгьы днадырхәеит, асасааирҭахь имаӡаныҟәгаҩ Акәыҵниа ишҟа аҭел иаст. Уи иаразнак даакылҟьеит. Уанӡа изыԥхьахьаз ацхыраара ласы амашьынагьы ааин, Лакоба ҩ-гәырк изыҟарҵеит. Иара, имузт,
иҟаз имдыруази, ахәшәтәырҭахь акәымкәа асасааирҭахь иномер ашҟа дыргеит. Абрантәи Акәыҵниа Аҟәаҟа дасит аҳақьым Кәасҭа Семерџьиев иахь, дышзахәо қарҭ асасааирҭа «Ориант» ашҟа дааиразы, Лакоба ишизхымго.
Аха араҟа Лакоба деицәахеит, дзымҵысӡо адабла ист, дзымцәажәо иҿы акит. Ацхыраара лас амашьына дырҩегьых иаԥхьан, Камо ихьӡ зхыз ахәшәтәырҭахь дыргеит, иԥсҭазаарагь далҵгәышьеит. Убра ирҳәарахқәеи, ихшыбаҩи, иҟырҟи аамхны ирҵәахит, иахьыргаз иахьагьы уаҩы издырӡом. Урҭ ашҳам рылахон, ахәымгара ҟазҵаз ауаа цәырнагон.
Аспектакль аҟны сара апартер ажәаҩатәи арыб аҟны стәан, Лакоба дышҭынчмзгьы збон. Бериа убра дибазҭгьы, сымҩашьозар, даадәылганы, аҵықьҳәа илеигәыдҵаны алажә еиԥш дишьуан. Аха Бериа уахь дымнеит, ателефон атрубкагьы шьҭихуамызт, ашьҭахь Лакоба иԥсра аҵыхәала иҟалаз атрауртә митинг аҟнгьы дкылымсит, ҩымш ракәу хымш ракәу ақалақь ахь дцәырҵуа уаҩгьы димбеит, дахьыҟаз, дызҿыз здырхуада. Амала иара Лакоба ихы дамыхәо, дзымҵысуа-дзымцәажәо асасааирҭаҿ данакы, ихыхьчаҩцәа ицрыԥсса, хыхь дыҩхалан, Нестор игәырҩа дагозшәа ҟаҵаны, дышилгаз иблала ибеит, агәра игеит...
Аҳақьым Семерџьиев аухантәиашарак амҩа дықәын. Ашьыжь дааит. Аԥсы данихәаԥш, ашҳам шиҭаз идырит...
Лакоба иҭахара аҵыхәала қарҭ ауниверситет аҟны амитинг ыҟан. Саргьы убра сыҟан. Абра дықәгыланы дцәажәеит қырҭтәыла ЦИК ахантәаҩы Герман мгалоблишьвили. Уи дахьцәажәоз илаӷырӡ иҿыкьаса ицон. Нестори иареи еиҩызцәа бзиан, иҟалаз арыцҳарагьы ицәа иаламшәакәа дыҟам. Ашьҭахь уи илаӷырӡқәа Бериа ианеимыжьит, арепрессиа изиуит. Арепрессиа рызун иара убас қарҭынтәи Лакоба Аҟәаҟа даныргоз иццаз, ҳаҭыр иқәызҵоз қарҭ амаҵура дуқәа ирхагылаз ақырҭцәа иашақәагьы.
Лакоба Аҟәа данаарга, аухаҵәҟьа иҳақьым Семерџьиев дырбаандаҩтәны дыргеит, уаҳагьы дзыхнымҳәӡеит. Дахьыргаз, изыруз аиаша уаҩгьы издырӡом. Дыргәаҟны дыршьуан – уаҳа закәыхыз.
мызқәак анааҵ, Лакоба жәлар драӷан ҳәа рыларҳәеит, игәакьацәа ырбаандаҩтәны иҭаркит.
Иара Лакоба ихаҭа, усҟан иҩызцәа руаӡәк асасааирҭаҿ ишиеиҳәаз ала, астол ианахатәаз Бериа инапқәа ақәаџқәаџра иалагазаап, акониак изҭеиҭәарц даналага аамҭаз. Аха убраҵәҟьа иԥҳәыс дааидгылан, изакәызеи, уара, дырҩегьых Паркинсон ичымазара (ҳара аԥсцәа уи аларқача, аԥшакра ҳәа ҳашьҭоуп) еиҭоузцәырҵхма, амца иагаша, иузҭамҭәозар, иҭасҭәоит ҳәа узалагозеи лҳәан, иааимхны Лакоба лара изҭалҭәеит.
Нино Гегеҷкори илылымшаӡарыз «сҩыза бзиа» ҳәа дзышьҭаз Лакоба иԥҳәыс Сариа леиқәырхара? мамзаргьы 13 шықәса рыда зхымҵуаз уи лыҷкәын Рауф ихы дақәиҭыртәыртә, дрымшьыртә аҟаҵара? Дҭарбылуа убааит, илылшоз аҟара, аха...
Абра даҽакгьы ҳәатәуп. Сталин Бериа диԥхьан Лакоба зыӡбахә имаз амҳаџьырқәа ианрылацәажәа ашьҭахь, мышқәак ааҵуаны, Аԥсны ЦИК Гагратәи аԥсшьарҭа ҩнаҿы аҽнышьыбжьон аҵықьҳәа ахысбжьы геит. Аԥсшьарҭа ҩны адиректор Цеиба илаԥш наиқәшәеит аԥсшьаҩы Розенгольц лномер ашә аартны иаадәылҵыз Лавренти Бериа. Уи адиректор дангәеиҭа, ихыснацәа иқьышә инадкылан ҿумҭын ҳәа наиирбеит, хьаасгьы имкыкәа. Дзыцәшәоз ари аҩыза аус «хәыҷы» азы Сталин дахьимаз. Зынгьы убас қарҭ икабинет аҟны аерманы ЦИК амаӡаныҟәгаҩ Ҳанџьиан иааигәыдҵан дишьит (ишьҭахьала ихы деихсит), аха акгьы ихарамшәа иҳәынҭқар далигеит.
Аҩнуҵҟатәи аусқәа Гагратәи рҟәша аиҳабы Рухаӡе ирылеиҳәеит СССР аҳәаанырцәтәи ахәҳахәҭра анарком Розенгольц иԥҳа лномер аҟны лҽылшьит ҳәа. Уи дӷьычыҩзаарын жәбама, илӡаз ахьымаҭәа лномераҿ ианлыдырбала, лҽылшьзаап ҳәа.
Абри ашьҭахь мызкы инацны иааҵуаны, Лакоба қарҭ дҭарханы, Бериа Цеиба ус идиҵеит Розенгольц-ԥҳа дызшьыз Нестор Лакоба иоуп ҳәа аусҭҵаацәа иреиҳәарц. мап анакәха, Лавренти Бериеи иара Дауҭ Цеибеи реибадырра акгьы шыԥнамҟо, дзықәшәаша абахҭа аҭатәара шакәхо...
Дауҭ Цеиба инеицҵаны 19 шықәса ихигеит...
Иара Лакобагьы игыз ауҟамхыз. Аиаша анакәха, урҭгьы мҳәакәа урывсыр – ухәахәахоит, Анцәа игәы иахәом. Изхысҳәаауа,Лакобаиаԥхьагьыаԥсуааабрахьрырхынҳәра аус акыр дазхәыцхьан, аусгьы азиухьан Ефрем Ешба. Омар ҳәа акәын ажәлар рыҟны ишиарҳәоз. Уи 1921 шықәсазы Ленин ибзоурала Аԥсны ахьыԥшымратә республика астатус азылызхыз, акыр хара инаԥшуаз, Аԥсны Аревком ахантәаҩы иакәын. Ашьҭахь Англызтәылаҿ СССР Совпред анапхгаҩцәа дреиуан. Убригь арепрессиа изун. Уи зегьы ирдыруоуп. Уара уазхәыц, Ешба арзаҳал иҩит, Лакоба ихьӡала, атәанчарахьы дцаны дҟалозар, Аԥсныҟа дааны қәацәк ахьҭаиргылаша дгьыл хәыҷык изалырхразы. Аҭакс иоузеи ҳәа угәы ишԥаанагои? – мап ицәикит... Ҵабыргны, хыхьӡала иақәыӷәӷәозгьы ыҟан, аха... Имцны игәарарҵазар, уи сыздыруам...
Ешба Ленин игвардиа дреиуан, Сталин уи имаҵура дуқәа зегьы даарымихын, Чечен-Ингәыштәылаҟа усура дишьҭит, еилаҩынтуеит, рлеишәа цәгьоуп, дышԥаҭадмырхари ҳәа. Аха Ешба дрымшьӡеит. Ари ианамуы, нас, ишысҳәахьоу, арепрессиа изиур акәхеит, Сибра ӡишәнаҟа дхиҵеит...
Иҟалап, Лакоба иакәымзар, Бериа абриаҟара хыхь дзымхаларгьы. Лакоба иоуп, изларҳәо ала, Сталин иҟны Бериа дцәырызгаз, сара дыздыруеит, дыспециалист бзиоуп, аҟыбаҩ илоуп ҳәа. Иалидыраауаз Лакоба усҟан Сталингьы иаргьы рыԥсцәаҳа диҵгәан иҽыжәҵара дшаҿыз.
Лакоба ашҳам иҭан данишь ашьҭахь, ишысҳәахьоу еиԥш, Бериа уи иԥҳәыс Сариа дбаандаҩитәит. Лара даазкьаҿны, еиқәакы, ԥшӡакы лакәын. Бериа уи лҿаԥхьа иқәиргылт: ма... лыламыс, мамзаргьы – ашьра. Лара ашьра еиӷьалшьеит. Уи акыр дыргәаҟноуп дшыршьыз, лгәыԥҳәқәа ҿадырффеит. Лыҷкән Рауф иакәзар – дҭаркит, иқәра иаҵанакуа ианыҟала – дыршьит.
Уи шыҟарҵаз усоуп: Рауф иҭахымызт иаб дызшьыз ахәымга, уи ус шакәыз зегь ргәы азҩон, ишҟа дцаны иан доуижьразы диҳәарц. Рауф иандугьы дҭакын. Аха уцаны уиҳәа, иудыруазеи иоуишьҭыргьы ҳәа дазыҟарҵеит. Ашьыжь асааҭ жәба рзгьы днеит адкыларҭаҿы. Уаҟа шьыбжьон асааҭ ҩба рзы уаа, уидикылоит, уажәы Лавренти Павле-иԥа деилахоуп ҳәа иарҳәеит.
Асааҭ ҩба захьӡыз азы Рауф адкыларҭахь днарышьҭын, дыԥшны дтәан. Аха макьана уи аӡәгьы дидикыломызт. Ус адкыларҭа дааҩналеит хаҵак. Ак иҳәақәазшәа ныҟаиҵан, идәылҵымҭазы акәакь аҟны игылаз аҟәардә иқәыз ақьаад еилаҳәара «аагәеиҭеит».
– Уара утәоума?.. – дҵааит иара.
– мап, – иҳәеит Рауф.
– Ус акәзар, аӡәы ихашҭызаап убо-о... – иҳәан, уаҳа
ацымҵакәан, ашә цәывҵраан иныжьны, дындәылҵит. Ари Бериа ихьчаҩцәа дреиуан, урысшәалагьы, «ль-мльы» ҳәа, акцент аныԥшуа акәын дышцәажәоз.
Ахәыҷы аилаҳәара даламкьыскәа ус дыштәац дтәан. Деиҭааҩналеит ани иҩналац. –Аилаҳәарауажәыгьараиқәума?Изтәуизырхынҳәтәуп,
– иҳәан, уаҳа мҳәакәа, деиҭандәылҵит. Ашә дырҩегьых ицәывҵыртраан инижьит.
Рауф аилаҳәара днадгылан изакәу збоит ҳәа иааиртлеит... Абри аамҭаз ашә ааимԥааны алашәага реиԥш илаиқәеибаҳәан, дааилыршьит. Аилаҳәара атапанча ылан.
Ари ахьыҟалаз апартиа Аԥснытәи обком амаӡаныҟәгаҩ икабинет адкыларҭаҿоуп. Усҟан обком уажә Ленин имҩаду аҟны аредакциақәа зыҩноу ахыбраҿ иҟан. Абри аамҭаз Бериа Аҟәа «иԥсишьон», дагьақәшаҳаҭхеит «дара иҟарҵаз аҳәарала», изҭахыз ауаа абра идикыларц. Уиала уи ауаа идирбон иԥсшьараангьы ажәлар рзы хеигӡара ҟаимҵозшәа. Аха ари арахь дзааз аԥсшьараз ауакәху. Усҟан жәлар раӷацәа ҳәа зыхьӡырҵаз рпроцесс иалагон,
Лакоба иусгьы убра иалан. Ари арахь дзааз – абри апроцесс аинсценировка иара ишиҭахыз ицаратәы маӡала напхгара аиҭараз акәын.
Сара исгәалашәоит, зны акәара аӷӷара иҭаланы, кәыт ҿыск аҿыҵазза, афақьаҳәа иаауаз абгахәыҷы. Ишааиуаз, азы инҭыҵын, аԥхьа адәҳәыԥш ыҟан, иааҳәын, иҟанаҵо закәызеи ҳәа сшахәаԥшуаз, шьҭахьла-шьҭахьла адәҳәыԥш ааихнаҵәан, ахәажәра еилачы инылапҟа ицеит. Аԥстәқәа рыԥсҭазаара аҭҵааҩ ду аҵарауаҩ Брем ихаҭагьы иџьеишьара дыҟан абри ибазҭгьы. Адәҳәыԥш ӡбаарран, абгахәыҷы гызмал ашьҭа арӡуан, иаарҳәны ианҵаны ихылоз дарҩашьон, уиакәын ус зыҟанаҵоз.
Апроцесс аҟны зны-зынла убас аҭагылазаашьақәа ҟалон, абар-абар жәлар раӷацәаҵәҟьа аацәырнамгар амуа. Ас аныҟалоз, Бериа иара ихаҭа уа далатәамзаргьы, илымҳақәа рыҩбагь усгьы уа иҟан, маӡалатәи дҵала аус уаҵәахьы иахыргон. Уанӡа ируша-ирҳәаша еибырҳәон. Нас уаҵәы зыхьӡыз анааилак, апроцесс, ани зыӡбахә сымаз абгахәыҷы еиԥш, ӡыӷӷарала идәықәҵаны, шьҭахьлашьҭахьла, уашьҭан аӡә дхыларгьы дарҟьалартә еиԥш, адәҳәыԥш иқәганы, ахәажәрахь акәымкәа, ашьҭақәа Сибра ӡибнаҟа илыладырхәашон. Нас уа иԥшаала. Аха, умбои, ишишаз: амц, амцурара адагьы, ашьапқәа кьаҿуп, ашьаҿақәагьы, иахьхазаалак, иссоуп, Аиаша аасҭа.
Абриала, акыр деикәнаршаргьы, мышкы ахы мышкы аҵыхәан Аиаша уаҩы иԥшаауеит, амцгьы аҵыхәа ылихуеит.
Бериа иӡбеит зныкхысрала, ишырҳәо еиԥш, ҩ-жьак ишьырц. Апроцесс иара ишиҭахыз адәықәҵара адагьы, абраҟа иара ихаҭа «иеихсыр» акәын. Уи иабзоурангьы иҭаирхаз иԥа дықәигон. Ус иагьыҟаиҵеит.
Иаразнак Сталин адырра ирҭеит, абасоуп иҟала, Лавренти Павле-иԥа Бериа Аҟәа аԥсуаа рҟны дыршьырц иеихсит, ацәгьаҟаҵаҩ иабџьар имхны дынкылоуп, уи жәлар
раӷа Нестор Лакоба иԥа Рауф Лакоба иоуп ҳәа. Уигьы иааилгеит – 13 шықәса ирҭагылаз ахәыҷы.
Абасала, аԥсацәа Аԥсныҟа ирхынҳәны раагара аус рыӡбеит Лавренти Бериеи Иосиф Џьуӷашьвилии. «Рҩыза ду» Нестор Лакобагьы абри аус аҿгьы «ицхрааит».
Ус рҳәоит, адунеи иаақәу аԥстәқәа зегь рахьтә амариалқәа раҟара злеишәа цәгьоу, аҵас бааԥс змоу ыҟам ҳәа. мариалжәлақәак убас ҟарҵоит, аԥацәа шаароулак еиԥш, инышьҭагәан икны ирфоит. Аха амариал хәыҷқәа иины ианаакашәалак, илаҵҟьан иҩыртә иҟоуп. Абас зшьамх зҽарганы зиын абӷа иқәлаз егьахьуам, иазыфом. Уа ишықәтәоу ԥыҭк ианыӷәӷәахалак, ҽнак ала, аҽӡаны илбааны ицоит. Ас зхы еиқәзырхауа аурацәаху аха.
Амариал ас ҟанаҵозаргьы ихәаҷоуп, аха аԥстә дуқәа ари аҩыза руам ҳәа иԥхьаӡоуп. Аха убригь иашам.
Ҽнак зны мҩахәасҭала арасра сылсны сышнеиуаз, сыварахьшәа иаауцәымыӷхаратәы «ҿаԥ-ҿаԥ...» ҳәа шьҭыбжьык аасаҳаит. Изакәу збапи сҳәан, снымҩахыҵын арасра сылалан сышнеиуаз, ҳәа дук ақьышә ҵызза, аланарԥшыгақәа амоушәа алакыҵара ҭиқәаҵәааӡа снадгылт. Уи ашьар ариин ирхагыланы рыфара иаҿын. Амла иакны ауакәху ас зыҟанаҵоз, иахьабалак аҳаша-ҵәаша ду кажьын. Иагьа ҟасҵаргьы исызмыршәеит, изҿыз исзаҟәымхит, уимоу, ақьышә иқәиаан иҟаз аԥаҵа-хәыц дуқәа еиларбабан, алақәа ҭырҟәашаан иагьсзыҵҟьеит. Сара ари иҟанаҵо бзиарак иатәым сҳәан, сгәы сааҭахәыцт. Ари 1937 шықәсазы арепрессиақәа ианрылагоз аламҭалаз акәын.
Бериа «ианиеихс» ашьҭахь, шықәсык инацны иааҵуаны, маҵурала деиҳараркит. Сталин москваҟа диеиган, изааигәаӡаз ауаа рыгәҭан аҭыԥ ду днахаиргылт.
– Шьоукы-шьоук ус рҳәон абри Бериа Аԥсны иааган инирхо аиҳарак Гыртәылатәи ақыҭақәа роуп ҳәа... – иҳәан, Сталин Бериа ихы наиқәикит.
– Урҭ амц рҳәон, сгәаӷ рыман, ыы, сара сақырҭуаӡами?!
– Ани Ҷиҷибериа, иоуҳашьҭыз, иарбан бызшәалоу ашәҟәы злаузиҩыз?!. – иҭаҭыныжәга ааирҟымҟымит Сталин.
Ҷиҷибериа дахьҭакызынтәи арзаҳал иҩит Бериа ихьӡала гыршәала, иқәыргахьаз ҩырала. Уи арбан уҳәар, 1920–1930 шықәсақәа рыбжьара гыршәала аҩыра ыҟан, агазеҭгьы ҭыҵуан. Иара убас иҭыжьын «Ашәаныуа нбан». Аха шықәсқәак реиҳа изымцеит, зегь ықәыргеит, аԥшьгаҩцәа ракәзар – жваниа раԥхьа днаргыланы, идырӡит. Сталин – ус иҭахын, Бериа – дыжәларԥсахҩын, аҭыԥ дашьҭан. Ҷиҷибериа дколнхаҩын, Троцки дызусҭазгьы издыруамызт, аха атроцкист ҳәа жәашықәса иқәҵан дхырҵан дыҟан. Уи акәын арзаҳалгьы зиҩуаз...
Аибашьра ашьҭахь Лавренти Бериа, уанӡа заҟантә иеиҳәахьазгьы сеидроу, Сталин дазыҟаиҵо далагеит аԥсуаа ахганы игатәуп ҳәа. Аибашьраан – ибааԥсны еибашьызаап убоу. Уи акәын уажә изҿаирԥарц ииӡбыз. Сталин ари аус аҭҵаара иара зыгәра игоз, ар реиҳабацәа иреиуаз даҽаӡәы идиҵеит. Иагьеилкаахеит аԥсуаа, дара рхыԥхьаӡара заҟароу иаҿурԥшуазар, аибашьра Афырхацәа ирымоу рхыԥхьаӡара апроцент ала, СССР аԥхьагылара аанызкылауа ажәларқәа рыгәҭа ишгылоу.
– Алахша!.. – иҳәеит Сталин Бериа дааиԥхьан. Уи дангәаалак ус иеиҳәон. – Аԥсуаа аибашьра Афырхацәа шаҟаҩ рымоу узымдырӡоз? Уиазын иахаагар, нас егьырҭ ирҳәоз уазымхәыцӡеи, аа? – маҷк дааҭгылан, нас, ус баша инеимҩатәны акәушәа, днаҵааит: – Ишсоуҳәара, Лавренти, дызусҭадаз убысҟан, ани Шови сыԥсанысшьоз, Гыртәылантәи абыргцәа рделегациа сзыназышьҭыз?
– Уи жваниа иакәмыз... – иҳәеит Бериа.
– Апартиа урҭ автономиа рнаҭон, ҳҭнықалақьс Ԥуҭ ҟаҵаны. Аха дара абыргцәа уи рҭахымхеит, ҳҭнықалақьс жәыргьыҭ ҳамазааит ҳәа игылт. Ус ҟашәҵа ҳәа разҳәадаз?
– Уи жваниа иакәын, жәлар раӷа... – еиҭеиҳәеит Бериа.
– Дарбану аҩынтә раангьы исзыназышьҭыз? Урҭ уажә ԥуҭгьы иақәшаҳаҭын, аха Апартиа-а-а апринцип амоуп... Ԥуҭ жәыргьыҭ акәӡам, алахша, жәытә қалақьуп, иагьпортуп.
– Уи жваниа иеиҿикаазоуп, жәлар раӷа...
– Апартиа-а-а угәра аган, Аԥсны аҿыцынхацәа раагара унапы ианнаҵеит. Уара ишԥаҟауҵеи?! Иааган инурхаз реиҳараӡак Гыртәылантәи ақыҭақәа роуп, ақырҭцәеи ашәанцәеи урмаҷт, насгьы дара ақалақьқәеи урҭ рыкәшамыкәшеи рҟны рацәак нумырхеит. Уажәы аԥсцәагьы ахугоит. Нас иҟало соуҳәозар аҳы? Нас иҟало уиоуп, еиҳау еиҵоу рыладырӡҩоит. Исҳәаз еилумкаауеи, алахша! Уиоуп уаргьы узышьҭоу. жваниа иара иҩны иара ихазы автономиа иҭахын, уара – уара угәыла иҩны автономиа ҟоуҵарц уашьҭоуп. Апартиа-а-а угәрагара иаҟәыҵит, агәыҩбара ауҭеит, алахша!
Аха Бериа идыруан Сталин игәыҩбара аԥызхышаз, егьырҭ рыгәрамгара изҭашаз «ахәшә». Уи Сталин «ишьразы»иеихсуа,–иара«гәышԥыладеиқәирхо»аҟаҵараакәын, «Уиоуп, аха дызусҭадашь абри абас еимҿыршәшәаны, агызмалрақәа цәыҵыԥшааны инаган иазҳәаз? Хымԥада, уи апартиа Аԥсны обком амаӡаныҟәгаҩ Акаки мгелаӡе ихгам, иара иакәхоит», – дхәыцуан Бериа.
Адунеи аҿы зегь реиҳа Бериа ицәымӷын абри ажәа: алахша. Уи иаҳацыԥхьаӡа Сталин ицәымӷра инаҭон, дзыхшаз иангьы длызгәаауан, аха иара ари ицәанырра иақәԥсаны ԥырӷҵас ихәыҵеикуан. Иҟалаз уиоуп, иани иаби мархьаул Лакрбак иҟны маҵуцәан. Ус рҳәон, иара Лавренти иабҵәҟьа Павле иакәӡам, убри Алакрба иоуп ҳәа. Ус акәу сеидру, аха ҭеиҭԥшла дагьиеиԥшын. Аҵарагьы иирҵеит, дагьицхрааит. Аха, ишырҳәо еиԥш, абзиара ашьҭахь абзиара ыҟам. Абас дышԥаҳазныҟәеи ҳәа аԥсуаа зегь ицәымӷхеит. Лавренти игәалашәон ашкол данҭаз аԥсуа нхаҩцәа рхәыҷқәа «ицәгьаҳәарақәа» рзы, дыкны дшырпҟалоз, ацәыбзахша ҳәа хьыӡшьарас ишиарҳәалоз. Иара аҭакс ириҭон, шәаангыл, сдухар ишәсырбап, зегь Сибраҟа шәахызгап ҳәа.
Рацәак мырҵыкәа Бериа даара иҭырфыҷааны заа ишихәыцыз ала, Аԥсны Сталин «дыршьырц иеихсит». Иара Бериагьы «иҽынаҿаижьын», гәышԥыла аԥыза дуӡӡахәара деиқәирхеит. Ихысуаз аԥсышәала ишцәажәозгьы «иаҳазаап».
Абри иабзоураны Бериа мгелаӡе, усгьы диҭахымызт, даамхны, апартиа қәҭешьтәи обком ахь ддәықәырҵартә иҟаиҵеит. Рацәак мырҵыкәагьы уи обком зынӡа иқәыргеит. Аԥснытәи обком аҟны иара итәы длаган длаиртәеит. Иҟалаз ахысрагьы аԥсуаа ирыхгам иҳәан, Сталин деиҭазыҟаиҵо далагеит урҭ рахгаразы. Уажәы уи зыӡбахә иҳәоз амзызқәа рацәан – урҭ гәаан ишыҟоу, рышколқәа ақырҭшәахь иахьиаигаз, амҳаџьырцәа рырхынҳәра мап ахьацәаҳкыз, рхаҭыԥан ҳара ҳҿыцынхацәа ахьаагаз, раԥсуа ҭыԥхьӡқәа ахьырцәаҳаԥсахыз уҳәа. Еиӷьуп, иҳәеит, аерманцәеи дареи неидкыланы, абырзенцәеи, аҭырқәцәеи, аҭаҭарцәеи, ауриақәеи реиԥш, аҵыхәа ааԥҵәаны, наҟ иахгазар. Ус иаҳа еиӷьхоит ара аԥыза ду иԥсшьарҭақәа рҟны, ашәарҭарагьы маҷхоит. Иаҭахызар, иҳәеит, авагонқәа ԥшны игылоуп, ауаа ааизганы рақәҵарада егьаҭахым. Казахсҭан асакара-цәҳәыра ду аԥсуаа рыцҳақәа реиԥш иагьаҩ акып. Еиӷьаршьозар, иҳәеит, мап зҳәода, Сибрагьы нхара ицааит, амала наҟ Аԥсны иқәгатәуп...
– Апартиа-а-а аԥсуаа ахнагаӡом... – иҳәеит Сталин, – урҭ ақырҭцәа ҳәа рҽанырҵоит.
– Рҽанырымҵар ҳәа сшәоит... – иҳәеит Бериа. – Галаа?..
– Урҭ ҳара ианаҳҵеит, цәгьала, рпаспортқәа аарымхны иҭаҩны иааҳархынҳәит. Аха егьырҭ ус ирымур ҳәа сшәоит...
– Иаразнак акәым, хәыҷы-хәыҷы!..
– Зегьдарароуп, сацәшәоит, урҭ аԥсуаа са издыруеит... – Апартиагьы иадыруеит, уара алахша! Ашәанцәеи агырцәеи ақырҭуа ҳәа рыҽҭарҩитеи?! Урҭ еиҳа еицәоума, ыы?! Абра иҳәатәны исыԥхьаӡоит ашәан бызшәеи агыршәеи хаз анхара-анҵыра азин рымазарц шахәҭоу. Сара сҳасабеилыргаҩуп, сбызшәаҭҵааҩым, аха абызшәақәа такә
здыруеит, ашәани, агыруеи, ақырҭшәеигьы нарылаҵны. Урҭ еизааигәоуп, аха иагьеивысуеит, иаҳҳәап, аполиаки, аукраини, аболгари бызшәақәа реиԥш. Ари сара џьара исаҳаны исҳәом, маскәа Ломоносов ихьӡ зху мГУ аҟны ажурналистика афакультет санҭаз аболгари аполиаки бызшәақәа хар сымамкәа исҵеит, аукраин бызшәа уаанӡа издыруан. Аԥсуа изы уеизгьы-уеизгьы оумаӡак ицәгьам хәба-фба бызшәа рыла ацәажәара аҵашьа. Избан уҳәар, иахьа аԥсшәаҿ 70 рҟынӡа шьҭыбжь ыҟоуп, ажәытәан шәкыла иҟан рҳәоит. Урҭ рахьтә иахьа, абжьыуаа иаҳзымдыруаны, Гәдоуҭа араион аҟны иуԥылогьы маҷ ыҟаӡам... Егьи, сара ажурналистика зынсыжьыз уазҵаауазар, ишысҳәахьоу еиԥш, аԥсуа ҩыра мчыла ареформа аназыҟарҵа ашьҭахь, агазеҭ аҟны аус сзымуит, исзымҩит усҟан ирыҩуаз... Аҽыҵгақәа еснагь иҟоуп, схатәгәаԥхарала нахьыӡҵаны, саҟәыҵит. Раԥхьа исҵахьаз сзаанаҭ ала ҳасабеилыргаҩыс усура ақыҭахь сцеит. Аха, иабаҟоу, убраҟагьы Абгалаџ сыхәда адалақь аҵеикитеи.
...Бериа дымҩашьо ибеит, иара аԥсҟы имкыкәа, игәҭакы нагӡашьа шамоуаз. Арахь еиликаахьан Акаки мгелаӡе, ақырҭуа ЦИК маӡаныҟәгаҩыс иҟарҵаз, Сталин иара итәахьы дшааигаз, харак имгакәангьы иара Бериа ас бзиа иибоз иҭыԥ дамырхраны ишыҟоу. Анкьа зны Лакобагьы уск изцәыригахьан, аха аԥыза ду ибзоурала деиқәхеит. Уажәы, уи дшимыхәоз идыруан, амхра акәым, дагьҭарымкааитеи, убри аҩыза цәыригеит мгелаӡе Сталин иҿаԥхьа. Бериа иааигәалашәеит Лакоба ашҳам шииҭаз. мшәан, иара Сталингьы фырџьанла акониаки аџьмахырҵәы ацха аҭани бзиа имбо... Аџьмахш акәзар, ҳаирпланҷыдала Ладантәи изааргоит... Аминералтә, абырџьытә ӡыржәтәқәа ыҟами... дзалымҵуа арцәага ауҭар... Аиҳарак уахынла, зегь аныцәоу, иара аус аниуоуп уи ианижәуагьы, ирацәангьы ижәуеит... Знык дзымҵысуа адабла дакыр нас дызбауада...
Кыр ҵуеит иныҵыҩ-ааҵыҩны ирҳәоижьҭеи Сталин дызшьыз иара Лавренти Бериа иоуп, дызгашаз ала дирцәан, дықәигеит ҳәа. Ус злаҟаиҵазгьы бырџьымуп, аха уи ҽа жәабжьуп.
Иахьеиԥш исгәалашәоит, 1952 шықәсазы ашкол исыцҭаз Платон ҳәа сҩызак арҵагатә нхамҩа «Гәымсҭа» директорс даман. Иаалырҟьан обком амаӡаныҟәгаҩ диԥхьан дигеит. Адҵагьы ииҭеит, акцент змаз приказла, анхамҩа плантациақәа рҟынтәи амандаринақәа ааҵхны қырҭтәылантә, Гыртәылантә, Шәантәылантә иааргаз аҿыцынхацәа рыҩнқәа рҟны инаган иеиҭарҳаразы. Ари, иҳәеит уи, Апартиа иҟанаҵаз дҵоуп.
Платон Ҷкадыӷәа, уаҳа мҳәакәа, иҿынеихан анхамҩа зҵазкуаз аинститут аректор иҟны ишԥаҟасҵари ҳәа днеит. Ареқтор иеицырдыруаз қырҭуа ҵарауаҩын, уаҩ иашан, дгәаан, ашшыԥхьыӡ иман Сталин иахь дцеит.
Амандаринақәа рҭыԥ аҿы инхеит, аха нас, иара аректор дладырҟәит, Платон иакәзар, имаҵурагьы дамырхит, апартиагьы далырцеит. 1954 шықәсазоуп уи апартиахь деиҭанышьақәдыргыла, Сталин данԥсы ашьҭахь...
Сара, Анцәа иџьшьарала, спартбилеҭ сцәыӡыр ҳәа усгьы сшәомызт, избанзар апартиа салам, аха Бериа иуа Цәҳәаава изы ашшыԥхьыӡ сыман џьара сцазҭгьы, аблеҭ акәым, схы схагыламызшәа ишысцәыӡуаз уи сара иахьагьы сымҩашьахуа издыруеит.
Сажәа хәыҷык иоуцәахазаргьы, абри абасоуп. Абас иҟан усҟантәи аамҭа, уи аҭахны исҳәеит, шьҭа сиасып сревизиақәа рахь.
Схәыцит, сеиҭахәыцит абри Цәҳәаава ԥсыхәас исҭарызеи, дызласҟәысцарызеи ҳәа. Аҵыхәтәан исыӡбит, ахаҳә слықәгыланы, иаҳхылаԥшхәу Анцәа сиҳәан аҿаҭахьа сықәсҵарц. Усхыччаргьы ҟалап, аха жәытәан ус ҟарҵон, иқәгылан, аҽаҭахьақәа ахьрықәрҵоз, ҭоуба ахьыруаз ахаҳә дуқәа абнаршәыра рхыҵәан иахьагьы уаҩы иԥылоит. Саргьы доухаҳә шкәакәа дук сҩықәгылан, дысҟәыкны иҟалозар, ханхьаа абшьтәа шузысшьра ҳәа цқьа ибзианы иҳәаны, аҿаҭахьа сықәсҵеит, сыбӷеит. Иара ажәа «абгара» уазхәыцыр, иаанаго «ахаҳә сҳәеит», «сшәиит»,
«сқәит» ауп. Ажәытә ԥсышәала «абга» ахаҳә иахьӡуп, адоухаҳәгьы иароуп. Усҟан абӷа иқәгыланы ашәирагьы ыҟан... Изхысҳәаауа, абас Иаҳхылаԥшхәу сиҳәеит. Ари 1953 шықәса ацамҭазоуп.
Ус сшыҟаз, мызкы аҟара ааҵхьан, хәажәкыра мза Анҵәамҭазоуп, аусураҿ аконтораҟны снеизар, усоума – абасоуп ҳәа, ажәабжь аасаҳаит:
Цәҳәаава имашьына дҭатәаны асовнхара «Аԥсны» аҟны днеизаап. Ари шьыжьуп. Ақыҭа агәҭаны аџьармыкь хәыҷы ыҟан, абраҟа ахши ашәыри зҭиуаз аагәеиҭеит:
– Дарбану, азин шәызҭада ара аџьармыкьаҿ аусура мшха ахәаахәҭра?! – иҳәан, ашәы зшәыз, зықәрахьгьы инаԥшуаз ԥҳәыск дналыдгылт. Шьыжьбзиа ыҟам, хәылбзиа ыҟам.
– Сааҭк аҟароуп, нас сцоит, аԥшқацәа змоу аҳәсақәа са сҟынтәи ахш ргоит, урҭ сырзыԥшуп... Асааҭ жәбагьы ыҟаӡам... – лҳәеит.
– Ааит, амц бҳәоит, аламысда, ари иҭоу аҵәақәагьы ара избымҵагылоузеи?! – иҳәан, лаԥхьа игылаз ауедра ишьапԥықә рхха ишилшоз дласит. Аҵәақәа хара-бӷьара илкаԥсан, ауедра аҵарра лшьап адырдха иласын, иааҩнарффалт, аҟәадагьы лахьшит. Лара лыԥсы маҷхан, дынхышәҭны дынкаҳаит.
Ааигәа лыуа Џьапоук дгылазаап, Дшьаныхә ҳәа, амца иақәуҵар имбылуаз арԥыс, ари аҩыза аниба изымчҳазт, Цәҳәаава длаидххылан, деимларӷәӷәа, дакӡамшәа даашьҭиԥаан, ихы дакәыхшаны, аӷьеҩҳәа рываран иҟаз ажра ду длаирсит. Уи ахаҳәқәа ҭажьзаарын, Цәҳәаава деилаԥыҵәҵәа дцеит. Даашьҭыхны амашьына дылҭарҵан, ахәшәтәырҭахь дыргеит.
Цәҳәаава ахәшәтәырҭа данҭыҵ, иуацәа дуқәа абаҟахыз (Сталин дыԥсит, Бериа дҭаркит), имаҵура дамырхит, аха дахьааз дауцахуаз. Гагра адгьыл ылхны ҩбаны еихаиргылахьаз аҩны ашҟа диасит, изымҭодаз. Абӷаџь иҩны дахьаазынтә иаҳәшьаԥак дааганы изынижьит, аусура бзиагьы изиԥшаахьан.
Ашьҭахь излеилкаахаз ала, Цҳәаава ҵарагьы имамызт, араиком маӡаныҟәгаҩыс данаарышьҭуаз апартиагьы даламлацызт, кандидатын – шьҭа уи маӡаныҟәгаҩыс иаашьҭра атәы шыҟалаз уара уазхәыц.
Уи иагьигон, ианрымихлак, рмаҵурақәагьы ирымихуан. мызкы, ҩымз анааҵлак, ихьӡала арзаҳалқәа ҩны «рхатә гәаԥхарала» иаҟәыҵуан. Нас иара итәқәа наган инықәиртәон. Аӡәык-ҩыџьак дызламкьысуаз – урҭ иара ибызшәала иацәажәара зҽазызшәоз ракәын.
Уи уиоуп. Дшьаныхә ҩышықәса иқәырҵеит. Шықәсык ала доурышьҭын, иахьа асовнхара «Аԥсны» аҟны араион зегь аҿы еицырдыруа механизаторуп, уабаихәо.
Цәҳәаава иҭыԥан Ахбак даарышьҭит, зеиԥш Анцәа дҳаиҭалаша. Аха сара иахьанӡагьы сгәы иалоу, схы авба асҭоит Цәҳәаава иеиԥш иҟаз ахәымга абас ахьсирҟаҵоз. Изурыз, сыхәда аҳәызба аҵакны икын.
Абри аҭоурых абыржәы ишәасҳәаз еиԥш исзеиҭеиҳәеит атәанчарахь ицахьаз Андреи Киутба 1970 шықәсазы. Уиаахыс хәышықәса ҵит. Уажә абри сгәалашәан, Андреи зыӡбахә имаз ауаа снарызхәыцит. Иахьа иабаҟоушь, изҿузеишь, рыԥсы ҭоума, рҽеиҭаркыма – Анцәа идырп. Иара Андреи ихаҭа дыҟам – Кындыӷ ақыҭан джуп. Кыр збахьаз уаҩын, иԥсаҭа бзиахааит.
1970–1975
СЫԤСНЫ СШЫБЗАХАЗ
Ишәҭахызар ихашәҵа, ишәҭахызаргьы ихашәымҵан, аха абри ажәабжь ишәасҳәауа ииашаҵәҟьаны сақәшәеит. Уи шыҟалазгьы абасоуп:
...Сахьықәыз сааԥшызар, раԥхьа сылаԥш иааҵашәеит алашара цәиаҵәа зхылҵуаз афымца лампа-ҭаа, амҵ ԥыруазар иуаҳаратәы иҭынчран. Сахьышьҭаз схы ҩыҵырззашәа саанаԥшы-ааԥшит – анахьгьы арахьгьы алашара-ҭаа аарла иалубаауа исываӷӷа ауаа шьҭоуп, сара сгәы ҩарха, ашьаршьаф сықәыршәны сықәуп.
– Шәгыл, уара, шәгыл!.. Изакәызеи иҟашәҵауа, еснагь хәмарроума, ашьаршьаф сықәыршәны, сыԥсызшәа! Ишеит, шәгыл наҟ!.. – саӷьуа сыҩхықәтәалеит. – Иабашәҵәахи, уара, сымаҭәақәа?! – сҩызцәа сгәы рзнырханы, сывараҿ иаҳа иааигәаны ишьҭаз, ус аҟаҵара здырлоз ахәмарҩы сҩеихагыланы, ижәҩахыр снас-насит, аха ҿиҭуамызт. – Угыл, узмыргылара уқәшәаргьы салаӡоит!.. – ишьапы данкшәа (ус аҩызцәеи сареи ҳахәмаруа иаҳзеибаулон) санылаиха, акаруаҭ далҩрны деизҟьа дласымҵаҳаит. – Иухьзеи, уара?! – слеихаххызар, уаҵәы дааугара уҟоуп, абар аԥсы дахьсымҵажьу! – Ҳаи, шәанаџьалбеит, ари дыԥсит! – сыҳәҳәеит, аха ассир, абарҭ ишьҭоу зегьы аӡәгьы ҿиҭуам! Даҽаӡәы слеихаххны саныҩеицрыха, уигьы далҩырны аӷьеҩҳәа дҩасымҵаҳаит. – Аригьы дыԥсуп! – сыҳәҳәан, даҽаӡәы дахьышьҭаз слеихаххит, сагьыҩеихеит даасырԥшразы, аха убригьы дыԥсны дықәын... Убасҟан сызлеиламгаз уажәгьы иџьасшьоит, зынӡагьы схазынаны сауалҵых, аха...
Сшыҟалаз ҳәашьас иасҭарызеи, сахьыҟаз аҭыԥ анеилыскаа... Иуқәшәира убас дҟалааит. Уаанӡа ус сгәы иаанагон, ани ҳахьынхоз аицынхарҭаҿ сыҟаны, ашьыжь зегьы ацәа иалсхуазшәа (ашьыжь сҩызцәа ацәа иалзхуаз сара сакәын). Ишьҭаз зегь сырхысны иангәасҭоуп абра аԥсцәа сышрылакыз анеилыскаа.
Ҳамҭакы, снапқәа рыла схы еимлагәа икны, сеиҳәҭҟәыҟәланы саатәеит (уаҳа иҟасҵарыз схы ианҭамшәа). Нас снеин, ԥаса сшықәыз еиԥш снықәиеит, издыруада сыԥсызар, уахьтәи адунеи ус акәзар ишыҟоу ҳәа сгәи-сгәи еилаԥшуа. Аха исзычҳауазма! Рацәак мырҵыкәа, азаара ззааз иеиԥш, сҩаҵҟьан, сыԥсы ҭоуп, сыԥсы ҭоуп ҳәа
сыҳәҳәауа ашә ахьҿаз сҩадхахалеит. Сахеит, сасит, сыжәҩа адыргыланы сагәҭасит, аха ани аихатәашә ду сара ауаҩаса хәыҷы исыххәыцуа иҟазма, иахьҿаз иагьымқәацеит.
Заҟаамҭа цах здыруада, сгәы анԥҵәаӡа, снеины алашара-ҭаа зхылҵуаз алампачка аҵаҟа снадҟәыҟәлеит. Нас сгәы ҩсырхаҵан, абраҟа аԥсцәа сышрылакхаз атәы азхәыцра салагеит, иаасгәалашәеит «саныԥсуаз» иҟалақәаз:
Ари ҟалеит Аԥсны анҭыҵ қалақь ҟәаҿк аҟны. Абраҟа ааигәаӡа шахта дук ыҟан, уаҟа иҵырхуан аԥсабараҿы рацәак уаҩы иԥыхьамшәауа, аиҳарак амедецинаҿы рхы иадырхәауа амаден. Ҳара ашахта аус азызуаз рзы нхарҭа ҩын дук аргылара ҳаҿын. Аҩбатәи ахагыла аҳҭахьан еиԥш, ҽнак аҳәҳәабжь геит. Санынаԥш, сылаԥш налықәшәеит иҳаргылауаз аҩны азааигәараӡа, афымца мчы мҩанызгоз амҩала ашьаҟа ду аҵаҟашәа зӷабк дшышьҭаз. Ааигәа игыланы рнапқәа рхахо иҳәҳәон лҩызцәа ҩыџьа.
Сыԥеит ахагылаҟынтә ҵаҟа, аԥслымӡ ахьеиқәԥсаз ашҟа. минуҭкгьы мҵит, аӡӷаб деиџьыԥны дахьышьҭаз сналхаххит, деилыӷраахарц акгьы лыгмызт уи, афымца мчы шлысыз гәҩарас иҟасҵахьан саныԥозгьы. Ашьаҟа иаркыз аҭелқәа руак амаԥҵәаны ҵаҟа ишьҭан, игәамҭаӡакәа дақәԥалазаап уи.
Цәаакыран. Лабала ламхрагьы шәарҭан, аха иара алабагьы абоумԥыхьашәои. Ԥшра ҟамҵаӡакәа, исышьаз сақәгәыӷны сшьапԥықә рхха аҭел сасит. Ишызбоз, уи алиԥси рыбжьара аӡӷаб лшьапы инаҿшәан, итарны сшьаҳәырӡыӡ инаҿашәеит...
Афымца мчы ансыс ашьҭахь, ааигәа иҟаз ахәшәтәырҭа ашҟа снаргон уеизгьы, сыԥсы анҭамла, дыԥсит ҳәа сааганы ахәшәтәырҭа иамаз аԥсцәа рышьҭаҵарҭа аморг аҟны сышьҭарҵазар акәхап.
...Ԥаса зны, аҩны алацәгьақәа ҩба ҳаман. Ҽнак, ҳгәыла Хабжькәыт илаба кны, дхәахәа-хәахәо агәашә аартны ҳашҭа дааҭалеит, ибжьгьы ааиргеит. Исгәалашәоит, ҳлақәа уи икәшан дыркит, рхаԥыцқәа ҟәаш-ҟәашӡа, аҿақаҿақҳәа еихакшауа. Иаргьы, рыцҳа, ихы пашӡа, ихылԥа
ихшәан, агәашә иҽадырӷәӷәаланы, шьҭахьгьы-ԥхьагьы дзымцо, илаба ду аффаҳәа иҟьауан.
Арҭ алақәа рхаԥыц ҟәашқәеи Хабжькәыти сгәалазыршәаз уи ауп, аҭӡы садҟәыҟәланы сышхәыцуаз, сӷьазкны сылацәа анынҭаа, абарҭ иларха-ҩархо сызлаз аԥсцәа зегьы, ҳлақәа реиԥш, рыцқәа ҟәаш-ҟәашӡа, аҿақ-аҿақҳәа еихакшо, сырфаразы иҩасыжәлеит, аларха-ҩархара зеиԥшроу уҳарбап, ушԥаҳалакьыси рҳәахуеит. Саргьы, Хабжькәыт иеиԥш, аҭӡы сыҽкыдкыланы лабала исҟәысцахуеит...
Сахьгәаҟуаз акәу, сахьадҟәыҟәлаз аҭӡамц аҟәақҳәа иҩкыдкшалаз схы, ацәа саалхны сҩаҵнарҟьеит. Санааԥш, ҵаҟа атәара сацәшәаны, снеины раԥхьа сахьықәыз снапқәа сгәыдԥсаланы снықәтәеит. Сылацәа нҭаар, абас сызлатәаз аԥсцәа сыркуазшәа збон азы, скәеҩӡа, лацәааихьшь ҟамҵо сықәтәан, иуқәшәира ииҳәаша ашәакгьы зны-зынла иаацәырзгон... Сыԥсы иаԥшәмахаз, ахьҭа ҟамлацызт, мамзар аԥсцәа рышьҭаҵарҭа баатәын, слыҩнаԥсы сцон.
Абас скәеҩӡа сшықәтәаз, ӷьар-ӷьарҳәа бжьык аагеит. Сыԥшызар, ашә аартны, аӡәы халаҭ шкәакәак ишәны дааҩналеит, даҽа ҩыџьагьы, аӡәы асакаса данҵаны, аԥхьа иааҩналаз ауаҩыпатаз ишьҭагылан ашәхымс иаахыҵит. Иааҩналт, аха убас иуқәшәира дыҩналааит – иџыџ-џыџӡа, абаҟақәа реиԥш ишьхынԥсыланы, рыхҩыкгьы ааивагылт. Арахь рыԥсцәа хыла-гәыла еилажьуп, руаӡәк (сара) иԥсы ҭалан дкәеҩӡа дықәтәоуп... Сара сгәырӷьаҵәа, «А-а-а!..» ҳәа, сыҳәҳәаны, уи сыбжьы уажәгьы исаҳауа џьысшьоит, снапқәа рхахан сҩаргәыдлеит. Ари збаз, аԥсы дгылеит, аԥсы дгылеит ҳәа еибарҳәҳәан, рысакасагьы кажьны, рышьҭахьҟа иеихеит. Сара, срамхаҩнакыр ҳәа сшәаны, ашә икылеибархонаҵы сҩарыхьӡеит. ҩыџьа дәылҟьан ицеит, егьи санихьӡа, дхышәҭны аҵықьҳәа деизҟьа, игәы ӷәӷәамзар акәхарын, ашәхымс дҩылаҳаит. Наҟ снаигәан, аԥсцәа дҩарылакны, ашә ҩыдсыжьлеит. Уи аартны инсыжьыр, аԥсцәа сышьҭалозшәа сгәы иабеит.
«Сыԥсӡам, сыԥсы ҭоуп! Аԥсцәа срылыжәга, сыԥсы ҭоуп, сыԥсы ҭоуп!..» ҳәа, акәукәуҳәа ҿыҭуа иҩны ицоз аҩыџьа сҩарышьҭалеит.
Арҭ абас сышрышьҭаз: «Иуҵалазеи, уара, изакәызеи, сыԥсы ҭоуп ҳәа уҳәҳәаны, ажәлар еизугеитеи?! Уԥсы шҭоу уара иумҳәаргьы ҳара иҳамбои!» ҳәа, хаҵа бжьык слымҳа инҭасит. Убасҟан ауп сыхшыҩ аҭыԥ аҟны ианааи. Сааҭгылан саанаԥшы-ааԥшызар, абар ахәшәтәырҭа ашҭаҿ зыԥсы зшьоз џьоукы рыхқәа ырнааны, сырзымбатәбараханы иахьсзыԥшуа! Сара сакәзар, нармеиқәазаҵәы, сҟәашӡа ажәлар срылагылоуп. Абраҟа сыбжьы аазаҳаз, агәҿыӷь иагахьаз ачымазцәеи урҭ рбаҩцәеи уҳәа, ауаа сыдеизалара иаҿуп.
Абри аамҭазы: «Ари сара афымца мчы самзхыз иоуп! Иара афымца мчы анис, дыԥсит ҳәа уи ихәаԥшыз аҳақьым аԥсцәа рышьҭаҵарҭахь дыдиргеит, – ҳәа ани еиқәсырхаз аԥҳәызба, дахьынтәааз сымбаӡакәа, лҽаасгәыдлыжьлеит – егьи уа медицинатә еҳәшьас аус луазаап! – Иԥсы ҭамлеи, рыцҳа, дымԥсӡазаарын!..» – дгәырӷьаҵәа инацылҵеит.
– Ассир! – иҳәеит ари заҳаз рахьтә аӡәы.
– Алакә! – нациҵеит даҽаӡәы.
– Уԥсы шҭоу наҟ удәықәызҵо аҳақьымцәагьы ҳамами
макьана! – иҳәеит ахԥатәи.
– Афымца мчы иаркьаҭо, нас иԥсы ҭаларгьы ауеит,
аҳақьым уи иалидыраауазеи, – иҳәеит аԥшьбатәи.
Абри аамҭазы, сыԥшызар, сҭынхацәа еишьҭагыла ахәшәтәырҭа ашҭа иааҭалт. Урҭ ателеграмма роузаарын,
шәааины шәыԥсы дыжәга ҳәа.
Ажәакала, ажәамыцхә шәзасыршьрызеи, абас сақәшәеит. Амала, ишәгәалашәозар, ани ашәхымс аҟны икаҳаз, ауаҩы патаз ҳәа сызҿыз, дыԥсуп ҳәа аԥсцәа рышьҭаҵарҭахь сыдзыргаз «сҳақьым» иакәзаарын. Дахькаҳаз дыԥсызаап игәы тҟәацны. Ашьҭахь, ихраҭ бзиахааит, иҩаихан, сара сахьықәиҵаз иара дҩықәырҵеит.
АӠЫРЧЫ ШААЗГАЗ
Ҽнак зны ҳдиректор дсыԥхьан, сцаны аӡырчы аазгарц насыдиҵеит. Аӡырчы ҳәа сызҿу, ирхәмаршәа исҳәозаргьы – минералтә ӡуп. Уи аҩызцәа аӡқәа
Аԥсны ирацәаны ишыҵыҵуагьы, нҭыҵ ҳцаны, иаахәаны иаагоит.
Акомандировка сзылырҩааит, амҩа санықәлоз ҳдиректор дсабжьеит саннеилак изуша-исҳәаша, изулакгьы аӡы амхны ҳусбарҭа ахьӡала лассы иааратәы еиԥш амҩа ишықәсҵаша, егьаумҳәан сара сҿыцын, ахәаахәҭратә усбарҭаҿы аусура салагеижьҭеи рацәак ҵуамызт. Саргьы, Анцәа зегьы иаҳзишаз аӡы аагара иахсырҵуазеи ҳәа, амҩа снықәлеит.
Сгәы рҭынчны аӡы ахьыҵыҵуаз сынкылсит. Нас аӡыҵыҵырҭа аиҳабы икабинет ԥшааны, ашә снас-насын сныҩналеит. Иара иӡигар ду алҩа ахылббы, адиуан ибӷа кыдҵаны дахькыдиаалаз снеигәыдԥшылеит, аха дахьтәаз дагьымгылеит. Закәыхыз, сара уаҩаса хәыҷык сакәын, сатәеимбазар акәхап. Иара уахьихәаԥшуаз, уаҩы хышәшәаа еиқәаҵәа патаз дук иакәын.
– Аӡы азын сааит, иаахәан изгароуп, – сҳәеит мшыбзиагьы мҳәакәа.
– Сеилахоуп... уаҵәы уаа, насгьы усыздырӡом, – насаҭеикит, аха иҳәашьақәа сгәамԥхеит, уаҵәы сааргьы, уаҵәашьҭахь иҳәозар акәхарын.
– Сузымдырӡои? – мап.
– Ус акәзар, уаала, саргьы акы снацҳар цәгьа избом, џьара ҳнеидтәалап, шьыбжьхьак еицаҳфап, еицаажәып, сара аҩыжәраз рацәак сыӷәӷәам, аха ҳаибадырып! – сҳәеит, ҳдиректор дысмабжьахьаз...
Рацәак мырҵыкәа аӡыҵыҵырҭа аиҳаби сареи, наџьнатә аахыс ҳаибадыруазшәа, аӷдымдыҳәа ҳаицәажәо ҳнеиуан. Ус ҳашнеиуаз уаҩы хыҷҷаак дааҳԥылеит.
– Уа бзиала уаабеит, Будӷа! – иҳәеит аӡыҵыҵырҭа аиҳабы. – Ушԥаҟоу угәабзиара? Уаала арахь! – даахынирҳәит. Нас: – Ари сҩыза бзиа иоуп, – иҳәан, ихаҵкы камыршәуа днасирдырит.
– Бзиала даабеит!.. – сҳәеит сара.
Ҳахҩыкгьы, абас хышәҟа метра ҳнеихьан еиԥш, уаҩы еиқәа быбк дааҳԥылеит.
– Ари Бадӷа иоуп, шәеибадыр! – абригьы днасирдырит аӡыҵыҵырҭа аиҳабы.
– Бзиала даабеит! – сҳәеит еиҭах.
Ҳаԥшьҩыкгьы, аресторан зынӡа ҳазааигәахахьан еиԥш, ихахәда хырчааны, даҽаӡәы дааҳԥылеит.
– Ари Џьога иоуп, шәеибадыр! – абригьы днасирдырит аӡыҵыҵырҭа аиҳабы.
– Бзи...бзиала даабеит!.. – сҳәеит еиҭа.
– Уаала арахь, сҩыза ду, унаҳадтәалап! – аресторан ахь дааиԥхьеит уигьы, сџьыба уиаҟара алшо-иалымшо хьаас иҟамҵаӡакәа.
минуҭқәак рышьҭахь ҳахәҩыкгьы «ҳаицәнымхо», ҳаиваӷӷа, аресторан агәҭаныҵәҟьа астол гьежь ду фатәы-жәтәыла иқәырҭәаа ҳахатәан. Астол атәы амцхә уаламлакәа иааркьаҿшәа иуҳәозар, раԥхьа (ус иаҳа ианеиӷьаршьа) кониакла ахы ҳкит, нас 15–15 чаиҵәца раҟара аҩы бзиа аажәит. Ҳангылозгьы, мызктәи суалафахәы аҟара ааҭызган, иҷаԥшьӡа астол инықәсҵеит... Ҳалалс ироуааит, абрахь амҩа санықәлоз ԥара ԥыҭк еидкылашәа иаашьҭысымхыргьы сыԥхамшьоз! Уажәоуп ианеилыскаа ӡаагара ацара сара сыда уаҳа даҽаӡәы изигәамԥхоз, насгьы ҳдиреқтор уџьыба ԥыҭк ҭамкәа удәықәымлан ҳәа зиҳәоз, егьаумҳәан уи дҟәышмыз, сышуаҩ-ҿыцыз, ибон.
Аресторан аҟынтәи аӡыҵыҵырҭа аиҳаби сареи ҳаицны ҳашиашаз иара икабинет ашҟа ҳцеит. Уаҟа уи аҟаԥыҳәа вагонк азна аӡы аасзылҩааны иаасиркит. Нас днеин, ителефон аамҭала аус амуа иааҟаиҵан, икабинет ашә наркны, аусура мшы ҟаимаҭха, идиуан ду днықәиеит...
Саргьы, сқьаф ӷәӷәала иҟаҵаны амҩа сықәлозма, ԥсшьара ҳәа асасааирҭахь сцеит.
Адырҩаҽны аихамҩатә, станциа ашҟа авагон азы снеит. Араҟагьы аӡы зладәықәсҵашаз авагон сырҭошәаисырымҭошәа илакҩакуа ианызба, урҭгьы ҳаҭыр ларықәысҵан, вагонк аӡы ҳусбарҭахь дәыӷбала идәықәҵаны, схынҳәит.
Адырҩаҽны ҳдиректор икабинет сыҩнагыланы ацәажәара саҿын, вагон дук азнаҵәҟьа аӡы амҩа иқәсҵеит, икылҟьа иаауеит ҳәа, аусзуҩцәагьы исыдырныҳәалеит.
– Афырхаҵа, иахьахәҭоу усгәаласыршәап! – иҳәеит ҳдиректоргьы. – Заҟа ухарџьзеи? – днасазҵааит нас, иныҵакшәа.
– ҩымзтәи суалафахәы аҟара...
– Егьоурым, уи иуцәымӡыз акы акәушәа иԥхьаӡала! – иҳәеит иара.
– Ибзиоуп, – сҳәагәышьеит саргьы.
Абри ашьҭахь жәамш ҵит, иҵит жәохәмшгьы, аха сӡы ахабар ыҟамызт. Аҵыхәтәаны ҳдиректор дсыԥхьеит.
– Иҟоу удыруоу, – иҳәеит иара, – акы, аӡы иҵегьы инхар ибжьысуеит, ҩбагьы, ӡыда, ашоура ҟаимаҭха, аԥсшьаҩцәа рацәаҩуп акыс, ауаа нҳажьыр азин ҳазҭада, аӡыҵәҟьа шәзаамгозар аус шәызуам, арзаҳалқәа жәҩы ҳәа ҳарҳәозар акәхап. Абри аҟынтә аӡы уашьҭаланы иҟоуҵалакгьы иааугароуп, уҽааиқәыршәашәа уца...
«Уҽааиқәыршәашәа» иаанагоз шьҭа издыргәышьон – «уџьыба улахәаԥш-ҩахәаԥш» акәын.
Амала, хшыҩс иҟасҵаз, убрахь аҩынтә раан амҩа сықәлаанӡа хдиретор аҭел дасырсит аӡы амҩа иахьықәсҵаз аихамҩатә станциа ашҟа. Уантәи адырра ҳарҭеит, изыхҟьа ҳаздыруам, аха шәвагон «Самкҿарха» астанциаҿы иԥхасҭаханы игылоуп ҳәа. Саргьы убрахь амҩа снықәлагәышьеит.
Адырҩаҽны ашьыжь «Самкҿарха» астанциа аиҳабы икабинет аҟны сыҟан. Уантәи – свагон ашҟа сдәықәлеит, уи ахьгылоу сирбарц вагондырҩ-ҟазакгьы мҩанызаҵыс
дсыцырҵеит. Ҳашнеиуаз, царҭа ахьамамыз кҿацаларҭак аҟны свагон амҵ ахаабыцуа иахьгылаз сҩадгылт.
– Иахьзеи ари?! – снаиазҵааит исыцыз аҟаза, уи аҵыхәала астанциа аиҳабгьы сиазҵаахьан, аха...
– Авагон бааԥс урҭеит, ма амҩан иԥхасҭахеит. Ажәакала, аремонт аҭахуп, ана ихәоуп, ара иҷоуп, – иҳәеит уи.
«Аԥсра рмоундаз, авагон бааԥс шсырҭоз здырыр, уи сызҭаз ауаа ҳаҭыр рықәысҵозма? мамзаргьы иҵегьы еиӷьны ҳаҭыр рықәысҵар акәын, нас авагон ҿыц сырҭаргьы ҟаларын...» – сынкахәыцуа свагон слахәаԥш-ҩахәаԥшит. Уи аибыҭашьа атәы саргьы ԥыҭ-чыҭқәак здыргәышьон, аха уажәы иагхаз ҳәа акгьы сзеилымкааит.
Абраҟа, свагон аҟны сҽынмырхакәа, астанциахь схынҳәит, уи аиҳабы џьара дсыцәцаанӡа ҳәа, сагьихьӡеит икабинет аҟны, аха, изхәарҭаз, свагон макьана ишырзыҟамҵоз, уи «даара ишусцәгьаз» сеиҳәеит.
– Шәеилахамзар, акы ҳнацҳарын, шьҭа ирласны шьыбжьгьы аауеит!.. – ахы аацәырызгеит.
– маҷкгьы сеилахоуп, аха... ҳабацари?!
– Аресторан ахь!
Днасықәшаҳаҭхан, ателефон атрубка аашьҭыхны, аӡәы
дизасит, абригь-абригь аресторан аҟны сузыԥшуп, шьыбжьхьафара унеи, ҳнеидтәаланы акы ҳнацҳап ҳәа. Нас ателефон деиҭанасын, свагон инахәаԥшны, иахьахәҭоу лассы инеиртә еиԥш, абыржәыҵәҟьа амҩа иқәырҵаразы аӡәы инаидиҵеит.
Аресторан аҟны ҳнеин, хҩык рзы астол ааҳархионы, ани ателефон дыззасызгьы даакылсит. Уигьы, астанциа аиҳабы иеиԥш, шәпа-жәпак иакәын, иԥаҵақәа еиқәаҵәаӡа, маҵуралагьы дмаҷмызт. Ажәакала, ҳаҭыр бзианы ирықәсҵеит, такәгьы ржәит. Аҵыхәтәан, астанциа аиҳабы, иҩны изыԥшыз ихәыҷқәа рыхҩык рзы (усоуп иара ишиҳәаз) иреиӷьыз ашоколадқәа хԥа ахәрыҭаҩԥҳәыс илираагеит, сџьыбагьы даахәаԥшит. Саргьы, ҳангылоз, мызктәи суалафахәы иназынаԥшуа иааҭызган, иҷаԥшьӡа, инаган астол инықәсҵеит, ашоколадқәа рыхәгьы уа иалан.
Уажәраанӡа сзыдтәалаз ауаа аҩныҟа уаала ҳәа ансарымҳәа, ижәны иҟаз схала амҩа сықәлозма, асасааирҭахь сцан, изулак ҭыԥк амхны сышьҭалеит.
Адырҩаҽны схынҳәны, иахьызжәызи амҩан сахьааԥсази рзы акәу, схы тҟәацуа, ҳусбарҭаҟны санааи, сӡы кылҟьа иаахьан. Ҳдиректоргьы сырҽхәауа снапы аасымихит, – сзимырҽхәарыз...
– Афырхаҵа! – иҳәеит иара. – макьана рацәак аус умуцт, аха уи атәы бзианы иудыруазаап! Шьҭа картошаагара уара удәықәсҵоит, умшәан са сҟны!..
Картошаагара ҳәа дахьаҿыз аӡәырҩы аҳәаны ицон, еиҳарак акыр шықәса абри аусбарҭаҿы аус зухьаз, аха, сара уи ииҳәаз ацынхәрас, снаиазҵааит: «мышкызны абрантәи ҽаџьара усура ҳәа сиасуазар, аус бзианы ишызуаз ала ашәҟәы бзиақәа сыцышәҵама?» ҳәа.
– жәаҳәарада! – аҭак ныҟаиҵеит иара.
–Усакәзар,абар!–сҳәан,сусурааҟынтәсхысақәиҭышәтә ҳәа зҳәоз сарзаҳал аацәырызган инаимҵасҵеит.
ИСЕИЛИҬ ЗАИБЗИУР!
Уи ашықәсан жәаҩык рҟынӡа аус ахьыруаз усбарҭа хәыҷык напхгараҭара снапы ианырҵеит. Аусура санҭыҵ аҽныҵәҟьа абраҟа амаҵура иалаз зегьы снарыԥхьан, аизара рзыҟасҵеит. Казенла ирасҳәеит иахьатәи амш инаркны иаҳа еиӷьны аусура ҳшалагаша, есааира изызҳауа жәлар рҭахрақәа инхьамырнааӡакәа рхарҭәаара аус дахь аҟны ҳаргьы ҳахәҭак алаҳҵаразы шаҳуалу, убри аҟнытә хеигӡарак ҳәа ҟамҵакәа, абри ҳнап ианҵоу аус, ҿырԥшыгас ҳҟарҵартә еиԥш инаҳагӡарц
шахәҭоу. Аҵыхәтәаны еизызгаз ауаа ирасҳәеит, абри исҳәаз зхаҿы иаазымгауа аӡәыр дыҟазар, иареи сареи ҳшеиванагало атәгьы. Абри ашьҭахь, аӡәыр кыр шәҳәарц шәҭахума ҳәа схы нарықәкны снаразҵааит.
– Заибзиур! – иҳәеит схаҭыԥуаҩ дҩагылан, уаҳагьы ацимҵакәан, агәалаҟара ҟаимаҭ шимоу мҩашьо, длахҿыхӡа иҭыԥаҿ днатәеит.
– Исеилиҭ заибзиур! – иҳәеит маҵурала уи ишьҭанеиуаз дҩагылан. Уигьы длахҿыхӡа, агәалаҟара бзиа иманы, иҭыԥ аҿы днатәеит.
– Исеилиҭ заибзиур ануи! – иҳәеит дыххаччо даҽаӡәгьы, дҩагылан.
Сара, абарҭ ирҳәауаз џьашьауа, сгачамкны срыхәаԥшуан, аха уи сыгачамкра рацәак исныԥшыргьы сҭахымызт: иагьа умҳәан, араҟа сара сеиҳабын, ишәҳәауа иаанагауазеи ҳәа зыҽны снеиз аҽны разҵаара сҭахымхеит, иацы џьара газеҭк аҟны иаԥхьазар ҟалап, иаанагауагьы абзиара иатәызар акәхап, зегьы агәалаҟара рыманы ирҳәоит ҳәа сгәы иааснаҭеит, иагьысыӡбеит аилацәажәара ашьҭахь схаҭыԥуаҩ даанкыланы, инцәыҵакшәа сиазҵаарц.
– Абасала, ҳаизара ҳалгеит, шьҭа шәҭыԥқәа рышҟа шәнеины аусура, ишаҳҳәаз еиԥш, напы ашәыркы. Уара минуҭк усҭахуп, – сҳәан, схаҭыԥуаҩ дааныскылт. Зегьы анындәылҵ, ус снаиазҵааит:
– Иаԥхьан ишәҳәоз ажәақәа сзеилымкааит, агазеҭ ианызма, изыхьӡузеи?!
– Исеилиҭ заибзиур?! – иҳәеит уи, днасыԥхыҩлан.
– Ааи, ааи, исеилиҭ заибзиур, насгьы руаӡәк ануи ҳәагьы ациҵеит. Изакәытә бызшәоузеи, иаанагозеи иара? – снаҵааит.
– Газеҭгьы ианымызт, иагьтәымбызшәаӡам, ҳара иаҳтәуп, иажәа бзиақәоуп! – иҳәеит схаҭыԥуаҩ, аха уаҳа аҳәара иҭахушәа-иҭахымшәа, длакҩакуа днасҿаԥшит.
– Ибзиахап, ҳәарада, саргьы ус акәын сгәы ишаанагауаз, абааԥсы шԥашәҳәарыз, аха шәҳәашьақәа сгәамԥхеит, иаанагауазеи иара усгьы? – сеиҭанаиазҵааит.
– Иҟалаз уи ауп, абыржә зҭыԥ аҟны аус жәуа ԥасатәи ҳаиҳабы абас иаҳҳәалар бзиа ибон, игәалаҟара шьҭнахуан. Ҳаргьы, нас, убас иаҳҳәон, иаҳамҳәаргьы дгәаауан, – иҳәеит схаҭыԥуаҩ.
– Аиаша уасҳәап, рацәак исгәаԥхом, хьыӡшьароума иара иаанагауа? – сҳәеит.
– мап, уи ҳаиҳабы убас ҟазшьас иман, статиак кәаԥӡа иҩны ианноугалак, акы идыруеит рҳәап ҳәа, иаҭахымкәа ажәақәа аҳәоу иалихуан, стилистикала еиқәымшәауа даҽа ажәақәак алеигалон. Абри иҟаиҵоз ихаҭыԥуаҩ (сара уажәы зҭыԥ аҟны аус зуа) игәы иҵаххуа, исеилиҭ заибзиур ҳәа мҳәакәа, ус ҟоумҵан, ихәарҭам ҳәа иеиҳәауа далагеит. Ишнеи-шнеиуаз, абри ааимаркуа, аҭыӡшәа рылҵт, аҵыхәтәаны, аҭыӡшәа иаахҟьан, уколлектив аҟны аӷьалпал ҟалеит, уҭыԥ аҟны угылам, рҳәан, ҳаиҳабы илаихан, ихы длақәиҭтәны, даҽа усурак ашҟа диаргеит. Уи ихаҭыԥуаҩгьы, уеиҳабы ицҳәа уҳәеит, уиҿаԥеит, аӷьалпал ашьапы урҵысит, рҳәан, ихы дақәиҭтәны, даҽаџьара диаргеит. Усҟан сара аҟәша сеиҳабын, абри ашьҭахь ауп хаҭыԥуаҩыс саныҟарҵазгьы.
– Исеилиҭ заибзиур иаанагоз соумҳәаӡеитеи?
– Исымҳәои... Уи ҳадԥсылаха иҩны изнаагоз ҳастатиақәа иажәақәа рыларгылара даналагалак, исеилиҭ заибзиур ҳәа иаҳҳәон, даҽакала иуҳәозар – «Исыздырамызт, еилыскааит, иҭабуп! Заҟа ибзианы иуриашазеи!» ауп иаанагауа.
– Абар ассир! Цқьа исзеилымкааит... – сҳәеит.
– Араҟа уиаҟара еилкаарас иаҭахузеи, ис – иаанагоит «исыздырамызт», еил – «еилыскааит», иҭ – «иҭабуп», за – «заҟа», иб – «ибзианы», иур – «иуриашазеи». Абас иркьаҿны, ираббервиатураны иаҳҳәон – ус акәын иара ишеиӷьеишьоз.
– Изыӡбада абас иркьаҿны аҳәара?!
– Уи ԥаса ҳара ҳҟны аус иуан, ашьҭахь, абас арационализаторрақәа ахьилаз азы даҽаџьара еиӷьыз ҭыԥк ашҟа усура диаргеит!
– Акәхап, акәхап... «ануи» иаанагауазеи?
– Анцәа уиныҳәааит аанагоит...
– Ибзиоуп, исеилиҭ заибзиур! – сҳәеит саргьы. – Еилыскааит шьҭа уи иаанагауаз, уца...
Схаҭыԥуаҩ данца, смашьхәылҵқәа астол инықәыргылан, сыҩнапык схацламҳәа илаҵаргәаны акыр схәыцит: «Изакәызеи, уара, арҭ ауаа исеилиҭ-мсеилиҭ ҳәа изҿқәоу?!. Иаҟәыхтәуп, аха ишԥа?»
Рацәак мырҵыкәа зегьы сеиҭарыԥхьеит.
– Абри апапкаҿы шәыстатиақәа гәасҭеит! Хакәыцә, уара уҩымҭа абра – абри агуп, абраҟа – абри аҭахуп! – сҳәеит сара, зынӡа иаҭахымыз ҳәауа.
– Исеилиҭ заибзиур! – иҳәеит уи аҭакс.
– манча, уара иуҩыз абраҟа абас аҳәоит, аха абас аҭахуп, абри амхтәуп, – сҳәахт еиҭа.
– Исеилиҭ заибзиур! – иҳәеит уигьы. – Хыгә, утәы абас иԥсахтәуп...
– Исеилиҭ заибзиур-р ануи! – иҳәеит убригьы. Абас зегьы аҭак сырҭон.
Аҵыхәтәаны спапка наркны саԥхьа зымҩа инықәсыжьын, срылаԥшуа ҿаасҭит:
– Уара, иҟоу жәдыруоу?!
– Иҳаздыруам, иҟоузеи?! – рҳәеит дара.
– Иҟоу ус ауп, – сҳәеит сара, – уиаҩуаҳис лахьис имдамс!.. Еилышәкаау?!
Саԥхьа итәаз ауаа ирзымбатәбараханы инеихәаԥшыааихәаԥшит.
– Иаҳзеилымкааит! Иаанагарызеишь? – рҳәеит дара. – Ишәзеилымкаар, шәареи сареи аиакәым ҳалибахуеит! – сҳәеит.
Итәаз шанханы, зынӡа еицәаз, амыхьтә даҳзааит ҳәа
ргәы иаанагауа, еиҭанеихәаԥшы-ааихәаԥшит. Уигьы збоит. – Уаҵәы ашьжьымҭан ҳанеилацәажәауанӡа абри исҳәаз иаанагауа еилышәкаауеит, иагьсашәҳәоит! Абри акәын шәзысҭахыз, шьҭа шәҭыԥқәа рышҟа шәнеи! –
сҳәан, иҩасыргылеит.
Ҳара ҳусбарҭа хәыҷы зыҩноу аҩнгьы хәыҷуп, аҭыӡқәагьы ҵаӷоуп, наҟтәи, скабинет иавоу ауадаҿы иҟоу рыбжьы ныҵакны имцәажәар, ирҳәауа уаҳауеит. Сааҭк аҟара ааҵуаны, абри ауада аҟынтәи гәырӷьабжьқәак слымҳа инҭасит. Сӡырҩызар, аа еилыскааит, издырит, издыр, уи иаанагоз ҳәа аӡәы ибжьы аагеит, егьырҭгьы рџьашьа шьҭыбжьы слымҳа инҭасит. Абри инақәырццакны манча дааҩнашылан, иҳадышәҵаз аилкаатә аҿҳәараҟынӡа инамгакәа еилыскааит ҳәа, дгәырӷьаҵәа ҿааиҭит.
– Еилукаау нас?!
– Еилыскааит, еилыскаа!!!
– Ус акәзар, уажәы зегьы срыԥхьоит, нас иҳауҳәап...
Рацәак мырҵыкәа дырҩегьых ҳаизаны ҳаилатәан.
– Ажәа имоуп манча, – сҳәеит сара.
– «Уиаҩуаҳис лахьис имдамс иаанагоит, – иҳәеит иара
– уи аҩыза уаҳа исазҳәаз, лахь исҭоит, имаҵурагьы дамсхуеит». Сиашоума?! – ихы насықәикит. – «Дамсхуеит» аҟны шәақәыӷәӷәаны, ироуны ишәҳәеит, шәажәа шынашәыгӡауа ардырразы...
– Ииашоуп, – сҳәеит сара, аччагьы сааманакит. Аха нас, слакҭа ааҭырлашьцаны, инацысҵеит: – Иаԥхьан шәеизганы шәҩымҭақәа санрыхцәажәоз, цас ишәҳәауа саҳап ҳәа акәын абас, абанс ҳәа, акы рыгушәа зысҳәоз. Урҭ хар рымаӡам, икәаԥӡа иҩуп, нас иарбану уара, шәызсықәшаҳаҭхоз, иԥхашьараӡами ари шәара шәзы?!
– Уԥши, уара! – иҳәеит аӡәы.
– Абри ауп аиаша! – иҳәеит егьи.
– Ибзиоуп, аха, уара, шәадынҵәалаха иҩны изнажәгоз,
иахәҭоу алхны, иԥсыҽыз ажәақәа алаиргылозҭгьы, шәгәы иаруны исеилиҭ заибзиур ҳәа злаиашәҳәоз?! – снаразҵааит. – Ҳаи, уара, абзиара ззыҟалаша, – иҳәеит схаҭыԥуаҩ дҩагылан, – ус аниаҳҳәалак, аччаԥшь иҿықәлон, нас уиаҟара «ариашара» далагомызт, иҟаз нас шәара ишыжәҩыз
ҳәа инижьуан!
– Уигьы ыҟан, егьигьы агмызт, – иҳәеит аханатә аахыс
ҿымҭӡо итәаз марыхә.
– Егьи ҳәа узҿу арбану, амҵақьақьароу? – сназҵааит. марыхә, ааи ҳәа аанаргауа, ихы ааирҵысит.
– Уажәшьҭа зегьы еилышәкааит ҳәа сыҟоуп аус зурц сгәы ишҭоу?! – снарылаԥшит сара.
– Еилаҳкааит!
– Еилаҳкааит, аха заҟа ибзианы еилаҳкаазеи! – рҳәеит урҭ.
– Заибзиур ануи! – ааиамхаҳәеит руаӡәк аҵыхәтәаны. Сара сажәа ааҩбамтәкәа, абас зҳәаз ауаҩ аҽныҵәҟьа лахьы наган, зегьы ирбаратәы, илаисҭеит. Абри инаркны исеилиҭ заибзиур аҵыхәа ааԥҵәеит, зашәа убас, убри аҩыза иахьагьы џьаракыр иҟан иҟазар, иахьыҟазаалакгьы аҵыхәа ԥҵәауа ижәбаша.
Уиаахыс такәгьы ҵуеит, исеилиҭ заибзиур аҵыхәа ԥҵәеит. Амала, ани лахь зысҭаз зны-зынла иааиамхаҳәалоит акәымзар.
– Уара, абас зуҳәауазеи, еснагь ус умҳәан ҳәа аӡәы иарҳәауа уаҳахьоума? Лахьы еиҭаусҭарыма? – сиазҵааит ҽнак уи скабинет аҟны.
Исҳәозаргьы, уаҩы иахьимаҳауа, шәкабинет аҟны ауп иахьысҳәауа, иабашәԥырхагоу – ԥасатәи ҳаиҳабы ииашамкәа иасҳәозаргьы, уажәы иҵабыргуп, ибзианы ишәыриашоит, аҵабырг сҳәар ҟамлаӡои? – иҳәеит уи.
Аиаша шәасҳәап, изызура сыздыруам, саиршьцылар ҳәа сшәоит – уи ауп уажә сзызхәыцуа.
АКАԤА ШЫСФАЗ
Зеиԥш ҟамло иҟоузеи адунеиаҿ – еснагь узқәымгәыӷша уақәгәыӷуазароуп. Изхысҳәаауа, ахаан акаԥажә сфап ҳәа сыҟазма, аха акаԥа рыцҳа уаҟәыҵ,
еицәоугьы уфар ҟалап уақәшәар, ухы ақәумыршәароуп
акәымзар. Ажәа мыцхә шәзасыршьрызеи, ажәакала, иааркьаҿны зны сзықәшәаз атәы шәасҳәап.
Сахьынхауа ақалақь агәҭаҵәҟьа, ҩынҩажәижәаба метра реиҳа амшын иацәыхарамкәа, иӷьаз-ӷьазуа еихачаԥаны сасааирҭа дук дыргылт. Ариабжьарак усурада сшыҟаз рдыруазшәа, анцәа иныҳәартә, актәи аихагылаҿы исаркьамацараха, аҩы иашьу аӡәы днадҳалар иԥыххаа ицаратәы, аресторан ҟаимаҭ аадыртит.
Исыҵгәаша, маҵура хбыџк змоу уаҩгьы дсымагәышьам усгьы, абри аҟынтә схала, схы сҽалырԥшны изулакгьы абри аресторан аҟны ахәыҟаҵаҩцәа реиҳабыс аусура саладыргаратәы сныҟәеит.
Амшқәа цон. Уҭаххар, схылԥа ԥшьаркца шкәакәа схаҵаны, амшә аԥацәа ианднарҵауа еиԥш, снаҳәы-ааҳәуа ахәыҟаҵаҩцәа ахы иқәсҵон. Даргьы, рыцҳа, арасатә ӷырӷын ҟаԥшьқәа реиԥш, аффаҳәа исывагьежьуан – егьоумҳәан сшефымзи.
Аус аауан абас: ахәыҟаҵаҩцәа раҳаҭыр збон, дара – сара саҳаҭыр, сара – ҳресторан аиҳабы иаҳаҭыр, уи – атрест аиҳабы иаҳаҭыр уҳәа убас егьырҭгьы... Уиаҟара аҽалагара иазнауазеи, иааркьаҿны иуҳәозар – зегьы ҳаҭыр ҳақәеибаҵон.
Ҽнак зны, ахәыҭаҩԥҳәыс дҳашԥышуа аус ахьызуаз ахәыҟаҵарҭа ауада дааҩнашылан, азал ашҟа иуԥхьоит, уцароуп ҳәа насалҳәеит.
– Изусҭцәадашь, ранаџьалбеит, ирҭахузеи? – снаҵааит, аӡәы иӡап, иагьаасгәамԥхацәеит.
– Исыздыруам, аха ҽеирамзар ҟалап, ԥшьҩык ауаа ҿымпып-ҿымпыпӡа аишәа иахатәоуп, даҳзаага рҳәеит, – насаҭалкит лара.
Ари бзиара иатәымзар ҟалап ҳәа схәыцуа, азал сныҩнаххит. Аиашазы, ԥшьҩык ауаа ааӡа-патазқәак, гәырҩа рымаӡамкәа, рҽеимыртаӷа астол иахатәоуп. Исыздыруам гәырҩа рымазу-ирымамзу, аха сара усшәа збеит.
– Ара сыҟоуп, акыр азы сышәҭахызма? – снарыдгылан, ҳаҭырла снаразҵааит.
– Ишҳауҳәара, уара умст, абри закәхарызишь?!. – иҳәан, руаӡәк исаан атәанчаԥа, ицәхыҵны дагар ҳәа дшәозшәа, ашьшьыҳәа имҳаҵә налакны, акы цәхиаҵәааӡа имҳаҵә аԥынҵа иқәҵаны, сқьышә инықәикит. Иҵегьы схы ларҟәны снахәаԥшызар, ассир! Аҩсҭаа иҭеибылратәы, ицәыжәшәа-ицәызшәа, ашьапқәа хаххала, амҟәыл азыҟаланы, каԥа цәиаҵәа хәыҷык сырбара даҿуп. Уи цқьа сахәаԥшаанӡа исзеилымкааит, абриаҟара афатә сыбла шашьцылахьоугьы, иара заҟаамҭа дахәаԥшуаз уара идыр – абас џьымшьса хәыҷык џьны иеиԥшшәа иҟан.
Шьҭа иҟалаз зегьы здыргәышьоит, аха иааг – аҽны иқәгылаз ахәыҟаҵаҩ атәанчаԥа аныҟеиҵа ашьҭахь, иахьшоурацәаз азы, хәыҷык афақь цап ҳәа изҭеиҭәаз ачуан ҷыда ахҩа ахыхны инижьзаап... Уи акәхеит. Ари афақь зысыз, хыхь аҭӡы акәу, аҭӡамц акәу зыԥсы ӡаны, алашьцара иазԥшны икыдтәалаз акаԥа бзамыҟә гәыӷьны илалшәан, ачуан иҭашәеит. Аа, уара, амашәыр аҳампал иахьалоу, шьҭа, ухаҵазар, ирҽеила ари аус! Исхароузеи гәаҟ, цәгьала исыԥшааз аҭыԥ, каԥажәк азы слымҳа саркьада избараҳа исымбауа иҟалоит, сгәы ԥыжәжәоит, аха иааг.
– Зҿумҭуазеи, уара?! Ари закәызеи ҳәа суазҵаауеит, уҿы еилымгои?! – ҿааиҭит уи.
– Уиҟәаҵи, уажәы ртрест аиҳабы ишҟа аҭел сасуеит, нас иҿгьы еилгап... – иҳәеит егьи.
– Уара, уи шәызиқәпапауазеи, иахьа ахәы ҟазҵаз даажәг! – иҳәеит ахԥатәи.
– Иахьа ахәы ҟазҵазгьы, аресторан аиҳабгьы, атрест аиҳабгьы арахь шәаарых, арахь, арахь, – акаԥа ашҟа!.. – дыҳәҳәеит аԥшьбатәи.
Аҽнынтәарак зшьапы иқәгыланы амцашоура иахагылаз ауаҩы ааԥса ҟаимаҭ, ашыҩҳәа схы ааилаҩынтит, слымҳақәагьы рыбжьы аагеит. Ҳаӷеиҭа, арҭ ишырҳәаҵәҟьо иҟарҵар, исымоу ахәыҷгьы нақәсҵап, иазхозар, ҳәа сыгәгьы иаанагеит, уажәы ахҿыхраз анс-арс ҳәа аӡәыр криҭиуа жәбахьахума, аха. Ус, ақәақәра згаратәы, зегьы иреиӷьыз хшыҩк схы иааҭашәеит. Уаҳа ажәакгьы мҳәаӡакәа, акаԥа зласирбоз имҳаҵә ааимысԥаан: «Иџьу џьымшь кәамҟьак азы абриаҟара аҭыӡшәа шԥаҟашәҵои, акаԥа абаҟоу ара?!.» – сҳәан, афақьи аӡырши ирбылхьаз акаԥа сҿахьы аҿыласырхеит, амҳаҵә ианыз атәанчаԥагьы шацыз. Уи акәхеит, акаԥа абаҟоу – иубар, иаахә! Ҳазбоз зегьы ҳауа зыгәра ргара рзымдыруа иааилахеит. Сара, иааира дук згаз аӡәы иеиԥш, скьаҿымыҿуа сахьааз сҿынасхеит.
Абас акаԥа сфеит, тәылак аҟынгьы ирфоит ҳәа аӡбахә саҳахьеит. Уажәы, скәаԥӡа, ԥаса еиԥш, сҭыԥ аҟны аус зуеит, каԥа хәыҷык сфеит ҳәа иабаԥырхагоу. Уҭаххар, ҳресторан аиҳабы уиаахыс еиҳагьы пату сықәиҵо далагеит.
САРЕИ, АЛҬЫС-ИԤЕИ, ИЗОФИНИНИ,
АҴАС БААԤСқӘЕИ
Сахьынхауа аҳаблаҿы чара дук рураны аҽҳәара ԥҵәан. Уи мчыбжьы наҟьак шыбжьаз, ҽнак, ачара ахьыруаз аҩнаҭа аиҳабы, сшымгәыӷӡоз, аҩны дааины
дсыҳәеит счараҿы ҭамадас усзыҟалароуп ҳәа. Имариоума хәышә-фышәҩык еиуеиԥшым ауаа ахьеизауа аҭамадара аныҟәгара! Абри аҟынтә мап скыҵәҟьеит, аха иааиз усҟак доусыҳәахьазу, игәы иалсуашәа анызба, иҟасҵоз, ажәа исҭеит сшақәшаҳаҭу.
мчыбжьы наҟьак аҟара аҭамадара аныҟәгара сҽазыҟасҵон – раԥхьа иҳәатәу, ашьҭахь иҳәатәу, ишаабац акәымкәа, иаҳа еиӷьны исызҳәозар ҳәа аныҳәаҿақәа срызхәыцуан. Ачаранӡа ҩбаҟа-хԥаҟа мшы анынха, ҩамзар акгьы сымфауа адиета ҷыдахь сиасит, ачара аҽны арыжәтә иаҳа иӷәӷәаны изжәуа сҟаларц азы.
Ус иааины иааҳадгылт зегьы ҳаззыԥшыз ачарагьы. Ауха ианааилалашьцоз еизаз ауаа, рыбла ҭкәыкәы аҭацаагацәа аҭаца дрыманы раара ишазыԥшыз, аҵх агәы еиҩнашома уҳәаратәы аҟынӡа аамҭа ргеит. Ус аҭацаагацәагьы, о-ҳо-ҳои ҳәа ашәа ҳәауа, рыбжьқәа цаны, рқьафгьы ӷәӷәала иҟаҵаны ишыҟаз мҩашьо, ашҭа иааҭалт. Абри ашьҭахь рацәак мырҵыкәа еиҵҳәаны игылаз ашьаԥа ду фышәҩык ауаа инареиҳаны иҵатәан, уахасахаҳәагьы акрыфара напы адыркхьан.
Ҳаԥсуараҿы ишаԥу еиԥш, Анцәа улԥха ҳаҭ, нас, ҽаанбзиала унеит ҳәа, акака, ҩба-ҩба ҵәыца итәаз зегьы ианааныркыла ашьҭахь: «Шәааӡырҩы! Ҳазҭоу аҩнаҭа аԥшәма еиҳабы дцәажәоит!» – ҳәа ашьаԥеилыргаҩ ибжьы аагеит, иагьааҭынчрахеит. Аҩнаҭа аиҳабы, иацәхьа ду кны, сышҟа аҳәара ҟаиҵеит ихы сықәкны, уаанӡа исеимҳәацызшәа, уаха аҭамадара изныҟәызгаразы, итәоу зегьы рыфарарыжәра, рыччара-рахәмарра уҳәа сылаԥш рхызаарц. Нас, сныҳәаны, иацәхьа лҭеирцәын, ахы ларханы итәаз иҩадирбеит. Сныҳәаҿа иаатәаз зегьы иааныркылеит.
Рацәак мырҵыкәа сахьтәаз саԥхьа аҭамада ихәы ҳәа аӡыс шеибгаз иҟаԥшьӡа иӡны, ашәырҟәыҷгьы агәылаӡны, иааган иаақәдыргылт, зуахкы уҭаху афатәқәагьы ааганы иаавадыргылт, исымҵагылазгьы маҷызма, аха...
Абри ашьҭахь сҩагылан: «Шьҭа, иҟалозар, аӡырҩра ааҟаҳҵап! – сҳәан, сыбжьы насыргеит.
– Иуҳәо ҳаҳауам, уххь згеит, идуны иҳәала, идуны! – итәаз сасык акаҩҳәа ибжьы иргеит.
– Уххь згеит, ԥыҭк зжәыр, уи сыбжьы адагәагьы илымҳа ҵнахыртә иацлозар акәхап. Аха, уара, абзиара узыҟалааит, усзымдрит, – наиаҭаскит.
– Сара, уххь згеит, Алҭыс-иԥа Каџь соуп, – дҩагылан, ихы ҩадырбаны днатәеит. Уи иуапа ду дҭашьшьы, ихылԥа баба ду илымҳақәа рыбжа-рыбжа хнаҩауа, ихарҟаца дыҟан.
– Ухы шьарда ннаҵит, Каџь, абзиара узыҟалааит! – сҳәеит саргьы. Абри ашьҭахь аҩынаҳацәа ирыдысҵеит,
иҭацәума-иҭәума, итәаз зегьы иаарымҵагылаз аҵәцақәа рылыргаразы. Урҭ ишрасҳәаз иагьыҟарҵеит.
Аҩынаҳацәа аҵәцақәа рылыргонаҵы, сара сахьтәаз схәыцуан: анкьа ҳабдуцәа, урҭ рабдуцәа аҩыжәшьа бзианы ирдыруан, урҭ аҩы зларжәуаз аҩыжәга ҵәыцақәа рыла акәын. Уажәы, ауаа урҭ аҩыжәгақәа ирҟәаҵын, чаиҵәыцала иахан аҩы ржәуеит, иржәуагьы, изааӡарызеи, шьақар ҩуп. Даба, иԥысшәапи уаха, ҳабдуцәа рҵас хазынахь ҳзиасуазар? Иахырҳәаауа саҳап ҳәа схәыцра сааҟәыҵны сҩагылеит.
– Аԥшәма, угәы иалымсын, ухаҵкы сцеит, абра уаха угәырӷьара иалахәхаразы аџьабаа зхы иарбаны иааз асасцәа, иара убас егьырҭгьы, мап ахышәымҳәаауазар, сара уажәы ҳабдуцәа рҵасқәа срықәныҟәарц сҭахуп, – абас ҿаасҭит, аха ари дыҳәҳәауама уҳәаратәы ауп ишысҳәауа, мамзар итәоу зегьы ираҳауам, ишыжәдыруа, абжьыуаа рҟны ачараҿы ҭамадак иоуп иалырхуа.
– Иауазеи ҳабдуцәа рҵасқәа каҳажьратәы, иҳәа, ҳақәшаҳаҭуп! – дҩагыланы ибжьы ааиргеит уажәраанӡа зыӡбахә шәасҳәахьоу Алҭыс-иԥа.
– Аҵәца иагьа идузаргьы, ҩыџьа, хҩы зҭаӡом, аҵәыцак ала урҭ рныҳәаҿа уҳәар иԥшӡам, иныҳәатәуп хазы-хазы. Анкьа ҳабдуцәагьы убас ҟарҵон, аҩгьы иашьны иубомызт. Урҭ аҩы ржәуан аҩыжәга ҵәыцақәа рыла.
– Ибзиоуп, ибзиоуп! – иаагеит аӡәы ибжьы, аха абри инақәырццакны, атәара аҽазкра дахьаҿыз дҩаҵҟьан, Алҭыс-иԥа даҵаҳәҳәаны ус ибжьы ааиргеит:
– Иуҳәарц иуҭаху еилкаауп, уххь згеит, аха аԥшәма игәы иалымсуеи, сара сҟны аума аҩыжәгақәа рыла ахы ахьыркуа ҳәа. Анаҩсан, абзиара узыҟалт, ҳабдуцәа ҩыжәгала иржәуазҭгьы, ҳара чаиҵәыцала иаажәуеит – иаҳа ҳаиӷьны ҳанхоит, иаҳа ҳбеиоуп урҭ раасҭа... Ҳмаҭацәа чаиҵәыцала акәымкәа, еиҳау даҽакала иалагароуп. Нас ишԥа! Урҭ ҳара ҳаасҭа еиӷьны инхаларц рыхәҭоуп! Чаиҵәыцала уара иумжәуазар, сукәыхшоуп, изжәуа хаҭыԥуаҩык даҳзыԥшаа.
Алҭыс-иԥа ииҳәаз аӡәгьы алаҿимҭит, аԥшәма игәы иалсуеит ҳәа иажәа иалеиҵаз акәхап инызкылазгьы... Сара, аиаша уасҳәап, абанҭ аҵыхәтәан ииҳәаз ажәақәа сгәы иацралт, аха алаҿысымҭит. Амала, еилыскааит раԥхьаӡа уи убжьы рдуны уцәажәала ҳәа ииҳәаз – цас алаф сылихразы ишиҳәаз.
– Ибзиоуп нас, шәара, асасцәа аҵәыца дула еиҳа еиӷьны ишәыԥхьаӡозар... – сҳәан, сгәаан, жәа-ҵәыцак срыхныҳәаны изжәит ҽаанбзиала ҳәа инаганы Алҭыс-иԥа ихаҭа исҭеит. Итәаз ажәлар, аҵәцақәа ирзыԥшны иштәоу ргәы ԥымҵәаразы, жәҩахыр-жәҩахырла иша-шаны идәықәсҵеит. Урҭ саҵәцақәа итәаз рӷьырак еилдырхааит. Абри ашьҭахь даҽа жәа-ҵәыцак ыжәны ирыласҵеит. Урҭ аҵәцақәа ашьаԥаҿы аишәа иахатәаз реиҳараҩӡак цәгьала иҟанаҵеит, ижәны уаҳа иззымычҳакәа игылаз дубап. Ажәакала, ишырҳәало еиԥш, ашьаԥаҿы инхаз аҩыжәцәа ҳара-ҳара ибзианы ҳааибабартә ҳааҟалеит, амшгьы, шьҭа ишаны, шьыбжьаара акыр иазааигәахахьан.
Изжәит даҽа жәа-ҵәыцак, аха аиаша уасҳәап, сылшарақәагьы акыр иаакәадахауа аҟынӡа снеины сынҭагылт, ихәмаргоума ҩажәижәаба чаиҵәыца аҩы ажәра! Зыӡбахә сымоу аҵыхәтәантәи саҵәцақәа еилнархааӡеит, ашьаԥаҿы итәаз зегьы рахьтә хҩык роуп ижәны имгылакәа зыҽнызкылаз, егьырҭ изжәызгьы, иззымжәызгьы зегьы ахыҵит. Убарҭ ахҩык иреиуан Алҭысиԥеи, нас ҭаҳ зыхьӡыз даҽа сасыки, иара убас аԥшәмацәа иҳаиуаз даҽаӡәи. Ажәакала, реиҳа зымгәа иазыркуа ҳәа ҳаиндаҭлауа, ашьаԥаҿы ԥшьҩык ахацәа ҳааизынхеит.
Сара ус сыӡбит, инхаз ҳарҭ ҳаԥшьҩык ҳааиқәшаҳаҭханы, акака ҵәыца нкыланы, ирԥшӡаны ҳаицгыларазы. Абри сгәаанагара атәы асасцәа ирасҳәеит. Ирасҳәеит са стәала даара ирԥшӡаны, аха...
– Ҟалашьа амоума, уххь згеит, аҭамада! – ҿааиҭит Алҭыс-иԥа. – макьана ихәлом, ҳзырццакуазеи?! Уи иуҳәаз нас ҳахьӡап... – макьана ихәлом, ҳзырццакуазеи ҳәа дақәыӷәӷәаны, дысхыччошәа ауп ишиҳәаз. – Сара даҽа
ҵәыца ҩажәа среиҵахом, уҭамадара нагӡала! – иҳәеит уи. Анцәа дишәихьеит акәымзар, иазиуазеи уҳәарауазеи мгәала аисара, сара сҭамадоуп, исымжәыр ауам, иззымжәуагьы уиаҟара ирыдысцалом, днасықәшаҳаҭханы, дҩагыларауазеи!..
Уиаҟара ажәа шәзасыршьуазеи, абри ииҳәаз ажәақәа, ишырҳәало еиԥш, сыԥсы ҩаган сҟырҟы иҩҭадыргылеит, мыч ҷыдакгьы аасылалазшәа збеит.
Бжь-ҵәыцак срыхныҳәеит абри ашьҭахь. Убарҭ рахьтә ԥшьба аазжәуаны: «Уаҳа сзычҳауам, абааԥсы...» – иҳәан, исыдтәалаз, аԥшәмацәа ируаӡәкыз аӡәыҳәа зыӡбахә шәасҳәахьоу, аишәа днахыҵын, ашьаԥа дныҵыҵит.
Аҭамада, уххь згеит, уҩызагьы дцеит, уаргьы уҟаԥшьхазшәа збоит, издыруада ухы ӷәӷәаны иухьуазар, ахәшә, ахыхь хәшәы ыжә!.. – дахлаф-ҽырԥагьаны дгылан ҿааиҭит Алҭыс-иԥа. Снаԥшызар, уи идтәалаз, асасцәа иреиуаз аӡәы, аишәа иҽаҭан дахьахатәоу илацәа еиқәԥсаны, иаԥхьа иқәгылоу аторт аҳаҳаира ҳәа афара даҿуп, Аҽаԥа Џьамхәыхә аӷьараҿы агәалқәа анизымхауаз еиԥш. Уи дџьашьаны сышихәаԥшуаз, ихы иаҳа-иаҳа илаҟәуа, аторт илаваҳаит.
– Алҭыс-иԥа, уххь згеит, ибзианы исгәалауршәеит ахыхь хәшәы аӡбахә, ҵабыргны схы сыхьҵәҟьоит, ахәшә абраҟа сџьыба иҭоуп, уара ианугәаԥха, изжәуеит, – сҳәан ахыхь хәшәы пирамидон ааҭызган, таблеткак зжәит. Ари цас акәын изызуаз ҳәа, схы аусыхьҵәҟьахуаз. Нас саргьы сахлафуазшәа инацысҵеит. – Уаргьы уҟаԥшьушәа збоит, издыруада иуҭахызар? – ҳәа.
– Аҩынаҳа, уххь згеит, ахәшә имхны исзаагишь! Иара акы ижәызар, сара ҩба сзааг, ҩба зжәуеит! Исиржәыз, уаҳа сзымжәуа аҟынӡа схы снархьт, удыруоу!.. – алаф алихуан Алҭыс-иԥа.
Иаасыдыххылаз аҩынаҳа сџьыба иааҭганы инеисыркит «пирамидон» ҳәа ҿаҿаӡа изныз ахыхь хәшәы.
– А-а иахьыҟоу, инаисҭауеит, ҳалалс иуоуааит! – сыбжьы наиқәсыргеит. – Абра, быжьба рахьтә, аа, хәба зжәхьеит, аҩынаҳа инеигоит, шьҭа рыжәра алагара иаамҭазар ҟалап,
– ҳәагьы нацысҵеит. Аха, аиаша уасҳәап, убарҭ инхаз аҩба рыжәра даара исцәыхьанҭаханы акәын сшыҟаз.
Иааҭила, иааҭила, уххь зеит, урҭ ахәба уажәыҵәҟьа рҭыԥ иузықәсҵап, анҭ аҩбагьы урхыццак! – иҳәеит Алҭыс-иԥа, аха ибжьгьы лаҟәхазшәа саҳаит. Нас, иара итәала дсыхлафаауа, инациҵеит: – Абраҟа исуржәыз аҩы схы ҭнаҟьома сҳәаратәы иӷәӷәаны иснархьит... Иаауҭиз ахәшә ҩ-таблеткак зжәуеит, схыхь иаҟәнахырц. Уара акы ужәызар, сара ҩба зжәуеит, ҵәыцак аҩгьы рхызжәылоит, акыр иухәозаргьы убап. Какраз ари иаауҭииз пирамидон ҩ-таблеткак ҭоуп.
Алҭыс-иԥа аҩтаблеткак ижәит, ҵәыцак аҩгьы даҵаԥагьаны, аӡы ацынхәрас ирыцижәит.
Абри ашьҭахь ижәны изынасҭиз ахәба рахьтә хԥа еишьҭаргыланы иааижәын, ашьшьыҳәа даатәеит. Аха рацәак мырҵыкәа, абри Алҭыс-иԥа, избахьаз иакәӡамызшәа, дахьтәаз дазымкуа, аҳәыҵәыҳәыҵәра далагеит.
– Аҭамада, уххь згеит, иаашьҭы урҭ уаҩҵәыцакгьы! – иҳәан, иаԥхьа имжәкәа иқәгылаз аҩба рахьтә акы дҩахан, ииулакгьы ижәны дҩасзыԥшит. Убасҟан ауп аҳаҷаҳәа ианаасгәалашәа алакәҵәҟьа шыҟасҵаз, Алҭыс-иԥа хамаԥагьашәа иҟаз дзырҳәыҵәыҳәыҵәуаз, дзырццакуаз закәызгьы аныздыр.
Иҟалаз уи ауп, ачара мчыбжьык аҟара шыбжьаз аԥшәма днеины ҭамадас усзыҟала ҳәа дансыҳәа, рацәак имгакәа афатәеилыхра салагеит, аҩы ӷәӷәаны ажәра сҽазыҟасҵаразы. Абри акәху, изыхҟьа уара идыр, сыӷра саргәамҵуа саналага, илықәыршәны аԥҭекахь сцан, аӷреилыргага ахәшә изофинин ҳәа изышьҭоу рымсхит. Амҩан сшаауаз ақәа сыхьӡан сеилысит, ахәшә зҭаз ақьаадтә ҭрагьы сцәарбааӡеит, ихтны сахәаԥшхьан азы атаблеткақәагьы рыбжакы ԥхасҭахеит. Аҩны саннеи, иҭацәыз пирамидонҭрак сымԥыхьашәан, еиқәхаз атаблеткақәа уахь иҭасҵеит. Аԥхьан Алҭыс-иԥа ахыхь хәшәы ҳәа изысҭииз, усҟан исцәынхаз убарҭ аҩтаблеткак ракәзаап, уажәоуп ианысгәалашәа.
Ганкахьалагьы, сгәы иахәоит, уи аиаша ауимыхьх. Шьҭа анҭ инханы саԥхьа иқәгылоу аҵәцақәа рыжәра сахыццакуа сыҟоума, заҟа дтәо сымбари!
– Алҭыс-иԥа, абзиара ззыҟалаша, – сҳәеит сара уи ирццак ҳәа ииҳәаз аҭакс, гәаҟмыждала ҵәыцакгьы аажәны, – аццакра атәы ануҳәа, абра исгәалашәоит ҳҳаблан инхоз Хабжькәыт гәаҟ, уаргьы дудыруан ҳәа сыҟоуп, аццакра иахҟьаны ашьха ашәарыцараан ихьыз... – сҳәан, еиҵыхӡаны жәабжьк сналагеит. Гәыԥҩык аԥшәмацәа ааины сара исыдгылан, гәыԥҩык асасцәа Алҭыс-иԥа идгылан. Англыз тәылан арбаӷь чахқәа еиужьны, ажәлар рыдеизаланы ианеидырсуа еиԥш, Алҭыс-иԥеи сареи ҳамгәақәа реиҳа азыркуа ҳәа ҳаисон, уи хаҵараны, иаԥысуа ҵас дуны иҳаԥхьаӡон, сара стәы ҳамҳәаргьы, Алҭыс-иԥа ус иԥхьаӡон.
Сажәабжь абжак аасҳәоны, сыԥшызар, Алҭыс-иԥа ашырҳәа амшьамба дҩахан, ишьҭахьала ашьаԥа дыҩкылҟьеит, аха ишәықәшәирагьы исықәшәирагьы ихьша... Иҩызцәа идгылазгьы ҳаи-чеи дырган, еиқәибагәо, ԥыҭҩык иаҳа зхы зтәыз дыргәылакны, ашьҭахьала ахшьыра рҽарҭеит, уаҟа ӡыҷҷак ииасны ицон...
Ашьҭахь, уа аӡыҷҷаҿы амгәа-чымгәақәа зыӡәӡәоз аҳәсахәыҷқәа иреибамырҳәо ажәабжьны ирҳәон Алҭыс-иԥа ихьыз ҳәа.
Уиаахыс маҷгьы ҵуама, аха Алҭыс-иԥа уажәгьы цқьа сыгәра игом, цас изызузар ҳәа агәҩара имоуп. Амала, убри инаркны уи аҩыжәра мыцхәқәеи ихымаԥагьарахыччарақәеи дырҟәаҵит, зашәа уи иҩызцәагьы убас рҵас бааԥсқәа карыжьша.
жәаха ҽнак Џьынџьал қәџьмахан чара хбыџк иман. Абра дыҟан Алҭыс-иԥагьы. Уи уаҟа сара сеиԥш иаргьы дсасын. Аҭамада дҩагылан, ажәалагала ҟаиҵеит аҩыжәгаҵәыцақәа рыларгаларазы. Ари аӡәгьы мап ахимҳәааит, ҳкәаԥӡа, уҭаххар, ҳазхарагьы ҳфеит, ҳазхарагьы аажәит, аамҭагьы гьамала иаҳхаагеит. Убас егьырҭгьы аҩыжәгаҵәыцақәа рышҟа аиасра ргәаԥхо анцәа ишәирбааит!
АԤШҩЫ СШИХӘШӘТӘЫЗ
Ишыжәдыруа еиԥш, адунеи аҟны ажәабжьқәа ҩбаны иршоит, ицәырганы ирҳәауеи ирымҳәауеи ҳәа. Убарҭ инарываргыланы иҟахуп ажәабжьқәакгьы,
исҳәару-исымҳәару ҳәа уаазырлакҩакуа. Изхысҳәаауа, абыржә абра ицәырганы ишәасҳәарц исҭаху ажәабжьгьы убарҭ уаазырлакҩакуа ирхыԥхьаӡалоуп, исҳәарцгьы сгәы иҭамызт, аха.
Аха жәаха ҽнак, ақалақь салаланы сышнеиуаз, ателефон сасып сгәахәын, акәакь аҟны игылаз ателефон асырҭа ақәацә хәыҷы сныҩналеит. Снаԥшызар, атрубка ахькыдкнаҳалоу аварахьшәа ҵаҟа, амашьхәлыҵқәкырҭаҿы иаарту ԥошьҭатә сахьанҵак шәҭы дук гьагьаӡа ианны иқәуп, ишәыдаҳныҳәалоит ҳәа напылаҩыракгьы аҵаҩуп. Изакәхарызеишь иҳадырныҳәалауа ҳәа иаақәсхын, иаарҳәны снахәаԥшызар, ус ануп: «Дадрааи нанрааи – ҳашьцәеи ҳаҳәшьцәеи! Уаҵәы қьырса даниз иамшуп. Уи азгәашәҭа шәаргьы – дышәхашәмыршҭын қьырса! Ишәыдаҳныҳәалоит аныҳәа ду!».
Абри сагьаԥхьеит, иагьаасгәалашәеит ԥаса зны ԥшҩык сзынириахьаз.
Изыхҟьаз уара идыр, иаалырҟьаны аԥсмаҷхара ҵызгеит. Сгәы бзиа, схы бзиа сшыҟоу – сцацха акы ааҭагьежьны иаланакшозшәа збон, нас иаасықәлашьцаны сыԥсы маҷхон. Ари знык акәымхеит, ари ҩынтә акәымхеит. Ианамуӡа, инықәсыршәын, усҟан ақыҭаҿ сынхон, ақыҭа ҳақьым ишҟа снеины схы еиҭасҳәеит, сҽисырбеит. Уи дласыхәаԥш-ҩасыхәаԥшын, убзиахоит, абарҭ ужәыр ҳәа, хәшәгәарҭак ылҩааны исиҭеит.
Изжәит урҭ ахәшәқәа рызегьы, аха исмыхәеит.
Инықәсыршәын, ақалақь ҳақьым ишҟа сцеит. Абраҟа ахә шәаны рҽахьыддырбоз ахәшәтәырҭахь снеит, иаҳа еиӷьны ишԥасыхәамԥшри ҳәа.
Абраҟагьы аҳақьым дласыхәаԥш-ҩасыхәаԥшын, ахәшәқәа сзылиҩааит, агәырқәагьы сыласҵаразы насыдиҵеит.
Изжәит абарҭ ахәшәқәагьы, исыласҵеит агәырқәагьы, аха еиҭасмыхәеит.
Абри ашьҭахь мызкы аҟара ааҵуаны, ҽнак снаԥшызар, сан дныҳәа-ныԥхьо џьара дцаразы лҽааибылҭеит, ҳгәыла ԥҳәысгьы аҩны дыҟоуп.
– Иабанӡа, нана? – сналазҵааит.
– Бзыԥынӡа сцан саауеит ҳәоуп, уажәы автобусқәа рацәоуп, амш дууп, сахьӡоит, – насаҭалкит.
– Иҟоузеи, сара сымцои, исабҳәар?!
– Иҟамкәа, уаҟа инхауа аԥшҩ ду Ԥаласҳа Хакәыцә иӡбахә зегьы ирдыруеит, ишԥоумаҳац! Убрахь дцоит. Уи уара уеиԥш заҟаҩы ихәшәтәхьоу удыруама! – лҳәан, днаԥыҩлан, даацәажәеит ҳгәылаԥҳәыс.
– Баша бҽеилабҳәагәышьеит, нана, уахь сара сцоит, амала сахьнеиша ахьыкәу цкьа исаҳәа. Иацы сыԥсы маҷхеит, аха шьҭа амҩан ус сҟалар ҳәа бымшәан. мыш ҩажәа, мызкаҟара акгьы сыхьуам шьҭа. Сара абра стәаны бара бсышьҭыр, иԥхашьарами сара сзы!..
Уиаҟара иазаауазеи, рацәак мырҵыкәа, сызҭатәаз автобус Аҟәаҟа ахы рханы инеиуан. Нас устәи Бзыԥынҟа сымҩа хан. Автобус шьҭхыс инеиуан, саргьы сҭанагалан ахәыцра саҿын; «Абжьаратә ҵара салгахьеит, арра сцаны саахьеит, аҵара ду аҭалара сҽазыҟасҵоит, схәыҷума шьҭа, 21 шықәса срылган, абар 22 сырҭалт – арахь сихәшәтәуеит ҳәа х-класск ирылгахьоу аԥшҩы ишҟа сықәланы ацара саҿуп. Аха уи сҳәеит ҳәа, изааӡарызеи, ҵаралагьы имаџьанамкәа, ауаа патазқәа заҟаҩы матанеира инеиуа збахьада?.. Уи адагьы, умбои сан илҳәаз: «Хәшәызҩала изымуагьы, доуҳала иухәшәтәыр ауеит ҳәа рҳәо саҳахьеит. Анцәа дыҟам рҳәоит, аха уца уеизгьы... Сара Анцәа ихаҵара салиааит, дыҟамзаргьы, дышхасҵауа сыԥсуазар акәхап. Иалудыраауазеи иуҳәаргьы, угәы арҭынчыргьы! Амала уи аԥшҩы иааиҳәауа ахәшәтәыгақәа зегьы акы
уахымԥакәа иҟоуҵалароуп, насоуп иануҳәауа». Зда дсымам, зықәрахь иҟоу сан лгәы дышԥасыргои иахьылҳәауа сымцакәа! Снеип уа Бзыԥын, уи Ԥаласҳа иҟны. Ҳарҭ ҵара хәыҷык змоу ауаа зегьы аадыруеит ҳҳәеит, аха иалудыраауазеи макьаназы аҵарадырра иазымдыруа, иԥсабаратәу џьара доуҳатә хәшәтәышьақәакгьы ыҟазар...» – абас сышхәыцуаз, автобус абраҟа инкыл ҳәа соуҳәахьан, аа, иныскылоит, улбаауазар, ҳәа амашьынаныҟәцаҩ ибжьы аагеит. Ассир, абас уанхәыцуа аамҭа умбаӡакәа лассы ишԥацои, исымбаӡакәа Бзыԥын саазаап! Автобус сналбааит.
Сызҭаз автобус амҩа чаԥа ду ианыршәланы Гәдоуҭаҟа ицеит, сара сӡарақәа кны, сышьҭызхуа машьынак ҟалозар ҳәа, иахьысҭахыз ақыҭахь игаз амҩаду саангылт. Ус, анцәа иныҳәаратәы, абри инақәырццакшәа втобус кьаҿк сықәшәан, сышьҭнахит. Уаҟа иҭаз, сзазҵааз шьоукы, амҩан џьара амашьына ныркылан, абраҟоуп ԥаласҳа дахьынхо, уи дыззымдыруада, абриала уца ҳәа мҩакы сықәырҵеит,
Хәыԥшзарак снаҿалеит. Ахаҳә шкәакәа ана-ара ишьҭоуп, иаакәршаны ҵлаԥшзара мацараха иҩычоуп. маҷк саныҩаскьа, ҳҭынрак сынҭаԥшит: еилышь, ана-ара амыцмыџь дуқәа гылоуп, амандаринаҭра хазы ажәшн ахаказказуеит, ақәаҵа – хазы... Аганахь, аџьмаҭраҿы аԥсаса ԥыҭк тәоуп, ԥыҭк гылоуп – ижаҳәо иахьсыхәаԥшуа, аџьма гызмалқәа, исхыччошәа, ржакьа кахәхәақәа ҵысҵысуеит.
Ашҭа санынҭала, хәыҷык ихы дамаҟьаӡа даасԥылеит.
– Уацәымшәан, ҽынла уаҩ дакӡом ари, иашьцылахьеит! – иҳәеит, аҩны азааигәа итәаз ала ду сшахәаԥшуаз ангәеиҭа.
– Аракәӡами, Камаџь, Ԥаласҳа Хакәыцә дахьынхо?
– Сара Камаџь сыхьӡӡам! – иҳәеит уи, игәы иаалсны, нас инациҵеит: – Абна абанҭ иԥшу шәаарыдтәал, аҩны дыҟоуп, идикылоит иахьа, – уаҳагьы мҳәакәа днасыдҵын, имҩахь иҿынеихеит, аџьмаҭра иахагылаз алаҳа ду дықәларц дцозаарын. Сара мшыбзиақәа ҳәа амаҵурҭа абарҵа иҵатәаз ауаа снарыдгылт.
– Бзиара убааит, аха уара гәаранла аҵыхәтәан ауп уаннеиуа, убри аҟнытә абра утәа, аа аҟәардә! – иҳәеит руаӡәык.
– Аԥшҩы ишҟа анеиразы гәаран ыҟоума араҟа?
– Нас ишԥа! Сара иацгьы сыҟан, аха иацы идимкылозаарын, ианидимкылауа амшқәагьы ыҟоуп, – лҳәеит ԥҳәыс шәпакы.
Сахьрыхуаԥшуа – зегьы уаа ҟаимаҭқәоуп, еилаҳәоуп, еилацоуп. Абас жәаҩык раҟара тәоуп. Арҭ зегьы 10-10 мааҭ ршәозар акәхап, хәба-хәбагьы ракәзааит, имаҷума. Амала, иара имгошәа ҟаиҵоит, аха инрыжьуеит.
Итәаз ажәабжьқәа рҳәон: аӡәы – ари аԥшҩы игәыла дшалиргахьоу, егьи – лаҳәшьаԥҳа дшихәышәтәхьоу, егьих – лгәыла иԥа иԥҳәыс лҟны хаҵара иламкәа даныҟала, абри аԥшҩы ду дизкашәаны дшыбзиаитәыз уҳәа убас ирацәаны.
Аҵыхәтәаны сгәаран анааи, саргьы аԥшҩы ишҟа снарыԥхьеит – иԥҳәыс лакәу аӡәы даадәылҵын, шәыҩнал шьҭа дыхиоуп ҳәа рылалҳәон, иара аҩнеихагыла ду иадгылаз амаҵурҭаҿ акәын иахьидикылоз. Сныҩналеит. Уаҩы ҳарак дук, иԥаҵақәа хьадышьшь, дҩасхаҵгылашәа ныҟаиҵан, днатәеит. Уи ҵыԥх амца зҭацәахьаз еиԥшны, еихатәу ҭуџьтәу узымдыруа, ԥечкак ахы шәҟәыжәқәак ықәҵаны дадтәалан. Иааигәа акәакь аҟынгьы шәҟәыжәқәак хаҳәеиқәаҵәак иқәын.
– Утәа! – иҳәан, иара дзықәтәаз аҩыза ӷәтәы ҟәардәхҵәа хәыҷык еиқәлаҟәӡа ашә азааигәара иахьгылаз иҩасирбеит. Абри аамҭаз ԥшахьк ааҵысын, амаҵурҭа агәҭантәи ашә аацәывҵнартааит. Саргьы сылаԥш нарықәшәеит егьи ауадаҿ еилаарцыруа еилагылаз ашифонер бзиақәа, напыкгьы наҟстәи аҩнуҵҟала ашә ныднажьлеит. «Ара дахьтәоу заҟа иҽырччианы дыҟоузеи, анахь амаҵурҭаҵәҟьагьы ҭәны, изакә ҩнымаҭәоузеи иҩнагылоу», – аасгәахәт.
– Ишԥоубои сахьынхауа, амарда ахалара зеиԥшроузеи? Иуцәуадаҩызма?
– мап, зынӡаскгьы?!
– Ибзиоуп. Шьҭа уаазцаз ҳалацәажәап, узыргәаҟзеи, сухәарц абоуҭаху?
– Алаԥсра, аԥсмаҷхара ҵызгеит.
– Адехәҭырцәа уҽдурбахьоума?
– Иамыхәеит, – сҳәан, акы-ҩба ҳәа зегьы наиасҳәеит. – Уи сара уалсыргоит, иуадаҩым, умшәан! Амала, ушалсыргауа агәра угароуп, иаауасҳәауа аҟаҵатәқәа акы уахымԥароуп.
– Сахыԥом, – сҳәеит.
– Уара уахьынхауа хәуп, иузызуагьы лаԥшуп.
«Ассир, иалидыраазеи, уара, ари ахәаҿы ҳшынхо!» –
сгәы иааснаҭеит.
– Убри анаҩс, аӡкаҭәара шуҭаху узтәоузеи, уцаны аӡы
каҭәаны уаа.
«Абар ахырзаман, акаамеҭ! Дгызмалума, уара, ари
ауаҩ, иалидыраазеи аӡкаҭәара шысҭахыз! – аасгәахәт. – Уара, издыруада акы ахьырҳәо акы ыкаҵәҟьазар?! Иахьанӡа ԥшҩы сиднамгалацт, аха, аа ииҳәауа!» – сызгәык аацәажәеит. Аха, иагьа умҳәан, иԥхасшьан, ус ҿаасҭит:
– мап, џьушьҭ, иабатәи ӡкаҭәароу, сыԥхашьома исҭахызар...
Сыԥшҩы ишәҟәқәа руак ааиртын, џьара даԥхьеит, нас даҽаџьара еиҭааиртын, дҟәынд-ҟәындуа даԥхьеит, ашьҭахь даҽаџьара деиҭаԥхьахт. Абас ашәҟәқәа рыхԥагьы, ани акәакь аҟны ахаҳә иқәызгьы нарылаҵаны, дрыԥхьеит. Знызынлагьы қьаад бӷьыцк имҵаҵаны акы рхиҩылаауан. Абас аԥхьарақәа данрылга ашьҭахь, даҽа қьаад бӷьыцк даахан, аҩбӷьыцкгьы исзымдыруаз ҩырала ирҭәит. Сара сыԥсы ӡаны уи саԥхьарц салагеит, аха абри аԥшҩы дызлаҩуаз анбанқәа зтәыз иарбан бызшәаз сзеилымкааит. Абарҭқәа рышьҭахь уи ҩ-чакәамҟьак ҩырақәак нарниҵан, иф ҳәа руак насиркит. Саргьы иааимхны снацҳаит, аха – ахаҳә! Фашьа аманы ҳәа иҟоума.
– Умыццакыкәа, уахьтәоу уагьымгылакәа, аҩырақәагьы шану – ихәшәуп, иуфароуп, иамырҷҷо ашьшьыҳәа, убас иф!
Абри ыфаны саналга ашьҭахь, рацәак аасиркит, абригь уфароуп ҳәа. Арацәа иамур ма итатами, сгәырӷьаҵәа иааимсхын, аӷәырҿ-ӷәырҿҳәа абригь сфеит.
Абарҭқәа рышьҭахь сыԥшҩы дзыдтәалаз аԥечка ааиртын, мҿтәы кәалаԥк ааҭигеит. Акәалаԥ ааиртын, кәтаӷьк иаадымҩыло иаазҟьаԥс-аазыхәхәа-аазыкәымпылны ҩ-хаҳә цәышәшәқәак ааҭиган, илеимҵаҵаны, иҩышьала ҩырақәак нарниҵеит. Нас дааин, сгәысҽанӡамкәа сыштәаз, сылахь аҿашара иҩадикшалт. Иҩадикшалт, аха сыбла ацԥхьқәа ҩыҵнарддит, саргьы сҩаҵҟьеит. Иара, умцәажәан ҳәа аанарго, инацәа иԥышәқәа ирыдкылан иаасирбеит. Абри инақәрццакны, ҵәыцак азна аӡы, нас саан дук лаҳақәак анҵаны, сыԥшҩы иԥшәмаԥҳәыс лакәу аӡәы, егьи ауада аҟынтәи дааины даасыдгылт. Аԥшҩы асаан днаныслан, лаҳак ааниԥаан, ацәа шахоу лассы ифатәуп ҳәа сырбауа иаасиркит. Саргьы уи ацәа шахаз исфеит. Нас аҵәца иҭаз аӡгьы аасиркын изжәит, даҽа кәрышька дук азнагьы аӡы сдыржәит – ус аҭахызар акәхарын.
– Шьҭа уцәажәаргьы ауеит, – иҳәеит иара, абарҭқәа рышьҭахь. Нас сылахь ахаҳә ахьадикшалаз инацәала игәаҭауа: – Умбои, акакәчаа гылаанӡа алаҳа уфеит, аӡы ужәит – шьҭа ибзиахеит ҳәа иԥхьаӡа! Ари аӡы ԥшьоуп, алаҳагьы – убас, абра итәаз зегь лаҳак-лаҳак рҿасҵеит, ихәшәуп, – иҳәеит. Са издырт исфаз алаҳа аџьмаруац илагылаз, ахәыҷы хыдамаҟьа дызқәылоз иҿырхыз шакәыз... – Анаҩсан, зынӡа акы змыхьӡаз иеиԥш убзиахарц уҭахызар, абыржәы иуасҳәауа уқәныҟәа. Шәара аҿар рацәак ҳагәра жәгом, аха уқәныҟәа – ушыҟалалакгьы убап. Абарҭ изҩыз аҩқьаад бӷьыцк, ишубауа еиԥш, хазы-хаз еицарсаны иҟасҵеит. Аа, абри уеиқәа арӷьа џьыба иҭаҵа, егьи – уарма џьыба. Ари ачаса укьаҿ арма џьыба иҭаҵа, арҭ аҩхаҳәк – уарӷьа џьыба, – иҳәеит, саргьы сыԥшҩы ишиҳәаз иҟасҵеит. Нас днеин, акәакь аҟны ишьҭаз, ашәҟәы
зқәыз ҳәа зыӡбахә шәасҳәахьоу ахаҳә аашьҭихын, ҵаҟала иҭагәаҩазаап, мыҵмыџьк иаадымҩыло иҟаз даҽа хаҳә цәхаԥшь кылҵәа хыгьежьаак ааҵганы иаасиркит.
– Абри ахаҳә, ани укьаҿ аԥхьан арӷьа џьыба иуҭасырҵақәаз аҩнуҵҟатәи аџьыбахь иааиаган, убраҟа иҭаҵа! Амала, урҭ зегьы уманы ушиашоу шәыҩны уцароуп – аԥшәымара ҳәа уаҳа џьара унымгылан. Аҩны уаннеилак, агәашә уахьынҭалауа абри ахаҳә кылҵәа жтәуп, егьырҭ аҩхаҳәк, аӡы рыҵыршаны хынтә уҽаналоукәабалак ашьҭахь, агәашә нҭала, наҟ-ааҟ, иааиуа днарыбжьысратәы еиԥш, ижтәуп. Ари ҟаҵатәуп уаҩы имырбакәа, уара удагьы уаҩы ижыр ҟалом. Анаҩсан, урҭ ақьаад еицарсақәа аӡы рыҵыршаны, шьыжьы, шьыбжьон, хәылбыҽха хымш инеиԥынкыланы иужәыроуп. Абас ишысҳәаз еиԥш ианыҟоуҵа – зынӡа уаабзиахоит. Амала, абрантә аҩны унаӡаанӡа ӡкаҭәара умҩахыҵыр ҟалом. Иухоумыршҭын, еиҭасҳәахуеит – ӡкаҭәара ҟалом! Ус аныҟоуҵа – зегьы ԥхасҭоутәит ауп иаанаго, еилукаау? Иҭарбылша аҩсҭаа иугәаирԥхаргьы, иучҳароуп, ааи. Унаӡаанӡа акрумфаргьы бзиоуп. Шьҭа ухы уақәиҭуп, уца. Амала, ҳара аԥсацәа, ишудыруа еиԥш, асас акриҿамҵакәа дҳашьҭуам, сыҩны уҟанаҵ акы унацҳаргьы аԥырхагам, уааи арахь! – снеиԥхьеит аҵыхәтәаны.
– Иҭабуп, абзиара шәзыҟалааит, акрыфаны сыҟоуп! – сҳәан, мап-чап шиҳәоз, аԥечка жьакца ахы жәа-мааҭк ҟаԥшьы-уаркалеиуа иҷаԥшьӡа инықәҵаны, сындәылҵит.
Ахәыԥшӡа сналбаан, ҵаҟа снеины амҩаду снангылт, автобус сазыԥшны, аха иабаҟоу, иубар иааг, сыԥшуп сааҭк, сыԥшуп сааҭки бжаки, аха иҟаӡам. Арахь аӡы коумҭәан ҳәа сеиҳәаз аахыс, упату схы иқәуп, цас иауашәа, исықәнарӷәӷәауа иалагеит, аха, иҟалома, ичҳауа сгылоуп. Акыс, аҩны Бзыԥынҟа ҳәа сандәықәлоз, амандарина рацәаны исфан, исхабганы сыҟоуп. Уи ахыхь аԥшҩы иҟны хԥаҟа ҵәыца аӡгьы сдыржәит.
– Баша амҩа уангылагәышьоуп, араҟа ибжьоу автобус иақәтәоу арԥыс, хәыҷык аҟара ихы имакәачроуп,
ианиҭахым аҽыҵгақәа ҟаҵаны дааӡом – автобусқәа иреиҳабуи иареи ҳаҭыр еиқәырҵоит, ирзеилоу уара идыр. Шьапыла удәықәлар еиӷьуп, – иҳәеит иаасывалаз аӡәы. Саргьы шьапыла амҩа илансыршәлан, хԥаҟа километр сныҟәеит, амҩачаԥа ду ашҟагьы скылсит. Скылсит, аха х-километрак шьапыла иныҟәаз ауаҩы, ани иҟоумҵан ҳәа зсеиҳәаз амыждара иҵегьгьы исықәнарӷәӷәо иалагеит, аха макьана исычҳауан.
Рацәак мырҵыкәа, Ԥсырцхаҟа иаауаз втобуск саашьҭнахит. Анцәа игәахәтәы дахьигӡаратәы, уи аныҟәцаҩы сара ишысҭахыз еиԥшҵәҟьа акәын дышцоз. Иҭатәазгьы зны-зынла узырццакуазеи ҳәа иааиаӷьлон, аха иаҳауа дыҟазма, сара сеиԥш иаргьы акы даргәаҟуазар акәхарын, усоуп, аӡәы ихьаа даргәаҟуеит, егьи иџьыба даргәаҟуеит.
Ԥсырҵха ҳанааи, ара Ԥсырцха ҭаҭынк сахар иаасыхгап сыӡбын, схамыждараз аресторан сныҩнашылеит. Сыԥшызар, абар сҿаԥхьа арра исыцҟаз аӡәы астол дахьахатәоу! ҩыџьа уаа ҟаимаҭқәакгьы идтәалоуп. Сшааибаз еиԥш, уи дааины иҽаасгәыджьлан, саагәыдикылт, аҳа, шьҭа уца ухаҵазар! Иҟасҵоз, х-литрак аҩы бзиа нарзықәсыргылан, ҵәыцак аашьҭыхны рыхҩыкгьы сныҳәеит. «Ҳахҩыкгьы ҳныҳәаҿа ҵәыцак ала иануҳәа, инҭыркәкәаны иаҳзужәыроуп!» – рҳәеит дара. Изжәыр акәхеит, иагьызжәит сылацәа хҩаны. Нас рыхҩыкгьы сырныҳәаанӡа сыԥшыр акәхеит – ҳаи, ранаџьалбеит, заҟа имыццакуаз! Абри ашьҭахь аҭамзаара шьҭаҵауа, сыццакуеит ҳәа сҿынасхеит, аха, иаланагалан, даҽа хԥа сыдмыржәыр рымуит.
Абарҭ ахԥагьы ыжәны, ашә аҟны снеиуан еиԥш, – абар уара! – сыздыруаз даҽа ҩыџьа, ԥсырцхатәқәак, рқьафгьы ыҟоуп, иаасҿагылт. Уиаҟара уаламлакәа иуҳәозар, абарҭ аҩыџьагьы даҽа х-ҵәыцак сыдмыржәыр рымуҵәҟьеит. Аԥшьбатәи ашҟа ианиас, ачымазаҩ дсымоуп, сымцар ауам ҳәа итәаз зегьы ааныжьны, игәаазаргьы, саарԥырҵын, сџьыба иҭаз схаҳәқәа гьало, сҿынасхеит. Сырԥырҵит, аха иуқәшәира дшырԥырҵра –сычҳара хыҵны уаҳа
царҭа амамызт. Амала, Анцәа ииныҳәаз, аресторан сахьналбааз аҟәатәи таксик шгылаз сақәшәан, ашә аартны сеиҵаӷәӷәа сылҭатәеит. Нахьхьи адәқьан хәыҷы иадгыланы хәыҷы-мыҷык аазхәоз аӡәы, атакси ныҟәцаҩ иакәхап, сҭалашьа игәамԥхоу, дааин, иуҭахузеи ҳәа, дгәаан дыҟоушәа, днасазҵааит.
– Уара узусҭада?
– Абри зырныҟәауа соуп!..
– Уеиха, абааԥсы!!.
– Иаба, иҟалазеи?! Ауаа сымоуп, аресторан аҟны
итәоуп, – иҳәеит уи.
– Уеиха, абааԥсы, ауаҩы иԥсы сахьӡом! Аԥарагьы сеигӡом!. – сҳәеит аарла, ани амыждара чҳауа.
– Ус акәзар, узгап, ҳабацои? Сыуаажәлар аресторан аҟны итәаӡам, шьҭа аиаша зуасымҳәои, урҭ абра џьара сасра иныдгылт, 2–3 сааҭ раҟара инхоит.
– Ушиашоу Кәыдрҭаҟа!
– Ҟоҳ, ихароуп, аха... – иҳәан, имашьына дынҭалан, агаз днақәыӷәӷәеит.
Ԥаса ус рҳәауа саҳахьан, хьаак уанаргәаҟуа, даҽакы уазхәыцуа уалагар иухнагоит ҳәа. Абри аҟынтә исыхнагозар ҳәа амашьына сахьҭатәаз исгәаласмыршәоз иарбаныз. Убас, санхәыҷыз зны, ҳахьынхоз ахәаҿы иҳаҵсны ицоз акәараҟны ацәаҟәа хылеит – ақәаԥсата леиуашәа, амра ԥхошәа иҟан.
– Нана, ани ацәаҟәа ахьху ббо! – сҳәеит сгәырӷьаҵәа. – Ухаԥыцқәа аумырбан! – лҳәеит лара.
– Избан?
– Иҵанарбаауеит, рҳәоит.
– Ани абыржәы иахьыҟоу унеир иҟанаҵарызеи?
– Уи акәара ахы ҭакны аӡы ажәуеит, ааигәа унеир – уашьуеит. Нас ацәаҟәа иаҵсыз, дыҷкәынзар – дыӡӷабхоит, дыӡӷабзар – дыҷкәынхоит. Арахь аҩныҟа уҩнал!
Сан наҟ даныныҩнала, иахьа еиԥш исгәалашәоит, сшьапқәа хырҟьаҟьа, сыҽӡаны сыҩны акәарахь сылбааит. Ацәаҟәа ахькыдыз аҵаҟа саннеи, акымзаракгьы ыҟамызт. Амала, ацәыкәбарқәа еилаарцыруа, амра ашәахәа ҟаԥшьӡа иубон, акәара хәашьын. Хыхь уԥшыр, ҩбаҟа ҵлашәара иҳаракны ацәаҟәа фаза аҭархәара аҩаӡара убон. Даба сыӡӷабхозар ҳәа, акәара сыруа, ацәаҟәа снаҵсит, аха сан исалҳәаз ауиашахыз – сшыҷкәыназ саанхеит. Ашьҭахь, абас ауп иҟасҵаз, нана илҳәаз иашаӡамзаап ҳәа аҩны ианрасҳәа, умҵаакәа ушԥацеи, аӡы хыҵны иҟазар, уамгоз ҳәа сдырԥхашьеит, рызхарагьы иччеит...
Абас исгәалашәоз ахҭысқәа сышрызхәыцуаз, Гәымсҭа ацҳа азааигәа ахаҵәирҭа ҳазааигәахахьан еиԥш, аӡәы сцацха илаҵакны ҳәызбак алеикшазшәа, иаасзымчҳаратәы иаасыхьт. Сыԥшшәгьы сыԥсахзар акәхап, сшыҟалаз збаз атакси рныҟәаҩ атормаз днақәыӷәӷәеит. Нас, схы аасызнымкылакәа аҳәызба ахьсылалаз иаасыладырҵәизшәа, еиҳа хьаа ӷәӷәак ааснырт, уаҳа акгьы сгәалашәом.
Сааԥшызар, афымцалашара аркуп, ахалаҭ шкәакәа зшәу шьоукы схагылоуп. Сдысушәа-сдысымшәа, сцацхахьтә акәу сыварахьтә акәу ихьу-хьууа хьаакгьы сныруеит.
– Сабаҟоу?! Исыхьзеи?.. – сҳәеит сара.
– Шьҭа уаҳа уԥсы маҷхо убарым, убзиахеит! – иҳәеит руаӡәк. «Аа, уара, сыԥшҩы ииҳәаз ахьиашахаз! Аҩны снаӡаанӡагьы салиргама, мшәан?!» – аасгәахәт.
– Закәыхи, укьатеилашә ухьуазаарын, иузцәырҵын – иаамҳаршәеит!.. Уи уара моу аҳәсаҵәҟьа рҩашьыгада ианрымырхуагьы ыҟоуп, уара арҩышьыга узыҟаҳҵеит, – иҳәеит егьи. Саргьы ус акәыз џьысшьеит, аҳәса ирчҳауа шԥасзымычҳауеи ҳәа сыгәгьы аасырхаҵеит, аха аиаша уасҳәап, схьаа ӷәӷәан.
Ахәшәтәырҭа уаҵәы сҭыҵраны иахьа еиԥш, сԥызҟаз руаӡәк ақьаад илаҳәаны акы аасиркит. Иаалсхызар, анацәкьыс аҟара ипаны, хәбаҟа сантиметр аура аманы, атрубкеиԥш агәҭа гәаҩаӡа, икылҵәаны иҟоуп.
– Ари закәу удыруоу? – днасазҵааит.
– Ахаҳәеиԥш ишԥакьакьоу, сеидру, џьара ҳаԥык иамырхызар акәхап. Абрскьыл иҳаԥаҿы иҭакнаҳау ахаҳәтә шьашьалқәа, абрскьылқәа иреиԥшуп, – сҳәеит.
– мап, ари иахьӡуп ауаҩы ианкьапышҭа иҟанаҵауа ахаҳә, еилукаау?
– Аа, исмаҳахьеи, уи џьашьатәыми, – санахәаԥш, наҟ инасырххеит исымихразы.
– Ааи, иџьашьатәымкәа, уи абас ихәхәамхаргьы ауеит. Амала, ари уара утәоуп, иумсхӡом, уахь иумаз, уанкьапышҭа иамаҳхит.
– Ишԥа уара, уеилагама, сынкьапышҭа ԥжәану?! – сгачамкны снаиазҵааит.
– Раԥхьа акьатеилашә ҳәа узаажьа, ус аҭахын азоуп. Шьҭа убзиахеит, аҩныҟа уцоит. Ункьапышҭа абри иуку ахаҳә ҟаҵаны иамазаарын, убри акәын иалакьакьауа уԥсы зырмаҷуазгьы. Абас ушыҟаз арыжәтә амцхә ужәит, ункьапышҭагь еибарххеит. Ахаҳә ахы уаанӡа аҩнуҵҟа усгьы иахәхьан, ианкылнаҵәа – уԥсы маҷхан, абрахь уааргеит, уаазгазгьы ани атаксирныҟәцаҩ иоуп. Амала, унасыԥ иаҵанакыз, иаҳа иахьыманшәалаз, иаҳа ирмаҷны, ахы ҭшәаны ауп ишкылнаҵәаз. Араҟа уԥҟаны уаҳрыцқьеит, ҳманшәалахан, ахаҳә амхны иаҳӡахит. Абас ауп, уеиқәхеит, аха арыжәтә уҽацәухьчалароуп. Уҷаҷа аҳаҭыр бала! Наҟ-ааҟ аӡы маҷ-саҷк ужәыргьы иуԥырхагахом. Уаҵәы аҩныҟа улҩааны уҳашьҭуеит.
– Шәџьабаа иҵегь саԥсахап, иҭабуп, амала сџьыба хаҳә ссирқәак ҭан, ижәбазар акәхап... – сҳәеит.
– Ааи, ааи... Амедеҳәшьцәа абра иџьашьо иахәаԥшуан...
– Ашьха, ажәытәан ауаа зҭаз ҳаԥык азааигәа хаҳә дук збан, ианыз аҩыра џьашьахәқәа ааныхны убарҭ ахаҳә хәыҷқәа ирнысҵеит, арахь идсырбаразы. Уажәы сҩызак иҟны иҟан, имхны сшааиуаз ауп ари сшаниа... – сҳәеит, сахьыҟаҵәҟьаз иасҳәозма.
– Ҳоҳ, ус акәзар, уи даара интересуп удыруоу!.. – иҳәеит сҳақьым. Уи акәын саргьы исҭахыз. Сҭоурыхқәа идыруеит ҳәа сауҟоу.
Адырҩаҽны, санылырҩаауаз, санԥырҟоз идгылақәаз аҳақьыми амедеҳәшьцәеи ицны деиҭааит, бзиала ҳәа сарҳәон.
– Уара, уанкьапышҭа ахьамоу удыруоу?! – иҳәан, днасазҵааит. Зегь ааибарччеит. – Уанкьапышҭа акәӡам, уҷаҷоуп измаҳх, ҳухлафаауан!.. – уиами уара, абри санкьапышҭа абрахь сыварахь ишԥамоу, уахьоуп иахьсыхьуа ҳәа сазхәыцхьан, аха, арҭ ас рҳәоит, астәи иамукәа, устәи иҭалан иамырхзар иалудырааи сгәахәт... – Уара, убри уԥшҩы уанкьапышҭа уҷаҷаҟны иамоуп иҳәаргьы ихауҵозма?!..
– Са спышҭагьы устәиала иамоуп имҳәаз!.. – лафны наиаҭаскын, иччоз саргьы саарылаччеит.
Ахәшәтәырҭа сҭыҵны аҩныҟа амҩа сахьықәыз схәыцуан: «Анцәа диныҳәааит уи аԥшҩы, сышԥеихәшәтәи, сынкьаԥышҭа шԥаԥижәеи! Уи иакәымзар, иахьагьы аԥсмаҷхара сыманы сыҟазаарын... Ҟоҳ, санкьапышҭа сҳәоу, сҷаҷа!..» ҳәа. Аҩны санааи, схаҳәқәеи сыбӷьыц еицарсақәеи сылаԥш нарықәшәеит. Урҭ сан ахәшәтәырҭа аҟынтә иаалгахьан. Амала сча кәамҟьа ыҟамызт, атаксиаҿ иҭшәазар акәхап.
Абри ашьҭахь хәба-фба мзы раҟарагьы ҵит, аха сыԥсгьы маҷхомызт, сыгәгьы маҷхомызт.
Ҽнак, сан рацәак ишылҭахымыз, схаҳәқәа рыхԥагьы аашьҭысхын, илықәыршәны сыԥшҩы ишҟа сцеит, иҭабуп сахьухәшәтәыз, арҭ ухаҳәқәагьы шьҭа уара иумаз, изҭаххо даҽа шьоукы ҟалар – иалоухәшәтәып ҳәа ажәа хаақәак нарыцҵаны иасҳәаразы. Уи дахьынхоз саныҩхала, аҩны аԥхьа икнаҳаз аиқәаҵәа сылаԥш нақәшәеит. Уаҟа ус анын: Ԥаласҳа Хакәыцә Дарыҟәа-иԥа (1889–1967).
Саахынҳәын, сџьыба иҭақәаз схаҳәқәа амҩа ианыԥсалаз рҩызцәа рышҟа рҿынасырхан, сшьаҿа насырӷәӷәеит – аџьабаа сыдибалахьан, иахраҭ бзиахааит, ихәҭаз ажәа ҟәандақәак сызиамҳәаӡакәа дыԥсит.
СЫԤШӘмА АҩЫЖӘРА ДШАҞӘЫСХЫЗ
Усҟан сыԥшәма арыжәтә мцхәы ихҭакны иман. Уи аҟны дыҟандаз, ижәны аҩны данааилак, ақәнамга сеиҳәауа далагеит. Ус дышнеи-шнеиуаз, уи
аҟынгьы днымгылакәа, ара бхабар сыбмырбан ҳәа иҳәауа аҟынӡагьы днеит. Ианихыԥсаалак, абас ууит, абас уҳәеит ҳәа аниасҳәалак, ишԥазури, аус ахьызуа унеишь-уааишь ҳәа сарҳәоит, сеиҳабуп – сасык, гәаҭаҩык данҳзаалак, исымжәыр ауам... Аҳы, бара бакәзар ишԥаҟабҵоз ҳәа ихы арқьиара далагон. Нас, уаҳа ус изжәуа ббарым, усҵәҟьа аиакәм шԥабасҳәарыз ҳәа аҿа сиҭон. Сара, ари арыжәтә дшыҟанаҵоз ҳгәылацәа ирбар ҳәа сшәаны дхызҩон, аха ауаа ртәы иббац, рлымҳа зкуа дарбану, аӡырҩра рдыруеит – аӡәык-ҩыџьак исыцәраҳахьан. Даҟәыҵып, акрызычҳауа – акрибеит, рҳәон – урҭгьы, аха ишучҳауа мацара унцәыҵаԥс уцар, нас изхәарҭагәышьоузеи...
Уахык, снаԥшызар, сыԥшәма ицәазна ыжәны, ибла ахьҭоу умбо даакылсит. Даакылсит сҳәахт, иҩызцәақәак дрыманы иааит, дара урҭгьы ркьаф ӷәӷәала иҟан.
– Ааб-бысҭа ҳаз-зуы, акә-кәты ҳаз-шь-шьы, ар-рыжәтә ҳаз-зцәырга!.. – инасыдиҵеит иара, схацәа дшаақәԥшыз еиԥш.
Сеигӡозма, афатә ду рызцәырызгеит. Арыжәтә ацәыргараз, аиашазы, саалакҩакит, избанзар зегьы ижәны иҟан, нас ари сыԥшәма ажәра деиҭашалагоз здыруан; руаӡәк ибла сирбеит ицәырбымган ҳәа, аха ари иуа дыҟазма...
Абас ишыҟаз дырҩегьых еиҭаржәит, инымҵәаӡоз ражәеиҭаҳәарақәа сырзыӡырҩуа, сырхагыланы рымаҵ аура саҿын, иҟасҵозгьы шырзеицәаз збагәышьон, аха... Издыржәылауа ҳәа ма сас дахьк дыҟандаз...
Сыԥшәма даазгаз иҩызцәа, дара ртәала заҟа ахәҭаз аныржә, риарҭақәа ҟасҵеит зегьы, аха урҭ нымгылакәа ицеит.
Абарҭ шындәылҵыз еиԥш, сыԥшәма аӷьра далагеит. Зны, урҭ рыҩныҟақәа рахь уаха ибмышьҭыр акәын иҳәеит, ашьҭахь – арыжәтә ацәыргараан блакҩакит ҳәа ажәа џьбарақәа сеиҳәеит. Сара, арыжәтә иаганы иҟаз сиацлабуазма, изулак ииарҭаҿ дышьҭасҵеит. Дышьҭасҵеит, аха ажәа бааԥсқәа исеиҳәаз амца сыцрарҵон, урҭ срызхәыцуа такәаамҭа сыкҿаҩра аилыргара саҿын. Нас сиарҭа ааҟасҵан, сыбла ҭкәыкәы снышьҭалеит. Снышьҭалеит, аха сзыцәозма, убра бара бнеины лацәааихьшь ҟабҵазар, саргьы иҟасҵеит. Схәыцуеит: «Сиҭахым?.. Издыруада сыцәгьа иарҳәозар?.. Ишыҟазаалакгьы, хышықәса наҟьак шәышықәса иреиҳаз иани иаби сырхагыланы аиарҭа иахьамадаз рымаҵ зуан... Убри иаҷыдангьы, уажәы хҩык ахацәарԥар, рхқәа ҟәаз-ҟәазӡа, рымаҵ аура саҿуп, изысааӡоит. Анаҩсан, сҽахаршәланы аус зуеит, аулафахәы аҩныҟа иаазгоит. Нас иарбану ҳәа бҵаарауазеи, бхаҵкы сцеит, аҩы иҽаҭаны ажәа гәымхақәа саҳәара дзалага?..» – абас сгәы амца ҭаланы, соуразоуроу сбылуан.
Ашарԥазы сҩагылан, сҽеилаҳәаны, ари илымҳа аҭаҩра бзиастәразы, дахьыцәаз снеины снеихагылеит. Уи, абас уахынла дансацәҳалак, ашьжьымҭан дыцәоушәа ҟаҵаны дышьҭаӡырҩуа, сара дсырҿыхаанӡа ҽырцәа аҟаҵара идыруан. Нас дансырҿыхалак – ус шԥабасҳәоз, беилагама ҳәа, акгьы игәаламшәазошәа ҟаиҵон, акгьы угәаламшәаӡаҵәҟьо аҩы уанашьы – уагьзлалацәажәои, уагьзлалеиӷьуазеи уԥҳәыс, аха... Сахьихәаԥшуаз убас сгәы еибакит, уаҳа акгьы сзымҳәаӡакәа, икаруаҭ снадҵын, аҳәса ҳахьцалак уеизгьы шәырак-шәырак ҳкызароуп, сшәыра аашьҭыхны, иифашаз хәԥха ҳәа акгьы ҟамҵаӡакәа, ашә ҟьаҟьаӡа иаартны, ахәыҷқәа заа ашкол ашҟа исыманы сцеит.
Абас угәалаҟара бжьысны уаныҟоу, унапы иану аусгьы угәы злақәукрызеи, ибзиангьы изланоугӡарызеи. Ажәакала, аҽнынтәарак сгәахы ԥыжәжәо акәын аусураҿы сшыҟаз.
Шьыбжьышьҭахь аусурахьынтә сааит. Ахәылԥазшәа абысҭа зун, ари акыргьы сизыԥшит даауазар ҳәа, аха
ихабар анысымба, ахәыҷқәа акрырҿасҵан, рҿи-рнапи ӡәӡәаны ишьҭасҵеит. Нас аҩнус нҵәаӡом усгьы, ауанҭара сналагеит. Ус такәы аабжьысхьан еиԥш, иаргьы дбырбыруа ашәхымс даахыҵит.
– Еиҭоужәит акәу? – сихәамԥшӡо, азҵаара наисҭеит.
– Еиҭазжәит, уи бара ибԥырхагам, бусгьы алам!.. Сашьушәа бхы иабама?..
– Ушԥамшьи, убырбыруа, узбо рзгьы иԥхашьарами!.. Абри ҵыхәаԥҵәарак амоуӡеи уаҳа?! – снаиазҵааит, сыԥсахы еибакны.
– Ааит, – иҳәеит иара аҭакс, – закәызеи, иаха, ауаа сыцны санааи, блакҩакуа арыжәтә рызцәырбымгарц бзалага?! Ус балагар – бызлааз амҩа бдыруоу? Убриалоуп бахьааз быз-бызлацо!.. Сара аҩны арыжәтә иашьу моу, зыцламҳәа кылҵәоу дааиргьы, аишәа мазеины имҵагылазароуп, еилыбкаау? Ибзеилымкаауазар, ани баб аԥынҵахәахәа иахь бҩықәлан бца!.. – абас даӷьуа-дыԥсуа, днеины ииарҭа иҽнылеижьын, дылҭаҳәахаа дыцәеит. Сара абри ашьҭахь такәаамҭа суанҭон, сгәыԥжәара аласхызгон. Ус, «сызхара» сануанҭа, снеины снышьҭалт.
Ашьыжь шаанӡа сҩагылан, сыԥшәма дсырҿыхеит. – Нас, џьашьатәык усырбоит ҳәа, азал ашҟа днаԥхьаны, астол ду азааигәара игылаз адиуан аҟны днасыртәеит. Уаҳа ажәак мҳәаӡакәа, иацы 220 мааҭ ҳәа иаасхәаз, дажәык рацәак еиҳамыз амагнитофон хәыҷы аацәырганы, иаԥхьа инықәсыргылан, аусура иналасыргеит.
– Еиҭоужәит акәу?!
– Еиҭазжәит, уи бара ибԥырхагам, бусгьы алам!.. Сашьушәа бхы иабама?..
– Ушԥамшьи, убырбыруа, узбо рзгьы иԥхашьарами!.. Абри ҵыхәаԥҵәарак амоуӡеи уаҳа?!
– Ааит, закәызеи, иаха, ауаа сыцны санааи, блак-ҩакуа арыжәтә рызцәырбымгарц бзалага? Ус балагар, бызлааз амш бдыруоу? Убриалоуп бахьааз быз-бызлацо!.. Сара сыҩны арыжәтә иашьу моу, зыцламҳәа кылҵәоу дааиргьы, аишәа мазеины имҵагылазароуп, еилыбкаау? Ибзеилымкаауазар, ани баб аԥынҵахәахәа иахь бҩықәлан бца!..
– Ари иаха иуҿыцҳәацәоз ауп, – сҳәеит сара амагнитофон ианыз ианалга, аусура иааҟәыхны, – абас даҽазнык шьҭа ианаасоуҳәа, зегь реиҳа исзааигәоу уакәымкәа, зегь реиҳа исаӷоу уакәны усыԥхьаӡауа сшалаго исҭоубоуп! Иаха ианысҵеит ари, уаҩгьы исмырҳацт, исҵәахуеит. Даҽазнык абас аныҟоуҵа, заа иуасҳәоит, ауаа идсырҳауеит.
– Беилагама бара! – иҳәеит сыԥшәма, дахьтәаз дҩагылан.
– Сеилагаӡам, – сҳәеит сара, – ауаа идсырҳауеит, ууацәа-уҭахцәа идсырҳауеит. Урҭ рҟны снымгылакәа, аус ахьууа уеиҵбацәа, уеиҳабацәа зегьы идсырҳауеит, идсырҳауеит!.. Илаухан умаҵурагьы уамырхып!..
Сыԥшәма ииҳәара иҿамшәо, дахьгылаз иаалырҟьан, сгәы-сгәы иҳәан, адиуан дҩылаҳаит. Сара цас иҟаиҵоит ҳәа иааигәагьы сымнеит, аха ашьҭахь иԥшшәы самхацәгьахан, сыбжьы рганы агәылацәа еизызгеит, ацхыраара ласы ашҟагьы аҭел сасит.
ҩажәихәба мшы наҟьак сыԥшәма қәацара имаӡамкәа инфарқҭ ихьны дықәын, саргьы схы сшәиуа, сыԥсы шәиуа, сыбла ҭкәыкәы сидтәалан. Ашьҭахь ихдырра изааит, иблақәагьы аахитит.
– Сабаҟоу? Смаҵура самырххьоума?.. – дҵааит уи, аарлаҳәа ибжьы ҭкаауа.
– Угәы уумырхьын, уара мыжда, уи ианысҵаз наҟ амца иақәыжьны изблит!.. – сҳәеит сара. Абри инаркны уи агәабзиарахь дхынҳәуа далагеит, акраамҭа ахәшәтәырҭа дҭахеит акәымзар.
Уи аахыс маҷ ҵуама, аха инаҿаршәны ижәӡом, ижәыргьы ауам. Амала ажәра данаҟәыҵ ашьҭахь ҩбаҟа шықәса ааҵхьан еиԥш, дхаҵами егьа бымҳәан, уахык еиҭеижәит, аха ибҭаххар, ажәа ҟәыӷақәа иҳәон, амала, игәы ӷәӷәала инархьын, иаргьы дшәеит, саргьы даара сшәеит. Изхысҳәаауа, бара бтәгьы, ижәуаны ҳәа дыҟазар, убас даҟәыҵуа анцәа ибирбааит!
АХӘШӘҬИҩЫ АИҲАБРА ШЛЫСҬАЗ
Сара сабду 120 шықәса ниҵит. Уи дыҟанаҵ ачымазара зыхьӡыз издыруамызт. Амала, исгәалашәоит, шықәсык ахьҭа ааилалашәа дҟалан, ишимуаз
мчыла аҩныҟа аҳақьым дизаагеит. Уи сабду длаихәаԥшҩаихәаԥшын, хьына гәарҭак изынижьит, акакала – шьыжьы, шьыбжьон, хәылбыҽха, ҽнак хынтә ижәлатәуп ҳәа наиаҳәаны.
Аҳақьым данца, сабду абарҭ ахәшәқәа зегьы акакала ирҿыда, зныкала ижәны салгар сҭынчхап игәахәын, уаҩгьы дизымҵаакәа, зегьы инапсыргәыҵа иланԥсаланы иҩаихәлаиԥсан, ҵәыцак ахш рҟәанда нарышьҭеиҵан, ижәызаап.
Уажәы избо џьысшьоит, сабду ашҭа дықәгыланы, илахь инапы аԥыракны анахь-арахь днаҳәы-ааҳәуа ажәҩан аҵаԥшра данаҿыз.
– Аибашьра ҟалама, дад, иабацои арсҟатәи ҳаирплан хыҵны, аҩны аҩнуҵҟа слымҳа ҵырхуа ианалага, сдәылҵны сыԥшуеит, аха, афы зыбӷа ԥиҵәаз, акгьы сылаԥш иҵашәомеи!.. Арахь рыбжьы хырзамануп, уаҳа иагьацлом-иагьагхом, акгьы умбаӡои, Камаџь? – ашҭаҿы ахәмарра саҟәыҵны сихәаԥшуа сахьгылаз днасазҵааит.
– мамоу, бабаду, акгьы ыҟаӡам! – наиасҳәеит снаԥшыааԥшуа, иџьашьаны.
– Ишԥаҟам, уара, рыбжь схы ԥнажәоитеи, абнахь унаԥшишь, абнахь! – инацәкьыс аҩада-мрагылара ашьхақәа рахь ирххо снаирԥшит. Уахь акгьы збом, – анысҳәа: – Издыруада амшын рыҽхкыланы иаауазар? – иҳәан, алада, мраҭашәарахьгьы сымԥшыр имуит. Аҵыхәтәан, акгьы шыҟамыз агәра анига, аҩныҟа иҿынеихеит. Насоуп ианеилаҳкаа сабду иижәыз ахәшәқәа аууҳәа ихы ишҭалаз.
Абри зхысҳәаауа, ҳабдуцәа ргәамч иаҳа иӷәӷәан. Уиаҟара ахьына уажәы сара исуржәыр, зынӡа схы еиланагаӡар ҟалап. Сабду иабду Шьаҳан 135 шықәса ихыҵит, уи иабду Кьаламаҭ 140 шықәса дыҟан, тетрациклинҵәҟьа зыхьӡыз издыруамызт, сара сеиԥш дыҩуа ахәшәқәагь дрышьҭамызт.
Ҵабыргны, саргьы агәабзиараз рацәак сашшуамызт, аха аҵыхәтәаны ахьҭа ӷәӷәала исылалан, ашоура шьҭыҵрагьы ацны, аимҳәа ӷәӷәа сыхьит. Аҳақьым иҟны сахьнеиз, арецеԥҭ сзылиҩааит.
– Иахьӡузеи ари иуҩыз? – снаиазҵааит сара.
– Ари тетрациклин ахьӡуп, хәшәыс иҟоу зегьы иреиӷьуп... Ҳы, сара сеиԥш егьырҭ аҳақьымцәа арацеԥҭ бзиақәа рылҩаара рдыруандаз!.. Умԥшыкәа уца аԥҭекахь... Аха даҽакгьы уасҳәашан: уара ақыҭа уаларсуп, издыруада машьынак азна амҿы мариала иахьсоуша удыруазар? Аӡынрагьы ааиуеит шьҭа...
– Ибзиоуп, хә-мариала амҿы ахьуоуша узеилкааны саап. Аха акыр иџьбароу ари ахәшә, заҟа иаԥсоузеи?..
Уи уаҟа аԥҭекаҿы иуарҳәоит, уца, амала, ани изуасҳәаз ухоумыршҭын...
Рацәак мырҵыкәа аԥҭекаҿы ахәшәқәа аазхәоз сҽынрыласкит.
– Тетрациклин шәымазар исышәҭ! – сҳәан, срецеԥҭ ахәшәҭиҩы лышҟа инасырхеит. – Заҟа иаԥсоузеи? – сналазҵааит.
– Иҳамаӡам! – аасҿалырхьит лара. Нас уара иуҭахузеи ҳәа исышьҭагылаз днаиазҵааит.
– Хәыҷӡак иадамхаргьы ишәымаӡами? – сеиҭаналазҵааит.
– Иҳамаӡам сымҳәеи! – даасықәмчит. Иҟасҵагәышьоз, аԥҭека саадәылҵын, ахәыз-хәызҳәа сеимҳәо сышнеиуаз, аҭыԥантәи аредақциаҿы аус зуаз, хар амамкәа издыруаз аӡәы даасԥылеит.
– Арҭ игәароу аимҳәақәа умыхькәа уҟам, ӷәӷәала уеимҳәоит, – иҳәеит уи, аԥсшәа анеибаҳҳәа.
– Аимҳәа сыхьт, аха иабаҟоу ахәшә сзымԥшааит, – наиаҭаскит.
– Аԥҭекаҿы иҟанеи уажәраанӡа, акыр иаԥсоу џьушьома, тетрациклин мааҭкгьы иаԥсаӡам, саргьы иаасхәеит уа, иагьанбанҵәеи!..
– Сыҟан абыржәы убра аԥҭекаҿы, аха ани аԥҳәыс шәпа, ахәшәҭиҩы, иҟаӡам ҳәа салҳәеит, ахәшәқәа рыхә мариоуп, аха иуоуӡом, иазууазеи.
– Уи ахәшәҭиҩы хәыҷык аламыс зыцәмаҷу ԥҳәысуп, аимҳәақәа анҵысы, ахәшә ԥхьалкзар акәхап, хымԥада адахҭа иҵаҵаны, ахә иацҵаны илҭиуеит, леиҳабгьы хаир зҵо иакәым. Иҟоуҵаша уасҳәап, уцаны уи аԥҳәыс уеиҭалызҵаа. Иҟам лҳәар, адахҭа уҵаԥш, иҵаны убар, ақҭ ҩы, агазеҭ анҵараҿы сара суцхраауеит. Амала, уажәы уахь сызуццом, сылдыруеит, ԥхашьароуп.
Аԥҭека сеиҭаныҩналт. ҩыџьа адахҭа иадгыланы ахәшәқәа рыхәаԥшра иаҿын. Сџьыба сынҭалан мааҭк ҿыцҳаҳараӡа иааҭызган, адахҭа инықәыршәны, тетрациклин цырақәак ракәзаргьы, џьара ицәыҵәахны иҟазар, ибзымԥшаари ҳәа сналыҳәеит.
Смааҭ лқьышә инықәылҵеит: – Иҟаӡам!..
– Иҟаӡаҵәҟьами?..
– Иҟаӡам, иҟа!..
Снапқәа усгьы иауп, адахҭа сахьадгылаз сарӷьа напы ҩхсырҳәҳәан адахҭа аҩнуҵҟахь аҿыласырхеит – џьыба дук азна ахәшәгьы аацәыҵнаҳәеит. Ашырҳәа еиҭаҿыласырхан, дырҩегьых убриаҟара аацәыҵызгеит. Арҭ аҩыџьа аахәаҩцәа игылазгьы аасыдибаҳәалеит. Ицәыҵнагеит снапы, аха изакә хәшәқәоузеи ҳәа уҵааларауазеи, ахыхь хәшәы, агәыхь хәшәы, аҷаҷа хәшәы... Абар аҿҿаҳәа ицәажәо, ақьаад цырцырқәа иргәыларҷабны, «тетрациклин» ҳәа рныззала, акымкәа-ҩбамкәа ахәшәқәагьы ахьыҟоу!
– Арҭ закәызеи?! – сҳәан, сналазҵааит.
– Арҭ закәызеи умбои, арҭ аброн иатәуп! – лҳәеит лара, аҿҿаҳәа даҿамхаӡакәа.
– Уи шԥаҟоу?!
– Ишԥаҟоу умбои, аиҳабацәа, урҭ реиҳабацәа абра иааны, гәаран ҟаҵаны игылап ҳәа уҟоума?! Ҳара иҳахәҭоуп урҭ рзы аброн зызуыу, даҽакала иуҳәозар, иҵәаху ҳамазарц...
– Ибзиоуп, аха «иҵәаху» ахәшә адахҭа аҵаҟа иҟанаҵозеи, аҭыԥ аҟны изыҟамзеи?! – сналазҵааит, игылаз аахәаҩцәа аҩыџьагьы иаасыцдырӷызит.
Уиаҟара иазаҳуазеи, слатәан акҭ зҩит, абригь-абригь аҽны, абри аԥҭекаҿы абасгьы-абасгьы ҟалеит ҳәа. Абри абас шакәу ҳәа анҭ аахәаҩцәа аҩыџьагьы рнапқәа нрақәсырҵеит. Ахәшәҭиҩы анапынҵара анылмуы, ишылмуз ала аахәаҩцәа аҩыџьеи сареи ақҭ аҟны иаҳарбеит.
Адәылҵрахь схы насырхон, аԥҭека ахыхьҵәҟьа, аҩбатәи ахагылаҿы инхауа аԥҭека аиҳабы, иԥаҵақәа еиқәаҵәаӡа ишәны, арахь иџьымшьқәа хыш-хышӡа, абасоуп абра минуҭк саныҟамла ишыҟало ҳәа ахәшәҭиҩы дылзаӷьуа-дылзаԥсуа дааҩналеит.
– Уҽаанкыли, дад, уҽаанкыл! Ара џьанаҭ дгьыл аҟны аԥҭека еиҳабыс уаныҟарҵа, изумҳәарызеи. Абра абри аԥҭекаҿы аус зуа ахәшәҭиҩцәа-аҳәсақәа реиҳараҩык ууацәа роуп, араҟа хәшәы зҭишаз уаҩы дыҟамызшәа! Абар ԥшьынтәуп абрахь агәыхь хәшәазы сышәзаауеижьҭеи, ара иҟаӡам ҳәа ус саҳәаны сдәықәшәҵоит... Ари ицәырҵыз иахьӡузеи уажәы?! – игәы ӷәӷәала инырханы аԥҭека аиҳабы диацәажәон хара-хара издыруаз, аҩбатәи Аџьынџьтәылатә еибашьра ду аҟны иуаҩыбжахаз, ахәшә аахәара ҳәа инеиз аҩыџьа руаӡәк, илаба иҽанҵаны дахьгылаз.
Сара, аԥҭека аиҳабы ԥаҵеиқәаҵәа ииҳәоз аформа бызшәа агәхьаагьы мкыкәа, сықҭ сҩыҵракны сындәылҵит.
Сықҭ сыманы аҭыԥантәи агазеҭ аредакциа ашҟа сцеит. Ани издыруаз ҳәа зыӡбахә сымаз ажурналистгьы уа дыҟан, дсықәшәеит. Ҳҩыџьагьы аредактор иахь ҳныҩналеит.
– Ари ақҭ ззуҩыз аԥҳәыс маҵура ду иахагылоу ҳәа ӡәыр длымоумашь?.. – дҵааит аредактор. Уи иаҳа дымхәыцуази.
– маҵура ду иалоу иакәым, зынӡа «ажәҩан» аҟны иқәтәоу длыуазаргьы саангылом! – сҳәеит иаахжәаны.
Адырхаҽны аҭыԥантәи агазеҭ аҟны сыхьӡ аҵаҩны «Лахьы иаԥшны хәшәы зшауа» ҳәа хыс иаманы афелетон анын.
жәохә мшы раҟара ааҵхьан, сыхәшәҭиҩы, аԥҳәыс шәпа илалыхан, лмаҵура даамырхит, ани аԥҭека аиҳабы ԥаҵа-шәгьы лахьы ӷәӷәа иҟәаҟәа илақәдыршәеит.
ҩбаҟа мзы ҵит абри ашьҭахь. Ақалақь аҟны исаркьаш мацараха ԥҭека ҿыцк аадыртит. Ҽнак иҟоу збап ҳәа абра сныҩналан сышгылаз, – ҩыџьа ахәшәҭицәа-аҳәсахәыҷқәа тәаны ацәажәара иахьаҿыз «аԥҭека аиҳабы, аԥҭека аиҳабы!» ҳәа иҩаҵибарҟьеит. Ашьҭахьтәи ашә ала иааҩналаз сҩалыхәаԥшызар, абар иамсхыз сыхәшәҭиҩы аԥҳәыс шәпа дахьыҟоу! Сшаагәалҭаз еиԥш: «Бара ари ара дырԥшны дызшәымоузеи, тетрациклин иҭахызар ишәҭ!» – лҳәан, уажәраанӡа ицәажәоз аҳәсахәыҷқәа дҩарықәмчит.
Ус дынсыжьуа џьылшьоит.
СШЫԤСЫЛмАНХАЗ АҬОУРЫХ
мҽышак азы, снаԥшызар, издыруаз аӡәы амӡырха дааҭалеит. Аҩныҟа днасԥхьан, ишаԥу еиԥш, ҳаҭыр бзианы иқәсҵеит, уи қәралагьы такәы дсеиҳабын.
– Уареи сареи ҳаибадыруеит, – иҳәеит иара, – уадаҩс
иуоургьы, ухы схумбаан, схәыҷы аӡы дсызӡаах! Иҵегьгьы ҳаизааигәахар, ҳкаибамыжьыр сҭахуп. Џьара ҳамҭак назгоит ҳәагьы уаламган, уареи сареи ҳабжьара уиаҟара аҭахым... Анцәа дыҟоу-дыҟаму сзымдыруа сауҟаху, аха ус иаԥуп, бзиа еибабауа еизааигәанатәуеит, аӡаахра рыбжьоуп рҳәоит анаԥшцәагьы.
– Ибзиоуп, абра уааны абриаҟара уанааԥса, сара схы сеигӡома, – ҳәа наиасҳәеит. Аҩныҟа ҳәа дандәықәлоз, саннеиша аҿҳәарагьы ԥаҳҵәеит.
Адырҩаҽны ашьыжь аусурахь сцеит. Шьыбжьон аԥсшьараамҭазы аус еицызуаз гәыԥҩык аԥсрақәеи ачарақәеи ҳрылацәажәауа ҳаатәеит. Иааираны иҟаз асабшеи амҽышеи рзы еицәажәоз ҳахьтә ԥшьҩык ачарақәа рахь цатәыс ирыман, ҩыџьа – аԥсрақәа рахь, аӡәы – аԥсхәрахьы. Саргьы кампаниак саҳәоуп ҳәа нарасҳәеит.
– Уи арбан кампаниоу? – днасазҵааит руаӡәк.
– Аа, абра ибзианы издыруа аӡәы схәыҷы дсызӡаах ҳәа аҩны дсызнеин, сыԥхашьан, мап сзымкит, – сҳәеит сара.
– Аӡәы иоумҳәан, иԥхашьароуп, – иҳәеит егьи. – Ахәыҷы дӡаасхуеит ҳәа апапмцҳәацәа рахь уцома?
– Апапцәа срышьҭоума, аха мап скыр, уи ауаҩ сыуара иаҭәеимшьеит ҳәа дгәаауеит... Снеиуеит – ҳаибаҭахуп, ахәҷгьы ԥарақәак неисыркуазар акәхап, акыр здыруама, зныкыр аӡәыр дӡаасххьоума, – сҳәеит.
– Ҳы, ус имарианы узалҵуандаз! – иҳәеит қәрала акыр иҳаиҳабыз Кәаџын дахьтәаз ацәа даалҵны (уи шьыбжьон аԥсшьараамҭазы истол дахатәаны ацәара идыруан). – Иӡааухуа ахәыҷы изы шә-мааҭк аԥара ноугароуп, уи еиҵаны аӡәгьы инеигом уажәы. Ахәыҷы изы ахьтәы џьаргьы уԥшаароуп – уигьы ҩынҩажәаҟа мааҭ иреиҵаны иуоуам. Абарҭқәа рыдагьы, ауахәама ашҟа урыццаны ахәыҷы дӡааухыроуп. Апапцәагьы џьара ҟәрышьқәак рҭаххозар акәхап.
– Аиашазы, ариаҟара шаҭахыз сыздыруамызт, аха шьҭа мап кышьас исымоузеи, ҿа сҳәахьеит, – сҳәеит сара. Аӡаахразы иԥаҳҵәаз аҿҳәара анааи, илықәыршәны сцеит. ҩынҩажәа мааҭ ҳәа ахьиҩцәа идырҟаҵаны ахьтәы џьар цырцыруа изгеит, 150 мааҭ аԥарагьы, 50-50 ицоз рыла иааиқәыршәаны ишьҭысхит.
Ӡаахра ҳәа ауахәамаҿы ҳнеины, ҳаишьҭагыла ҳаныныҩнала, аҟыԥыҳәа ацәашьқәа ааганы иаасдыркит. Сара уаанӡа еилыскаахьан иудыркуа цәашьыцыԥхьаӡа
фба-фба ҟәрышь шшәатәыз. Абри аҭыԥан сара цәашьыцыԥхьаӡа мааҭбжак-мааҭбжак рысҭеит – ахәыҷы изаасхәаз иаҳаҭыр азы акәын ари зыҟасҵозҳәа, апапцәа ргәырҩа сауагахуаз. Ацәашьқәа шаиркыз еиԥш, иаразнак иаасымԥааны иргеит, нас еиҭарҭиуазар акәхарын (ус ҟарҵоит ҳәа аӡәы иҳәонгьы саҳахьан). Абри ашьҭахь апап аԥхьара далагеит, акыраамҭагьы даҟәымҵит. Дшаԥхьо, дааҟәыҵны сџьыбақәа илаԥш нарааирхон, нас – снапқәа, нас – дмыццакӡакәа аԥхьара деиҭаналагон. Абас дааҟәымҵӡакәа иҟаиҵон. Ус, изыӡырҩра сгәы анԥнаҵәа, абри абас зыҟаиҵозеи ҳәа сгәы сааҭахәыцт, иагьаасгәалашәеит апап дахьаԥхьауа азгьы заҟа улшауа аԥара ныжьтәуп ҳәа аӡәы исеиҳәахьаз. Аԥара исҭаанӡа аԥхьара даҟәымҵуазар акәхап сыӡбын, аӡырҩра уаҳа сылымшауа саналага, дысзаҟәыхуазар ҳәа, снеины снеидгылан, аҿҿаҳәа ицәажәо жәа-мааҭк ҟаԥшьы-уаркалеиуа иааҭызган, иџьыба ду ашҟа аҿыласырхеит.
– Ус ҟоумҵан, ус!.. – дыҳәҳәеит адикәан. – Иҵасым, иџьыба иҭоумҵан! Абраауп иахьынрыжьуа, аа, абра игылоу астол аҟны иқәҵа! – иҳәан, стол хеиқәаҵәаа ҷыдак ҭаҩаҿаӡа иахьгылаз инацәақәа ақәкны иҩасирбеит. Уи уиаҟара дзыцәшәаз акгьы сзеилымкааит, иҟалап ишыжәабазгьы апап иџьыба иҭасҵар, иара акгьы иимҭар ҳәа дшәазар.
– Зегьы дара рами, исыздыруамызт, – сҳәан, снеин астол ҷыда ҭаҩаҿа снадгылан инықәсҵеит. Апапгьы ихыиҿы ааихаччазшәа збеит, иаарласынгьы аԥхьара далгеит.
Абри ашьҭахь ахәыҷы дысӡаадырхт, сыхьтәы џьаргьы ихәда инахаҳҵеит. Нас, ари шьҭа дыхбыџуп, убри азы дшәыман шәеиҭаауама, аҩсҭаа диҟәнаблаауеит, аихац дкылхтәуп, рҳәан, аихацгьы дыскылдырхит. Аихац акылхраан ахы ҳақәызҵоз адикәангьы, аихац акылхраз ишәатәу ҳәа исарҳәахьаз амааҭбжа аҭыԥан, х-мааҭк ҷаԥшьӡа иџьыба инҭасҵеит – астол иқәҵа ҳәагьы имҳәеит.
– Иҭабуп, ариаҟара иазууаз, – иҳәеит иара, агәахәара бзиа иманы.
«Абарҭ реиԥш ауаа гәаҳәқәа абра иааганы, ажәлар ирбо, Анцәа имаҵура иахазыргылаз ауаа зызхәыцуазеи?» – аасгәахәт сара. Аха уаҳа акгьы мҳәакәа, ауахәамаа схаҵкы камыршәуа ишсышьҭаз, шәымш аабзиахааит ҳәа нарасҳәан, сызцыз ауаа срышьҭагыла, иӡаасхыз ахәыҷ иаб иҩныҟа сҿынасхеит. Уа ҳаннеи, ани ҷыдала ахәыҷы изы ишьҭысхыз 150 мааҭ, «ҳахьеиуацәахаз азы» ҳәа, инаган инарысҭеит. Ахәыҷ иабгьы акампаниа бзиа ҟаиҵеит, ахьтәы сааҭгьы сиҭеит. Амала, сара рацәак арыжәтә сзыжәӡом, 5-6 ҵәыца реиҳа сымжәит, аха аҩыжәра бзиа избоз агәылацәа сыдеизалан, даарагьы исыдыржәылеит. Абасала, раԥхьаӡа ауаҩы дӡаасхт, уи аҟны сынхар исыбаргәыз акәымзар.
Абри ашьҭахь мызкгьы аамҵыцкәа, зхәыҷы дӡаасхыз сыуа ҿыц игәыла ҿыц иуак, уа акампаниаҿы саныҟаз иҳақәшәаны астол аҟны зегьы реиҳа аҩы зжәыз, саргьы исыдызцалоз, ауаҩы дысзааишьҭит, иуара сгәаԥхеит, ихы саҭәеишьозар, схәыҷы дсызӡааихааит, абригь-абригьы аҿҳәаразы дысзааиааит ҳәа. Иҟасҵахуаз, иааз ауаҩы, ишаԥу еиԥш, ҳаҭыр бзиа иқәҵаны, ибзиоуп ҳәа иаҳәаны дсышьҭит. мап скыр, уи даазышьҭыз ауаҩ ихы саҭәеимшьеит ҳәа дгәаауан, иуа игәыла иҟны 150 назгеит, иара иҟынгьы мап сымкыр иҭахызар акәхарын.
Иааркьаҿны иуҳәозар, аӡаахра аҿҳәара анааи, ахьтәы џьари 150 мааҭи аархианы абри ауаҩ сизцеит, ихәыҷгьы дизӡаасхит, сыхәҭагьы ҟасҵеит. Иаргьы акампаниа иуит, ахьӡы зқәырҭәаз сааҭкгьы сиҭеит. Абраҟагьы агәылацәа сыдеизалан аҩы иеибаршьит, саргьы слықәлан аҩныҟа сцеит.
Абас сшыҟаз мызкы инацны иааҵхьан еиԥш, аҵыхәтәан зхәыҷы дӡаасхыз игәыла-игәыла иуак, аҩынтәраан ахәыҷы дахьӡаасхыз акампаниаҿы аҩы сыцызжәуаз, харантә издыруаз аӡәы хықәкыла ауаҩы дысзааишьҭит, иҟалозар, ихы саҭәеишьааит, иаԥу ауп, иуара сгәаԥхеит, схәыҷы дсызӡааихааит ҳәа.
Исҭааз ҳаҭыр иқәҵаны, ибзиоуп ҳәа иаҳәаны дсышьҭит. Аха исхәыцуаз – абарҭ аҩымзк рыҩнуҵҟала ахәыҷқәа
рӡаахразы 400 мааҭ рҟынӡа схарџьит, абар дырҩегьх ахарџь салалар акәхеит, ари иаҟәымҵыр заҟа уал сықәлозеи ҳәа акәын.
Аҿҳәара анааи, исыԥшааит анҭ исыԥшаац – 150 мааҭи ахьтәы џьари. Еиҵаны иугар ҟалома, сара сҟны иаҳа еиҵаны иааигеит, анҭ реиԥш ҳаҭыр сықәимҵеитҳәа изызноугауа игәы иалымсуеи, арахь егьырҭ анӡаасхуаз заҟазаҟа назгаз идыруеит. Ажәакала, инықәыршәны сцан, ахәыҷы, игәнаҳа рықәшәартә, ӡык леиҿаҟьа-ҩеиҿаҟьаны, аџьаргьы ҩеихаҵаны дҩарысҭеит, аԥарагьы, ишаԥу еиԥш, инсыжьит, хар амамшәа кампаниакгьы ыҟан, ахьӡы зқәырҭәаз сааҭкгьы сырҭеит. Уаҟагьы аигәылацәа аасыдеизалан, аҩы еибаршьит. Саргьы, абас, исуамыз ауаа сыҽруатәны, уажәшьҭа даҽаӡәы схәыҷы дсызӡаах ҳәа сеиҳәар, исҳәаша, ҽыҵгас иҟасҵаша ҳәа ӡбуа, слықәлан аҩныҟа сааит. мызкы нҭыкәкәа ицахьан еиԥш, снаԥшызар, издыруаз сасык ашҭа дааҭалеит. Аҩныҟа днасыԥхьан, ҳшеицәажәоз, абасоуп иҟоу, абригь-абригь ауаҩ, ихы саҭәеишьозар, схәыҷы дсызӡааихаат ҳәа хықәкыла сузааишьҭит, иахуҳәаауазеи ҳәа днасазҵааит.
– Дсызӡаамхыр ҟалап... – наиасҳәеит.
– Ишԥа, џьушьҭ, игәы иалмсуеи! Насгьы, ишԥоугәаламшәои, мызкы уажәаԥхьа, ани зхәыҷы дӡааухыз икампаниаҿы, ари ауаҩ уныҳәаҿа шьҭыхны ианникылоз, схәыҷы дсызӡаах ҳәа уаҩы днасышьҭыр иахыуҳәаауазеи ҳәа дануазҵаа, ибзиоуп ҳәа иоуҳәеитеи!.. Саргьы исаҳауан, – иаасҿаирхьит.
– Ауаа рыгәҭа мап ҳәа шԥаиасҳәоз, аха уи акәым иҟоу, усҟан ас ишыҟалоз издыруаз... Уаҳа аӡәы дӡаахны санааҟала, ауаҩы дсылҵуеит...
– Ҟоҳ, уи шԥыкәу?!
– Уи шыкәу уи ауп, жәацуха ахәылԥаз ақыҭа аҟынтәи сабду иашьа дысҭааит. Изакәызеи, ауаа ӡааухуеит-иӡаауҵоит ҳәа саҳауеит, ҳара ҳаԥсылманцәоуп, уара аӡәгьы уиӡааҳмырхӡеит, иҟоуҵаз ҟоуҵеит аамҷыдахаз, даҽаӡәы дӡааухуеит ҳәа анаасаҳа, сулҵуеит, сыԥсыргьы аҵәыуара
умнеин ҳәа насаҳәаны, бзиала ҳәа мҳәакәагьы, дықәлан дцеит, – сҳәеит.
– Ус акәзар, нас... – иҳәеит сысас.
– Ааи, усоуп...
– Иџьоушьаша, аӡы уӡаахӡамкәа ахәыҷқәа злоуӡаадырхуаз?!.
– Сӡаахыз џьыршьозар акәхарын, акыр здыруоу!.. Сысас, ҳаԥсуараҿы ишаԥу еиԥш, ҳаҭыр бзианы иқәсҵеит, ҳарданҩы ҟаимаҭк сыман, такәгьы исыржәит, данцоз агәашә дыҭганы акыргьы днаскьазгеит.
Абасала, ахәыҷқәа зызӡаасхуаз, сыуара акәу, сԥара нагашьа акәу иаҳа иргәаԥхоз сыздыруам, аха сыԥсылманыртәит – згәы ԥҵәахьоу иагьаҩы ус иагьаџьара иԥсылманцәахахьеит. Уиаахыс заҟа ҵуазеи, аха сҭынчуп – ӡаахра ҳәа аӡәгьы сымԥын дықәлом. Амала, иара аԥсылманрагьы исзаанагараны иҟоу здырхуада.
САБХӘАРАА РҞНЫ «СШЫҼЫРБАЗ», мАмЗАРГЬЫ АмПАХЬШЬГАРАқӘА ЗЫРҞӘАҴЫЗ
Абри ишәасҳәауа ажәабжь ахьыҟалаз сабхәараа рыҩнаҭаҟныҵәҟьа акәӡам, иахьынхауа рҳаблаҟны ауп. Насгьы сабхәараа ҳәа ҩыџьа-хҩы абхәацәа
сымоушәа еилышәымкаан, сабхәа, санхәа, урҭ ирыхшаз – абарҭ зегьы леилакны сабхәараа ҳәа срышьҭоуп. Ишаԥу еиԥш, урҭ ҳаҭыр рықәсҵоит, амаҳә еиҿамс дрымоуп ҳәа ауаа убас рҳәалар сҭахуп. Ари, сыԥшәмаԥҳәысгьы, зхәы ҭазыжьуа лакәӡам – аҽхәаразы сара сеиҳа лара дҟазаны лхы аалырԥшуеит. Уиаҟара сзалаларызеи, сабхәараа ргәылараҿ ачара ыҟан, абрахь саргьы ҭаацәаныла снаԥхьан.
Иаҭахқәаз хәыҷы-мҷыла егьи уҳәа деиқәыршәаны, сыԥшәмаԥҳәыс заа уахь ддәықәсҵеит, ахәыҷы-мыҷ сҳәеит,
аха маҷ ахарџьгьы ҟасымҵаӡеит. Нас саргьы, сҽы-скәадыр уҳәа, сӷьаз-ӷьазуа сҽааибысҭан, амра такәы иласкьахьан еиԥш, илықәыршәны ачарахь сцеит.
Шәҭахызаргьы джәытәуаҩуп ҳәа ишәԥхьаӡа, ҽыла аныҟәара ҳаҭыр ақәсҵоит, салагаргьы машьынак аҟара сыԥшаауан, аха схәыцын, акы – сыԥшәмаԥҳәыс дсышьҭхьан, ҩба – иара ачара зуаз аԥшәма иҩны ашҭаҟынӡа амашьына знеиуамызт, уи ауп сыԥшәмагьы заа хазы дсышьҭыр иаҳа изеиӷьасшьаз. Ас еиԥш иахьыҟоу адгьыл аҟны, ачараҿы, уҽы ԥаџь-ԥаџьуа, иуҵыԥраауа ашҭа унҭалар, абри ами абзиа – убас егьыҟасҵеит.
Ауха асааҭ жәаҩа рзы илатәаз ауаа, жәбанӡа ҳала ҭкәыкәы ҳтәаны, реиҳа зымгәа иазыркуа ҳәа ҳаиндаҭланы аҩыжәра ҳаҿын. Асааҭ жәбанӡа, аҵыхәтәанынӡа инхаз хәҩык ҳауп – аҭамада, сара, даҽа хҩык аԥшәмацәа ргәылацәа иреиуаз ауаа. Аҵыхәтәан, ҳамгәақәа еиҟароуп ҳәа еибыҳәаны ҳааиқәшаҳаҭхан, ҳахәҩыкгьы ҳааицгылан, ҳаибак-еибашьҭуа ашьаԥа ҳныҵыҵит. Анцәа сишәихьеит акәымзар, абас «ахьӡ анызга», ашьшьыҳәа илықәыршәны аҩныҟа сдәықәларауаз. Аха ус ҟасҵама, абри ашьҭахь ауп «саныҽырбагьы»...
Ус сгәы иаанагеит, ани ачарақәа рҟны ишыҟасҵалац еиԥш, аҭаца луада ҽыла сыҩналауа, ҩынтә сыҩналауа, акымкәа-ҩбамкәа ампахьшь хәбаба ҟаимаҭқәа згап, сабхәарааи (урҭ ачараҟны иҟан), иара убас аӡәык-ҩыџьаки сҟыбаҩи сҽы бзиеи аадсырбап ҳәа. Сҽы акәзар – уи иашьцылахьан, сзыцәшәоз.
Сҽыжәлеит. Чоу ҳәа сашьҭан иара. «Аҳа, Чоу!»– анысҳәа, ичаразны ашьапышьҭақәа ашҭа ашьацра ианырҟацала, амардуан иладыххылт. Ари знык-ҩынтә раҟара ашҭаҿы санылеи-ҩеи ашьҭахь ауп.
– Иаҭахым, дад, иаҭахым!.. Уаҟәыҵ, узнеиуам, уаҟәыҵ!.. – ҳәа быжьқәакгьы слымҳа инҭаҩит, ҩыџьа арԥарцәагьы сҽы аӷәра лҭаршәны, аҭаца лахь ус узнеиуам ҳәа иҿабыӷ-ҿабыӷӡа иаасҿагылт.
Сара анҭ срызхәыцуазма, сҽы сышьхәа насырбан еимыцҟьаан амардуан иҩхасырԥалт, аха ишәықәшәира дхаԥалалааит – акәасқьа аҵыӷәра аҽыуаҩ изы илаҟәцәазаарын, аҿыгәҳәа схы лаҵакшан, излаҵҟьаз афанарка ҵаӷа кылаԥыххаа, сцәыӷьӷьа-цәыԥԥы, сыхәдацәаҟынӡа схы ҩкылыҳәҳәан, иҵыкка аҭуан сҩаҵаԥшит, схәамци сҽи абарҵа еиужь иҵагылаз ауаа ирзынхеит. Уаангыл, уаҟәыҵ зҳәоз сырзыӡырҩызҭгьы, ас сыхьуазма – ԥхьаҟагьы сзымцо, шьҭахьҟагьы сзымцо, сааҵысыр – сыхәдапара афанаркажә иаахнаҵәо саақәхеит. Азныказ, зцәазна ыжәны иҩыз ауаҩ-хымдыр, сыҽгьы ласыхҟьеит, лаԥшҵшәараны нахьхьи алыӷәра акәакь аҟны ҳәымсаг дуқәак ахьықәжьыз сылаԥш нарықәшәеит. Урҭ сзыниаз гәаҭаны исхыччозшәа збеит. Изымыччарызеи, асаба рҿатата аҭуан иқәжьзаргьы, сара сеиԥш рыхәламшәы афанарка аҭаԥҽыра хыжәжәарақәа адыргыланы иҟаз џьушьома...
Сҽы аҽазнымкылакәа ԥхьаҟа ишеихоз здыргәышьон, афанарка сыхәда иаҿымхаразы, иаразнак сҽышькылқәа сҩарынгылан сҽааиҵысхит – афанарка аҭаԥҽыра иҵегьы инарҭбааны сгәышԥаҟынӡа аҩада алыӷәрахьы сыҩҭыҳәҳәан, ҩбаҟа маҿа реиҳа бжьамкәа саԥхьа иқәдаз ақьырсҭа цәыхәахәа сгәышԥы надыӷәӷәалеит.
Сҽышькылқәа санрынгыла, саҵаҟьоз џьнашьазар акәхап, насгьы иҟалаз збоз иныркыларц ианазыҭрыс – ирҳау, сҽы еихаӡаны ԥхьаҟа иҩаҭрысит. Сара, абнараҿы ҵла дук ашьапы ҵурҟаар, изықәҳауа аҵласса аҿҿаҳәа еилаҟәыбаса ишкаҳауа еиԥш, афанарка зқәала иҭаԥыххаа, схаҵҵалан, сышиашаз зқәала аҽы аҟәаҟәа слықәҳаит. Игәашәҭахьазар, каԥа иаҵәа дуқәак ҟалоит, наа-наа иныҟәауа, зқәала аӡы иныхшәалар, рымаха-шьаха ҟьауа, иԥаҭхалеиуа аӡы иххалоит – аҽы азқәаҿы саргьы убас сыхьит! Нас, ишыҟалах сеидроу, сшьапқәа руак аҽы авара иладсылт. Уи акәхеит, Чоу лықәҵәиааит, саргьы азқәаҿ аҽынкылаха смаӡакәа, агәараҳәа ҵаҟа ахыӷәра слықәҳаит. Сықәҳаит ҿыцхашәа, сызшьапык аҽышькыл икылашәаны, аӷәра амаагьы смахәар иахашәаны.
Абарҵа иҵагылаз аӡәгьы уаҳа даазыбзиамхаӡакәа, Чоу амардуан илалбааҟьеит, избанзар сара ус асырҵахьан, сызшьапык ала авара санадсылалак, иқәҵәиааны шьҭахьҟа идәықәлон. Сыԥсы иаԥшәмахаз-амардуан лаҟәын, иагьыҭбаан, насгьы аҽы анықәҵәиаауаз, сызлакаҳаз акәымкәа, егьи аганахьалоуп излақәҵәиаа. Анаҩсан, сҽы сықәрҳәазо ианылбаауаз, смахәарқәа ахьышьҭасуаз акыр исыхәеит – сызбозгьы усоуп уажәы ишырҳәо, мамзар иҵегьы сҟәаҟәон. Анцәа иныҳәаратәы, аӷәра смахәар иахашәаны, аҽы аварахь сырбырны сааннамкылазҭгьы, хымԥада сахьарҳәазоз саҵанагалон.
Ҳәҳәарахеит, шьоукы-шьоук аҳәса аҳәҳәараз ифырхацәоуп усгьы, ахацәагьы ҳаи-чеи рыгымхеит. Чоугьы абжьыҵарқәа анаҳа, иара иаҵаҳәҳәоз џьнашьазар акәхап, сықәшьуа нахьхьи ашҭа аҵыхәан иҟьаҟьаӡа иаартыз агәашәқәа рахь ахы нархеит.
– Уаӷәра ауумышьҭын, уаӷәра, уаҵанагалоит! Уаӷәра уах, уаӷәра!.. – быжьқәакгьы слымҳа инҭасит. «Уах!» зҳәоз, сара сеиԥш ҿыцха аҽы дықәнарҳәазо, ицнапык шьҭеимырсыр, иԥынҵа ҭаԥыххаауа, ма илымҳа ҵжәауа, егьи ицнапык ала аҽаапк аӷәра ахара иқәшәондаз, нас ибара дыҟан «уах» закәыз – уи иазаауазеи, сара саханы, махәҿала искгәышьан иахьынӡасылшоз. Амала, иџьоушьаша, абрсҟатәи иҟаз аӡәызаҵәыкгьы даазыбзиаханы аҽы изнымкылеит, иаргьы ус аламала инукыло акәызма. Уи знык агәашә инҭҟьар, нас ашҭа иқәиаан иҟаз ашьац қашәқашә тата аҩыза узырбода, хлаӷьароуп, ахаҳәгьы аманы – сԥыххаа сцоит...
Иаҳҳәақәо ирылухузеи, ушԥсуаҵәҟьо убар, иумхәыцра, иугәаламшәара иҟоузеи, иудыруа зегь анухашҭуагьы убап, аха... Изхысҳәаауа, «Уԥ!» анысҳәалак, сҽы ашьҭахьтәи ашьапқәа ирықәгыланы икьакьаӡа ҵәҩанҵәы игылон – ус асырҵахьан. Абри схы иааҭашәан: «Уԥ, Чоу, уԥ!!!» ҳәа сыҳәҳәеит, сықәырҳәазо сахьнанагоз. Абригьы сҳәеит, Чоугьы ықәчаразаан, ашьҭахьтәи ашьапқәа ирықәгыланы, икьакьаӡа ҵәҩанҵәы иаагылт, саргьы сҩышьҭнарууаан
авара снадҳалт, нас сладнарԥан, аҽышькыл сшьапы ҩҭшәаны аӷьеҩҳәа слышьҭакшеит (аиҳарак сшьапқәа роуп иқәкша), смахәар иахаршәыз аӷәра амаагьы аахнаҟьеит. Чоугьы аԥхьатәи ашьапқәа наргыланы, сыбжьы анаҳа акәхап, хара имцакәа инаскьашәа, зны иҩны иааиуаз ауаа рахь алымҳацәқәа ркьакьаны иԥшуа иаагылт, нас иаасзыԥшын, иагьаақәырқәырит.
Аҽы шәар, абла аш хылоит рҳәоит, аҩны аҵыӷәра санаҵала, сара уахь сҭарханы аҟәаҟәа гмыгк аҽықәнажьыз џьнашьазар иалудыраауазеи. Уи сеидроу, аха сара ахәылак абас ҟалаанӡа уԥ ҳәа сыҳәҳәарауаз – сыбжьы аҳар, сықәшьуа идәықәлозма, ари згәалашәада акәымзар.
Ашҭа аҵыхәан, ауаа сыхьӡаанӡа, акгьы змыхьӡаз иеиԥш сҩаҵҟьеит, аха нас ауп санакы акәымзар. Сцәыӷьӷьа-цәыԥԥы, сеихьыжә-еикәыжә, ашьа сҿатата, сбызбызуа сахьгылаз, уԥсы ҭоума, уеиқәхама ҳәа ауаа аасыдыххылт.
Абас сабхәараа ргәылараҿ «сҽырбеит», даргьы абри рбон, ргәылацәа рҩны аҵыӷәра лаҟәцәазар сара исхароузеи, аха... Уи нахыс ачарақәа рҟны аҩы ыжәны ампахьшьгарақәеи сабхәаараҟны аҽырбарақәеи сырҟәаҵит, иара убас арыжәтә аҽадцаларақәагьы. Иалудыраауазеи, ушьҭан, сара ишсыхьыз еиԥш, ма даҽакала акәзаргьы, илаҟәу ҵыӷәрак ухы аҵакшар, иухарамзаргьы, ижәны дыҟан ҳәа, уара иухарартәуеит.
АҲӘЫЗБА ҞАГӘАқӘА
Алашьцара сҽалак, сыԥсы ӡаны, сшәақь ырмазеины сышнаҵхара икны, ашьшьыҳәа снеиуан. Ишырҳәауа еиԥш, амҵ ԥыруазар иуаҳаратәы ҭынчран,
зны-зынлагьы сааҭгылан, слымҳа нкыдҵаны, сӡырҩуан.
Амхы сналалан, такәаамҭа салаӡырҩит, аха акгьы анысымба, саахынҳәит. Нас аанда иахагылаз аҵлақәа аҩба реиҳа илаҟәыз руакы снықәлан, абраҟа абас шарԥазынӡа амхы салаԥшыхәырц сгәы иҭакны, сӡырҩуа, снықәтәеит. Ара амхы акы иафозар иуаҳауан, иманшәаларҭан. Сыфҩы кны уаха ианымаа, аашьышьуп хымԥада, наҟ анаара аҵыхәахь, агәаҩарахь иамазар ҟалап... Уаҵәы ашьыжь, сымхы аанда инаваҵаны, саакәшан аҩнуҵҟала арас-мырасқәа сырхыроуп. Абас ҟоуҵар – уи аблакылҳәҳәа архысҭа иахысны амхы иалалом ҳәа рҳәоит, мамзар иахәода есыуаха ас аҷаԥшьара ҳәа схәыцуан сахьықәтәаз.
Сымхырҭа ахьыҟаз хәадараны, иаазҟьаҟьара-ӡынаараны, иаҳа-иаҳа илаҟәуа, архарахь илашьҭын. Аҩада, иаҳа-иаҳа иазыҳаракхо, такәы ицон. Абри ахәы иқәданы архарахьақыҭамҩалбааган.Уисзықәтәазаҵлаиавакӡаны иавсуан.
маҷк аҟара ааҵхьан еиԥш, шьҭыбжьык слымҳа инҭасит, саргьы уи ахьгаз ашҟа слымҳа нкыдҵаны сӡырҩуа, ашьшьыҳәа амахәеилачырақәа снарыха-аарыхан, саанаԥшит, алаԥш-ҿаԥш хәыҷы акыр сзалбаауазар ҳәа. Абар ассир – доумбеи дук иаҟараны акы ацәаара сылаԥш иааҵашәеит – амҩа ианыланы ахәанытә ашьшьыҳәа иааиуеит! Иаасцәымыӷхеит. Сылахь еимарџахәны уи сшахәаԥшуаз, иааиуа-иааиуа, изакәу еилыскаартә иаасзааигәахеит. Абар аидара мҩангага амашьына: абортқәа хаккала, алашарақәа ырцәоуп, амотор аус ауам, абас ишыҟоу, икәыруа ашьшьыҳәа сышҟа ааира иаҿуп! Иԥхасҭахазаргьы ауеит, аха, мап, мап, ари бзиара иатәым аасгәахәт. Ус сзықәтәаз аҵла лаҟәы ианнавала, сганахьала амҩа аҿаԥҟарсҭа аҽааднакылан, иаангылеит. Араҟа ақә аазылҳәыԥраны иҟан, аҿаԥҟарсҭагьы ҩбаҟа метра иҳаракын.
Сшыԥшуаз, аӡәы акабина дылҭыԥан, сыҵла амҵан ишьҭаз ахаҳә ду, заа игәеиҭахьазшәа, иаашьҭихын, амашьына ашьҭахьтәи акәырқәа руак инаниҵеит. Нас даҽаӡәгьы дааҭыҵын, аҩыџьагьы ԥыҭк аҟара иааҭгыланы иӡырҩит, ицәажәаӡом! –Иауауеи, гәышьа, сыԥшаӡажә
ҿыхны иргарц раҳасабуп убама! – сгәахәуеит саргьы, сахьықәтәоу. Ицәажәар, ирҳәо саҳашт, аа, сыҵаҟаҵәҟьоуп иахьыҟоу, аха уаҳа умԥсуандаз!
Аҩыџьагьы, амашьына сара иахьсыдыз аганахьтәи аборт аадыртын, алҳәыԥра аҿаԥҟарсҭа ахықә инықәрҵеит. Нас, иаақәҵәиаан, ааигәа аҵла иамҵатәаз скамбашьқәа рышҟа рҿынархеит. Уи аҵла гылан аанда архәараҿы, амашьынеи иареи жәабаҟа-жәохәҟа метра нарыбжьаны, скамбашьқәагьы убра тәарҭас иалхны ирыман.
Аӡәы ибар ҳәагьы рацәак ишәомеи, аха сҩны ахьгылои дареи шә-метрак инареиҳаны ибжьоуп, насгьы уи абаҳчареи ашәаԥыџьаԥи аакәыршаны иҟоуп, ҽынлаҵәҟьа арантәи цқьа ахыбра убарым, абри адагьы, аҩны аҿы арахь ихам... «Уара, ҩ-патронак еиҵарпапа изҭоу ашәақь ҟаимаҭ скуп, аҟанҭаруаз сыкәыршоуп, акитаи фонаррлашага сымоуп, иабасышьҭуеи, исырҭеслымып, аха, даба, саарԥеиԥшпи, иҟарҵо збалап!..» – сгәы иаанагон сахьырзыԥшуаз. Ус, скамбашьқәа руак алымҳақәа ирынкны иаасымҵаргалеит, иаргьы акәатаҳәа ирыцаауан. Скамбашьқәа рлымҳа ааукыр, иахьуҭаху иуццо ишыҟоу аӷьычцәагьы ирдыруазар акәхарын. Ирыман амашьына абортҵәҟьа ианаахадыргыла, ишҽеирамыз адыру, ахгьы ааҟьеит.
– Ашьшьыҳәа, ашьшьыҳәа, абжьы умыргацәан!.. – иҳәеит, ибжьы ныҵакны руаӡәк.
– Егьигьы ҳамгаӡои? Арҭ закәытә камбашь жәлақәоу удыруама?! – иҳәеит ибжьы ныҵак аҩбатәигьы. Ари ибжьы здырит, – аа уара, иҳавоу ақыҭаҿ инхо, машьынаныҟәцаҩыс аус зуа Быдгәы дахьыҟоу!
– ҩба аагар, ишырӡаз рдыруеит...
– Нас егьи анбаагои?
– мызкы аҟара ҳааԥшып... Уах, уах! Убас!.. Шьҭа аборт
аҳаркып, абжьы уцәымгааит, уласы!..
– Сааҭбжак, ҩынҩажәа минуҭ рыла аҩны ҳҟалап! Атәыҩақәагьы уаха иҟаҳҵома? – Аиеи, аиеи!..
Аборт анадыркы, Быдгәы акабина дынҭалеит. Егьи, ахаҳә ахьаҵеиҵаз иааҵхны, аҟыԥыҳәа днеин уи днаиватәеит, амашьынагьы ашьшьыҳәа икәыруа аҿыланахеит. Саргьы сыҵла слалбааԥан, амашьына ашьҭахьала сахьынԥашаланы снақәлеит. Снақәлеит, аха – аарлаҳәа, машьына ҳарак дук акәын, акамбашь ақәгылазар ианыҳәҳәарымызт. Амала, ашьҭахьтәи аборт агылара иаҳа илаҟәын, уи ауп саргьы исыхәа – снапы ҩеиҵыхны санҩышьҭыԥа, аарла аборт аҩаӡара аҟынӡа сҩаӡеит. Нас, ашьапҿаргыларҭақәа маншәалан, сшәақь сыжәҩа ишахшьыз, сыҩхалт. Аҩнуҵҟа, акабина иадыз аборт аҟны, иҭыкка хҩада ауалыр дуқәа ҩба, уатка еиҵаҵагас иргозар акәхарын, иақәгылан. мшьамба дукгьы, абжа ҵаҟа ианыжьланы, ауалырқәа ирхаршәын. Скамбашь-ҿыс рыцҳагьы атәыҩақәа ашаха рхаршәны икыдҿаҳәалан, санаба, иаасыфҩит... Абас ишнеиуаз, рмашьына аус аадырун, аныҟәашәа иацҵан, аҿынадырхеит. Сара слымҳа кыдын, сгәысҽанын...
Сааҭбжак аҟара ҳныҟәахьан еиԥш, амашьына ӷәӷәала џьара иҭасит, абри инақәырццакны аныҟәашәа иаагнархан, иаангылт. Саргьы амашьына аагылошәа анызба, ишысыӡбахьаз еиԥш, сшәақь ырманшәалан инцәыҵаҵан икны, аулыр снаваҟәыҟәын, амшьамба аасықәсыршәт. Сышьҭыбжь гаргьы – рацәак сацәшәомызт, ираҳаргьы – акамбашь иақәырҵон. Ус, акабина арӷьарахьтәи ашә аатын, ашьҭахьтәи аборт аҟны аӡәы иақәлабжьы аасаҳаит. Аха уи зынӡа дақәымлакәа, ихы нхирҳәҳәан: «Ари анапы иашьцылоуп, акыр ҟанаҵар ҳәа ушәома – иақәгылоуп! Шьҭа ҳааит усгьы... Изакәытә камбашь жәла бзиоузеи!» – иҳәан, ихы даацәажәеит. Нас днеины акабина дынҭалеит, иагьааибарччеит – сара сакәхарын изхыччоз – амашьынагьы аҿынанахеит.
Абриашьҭахьжәабаҟаминуҭирзынаԥшуаҳныҟәеит.Ус, ҳазлаауаз ақыҭа мҩаду ҳаамҩахыҵын, еиҵаз даҽа мҩакы ҳнанылт. маҷк аҟара ҳнаскьахьан еиԥш, ҳаԥхьаҟа аргьарахь амашьына алашара аандакы налзбааит, амхырҭа
ыҟан. Уи анаҩс армарахь казармак гылан, аварахьшәа адә хәыҷы аҟны абӷанҷ еиқәырчаҟәа ишьҭан – аԥшәма абаатә казарма аргылара игәы иҭамкәа дыҟамызт. Нахьхьи урҭ рнаҩс, наҟ, иааигәацәамкәа, ашәаԥыџьаԥ ирылҷҷаны лашарак збон, аҩны абарҵаҿы иаркыз афымцалашара акәхарын. Ус, амашьына аамҩахыҵын, аказармахь ахы нархеит. Сахьԥшуаз, саԥхьаҟа уаҳа машьынамҩа збомызт аҟынтә, шьҭа ҳаазар ҟалап аасгәахәт. Абри инақәырццакны амашьына аныҟәашәа иаагнархеит, саргьы лассы сналбааԥан, алҿар гылан, сҽааԥхьаскит.
Абганҷ ахьеиқәԥсаз амашьына шьҭахьла иладдыргылан, амшьамба аақәхны, абганҷеиқәԥсара иҩақәдыршәит. Нас ашьҭахьтәи аборт аартны, абганҷ аҩаӡара инықәрҵеит. – Аа, акамбашь албаагара заҟа ибзианы ирыӡбаз! – Амашьына алашара дырцәеит.
Акамбашь анылбаарга – аказармахь иҩнаргалт, лашара ԥсыҽкгьы аадыркит.
Сыԥшит, сыԥшит, аха аӡәгьы ддәылҵуашәа анызымба, џьара ааигәа лак ыҟаны сыфҩы акыр иҟасҵаша ҳәа ӡбауа, сыԥсы ӡаны, аказарма ашьҭахь ала снавагылан, акылҳара сынкылԥшит. Абар ассир, акаамеҭ ахьызбо: аӡәы скамбашь алымҳақәа ҭарсны икны дгылоуп, егьи анапҭарԥақәа имӷаҵаны, амцабз цәиаҵәа ахәлҟьо, иҳәаԥӡа акы икуп!.. Иахәылҟьо амцабз – скамбашь атәыҩахь ирханы иақәирԥхоит! Цқьа снахәаԥшызар, аа, уара, клинодулка ахьику! Уи аихеиларҭәага алампа иаҩызоуп, апримус еиԥш аҩаӡара-хәахәара аҟынҵәҟьа амцабз ахәылҟьоит. Ишыжәдыруа еиԥш, Урыстәыла аҵаа цәгьоуп, зны-зынлагьы аҩнырԥхага атрубақәа ахьеиԥшьу убра аӡы анырҭашәуагьы ыҟоуп. Уаҟа абри клинодулка ақәырԥхо, атруба дыршуеит, иҭашәыз аҵаагьы ӡыҭны ицоит. Клинодулка – «асалҭыхга!» – ҳәа изашьҭоугьы убри ауп. Аха исзеилымкааит абраҟа абри акамбашь атәыҩа здыршуаз. Ус, сшыԥшуаз, иклинодулка наиргылан, иршуаз атәыҩа ааимлагәа иааикын, аҩаӡара ааирҵәиит, – абар акаамеҭ! – аҩада ихаз скамбашь атәыҩа, аварахь иԥшуа иааҟалеит!
– Уи акы! – иҳәеит иара. – Шьҭа – егьи атәыҩа! Амала, изакә рахәыжәлоу удыруоу иара! Сынтәа ицәтәуеит, ҽааны ихьар, фышә мааҭ уаҳҭоит иҳараахә рҳәаргьы, схьаԥшны срыхәаԥшуам. Ари аин, ианеиҵаха, тоннак акапануеит, иагьхшҭроуп – абригьы убас иҟалоит!
– Ас иҟоу ушьыр ирыцҳауп... Амала, егьи аҩыза, уи са стәоуп, иаҳамгакәа ҳамуроуп!
– Ари иаагаз џьара иҭаҳаны иԥсит ҳәа ргәы иаанагар, мызкынӡа имгакәа, мышҩажәа рыла уигьы аагап.
– мамзар иаҳцәырҭииргьы ҟалоит.
–Иаагоит,умшәан!..Усшәасубоит,ахаамилициараҿгьы ауаҩы дсымоуп!..
– Иумҳәан, иалудыраауазеи аӡәы иаҳауазар... Фыта абас иҳәеит ҳәа, акралҵуама, аха анонимка рмыҩуеи, аҭыӡқәагьы алымҳа рымоуп рҳәоит... сс...
Рыбжьы ныҵакны хрыжь-хрыжь абас ишеицәажәоз, егьи атәыҩагьы ӡибнаҟа ирханы иааҟарҵеит. Скамбашь збар, исзымдыруа иаақәгылт, – аџьашьатәы! Сахьынаԥшуа, агаз лампа алашара иалзбаауеит: наҟтәи аҩкаарахь арахә ҭакуп, камбашьқәоуп.
– Ашаха наҟ иахых! Шьҭа уаала, Быдгәы, нахьхьи аҩны абарҵаҿ алашара аркуп, зегьы ыцәоуп, амаҵурҭаҿы ҳнапқәа ҳаӡәӡәап, нас уаргьы аҩныҟа уцап!
– Анапыӡәӡәара сақәшаҳаҭуп, акрыфара салагом... Уклинодулка анаҟа, аҭыԥ аҿы, ахәблаҟны иқәумыргылаӡои?
– Уаха сзықәлом, избода, ашьыжь снапҭарԥақәеи иареи уахь исҵәахып, уажәазы ара иҟаз. Ҳдәықәҵала. Алашара сырцәоит...
Сара аказарма снадҵны, уаанӡа иҭасԥшыхәхьаз, сышьҭахь иҟаз алҿарра снылалан, сҽааԥхьаскит.
Быдгәи Фытеи анцоз, ҳзашьҭоузеи, издыруада аӡәыр дӡырҩуазҭгьы ҳәа акәу, аказарма илаваԥш-ҩаваԥшит... Абри ашьҭахь, иара сҽимырбакәа, Быдгәы имашьына сақәгыланы, ауха игәарбжьара аҵыхәанӡа сиццеит...
Ашарԥаз аҩны сыҟан. Ианша, скамбашь-ҿысқәа руак иаха игәарымлеит, алахь еиқәын, џьара жракы иҭаҳан
иԥсызар ҟалап ҳәа, акгьы ззымдыруа иеиԥш, агәылацәа иажәабжьны инрыласҵеит.
Адырҩаҽны, имырзаӡакәа, такәы саназхәыц ашьҭахь, иҿыцҳҳараӡа жәа-капеик аԥара ҳәызба-цҳафырԥынҵала ҩырақәак нанҵаны, исыршит. Нас, аҵыс ахы хнаҵәо, ҩынтәыршыра ауатка иӡаасҵеит, ҳақьым бызшәала иуҳәозар, стерилизациа азызуит. Абарҭқәа рышьҭахь, инхаз егьи скамбашь-ҿыс ахы ашаха нахасҵан, абораҿ икыдҿасҳәалеит. Насх, аԥхьатәи арӷьа шьапы аҟәартәра иҩацәхыкны, иаҳа иахьазыманшәалаз, суаткала иааҿысыӡәӡәаан, али-ԥси рыбжьара ҳәызба ԥынҵала, ажьамцаратәы еиԥш, ацәа аацәывҵаԥысҟан, снагәан сыжәакапеик нцәывҵасҵеит, саҳәызба аԥынҵагьы ҩынтәыршыра иӡаасшьхьан, снапқәа уаткала исыӡәӡәахьан. Абри ашьҭахь, аԥара ахьавҵасҵаз ахәра абинт акәыршаны иҿасҳәеит. Уиаҟара уаҩы илаԥш иҵамшәап ҳәа, уи ахыхь иара акамбашь иаԥшшәыз ацаха еиқәаҵәа акәсыршеит.
мчыбжьык аҟара анааҵ, Анцәа иныҳәаратәы, иӷьеит, скамбашь-ҿысгьы сыжәакапеик абас иаманы идәықәын.
...Ажәаф мшы рухазы, издыруада ӡәыр даауазар ҳәа, сҟәазӡа сыҵла сықәтәаны сҷаԥшьон, аха уаҩгьы дыҟамызт. Ажәибжь мшы рухазы сыԥсы сшьон. Ажәаа рухазы сеиҭаҷаԥшьеит, аха аӡәгьы ихабар ыҟамызт. Сымхы ықәнахит, изакәыз сзеилымкааит ҳәа ани аҩны иҟоу иахьлаҳауаз аҽыҵга ҟасҵон.
Азеижә рухазы сыҵла сшықәтәаз – абар! – уи амашьына кәыруа, ԥаса еиԥш еиҭаасымҵагылеит. Иҟац ракәын иҟаз. Уԥши уара, мышҩажәа рухаз иаагоит ҳәа акәын ишырҳәоз, заа ишааз убама! – аасгәахәт. Дара, ԥаса ишыҟарҵаз еиԥш, скамбашь-ҿыс рыцҳа, рмашьына хаккала иҩақәырцалан, рдәықәлашьала индәықәлеит.
Сааҭки-бжаки раҟара ааҵит абри ашьҭахь, сара сахьцаз-сахьааз абаҭаху, саб иашьа иԥа Хәамси сареи Фыта
иказарма, ани уахык сахькылԥшуаз аҭыԥ аҟны, ҳкылԥшны Быдгәи Фытеи скамбашь-ҿыс атәыҩа уаха-саха ҳәа иадибацаланы аршра иахьаҿыз аабон. Ҳазланеиз Хәамс имашьына ласы аказарма инацәыхараны, ԥхьакырҭак аҟны ицәыҵагылан.
– Ари, аҩыза аасҭа, алеишәа цәгьазаап, аҩныҟа ианызго, амашьына иаҳзақәымцалар? Ақәцаларҭагьы рацәак иманшәалам... – иҳәеит Быдгәы, скамбашь-ҿыс алымҳақәа ҿарбаӷьа иахьикыз.
– Иамуашәа аабар, ԥаса иааҳгаз, сара стәы, угап... ари ара иҟаз.
– Уара, агәылацәа исцәырдырру?
– Ҟалашьа амоума! Сара стәы аӡәгьы изымдырӡеит, дагьазымҵааит!
– Аиеи... уареи сареи ҳкамбашь-ҿарақәа ҩба ганы ани иахьраҳҭалац ираҳҭеит, урҭ рҭыԥан арҭ ықәҳаргылоит, ртәыҩақәагьы еиԥшаҳтәит... Уиашоуп – иалырдыраауазеи!
– Нас ишԥа! Амала, иалаҳҵаз укамбашь-ҿыс алымҳа аҩаӡара хҵәан, ушнеилак абригьы убас алымҳа хуҵәароуп. Са стәы сырҟьеит, ԥасатәи рҟьан азы...
– Убжьы рхәыҷы, убжьы! Иудыруазеи аӡәыр дӡырҩуазар...
– Арахь аӡәгьы дықәлом, умшәан! Алацәгьа сымоуп, иоужьуп ҳәа ауаа ирдыруеит. Иажәуа иалагеит шьҭа, уахынла аранӡагьы иаауам, аха уи иалырдыраауазеи...
– Аиеи, аха... Сара сла дугьы ахьӡ амоуп, ауаа ацәшәоит, иаазқәылаз аашьара ҵнагеит акәымзар.
Абас рыбжьы ныҵакны хрыжь-хрыжь ицәажәон, ирҳәоз ахьтә иаҳмаҳауазгьы ыҟан. Ус, изҿыз алгарахь рхы андырха, ҳаԥсы ӡаны аказарма ҳнадҵын, ҳмашьынахь ҳҿынаҳхеит. Ҳаԥхьаҟа иҵегьы аусқәа шьҭан...
Адырҩаҽны шьыжьымҭанӡа Быдгәы, ибла иабо џьашьо, иказарма дыҩнагылан: иааигаз акамбашь-ҿыс атәыҩақәа иаха иахьдырхаз акәымкәа, иааргаанӡа иахьхаз ихан! Урҭ руакгьы қьаад бӷьыцк акәыршан.
Абӷьыц атәыҩа изладҿаҳәалаз арахәыц аамаԥҵәан иааиҵихзар, ус анын:
Акыр иаԥсоу аҩыза Быдгәы уахь! Арза ҳа л
Аҳәара ҟасҵоит, иҟалозар, ани саҳәшьеи сареи, шәласны, уаха иахымгакәан, аҩныҟа ҳдәықәжәгаларазы!
Иаха слымҳа ихышәҵәаз ахҵәаха ахькаршәыз иаашьҭысхын,ԥошьҭалааҩныҟа идәықәсҵеит,ҳнеиуеит,шәаҳзыԥшыз ҳәа ателеграммагьы рзыҟасцеит, иаҳзыԥшуп. Фытагьы адырра имоуп, убара дахыццакуеит.
Кыԥса икамбашь-ҿыс Қамса.
Быдгәы ари аҩыза аниба, даангылозма, «дхагахан» иҩыза Фыта иахь дыҭрысит.
Абри ашьҭахь рацәак мырҵыкәа Быдгәи Фытеи еицны иара Фыта иказарма иныҩналеит. Инаԥшызар – абар ассир! – абраҟагьы, иадынҵәалаха зтәыҩақәа дырхәаз акамбашь-ҿыс иааргаанӡа ишыҟаз еиԥш атәыҩақәа ахагылоуп! Иара хьаа амаӡамкәа, ирхыччошәа иахьрыхәаԥшуа, иҟандааиуа, агәаџаҳәа ижаҳәоит. Сыла сажьома ҳәа, иблақәа аарҟәыҷны, днахәаԥшит Фыта, аха усоуп: акамбашь-ҿыс атәыҩақәа иааргаанӡа иахьхаз ихоуп! қьаад бӷьыцкгьы акәыршоуп. Абӷьыц аамӷәыцәаан, иааиҵыхны днахәаԥшызар, ус аҳәон:
Аҩыза Фыта!
Уџьабаақәа сыдуп, стәыҩақәа ртиуа, слымҳа хҵәо, егьиуа, аха саргьы сузаԥсахап... Уажәы сызуҳәо уи ауп: Быдгәи уареи, шәаалаган, саҳәшьеи сареи, ҳшаажәгаз еиԥш, ҳахьаажәгаз ҳажәга! Мамзар, ҳтәыҩақәа рҭыԥ аҟны иназгаз амч Дранда аихатә гәашә дуқәа ахьаҿоу ашҟа шәаман ицоит... Аҩныҟа ҳажәгароуп уаха иахымгакәа! Анаҩсан, абра саԥхьатәи сарӷьа шьапы аҟәартәра иҩацәхыкшәа
иавҵаҵаны ишәзаазгеит Кыԥса ишәзааиҭиз ҳамҭа шьахәк. Аҩнуҵҟала ацәа иавҵоуп, ишәырҟьар ижәбап.
Асалам ацҵаны Кыԥса икамбашь-ҿыс Леишәацәгьа.
минуҭқәак рышьҭахь Фытеи Быдгәи акамбашь-ҿыс ашьапы ацәа иавҵырхыз сыжәа-капеик рзымбатәбараханы иахәаԥшуан. Уи азганк ус анын: «Салам умоуп, Быдгәы!» Егьи аган – «Ҽаанбзиала унеит, Фыта!» Ҵаҟа, Кыԥса ҳәа, сыхьӡ аҵаҩын.
Атәыҩаршыгагьы аҭыԥ аҟны иҟамызт. Уа ишьҭаз ақьаад бӷьыц ус аҳәон: «Угәы иалымсын, Фыта, сара сцеит, сгәы ахшәеит акамбашь маӡарахқәа ртәыҩақәа рыршра. Саанхар, ҳхатә камбашьқәа ртәыҩақәа самхаршуа салагар ҳәа сшәоит».
Аҵх агәазы агәашә аҟынтә сыхьӡ ҳәаны аҿыҭбжьы геит, алақәагьы аашит. Сҩагылан, сҽааибыҭашәа снеизар, абар Фытеи Быдгәи алашьцара иахьалагылоу!
– Ҟоҳ!.. Уа бзиала шәаабеит, иҟоузеи ҵхыбжьонха, бзиароума-цәгьароума, шәзыргәаҟуазеи?! – ҽырбзамыҟә ҟаҵаны снаразҵааит, зынӡа гәҩара змам исахьақәа сыҭаны. Сахьынаԥшуа, аанда иавзбаауеит иааргаз скамбашьҿарақәа. Излааргаз акәхап, машьына хаккалакгьы нахьхьи ацәаара збоит.
Фытеи Быдгәи сцәажәашьақәа рзымбатәбарахан инеиҿаԥшы-ааиҿаԥшит, абри акгьы изымдырӡозар ҟалап ҳәа ргәы иаанаго здырхуада. Аха нас:
– Аиакәым ҳампыҵҟьеит, аха ҳаҭоумҵан!.. Даргьы ҳархынҳәит, иааган, абар иахьыҟоу!.. Ҽшьроуп иҳақәу, ҳанцәыруга! Сара ҳәызба цагәыла сҽысшьуеит ауп! – иҳәеит Фыта.
– Саргьы ҳәызба цагәыла сҽысшьыр еиӷьыуп!.. – иҳәеит Быдгәгьы.
– Шәҽышәымшьыр жәуам акәу?!.. – снаразҵааит.
– Ҳҽаҳамшьыр ҟалом!..
– Ҳәызбала цагәыла ҳҽаҳшьуеит!.. – рҳәеит.
– Ҟоҳ, нас аҳәызба цагә акәзар ишәҭаху, абар иахьыҟоу!..
– сҳәан, ахәыҷқәа ҳәызбаҵыркьакьа злаҟарҵоз ҳәызба ҟагәажәқәак ҳзыдгылаз агәашә абаҟә аиҩшьшьараҿы ицәывҵасҵахьан, иаацәывҵысхын, еиқәжьакца, акака надсыркит.
ГАЛИНА ЛТЕЛЕГРАммА
Аҽны убас еиԥш ихьҭан, ухы ахьугара умоуратәы. Ԥша ҵәыҵәык ҳәа асуан, аха ушьапы уқәнамыргыларатәы. Ахамы ԥха ду шысшәызгьы, аԥша џьара
гәырцҭыԥк иаҟараз кылаарак ԥшааны, сыбаҩқәа рҟынӡа аӡаӡ еиԥш исылакшон. ҩынҩажәиҩба градус иҟаз ахьҭа аҟәраанқәа рыбжак ннарҵәоу здырхуада, акы-ҩба ракәын аԥша анхнагагьы улаԥш иҵашәоз. Урҭ, абжьааԥны рыбжьқәа рхарззала, ҳара ҳауп араҟа аԥшәымас иҟоу ҳәа рҳәарашәа шҿырҭуаз, уажәы рыбжьык ыҟаӡамкәа, илаҟәны иԥыруан.
Абри аҩыза амҟәыл азы аблеҭ аахәаны Аԥсныҟа аара сықәшәеит. Сара усоуп сшыҟоу: абри Анцәа изызухьоу сыздыруам, сахьынаҵыслак, џьабаамзар бзабаак, шамахамзар, исирбо дҟамлацт. Издыруада уи зыхҟьо зыԥсы цқьоу ауаа сахьрыдгыло, аҵарҭыша ахьызымго, абнахь сахьымԥшуа акәзар? Уԥшыр, шьоукы рыԥсгьы цқьам, аҵарҭышагьы ргоит, ӡибнаҟагьы ԥшра рыгым, аха арахь Анцәа дара роуп дызмоу. Уиаҟара ҳзалаларызеи, сцан авокзал аҟны аблеҭ аасхәеит. Иаасхәеит, аха абраҟагьы реиҳа иманшәаламыз аамҭа сықәшәеит. Сызҭалаз адәыӷба Аҟәа ианнеиуаз ҵхыбжьон асааҭ ҩба рзы акәын.
«ҩба рзы снеип, аха нас аҩнынӡа сызлацарызеи?» – сҳәан, саахәыцит, арахь аидара сымоуп. Усҟантәи аамҭазы уажә еиԥш атаксиқәа, амашьына ласқәа рацәамызт.
Исԥыларыда ҳәа сышхәыцуаз, аҳаҷаҳәа даасгәалашәеит аӡәы. Уи, «ичынқәа ӷьазӷьазуа» маҵура дукгьы дахагылан, амашьына ласгьы иҵԥраауа, ихатәеиԥш, иҵагылан, иареи сареи бзиа ҳаибадыруан. Иара аԥҳәыс ҟаимаҭ дышимазгьы, иҩызцәа шьоукы-шьоук реиԥш, аваныҟәарақәа бзиа ибон.
«Ӡәыр дысԥылозар, абри иоуп исԥылауа, аха ус дысԥылом, ишԥеизызури?» – сҳәан, саахәыцит. Нас саақәҵәиаан, снеины абас еиԥш иҟаз ателеграмма иусурахь изысышьҭит:
«Акыр иаԥсоу Хәмаскьа!
Иаалырҟьаны анеира сықәшәеит. Уаҵәуха асааҭ ҩба рзы инеиуа адәыӷба сацнеиуеит, усԥыл. Авагон Изысҳәаз аамҭазы Аҟәа сааит. Цас иуазшәа, абри ауха авагон Уԥсуазар иреицәа-иреиҳаны ԥҳәыск дҭамызт ахәбатәи авагон, аҭакәажәрахь даанаԥшуа, ԥҳәыс ԥшьагьаҭҳак далаҳамҵозар. Ҳазҭаз авагон ахылаԥшыҩгьы дхаҵан.
Ҳдәыӷба анаангыла, авагон иҭаз еишьҭагыла аҭыҵрахь рхы надырхеит. Сыԥшызар, абар, ателеграмма ззаасҭиз ауаҩы дӷьазӷьазуа аперрон аҟны иҳамариашаны дахьгылоу! Ҳвагон аҭыҵырҭахь дыԥшуеит. Дыԥшуеит, аха, иабаҟоу, иаауан иҭаз ҭыҵны ицеит, арахь иара дзышьҭоу ҳәа уаҩ дибом, иара иахь аӡәгьы дааиуам...
Аҵыхәтәан, аԥҳәыс ԥшьагьаҭҳа дааҭыҵын, наҟ лхы рханы лҿыналхеит. Саргьы, счамадан кны сҩалбаан (уаанӡа сҽыԥхьакшәа атамбур аҟынтә сизкылԥшуан), ахыгәҳәа снаидгылт. Авагонгьы ҩадыркит.
– Ҟоҳ, Хәмаскьа уоума?! – ҽыргаӡа ҟаҵаны снаҵааит. – Џьаракыр уцома?
– мамоу, сҩызак сиԥылон... – даахарахаԥшит, дысԥырҵыр цәгьа имбо.
– Уаҳа уаҩгьы дҭам ари авагон, аҵыхәтәанӡоуп санҭыҵуа...
– Аиеи... Аха дабацеи ари иаарц иҟаз сҩыза, асасааирҭаҿгьы аҭыԥ изылсхын...
– Аӡынха иаауа дарбану, аҵаа аныӷәӷәаха, дахьхәызар акәхап...
– Аиеи, сцалап... – иҿынеихеит.
– Уа Анцәа уиныҳәааит, ус акәзар, аҩнынӡа сноугап, ишубо, ачамадан саҵоуп!.. –ҽмыршьагала сааиҳәеит.
жәабаҟа минут абри ашьҭахь сахьынхоз аҩны аҿаԥхьа имашьына счамадан аҭыгара саҿын. Иагьааҭызгеит, имашьына ишьхәа наирбан, ишьҭахьҟа дыҭрысны дгьежьит.
Адырҩаҽны ашьжьымҭан аусураҿы саннеи, ателефон атрубка аақәсхын Хәмаскьа иусурахь сизасит:
– Алло, ари зҳәо уарбану, Хәмаскьа уоума?.. – Аиеи, уара узусҭада, Соуфыџь уакәушәа?!. – мамоу, сара Соуфыџь сакәӡам...
– Уарбану нас?
– Галина соуп... Галина!..
– Ишԥа уара?! Ухәмаруама, изҳәо ухаҵоупеи, Соуфыџь уакәӡами?!
– Сара Галина соуп, уара, Галина! Ателеграмма узаазышьҭыз!.. Агәаара угәы иҭоукыр, зегьы уԥшәма иласҳәоит... иудыруаз...
– Соуфыџь?! Иҟоу удыруама! Абаақәа!.. – ибжьы наихәлашәеит.
Сара аччара сахьналагаз, сыҽсзеиқәымкуа, сыччон. Исзыбзиарахааит.
Ус иҟоу – ус рыхәҭоуп.
АБАҩ ХААқӘА
Шьыбжьонтәи аԥсшьараамҭа нҵәаанӡа сааҭбжак акәын инхоз. Шьыбжьхьак снацҳан сусура сахьӡандаз ҳәа, сышьҭхысаа сышнеиуаз, харантә издыруаз аӡәы даасԥылеит, уабацои ҳәа дагьынасазҵааит. Абра уи акырынтә дысԥылахьан, аха умҩахыҵ, уаала ҳәа аҳәашьа изымдыруашәа ҟаиҵон – саԥсамзар акәхарын. Амаҵура хәыҷы аҟны аусура иахагылоу ауаҩ хәыҷы акыр даԥсоуп зҳәо ӡәыр шәыҟазар – Анцәа шәиныҳәааит!
Ҳара ҳашьцылт акәымзар, уабацои ҳәа иуԥыло иазҵаара рацәак иԥшӡамзар ҟалап, аиҳарак – харантә иудыруа ауаҩы. Издыруада дахьцо уаҳәара иҭахымзар уи ауаҩ, усҟан абнахь-абрахь, анс-арс, џьаранӡа ҳәа ирҵәины иахигар акәхоит, ус зиурҟаҵарызеи, ухы зиуржьарызеи? Аха сара, ауаҩы заҵә иаша, сахьцоз сымҳәакәа сгәы иауа сыҟазма: «Баҩыфара сцоит...» – наиасҳәан, наҟ сидҵны сҿынасхеит. Сидызцаларыз шьыбжьон зҩны абысҭа ԥха ашә агәылажьны, аҟәыд цаҳә-цаҳә арҵәы ҟаԥшьы-уаркалеиуа иадыргыланы, акәтыжь... – абас «какал зкуа» иус ахь дцон, дзынсырхарыз?
– Уеилагама, уара?! – дҿыҿкәызӡа, иџьашьаны, днасҿаԥшит.
– Ааи, ааи баҩыфара сцоит!..
– Ассир, абаҩ уаҩы ифеит ҳәа уаҳахьоума?! – иаҳаз аџьашьара даҟәыҵуамызт.
– Анцәа уишазар, узҵаарақәа рыла снумкылан, снеиаанӡа абаҩ сцәынҵәоит! – сҳәеит, аха, ианимуӡа, сажәабжь снеизалагеит.
– Шьыбжьонк, амла сеиқәыцәо, нахьхьи ахаҵәирҭаҿы иубауа, Фықьри еиҳабыс дахьыҟоу, акрыфарҭа шьҭацала сныҩналеит. минуҭқәак рышьҭахь акәац злаз атәан сымҵагылан. Ижәуа сышнеиуаз, аҭәырӷәқәа реиԥш
баҩқәак ҟьаҟьа-ҟьаҟьаӡа, ахәадырақәагьы рыманы, акәац ацынхәрас стәан иалоуп – акәац ахабар абаҟоу! Абаҩ сфозма, наҟ иналсхын, иаабац атәан зжәит, акырсфеит...
Адырҩаҽны, шьыбжьхьафара абрахь сеиҭанеихит. Акәац злаз атәан еиҭаҿасҵеит. Абар иацтәи абаҩҟьаҟьахәадырақәа! – Акгьы мҳәакәа атәан еиҭазжәит, акыр зычҳаз акыр ибеит рымҳәои...
Адырхаҽны сеиҭанеихит. Ассир, абар сыбаҩҟьаҟьахәадыра цәхаԥшьқәа атәан агәҭаҵәҟьа еиҭахьалҳәҳәо, – акаамеҭ! Ахәыҟаҵаҩ даасыԥхьеит.
–Иҟоуудыруама,баба,–сҳәеитсара,–аҩныиуфауасыздыруам, ԥшӡала иуфалааит, аха абарҭ иубауа абаҩҟьаҟьахәадыра еицаҟьақәа иахьа хымшуп инеиԥынкыланы шьыбжьхьафараан акәац ацынхәрас атәан иалаҵаны исуҭоижьҭеи, исҳәаз уаҳау?! – снаиазҵааит.
– Исмаҳаӡеит, – иҳәеит.
– Иумаҳазар, ианҵаны уасырԥхьап!.. – сҳәан, сқьаади скарандашьи аацәырзгеит.
– Ҳаи, уанаџьалбеит, иуҳәауа закәызеи! Абаҩ-хәадырақәеи акәацыжәи еидукылома!.. Акәацыжә еиԥшума, ари хәшәтәыгоуп, еснагь аҩны исфауа абаҩқәа роуп! Сыԥсында, амала баша угәы шԥоуурхьи!.. – насаҭеикит.
– Уеилагама?! – сҳәеит саргьы, уара ишсоуҳәаз еиԥшҵәҟьа.
– Изуазеи сеилагаратәы! Сеилагазар, акрыфарҭаҿы абас ибзианы аус сызуазма, смыӡуаз?! – иҳәеит схәыҟаҵаҩ. Нас инациҵеит: – Схаԥыцқәа сыхьуан, сыбаҩқәа еиҿышәшәозшәа збон, сымч маҷын. Аҳақьымцәа сахьрызҵааз, кәац жьыхәҭа бзиакгьы рызназгеит, абаҩи ахәадырақәеи авитамин-читаминқәа рацәаны ирылоуп, иуфалар убзиахоит ҳәа сарҳәеит; умбои уажәы сшамшамуа сшыҟоу! Аа, схаԥыцқәагьы шеиқәсырхаз! – иҳәан, исас сылҭаирԥшит.
– Нас, нас?! – иџьашьаны сиазҵаауан, избанзар саргьы хәыҷык сыгәқәа еиҟарамызт, уи атәгьы иасҳәеит.
– Аа, умбои, ахшыҩ змоу ушымҩашьо! Убас ахәшә уазҳәауа уизыӡырҩла! Уааила еснагь, заҟа уҭаху абаҩи ахәадыреи уҿасҵоит! – иҳәеит.
Абри ашьҭахь инеиԥынкыланы абрахь крыфара аныҟәара салагеит. Абаҩи ахәадыреи заҟа уҭахыз атәан иалаҵаны акәац ацынхәрас исиҭон, саргьы саханы афара саҿын. Ус, сыԥшызар-ассир! – сыӷәӷәаӡа схы збауа сҟалеит. Абри анызба, уи ахәыҟаҵаҩ ҳаҭыргьы ҷыдала иқәсҵауа аҟынӡа снеит: зны ауараш исыржәит, зны аӡырчы, зны, седру, аӡырҟәа... Ажәакала, мачхәума, иуржәша – ашьақар рӡҭы инаркны, еихарԥсаны џьараџьара аԥаҭлыкақәа ирҭарҭәауа алимонаҭ цәынхақәа ирзаарыгӡа...
Ҽнак, ашьыбжьон, сыкрыфарҭа сныҩналан, сгәы каршәны, ани исиҭалоз атәан ҿасҵеит. Сыԥшызар, абаҩқәеи ахәадырақәеи рцынхәрас акәац ҽыҭқәа ӡаауп!
– Ҳаи, уанаџьалбеит, сзушьызеи, иабаҟоу абаҩқәа?! – снаиазҵааит.
–Абаҩсымам,кәацдаакгьыыҟам...–иҳәан,даасыдгылт, аха иҳәашьақәа, аиаша уасҳәап, исгәамԥхеит. Издыруада, акәац ацынхәрас абаҩқәа ахьсиҭауазы, ҳаҭырқәҵарак иҭаххазар сгәахәын, дызган, нахьхьи ауараши аԥсыӡ-рҩеи (урҭ роуп бзиа иибауа) изысԥшаан, ҳаҭыр иқәсҵеит. Амала сихәаԥшуан, аԥсыӡбаҩқәа иара имфаӡеит...
Абри инаркынгьы абаҩфара сшаҿыц саҿуп. Уажәы крыфарҭақәак рҟны, убас, акәац ацынхәрас абаҩқәеи ахәадыра-ҟырмыџьқәеи атәан иалаҵаны иансырҭалак, сыԥсаҭа кыдысҵоит, агәахәара дугьы соуеит. Абри анырбалак, агәахәара роуеит иара убас акәац ацынхәрас абаҩқәеи аҟырҟмыџьқәеи атәан иалаҵаны исызҭауеи урҭ реиҳабацәеи. Аха абзиа нагӡагьы ыҟам, ацәгьа нагӡагьы. Ас еснагь абзиара саргьы исзызуада, даргьы ирзызуада...
АХАԤЫЦ АШАқӘА
Иаалырҟьаны схаԥыц сыхьит. Исыхьит, аха ишԥа ҳәа шәҵааларауазеи! – Аӡәы парпантак кны сыцламҳәа кылиҵәозшәа, сахьцара сзымдыруа акәын
ишсыхьуаз.
Ас ахьаа ансоу, ҭынч сартәозма, илықәсыршәын, ахәшәтәырҭа ашҟа, ахаԥыц ҳақьым иахь, сцеит. Ус сгәы иаанагон – ахәшәтәырҭаҿы снеир ԥыҭк исыхгап ҳәа, избанзар ахаԥыц ҳақьым ишә сшаадыԥшылалак, схьаа зегьы ласыхҟьа ицоит ҳәа издыруаз аӡәы иҳәо саҳахьан. Ахәшәтәырҭаҿы саннеи, ахаԥыц ҳақьым ишәгьы слагәыдԥшылт, уи аҿы снымгылакәа, иаартны, ус имаӡамкәа аус ицызуаз драцәажәо икабинет дахьыҩнатәаз иаргьы слеигәыдԥшылт, аха, уаҳа умԥсуандаз, схьаа сыхгомызт...
– Уаагыл, нан, уаагыл! Уабацо умҵаа-умԥшаа, ашә еимыртаса?!. Ҳара араҟа гәаран ҳгылоуижьҭеи иахьа хымшуп, аха ҳзымнеицт, уара, ушааиз еиԥш, иаразнак иуҭаххама анеира?! – лҳәан, лыхәда адақәа еибархханы, ԥҳәыс еимиаак дҩасзыҵҟьеит, дшыԥшыз лгәы ԥҵәахьазар акәхап.
– Амарџьа, сышәԥырхагам, гәаранда снеиуам, ус, дыҟазар гәасҭон!.. – сҳәан, гәаранда сышԥаҩналоз, саахынҳәит.
– Дыҟоу дыҟаму ара игылоу уҳазҵаар иуаҳамҳәоз!.. – насышьҭалҳәеит.
Уа агылара анысзымчҳа, сцан хәшәқәак ыжәны, шьыбжьышьҭахьынӡа гәаҟрыла исхызгеит. Ашьыбжьышьҭахь илықәсыршәын, иара аҳақьым ихаҭа иҩныҟа сцеит. Уи хазы ауаа иҩны идикылон, бзиарамзар цәгьара ҟазымҵауа, ауаа зыхәшәтәуа иакәны дрыԥхьаӡон.
Аусурахьтә аҩныҟа заа дышцалоз здыруан азы, саргьы заа сцеит уи иахь, аха саннеи, еизаны гәаран ҟарҵахьан. Ани исаӷьыз аԥҳәысгьы уа дыҟан.
– Гәаран ыҟоума, абааԥс, араҟагьы! – снаҵааит, нас инцәыҵакшәа, инацысҵеит: – Ихәра зеиԥшроузеи?
– Гәарангьы ыҟоуп, абра иубо зегьы хԥа-хԥа мааҭгьы иҵырхуа хаԥыццыԥхьаӡа иршәоит, ус иаԥуп, – лҳәеит ани аԥҳәыс леишәацәгьа.
– Хԥа ракәым, абааԥсы, хәбагьы сшәоит, убас исыхьуеит!.. – сҳәеит.
– Днаҳашьҭып, бара, Анцәа шәишазар! Дшаргәаҟуа шәымбои, дцәышӡа! – лҳәеит аӡәы. Инеиқәшаҳаҭхан, Анцәа иныҳәаратәы, гәаран насыҭан сныҩнарҵеит.
– Иахьа ахәшәтәырҭаҿ уаныҩнарымҵоз збон, аха цәгьа сеилахан, – иҳәеит сҳақьым, иареи сареи ҳаиҩызцәан шәарыцара ҳаицыҟаз џьушьап. Сара, уи ацынхәрас сҿы еихыхны, сыц хырџьаџьа ирбауа, симҵагылан.
– Даара ицәгьоуп ари аҵхра, иҵаԥҽыр ауеит, иуашәшәыроуп,– иҳәеит иара.
– Иуулакгьы, абааԥсы, иҵахжәаргьы, иҵх!.. Хә-мааҭк уџьыба иҭасҵоит, уаҳа акгьы сылымшаргьы. Нас наҟ-наҟ егьырҭ схаԥыцқәагьы аныҵхтәхо абрахь сузаалоит, хәбахәба мааҭгьы хаԥыццыԥхьаӡа иусҭалоит! – сҳәеит.
Абри сҳәонаҵы, сҿы дыҩҭалан, схаԥыц дахеит – аха дышԥахеи! Иҵымҵит акәымзар... Сшыҟалаз уажәы изласҳәарызеи – ишәықәшәира дшыҟалаша... Аҩынтә раан – ииулакгьы иааҵиҳәеит.
Ашьа ԥыҭк анца, саргьы сыԥсы ахаара сқьышә иаақәлеит, сҩаҵҟьан, ани иззысҳәазгьы иџьыбахь аҿыласырхеит...
– Даба, исаҳәишь, арԥыс, заҟа хацлымҳәа имоузеи ауаҩы? – игәалаҟазаара бзиахәха, иаалырҟьан, днасызҵааит уи.
– Акы! – сҳәеит сара.
– мап, ҩба имоуп. Акы – хыхьтәи, егьи – ҵаҟатәи ихацламҳә! Еилукаау?!
– Аа, еилыскааит!..
– Умбои, агәнкылара шумоу уиалагьы иҩашьом... Убас исҳәо уазыӡырҩла! Иарбан хацлымҳәу инеи-ааиуа аус зуа, ауаҩы акранифо?
– Хыхьтәи! – сҳәеит, сааласны. – мап, ҵаҟатәи ауп, еилукаау? – Еилыскааит...
– Арқа, убас уҟәыбҷаз!..
Абас ҳшеицәажәоз: «исҳәарц сҭахымызт, аха ухаԥыцқәа зегьы ҽеим, акакала иааҵхны ичаԥатәуп...» – иҳәеит иара.
– Ишԥа, џьоушьҭ, иҟалазеи?! – иаасцәымыӷхеит. Ихәмаргоума ухаԥыцқәа зегьы рыҵхра, рызегьы сыхьуашәа збауагьы сааҟалеит.
– Акы ҭыҷҷоуп, егьи ҭыфаауп, егьих иавҷҷоуп, даҽакы ҭаҩаҿоуп... Ажәакала, ачымазара рхылҿиааны ухшыбаҩ ахь ицар аҵкыс, иҵхтәуп. Аиқәаҵәа ҩнуҵҟала ирҭалахьеит... Аа, нас... заҟа шықәса схыҵуазеи зуҳәа?.. – днасазҵааит, уаанӡа заҟа схыҵуаз иасҳәахьаз џьушьап.
– ҩажәихԥа.
– Иумада?
– Сан, уаҳа аӡәгьы...
– Ицәгьагәышьоуп, аха ишԥаҟаҳҵари... есымчыбжьа
ҩба-хԥа ыҵаҳхларгьы изыԥсоузеи... Нас иузысчаԥап, уҭаххар – ахьтәқәа алаԥсаны! – иҳәеит уи. Сара, ауаҩ иаша ҟаимаҭ, агәрагацәара здыруеит, игәра згеит – аҳақьым игәра умгар, уаҳа зыгәра угода... Абри иахьгьы аныҟәара салагеит. Амшқәеи амчыбжьқәеи цон, схаԥыцқәагьы еишьҭалан аттаҳәа иҵышәшәон...
Ҽнак зны, схаԥыцқәа заҟа ыҵиххьаз рхыԥхьаӡара сцәеилагахьаныеиԥш,гәаранааиныизыдгылазсхаԥыцқәа руак лыҵхны, сҿы дҭаԥшуа, сҳақьым дсазҵааит:
– Заҟа хаԥыц имоузеи ауаҩы?
– Исгәалашәом уажәы... – сҳәеит сара.
– 32 хаԥыц, – иҳәеит уи, – аха уара 34 узыҵагылан, –
ари мрироуп, аӡәгьы иоумҳәан...
– Ишԥа, уара сымриҵәҟьану?! – Усоуп...
– 34 уҳәама?! Арымӡаа сымазаарынеи!.. – иаасцәымыӷхеит. Аамҭа ԥшызма – ицон, схаԥыцқәагьы акатаҳәа иҵышәшәон, рыцԥхьаӡагьы хәба-хәба мааҭ сҳақьым иџьыба иҭашәшәон. Абри ашьҭахь, уии сареи ҳаиҭеилаӡан, апротез сзыҟаиҵеит, ишиҳәаз еиԥш, ахьтәқәа алаԥсаны, иҵухуа-иҵаургылауа, 34 хаԥыц аҭаны. Саргьы 34 хаԥыц рыхә наганы иџьыба инҭасҵеит. Сыԥсы иаԥшәмахаз, усҟан ахьы ахә иаҳа имариан, уажәеиԥш иҟазма.
Абри ашьҭахь мызкы инеиҳаны иааҵхьан, иаасывалоз – сыцқәа хырџьаџьан сыхьтәы хаԥыцқәа дырбауа сышнеиуаз, сыуа ҳақьымк даасԥылеит. Аԥсшәа анеибаҳҳәоз, сыц хырџьаџьан сыхьтәы хаԥыцқәа убригьы инаисырбеит.
– Ҳоҳ! Ухаԥыцқәа учаԥама?! – днасазҵааит.
– Ишыҩеижәижәиԥшьызгьы исчаԥеит! – сҳәеит, саахыҽхәашәа.
– Ахәмарра шԥоудыруеи, 34 хаԥыц уаҩы иманы ҳәа уаҳахьоума?! – иааџьеишьеит.
– Нас заҟа?.. – снаиазҵааит.
– 32 хаԥыц! – насаҭеикит.
– Сара сыгәра умгозаргьы, ахаԥыц ҳақьым игәра умгои, 34 хаԥыц умоуп ҳәа сеиҳәеит, ихоумҵозар, уаалеи арахь – сҳәан, уаҩы ҳахьимбоз ҳлавалан, хыхьтәи схаԥыцқәа дҩарыхәасырԥшит. Акы-ҩба ҳәа ҳладтәалан иагьыҳаԥхьаӡеит – 17 хаԥыц ҟалеит. Ҵаҟатәи схаԥыцқәагьы 17 ҟалеит.
– Убома, – сҳәеит сара, хыхь – 17, ҵаҟа – 17, зегьы – 34!
– Уаагыли, уаагыли!.. Анҭ аҩ-хаԥыцк рзы акры уиршәама?
– Нас шԥа! Урҭгьы хаԥыцымзи... Абригьы сҳәеит, иагьаасгәалашәеит ԥаса зны ашкол санҭаз ҳарҵаҩы иҳәоны исаҳахьаз, ауаҩытәыҩса ҩ-лымҳаки, ҩ-напыки, ҩ-шьапыки, ҿыки, 32 хаԥыци имоуп ҳәа.
– Ҳаи, аԥсрахҟьа иқәшәандаз, дышԥаулгеи! 34 хаԥыц ҟаларц азы иубома заҟа ирссаны ичаԥаз! Еилукаау шьҭа 34 хаԥыц уи амцқьа упротез изеиҭаз? – Аԥаразы, аԥара!.. Дызусҭада, дабанхо, иара?!.. – дҵаауан уи.
– мап, мап! – сҳәеит сара, аха, сыцәазшәа, аҭҳарцәҳәа сааԥшит. Уеизгьы, сыԥхашьашәа: – Сара егьырҭ среиԥшымзар акәхап, 34 хаԥыц сыман... – сҳәан, бзиала ҳәа, снеиԥырҵит...
Рацәак мырҵыкәа, илымҳа аҭаҩра бзиастәырц, схаԥыц ҳақьым дахьынхоз иашҭа иакәыршаз аанда аихатә гәашә ду иаҿаз снадгылеит, аха иҵарбаҟа иаркын. Сыбжьы сыргеит, еиҭасыргеит, аха аӡәгьы данысымба, агәашә снадҵын сҿынасхоны, ани аԥҳәыс леишәацәгьа ҳәа сызҿыз дкьаҿымаҿуа даасԥылеит.
– Ари ҳҳақьым бзиахә дахьыҟоу акыр жәдыруазар? – сналазҵааит.
– Драндатәи абахҭахь «хаԥыцԥхьаӡара» дыргеит! Уахь амҩа идыруазаарын... – насаҭалкит.
– Уи шԥаҟалеи зырҳәа?!
– Уи шыҟалаз усоуп, рҳәеит, – дналагеит лара, – хаҵак изынхан изыҵагылаз ихаԥыцқәа зегьы ааҵихын, апротез изыҵаиргылазаап, 36 хаԥыцгьы изеиҭазаап.
– Сымҩашьозар, ауаҩы 32 реиҳа изаауам, уаҳа изыҵагылам ҳәа сыҟоуп... – иҳәазаап зхаԥыц ҟазҵоз.
– Уҩашьеит, 32 роума изаауа, 36-гьы ыҟоуп! Раԥхьа изаауа ихаԥыцқәа аниԥсахлак, еиҭеизаахуеит... Уи изаауазеи, уара 36 хаԥыц узыҵагылан. Ари – шә-нызқьҩык рахьтә аӡәы убас далашәоит, аха уи мрироуп, уаҩгьы иоумҳәан... – иҳәазаап аҳақьым, 36 хаԥыц рыҟаҵаԥса усгьы имихуан. Ари заҳаз ауаҩ дгәырӷьаҵәа, аҭоурых аҟны сыхьӡ нсыжьуеит ҳәа, дласны аредакциа ашҟа дцеит. Уаҟа уи иреиҳәеит, адунеи иқәу ауаа зегьгьы 3232 хаԥыц реиҳа шырзымаауа, аха иара 36 хаԥыц шимаз, абри аҟнытә статиа дук, ихаԥыцқәеи иареи ртәы нарҭбаан иаҳәауа, ихьӡ канамыршәуа, агазеҭ ианыларц шиҭахыз... Ари аҵарауаа рлымҳа аҟынӡагьы инеит. Урҭ ари ауаҩ илеиԥхьан иааихәаԥшызар, 32 хаԥыц рыҵхырсҭақәа роуп ирбаз, 36 имаӡамзаарын. Уиакәхеит, ҳҳақьым иҟаиҵаз «афырхаҵара» уа иааԥшит, нас егьырҭ иеиҵаҟәаҟәарақәагьы рхы цәырыргеит, ҿааҳәыра имоуааит! – лҳәан, лцашьала, дкьаҿымаҿуа, лымҩа инацылҵеит.
Аҵлажә анкаҳалак аҵларкәыкәгьы асуеит ҳәа, иаԥсам уажәы уи сизашшуа сишьҭалар... ҩ-хаԥыцк моу, ԥшьба ззациҵазгьы дыҟоуп, иамур, цәгьа-цәгьа, сара хар сымам, ҩба роуп исзациҵаз, еиӷьуп аӡәгьы иасымҳәар ҳәа сынкахәыцуа саргьы сымҩахь сҿынасхеит. Амала, мышкы зны уи доурышьҭны даар, исзиуз аҭак изыҵәахуп.
АИАШАҲӘАҩ АмЦҲӘАРА ДШАЛАГАЗ
Ҽнак зны, ус, харантә издыруаз, аӡәи сареи ҳаиқәшәеит. Уи аҵара ду аабыкьа далгеит ҳәа саҳаны сыҟан азы, данызба: «Ҵарамш уалгааит!» – сҳәан,
ишаԥуеиԥш, снаидныҳәалеит. Нас ишыжәдыруа, игәабзиара-ихабзиара, аусура џьаракыр далагахьоума зҳәаз иеиԥш, азҵаарақәа наисҭеит.
– Исоумҳәан, џьоушьҭ, каамеҭуп иҟоу!.. – иҳәеит иара, аусура атәы анаацәырзга, – 15 шықәса аҵара сҵеит, агроном идиплом ҿаҿаӡа искуп, арахь атехникум иалгахьоу ауаҩы директорс дахьыҟоу асовнхараҿы бригадирс аус зуеит... – игәы иаланы иҳәон уи. – Уалафахәыс ҳәа шә-мааҭк роуп исоуа мызкы... Агроҟәшақәа реиҳабацәа, атехникумқәаҵәҟьа цқьа ирылымгац, 140–140 мааҭ роуеит есымза, ирыбаргәузеи... Агроном хада иакәзар, мызкы 180 мааҭ аулафахәы изыԥҵәоуп, дықәгыланы дзымкәашарызеи. Сара бжь-класск иалгахьоу ауааи сареи бригадирцәас аус еицаауеит...
– Ус унеила... – сҳәеит сара.
Абри ашьҭахь шықәсык ааҵхьаны, ҳаиҭеиқәшәеит абри ауаҩи сареи.
– Иҟоузеи, аус абоууеи уажәы? – снаиазҵааит.
– Исоумҳәан, џьоушьҭ, каамеҭуп иҟаҵәҟьоу... –иҳәеит иара, – 15 шықәса аҵара сҵеит, агроном идиплом ҿаҿаӡа
сџьыба иҭоуп, арахь атехникум иалгахьоу директорс дахьыҟоу асовнхараҿы граҟәша хәыҷык аиҳабыс аус зуеит... – ҵыԥх данызбаз иажәақәа, ҿырҳәала иҵахьазшәа, еиҭеиҳәахт уи.
– Ԥаса бригадирс уҟамыз?.. – инаигәаласыршәеит. –Ааи.
– Сынтәа агроҟәша уеиҳабуп...
– Ааи, аха, сзыркьаҭаша акыр соуа џьушьома, 140 мааҭ
роуп улафахәыс ҳәа мызкы исзыԥҵәоу... Нас еснагь сыҩуа абригадирцәа срышьҭазароуп, сасык дааир – ҳаҭыр, сԥара нақәҵаны, иқәсҵароуп...
– Хар умам, ус унеила, – наиасҳәеит. Иҵит даҽа шықәсык. Ҳаиҭеибабеит абрии сареи.
– Иҟоузеи уажәы, уусурақәа шԥацои, аус абаууеи? – снаиазҵааит.
– Исоумҳәан, џьушьҭ, – деиҭаналагахт ԥаса еиԥш, – зынӡагьы ихазынам сусура... Уажәы асовнхара агроном хадас аус зуеит, еснагь сыҩуа агроҟәшақәа реиҳабацәа срышьҭазароуп, адиректор аӷарӷын еиԥш уикәымшалар иуам, маҵура дук имахындаз... 180 мааҭ соуеит мызкы, аха иабаузхо – аӡәы днеиуеит, аӡәы дааиуеит...
– 180 мааҭ ауалафахәы акака килограмм иҟоу фышә чахы шкәакәа аанахәоит. Ари, ԥшьҩык иҟоу аҭаацәа есҽны рыцԥхьаӡа чахыбжак-чахыбжак рфаларгьы, шықәсык аҟынӡа ирызхоит. Аӡәы ихала изы иуҳасабуазар, хышықәсеи ԥшьымзи изхоит... – наиасҳәеит, уаҳагьы илаҿысымҭит. Шықәсык еиҭаҵит абри ашьҭахь.
Аҽны ақыҭа нхамҩа аԥхьагылаҩцәа реилацәажәара ыҟан. Абра уск аҵыхәала сахьнеиз, абар, абри ауаҩ атрибуна дықәгыланы ажәахә дахьаҿу! Уи дрылацәажәон напхгара зиҭауа анхамҩаҿы аарыхратә усқәа бзианы ишымҩаԥысуа, рыдҵақәа ирыцҵаны, хаҭабзиара ҳаракыла ишынарыгӡо, иҿырԥшыганы, ԥсыцқьала аус шыруа... Итәазгьы агәақьҳәа рнапы изеинырҟьон. Сара сахьтәаз исаҳауаз акаамеҭ џьасшьон. Избанзар, ари асовнхараҿы, адиректор инаиркны абригадир иҟынӡа, зегьы
еибыҳәаны аҳәынҭқарра аџьыба рнапы еицҭыршьуан, иҟаҵам ҟарҵазшәа аԥара амхны иргон... Знапы еинызҟьозгьы абри рзымдыруану?!.
Аилацәажәара ашьҭахь: «Иҟоузеи, ишԥацои уусқәа?» – сҳәан, снаиазҵааит. «Исоумҳәан, џьоушьҭ, – дшалагац деиҭаналагеит иара, – уажәы асовнхара директорс самоуп, мызктәи суалафахәы 250 мааҭ ыҟоуп, аха иабаузхо... Асовнхарахь, есыҽныҵәҟьа акәымзаргьы, есымчыбжьа аӡәаӡәа анымнеиуа ыҟаӡам – шьоукы ревизиа ҟаҵаҩцәоуп, шьоукы корреспондентцәоуп, шьоукы еиҳабацәоуп, шьоукых делегациоуп – зегьы крыфаҩцәоуп. Убарҭ зегьы сыҩуа астолқәа рзырхиауа срышьҭазароуп. Арахь, анхамҩа дуӡӡаҿы, иакәымк ааҟалар, аҭак ҟазҵауа сара соуп... – иҳәеит уи.
Абас сшыҟаз, ҽнак зны ҳаиҳабы икабинет ашҟа дсыԥхьеит.
– Иудысныҳәалоит! – иҳәеит иара, длахҿыхӡа, дҩагылан снапгьы аасымихит.
– Иарбан исыдышәныҳәалауа?! – иџьашьаны снаиазҵааит.
– ы-ы, иумаҳаӡаци, уашьа ҳақалақь, ҳраион зегь аҟны еиҳаб дус дшыҟарҵаз.
– Уи сашьаҵәҟьа иакәӡам, иҭабуп, аха... – сҳәеит.
– Издыруеит, издыруеит... Зегьы дара роуп, уашьа иоуп, – насеиҳәеит.
Ҵабыргны, уашьа ҳәа дызҿыз, сыжәлантәык ҳраион аҟны амаҵура ду дахадыргылт. Сеиҳабгьы идыруан уи сашьа гәакьа шиакәмыз, аха егьаумҳәан, дсыжәлантәымыз, исыдиныҳәалеит. Ара Кавказ, аиҳарак Аԥсны, аиуацәеи аижәлантәқәеи акыр ҳаҭыр рықәибаҵоит, еибаԥшаауеит. Абри азы акәхап сеиҳабгьы изсыдиныҳәала.
Абри инаркны сеиҳабы избахьаз иакәӡамшәа дҟалеит, ԥаса еиԥш акәымкәа, ҳаҭыр мцхәы исықәиҵауа далагеит. Ҽнак зны, сыстол хәыҷы сахатәаны аусура сшаҿыз, ҳмаӡаныҟәгаҩ ԥҳәызба дааҩналан, аиҳабы иҟынӡа унеи,
уеилахамзар, дуԥхьоит ҳәа насалҳәеит.
– Ара сыҟоуп, сышәҭахызар!.. – ахьшәҭҳәа икабинет сныҩналеит.
– Иудысныҳәалоит, иахьарнахыс абригь-абригь аҟәша уеиҳабуп! Сара сҟны аус ууеижьҭеи акыр ҵуеит, абри ауп сара исылша! – иҳәеит иара, снапгьы аасымихит.
– Иҭабуп, иазнауаз! – сҳәеит саргьы.
Ус, дук мырҵыкәа, уи аҭыԥ ҿыц аҟны сшьақәдырӷәӷәеит, аӡәык-ҩыџьакгьы сыӡбахә аарҳәо иалагеит. Аизарақәа анҳамазгьы ҳаиҳабы ибзианы дсыхцәажәон, егьырҭ раасҭа иҟасҵоз ҳәа рацәак акгьы ыҟамзаргьы.
Шықәсык ааҵхьан еиԥш, ҳаиҳабы икабинет ашҟа ҷыдала деиҭасыԥхьеит.
– Иудысныҳәалоит! – иҳәеит иара, инапгьы аҿааирхеит, – схаҭыԥуаҩ атәанчарахь дсышьҭуеит, уи иҭыԥ уара узы иныскылт. Уашьагьы иасҳәан, ишуҭаху иҳәеит. Ажәакала, еиҭаудсныҳәалоит!
– Иҭабуп, саԥсахааит! – сҳәеит саргьы. Абри инаркны аус сыцызуаз аӡәык-ҩыџьак иныҵак-ааҵакны ирҳәо иалагеит, иашьа ишәшьыра дыҵанакит акәымзар, ани аҩыза аҭыԥ, илымҳа саркьада ибараҳа, ибарц дыҟазма ҳәа, арахь сахьырбо, аԥсшәа кадырҵәоит, саргьы аԥсшәа расҳәоит. Даҽа шықәсык аҟара ааҵхьан, ҳаиҳабы икабинет ашҟа деиҭасыԥхьан, иудысныҳәалоит ҳәа снапы аасымихит.
– Исыдышәныҳәалауа арбану? – снаиазҵааит.
– Сҭыԥ, сҭыԥ, удысныҳәалоит! Уара макьана рацәак ухымҵуазаргьы – акыр аус уухьеит, иуқәнагоуп!
– Уи шԥа, мшәан, шәара?!
– Умбои иҟалаз, сара бзиа избауа усурҭак аиҳабы ихы дақәиҭыртәит, дақәиҭыртәит моу, дамырхит. Убрахь сиасып ҳәоуп. Ани уашьа илымҳаҟынӡа иузнагар, нас дагьацхраауан ари аус. Уҭыԥ аҟны аус зызуп ҳәа угәы иаанагода ҳәа дагьсазҵаауеит, хымԥада. Дсазымҵааргьы, уӡбахә иасҳәоит, еилукаау? Сара, ауаҩы бзиа иибауа азанааҭ ала аус данахагылоу, насыԥ ду иманы исыԥхьаӡоит – зыӡбахә сымоу аусурҭа убас бзиа избоит. Еилукаау? Уаргьы убас акәӡами? Аиаша ҳәеи!
– Еилыскааит, ибзиоуп. Сара иузиасҳәоит уи, хәыҷык исцәуадаҩзаргьы, иасҳәоит, – наиаҳәаны сындәылҵит.
«Аиашазы, ауаҩы бзиа иибауа азанааҭ ала аус данахагылоу насыԥ имоуп, ҳәарада, аха сеиҳабы диасырц дахьаҿу аҭыԥ иамоу ауалафахәы уажәы изԥҵәоу аасҭа акыр еиҳауп. Уи амацароума, излеиӷьқәоу рацәоуп», – сгәы сҭахәыцуа, сеиҳабы иахьсеиҳәаз ашҟа амҩа ианыршәланы сықәхысаа снеиуан. Аиаша уасҳәап, саргьы аиҳабра цәгьа избомызт, сҽазҵәылхны сашьҭамызт, аха...
мчыбжьык аҟара ааҵхьан еиԥш, сеиҳабы изсеиҳәаз аҭыԥ аҟны еиҳабыс дҟарҵеит, сара – иара иҭыԥ аҟны сеиҳабны снадыртәеит. Атәахаҵәҟьа самраӡакәа, сусуцәа зегьы скабинет иааҩналан, гәаранла исыдырныҳәалеит. Нас адырҩаҽны, абанҭгьы-абанҭгьы уцәгьа рҳәон, уажәы абарҭ ирҳәоит ҳәа убарҭ рахьтә шьоукгьы, аӷырӷынқәа реиԥш исывагьежьуа, слымҳа инҭахәыҭхәыҭит.
Шықәсык аҟара ааҵхьан абри ашьҭахь, уахык командировка сахьыҟаз ателефон аҵәҵәа иасит. Атрубка аашьҭысхызар, абар ԥасатәи сеиҳабы ибжьы.
– Иҟоузеи, бзиароума, акыр сыдуныҳәаларц аума ателефон узысзасуа уажәы?! – сахыхәмарны снаиазҵааит.
– Адныҳәалароума, абас ауп, уашьа имаҵура аҟнытә ихы дақәиҭыртәит... – насеиҳәеит.
Абри ашьҭахь рацәак мырҵыкәа сашьа иҭыԥ аҟны иҟарҵаз аиҳабы дсыԥхьеит.
– Иҟоу удыруоу, – иҳәеит иара, – аусура аҟынтәи схы сақәиҭышәтә ҳәа арзаҳал ҩны абра саԥхьа астол иқәҵа! Ацәгьаҳәацәа рацәаҩны иумоуп, афактқәагьы акрыҟоуп. Даҽа ҭыԥк узаҳаԥшаап...
– Ишԥа?! Изакәытә цәгьаҳәаҩцәоузеи, изакәытә фактқәоузеи, сара ԥсыцқьала аус зуеит?!. – иџьашьаны снаиазҵааит.
– Ибзиоуп, ус акәзар... хаала ацара уҭахымзар, агәаҭаҩцәа узынаҳашьҭып.
– Инашәышьҭ! Знык акәым, шәҭахызар, ҩынтәгьы! – ҳәа наиасҳәан, сгәааны, схьамԥшӡакәа, сындәылҵит. Иагьџьасшьеит абри аиҳаб ҿыц ихымҩаԥгашьа.
Рацәак мырҵыкәа еишьҭагыла агәаҭаҩцәа сызнеит, аха еилагара ҳәа акгьы рымбеит. Инақәырццакны еиҭанеит, аха иҟамыз аилагарақәа мчыла иаурзаагахуаз, иахьааз илықәлан ицеит. Сара агәаҭаҩцәеи урҭ ргәаҭаҩцәеи еиқәырццакны иахьҳзааз џьасымшьеит. Ҳаиҳабы дҿыцуп, цәгьақәак иарҳәазҭгьы, агәра игеит ауп сгәахәт.
Ус ҳаиҳаб ҿыц деиҭасыԥхьеит.
– Уара ауалафахәы еиҳа еиҳаны иахьамоу уиасырц уҭахӡами?.. – дсазҵааит.
– Сзанааҭ бзиа избоит... – наиаҭаскит.
– Ааи, аха мызкгьы инамгакәан абра, абригьы-абригьы аҭыԥ аатраны иҟоуп, узанааҭ акыр иазааигәоуп иара. Ас зуасҳәо умбои – ацәгьаҳәаҩцәа маҷҩымкәа иумоуп.
– Сара ԥсыцқьала аус зуеит, – иажәа снаԥыҩлеит.
– Аха умбои, зыԥсы ҭоу ауаҩы егьа ԥсыцқьала аус иуазаргьы, зны гхак имоукәа аурым. Уҽзаҿушьаауазеи убри аҭыԥ, еиӷьӡами арзаҳал ҳауҭар. Нас ани аҭыԥ ашҟа уиаагап. Уазхәыц. Уаҵәы уааины аҭак саҳәа.
Акыр сазхәыцит сара абри. Аиашаз, ԥсыцқьала аус зуан, аха акы абацәыҵаҳаԥшаари, игхарызеи ҳәа исышьҭалар аҵкыс сыӡбын, насгьы, еиҳаб дук ас ансабжьига, сусура аҟнытә схы сақәиҭыртәразы адырҩаҽны арзаҳал наган истол инықәсҵеит, адырхаҽныҵәҟьа «иҟасҵаз аҳәарала» ҳәа схы сақәиҭыртәит.
мызкы аҟара ааҵхьан еиԥш, снеит аиҳаб иҟны.
– Иҟоузеи иззеибаҳҳәаз азы?.. – снаиазҵааит.
– Иахьа-уаҵәы ҳәа ҳгәыӷуеит, уааԥшы маҷк, – иҳәеит.
Даҽа мызкы инеиҳаны иҵит. Сеиҭанеит аиҳаб иҟны.
– Иҟоузеи исашәҳәахьоу азы? – снаиазҵаахит.
– Аа, абарҭ амшқәа ирхымгакәа иаатыроуп, уааԥшы.
Уара умааин, ухы умырааԥсан, са суԥхьоит, – иҳәеит.
Абас сыԥшны, неи-ааи шыҟасҵоз, шықәсыбжак инеиҳаны иҵит, аха усурада сыҟан. Ҽнак, зыгәра бзианы изгауаз, ани зхы иақәиҭыртәыз, сашьеи сареи ҳаибабеит. Уи даасыдгылан: – «Уара, арзаҳал ҩны аусура уаҟәыҵит ҳәа саҳаит, иуҩыҵәҟьоу, иудырҩу?» – иҳәан, дсазҵааит. Ицәызӡозма, ишыҟалаз наиасҳәан, узазҵаазеи ҳәа саргьы азҵаара наисҭеит.
– Сзазҵааз умбои, – иҳәеит иара, – уажәтәи шәеиҳаби сареи ҳгәы нибархахьеит, иахьагьы ҳаизуааӡам, издыруада гәаӷшақә, сара исхырҟьаны иузиузар ауеит. Насгьы аҭыԥ ҳәа уи зыӡбахә уеиҳәаз аатырц иҟаӡам, уи аҵыхәала аӡәгьы акгьы имаҳацт. Анаҩсан, уҭыԥ аҟны аус зуа ауаҩ шәеиҳаб ҿыц диуоуп. Еилукаау шьҭа?
– Ишԥа, џьоушьҭ, ус сзиурызу?!.
– Уи усоуп, аха ҭыӡшәа ҟамҵакәа даҽа маҷк уааԥшы, иҟаиҵо убап, нас уара утәы уара иудырп...
Иуԥхьаӡозар, иаарыцқьаны бжьымзы наҟьак маҵурада сыҟан. Аҵыхәтәаны, ҳаиҳабы маҵурак ашҟа сцарц азы сабжьигеит, аха уаҟа аус зуаз аӡәырҩы мцҳәаҩцәан, аӡәырҩы аӡәы акы абеицәаагари ҳәа иҟан. Анаҩсан, уи аҭыԥ зынӡа сзанааҭ иазааигәамызт. Ари анеилыскаа, ҳаиҳабы иқәнагахашаз «ажәа хаақәак» наиасҳәан, снеиԥырҵит, уаҳагьы имԥын сықәымлеит.
мызкы аҟара ааҵуан еиԥш, агәаҭаҩцәа ҭыҵны еишьҭагыла инеиҭааит. Рацәак имгакәангьы ихы дақәиҭтәны, иахьеиҵаз даҽаџьара диаргеит. Абри ашьҭахь, дук хара имгакәа, саргьы аусура салагеит...
Ари ажәабжь засҳәаз шьоукы, абас хьӡыс иаҭ ҳәа акы саԥшьыргеит. Даҽа шьоукы – уи акәӡам, ари еиҳа еиӷьуп ҳәа даҽакы рҳәеит. Даҽа џьоукых зынӡа даҽа хык сабжьыргеит. Сара урҭ ирҳәаз акгьы сгәамԥхазт, сажәабжь хьӡы амҭаӡакәа инсыжьт – уи иақәнагахаша ахьӡ шәара иашәҭ.
АХЬТӘЫ ТАҶКӘЫм
Амза-шеи аҵаҟа ҳазегь ҳӡыҭуеит, Ԥсҭазаара бырсааҭкны ус иара ишеит. Ажәҩан ду иалууаа Адгьыл гьежьуеит, Иҟоу, еишьҭалан, нарцәы иагауеит.
Цәыҵлашәра иалиаан, цәыҵыҷҷа ицо, Зымҩа ианымҵуа, лашарахь зхы хо, Иҟоуп биԥарақәак Адгьылаҿ ус. – Ԥсҭазаара иацызҵо, иамоу ҵыҵӷәыс...
Иу. Андропов
1970 шықәсазы Аҭара инхоз Быҭә Селаҳ 110 шықәса ихыҵит. Абри иақәшәеит даҽакгьы – хәышықәса рахьтә знык аижәлантәқәа имҩаԥыргоз аиԥылара, аибабара. Уи ҟарҵон зегь иреиҳабу абырг иҩнаҭаҿы. 1970 шықәсазы ус иҟаз Селаҳ иакәын. Абри иҟны еизеит Аԥсны ахи аҵыхәеи инхоз аижәлантәқәа – аишьцәа.
– Уара, ак шәасҳәашан, шәсыдгылозар, шәааи, иахьа аҿар аԥхьа ажәа раҳҭап. Ҳара аиҳабацәа еснагь ацәажәара бзиа иаабоит, ажәагь уаҩы иаҳҭом, ус ҳиашам, – иҳәан, иааирӡырҩит алафҳәаҩ Селаҳ. – Араҟа, избоит, аӷлам иаҩызоу алафҳәаҩцәа ҿарацәа ыҟоуп, изҭаху аисара рхы аладырхәааит, 50 шықәса иреиҳам, ириааиуа абри аԥхьахә итәуп, – иҳәан, иаԥхьа астол иқәыз ацәхьа ду дҩахан, иразныԥсараха инадирбеит, –иаҳмаҳац Чаҵә Чагә ихҭысқәа акака шәҳәа. Шәақәшаҳаҭума?
– Селаҳ, иуҳәаз са садгылоит, – иҳәан, инапы ҩышьҭихит мџьыҭ Гагрантәи.
– Саргьы садгылоит, – инапқәа аҩбагь ҩышьҭихит Аҟәантәи Грышьа.
– Ҳақәшаҳаҭуп! – иааиларԥсеит абжьқәа.
– Нур, Хәаҭа, Хәамс, Уаликәа, Алықьса... шәабаҟоу?! – алафҳәаҩцәа ҿарацәа ибжьы нарықәырганы, дынхьаԥшит Селаҳ.
– Уара, ацәхьа шәҭахӡами?!
– Урҭ ҳамаҵ руеит, аилахара рықәшәеит иабаҟоу, – иҳәеит Селаҳ иашьеиҵбы Таиа. – Аха, избоит, ара иҟоуп алафҳәаҩцәа маҷымкәа: Дәрыԥшьнтәи Рамиз, Ԥсырцхантәи Наал, Аҟәантәи Анатол, Очамчырантәи Валери, Ткәарчалынтәи Дырмит, Галынтәи жьоржь... – Таиа Селаҳ днеиҿаԥшит.
– Ибзиоуп нас, раԥхьа иалагарц зҭахыда? – итәаз днарылаԥшит Селаҳ.
– Са салагар цәгьа избом, ажәа сышәҭозар, – иҳәан, дҩагылеит Очамчыратәи Валери.
– Утәа! – иҳәан, Селаҳ Валери днаиртәеит. – Ҳаузыӡырҩуеит.
– Ари ҟалеит ԥхнык азы, – иҳәан, Валери иажәабжь дналагеит. – Чаҵә Чагәи сареи ачамшҵла ду ашәшьыра ҳаҵатәан ашҭаҿы ҳаԥсы ҳшьон. Ари Чагә иҟноуп. Ус ҳшыԥшуаз, иаалырҟьан, иахьынтәааз ҳамбаӡо, абжьыҳәагь ыҟаӡамкәа, ашҭаҿы ҳаирплан хәыҷык натәеит. Ишынатәаз, ахышә аатын, аԥсҟы зкыз дааҭыҵын, дласны иҿааихеит.
Чагәи сареи ҳнеихаҵгылт. Иара днаҳадгылан аԥсшәа наҳаиҳәеит.
– Чагә, уара узы саарышьҭит, ус дахьк ыҟоуп, ҳааццакыроуп! – иҳәеит нас.
– Шьыбжьаахьеит, ас узагхазеи?.. – игәы намӡо даацәажәеит Чагә. – Аригьы даалааит, – Чагә инапы сықәкны иааиз снаиирбеит.
– Ибзиоуп, даалааит, ҳҳаирплан ԥшь-ҭыԥк амоуп, даагап.
– Иахьысҳәо уаала, – иҳәеит Чагә, ихы насықәикын, – ҳахьцо, ҳазцо усмазҵаан, нас еилукаап. – Ҳанбазыхынҳәуеи? – Чагә аԥырҩы днаиазҵааит.
– Сааҭк ала ҳҭыԥ аҟны ҳнеиуеит. Уа шәынхоит сааҭбжак. Нас ҳхынҳәуеит. ҩ-сааҭки бжаки рыла абра шәҭыԥ аҟны, ашәшьыраҿы, шәааган шәсыртәоит. Ҳҳаирплан сааҭк ала 17 нызқь километр иԥыруеит.
– Сара иџьашьаны ицәажәоз снаихәаԥшит.
– Еи, бара, иааги ани сшәыра ду! – Чагә иԥҳәыс ибжьы налықәиргеит. Иԥҳәысгьы дааласын портфел дук ааган иааилыркит. Иазиуазеи аасгәахәт сара сахьахәаԥшуаз, аха ҿысымҭит.
Аҳаирплан ҳанҭала, ишиашаз ҵәҩанҵәы ишьҭыԥрит. Сааҭк анааҵ, ҳантәаз ҳәа ҳамбаӡакәа, ахышә аатын, ҳҭыҵразы аԥырҩы днаҳԥызеит.
Ахышә аҟны аескалатор ааиуан. Уаҟа ҩ-ҟәардә татак ықәчаԥан иҟаҵан. Аԥырҩы шәтәа ҳәа инаҳирбеит. Аҟәардәқәа ҳшынарықәтәаз еиԥш, аескалатор ҳаманы аҿынанахеит. минуҭкгьы мҵыцкәа, кабинет дук аҟны ҳнаганы, астол иаадгыланы, ҳҟәардқәа аангылт. Акабинет аҟны аилацәажәара мҩаԥысуан.
– Чагә, уххь згеит, – иҳәан, днаҳзыԥшит Ахантәаҩы. – Сара макьана сҿыцуп, абри аҟнытә бжьагарак сзууп ҳәа усырааԥсеит. Абра, иубоит, итәоуп анапхгаҩцәа хадақәа... Иҟалаз уи ауп, ҳтәыла кәакьқәа рҟны шьоукы-шьоук убриаҟара аԥара рацәаны ирҵәахуа иалагеит, аҳәынҭқарра ианыԥшыртә аҟынӡа. Рхынҳәышьас иамоузеи абриаҟара иҵәахны ирымоу аԥара?
– Ҳаҭыр зқәысҵо суаҩԥсыцкьа, – иҳәан, даацәажәеит Чагә, – хәышықәса рахьтә знык аԥара аԥшшәы шәыԥсахлароуп. Уи цәгьазар, қьаад ԥарас ишәымоу зегьы регистрациа рзыжәулароуп, шәахәа ҷыдала адырга рынҵаны. Аҩбатәи ашықәсаз дырга змам аԥара шәыдшәымкылан, нас ицәыррымгар иабацари.
Ахантәаҩы инаниҵеит.
– Ҳара ҳҳәынҭқарра – дгьылбжьахоуп. Аӡиасқәа рацәаны иҳамоуп, иҭбааӡам, аха иҵаулақәоуп. Урҭ роуп еимадагас, еидара мҩангага мҩасы ҳазхәаԥшуа. Аха шықәсык аҩнуҵҟа ҳаӷбақәа зымныҟәо иалагоит, избанзар абылтәы нҵәоит, ҵабыргны аӡгәыцә аблышьа, былтәыс ахархәашьа ҳҵарауаа иҭырҵааит, аха уи шәарҭоуп, егьырҭ аҳәынҭқаррақәагьы ус иалагар – Адгьыл аҟны Аӡы ҳцәыӡуеит. Иҳабжьугозеи, Чагә?
– ҭагалан арас ахьаауа ахәқәа шәымоуп, икылышәҵәар, абылтәы злышәхуа ыҵыҵыроуп. Анаҩсан, шәа ишәымоуп аӡфымцастанциақәа рацәаны. Шәӡиасқәа електрификациа рзуны, шәыӷбақәа афымцамоторқәа рықәшәыргыл.
– Ахантәаҩы инаниҵеит.
– Акыр шықәса ҵуеит ҳара ҳтехника абжакы аус амуӡо иҳацәгылоуижьҭеи. Изыхҟьо – рыхәҭақәа ахьԥыҵәҵәо, иахьԥыҽҽуа ауп. Ԥсыхәас иамоузеи?
– Сара иахьынӡаздыруа, шәарҭ ашыц бна шәымоуп. Аџыр аҭыԥан ашлак зырҭәо, насгьы убарҭ аџыраз амаден бааԥс рызҭо зегьы шәаалаган ашыцԥҟарахь ииажәга. Ашыц иалху ахәҭақәа шәара шәџыр аасҭа иӷәӷәахон.
Ахантәаҩы дааччан, инаниҵеит.
– Ашыц ахшьаара шәҭахымзар, – иҳәеит Чагә, – асаан, афарфор ҳәа изышьҭоу, ашылеиԥш иаахыхны афымцалшара ду налаҵан хәрхьын жьаҳәа дула заҟа ишәзырӷәӷәо ишәҟәар – апресс азыжәур – аџыр аҵкысгьы иӷәӷәахоит. Апресс азураан адгьылтә мхылдыз аԥырхагамхо ишәзыҟаҵар, иҵегьгьы иӷәӷәахоит.
Ахантәаҩы инаниҵеит, уи саргьы сгәы азҩон ҳәа нацҵаны.
– Акоопхәҳахәҭраз ҳусқәа ҽеим. Аџьармыкьаҿ рыхәқәа иаҳа илаҟәуп, ҳкоопхәаахәҭра адәқьанқәа рҟны аасҭа, – Ахантәаҩы Чагә днеизыԥшит.
– Иқәыжәга, – иҳәеит Чагә. – Аҳәынҭнхамҩақәеи, анаплакқәеи, ахазхатәқәеи, афирматә дәқьанқәеи аашәырты... Ахшыҩ зҵоу аҿыцаԥшьгарақәа шәырцәымшәан...
Ахантәаҩы даахәыцын, инаниҵеит.
– Ҳқыҭақәеи ҳақалақьқәеи 50–60 километр рыбжьоуп. Ашәыри ауҭраҭыхи бжаҩык ақалақь ахь ирызкылымгакәа аҭыԥ аҟны ирцәыԥхасҭахоит. Ишԥаҳаԥсыхәоу?
– Аингалара знапы иану аингалаҩцәа абаҟоу? – дҵааит Чагә.
– ма ирҭахым, ма ирзыҟаҵом...
– Ус акәзар, ақыҭақәа рҟны ашәыр-уҭраҭыхтә џьармыкьа хәыҷқәа еиҿышәкаа. Аахәаҩ дымнеир са избап, имариангьы иоуеит.
Ахантәаҩы инаниҵеит.
– Шәара шәтәала, афатә-ажәтә рацәаны аҟаларазы иаҭахузеи?
– Адгьыл азын шәзеиԥшроузеи?
– Заҟа уҭаху ыҟоуп. –Анхаҩицәахьҵеикуаз,атракторхәыҷықәыргылатәуп.
Анхаҩ изын – амотор хәыҷ, шәара шәзын – амотор ду. Ахантәаҩы даахәыцын, инаниҵеит.
– Ацентр ахь инеиуа иалагеит иҟаҵам ҟаҵоушәа зҳәо
аихшьаалақәа. Аалыҵ ыҟоушәа аԥара еикәдыршо аҟынӡа икылсит. Абри иахҟьаны ҳтәылаҿ егьыҟамкәа ицәҳәит...
– Акыр ҵуоу ас иалагеижьҭеи? – дҵааит Чагә.
–1949шықәсараахыс,–Ахантәаҩыитәаздҩарылаԥшит. – Аҵыхәтәаны еилкаахеит аӡәырҩы аҳәынҭқарра ажьара ишаҿыз, ажәлар рџьыба рнапы шҭыршьуаз. Убас еиԥш ишәарҭахеит, ажәлар хазы игылоу аҟынӡа. Абри акәын изыцәшәоз аҟәыӷацәагьы. Ԥсыхәас иаман иубозеи? – Ахантәаҩы Чагә дкылкаан днаихәаԥшит.
Аҭакс ҳәа Чагә ҵаҟа ицәыҵагылаз ипортфел ааиртын, хьтәы ҭаҷкәым дук ааҭиган, иаԥхьа астол инықәҵаны, Ахантәаҩы днеизыԥшит.
Амҵ ԥыруазар иуаҳаратәы иааҟалт.
Ахантәаҩ иахь санаанаԥш, сцәа сынҭӡыӡеит: дбырзатә баҟаханы амармалташь саҟә дықәгылан. Ахьтәы ҭаҷкәым дугьы убраҟа иаласан. Абырза ашәахәа ҟаԥшьқәа акабинет еилаарцыруа иҟарҵон.
– Чагә, уԥши, ани дбаҟахеит!.. – сҳәеит сгачамкны. Чагә дааԥышәырччан, егьырҭ итәаз ихы нарықәкны инасирбеит. Саргьы санынарыхәаԥш, аӡә ида, зегьы акаска еиқәаҵәа жәпақәа рхалахьан. Аха нас акаскақәа амца нарыцралан, изхазгьы даргьы блит, рыгагақәа роуп иаанхаз.
– Чагә, Чагә!!! – сыҳәҳәеит сара.
Абриаамҭаз аӡә сыжәҩа дшынас-насыз ааснырит:
– Уара уцәоуп, Чагә зизҿуҭуазеи?! – иҳәан, ирдуны днасазҵааит. Уи сашьа ихәыҷы иакәын. Саргьы сааԥшит, – иҳәан, Валери иажәабжь даалгеит.
– Уаб Кьышьуардгьы дажәабжьҳәаҩ бзиан, – иҳәеит Селаҳ. – Аҩбатәи ажәабжь дарбану иҳазҳәо?!
АБЗА-ԤСқӘА
Кәынҵал Гьаргәал-иԥа аусураҿы икабинет аҟны астол дахатәан. Акыркырҳәа аҭел аҵәҵәа иасит, аха иара атрубка шьҭымхкәан, илаԥш кыдхалан ашә ахь
дыԥшуан. Абриаамҭаз ашә ааимԥааны, лыԥшшәы лхыгга, амаӡаныҟәгаҩ ԥҳәызба дааҩнашылт.
– Атрубка шьҭышәхырц иаҳәоит, – лҳәан, днықәҵәиааит. Кәынҵал атрубка аақәихит.
– Сӡырҩуеит, уарбану?!
– Кәынҵал Гьаргәал-иԥа уоума ари?
– Иуҭахузеи? Сӡырҩуеит...
– Абра, Елыр ауахәамаҿ, уабхәа дыԥсны дышьҭоуп,
дгатәуп, – иҳәан, иасуаз атрубка нықәиҵеит.
«Егьаҩ сыцәгәаахьеит, ари аӡә цас исзиуеит, сабхәа ауахәамаҿ иусхәыз», – ааигәахән, Кәынҵал Гьаргәал-иԥагьы атрубка наҟ инықәижьит, иасыз игәы изыԥжәо. Сааҭбжак аҟара ааҵхьан еиԥш, аҭел аҵәҵәа еиҭасхит.
Кәынҵал Гьаргәал-иԥагьы иаақәихит.
– Кәынҵал Гьаргәал-иԥа уоума?
– Аиеи...
– Уантәи хә-минуҭк рыла уаҩ машьынала дааиуеит,
иҟалеи, аԥсы уажәыгь ара дышьҭоупеи?..
– Сабхәа уахь днеиӡом, баба, уахь, уцан иужьац жьала,
уарбану амш зго?!
– Амш шԥазгои, уиаахыс аусҳәарҭаҿ сцан, саахьеит...
Иара ара дкажьуп...
– Убра судгыландаз, уаҳа сҳәомызт!.. Уи уахь днеиӡом, сымҳәеи, уахь!.. Уарбан хеилагоу ихәмаруа?! – Кәынҵал иабхәа сыԥсылмануп ҳәа иҳәо иаҳахьан.
– Еицәазгьы сықәнагон, санузас... Уҭахызаргь думган, абра абаагәара дыԥсны даважьуп, аӡәгьы дибаӡом... Изхыччо са сакәӡам, уара уоуп... Уагьаԥсуаны, уажәыгь убыбӡа убра утәоуп уҭыԥаҿ!.. – иасуаз атрубка нықәижьит.
Кәынҵалгьы уаҳа аҳәара дахьымӡазт, игәы ԥжәо, иаргьы атрубка нықуижьит.
жәабаҟа минуҭ ааҵуаны, Кәынҵал имашьынаныҟәцаҩ аԥсы дихагылан. Цқьа данихәаԥш, днеин амашьына иамаз аҭел атрубка аашьҭихын дасит:
– Кәынҵал Гьаргәал-иԥа, ари иара иоуп, хәҷыкгьы афҩы имоушәа збоит, ишԥаҟаҳҵои?..
Сааҭбжакгьы цқьа имҵит, зегьы ршьапы иқәгылан. Кәынҵал Гьаргәал-иԥа иабхәа Агьанаба Дахә ахәшәтәырҭаҿ днаган сԥирҭла ихәшәыркра иаҿын. Иара адәны дахьгылаз икәаӷӷа ивагылан изаҳан инеиз апатазқәа, рмашьынақәа хазы иԥшын.
– Кәынҵал Гьаргәалович, ҩышәҟа ыҟоуп, абри са сыхьӡала... – иҳәан, днаидгылан иџьыба инҭеиҵеит афарҭақәа реиҳабы.
– Иазнауааз... – иҳәеит аҭакс Кәынҵалгьы.
– Абригьы убриаҟароуп, сыхьӡала... – иҳәан, Кәынҵал иџьыба инҭеиҵеит ажәырҭақәа реиҳабы.
– Иабаҭахыз... – иҳәеит Кәынҵалгьы.
– Сыхьӡала, абригьы ҩышә... – иҳәеит аҳәҳәарҭақәа реиҳабы.
– Иаҭахымызт...
– Абригьы ҩышә, сыхьӡала... – иҳәеит аҿасырҭақәа реиҳабы.
– Уаҟәымҵуаз...
– ҩышә, сыхьӡала... – иҳәеит амхырҭақәа реиҳабы. – Иҭабуп!..
– ҩышә...
– Иҭабуп!
–ҩышә...
– Иҭабуп!
– ҩышә...
Абас иџьыба зқьи фышә мааҭ ҭаҵаны, еиҵаӷәӷәа, агәырҩацәгьа рыманы, иааивагылт.
Аџьажәлар рыбзазаратә маҵзура аиҳабы ахьатә кәыба
кылырҟьа иааиган, амашьына ишҭаз иааиргылт. Усҟан уи хышә мааҭ иаԥсан, жәык алааухәон.
Рацәак мырҵыкәа Агьанаба Дахә рыцҳа, быбыцк иқәмыртәо, дганы иҩны дныкҿарҵеит.
– Унан, исамҳәаӡакәа дабацаз, иҟаиҵозиз, иаҳзиузеи?!. – лҳәагәышьеит иԥҳәысгьы. Аҩны иареи лареи ракәын иахӡазгьы.
Аԥсуала ишубац, агәылацәа еизеит, аҵәуара-ахьра зҳәаз еиԥш. Ус, Кәынҵал иԥҳа, Аҟәа аус луеит, лусурахь аҭел иасзаарын, автобус азна лҩызцәа лыцны, лыҽшьуа ашҭа даақәыргалт.
Такәгьы ааҵит, аха аҵәуара еихымсыӷьцызт, иԥшызар, агәашә нҭыҵ втобуск аангылан, аӡәгьы дылҭҟьан, дыҩуама уҳәо, иҿааихеит. Илаихәаԥшызар – абар Дахә дахьыҟоу!.. – иҿы акын, дызцәажәом.
Зегьы шьханԥсылан, ирура иақәымшәо иаагылт. Иара дышиашаз аԥсы дахьықәыз длеихаххит – абар акаамеҭ! – ихаҭа дыԥсны дықәуп! Иԥаҵақәа харшала, изиацкқәа цырцыруа, ишәиҵало иблуза цәиаҵәаӡа, аҳәынҵәра еиқәаҵәа дуқәа аҿаны, ихцәы артәашьа, ихы-иҿы, иоура-иҭбаара... Даахынҳәын: – макьана сыҟоуп, саргьы цқьа агәра згом, аха!.. – иҳәан, даарылагылт.
Гәырӷьарахеит, иԥсны иқәыз дабаҟоу, дырхашҭит, зегь, хаҵара дук ҟазҵаз иеиԥш, Дахәҵәҟьа иқәшеит.
ҩышә-ҩышә зшәаз неины Кәынҵал идныҳәалара иаҿын, даҽашьоукгьы уи иԥҳәыс анцәа иџьашьоуп ҳәа ларҳәон.
– Арахь ддәылжәга, арахь! – рҳәан, аԥсы ддәылган аганахь днадыргылт.
ҩышә-ҩышә зшәаз, аԥсы иааигәашәа хазы иахьгылаз, руаӡәк иныҵакны даацәажәан:
– Уара, ани иаҳҭаз, шьҭа иҳәахәдахеит, жәдыруама, иуҭаз ирхынҳәӡом, – иҳәан, ҿааиҭит.
– Баша аӡы иаҳҭеит.
– Даҽа ҩышә-ҩышә шәырхиала, уашьҭан азы...
– Дымԥсӡакәа, деиҭаргааит, иззаҳшәаз ихаҭа аа дахькажьу... дызусҭада...
– Дышьҭышәх, уара, наҟ, дышьҭышәх! Ара дықәыргылан ҳихәаԥшуама, ахәшәтәырҭа аԥсышьҭаҵарҭахь дыжәга!.. – шьоукы инарыдиҵеит Кәынҵал Гьаргәал-иԥа.
Абри аамҭаз абра иҟалеит зегь зыршанхалаз аџьашьатәы:
– Шәаангыли, уара шәаангыл!.. – иҳәан, аԥсы дыҩхықәтәалеит. – Сара Дахә сакәӡам, Дахә Аправление далоуп, са сколнхаҩуп, аратәӡам, – нареиҳәан, дҩарылаԥшит. – Абарҭ исцәыргахьоу стәы сырхынҳәырц ауп абас зыҟасҵа, урҭ шьҭа уаҩ дрыхәом, уаҳа исызрымымхит, иџьашәымшьан, – иҳәан, ҩышә-ҩышә зшәаз, инапы нарықәкны, аԥсы дҩагылеит. Нас, иаҳәызба ҭӷәыцәаан, Кәынҵал Гьаргәалиԥа иахь дыҭрысны иҿынеихеит:
– Сԥарақәа ааг, сԥарақәа, ацәахыхҩцәа иузеизыргаз, изтәу шәа шәакәӡам, са соуп!..
– Шәанаџьалбеит, ари дыхәшәыркны дҟаҳамҵаз, иԥсы злаҭалазеи?!. –ҿааиҭит ашанхалара иоунашьҭыз, ҩышә зшәаз руаӡәк.
– Аа, дышәкы, дышәкы! – иҳәан, дыҳәҳәеит Кәынҵал дахьгылаз, ишьҭахьҟагь днаҭрысит...
Кәынҵал иҳәҳәабжьы данаанарԥш, иҟәардә тата ибӷа аҭан, идоуеишәа хәхәа ду дахатәаны икабинет аҟны дыцәан. Асааҭ фба ҟаларц егьагмызт.
АқЬАЗАԤ
Адунеи аҟны, ишыжәдыруа еиԥш, зегьы ҿҳәаракҿҳәарак рымоуп – аирагьы, ашәрагьы, аԥсрагьы. Изхысҳәаауа, ԥшьынҩажәижәаба шықәса зхыҵуаз Каҷаҷ
иаамҭа анааи, иааиқәшәан дыԥсит. Уи уеизгьы-уеизгьы усҵәҟьа омаӡакгьы нимҵит, аха ԥшьынҩажәижәабагьы маҷӡам, насгьы аԥсышьа бзиа иоуит, дымгәаҟкәа. Иара Каҷаҷ раԥхьа Тамшь дынхон. Анкьа иаақәаз дреиуан азы акәхап, Хесраиа ижәлан. Тамшь дызхатәаз иԥҳәыс данԥсы, ҩыџьа аԥацәагьы иман, аҭаацәарақәагьы иалалахьан, аха шәара ара шәыҟаз иҳәан, дцаны Ҷлоу ԥҳәысеибак дылхатәеит, шықәсы хынҩажәижәаба рахь шьҭа дшынаԥшуазгьы.
Саргьы Тамшь сынхоит азы, Каҷаҷ данԥсы, ашәаџьҳәаҩ дсырҭеит.АриҲҵәыуаны ҳанаагылақәа, артәаҩгьы, стәом зҳәо ӡәыр дҟалар, дизыҵҟьарашәа:
– Аҳы, ҳаилашәмырхан, акака нхышәҭәал! – иҳәан, днаҳаԥызеит.
– Уажәоуп ҳҵәыуан ҳанаақәҵ... – сҳәан, снеизыԥшит. – Уажәоуп, аха шәтәа! Уажә шәтәаргьы уашьҭан шәтәаргьы дара ракәӡами? Ҳаилашәмырхан!.. – иҳәан, иаардуны, иԥаҵа хыбжа-ҿыбжаӡа исаны, илымҳақәа ҿыҟаԥшьааха, исҳәаз игәамԥхаӡо днасҿаԥшит. Ҳаргьы агәырқьҳәа ҳаишьҭаланы анапыӡәӡәарҭахь ҳҿынаҳхеит.
– Абра иахьа, Каҷаҷ нарцәымҩа бзиа иоунда згәахәуа, шәмыццакын!.. Абри ишәымҵагылоу аҩы, санԥсуазы
ҳәа, инапала иҭеиҭәаз ауп... ҩышықәса зхыҵуа ҩуп, шәԥҳалк ыҟоуп... Заҟа шәзыжәуа иара изы исабаԥхоит... – иҳәан, ҳанынадыртәа, ашьаԥа аиҳабы, ибжьы хҵаны, аԥшәмацәа рыхьӡала ҳәа, даацәажәеит. Аригьы илымҳақәа ҿыҟаԥшьаауп, измааноузеи аасгәахәт сара, сахьихәаԥшуаз.
Аишәа атә иубац, ачаиҵәца дуқәа ҿыц иангәарлаз акәын, акака ыжәны инықәҳаргылеит. Абри сҳәонаҵы, сызлымҳак ааҿшааит. Ҳаит, иуеиԥсхь сҳәап, дарбану уажә ара сырџьо егьиуа сыӡбахә ыршо изманы идәықәу аасгәахәт сахьтәаз. Аха ари слымҳа иҟанаҵо змааноу ҳәа макьана кыр здыруама.
Ус даҽа акака аашьҭаҳхын, убригьы ыжәны инықәсыргылеит – аԥырқьҳәа егьи слымҳагьы амца ҩахҟьеит.
– Аа, уанаџьалбеит, қьазаԥуп ари, уаҳа умжәын, ҳаннарҵәоит!.. – сҳәан, исыватәаз, тамшьтәык, Хынтыҟә ҳәа, снеицәхасшәа, илымҳа сынҭахәыҭхәыҭит.
– Уаҳа назҭахым ҩуп, аҿынкылара уахәаԥши!.. Абри уара ирласны агыларақәа удыруеит... – иҳәан, исҳәаз игәамԥхацәакәа днасҿаԥшит. Сара маҷк саатәашәа, уаҳа ымжәкәа сҩагылан, снеины аџьар сҩарылагылеит. Сахьынаԥшы-ааԥшуа, ҳаԥхьа идыртәахьоу ракәхап, рлымҳақәа ҟаԥшь-ҟаԥшьӡа, амца рҿықәланы иҟоу ауаа збоит, егьмаҷцәам. Иаууеи, иахьа ара амбатә ҟаларц иҟоуп... Сара слымҳақәагьы ирыԥшроу сеидроу сгәахәуеит сахьгылоу. Ахьчԥаԥыр еиԥш сыбаҩ сцәыласханы, снаԥрындаз сгәахәуоуп сышгылоугьы. Нас наҟ ихысҽып сгәахәын, ҭаҭынк ааҭызган амца насыркит.
Уажә исҳәар, ихашәҵару сыздыруам акәымзар, убри аҽны абри аҩы назҿакәаз зегьы аахәнаҵәеит, аҳәса ирзаарыгӡа. Дара аԥшәмацәа рхаҭақәагьы ирылсит. Каҷаҷ уаҟа ҩыџьа аԥаԥсацәа иман, харантә иааз асасцәа маҷҩымызт, иҭабуп ҳәа раҳәан акы инаҿымхәар ауазма, урҭгьы ӷәӷәала ирҿықәылт.
Агәакьацәа аҵыхәтәантәи ҵәуара рықәлара ааигәахон. Снаԥшызар, ашҭа ақәыцаанда ду акәыршан, аганахь
агәашә хәыҷы аҿаны, абри ааиртын аӡәы дынҭыҵит. Ишьҭахь алоуп сызлеихьыԥшыз, ишьнел хәхәаӡа, инимырԥшырц даҿын, аха дшашьыз ҩашьомызт. Хынтыҟә иакәызшәа збан, наҟ хлаӷьаран, дыбӷалар ҳәа сшәаны, иаарӷәӷәаны снеишьҭалт. Иара дахьынҭыҵыз, харак дцазшәа ибазар акәхап, аҩы иаргәаҟны иҟаз, дааҳәын, аанда днавагылан, ани аӡкаҭәара мыжда азын иҽааирмазеит... Аха, наараны илашьҭымзи, данаазаза-маза, ишьнел акалҭ алаӡара дақәԥалоу ишыҟалах здырхуада, дыхбыкьын, дынцәыҵакьакьеит. Иӡбаны ихьӡаз даҽа ҷкәынаки сареи ҳлеихаххын, дҩаҳаргылеит.
– Акыр сҭахны акәыз џьышәшьома?.. Ара шәааин скашәыжьит... Ишәҭахузеи?! – иҳәан, дгәаан иҽыҩаҳамжәан, ашҭа дынҭалеит.
Ак ҟамлаӡазшәа, ҳаргьы ҳаахынҳәын ҳшааиуаз, снаԥшызар, акәаскьа абарҵа иҵатәаны аԥсмузыка азырҳәоз ааилаҩҩит, аӡәгьы дыԥан ахуҳәа абыркьыл днахууаан дшааиуаз, зыхҩа зхыхны аӡазы ааҵра иҵагылаз ауалыр ду ааҭирцәажәеит. Саргьы сааласын, иҟалазеи ҳәа, абарҵа сҩадххит.
– масариа ихы еилагеит!.. – иҳәеит ааҵраҿ ауалыр иҭаԥалаз, аӡԥсы ихьыкәкәа дҭыҵны дахьгылаз.
– масариоу Ҳәасариоу сыздыруам, аха изутәыз здыруан, – иҳәеит дҿыҟаԥшьааӡа гәылакгьы арирахь. Анирахь масариа Саса ҳәа Тамшь аҵыхәантәык амузыка рҳәаҩцәа ааимшьыр ада дхәарҭамкәа шьоукы деимырхха дыркуп.
Иҟалаз уи ауп, амузыкарҳәаҩцәа руаӡәи Сасеи агәынҷыхь рыбжьазаап, рбызшәала еицәҳауа иааиланагалан, усгьы иашьхьан, уигьы анырзацла, Саса иаҳәызба ҭыхны дыҵҟьеит. Амузыкарҳәаҩ абыкь икын, ирҳәҳәа илымҩаниҵан, дыԥеит. Абыкь, ашақә иасуа ишлеиуаз, Саса инапы илаахан, иаҳәызбагьы леимҟәыҵнарҟьан ауаа иҩарылаҳаит. Аҳәызба аӡәы иааԥхьеикит. Сасагьы илақәа ҟәбарӡа даанхеит.
Саса аҵҟьарақәагьы идыруан, уажә дызбазма:
– Ҳаи, уара, абнахь хәыҷык ҳәызба дук цырцыруа икны агәашә дыҭҟьаны дыҩны дцеит!.. – сҳәан, уахь инахызгеит.
– Уи беркьил иахырԥан погур анаҭеит, аха хузба ыӡит, – иҳәеит Саса саниба, иҽааиқәкны.
– Уара ари аԥсрақәа рҟны ус еилеиго дыҟаӡам, са дыздыруеит, «дхазыноуп»... – сҳәан, деимырхха дызкыз сыла надсырбеит. Иаргьы, дааурышьҭын, ахәыҷы дцеит ҳәа ахьысҳәаз ахь дхарахаԥшуа иҿынеихеит...
Аԥсы ишьҭыхра аамҭа ааигәахон. Ишаабац, агәакьацәа ықәланы аҵәыуара иалагеит. Аҵыхәтәан иаақәлаз аҩыџьа ирышьҭархх Хынтыҟәгьы иҿынеихеит.
Арҭ аҩыџьа ҵәыуан ианаагьежь, аԥсы ихагыланы «аҽшьра» иаҿыз Хынтыҟәгьы урҭ дрыхьӡарц даақәҵәиаауан еиԥш, ишыҟалах сеидроу, асаара ишьҭасуаз ишьнел акалҭ деиҭақәԥалазар акәхап, хыла, варалашәа, акәыба ахҩа длеи дласын, иҩахыцҟьааны, иаарҳәны, игәаҩаӡа, аҳәса ахьтәаз иҩарылеиҵеит.
Арҭ иҵәыуоз Каҷаҷ Тамшь инижьыз иԥацәа ракәын, Хынтыҟәгьы Тамшьтәын, ҟәышқәак ракәзаап, ҳа ҳауп изхароу, ҳинҟьеит рҳәан, даашьҭырхит. Аха иара дара убарҭгьы аҩы рҿықәланы ишыҟаз убон. Изакәызеи, уара, иаажәыз – қьазаԥума ҳәа шьоукгьы инцәыҵакны еизҵаауан.
Аҵыхәтәан акәыбагьы ахҩа нахаҵаны, аԥсы дышьҭырхын, ашҭа агәҭа днаган днықәдыргылан, аџьаргьы рацәан, иакәшан еикәаӷӷа иаагылт. Ажәа зҳәода, уарасара рҳәан, аҭыԥантәиқәа, аҩы рылсӡоу, уаҩ даныҟамла, Тамшьынтә иааз Браҭоу Кәтат, илсны дшыҟазгьы, иқәдыршәеит. Уи уаҩ кьаҿын, аха ишырҳәо еиԥш, ԥҳалк азна аҩы ижәуан, ажәа бзиагьы иҿан.
Кәтат аԥшьышьап иқәгылаз акәыба днеин даннадгыла, дахымҳәҳәазт, иҿаԥхьа наҟстәи игылаз дрымбаӡо дааҵәахит. ҭагаланын, аха ҽынла ишоуран, аԥсгьы мчыбжь наҟьак инеиҳаны дыкҿан, убри аҟнытә аҽны акәыба ахҩа ахыхны иқәургылартә иҟамлеит. Усҟан напылаҟаҵаратә
аҟәардә ԥшьыркцақәа ныҟәргон, ак аарган иҩадыргылан, Кәтат даашьҭыхны днаган днықәдыргылеит – ажәаҳәара данақәшаҳаҭха, џьабаа идырбозма, акыс ишьапгьы хәыҷык ихьуан.
Кәтат, ицәажәашьала, сан лыԥсаныс, саб иԥсаныс иҳәан, иажәа ҳәо дышнеиуаз, «Каҷаҷ Тамшьтәи иҷкәынцәа уахь дыргарц рҭахуп, аха...» ҳәа, налеиҵан, дааҭгылашәагьы ныҟаиҵеит.
– Еиқәшаҳаҭымхаӡаци, мшәан, дахьыржуа?!. – инцәыҵакны аӡәы ибжьы аагеит.
– Ибзиоуп, Кәтат, иара уахь дыргааит, дара шьҭа ара иахьԥаҳҟаз иаажып!.. – иҳәан, аҩы злысыз аӡәы ааџ-ааџҳәа ҿааиҭит, чароу ԥсроу узымдырыртә еиԥш аччарагьы ааҟалеит. Аха нас, Кәтат ииҳәарызеишь ҳәа изыԥшуа, иааҭынчрахеит.
Кәтат иеиԥш ацәажәаҩ ари даҿанакуа иҟазма: «Ибзиоуп, дад, раԥхьа дара аҩы иаҳаршьып, нас иаажып...» – иҳәан, аҭак ныҟеиҵеит. Абригь иҳәеит, аҩы иашьыз аҩы уашьуп ҳәа маанала ишиеиҳәаз ргәаԥхазар акәхап, еизарак аҟны стәоума, анаџьалбеит, ааугәахәыртә агәақьҳәа анапеинҟьара ҟалеит, артист дук дыржуашәа... – аҩы уҳәеит ҳәа, иҟанамҵозеи.
Иазуухуазеи, Кәтат иажәа даналга ашьҭахь, акәыба астол иқәырган, иаҵалан идәықәлеит. Ахи аҵыхәеи ҩыџьа-ҩыџьа ракәымкәа, акырҭа рибамҭо ирыман ишлеиуаз, аԥсыжрахь ачаирҭа иалсны ицатәын, радбжьарала маҷк инаскьахьан, ахы иаҵагылаз аӡәы ачықь акәу акы длахҟьашан, акәыба амаа леимпыҵҟьаны игәы ҩарха арадбжьара длыбжьаҳаит. Акәыбагьы ахҩа лахҟьан, абриоуп иуқәнагоу аҳәозшәа, ишлеиуаз, дгылаанӡа иҩеихаԥеит. Амашәыр – машәыруп, аха ижәны иҟоу амашәыр дақәшәар, иара ихарахоит. Ас аныҟала, акәыба хбыкьын аԥсы дылҭҟьан, ҿыцха нада-аада арад дҩалаҳаит.
Ҳаи-чеи ҳарган, шьоук аԥсы хҩеихаххит, шьоук уи ачаиҿыхра уажә «далазыргаз» егьи «аԥсы» ҳлеихаххит,
ҳаргьы омак ҳазлеиӷьыз ҳәа иҟази, аха... «Ачаиҿыхра бзиа ибон, шәаангыл зны, далаԥшааит! Сабаԥуп!» – иҳәеит аӡәгьы.
Каҷаҷ рыцҳа, дҳацәкаҳазаргьы, даашьҭаҳхын дганы даажит, ҳаргьы еицқәаз, ҳмашьына хаккала ҳнақәлан, аҩныҟа ҳцеит.
Тамшь ҳаннеи, Хынтыҟәи сареи ҳаимҩалацәан, ԥыҭк ҳцахьаны еиԥш, избаз удыруама ҳәа даацәажәеит, ибз аҟәаҟәа ԥҵәоушәоуп ишиҳәогьы.
– ыы?.. – сҳәан, снеизыԥшит.
– Ҷлоу амашьына ҳахьақәлоз адәы алҳәыԥраҿ алқәа ахьгылаз умбеи?..
– Аиеи, ируеи?!
– Убарҭ рааигәа арасраҿ Саса дыԥсны акәиы дҭажьын... – Ишԥа уара?! Уеилагама?! Дыцәазҭгьы?..
– Ихәда абжьы гаӡомызтеи...
– Нас уажәраанӡа изсоумҳәеи?!
– Иабауасҳәоз, сузгәаан сыҟан, ани агәашә нҭыҵ шәсышьҭалан шәнеин шәсыгәҭасны сахькашәыжьыз... Аха абасоуп избаз ҳәа ҳмашьынаныҟәцаҩ иасҳәеит.
– Димбаӡеи, уара, нас днеины?!
– Дышԥеимбеи!..
– Нас ииҳәеи?
– Дахьатәиз аниасҳәа, дыцәазаргь, дыԥсызаргь уа дыҟаз, дызлааз ала дцалааит, иҳәеит.
– Даагап ҳәа иоумҳәаӡеи?
– Ари ҩба-ҩба ҳәызба ныҟәигоит ҳәа амузыкарҳәаҩцәа
аҿын, ируӡом, амашьына ицақәлом, машәырк ҳцәыҟаиҵоит, иҳәан, имуит, аӡәгьы иоумҳәан, иҳәеит.
– Ауаҩы акәиы дышҭажьыз ҳааит... Ибзиоуп, уи амашьынаныҟәцаҩ ус иҳәазааит, аха уара иухьи?!
– Саргьы сыԥсымзи!.. – Уажәы?..
– Уажә амашьына санаҟьа, сыԥсы ҭамлеи!..
– Уара, уара уахьаҿу, исгәалашәоит, аибашьраан аҭабиақәа ржуан, кәиу ҭабиоу дызҭаиаз?
– ҭабиоу сыздыруам, аха уааҭымҳәҳәартә иҵаулоуп...
– Аҭабиа дҭалар акәын ҳәа, афронт аҟны дыҟамзи... Уа дҭаиаз!..
Абас ҳашцәажәоз, Хынтыҟәи сареи хааицрыҵын ҳаҩныҟақәа ҳцеит.
Адырҩаҽны Амра ҩыҵхахахьан, аусҳәарҭахь сышнеиуаз, снаԥшызар – абар Саса дыҭҟьа дахьаауа!
– Уара, иаха узлааз?.. – сҳәан, данаасԥыла акгьы сзымдырӡошәа, снаиазҵааит. Сахьихәаԥшуа, икьаҿ цәаакӡа, алҩаҵә ахылззуа, дахьыцәаз акәиы аҵа цәаакызар акәхарын, иалымсуаз.
– Сара иаха шәаԥухьагьы победальа иаахьан!.. – иҳәан, даацәажәеит.
– Нас ари укьаҿ азқәа ас изырцәааки, алҩаҵә ахылззуа?! – инеисырбеит.
– Хох!.. – иҳәан, иааицәымӷхеит.
Ауха Амза ыҟан, ахьҭагьы аҿан, данааԥш шьапыла ддәықәлазар акәхап. Ҳаи арыжәтә мыжда, иунамырҟаҵо егьыҟам сгәахәуа снеиԥырҵит...
Уажә абри зхысҳәаауа уиоуп, ҩышә-хышә шықәса рышьҭахь зыԥсы ҭаз ҳабдуцәа аӡәы убри ҳаиныхра далаԥшызҭгьы, ранаџьалбеит, абарҭ зусҭцәада, иаԥсацәоу тәитәыхцәас иҳамаз ракәу ҳәа дазхәыцыртә аҟынӡа иҟан. Избан уҳәар, анкьаӡа аԥсацәа аиныхра ҟарҵомызт. Ҳара уажәы аиныхраҿы ахҭәалара ҳәа ахьӡҵаны ҳазҿу аҩыжәрақәа усҟантәи аамҭаз иҟоуҵар, аҩы рҿоуҭәаз аҟара еиԥшны ихьымӡӷын. Аԥсы дшыкҿоу аҩы зжәуа... иара ус уазхәыцыргьы... Даҽакуп, ашықәс анҵлак аԥсхәра. Убасҟан акәын ажәытәан ианхырҭәалоз, акәацгьы анырфоз.
Аиныхра иахьа аԥсгьы имыхәо, абзагьы ихырҵәаганы абас иҟалеит, иаҟәыхтәуп...
Абри аҩыза ажәабжь сеиҳәеит алафҳәаҩ Шьоҭа Ашҳангьри-иԥа Быжьныи, ҽнак зны адәыӷба кьаҿ аҟны ҳахьеиқәшәаз. Адәыӷба ҳналбаан Аҟәа ҳанналагыла: «Ушьапы ухьуашәа збоит, Шьоҭа, иҟалазеи?» – сҳәан, снаиазҵааит. «Ее, Заурхеит, рацәак исҳәақәом акәымзар, саргьы убасҟан Ҷлоу шьамхыла џьара убра самыскәа сыҟам,
адырдха шәан, уажә аџьыка ҟанаҵеит, аелектрофорез ҳәа изҿу афымцалаҟә иасыркырц аҳақьымцәа рахь саауеит, жәаҩантә сааны иасыркыроуп... Ҳара цкьа ҳазхәыцуам убарҭ аиныхрақәа рҟны иаажәуа аҩырӡқәа наҟ-наҟ ҳгәабзиара заҟа иазеицәоу... Каҷаҷ иҩы иеиҭаз закәу иахьагьы аӡәгьы издырӡом... Ҳаи, иԥсаҭа бзиахааит, Каҷаҷ, усҟан ҳашԥанирҵәаз!.» – иҳәан, бзиала ҳәа, иҿынеихеит.
АШӘЫ
ШӘАРАХ ИИБАЗ
Ҽнак зны шәарыцара Чагьам схыҵны сцеит. Ари сарԥысымҭазоуп, акы сацәшәап ҳәа сыгәгьы иҭаӡам. Саԥхьа бахәык ыҟан, шҭа ԥшӡак иахагыланы, ашьапаны азага аауа. Ашәарах абри аӡҵәҵәы ахьалҵуаз инеины иржәуан, идырбзон, саргьы сызхаҩо стәаз убри акәын. Ус сшыԥшыз, аӡә абахә ааҩс иҵҳәҳәоз ахаҳә ду даавҵит. Ари са сеиԥш даҽаӡәгьы дахаҩазаап ҳәа саацәырҵын ишҟа сҿынасхеит, дызусҭу еилыскаарц. Санизааигәаха, уа зыԥсраахьоу узыԥшуп ҳәа, ирдуцәамкәа сыбжьы наиқәсыргеит. Иаргьы са сахь даахьаԥшит. Аха избази, убриоуп иуҳәаша! – илахь агәҭаҵәҟьа иҟәазны абла ҟаԥшь изҭан, зынӡагьы иҟаԥшьымызт, абџьар ҳәа акы икны сымбеит.
Ус сгәы иаанагеит, исҳәо ари усгьы иаҳауам, дсызҳәынҷар, инапқәа бӷазала иҿаҳәаны дганы џьгьардаа дыдсырбап ҳәа. Абригь сгәы иааҭаскит, сыԥшызар иҳәымпылӡа ца хәыҷык иаҟараны ашҭа акы ықәгылоуп, иқәгылаӡам ус инықькьысуама уҳәаратәы раки-ӡаки раҟара иҩаханы иалакнаҳауп. Убас иҟаз даҽаӡәгьы убра даацәырҵит, исзымдыруаз ак кны, сышҟа иааирхазшәа усгьы збеит... Уаҳа акгьы сгәалашәом... Санаалҵ, сыхәхәаӡа сианы сыцәоуп – сышдырцәаз еилыскааит...
Сҩагылан сышиашаз аҩныҟа сааит. Ара сахьааиз азныказ исымҳәеит, аха нас изасҳәазгьы Шәарах деилаԥсеит ҳәа рыларҵарц иалагеит. Амала аӡә заҵәык – Чагьам инхоз Абыхә Шьааб – ус иҳәеит, уажә уи деилаԥсеит шәҳәозар, саргьы убас избахьоу ак шәасҳәап ҳәа акәын, са сзынгьы деилаԥсеит шәҳәозар акәхап, ус иҟазааит, уаҩгьы иасҳәом, имҳәакәа иаҳҵәахлар, ус ҳаиаӡаауеит, иаҳҳәалар, иудыруазеи иаҳзымдыруа маӡа дук ашҟа ихьанарԥшуа ӡәыр дҟаларгьы ҳәа.
Абри аҩыза ихҭыс сеиҳәеит сабду ашәы Шәарах Џьгьарда 1958 шықәса нанҳәа мза 3 азы Чаҵә Чагә иажәабжьқәа кридыруазар ианысҵоит ҳәа сахьнеиз. Узҿугьы бзиоуп иҳәан, урҭгьы ҩбаҟа сеиҳәеит, усгьы нациҵеит, ари адунеи иагьа маӡа амоуп, Адгьылгьы ҳаргьы алаԥш ҳхуп, ак амацарагь акәымкәа, уара, шьҭа уарԥысуп, 16 шықәса ухыҵуеит, иудыруазааит, улаԥш ҵрыз ҳәа. Урҭ ус рылаԥш заҳхузеи анысҳәа, ахьчагь ирахә илаԥш рхыми, дара раасҭа ҳара макьана ус ҳаҟазар акәхап, абри Адгьыл аҟны ауаҩы дахькылнаго аабоит ҳәа иаҿызар ҟалап, ажәытәӡан ӡак инаӡоз, рак иҟаз, ҵлак иаҟараз ауаагь ықәлахьеит рҳәон, аԥҳәыс дхаҵахо абас ала зҽеиҭазкқәозгьы зны иҟан ҳәа усгьы ацырҵон ҳабацәа, зегь рымҩасшьа аказы игәеиҭозар сгәахәуеит. Иаҳхылаԥшхәу, иҳәеит. Шәарах шьхатәыла дшәарыцаҩын, дныҟәаҩын. Уажә ара уеизгьы-уеизгьы ицәырган аҳәара аҭахымзаргь, иагьцыгәхымкәа, иагьлахьымкәа, рыбжьаратә хы зхагылаз агәылшьапгьы ибахьан, урҭ рҩызцәа алакәқәа рҟны мацара акәымкәа, аҳаԥқәа иахьрымоу иахьагьы иҟоуп, аха уи ҽа жәабжьуп. Сара усазҵаауазар, ихазымҵо ихаимҵалааит, иҟоу мышкы зны ицәырҵуеит. Иҟоу шыҟоу аадырлар еиӷьуп, ианеицәоугьы убап, аха – досу дзеиԥшроу еиԥш.
Шәарах зыблагә ҟаԥшьыз ҽаӡәгьы дибахьан, ҳа дҳаиԥшын, ԥшьбаҟа ра дреиҳамызт аурала акәымзар. Аха убригьы ҽа жәабжьуп.
АДУНЕИ АмАА ЗКУ АмАӠА ДУ ИАЗКУ АЖӘАБЖЬ
Шьыжьык, ианаашарккоз, сахьиаз слымҳақәа инарыҵархх, аҵаа иалхума сҳәаратәы, ихьшәашәаӡа, схы рахәыцҵас акы акәыршоушәа ааснырит. Иара уиоуп саазырԥшызгьы. Аԥхын арахәыц ас изырхьшәашәазеи ҳәа сгәы иаанаган, снапы неиҵыхны снахьысып сҳәеит, аха, ҟаҳ, сҽысзырҵысуа сыҟоума, адабла сысызшәа, қәацара сымамкәа сышьҭоуп, сарӷьажәҩахь снаҳәшәоуп сшышьҭоугьы. Иаасцәымыӷхеит, аиаша уасҳәап, усгьы сыӡбеит, ус сышьҭаз, сааԥеиԥшып, сыҽсырҭынчып, аҽырххара салагар аҵкьысгьы, ашьа адақәа иахьырҭаныҟәо џьара еивҵахазар акәхап сгәахәт.
Абригь аасхәыцт, убри иазԥшызшәа, «арахәыц» хьшәашәа ашьшьыҳәа иаамҵны ицеит, аха схаҩнуҵҟа маҷк исыхьуан, ԥшахьушәа акы нҭасын, иагьааҿыхьшәашәааит. Абра иааснырит схы ашьҭахь ала иааудырратәы фымцамчык шааиуаз. Уи сыхшыбаҩ зегьы иара ианҵаны сылахь ала иааҭганы, аԥенџьыр аган ахь иагазшәа сымҩашьахуа избеит. Нас схы смыхьӡо, аҭыхьшәашәаарагь ыҟамкәа иааҟалеит. Аха макьанагьы сҽысзырҵысуам. Ари сгәаԥхом, аха иҟасҵои, изакәызеишь ҳәа ус сықәуп. Цәаблаҟәхап сгәахәуеит зны-зынлагьы. Аха ари Цәаблаҟәымзар, арҩашьыга сыҭан схы ԥырҟоит, асандыкәрагьы ахырхызар акәхап, аха, ҳаит, иуеиԥсхь сҳәап, даара дҟаза дузаап иԥызҟо, Анцәа диныҳәартә, исирхьӡом. Амарџьа, ҭынч сиазароуп, сыҽмырҵысыкәа, мамзар сиԥырхагахоит... Уи уиоуп, аха умбо сгәы иалоу, сара исамҳәакәа аԥҟара изалагеи, иагьа умҳәан, уара ари сара схоуп, иакәымк рцәыҟаларгьы, снапаҵаҵра аҭахымзи. Уи сҳәеит ҳәа, иҟалах сеидроу, исыцәшәазаргьы ауеит, даҳԥырхагахоит ҳәа... Баша шәшәеит, сышәԥырхагахом, ажәа шәысҭоит, шәус
ҟашәҵала!.. – схәыцуан сахьиаз.
Иџьашьатәыз даҽакгьы снырт абра сахьықәиаз: сыгәҭахәыцрақәа, сызҵаарақәа рызегь импульсханы схы
иааҭганы аԥенџьыр ашҟа иаханы фымчу мхылдызу еилкаам мчык иагон, нас еикәшаны, аргьагьа ианушәа, еиҭаахуан. Ажәакала, ауаҩытәыҩса ихшыбаҩ х-џьараны – азҵаарақәеи, аҭҵаарақәеи, аҭакқәеи рцентрқәа ҳәа иушар, аҭҵаарақәа ртәы аԥенџьыр икылганы убра шьоукы сахьықәыз иаасхәыцуаз зегь убри иахәаԥшны игәарҭауазшәа акәын ишыҟаз. Зынгьы, ари закәызеи, аҭҵаарақәа рцентр акопиа ҟарҵама, мшәан, аасгәахәт. Убра иҟоу збандаз убри аԥенџьыр анҭыҵ, ак сҳәашамызт, сыҽмырҵысыкәа ус сықәзаауеит ҳәа сгәы сааҭахәыцт.
Иаалырҟьаны сыблақәа аахтит. Убасҵәҟьоуп, иаахтит рхала, сара уаанӡа исызхтуамызт. Аԥенџьыр аԥардақәа наҟ-ааҟ аҵыхәанӡа инаха-ааханы иҟан, асаркьа сахьналԥшыз, ҩбаҟа ԥхныга идуыз шьашәык гьагьаӡа адәахьала сылаԥш наахеит. Уи ажәлар рҟны жәытә аахыс шьашәы ҳәа иашьҭоуп, мамзаргьы шьашәрыныха ҳәа, аныха ҳәагьы шьоукы иазырҳәоит. Шьашәы сахьахәаԥшуа избоит, акәтаӷь иааиԥшума уҳәаратәы, ахи аҵыхәеи аазԥагәаны, адәахьала аԥенџьыр иҩаган иавагыло астол гьежь жыцә агәҭаҵәҟьа иқәуп. Амала иаабац шьашәы аасҭа иаҳа ицәышуп. Ари астол адәахьала излагылоузеи, са сахьышьҭоу ахԥатәи аихагылаҿоупеи, уиадагьы ари шьашәы ара иааган иара излақәырҵазеи, иагьабаанагеи аасгәахәт... жәытәла – шьышәшәы, шьшьы-шәшәа ауп, ишәшәоит – ацԥхь ацрыддуеит. Иара астол ақә, агьежь ауразоуроу аҭәыцқәа раҟара ипаны жәҩангәыԥшшәы хсаала-схемак ахьану збоит, микроскопла уахәаԥшуазар, ахшыбыҩ ахәҭак рдуӡӡаны иугәаланаршәо. Астол ақә агәҭа «8» иеиԥшны, иаазыхәхәаны, карандашьк аҟара ипаны трубкак ықәуп, ықәуп моу – иаласоуп. Алашара ҩежьӡа иахылҵуеит. Шьашәгьы зқәу иара убри атрубкоуп. Астол ақә ахаҭа акәзар, ҩбаҟа мацә ижәпоуп, маҷк иҵегь иааҟьаҟьаны агәыргәыл маҟа цәҩежь аҿыкәыршоуп, излыху, изакә металлу аҳәара уадаҩны... Сымҩашьозар, астол ақә гьежь гәаҩоуп, апластмасса бӷьыц ҵаӷақәа ҩба хыргьежьааны, абри агәыргәыл рҿыкәршаны, еибаркны
иҟаҵоуп ҳәа саахәыцт. Иара аҩнуцҟалагь иҭылашоуп. Абри шьашәы атрубка иҭыҵрызушь, уа иҭыҵзар, иара ахьықәу аҵаҟа аарла игәоуҭартә акылаара хәыҷы амаӡамишь ҳәа снахәаԥшит.
Астол наҟ-ааҟ, ладеи-ҩадеи, еиҿаԥшуа иахагылан ҩыџьа. Урҭ иаарцәоуцәоума уҳәаратәы зыхәда ҭыхмыз «акостиум» еиқәаҵәақәа ршәын, аԥхьа акант шкәакәақәа аманы. Абарҭ акантқәагьы ҭылашаауп. Иршәыз џьыба рымамызт, ҳәынҵәрагьы рҿамызт. Реиқәақәагьы еиқәаҵәан. Арҭ зегьы аԥенџьыр адәахьала иаваԥырны икнаҳаз аԥраал гьежь аҩнуцҟоуп иахьызбогьы, уадоушәа сыҩнаԥшуеит. Амала, дара ааигәаны излаҟаз ала, аԥенџьыр ҵаҟатәи аҭӡы сԥыран, ршьамхы илацәхыкны лахыс ҵаҟа ирышьаз, изықәгылаз закә хыгәраз снарбомызт. Иара астол ахаҭагьы агьежь акәын сызқәԥшуа избоз, шьапык шаҵаз ҩашьомызт, аха саҵаԥшыртә иҟамызт, убригьы аԥенџьыр аҵа аҭӡы ихнаҩон.
Аладахьтәи иҽырхәаны, иарӷьа напы шьашәы аԥхьаҵәҟьа астол иқәын, аҳақьымцәа узлаԥырҟо, аскальпель иааиԥшума уҳәаратәы акы икын, ԥынҵала апинцет еиԥшны. Иарма напы астол ҵаҟа ицәыҵан, акы алаирҵәиуа аус шалеиуаз убон. Илаԥш шьашәы астол иахьықәыз иаҟәымгаӡо акы иҽшазирхиоз ҩашьомызт.
Аҩадахьтәи, са сахь дааԥшуа, астол дахагылан. Уахьихәаԥшуаз, иааигума уҳәартә даазоуны, ихы-иҿы аазгәыкны, иԥынҵа аазпаны, дҟәашза шьа илаӡамшәа дыҟан. Егьигь – убас...
«Ԥхыӡу лабҿабоу?! – саазхәыцит сара, блалагьы сеиҭааимдеит. Ишԥаԥхыӡу, абар, сахьынаԥшуа избоит аԥенџьыр арахь са сахь аҩнуҵҟала аҵӷәы арҿыхагасааҭ ахьықәгылоу, уаҟа аус шауа саҳауеит, хә-минуҭк фба рахьгьы аус аухьеит. Аԥенџьыр сахьдәылԥшуа Аладахьтәии Аҩадахьтәии рҩыџьагь еилыкка иахьыҩнагылоу срыхәаԥшуеит. Урҭ рнаҩс, аа, иаазыцәхаԥшьума уҳәаратәы аҭӡы збоит, убригьы апластика иалхызар ҟалап. Уи аҭӡы аԥенџьыр иаваԥырны икнаҳау аԥраал хыгьежьаа ҩ-уадакны иашоит, руак мрагыларахь, егьи – мраҭашәарахь. Арахьтәи азбжахь иҟоу збахьеит, наҟтәирахь иҩноу закәу здырхуада. Иара аҭӡы агәҭа иахьазеиҟароу, ипаны, аха иоуны, ашә еиԥшны акы амоуп. Сахьахәаԥшуа избоит, еиқәаҵәоуп. ма афотоқьаад еиқәаҵәа жәпа иалхуп, мамзаргьы арезина еиқәаҵәа иеиԥшу акы иалаҟоуп. Ашә ахаҭа ыҵарбаҟа иаркушәа иҟоуп, цаԥха аман збом, кылаара маагьы. Ус анакәха, наҟтәи аҿаԥара акгьы зҭамло, ҳауагьы зҭамло иҭаҷыҩуп, алашара ҩнаԥхаргьы ҟамлозар ҟалап. Иара убри наҟтәи, амраҭашәарахьтәи аҿаԥараҟынтәи, Аҩадахьтәи иварахьала карандашьк аиҳа ишәпамкәа ашәахәа ҩежь кылҟьан иаауеит, ишиашоугьы схашыгә илаҵакны иақәԥхоит. Убраҟоуп афымч иаауагьы ахьсныруа. Иара ашәахәа ахаҭа парпантаҵас еикәаҵәиуп, аха иҵысуа збаӡом. Адгьылаҿ ус ашәахәа еикәаҵәи уаҩгьы издыруам, иеиԥшу акгьы аӡбахә смаҳацт, аха аа иахьыҟоу, сыблала избоит. Ари ԥхыӡым, аҽырҟәышра аҭахуп...»
Еиҭах агәра сымгазт, даҽазныкгьы лаԥшыла иааимыздеит. Уажә игәасҭеит урҭ рханы аҭуанаҿ маҷк иааҭарффалан, агәҭа акылаара хәыҷы аманы, агьагьа шаныз. Иара агьагьа хԥаны, атама гәаӷьқәа иреиԥшны, ишан, астол ақәи иареи еимариашан, иагьеиҟаран, маҷк инеиҳазаргьы ауан. Арҭ акала еимадоуп, хымԥада, аасгәахәт сара. Иахьыҩнагылаз аҭӡы азхәҭак, аԥенџьыр аган ахь ала, асаркьеиԥш иҩаганы уалԥшуа, иазылгәыгәны ишыҟазгьы аагәасҭеит. Иагьысыӡбеит сыҽмырҵысыкәа, усгьы сзықәацомызт, аха абарҭ иҟарҵо, исзыруа закәу хәыц-хәыц избарц. «Аҵара дуӡӡа рымоуп, аха рхы-рҿқәа абас изцәышузеи?!» – гәаныла снаҵааит.
Дырҩегьых ԥасеиԥш иааснырит мхылдызу фымцамхылдызу мчык сызҵаара аашьҭкәыцәаан ныҩбыжьҵас аԥенџьыр ахь иаман аҿшынанахаз. Иагьааџьасшьеит уажәы инаскьацыԥхьаӡа уи асигнал-импульс иаҳа иахьыӷәӷәахоз.
Аҩадахьтәи астол ахь днаҳәхьан, иҽырхәаны дахәаԥшуа. Нас сызҵаара инақәыршәан дааҳәны деиҭанасзыԥшын, астол ахь деиҭанаҳәит. Имашьхәылҵқәа идырӷәӷәала, инапқәа иаԥхьаҟа иааирхан, инацәкьарақәа рхахан иааиҵихын, инапсыргәыҵақәа шьашәы ашҟа инаирхеит. маҷк иҽааирхәеит, икылкаан дахәаԥшуа. Иарма шьапгьы маҷк дҩахашәа ныҟеиҵан, абас, деишьхынԥсылазшәа, дымқәацаӡо даагылт. Ари змааноузеи ҳәа иџьашьо сшыԥшуаз, астол иқәыз шьашәы ааҵыс-мысын, инапқәа рахь инеихеит, аха астол аҽазҟәымгазт, иаахбыкьын иара иган ахь маҷк иаалгәыгәхеит, убриаҟара Аладахьтәи иган ахь иааҭапалт. Сара игәасҭеит акылаара амазар ҟалап ҳәа сахьаҿыз, иара атрубка иахьақәыз, измышьҭуаз акы ишакыз. Иагьаацәышхеит.
Аладахьтәи, иҽырхианы дахьтәаз иара иган ахь ала «ипинцет» аԥынҵа надикылеит – ишызбоз, иахьнадикылаз шьашәы ааҭаҩаҿеит. Нас «ипинцет» иҵегь ишьҭын, са стәала уи аԥынҵа атрубка аҟынӡагьы инаӡеит, уаҳа иалымхыкәа аусура дналагеит. ма шьашәы ак амхны атрубка иҭеиҵон, ма атрубка ак амхны шьашәы иалеиҵон, мамзаргьы шьашәаҿы хәҭаҷқәак еиҭниԥсахлон. «Пинцет» ԥынҵала аус злеиуаз ала, урҭ ахәҭаҷқәа кәаԥк-кәаԥк иреиҳамзар ҟаларын. Иара аус иуан қәацара имаӡамкәа, иҽырхәан дшыҟац дыҟан, «апинцети» уи зкыз ихнацәкьараки рыда акгьы қәацомызт, иарӷьанап ахәдаҵәҟьагьы ирҵысуамызт, иарманап астол аҵаҟа усгьы ишыҟац иҟан, зеиԥш ҟамло ҳәа акы иазырхианы иҵакызшәа акәын ишызбоз, мамзаргьы акы алаирҵәиуан.
«Ипинцет» шынаҵысыз еиԥш, ашәахәа ашьшьыҳәа аҵәираиналагеит,еишьҭагыланыасигнал-импульсқәагьы рҿаархеит. Урҭ раԥхьатәи сызҵаара аҭак ааргеит:
«...Ҳхы-ҳҿқәа зцәышу уиоуп ҳаҩнуҵҟа ԥсахуп.» «Ус ҟоуҵар ауама?!.»
«Иауеит!»
«Уи шԥа?!»
«Аҭак уара иҟоуҵар улшоит».
Саакәанызанит. Абри аамҭаз схашьҭахь ашәахәа ахьақәԥхоз иаҳа иаабызбызит, усгьы сҳәеит:
«Шәара афымхылдыз фатәыс шәцәа-шәжьы иаднакыло иҟашәҵеит, иаабац шәҩнуҵҟара мыцхәхан, иамшәхит».
«Усоуп. Уажәы Адгьыл иқәу шәкрыфашьа ҳара ҳзы ажәытәра иагахьоу акоуп.»
«Нас ҳаргьы наҟ-наҟ шәа шәеиԥш ҟаҳҵар алшома?» «Ҳаргьы убри ҳазԥшуп. Аха уи шәа ишәусуп...» «Иҟаҵатәузеи уи азы?»
«Ҳара иҟаҳҵаз. Уи зхала еилкааны изылшаз, Адгьыл
ахылаԥшра рнапы ианаҳҵоит... Уаҳа кыр уазҵаауама?» «Аԥсны алахьынҵа...»
«Уи ҳара ҳалаԥш ахуп...»...
«Ҳаицәажәара асеанс» аан астол иқәыз шьашәы аешьылреи, ажәпареи, ашәагааи аԥсахуан, акәараҳәа еисуан, даҽакала иуҳәозар – пульсациа ҟанаҵон. Уажәы иаҳа ицәышхан, ԥсҭҳәа шкәакәа кәмпыл ҵаӷа хәыҷык иеиԥшын. Џьара-џьара уаалԥшыртә иҵаӷахеит, акаҭа еиԥш ацәа шакәыршаз убо аҟынӡа. Аладахьтәигьы дызҿыц даҿын.
Ус схәыцит, иҟалалакгьы, саргьы хәыҷык дара ԥысшәап ҳәа, садызцалеи уҳәарауазеи, аха. Абригь схәыцт – шьашәгьы аҽаарчызшәа збеит. Сара, сгәы иҭаскыз еилыркаанӡа сҳәан, снацәкьарақәа сырҵысырц салагеит – аҽырқәацара ҟалом, ишәарҭоуп, иҟарҵо збап сгәахәт. Насгьы дырҩегьых цқьа агәра згомызт, зегь лабҿаба ишызбозгьы, ԥхыӡымзааит сҳәон. Ауаҩ ибла иабо анхеимҵогьы ыҟами, ауаҩы уҳәеит ҳәа, заҟа идыруазеи, заҟагьы изымдыруазеи макьана.
Иазуухуазеи, снацәкьарақәа сызмырқәацеит, сзымҵысуа сшықәыц сықәуп, «сырсҭрахзар» акәхап, сыхшыҩи сыблақәеи роуп «ахақәиҭра» зманы аус зуа исымоу. Иагьа умҳәан, анҭ раҟара адунеи азна аҵара змоу ҳара ауаа рыцҳақәа ҳгаӡахар шауа рымдыруеи, «сырсҭрахит». Уи уиоуп, аха сара саҟәымҵит, сымч ааизганы еиҭаԥысшәеит снацәкьарақәа рырҵысра – ишызбоз шьашәы ааиҵалан иааисит. Ари пульсациан. Аладахьтәигьы дызҿыз ааирццакит.
Аҩадахьтәи дааҳәны даагылт. Иџьеишьома уҳәаратәы, дԥышәырччарашәа, иӡамҩақәагьы ааҭыԥхаан, даасзыԥшит. Аха ус зыҟоуҵазеи ҳәа аҽԥныҳәагьы неинызбаалт. Нас Аладахьтәи днаихәаԥшын, дласны астол ахь даахьаҳәын, ԥасатәи игылашьала даагылт. Шьашәгьы иҵегь иааиҵалан, иаажәпахан, иааҩеижьхеит.
Аладахьтәи аханатә инаркны «ипинцет» аԥынҵа илаԥш аҟәымгаӡо аусура дшаҿыц даҿын. Аамҭа иахмырԥакәа дызҿыз далгарц шиҭахыз ҩашьомызт. Уажәы уи иусура иҵегь иааирццакит, заа алгара иқәшәазшәа. Анаџьалбеит, «сексперимент» иԥырхагахамашь аасгәахәт саргьы, иҟасҵаз сахьхәны. Ҵарауаҩ дук ус иҳәон: – «Еснагь агәыҩбара ҟаҵала, гәыҩбарала еилкааны аиашахь укылсла» ҳәа, аха уи ианбзиоу еиԥш, ианыбааԥсугьы ыҟазаап.
Иаалырҟьаны сыблагәқәа былуа, исыхьуа иалагеит. Хәыҷы-хәыҷла ахьаа иацлон, аха ичҳауа сырзыԥшуан. Акыр сҳәараны сыҟоума, арахь «експеримент» ҳәа иҟасҵахьоугьы здыруеит, сиоуп ус ичҳауа, сырзыԥшуеит. Иабаҟоу, цас иауашәа, ахьаа иацлеит – ичҳа ухаҵазар. Издыруада, ари рымбо иҟаларым, аха зеиԥш ҟамло иудыруазеи, адырра рысҭар еиӷьзар сҳәан, ачҳара амуа аҟынӡа инеит ҳәа асигнал-импульс дәықәсҵарц салагеит, аха – уԥшыз. Асигнал-импульс мцеит, амҩа акы иакызшәа, аҭӡеиԥш акы ианԥон, иашьҭуамызт. Иҟасҵоз, уи иаанагоз ичҳатәуп ԥсыхәа ахьынӡамоу ҳәа акәын.
Аладахьтәи иҵегь дыццакит. Шьашәгьы ԥхныгак иаҟарахан иааиҵалт, иааҩежьҟаҟарахан, ихьанҭахазшәа, иахьықәыз иннықәыӷәӷәеит. Саргьы убри ахьанҭареиԥш ак ааснырын, иааиуаз афымч инацнаҵеит. Ахьааи амцашыреи иаҳагьы иааӷәӷәахеит. Абар-абар сыблақәа амца ркуамашь, анаџьалбеит, сҳәо аҟынӡа снеит, сыблацәақәа шеихамҟәысуаз ӷәӷәала иааснырит. Арҭ зҿыз аԥышәара иаҳа аҭакԥхықәра ахьамаз аҭыԥ аҟны инеин иҟазшәагьы збеит.
Исықәлашьцо ианалага, саҿа сырҵысырц сҽазыскит. Аха Аҩадахьтәи ақәҿимҭит. Дышгылац, зынӡа иҽырԥсны
дгылан, Аладахьтәи дизыԥшуан. Шьашәы акәзар, иҵегь ихәыҷхан, аԥырӷ еиԥш еицрашәаны, ақәыц ҵәырқәа иреиԥшыз ашәахәа кьаҿқәа аалҳәҳәан, имқәацо иааишьхынԥсылт. Аладахьтәи напыла ишҟа даахан, атрубка ааӡараҿ инықәиргылан, «ипинцет» аалихит – иахьца-иахьаа сымбаӡо схьаа ныҵабеит, аха сыблақәа амцашоура макьана ирыцран, имыцәаӡеит.
Аҩадахьтәи дласны са сахь даахьаҳәын, дааҭгылан секундқәак дысзыԥшуан... Нас агәҭынчымра ааинызбаалт, шьаҿакгьы дааҩаскьан, ҵаҟа дыԥшны акы шьапыла днақәӷәӷәеит, иаауаз ани ашәахәа пагьы аацәеит. Абри ашьҭахь истол днадгылан, иҩнапык рыла уи акьыԥшь аанкыланы, ҵаҟала инацәақәа надырӷәӷәалан, иҽааириашан даагылт. Аргамаду акнопкақәа аман, урҭ ракәын дызқәыӷәӷәозгьы.
Аладахьтәи иахь санынаԥш, даҽа шьашәык ҩ-ԥхныгак рзы егьаагымхо, маҿак иеиҳамыз ашәахәақәа агәыр еиԥш ипаны иҵар-ҵарӡа иалҳәҳәо, астол иахьазеиҟараз атрубка агәҭа ицәҩежьӡа иқәын. Уи ахьынтәаанагаз сызгәамҭеит, амц сызҳәом, усҟан Аҩадахьтәи сихәаԥшуан. Актәи шьашәы аҭыԥ аҟны исымбеит. ма атрубка иҭашәшәеит, иҭалеит, мамзаргьы аҽыԥсахны аҩбатәи ҳәа сызҿу алҵит.
Аладахьтәи иҽеиҵыхны, иарманап астол ишыҵакыц иҵакны, иарӷьа напсыргәыҵа шьашәы иахакны, аха дахькьымсуа, дҩагылт. Нас абас дшыҟаз дласны астол амраҭашәарахьтәи аган ахь дааиасын, сышҟа иҿы рҳәны днахагылт. Абри инақәырццакны имашьхәылҵқәа наидырӷәӷәалан, инапқәа рҟьаҟьан, инацәкьар рӷаӷан шьашәы иақәырххан даагылт.
Ишызбоз, шьашәы астол инықәԥраан, хынтә-ԥшьынтә иаазҳан, иаацәышхан, иаахәхәахеит. Ахи аҵыхәеи нҭаҽылан, ихыҵәҵәоушәа иааҟаланы, труба хҵәаха шәпак ахьубахьоу иааҩызахеит, ахгьы аманжет аманы иааҟалеит. Нас абас астол иқәгылар аҭахушәа, аҽариашан, ишҩеиуаз, Аладахьтәи инапсыргәыҵақәа рыбжьара, мчык иннакылазшәа, иџыџӡа иааҭгылт. Абри ашьҭахь
ганла аҵәы иахарҵазшәа, са сышҟа иаахбыкьын, ашьшьыҳәа аҵәира иналагеит, хыхьтәи ахгьы насеинархеит. Зыхәҵәы жәпа ҩеижьӡа ишны иҟоу абзарбзан ахы унҭаԥшыр еиԥш, агәыцә ҭылашьцааӡа сынҭаԥшит... Уи ателекамера, ма афотокамера, аобиектив иеиԥшын. Аха уи иаҟароу аобиектив са исымбацт, иаҳамбац иагьаҟоуп, аха.
Уажә сахьазхәыцуа, абри напылаҟаҵара шьашәызар ҟаларын, иахьа аҵара-дырраҿ аплазма ҳәа изышьҭоу, афымч дуӡӡа змоу, афы кәымпыл акәын ҳәа сгәы иаанагоит. Арҭ аҵарауаа дуӡӡақәа сызхәаԥшуаз уи иахьырҭахыз иргон, ирҭахыз адырҟаҵон. Са стәала, урҭ рнапсыргәыҵақәагьы иаҳзымдыруа мхылдыз мчык рыман. Дара ахьыҩнагылаз, сҩашьом ҳәа сгәы иаанагоит, аԥсабара иаабац аҵасқәа даҽакала иҟан. Иара алашара ахаҭагьы оумашәа ахы мҩаԥнагон. Ҳарҭ ишаадыруа, ашәахәа анаклак, иоухацыԥхьаӡа, инаскьацыԥхьаӡа аҽарҭбаауеит, ишәпахоит, аха шьашәы иахылҵуаз ашәахәақәа аухацыԥхьаӡа ипахон, икьаҿны иааҿахҵәон. Шьашәы, аплазма, афымч анҭадырчлак, ацәа еиҵнахуан, ақәыц ауқәа, агәырқәа, аӡаӡқәа иреиԥшны иалҳәҳәо иҟанаҵон, ианазԥымжәалак, иаакәыршан кәаԥ-кәаԥ еиҵнаҳәон, абарҭ ашәахәацқәа реиԥш иалҳәҳәо иҟалон. Акаҭа-цәа урҭ акәаԥқәа рҟны иаҳа икәадазар акәхарын. Аплазма аҩнуцҟатәи аҭаӷәӷәара иацлар, ашәахәақәагьы иаҳа иоухон.
Уи иазаауазеи, саланагалт, ус ани ицәаз ашәахәа еиҭаакит. Атрубка аҟынтәи даҽа шәахәа пак иаҳа иаазылашан, илҭҟьан, Аҩадахьтәи иармарахь ала илаивҟьан, уи аҽнаманадеит. Аҩбагьы, ишысҳәахьоу еиԥш, схахьоуп иахьцо. Нас сахьышьҭаз асигнал-импульс ааит: «Арахь ааԥшра ҟалом, ула аҟәга!!.» Аха сара сылаԥш аҟәгара сахыццакуамызт, исықәкыз «абзарбзан» ахәҵәы хҵәаха иҟанаҵоз збарц сҭахын. Убри аамҭазы астолаҿ атрубка аакаҷҷан, уахь сылаԥш наҟәнагеит. Иагьаагәасҭеит Аладахьтәи инапқәа ааушьҭны ишьҭахьҟа дшынақәацаз. Аҩадахьтәи иарманапала астол агьежь аҵаҟа иахьикыз инацәақәа иаҳа инадирӷәӷәалт, иармашьапгьы аақәацеит.
Убри аҩыза лашарак ҳәа схы илақәыҷҷеит, «абзарбзан» акәхап «ихысыз», ҵаҟа ахәыц каршәзар изумбарыз. Сылацәақәа неиқәыԥсан, ирыцраз амцашоурагьы нхәыҵабеит, саргьы хыцәхәыццыԥхьаӡа афымчгьы ааснырит. Зықь ҭелла схы иаркны афымца ааргазшәа акәын ишыҟаз.
Уаҳа акгьы сгәалашәом, сдырцәеит...
Уажә сахьахәаԥшуа, иаҳхылаԥшу, ани ҳара иаадыруа қьырса егьи ҳәа заҵәык акәымкәа, ҵара-дырра дуӡӡала иаҳхылаԥшхәу, ҳԥызшәо, ҳаҿиашьа збо, мчык ыҟоуп.
Иџьасшьартә иҟалеит Аладахьтәигьы Аҩадахьтәигьы абри абас икадырҷҷаз алашара дара иахьыргәыдымԥхалаз. Ашәахәақәа зегь сышҟа ицеит. Астол ахаҭа аҿынтәигьы ашәахәақәа ааит. Аҵыхәтәан сымҩашьахуа игәасҭеит, астол иаақәӡартә, иккаӡа уалԥшуа пластмассатәык, колпаку цилиндру аушәақә ак шаахагылаз, алашара ансықәыҷҷашаз аламҭалаз. Уи хыхь аҭуан аҟынӡа изыҩаӡозу, убри иаҵарсызу ма иаҵакьысуазу агәаҭара сахьымӡеит. мамзаргьы уаанӡа астол иахарԥаны иахьықәгылаз ҵаҟа анапкылдарҭа аманы улаԥш иҵамшәо иҟазаргьы ҟалон – ус рацәак ииашамхар ҳәа сгәы иаанагоит аха. Уи Аладахьтәи инапсыргәыҵа адырӷәӷәалан, хәыҷыкгьы агәҭынчымра ааинубаало, астол ашҟа ҵаҟа дыԥшуан аҵыхәтәан. Ус анакәха, урҭ абри алашара рхы ацәырхьчон, ирықәнарԥхомызт, мамзаргьы напыла шьашәры, аплазма тҟәацыр ҳәа ишәон. Ус ҟалар, аколпак ма ацилиндр даргьы саргьы ҳахьчон. Иҟазар ҟалап иккаӡа узлыԥшуа, аха алашара, амхылдыз... злымсуа, ма ганкахьала излымсуа «асаркьа», апластмасса.
...Санааԥш арҿыхага сааҭ аа-минуҭк фба рахь аус ауан. Сара хԥаны еихагылаз аҩны ахԥатәи аихагыла аквартираҿ сышьҭан. Са сыда уаҩгьы дыҟамызт. Усгьы схала сакәын иахыз.
Сҩагылан, аԥенџьыр снадгылан иаасыртит – аӡәгьы дзымбеит. Сԥенџьыр аҵаҟа автотрасса ииагоуп, уигьы
ҭацәын. Иааихуҵәар, амашьынақәа рзы адәҳәыԥш чаԥа ыҟоуп – уаҟагьы иҭыкка иҟан. Анахь Амшын Еиқәа ккаӡа схыԥшылон, аха ишырҳәо еиԥш, иҟьалангьы нышьк хымызт. Иахьабалак иҟоу ҳәыҳәкгьы ԥыруамызт, ҟәраанкгьы ахабар абаҟоу. Ҵыскгьы ашәа аҳәалон, иааԥны-иԥхны еилымхкәа, асааҭ хәба-фба рзы иалагон – мҩашьара ҟанаҵеит. Иқәрыԥхаа аҭел иқәтәалоз ажәҵарақәагьы ыҟамызт. Уахи-ҽни еилымхыкәа, аӷьӷьаҳәа еилоу, сыҩны аган аҟны игылоу амилициа ахыбраҟынтә пиоу зҳәара аӡәы ибжьгьы гомызт.
Сҽааилаҳәан сҩалбааит. Иагьа сеимдазаргьы, Аҵарауаа Дуӡӡақәа рыԥрыга аԥраал хыгьежьаа аҟынтә шьҭамҭак сымбеит. Акызаҵәык, атрасса хыџьара ганха ӷәӷәала еиҟәыҷҷан. Уанӡагьы ус иҟазу уи шьҭа издыруада, аха. Ԥшьбаҟа метра аԥенџьыр инацәыхараны, гыдрала аҩбатәи аихагыла инаҟараны, афымцамч мҩанызгоз аҭелқәа хәба иаган ыиган, 380 вольт алшара рыманы. Анаџьалбеит, урҭ злааз рыԥраал абарҭ аҭел мцаԥшьқәа ирықәгылахарызу ҳәа саахәыцт.
Аа-минуҭк фба рахь... Илашацәаӡами аамҭа аасгәахән, лассы сыҩхалан, аџьыба-сааҭ егьи ауадаҿ иқәын, снахәаԥшит. Уи асааҭ быжьба снарбон. Арҭ аҩсааҭкгьы ибзианы аус руан, еиқәшәангьы ицон, ас еиԥзырҟьазеи ҳәа азныказ сгәы иаанагеит. Насоуп саназхәыц «сандырцәа» инаркны арҿыхага-сааҭ ныркылазар ҟалап ҳәа. Дара анца акәу, даҽа ԥыҭк анҵы акәу аусура иалагон.
Сангылаҵәҟьа ауадаҿ алашара асыркып сҳәеит, аха уигьы ыҟамызт.
Ари ас салалан изысҳәо, ихҭҳәаам, иҟалаҵәҟьаз, избаз акоуп. Ас еиԥш иҟоу аҭҵаара, азхәыцра аҭахуп. Уи аахыс иҵуазеи, аха ари аӡәгьы иасымҳәацызт, сыгәра рымгар ҳәа сшәон. Иара уажәгьы ибжьасыжьқәаз ыҟоуп... Ҳбызшәа асҵәҟьа амаӡа дуӡӡақәа, агәырӷьаҿҳәашақәа ҳзалаҵәахны ишыҟаҵаз сыздыруамызт!.. Ҳааидгылан иара ҳмырӡыр – хар ҳамам, иану ҳзеилкаар – ҳабзиоуп, уигьы-уигьы анҳалша – зынӡа ҳабзиахоит, мамзар – уажәтәиаз
арҭ аԥсамхеит ҳәа ҳаԥхьаӡахоит... меигӡарахдагьы аамҭа ҳамамзар ҟалап...
Иара сызҿу ахҭыс ҟалеит 1981 шықәса ииун 21 азы Очамчыра ақалақь агәҭаны.
Уажәаз ишәасҳәо абри аҟароуп, абзиара шәзыҟалааит!
АНАНА-ГӘЫНДА ЛЫШЬХА*
1690 шықәса анҵәамҭазы аԥсуа нхаҩы Абаҭаа Базарыҟәа ауаҩы данидԥсыла, дхыҵын Ԥсҳәыҟа нхара дааит. Ара Аџыр-иԥацәа уаанӡагьы иидыруаз уаан, ихы аарыдикылт. Даргьы, ари иеиԥш иҟаз ауаҩы данрыднагала, пату иқәҵан дрыдыркылт, ицхраан дындырхеит.
Базарыҟәа Ҟарачы иахьизымдыруаз мҩахәасҭа ыҟамызт, Аџыр-иԥацәа иман Нхыҵ ицаны арахә хцаны иаарцон. Усҟан ус иҟан. Ҟарачынтәигьы Аԥсны иааны шьоукы убрахь арахә хырцон. Ажәакала, Базарыҟәа анхара ҟаиҵеит, аԥсаса аниҵеит. Чҳалҭа, иахьа Тышь ҳәа иахьашьҭоу адгьыл аҟны дынхон.
Абас ишыҟаз, Базарыҟәа Аџыр-иԥацәа раҳәшьа бзиа дылбеит, лара Гәгәыра лыхьӡын. Ас ианыҟала, иааицәажәан, раҳәшьа дирҭеит. Иара бзиа дбаны дааигеит даҽа ԥҳәыск, Алҭеибақәа рҭыԥҳа, Гәгәил ҳәа. Иҳәсақәа аҩыџьагьы аҩеиҳәшьцәа реиԥш еибабон, аиҳабы-аиҵбы ҳәа пату рықәибаҵон. Базарыҟәа ахьшьцәа иман, иуаса Шьхаԥшӡеи Ҟәламбеи рыбжьара иҟоу Агыларҭа Ду ашҟа ишьҭуан аԥхын. Иара убрахь ишьҭуан иҳәсақәагьы. Иџьмақәа Гәараԥи Хсырхәеи рҳәаа аҟны иҟоу Аџьма Гәараҭахь идәықәиҵон. Иара, игәыжь дақәтәаны, иҭыԥқәа еимидон, аха еиҳарак иҽадкылан дыҟан иҳәсақәа ахьгылаз. Иахьагьы убри адгьыл хьӡны иазынхеит Аҳәса Рҭыԥ ҳәа.
* Абра инаркны иану ажәытә жәабжьқәа такәы саб игәалашәарақәа рыҟнытә иаагоуп.
Еиҳарак Базарыҟәа занааҭс имаз ашәарыцара акәын. Усҟантәи аамҭазы абџьар маҷын, аха иара иман иабхәараа Аџыр-иԥацәа ирҭаз аԥсуа шәақь. Уиала нырцә-аарцә дхысит ҳәа ихы кашәомызт, иара иахьаирбоз инеиуан.
Зны Базарыҟәа шәарыцара дцеит абыржәы Ажәытә Ԥардԥал ҳәа иахьашьҭоу. Анкьаӡа Ԥардгьал аҭыԥан Бардӷьал рҳәон, аха уажәы Ԥардӷьал ахь ииасит. Абра ашәарах рацәа дрыниеит. Дрылахысуа иҿааихан, Ԥардӷьал амрагыларахь иавоу ахрацәгьа иаҿеицалт.
Ауаҩызаҵә Ихәы ашьапаны днеины ԥшьба ишьит. Иишьыз ашәарах ахьышьҭаз анеира акыр иуадаҩын, аха, ииулак, днеины, рцәақәа рхыхра далагеит. Амра бааԥсшәа икыдшылон, аӡба дакит, аха, ичҳаны, ишәарахқәа рцәақәа рхыхны, ҩбаны иҿаҳәаны ибӷеиҵан, днатәеит, аԥхӡы илаирбарц. Аха иҿы еибакны, дзымцәажәо аҟынӡа днеирц егьигмызт. Ашьха аӡба цәгьоуп, аӡба ахьыцәгьам абыкәу, аха. Дахьынатәаз, ахра дахьаҿахысуаз ихы иалнаршәаз, дызлатәаз аҳаш еиԥшымкәа, еиқәаҵәаны, аӡы рылжжуашәа, хаҳәԥҽыхақәак ибеит. Иаашьҭыхны дрыхәаԥшын, еилыҷҷаауа иҟан, иахьикыз инацәкьарақәа еиқәаҵәаны иашәит. Иаргьы, ари акы иаԥсоуп ҳәа, аҳаҩа илаԥсаз ахаҳәҟәырҷаха еиқәаҵәақәа ҟәшәаны идҳәалаз ихҭра иҭеиԥсеит.
Ижәдыруазар акәхап, Ажәытә Ԥардӷьал аӡы амаӡам, ахьшьцәа иҭагылоугьы асыԥса ҭыҵаанӡа ауп, нас иҭыҵроуп. Уажәы Базарыҟәа аӡыша зынӡа иԥсы армаҷуа ианалага, акәац изышьҭыхуаз аашьҭыхны, егьи уаҟа хаҳәык инықәҵан, ддәықәлеит, цқьа аԥсшьаха изҭадаз. Ҳашҳәыԥсаларан дышнеиуаз, ахра ашьапаҿы хәыҷык ицәаакны ибеит. Иеидара нышьҭаҵан, лабашьала аҳашҳәыԥсалара ааижит – агәырқьҳәа аӡы аҿаанахеит. Ирацәамкәа, аха ухаԥыц ыҵнаршәаауа, ихьшәашәаны. Базарыҟәагьы уарцак аахҵәаны ачачхалеи неиҭан, ихмаҷыр ала хәыҷы-хәыҷы изхара ижәит. Нас егьи акәацгьы аанмыжькәа, еихьгӡо. Ҽхы ачамҳа ду ахьгылоу ихеигалт. Игәыжь уа иҟан, инақәиҵан игеит. Убри аӡыхь иахьагьы
иҟоуп, Базарыҟәа Иӡыхь ҳәа иашьҭоуп, иара аҭоурых ауп ирзымдыруа акәымзар. Ажәытә Ԥардӷьал, иахьагьы, убри ада уаҳа ӡыхь амаӡам.
Базарыҟәа иааигоз акәац иман аҭыԥ ааигәа данааи, атрышә дасит, ихьшьцәа иԥылан ицхрааразы, иагьылашьцахьан. Ихьшьцәагьы иҳәсақәагьы иеивасны инкыдлеит Базарыҟәа итрышә бжьы ахьгаз ахь, аха зегь днарылҵәраан раԥхьа диԥылеит иԥҳәыс Гәгәил, Алҭеибақәа рҭыԥҳа. Зегь иеигәырӷьан, еиманы аҭыԥ ахь ицеит.
Адырҩаҽны ианша, ихҭра иҭаԥсаз, еилыџьџьаауа иҟаз ахаҳә Ҟәырҷаха еиқәаҵәақәа ааҭиган идирбеит. Инеимда-ааимдо иахьахәаԥшуаз, рнапқәа ашәит.
Гәгәил Базарыҟәа имаҭәақәа лыӡәӡәон, аӡы рҟәандан иахьлымҵагылаз инӡааԥсалан, ианаалырҩынт, еиқәаҵәаӡа иааҟалеит. Гәгәил қлаԥад шкәакәак аԥара даҿын, инҭалыршәын, еиқәаҵәаӡа иашәит.
Убри инаркны изылшоз ауаа цаны, Ауаҩызаҵә Ихәы абахә аҟны еихсны, ахаҳә еиқәаҵәақәа амырҷан шәыгас ҳәа иргон. Иара ақырдуаг ҳәа иашьҭан. Уаҟа анеирагьы ус имариамызт, ашәақь ахьыбжьаӡауаз унеир акәын, уанӡагьы ахра бааԥсын. Сара ианызбагьы иаман, иахьагьы иамоуп, амала иаазгоз ауаа маҷын, ахра аҟны ибзиан инеиуаз ашәарыцаҩцәа ракәын. Даара ибзиангьы иашәуан.
Сара абри зҳәо, сҭацацәа Анҭикеи марушьеи убри ашәыгала ишәны акәымжәы сзырӡахит, еиқәаҵәа цыҩцыҩуа ула хнакуан. Исгәалашәоит, быҷкәынцәа ибзааргаз шәыга хәыҷык бымазар ҳәа сан агәыла ҳәсақәа анылзаауаз.
Ари заҳаз егьырҭ ақыҭақәа рҟынтәигьы ашәарыцаҩцәа цаны, еихсны, ақырдуаг амырҷаны иааргон. Ариаҟара аџьабаа зырбоз, усҟан ашәыга ыҟамызт, иҟазаргьы аиура цәгьан.
Иахьагьы иҟоуп Ауаҩызаҵә Ихәы, иахьагьы иашьҭоуп Ақырдуаг Ахьамоу ҳәа.
Абаҭаа Базарыҟәа шьхеи-геи изеиԥшны, ладеи-ҩадеи иара изы акакәны, хреи-ӡи дыннамкыло, есқьынагьы дуаҩызаҵәны дныҟәон. Ашықәсан ашьха данкылслак, шәарах ссазар – ҩажәа-ҩажәихәба ишьуан, абызар – жәохәжәаф. Ажәытәуаа рҳәашьала, алашьамх зҵаз уаҩын, дласуп, дааԥсом ҳәоуп уи иаанагогьы, аашьара зыхьӡыз издыруамызт. Абасала иԥсҭазаара даара акыр игеит.
Иара убри Аҳәса Рҭыԥ иаҵсны ицоит Ҟәламба иалҵуа Арҩаш Ду, мраҭашәара Лаҵаа Ркәара шыҟоу. Ишнеиуа Аденьги, Аҭыӷьхеи, Аҷадареи, Кәапакьи ашьхақәа ирылҵуа аӡи иареи еилалоит. Абарҭ ахьеилалауа инаркны аладоуп Лаҵаа Ркәара ҳәа иахьашьҭоу. Убри Лаҵаа Ркәара захьӡу ушьҭан даҽа џьара исҳәараны сыҟоуп, ҭоурых дууп, исхашәмыршҭын.
Абарҭ аӡқәа ахьеилалауа, абзыԥ рышьхеи абжьыуаа рышьхеи ҳәа еиҩнашоит. Убарҭ ахьеилало нырцә, абзыԥ рышьха иахьатәу иамоуп аби бӷаџьмеи ахьаҿцаауа азага. Абаҭаа Базарыҟәа убра дцаны абқәа шьны иааигон. жәан-хьаа, жәеизан-хьаа иҟаз абқәа. Уаҟа анеира даара ицәгьазар акәхарын, уиоуп уа иааӡоз абқәа уиаҟара зырхыҵуазгьы.
Ҽнак зны, иџьма рҭыԥи иуаса рҭыԥи еизааигәахарц азы, Хсырхәа ашьха Аҳаԥшь аханы Аџьма Гәараҭа Ду аҟны иџьма ааган иргылт Базарыҟәа. Ауха иаргьы уа дыҟан. Адырҩаҽны, анша, ихьшьцәа ус реиҳәеит абри АнанаГәында Лтәарҭа ҳәа иахьашьҭоу сцаны иҟоу еилыскаауеит, мҩаныфак сызшәырхиа ҳәа.
Анана-Гәында Лтәарҭа шьхоуп, уи ахра уаҩ дызхалом ҳәа рҳәон, аха имҩаныфа аныҟарҵа, иаашьҭыхны дцеит Базарыҟәа.
Ари шьыжьымҭан акәын.
«Ашьыбжьышьҭахь Анана-Гәында Лтәарҭа ахы умбауа аԥсҭҳәа акәшан иҟан. Адыди амацәыси рбжьы ҳхы ҵнахуан, арахь ҳара ҳахьыҟаз Амра каххаа иԥхон. Убринахыс Базарыҟәа ихабар ҳәа егьҟамлеит. Ҳара шәа шәахь днеиз џьаҳшьеит...» – рҳәеит ихьшьцәа, Базарыҟәа данырымбаӡа, иҳәсақәа ишьҭалан иахьааиз.
Иҟарҵоз Гәгәыреи Гәгәили – рҭаацәа адырра рырҭеит, асоуп иҟалаз, Базарыҟәа дыӡит, ахра дагоу адыд-мацәыс дагоу ҳаздыруам ҳәа.
Базарыҟәа дшыӡыз Аџыр-иԥацәеи Алҭеибақәеи ианраҳа, ажәлар еихьԥшын, иџьмахьшьцәа рҟны иааит, иҟалаз шыҟалазгьы рарҳәеит. Иааз аҩнызацәа алақәа рыцын, аҭыԥ лақәеи дара ирыцзи ааибафан, абҟәылқәа ахырҵәы рҭаны ашәымкьаҭ иахьадгылаз иласын, ибӷарҵеит. Абҟәылқәа руак ахьҭаҳаз ирызҭымгеит. Иахьа убри аҭыԥ Абҟәыл Зҭахаз ҳәа иашьҭоуп. Даҽакалагьы ирҳәоит, аха са издыруа абриоуп.
Даара рхы аџьабаа адырбеит Базарыҟәа иҭынхацәа, аха ихабар ҳәа акгьы ҟамлеит...
Уажәы шәысзыӡырҩы, абри Абаҭаа Базарыҟәа изы исҳәаз ажәабжь ахьсаҳаз шәасҳәап.
Иарбан шықәсоу сгәалашәом, 1912 шықәса инаркны 1916 шықәса ирыбжьанакыз руак ауп, Ӡиӡариа Сҭиԥанеи (Кондраҭ ҳәагьы иарҳәон), Лакәаба Дауҭи, Шамба Еленеи Аҭара ақыҭан ашкол аҿы рҵаҩцәас аус руан. Дара Гәдоуҭатәқәан. Ӡиӡариа Сҭиԥана ҳқыҭантәи анхаҩы Кәыҵниа Хына иҩны аԥшәымара дыҟан.
Ԥхынрак азы Кәыҵниа Хынеи Быҭә Селаҳи рырашәатәқәа ианрылга, рабацәа арахә рыман ашьха иахьыҟаз, ҳауакгьы ҳфап, ҳагьшәарыцап ҳәа, рышҟа иҩеит. Ӡиӡариа Сҭиԥанагьы ашәарыцара бзиа избоз уаҩызаап, ҳауакгьы сфап ҳәа дрыцын, зыӡбахә шәасҳәоз Абҟәыл Зҭахаз Аџьма Гәарҭа аҟны ҳашгылаз инеит.
Усҟан шәарыцага абџьарс иҟаз ашьанҵа зҿаз аԥсуа шәақь акәын, Хынагьы Селаҳгьы аԥсуа шәақьқәа рыман. Сҭиԥана убри аамҭаз, шамаха уаҩы имамыз абердан ҳәа изышьҭаз, патрона заҵәык згоз ашәақь икын, цәгьа иԥшӡангьы иҟаҵан. Иара Сҭеԥанагьы дқәыԥшын, аԥшреи асахьеи рзы аӡә ишьҭахь дузыргыломызт, иоура-иҭбаара, дҟат-ҟато, абырфын бӷьыц ззырҳәоз иакәын.
Аҩнызацәа агатәылантәи ианнеи, иреигәырӷьеит, аарыхрақәа иразҵааит. Сара смаҷын, аҩныҟа гәхьааган сыҟан. Селаҳ имаҭәаҭра ахы ааиртлан макәан хәыҷык азна ашылаҷыҷы ааҭиган, абри Ди иузаалҭиит ҳәа иаасиркит. Ҳара ҳан Ди ҳәа акәын ишлаҳҳәоз, абас фбаҟа капан,
ҩбаҟа кьыла ҟаларын. Усҟан ашьха фатәыс ирымаз ашәи, ахырҵәи, акәаци ракәын. Абысҭа мчыбжьык ахь знык ируан, убригьы ҳампалк иаҟараны акәын ишанырҵоз.
Араҟа агәыԥ ахьеилаз аиҳабацәа бзиақәа ыҟан: Кәыҵниа Есҳаҟ, Кәыҵниа Лапагә, Кәыҵниа Шьаабан, Быҭә Шьааб, Латариа Шьака уҳәа, убас аҷкәынцәагьы маҷҩымызт.
Арҭ иааиз ҩымшҟа рыԥсы аныршьа, шәарыцара ицеит. Сҭиԥанагьы дыргеит. Иахьцаз иманшәалахан, ф-хык ашәарах ршьит, Сҭиԥанагьы – қәасабк.
Ркәацқәа еихьгӡо, ирыман аҭыԥ ааигәа ианааи, ахәылԥаз, Сҭиԥана, ибжьы абыржәы исаҳауа џьысшьоит, акеҩҳәа Аергь Рашәа иҳәеит, ибжьы хааӡа. Ари анраҳа, аҷкәынцәа неивасын нада-аада рҿынархеит. Раԥхьа Бинагә-иԥа махьал днеит. Ишаԥыз еиԥш, агырӡгангьы иара ирҭеит.
Ишаабац ала, иаразнак аҭамҳа ҟарҵеит, акәац кнарҳаит, иржәуаз ржәит, иаанхаз арҩаш иҭакнарҳаит, иԥхасҭамхарц азы.
Абасала, ашықәсан ашәарах Аҳаԥшь иагмызт, даргьы шьра рыгмызт, агәыԥ еилазгьы кәац рымҵәомызт. Сҭиԥанагьы даара акыр ишьқәеит, заҟа ара исгәалашәом, аха.
Аҩныҟа раара мчыбжьык аҟара шыбжьаз, Хынагьы Селаҳгьы: «Абри Анана-Гәында Лтәарҭа ҳәа изышьҭоу аҟны ҳцаны иҟоу аабар цәгьа иаабом...» – рҳәан, ауха рымҩаныфа дырхиеит, ашьыжь амҩа иқәларацы.
Адырҩаҽны анша, рымҩаныфагьы аашьҭыхны, Сҭиԥанагьы дрыма, иныҳәа-ныԥхьа иноурыжьын, ицеит. Иара Анана-Гәында Лтәарҭа ҳәа изышьҭоуи, усалагь ахьӡуп, Абҟәыл Зҭаҳаз Аџьма Гәараҭеи еиҿаԥшуеит, асаркьа уадгылазар аҟара еизааигәоушәа убоит, аха удәықәлар, даара уласымзар, мышкы узнеиуам.
Хынагьы Селаҳгьы зынӡа рыӷәӷәамҭа ианҭагылаз акәын, ашәара зыхьӡыз рыздыруамызт, аха арҭ ауха изымнеит, избанзар амҩа иақәымшәеит.
Адырҩаҽны, шьыбжьаара ԥыҭк шагыз, Анана-Гәында Лтәарҭа аԥсҭҳәа ҩахаԥеит, адыди амацәыси ҟалеит, арахь Амра каххаа иԥхоит. Лахҭагьы аԥсҭҳәа лықәчит, Ԥардӷьал
аҭышшара аԥсҭҳәа еиқәаҵәа ҭачит, сықәлан сцап уҳәаратәы. Ари еиԥш иҟалаз Лапагәи Шьааби иангәарҭа, иаразнак Анцәа иахь аҳәара ҟаҵаны, ауасахша кәырбанқәа рықәырҵеит, ҳаҷкәынцәа еибганы иаҳзаауазар, рыԥсы ацынхәрас ишаҳшьра ҳәа, игылаз зегьы, хәыҷгьы-дугьы, рхылԥақәа рхыхны Анцәа иҳәеит, амин, рҳәеит.
Хԥаҟа сааҭ рышьҭахь Анана-Гәында Лтәарҭа Амра каххаа иԥхеит, иара ахәы абжараҟны алҩа ххаӡа иҩеиуан. Лапаӷәгьы Шьаабгьы ҳцоит ҳәа рҽазыркит, аха шәаагыл, уахак ҳарзыԥшып ҳәа иааныркылт.
Ауха ус ихәлеит. Арҭ ицаз рхабар аныҟамла, агәыԥ аҟны иҟаз зегьы ишеилагәжәажәоз, имыцәаӡакәа иаадыршеит. Адырҩаҽны ашьыжь Есҳаҟгьы дрыццаразы рҽырхиара иалагеит. Аха Кыҷеи Шьааби шәаагыл, иаашәчҳа иахьакгьы, иамур – зегьы ҳцап ҳәа иааныркылеит. Анана-Гәында Лтәарҭа аҟны снеиуеит ҳәа иалаго, адыди амацәыси днарышьҭуам ҳәа ирҳәо раҳахьан, убри акәын изыцәшәоз.
Амш рзырхымгауа ишыҟаз, ашьыбжьышьҭахь еиқәырццакны, имаҷымкәа, Аҳаԥшь аҵыхәа шыҟаз, ахысыбжьқәа геит. Нас ргәы дырҭычит, арҭ дара роуп ҳәа.
Иҟалазеишь ҳәа ҳшыԥшыз, ахәылԥаз Гәҭар Аҳмаҭи Лашәриа ҭарашьи рырахә Пехә Ашә Рҭыԥ ҳәа иахьашьҭоу игылан, рҽқәа Хсырхәа Аҽҭраҟны иҟан, рҽқәа гәарҭарц иахьааиз, ҳгәылацәагьы аабап ҳәа, ахәылԥаз ҳҭыԥ аҟны иаадгылт. Аԥсшәақәа анеибырҳәа ашьҭахь, иааизгьы ԥшны иаатәеит. Ус рацәак мырҵыкәан акеҩҳәа Сҭиԥана ибжьы геит. Хәыҷгьы-дугьы зегь ҳаиваст.
Арҭ амҩан ҩ-қәасабк ршьызаап, ирыман иааит. Аҭыԥ аҟны ашәарахқәагьы ныкнарҳаит, иааԥса иҟаз ауаа хырҵәыкгьы инадырхәеит. Абарҭқәа рышьҭахь аӡырҩра ааҟалеит.
– Уара, ҳцоит ахьышәҳәаз шәызцама?.. – иҳәан, Кәыҵниа Шьаабан аӡырҩра ааилеигеит.
– Убра сымцакәа сшьапқәа ԥҵәаназ, шьоук рысаби длаҳашьҭаӡ дцон, Хынеи сареи иҳахьлакгьы уадаҩмызт,
– иҳәан, Селаҳ иажәа дналагеит. – Арантәи уахьахәаԥшуа рацәак бжьамшәа унарбоит, ҳандәықәла, инымҵәаӡеит. Ҳахьамышьҭқәоз ҳнархыкәша-аархыкәшо, иааулакгьы, Ԥардӷьал Арҩаш ҳарит. Аха Анана-Гәында Лтәарҭа ԥардӷьал иахьаду ашьапы цаҟьаны иҩашьҭуп, уаҩы ишьапы акуа ҳәа иҟамызт. Нас аҩадахьҟала ҳахыкәшан, рыффа дук ҳанҭалеит, аха адунеи зегьы ахьыҟоу аброуп уҳәап, аԥсҭа ҭышшара, аҳәишқәа аманы, уарцараны, уадабаараны, аԥхынҳәра заҟа уҭаху ыҟаны, аганқәа рахь аиқәара ӷьаш-машны, цәлаараны, џьма хышә рзыҳәан мызкы изамбарызеи! Абас еиԥш аԥсҭа ҳҭанагалеит. (Абри аԥсҭа шәхашәмыршҭын,ԥсҭамыждоуп,уиуашьҭанишәасҳәаран сыҟоуп.) Аԥсҭа ахы ахьаанҵәауа, амраҭашәара иахьаду ахь, уаҩ дкыдлар, доунажьыртә иаабеит. Ауха уа, хәлахьан, Анана-Гәында Лтәарҭа ашьапаҟны ҳаԥхьеит.
Адырҩаҽны, ҳамаҭәа мыцхәқәа иҳамаз, ҳуапақәа уҳәа, ашьха маҭәа мыцхә ыҟаӡам, аха ҳахьтәаз иааныжьны Анана-Гәында лтәарҭа ахәы ашьапаҿы ҳнеит. Аха ушиашоу идуӡӡоу ҵлакы ашьап ашәпара унадгылар еиԥш, ииашахәҵәаӡа иааҳҿагылт. Рацәак идумызт, аха аԥсақәа аҿагылан, шамыџьран, еиқәаран ҳҩаҿалеит.
Ҳаихо такәы хҩаскьеит, ԥсак ашьапаҟны ҳаагылан ҳаԥсгьы ааиҭаҳкит, иара убри Анана-Гәында Лтәарҭа аҟны ада уа ԥсак даҽаџьара иубом. Ахра ҳҩазыхаз, аԥхӡы иҳалҩызгьы ааҳалабеит.
Даара ҳҩеихьазар – хәышәҟа шьаҿа ракәын, аха ҳааԥсеит. Нас иҵегьы абна ӷьаш-машны, аха аԥсақәа иаҳа ирацәаны, ҳаҩкыдлеит. Сааҭкгьы ҳамныҟәацкәа, аԥсҭҳәа лаҳхаԥеит. Иаамацәысны иаадыдит, дасу ҳахьгылазгьы ҳаибамбо ҳааҟалеит; убриаҟара илашьцеит. Еиҭаадыдын, ҳаԥхьа игылаз аԥса иласны агәырқьҳәа амца аакит, ҳаргьы амцабз лаҳҿаҷҷан, атыҩша фҩы лаҳҿачит... Ианымацәысуаз ада ҳаибабомызт сҩызцәеи сареи. Шәгьежьы ҳәа сҩызцәа сыбжьы нарықәсыргеит, Хынагьы Анцәа, Анцәа ҳәа ибжьы аасаҳаит. «Ҳабзамыҟәра, Анцәа, ҳаҭоумҵан!» – сҳәан, слабашьа аасыҵшьны, сышьҭахьҟа снагьежьит.
Нацәхыԥк аҟара ишәпаны ақәоура иналагеит, аиҳарак кырцхны, снапы иахьақәԥсоз иаасзымчҳартә. Ԥыҭк санынаскьа, Сҭиԥана дысгәалашәеит. Сҭиԥана, ара уҟоума ҳәа сыбжьы насыргеит. Ара сыҟоуп ҳәа иаргьы днасыдххылт. «Шәымшәан, ҳабзамыҟәра ҳаҭеиҵарым!..» – сҳәан, сышцац саԥхьаҟа снеихеит.
Ҳаибганы ҵаҟа ҳалбааит.
Ақәа лассы ихымкәеит. ҩбаҟа сааҭ ишауц иауан. Нас, ашьха жәҩан, ижәбац, Амра каххаа иааԥхеит. Ҳаргьы, ҳамаҭәақәа рбаны, арахь амҩа ҳақәлеит, – иҳәан, иажәа даалгеит Селаҳ.
Селаҳ иажәабжь даналга, ауха, агәыԥ еилаз, насгьы иааины иҟаз асасцәа, Анана-Гәында Лтәарҭа иазкыз ажәытәжәабжьқәа такә рҳәеит. Абаҭаа Базарыҟәа иажәабжьгьы аброуп иахьырҳәаз. Уи Гәҭар Аҳмаҭ иреиҳәеит, Гәҭар Кьаламаҭ иҳәоны исаҳаит, усҟан саргьы смаҷын ҳәа.
– Уара, нас, Базарыҟәа уаҳа ихабар ҳәа акгьы рымбаӡеи усҟан? – дҵааит Шьааб.
– Иагьа еимдандазгьы, ирымбеит ҳәа рҳәеит иҳәон Гәҭар Кьаламаҭ.
– Дзыхлырҟьазеишь, ланаџьалымбеит, Анана-Гәында Базарыҟәа иеиԥш иҟаз ауаҩ қьиа?!. – иҳәан, ҿааиҭит Лапаӷә.
– Базарыҟәа ҩыџьа аҳәса иман, иҭахара зыхҟьазгьы убри акәзар ҟалап. Анана-Гәында – ашьха рынцәахәы, аҳәсагьы дрынцәахәуп, Базарыҟәа иҟаиҵаз лгәамԥхеит. Насгьы ашьха аҳәса ықәигалар ҟалозма, урҭ рҭыԥан иара дахьлырхәит... Сара санаҿу аамҭа ашьҭахь амҳаџьырра акыраамҭа иҟамлеит ҳәа иҳәон Гәҭар Кьаламаҭ, – иҳәан, иажәа аахиркәшеит Аҳмаҭ.
– Иашоуп, иашоуп, – рҳәан, абжьқәа ааиларԥсеит Быҭә Шьааб, Кәыҵниа Есҳаҟ, Латариа Шьака уҳәа аҵыхәтәантәи мҳаџьырра ицан иаахьаз ауаа.
Адырҩаҽны рҿаҭахьақәа, ркәырбанқәа ҟарҵеит, рысасцәагьы рмышьҭит Шьаабгьы Лапаӷәгьы.
Ԥсҭачанк азы ихьчалацәа иман убри Анана-Гәында Лтәарҭа ашьапаны ирбаз аԥсҭа дазцеит Хына. Аџьма рыман убра ишыҟаз, мчыбжьык аҟара ааҵхьан, ҽнак иахьгәарҵыз, ахьшьцәа руаӡәк, мамсыр ҳәа, аӡба данакы, убри Анана-Гәында Лтәарҭа ашьапаҟны ӡыхьк алҵны иаауан, абри ибан, ижәит. Иаразнакгьы, ахәшә зжәыз аӡә иеиԥш, дарыхьҭашьын, аҟәара деиҵасуа дҟалеит. Дрыман аҭыԥ аҟнгьы инеит, иԥсгьы ааихыҵит.
Ари еиԥш ацәгьара аныҟала, агантә еибарҵысын ицеит. Иахьнеиз – амшцәгьа бааԥс рықәшәеит. Арԥарцәа ӷәӷәақәа ыҟан, аха дгьыл цәгьан, дԥымҟакәа аагашьа рзыҟамҵеит. Аԥҟарахьы ианиас, уаҩы изымгәаӷьт Џьыкыр Бирами Быҭә Шьааби рыда. Деиҩҵәаны, ауапақәа дрылаҳәаны, аӡәӡәала иҵалан дхаргалт, убас адгьыл бааԥсын. мамсыр хаҵа цәгьамызт, аха иаџьал убас иҟан. Убри инаркны уахь уаҳа уаҩ дҭамлеит, ԥасагьы иҭаломызт...
1928 шықәсазы ашьха Абҟәыл Зҭахаз ҳгылан, мамсыр дызшьыз аӡыхь закәу збоит ҳәа сцеит. Изулак саннеи, соуԥсҵәы азна аарҭәны снахәаԥшит – иаҳа ихьанҭазшәа збеит, уаҳа иаабац ӡыхьк излеиԥшымыз акгьы сызгәамҭеит. Амала, икеикеиуа, ицәеиқәарацәоума, ихиаҵәаацәоума уҳәаратәы иҟан. Ашьха иагьа маден амоуп, издыруада убас џьара акы иалсны иаауазар, ауаҩы дзашьуагьы убри акәхап ҳәа ақәсҵеит. Иҟалап убра аџьуа маден амазаргьы, аџьуа-ӡы убас уаҩ дашьуеит, ацәхаԥшьгьы ыҟоуп, акьыбагьы ахәшәтәуеит, аха уи џьуа-џьыкахк ӡызароуп.
Схынҳәны сахьаауаз схәыцуан. Иҟалап Абаҭаа Базарыҟәагьы абри аӡыхь ижәны дҭаҳазаргьы. Дыӡит ҳәа ишьҭаз ауаа хыхь акәхарын иахьеимдоз, афы дашьызар ҳәа, арахь ҵаҟа гәҩара ҟарҵацәомызт, дзырымбазгьы убри акәзар ҟалап. Аӡы ижәызҭгьы, дышнеиуаз ианааиқәнак, уаҩ гәҩара ахьыҟаимҵашаз дыбӷалон, ма гыгшәыгк дагон. Иҟалап аблы дагазаргьы. Абас ауп уи иҭахашьа ҳәа иахьагьы сгәы иаанаго.
ШЬОУДЫД*
мҲАЏЬЫРРА ИЦОЗ АБ ИУАЗ
Уаа Шьоудыд!
Сани саби реиԥш сызгәыдҳәҳәалан сзааӡаз, Шьоудыд.
Сара раԥхьа смаҷны сануҭаз, ашыӡ саргәаҟхьан, Шьоудыд.
Ухьӡ ҳәаны, уаб убра дыҟоуп, уцар ушыӡ ухгоит ҳәа, сан ушҟа амҩа сықәылҵеит, Шьоудыд.
Сҩызцәа исыцыз Ҟәламба ҳаннеи иаангылеит, уара узлацауа абриоуп ҳәа умҩа сықәырҵеит, Шьоудыд.
Исдырбаз ала сдәықәлеит, уара уахь схаларц, аха анаҟә ихчылаз сахьцоз снарбомызт. Изулакгьы сеихан скыдлеит, схаларц, сагьхалеит, сыԥсахаара сқьышә иқәкны, уара угәашә аҟны, Шьоудыд.
Аԥсҭҳәагьы хцаны, уҽеиҵыхны, иааиуа аԥсуаа сышәзыразуп ҳәа, унапы ыргьежьуа, усԥылеит, Шьоудыд.
Сара укаҵәара сықәтәан сыԥшуан: иуваз ашьхақәа – Кәламба, Хсырхәа, мсыбсҭа сааира рцәымӷызшәа анаҟә хчылан, рҽырлашьцаны иҟан, Шьоудыд.
Уара учча-ччо усԥылар уҭахызшәа, иахьуҵанакуаз зегьы амра каххаа иԥхон, Шьоудыд.
Уҩныҵҟа иааӡан иумаз ахыш, ацәламсыш, ауарца, быҭәаа рыхәшә (ашьхардац) уҳәа убас иҵегьгьы аҳаскьын хкқәа рхышәҭқәа, уарӷьа напы иҩахҵаны иумаз аԥсҭа аҟынтәи, ашьхыцқәа ааны иҟәшәаны иргон, Шьоудыд.
Абарҭ зегьы сыблала избауа, укаҵәара сықәтәан сырзыԥшуан, Шьоудыд.
Исҭахын шьамхыла еимыздарц сыбла иабоз, аха ашыӡ шоура исылнаршомызт, Шьоудыд.
Амрагыларахь иуҿаҷҷауа иуҿагылаз Иарцахә икыдыжьлаз анаҟәоу иахагылаз ахрақәа санынарҿаԥш, қалақь дук салаԥшызшәа сгәы ҟалеит, Шьоудыд.
* Абри ахьӡ Шьоудыд, Шьоӷәдыд, Шьоӷәӡыҭ ҳәа зҳәозгьы ыҟан ажәытәан.
Уармарахь умахәар иаҵанакуаз Асар Рҿацара ҳәа изышьҭоу санынкыдԥшыла, џьанаҭ снеизшәа збон, Шьоудыд. Сыԥсы ааивганы, уара иухылҵыз аҳауа цқьа лбаадо, сҽааибыҭаны сынҭалеит, еиҳа сузааигәахарц азы, Шьоудыд. Даара акыр санылбаа, уара ахьӡ ду узҭаз ахаҳә ду снадгылт, Шьоудыд.
Уи акырӡа иџьасшьеит, даара акыр сахәаԥшит, аҩнуҵҟа
сҭаланы иахьабалак еимыздеит, Шьоудыд.
Уи снахысны сышнеиуаз, угәышҵа иҵаҵан иумаз
аԥсуа хаҵа Абхазоу иҳаҭгәын снахагылеит. Нас уа сааҭгылан, ааи, рыцҳа, абригьы сара сеиԥш ашыӡ иагаз уаҩхап аасгәахәит, усҟан смаҷмыз, Шьоудыд.
Сара исҭахын ахьшьцәа ахьгылаз сыԥшаар, аха уара иуҵанакуаз агыларҭақәа сыздыруамызт, Шьоудыд.
Ус сышнеиуаз, аҽы-жәпа ҳәуа иахьықәыз снарылагылеит, снарылаԥшызар – ҵабалаа рҽқәа ракәын, ҳара ҳтәқәагьы уа ирылан, Шьоудыд.
Уаҟа снатәеит, сыԥсы сшьарцы. Санԥшы, ҩыџьа хараны ишааиуаз збеит. Цқьа снарыхәаԥшызар, саб Еқәыԥи Кәыҵниа Кыҷеи ракәын. Урҭ уара гәык-ԥсык ала иузыҟаз уаан, Шьоудыд.
Санырба, иџьаршьеит уаазгазеи ҳәа, нас уара иахьуҵанакуаз Аԥса Заҵә Аџьма Гәараҭа аҟны рҭыԥ гылан, убрахь снаргеит, Шьоудыд.
Уара укаҵәара санықәтәаз, убраҟа ашыӡ гызмал аҽснардырит, уинахыс уҳауа бзиа, уӡыхь хазына, уҳаскьын ҟаимаҭ иалҵыз ахш-хырҵәы ирыбзоураны сшыӡ ахьцаз сымбеит, Шьоудыд.
Сара саннеи, исхҳәааны агәыԥ ахьеилаз иухҭысхьоу ажәабжь дуқәа рҳәеит, Шьоудыд.
Ажәытә ақәылара аныҟаз, Нхыҵ Ҟарачынтә ихыҵны иааны уара иуҭаз аԥсуаа ирықәлан рырахә рыхцаны ианкарца, аҳәҳәаҩ дышзахәоз дылбааны арахь адырра риҭеит, Шьоудыд.
Иҟалаз аилагьежьра шәи-ҩынҩажәижәаба шықәса зхыҵуаз Быҭә Ормаҭ Ҵабал иҩны дахьышьҭаз ианиаҳа, дыҩхықәтәалан, иҟалазеи ҳәа дҵааит. Иҟалаз аниарҳәа, иааигәа иҟаз даарыԥхьан Шьоудыдгьы ргама ҳәа дразҵааит. мап анырҳәа: «Ҳрышьҭалоит ҳәа шәаламган, урҭ шьҭа Наҳар ихыҵхьеит, шәырахә шәхгьы рықәшәымҵан... Саргьы ус акәын ишыҟасҵоз: Наҳар санхыҵлак, сҩызцәа арахә рыҭан арахь идәықәсҵон, сара уа саатәон, иааиуаз аасышьҭуамызт... Даргьы ус шәзыруеит. Уи аҵкьыс еиӷьуп қыжәқәак ԥшааны Шьоудыд иҭашәҵар, еиҭашәааӡоит...» – иҳәеит аҭаҳмада, Шьоудыд.
Иара убас иҵегьгьы ажәабжьқәа ухырҳәааит, Шьоудыд.
Аиашаз, мыш ҩажәа схыҵаанӡа, умардақәа снаркыдԥшылар, сшьамхқәа насыҵаҟәалон, Шьоудыд.
Сҩызцәа, сықәлацәа аҿарацәа, уара зшьа-зда ҭоуҵахьаз, ахшца ҟаҵаны, ашәаҟьа харчыла, агәыԥ еилаз иддыржәуан, Шьоудыд.
Анаџьалбеит, абас сласны ахшца ҟасҵауа сҟалару ҳәа схәыцуан, Шьоудыд.
Аџьма анырхьауаз, слабашьа сыҵаргәауа, урҭ реизцара аарла исылшон, Шьоудыд.
мыш ҩажәа ансхыҵ, ауасахьча ацәҳәыра аҟны дахьыҟаз ихәы згоз сиццеит, сшьамхқәа сыҵԥраауан, Шьоудыд. Ҳхынҳәны ҳанаа Кәыҵниа Бидаҿ ачаҟәа ҟаҵара идыруан, ахшца чақәа исырҟаҵеит, сҩызцәа реиԥш ахшца ҟаҵара салагарц сыӡбеит, Шьоудыд.
Раԥхьаӡа саналага, зегь рышьҭахьынӡа саанхеит, аҩынтә
раан – ҩыџьа саԥхьа иааит, уинахыс саԥхьа уаҩ дзаауамызт, Шьоудыд.
Ушьхара ансылс, аашьарак ҟамҵаӡакәа агәыԥ ахьеилахоз: имҿума иӡума, иџьмахьароума – зегь раԥхьа снагылеит, Шьоудыд.
мызкы анҵы, уара иуҿаҷҷауа амрагыларахь иувагылоу Иарцахә аби бӷаџьмеи ахькыдыз шәарыцара ицоз сыргеит, Аҳаԥшь Акылсырҭагьы скылыргеит, абқәагьы ҩба ршьит. Убри инаркынгьы имшьҭа бзиоуп ҳәа, шәарыцара ицацыԥхьаӡа сыргон, Шьоудыд.
Абас сҟазҵаз – уара гәык-ԥсык ала сахьудукылаз, унапы ыргьежьуа уахьсԥылаз ауп, Шьоудыд.
Аџьмахьараз ҳанеисалак, сныга рҭәны зегь раԥхьа саауа салгеит, Шьоудыд.
Ус-ус, умчала, ладагьы-ҩадагьы сара сзын ак акәхеит, Шьоудыд.
Зегь раԥхьаӡа уара уарӷьа жәҩа иҵакны иумаз Гыд Иӡыхь анызжә нахыс мҵәыжәҩада сԥыррашәа збон, Шьоудыд.
Ари 1847 шықәсазы акәын, Шьоудыд.
Убри инаркны жәашықәса есԥхынра суҭаауан, Шьоудыд. Арахь сымацара сакәмызт иуҭаауаз – ҵабалаа рахә
змаз зегьы. Нас далаа, ԥсаа, ԥанаҵаа, џьгьардаа, аҭараа, аӡҩыбжьаа, Шьоудыд.
Убарҭ зегь напыргьежьла урԥылан иудукылон, аԥсышәала шәеицәажәон, Шьоудыд.
Аҭара инхоз о-от-отҳәа рырахә ирыԥхьан умҩа ианықәлалак, рахәгьы-уаагьы гәырӷьаҵәа ҳзынаӡандаз ҳәа еивасны ицон. Ацәқәеи аҽқәеи ашьхацара анааилак, ушҟа рхы рханы иҟаауан, икьыркьыруан, Шьоудыд.
Агатәыла, Кәыдрашҭа, Абигәаа дшыцәаӷәоз, ахәылԥаз ицәқәа ахьоуишьҭыз, ашьыжь аԥсаса ашьха ицон, ирбауа ирывсзаап, даргьы рышьҭалан, ибналан уара иузнеит, угәылара иҟаз ашьхақәа рҟны инымгылеит, Шьоудыд.
Угәыларатәи ашьхақәа: Ҟәламба, Хсырхәа, мсыбԥсҭа, Кәабчара уҳәа рҟны иқәыз рахәгьы, уаагьы, лагьы уаха шаанӡа ишеикәшоз дыршон, Шьоудыд.
Уара уҟны џьара аас-мшәык ыҟазаргьы, уи, арахә анабалак, ишәаны ицауан, уаҳа ла шуамызт, Шьоудыд.
Иара убас угәылара иҟаз ашьхақәа рҟны арахә-чымазара рызҵысуан, ашьамаҟа, аԥсаса аԥхҭра рыхьуан. Ичмазаҩызаргьы, уара умҵәыжәҩа аҵаҟа ианааилак, ибзиахон, сара сшыбзиахаз еиԥш, Шьоудыд.
Уара уԥсҭа Аӡӷара шьхалбаан агатәылаҟа ҳанылбаауаз, уасеи џьмеи рхәы ыршан акәын ишылбаауаз, изабалак уара уԥсҭаҿы иҳәыз арахә ҩашьом рҳәон, Шьоудыд.
Уара иахьуҵанакуа иҟоу агыларҭақәа жәаҩаџьара сызқәаҭыԥ ахьаным, сышьҭамҭа ахьумбоз џьаргьы ыҟамызт, Шьоудыд.
Уарма гәышԥы иахьаду, Иарцахә зӡааԥшыло. Шьоу* аӡыжь ду Абхазоу ҭамаз иуаса аницәага, иаргьы, уахь дрызцеит, нас, уасасан, убри аӡыжь аласа ханагалон ҳәа узырҳәон, Шьоудыд.
Аԥсуаа рзын угәы шаартыз, иугәыҵаҳәҳәан ишныҟәугоз сара сеиԥш иҟоу ажәала изҳәашам, Шьоудыд.
Сара сцоит мҳаџьырра, амшын нырцәҟа, амҩа сықәлоит, бзиала ҳәа уасҳәарц схалеит, ҩаха-ҩымш ныҟәа ахьыбжьаз ҽнакала сааит, узбарц, Шьоудыд.
Бзиала ҳәа расҳәеит Ҵабал аҳаблақәеи акәша-мыкәшеи: ҩыҵа-Бал, Амтҟьал, Аззанҭҳа, Ԥианча, Џьмаҩырҭа, Уардараа Адугьы Ахәыҷгьы, Ҳәынҭпыр, Шәыкәран, Пал, Џьам Пал, Кәрыкь Пал, Ԥсққал, Ччҳал, Џьырџьӷьал, иара убас Дал аҳаблақәа: Џьџьыҳашьқьар, Лаҭа, Ажара, Дал Агәы, Уарцахәы; сааҭгылан абзиала ҳәа расҳәон сахьаауаз: Ԥшьоу амарда, Хәылҵышь ашьха, Ашәлашара анаара, Чамҳагәара аԥсҭа, Лахҭа ашьха, Бардӷьал Аҭаларҭа, Ҟәламба акаҵәара, нас – уара, Шьоудыд.
Зегь рышьҭахь ауп уара абзиала ҳәа ануасҳәо, избанзар, аԥсуа зегь реиҳа изааигәоу абзиала ҳәа, ажәлар рҟны, инапы анимихуа аҵыхәтәаноуп, Шьоудыд.
Унаҩсан иҟоу Шьакәкәеи Дуи Шьакәкәеи Хәыҷи Аӡӷара иахьҽԥынгылоу, снаԥшны избоит, рхылԥақәа рхырхит, сшырхьымӡаз уара исызҳәа, шьҭа ихәлоит, шьҭахьҟа мзала сдәықәлоит, мшын нырцә ицарц агаҟа амҩа иқәло уаҵәынӡа срыхьӡароуп, иуаҳауоу, Шьоудыд?
Сцоит, аха сгәи, схи, сыԥси ара иҟоуп, арахь ахынҳәра сазхәыцуеит, сымцар амуит, уахьынсыжьуа саҭоуҵома, Шьоудыд?
Иухоумыршҭын, уара иузааигәаз, хьыӡлагьы жәлалагьы, аԥсуаа шракәу, Шьоудыд!
* жәытә ԥсыуа-базала шьогә – ӡ-ҭаҭәоуп, идууп; аӡышьҭыбжь «шьшь...» аҟнытә.
Уареи ҳареи абас ҳаиԥырзго – ҳада ԥсыхәа имамкәа дҟалааит, уа Анцәа иҳәааит, Шьоудыд!
Сара схынҳәуеит, сҭахар – сԥа, иамур – уи иԥа. Уаҳзыԥшыз, абзиараз, Шьоудыд!..
ЗАН ИЛЫмАН ИХЫНҲӘЫЗ АмҲАЏЬЫР ИԤАХӘЫҶЫ АНИЗҲА ИАЦИҴАЗ
Сара уажәы саб дахьынхоз Ҵабал акәымкәа, алада Кәыдрыҭа, Аҭара санду лашьцәарҿ сынхоит. Ҵабалҟа нхара сақәиҭымхеит, Шьоудыд...
...1921 шықәсазы Аԥсны раионла иахьыршоз, Аҟәа
араион уагеит, Шьоудыд.
Ас ианыҟала, кәыдрыҭаа реиҳабацәа Кәыҵниа Шьаабани Быҭә Шьааби ашшыԥхьыӡ рыман Лакәаба иахь ицеит, Шьоудыд.
Лакәаба рышшыԥхьыӡ иақәиҵит, Патеипа ихьӡала, абарҭ зышьҭоу рышьха рышәҭ ҳәа Шьоудыд.
Ари ашьҭахь хәышықәса схалон уара уахь, Шьоудыд.
1926 шықәса азыҳәан исзыуааӡаз уасеи-џьмеи хышәи хнҩажәи жәеиза хы сыманы, бзиала ҳәа науаҳәан, суԥырҵит, Шьоудыд...
Аколнхарақәа анышьақәгыла, Аҟәа араион уеиҭарҭеит, Шьоудыд.
1930 инаркны аашықәса браноуҭаа рфермақәа уҭан, Шьоудыд.
1938 шықәса азыҳәан, Кәыдырҭа аколнхара аиҳабыс саналырх, ҳфермақәа уара уахь исышьҭырц салагеит, Шьоудыд.
Иагьалсыршеит жәытәнатәаахыс гәык-ԥсык ала иузыҟаз ауаа аԥсасеи, ашьамаҟеи, ауахьади рыман ушҟа инеиртә иҟаларц, Шьоудыд.
Ажәытә сылацәа анаахт избаз аԥсуаа уҳәан, унапы ыргьежьуа уаҳԥылеит, Шьоудыд.
Сара хаҭала уахь снеиртә аамҭа сымамызт, аха арахәи ауааи еиқәыршәаны ушҟа ианынасышьҭлак, саргьы уа сыҟоушәа сгәы иабон, Шьоудыд.
Иагараан, арахь ианаауаз, аҽқәа рыман амҩа ианықәлалак, амҩан иахьԥхьоз аҽқәа бналаны игьежьны уара уахь инеихьан, Шьоудыд.
Уара уҟны ахатәы рахә ҳаман ҳаннеиуаз ашықәсқәа руак азы, шьхыҵын, ауха уара ухаҳә ду аҟны ҳаԥхьеит, ҽнак ала ацәҳәырақәа ҳархысырц азы. Сара истәыз б-ӡысык ашьапы блын, изныҟәомызт, убра Ахаҳә Ду аҟны иаҳцәынхеит, Шьоудыд.
Адырҩашықәсан ашьха ҳанкылс, абчараҳ Селаҳ шәарыцара ухрахь дцеит. Дышшәарыцоз, шьхыҵын иаҳцәынхаз ақыжә ибеит. Ибнеикхьан. Уаҩ иахь иааиуамызт. Ашьҭахь деихсны ишьны иааигеит, аха шьтәа бзиак иаҟарахахьан, Шьоудыд.
Усҟангьы уажәгьы уара иуқәнагоу ажәа аҳәара цәгьоуп, Шьоудыд.
Аҵыхәтәан, зыбзиара узымдырӡоз кәыдрҭатәқәа ҩыџьа браноуҭаа урырҭеит, уара уцынхәрас Хсырхәа ргеит, Шьоудыд. Ари заҳаз, уара уеилкааны уздыруаз, кәыдрыҭаа даара ргәы иалсит. Ари ҟалеит 1948 шықәсазы, Шьоудыд.
Убри инаркны хышықәса рыла кәыдрыҭаа ршьамаҟа ачымазара рылалеит, аџьма ԥхҭит, арахә лазаркын, зегьы иааура ҳзымдыруа ҳааилахеит, Хсырхәа аԥсаса зырԥхҭуа ҳаскьын бааԥск амоуп, уи здыруа маҷҩуп, Шьоудыд.
Араион аҟынтәи аиҳабыра ааит, аферма аиҳабы дамырхит, аколнхара аиҳабгьы убас, аферма аиҳабра са исыдырҵеит, Шьоудыд.
Адырҩаҽны арахә аасыдкылан, слаба аакыдхны уара уахь анеира азин алхра сашьҭалеит, Шьоудыд.
Иҟасҵалакгьы, уарма напы иахьаҵанакуаз ҿацәк рымсхит, Шьоудыд.
Егьирахь Браноуҭантә иааны амилаҭ рырахә ҭан, Шьоудыд.
Ҳара ҳарахә – аџьма Аасбжьара игылан, ажәқәа Ахаҳә Ду аҟны игылан, Шьоудыд.
Егьырҭ аерманцәа рырахә – ажәқәа Аԥса Заҵә игылан, аџьма Шьакәкәеи Ду игылан, Шьоудыд.
Ҽнак, иҟоу збоит ҳәа, браноуҭаа рҭыԥ ахь сцеит. Аԥса Заҵә ахьгылаз сахьнеиз, избаз сымҳәар сзычҳауам, Шьоудыд.
Уара иааӡаны иумаз аԥса ду, аҳаскьын агәҭа иалагылаз аԥса ду, хәышә-фышә рахә рыхьшьцәагьы даргьы ааҵагылар, кәацк рхьымкьысуа избоз, жәытәнатәаахыс иуҭаауаз ангылоз, иарбан шықәсоу, заҟа рахә рымаз здаԥақәа ирныз аԥса ду браноуҭаа рыхьшьцәа ашьапы амца ацраҵаны ишадтәалаз снеит, Шьоудыд.
Даара сгәы иалсит, дара хҩык ыҟан, издыруаз ала срацәҳаит, даргьы, ирцәымӷхан, рымцагьы дырцәеит, Шьоудыд. Уи ашықәсан ҳарахә ҳаман, ҵаак ҳақәнамцакәан, уԥсҭа
ҳҭымҵит, Шьоудыд.
Браноуҭаа ԥхынгәымза шаанҵәаз иқәҵит, Шьоудыд. Уԥсҭала, ҳарахә рчаны жьҭаарамза Анцәамҭаз, агатәылаҟа ҳанылбаа, ушҟа ианкаҳцоз збоз уажә иџьаршьон, ирҿашәҵазеи ҳәа, Шьоудыд.
Адырҩашықәсан аферма рахә сыман умҩа сшықәыз, мшбжара снеихьан, сдыргьежьит, аколнхара аиҳабы ихаҭыԥуаҩ ҳәа, Шьоудыд.
Убри инаркны кәыдрыҭаа рырахә уаҳа уара уахь инеиратәы изырманшәалоз уаҩ дҟамлеит, Шьоудыд.
1957 шықәса азыҳәан аферма аиҳабыс еиҭа сҟарҵахит. Убри аамҭаз арахә ашьха иҟан, Шьоудыд.
Ажәқәа – ахьа қәҩана игылан, аҩеи ацәқәеи – Хсырхәа, аџьма– аҩагьы ахьагьы – Лахҭа. Акомиссиа сыман қәҩана сҩеин ажәқәа – ахьа – қҭла исыдкылан, ахьча еиҳабы имадан, Хсырхәаҟа сдәықәлеит. маҷкгьы ҳаикәнаршон, аха сдәықәлеит, уара ушыҟоу сҭыҵны сцарц, Аӡӷарала, Шьоудыд.
Уара угыларҭақәа, Аԥса Рҟәара инаркны Аԥса Гәаҩанӡа, аҳаскьын аҵыс аламԥрыцызт, Шьоудыд.
Урҭгьы зегьы еимданы Ахаҳә Ду аҟны санааи, 1951 шықәса азыҳәан исҵәахыз сыбҟәылқәа уаҩгьы имбацкәан иҟан. Ааигәа игылаз ашә ду аҟны 640 ҳәа аколнхара аԥсаса усҟантәи рхыԥхьаӡара ианаҳҵаз анын. Абас акәын ажәытәӡан аԥсуа аԥхьаӡара илшо даналага нахыс ашьха ирахә рхыԥхьаӡара, иишьыз ашәарах рхыԥхьаӡара уҳәа, иоура-иҭбаара азаарыгӡа, ашәқәа ҟны ишырниҵоз, «ашәҟы» «ашәҟәахьы» ишиасызгьы абасоуп, ашәы ахаҳәжәлагь иахьӡуп, «ашә-ҟы» – «ахаҳә ҟы» ҳәа убасалагьы иҟалазар ауеит иҳәон саб, Шьоудыд.
Уи ашәҵла аҟынтәи, избап ҳәа, уара сахьбзиоутәыз Аԥса Заҵә Аџьма Гәараҭа ашҟа сцеит. Сахьнеиз – избазеи, Шьоудыд?!
Аԥса Заҵә амца ацраҵаны ирбылхьан, аиҳара ҩахьан. Амала, сара ианысҵаз, 1926 шықәса азы, сануԥырҵуаз, агәыԥ еилаз ҳхатәы рахә рхыԥхьаӡара 1178 хы анын, Шьоудыд.
Устәиала схыҵны Хсырхәа сааин, арахә сыдкылан, адырҩаҽны еиҭаҵны Аԥса Рҟәара ицаны уара уҟны игыларц рыдысҵеит, Шьоудыд.
Сара Лахҭаҟа сааны, аџьма ферма сыдыскылеит. Нас урҭгьы сыман уԥсҭаҟа, Аӡӷараҟа, ацәқәа ахьысшьҭыз сцеит. Ажәқәа Аӡӷара аӡҵәыҵәы аҩадахьы игылан, ҳарахә еизааигәатәны, жәгьы, џьмагьы, уаагьы аԥсара ҳаҵашьшь, зеиԥш ҳҭахыз аҳаскьын ҳаман, ацә-рхәақәа рқьаф анҭала, ацәаӷьқәа реиԥш ибыҩҩуан, Шьоудыд.
Абри сара сызлацәажәо аамҭа 1961 шықәса азоуп, Шьоудыд. Ашьҭахь сара сычмазаҩхеит, уара браноуҭаа уеиҭаргеит, Шьоудыд...
Абра сабгьы саргьы ҳалацәажәеит шәышықәса инарыцны, 1847 инаркны 1961 шықәсанӡа, заҟа бзиара ҟоуҵахьоу, заҟа ҳуааӡахьоу атәы. Уи уара уқәра иадкыланы иугозар – лацәеихаҟәысракоуп иҟоу, Шьоудыд.
Аҵыхәтәан исҳәо: уаа уара узшаз иуцишаз аа-шаки уареи, иагьа гәаҟра шәақәшәаргьы, шәеигымхааит, Шьоудыд! Иаа абри исҳәаз адоуҳа иақәшәааит! Уаа, Анцәа, суҳәоит!
ԤҲӘЫС ИЛХЫмҞЬО АКГЬЫ ЫҞАм
Ажәытә мҳаџьырра иагаанӡа Дали Ҵабали аԥсуаа рацәаҩны ирҭанхон. Дал маршьанааи Ҵабал маршьанааи анхацәа рыдкылан, аныҳәақәа рзы
аицлабрақәа, ахәмаррақәа мҩаԥыргон. Усҟантәи аамҭазы хәмаррас ирымаз раԥхьа идыргылоз иреиуан аҽырхәмарра. Уи ус иҟан: иарма напала иаӷәра кны, иарӷьа напала иҟамчы кны, данаангыло – икәымжәы итәарҭа иаҩымшәакәа, иҽы ҩ-метрак иреиҵамкәа ирчаразны, нас арӷьарахь ала дгьежьны, иреиӷьны ихәмарыз иакәын актәи ахәы зырҭоз. Имҩаԥыргон иара убас: ҽыла абазшьҭыхра, иаабац аҽырҵыра, ампыл асра, аимҵакьача, аҵәыргыла ахыԥара, қәсыԥа, ҽадаԥа, уахәаӷәӷәа, акьаброу асра, ахаҳәрԥара, абгарҵысра (ахаҳә ду рҵысра), аиқәԥара, аиԥхныҩлара уҳәа убас иҵегьгьы. Ишысҳәахьоу еиԥш, абарҭ зегьы рзы еицлабуан Дал маршьанааи Ҵабал маршьанааи, анхацәа рыдкыланы. Абарҭ реиԥш иҟаз аицлабрақәа рҟны, сара санаҿу аамҭазы, хадара руан Дал маршьанаа рахь – маршьан Шабаҭ, ҵабалаа рахь – маршьан Бабышь.
Абарҭ ныҳәак азы икылсит Ҵабал Шәыкәран ҳәа иахьашьҭоу адгьыл аҟны, аҷандарқәа гыланы, аӡыхь бзиагьы аманы. Абра адәаҿы акәын ахәмаррақәа ахьымҩаԥыргозгьы.
Аисарақәа зегьы рҟны актәи ахәы ргеит Бабышь хадара зиҭоз Ҵабал маршьанаа. Аха аҽқәа дмырҩыцызт, ахәылԥаз жәа-кәшарак иҩуаз аҽқәа ноурыжьит. Усҟан ус иаԥын: аҽқәа анҭалаша, аҽыхара азин рыман. Аҳа Бабышь даара дыҽҟазазаап, иҽы ахы аӡәгьы дамырхакәа, аӷәра инапы иахаршәны, арҵәааҳәа дыҳәҳәаны, аҽқәа днарылҵын иҿынеихеит. Ари Алмахсиҭ данԥшы ибеит, иааизымчҳакәа, дзыхирҟьозгьы имазаап, икьарахә ааҭганы аҿынаирхан, Бабышь аҽыхәда днықәижьит.
Ара шьҭа ицәгьарахеит, Ҵабал маршьанаа хысырц иалагеит, аха Шабаҭ ибзыцәашьа уа дыҟазаап, дахьигаз рымбаӡакәа, даарылԥааны дигеит. Ажәлар еизазгьы еимпит.
Бабышь иқәшәаз ахы дазымгеит, ахәшәтәҩгьы дааганы диддыртәалт. Ари Дал маршьанаа ианраҳа, Шабаҭ ауаҩы дизынарышьҭит Алмахсиҭ дзеихсыз иԥсы ҭаны дынхеит, ма зынӡа дишьааит, мамзаргьы ҳаиашьара далҵааит ҳәа. Иаасашәраӡа ҳамҭакы, аинаалароуп иаҭаху ҳәа реиҳәеит Шабаҭ.
Шабаҭ дашьҭалт аинраалара, ауаагьы азикит, ҳара ҳаишьцәоуп, ҷкәынажәк, игәы еибакшәа, бзамыҟәрак ҟаиҵазаргьы, Бабышь дибар иҭахуп, идтәалоу ахәшәтәыҩгьы акыр ииҭар иҭахуп ҳәа. Ари Ҵабал маршьанаа ақәшаҳаҭхеит, Шабаҭгьы дзышьҭаз уи акәын.
Аха Алмахсиҭ, данцашаз аламҭалаз, иҟама ахәыц аҿашәар еиҩнаҵәартә иааихит, Аџыр-иԥа дигарц акәын игәы иҭаз, аха иҽақәимыршәеит. Уи даныҟамла, Алмахсиҭ иашьа еиҵбы Ардашьыл даашьҭихын, амҩа дықәылт. Убри аамҭаз Бабышь дынхон Шәыкәран, уажә иааз атәым Хьев ҳәа иахьашьҭоу унахысны уахьынҭалауа. Иахьагьы иубарҭоуп маршьан-иԥҳа Лӡыхь ҳәа изышьҭоу аҟны, амрагылара иахьаду, ара дуқәагьы гыланы.
Арҭ аишьцәа иахьцоз ианнеилак иҟарҵаша азы еицәажәан, ашҭа ианынҭала, Бабышь ибзыцәашьеи, ахәшәтәҩи, ҩыџьа аҳәсеи аадәылҵит. Алмахсиҭ дааласын иашьа иеиҳәеит сара аҩнуҵҟа саныҩналалак, уара ани ибзыцәашьа думан абарҵахь уаагыл, нас, аҩнуҵҟатә ҟыгә-чыгәбжьы шуаҳалак, иахьигарҭану илаидыргылан уиеихс ҳәа.
Ианааиԥылақәа, ачымазаҩ дахьышьҭаз иҩхалан, Алмахсиҭ наҟ дыҩналеит, Ардашьыл Бабышь ибзыцәашьа диман, абарҵахь, диацәажәо, икьарахә имаӷра иҭакны, шьҭыбжьык шиаҳалак дхысрацы, даагылт.
Алмахсиҭ дахьыҩналаз, аҭамзаара шьҭаҵо, Бабышь дышиацәажәоз такәаамҭа цеит. Ардашьыл изымчҳакәа,
ашә ихы нылакны, уалымгои уара ҳәа иашьа иахь ибжьы наиргеит, нас идгылаз игәы инадыргылан инацәа ааирҵысит. Алмахсиҭгьы Ардашьыл иажәа алгаха имҭакәан, иууазеи, аҷкәын, узыргәаҟуазеи ҳәа иашьа иахь дыҵҟьошәа ныҟаҵан, иҟама ааҭԥааны Бабышь дахьышьҭаз иааиӷришьын, дааиҩиҵәеит.
Арҭ акәаскьа иналбаан ашҭа инықәгылахьан еиԥш, Бабышь дыкәрын, иԥсы ихыҵаанӡа, ашәхымс иҽҩылажьны, икьарахә ихы иаҵазаап, иҩарышьҭеиҵеит, Ардашьылгьы имаҟа ааԥҵәеит...
Аишьцәа мытҟьал Ччҳал Аӡыхь ианылбаа, Ардашьыл: «Сара шьҭа сызцом, уара ухы уахә...» – иҳәан, днатәеит, иара уаҟагьы иҽааиҵихит. Алмахсиҭгьы: «Ҳаи, уашәа ахы насықәшәааит, ушԥасфеи!.» – иҳәан, иашьа дааиқәкны, аӡлагарахьча дааизныжьны, иара Далҟа дцеит.
Далаа хыҵны иааит, ҵабалаагьы неины мытҟьал амҩа ркит, ршьа мукәа аԥсы дрырымҭаразы. Ара аҩыжәларык еиҿаҳаит, еибамшьыр ада ԥсыхәа амоуа иҟалеит. Аҵыхәтәан ауаа аднагалт – маан Иасон, Адгьан, Аџыр-иԥа Кьмышә, Еқәыс Ҷыҷ, Ахсал Быдгә, Абашь Шьаҳан уҳәа убас егьырҭ хар змамыз ауаагьы. Аԥснаҳ Аҳмыҭбеи Чачбагьы убра днанагеит. Уи ирыдиҵеит аус аԥсыуала иахәаԥшразы, аус азызушаз ихаҭарнакцәагьы нижьит.
Уаҳа даҽа машәырк ҟамлакәа, аԥсы дызтәыз дрырҭеит, егьырҭ реинраалара азы аицәажәарахь ииасит. Уахыки-ҽнаки Шәыкәран адәаҿы аилацәажәара ыҟан. Аиҳарак зҽырцәгьан иҟаз Бабышь ибзыцәашь иҭынхацәа ракәын, Амаршьанқәа еибарԥсуазар, ҳара ҳзыхҟьазеи ҳәа игылт.
Адоуара ҟалеит. Аџыр-иԥа Кьмышә ддоууан, илабашьа ахьынаирсыз, Еқәыс Ҷыҷ иҩыза ишьацәкьарақәа хәны ирыбжьҟьеит, аха ичҳаны дгылан, иажәа далгаанӡа ҳәа. Иажәа даналга, улабашьа унах ҳәа иеиҳәеит. Аџыр-иԥа Кьмышә дцәажәаҩ дуун, идоурала абарҭ аҩжәларык еинираалт. Уи дагьуаҩыцәгьан. Убри азоуп Аџыр-иԥа Кьмышә ҩажәижәаба маҭаԥшь еихыхны Кәыдри Амтҟьали ахьеилалоз иалеиԥсеит ҳәа ашьҭахь ашәа зихырҳәаазгьы... Анхаҩ ишәшьыз, иашьцәа шәнарыԥхьан, ишьа шәшәоит ҳәа рыдиҵеит, иара убас иагьыҟарҵеит. Абри азоуп ажәытә Дал маршьанааи Ҵабал маршьанааи еибашьит зырҳәозгьы.
Чагьам нхыҵ иахьагьы иҟоуп Быдӷә зыхьӡу адгьыл, Багада уахьықәсуа амраҭашәара иахьаду аԥшаҳәа. Аԥсны Асовет мчы ҿыц ианааз акәын, абрахь симан дцеит саб Шьааб, уаала ажәытә ҳахьынхоз усырбоит ҳәа. Иара мҳаџьырра дцан даахьан, уажәы Аҭара акәын ҳахьынхоз. Быдӷә Бышь Икәара аԥшаҳәа жәытәан Ббышь-иы-кәара акәын иахьӡыз рҳәоит, ҳахьнеиз, ахьагә иалхны ақьала ҟаҳҵан, нас ҳарахә ганы убра ҳгыларц, хымш ҳаҟан. Убра ҳаҟанаҵ, ажәытә ажәабжьқәа рацәаны исеиҳәеит, маршьанаа рҭоурыхгьы налаҵаны.
Исгәалашәоит, ҳаҩны, Аҭара ажәытә ажәабжьқәа удыруеит ҳәа саб иахь ианырҵарц ианнеиқәоз. маршьанаа реибашьра аҭоурыхгьы рҳәахьеит, ирыҩхьеит, аха урҭ зхибарҟьаз ҳәа исаҳахьоу акы ацысҵоит.
Урҭ ахҭысқәа раан ҩажәаҟа шықәса зхыҵуаз саб ус иҳәон: «Абри аҭоурых ӡәырҩы ирзеиҭасҳәахьеит, аха уаҩгьы иасымҳәац акы уажә уара иуасҳәарц сҭахуп. Иудыруаз, ԥҳәыс илхымҟьо акгьы ыҟам, Бабышь Хьрыԥс иԥацәа дреиуан, иаргьы диҭацамзи, аха Дарыҟәа иԥацәа иреиуаз Хьымкәараса иԥҳәыс, иахьынӡаиашоугьы здырхуада, аха ус рҳәон, длыхәаԥшуан, лара лхаҵа хаҵара-ԥҳәысрахьала деиҟарамызт ҳәа. Ари иныҵаҩ-ааҵыҩуа ишыҟаз, лхаҵа данԥсы, лара Бабышь дигеит. Насоуп иаартны аиӷара анцәырҵ. Алмахсиҭи Ардашьыли Баҭалбеи иԥацәа ракәын, Баҭалбеии, Хьымкәарасеи, Шабаҭи еишьцәан, ран даӡәымызт аха. Ус акә арс акә, аешьцәа рықәеибахра зыхҟьаз ԥҳәыс ҵыхәоуп».
Бабышь ахаҳәтә ҩны изгылан, ашьапы уажәыгь иҟоуп. Иқәнагалаз амилаҭ иреиуоу ҿыцынхаҩык аҩны ахаиргылан, дыҩноуп.
Ари абас ауп.
Убас, аԥҳәыс илыхҟьаз, иаҳа аабыкьа иҟалахьоу, даҽа хҭыскгьы, уажә саналага, ишәасҳәап.
Гәҭол абжьыуаа рҟны дынхон, дызлаз ақыҭа даарылукаартә, нхаҩ бзиак, Џьынџьбак, Нистор ҳәа. Уи ԥшьҩык ахшара иман, хҩы ԥацәеи ԥҳаки.
Нистор иԥҳа хаҵа дцаратәы даныҟала, лара лхала бзиа дылбоу, иара дхиху здырхуада, иара убри ақыҭаҿ инхоз Абыигәба махаз аҿа иалҳәеит, ахәыҷы-мыҷгьы еимырдеит. Ари ныҵыҩ-ааҵыҩны лҭаацәа ираҳаит. Лара даараӡа бзиаӡак лакәын, ԥшрала-сахьала акыр деиқәшәан, аҭынхацәа аазыркын, аԥҳәызба Аҭарба Иҳәсҭа инхоз Ақәыҵба Кәадац дирҭеит. Усҟантәи аамҭазы Ақәыҵба Аҭарба Иҳәсҭа рыҷкәынцәа аӡәы ҳәа иаарылырхуаз арԥысын, Ақәыҵба Осман диԥан, нхарала, уаҩышьала узрываломызт, ауаа бзиақәа ззырҳәоз ракәын.
Абыигәба махаз ари ԥҳәысс дҳәаны дышимаз зыгәра игоз иқәлацәа ирдыруан, ас аныҟала, даара хьымӡӷыс иҟаиҵеит. Рацәак мырҵыкәа Аџьынџьба иԥа чарак ахь дцон, ахәылԥаз иҽеилаҳәан дҽыжәлан дышнеиуаз, ачарҳәаҩ димазаап, махаз заа амҩа кны дтәан, данааивала, иааигәыдҵан, уаҩгьы димбакәа, аҩныҟа дцеит.
Ауаҩы дышьны дахьышьҭаз данырба, ажәлар еизеит, иара махазгьы днеит, акгьы изымдырӡозшәа. Аха заа дрылҵын аҩны дахьааиз, Ҵәыџь ҭакәии Абыхә Гыџьи абрагьцәан абна илан, какалк ркырц иштәаз дрықәшәеит. Афатә ҟарҵаанӡа, индәылиган, иҟаиҵаз реиҳәеит, ацхыраара ирҭарц, мамзаргьы абнахь дрыццарц шиҭаху азы дрыҳәеит. Ҳара уаха иалыршан аусгьы уамкуа, аҭынхацәагьы гәҩарас урымкуа иҟаҳҵоит ҳәа наиаҳәан, акрыфан ицеит.
Ауха ҭакәии Гыџьи Тамшь Ануа Есҳаҟ иҟны инеин, дҩадыргылан: «Уаха ауаҩы дҳадыԥсылт, машәырла, Гәҭол инхо Аџьынџьба Нистор иԥа. Убра уҳазцароуп. Абасгьы ҳазиаҳәа: ауриадник Сҭиԥана Џьгьардаҟа дыҟан, даҳшьыр ҳҭахын, ҭаха ҳаиҭомызт азыҳәан, амҩа кны ҳаштәаз,
илашьцахьан, иҽы дзықәтәаз Сҭеԥана иҽы иеиԥшын, аҽышьҭыбжь анҳаҳа, данааҳавала, даҳзымдыркәан даҳшьит. Иаҳҭахуп ҳнеины ҳҵәыуарц, насгьы уаҩы ибаратәы инышәынҭрагьы ҳара ҳхарџьала иҟаҳцарц. Абас ҳзеиҭаҳәа», – рҳәан, дынҽыжәырҵан, Аџьынџьбақәа рышҟа дрышьҭит.
Ануа Есҳаҟ, абжьыуаа рҟны унеишь-уааишьҳәа зарҳәоз, ауаҩ ҟәыш, ауаҩ нага идырҵаз ишиарҳәаз еиԥш, инацҵангьы дахьнеиз еиҭеиҳәеит. Иажәа данаалга, Аџьынџьба даацәажәан: «Дад, имашәырхазаргьы, ишыҟалазаалакгьы, ауаҩы дыԥсит, рҵәыуарагьы сҭахым, иҟарҵо анышәынҭрагьы сҭахым, иааиргьы сҭахым, избаргьы. Сыԥсит, сахьԥсыз сыҟоуп ҳәа сызраҳәа», – иҳәан, иажәа даалгеит. Есҳаҟгьы дыҩҽыжәлан дцеит.
Аџьынџьба иԥҳәыс лԥа дышьны данылзаарга, илзымчҳакәа хыла агәашьа дахьасыз, дахычмазаҩхан, аԥсыжра ашьҭахь мызк ҵаанӡа дыԥсит.
Абри еиԥш ахҭыс ҟалеит 1908 шықәсазы.
Аамҭа цон. Аџьынџьба иԥацәа еиҵбацәа рызҳауан. Ишыҟаз,1921шықәсазыАԥсныАсоветмчыанышьақәгыла, абна илаз абрагьцәагьы ылҵын, дасу рыҩныҟақәа икылсит. Абыхә Гыџь дҭахахьан, аха Ҵәыџь ҭакәи иҩныҟа иашьцәа рышҟа Ҷлоу дкылсит.
Аџьынџьбақәа зашьа дыршьхьаз аишьцәа ари анраҳа, рҽааибырҭан ицеит. Иахьнеиз, ԥхнын, ҭакәи марыхә ашьха аӡҵәҵәы дыҟоуп ҳәа рарҳәеит. Арҭ еибарҵысын иахьрарҳәаз ицеит, ҭакәи дагьырбеит. Изымҵааргьы – дырзымдырыр ҟалозма, иара уаҩы ҳаракын, ҭеҭԥшла аԥсуа хаҵа ззырҳәоз иакәын. Данырба, днарԥхьан: «Абри аамҭа азын, Абыхә Гыџьи уареи шәабрагьцәаны абна шәанылаз, ҳашьа дшәыдыԥсылеит, ииашаны шәара дшәыдыԥсылаҵәҟьама, даҽаӡәы дышьны, даҳхыччауа, днаҳавс-ааҳавсуа дҳавоу? Абри еилаҳкаарц ҳааит...» – рҳәан, иазҵааит.
ҭакәи иқәрахь днеихьан, шәаҟәыҵ абри аилкаара, ҳара дшаҳамшьыз усгьы ижәдырхьеит ҳәа акыр дрыҳәеит,
аха, ианырмуӡа, иҟаз имҳәар амуит. Шәаннеилак – шәаҳәшьагьы шәлазҵаа ҳәа реиҳәеит.
Арҭ аахынҳәын, иааин раҳәшьа ианлазҵаа, иҵабыргуп, ахәыҷымыҷ еимаадахьан, иагьмаӡан, аха сани саби ианеилыркаа, иаагьежьын даҽаџьара срышьҭит ҳәа ралҳәеит. Ари анраҳа, рашьа дызшьыз Абыигәба иааихаҩан, имӡырха дшықәгылаз иааигәыдҵан, дышьны, уаҩгьы имбакәа ицеит.
Абыигәбақәа ашьра ҟазҵаз зусҭцәаз рдырт, шьҭа наҟааҟ шәеиҭоуп рҳәан, уа иааныркылт. Аҵыхәтәан иагьеиндраалеит. Аамҭагьы маҷк анбжьала, еицәажәон, еиҭанеиааиуан, уаҳа еиӷара рымамкәан иҟалеит. Ари, ишысҳәаз еиԥш, 1921 шықәсазы акәын. Абасала, аԥҳәыс илыхҟьаны абраҟагьы ҩыџьа ауаа ҭахеит.
Абыигәба диҭынхеит аҷкәын, Бабышь ҳәа. Уи дарԥысхан аҭаацәара далалахьан ишыҟаз, Аџьынџьбақәа аҩыџьа аишьцәа руаӡәык иҷкәын Аҟәа аинститут далгахьан, нџьнырс Гәҭолҟа дааит. 1960 шықәсазы Гәҭол аиҵбыраӡатәи апарторганизациа маӡаныҟәгаҩыс аус иуан Бабышь Абыигәба – махаз-иԥа. Аџьынџьбеи иареи ажәытәра иагахьаз акгьы ргәаладыршәомызт, еицныҟәон, ҳаҭыр еиқәырҵон, еиҩызцәан.
Абас ибзиахәӡа аус еицыруа ишааиуаз, ҽнак ачаихыхра иахьаҿыз, еицны, абжьааԥны еиԥш, инеит. Аҷкәынцәа аҩыџьагьы ачаиҿыхыҩцәа ирылаланы ишҿырхуаз гәаҭо, актәи ҳәа ибзианы иҿышәхла ҳәа раҳәо, ишнеиуаз, ԥҳәыск ижәырԥны аҿыхра дшаҿыз иналыдгылт.
– Ас зыҟабҵозеи?! – иҳәан, Бабышьи лареи ргәааибагеит.
– Уара уиаҟара ухаҵа бзиазар, сара сакәым иубаша, уаб дызшьыз дуаҳәҭаргылан ақыҭа урылаларымызт! – лҳәан, аҽԥныҳәа наилҭеит.
Ари заҳаз зегьы аԥҳәыс дыршьыр ада моу рымамкәа иналзыԥшит, аха илҳәаша ҳәаны далгахьан. Абыигәбагьы дааиҵанарӷәӷәеит, Аџьынџьбагьы даара хьаас иҟаиҵеит.
Аха, Анцәа иныҳәаратәы, Гәҭол реиҳабыра лассы иаҭахыз ауаа адгаланы, аԥсыуала аинаалара еиҭаҟарҵеит. Саргьы убра сыҟан.
Абри зегь зхысҳәааз, ԥҳәыс илхымҟьо акгьы ыҟам ҳәа ажәлар ирҳәо ауп. Аиҳарак – уи ԥҳәыс ҟәышымзар, ҟәышрала мацарагьы иауҟаху, аха...
АТӘАмБАРА АҴЫХӘТӘА
Зқьи жәшәи ҩажәихәбеи ҩажәифбеи шықәсқәа руак азы Адлеи маџь иабџьар аблеҭ ылихразын араион амилициа аиҳабы Аҳәагәба Нарықь иҟны днеит.
Нарықьгьы маџьгьы қыҭак еицатәын, цқьа еибадыруан, сгәыла иоуп, сабџьар аблеҭ шԥасимҭари ҳәа дгәыӷуан.
Нарықь маџь инаган-тапанча ааимихын, анумер гәасҭоит ҳәа днаиҿижьан, истол амгәа аартны инҭеиҵеит.
– Уабџьар умхуп, аблеҭгьы уоуам, ахаҭагьы уоуам!.. – иҳәан, днеиҿаԥшит.
– Уара абри еиԥш суқәгәыӷуамызт, қыҭак ҳаицаланхоит, ҳаигәылацәоуп, исзумун, сабџьар сыҭ! – иҳәеит маџь, аха Нарықь имырхынҳәит.
Иҟаиҵоз, маџь дындәылҵын Аҭар Сааҭ иҟны днеит. Сааҭ Нарықь ихаҭыԥуаҩ иакәын, араион центр аҟны дынхон.
– Уанаџьалбеит, Сааҭ, абас ауп Нарықь исзиу: ҵабыргуп, сара аурыс ҳәынҭқари ақырҭуа меншевикцәеи рхаан сӷьычуан, ҭауади-аамсҭеи абжьахәҳахәҭыҩцәеи уҳәа ракәын исырҳәуаз, ацәгьара сылан, аха асовет мчы ааижьҭеи џьара бааԥсык ҟасҵахьазар – сқыҭа шәрызҵаа, сара сҩызцәа зегьы рабџьар аблеҭқәа рымоуп, саргьы аблеҭ амсхуеит ҳәа сахьааиз, анумер гәеиҭошәа дсеижьаны, стапанча сымихит, бзиак акәын иаргьы, сыла шааԥшуаз
сҳәаҭҳа игеит, усызиацәажәа, сҳәаҭҳа ныжьны сызцом... – иҳәан, Сааҭ диҳәеит маџь.
– Ибзиоуп, нас ариаҟара ануҳәа, сузиацәажәап... – иҳәан, Сааҭ Нарықь иахь дцеит. Уаҟа еибырҳәаз здырхуада, омаӡак мырҵыкәа Сааҭ дхынҳәны дааит. Иахьшәны уаа, уабџьар имхны сара иусҭоит ҳәагьы иеиҳәеит.
Иахьшәны зыхьӡыз азы маџь Сааҭ ишҟа деиҭааит, аха уи аҩны даниқәымшәа, Нарықь иҟны днеит.
Абџьар ахаҭа сыҭ, аблеҭ сумҭозаргьы, убри азын сааит... – иҳәан, даацәажәеит маџь.
– Уабџьар акылгарҭахь исышьҭхьеит, иусҭо ҳәа акгьы сымам, – иҳәеит Нарықь аҭакс.
– Ус анакәха, анумер ахыхны сабџьар шсымухыз ала акәтанциа сыҭ, Аҟәа аиҳабыра рахь сцоит, – днацралеит маџь.
– Акылгарҭахь ацаԥха змоу дыҟам, амчыбжьык ала уаабжьыс, акәтанциа усҭоит, – аҽыҵга ҟаиҵеит Нарықь, маџьгьы аҩныҟа дцеит.
мчыбжьык аҟара аабжьысхьан, маџь деиҭацеит Аҳәагәба ишҟа.
– Сара сыҟамызт, абра еизган иҳамаз абџьар зегьы Аҟәаҟа акылгарҭахь ирышьҭит, утапанчагьы анумер сзахымхит, – иҳәан, даацәажәеит Нарықь, маџь днеихаҵгылашәа ныҟаҵан. Аха данынеиҿаԥш, иааицәымӷхан, сара сашьҭалан сцаны анумер узаазгоит, абригь-абригь аамҭазы уаа ҳәа аҿҳәара ииҭеит.
– Убри аҵыхәала даҽазнык ада сшымаауа удыруазааит... – иҳәан, маџь днахынҳәын иҩныҟа дцеит.
Аҿҳәара ииҭаз азы деиҭаахит маџь. Аха акы ибо ҳәа дыҟамызт, игәы ԥжәаны, деицрашәаны акәын дшыҟаз.
–Абриаупутапанчаанумер,–иҳәан,Нарықькәтанциак аалхны маџь инаииркит. маџьгьы уаҳа мҳәакәа, акәтанциа еикәарҽны иџьыба инҭеиҵан, итапанча дашьҭаланы Аҟәаҟа дцеит, а-Шлатер иахь. Шлатер Аԥсны амилициа дреиҳабын, маџь иарзаҳал иақәиҩит абри еиԥш анумер змоу абџьар ԥшааны ишәҭ ҳәа. Ианруҭалак, ара сара сҟны уааи, аблеҭгьы ылҩааны иусҭоит ҳәа иеиҳәеит.
Акыр еимдеит уа ашьҭаҵараҿ, аха уи аҩыза анумер зныз ҳәа абџьар рымбеит, маџьгьы ихы зниҟьара дизымдыруа даақәхеит.
Хԥаҟа мзы ҵит абри ашьҭахь. маџь иҳәаҭҳа ахьицәдырӡыз даара игәы иалан, аԥсыуак иҳәаҭҳа имырӡыцызт, сара раԥхьа ишԥасыцәирӡи ҳәа ихьымӡӷшьаны дыҟан.
мҽышак азын Ҳәагәы Нарықь ауха аҩны дыҟан, ашьыжь дҩагылан блуз заҵәы амӡырхаҿы иаандақәа дрыхәаԥшуа дшаваз: «Шьыжьбзиа!..» – иҳәан, маџь дааидгылт.
– Бзиала уаабеит, уааи арахь!.. – иҳәеит Нарықь. – Уара, абри сҳәаҭҳа зынӡа иугаӡама, ианбасуҭои?.. – иҳәан, днаиазҵааит.
– Сара иабасымоу, Аҟәаҟа исышьҭит, иусҭозеи... Нарықь иажәа алгаха имҭакәа, маџь имаӷра атапанча ҭакны имазаап, инеигәыдиҵан, дышьны даақәгьежьааит. Абри аамҭаз Адлеи ҩыкьа ҽыла Нарықь иашҭа дааҭалеит.
– Уҽы суҭароуп, абасоуп иҟасҵаз!.. – иҳәан, маџь ҩыџьа днеиԥыххылт.
– Аҽы усҭома, ауаҩы душьитеи!.. – иҳәеит ҩыџьа, иагьааибарххеит.
маџь ҩыџьагьы инеигәыдҵан дышьны, иҽы днақәтәан, дасны дцеит.
Ара ицәгьарахеит, Аԥсны иҟаз аиҳабыра аанагеит, Шлатер ар иман даан днарылатәеит. Абжьыуаа қыҭацыԥхьаӡа ҩыџьа-ҩыџьа хҩы-хҩы абџьарла еиқәшәаз аҷкәынцәа еизыргон, Адлеиаа азакәациа рзыҟаҵара иалагеит, маџьгьы ҩыџьара-хыџьара икәшеит, аха дрылҵуан, акыргьы иеихсқәеит, аха акгьы дырзаҿамыршәеит. Ажәларгьы гәаҟит. Аҵыхәтәан маџь, дрылҵын, ашьхаҟа амҩа дықәлеит, бнала мацарагьы ашьха цәҳәыра дкылсит. Араҟа Соу Иԥсара агәыԥ рыџьмахьшьцәа дрышьҭалан иԥшааит. Нас даарыԥхьан, агәыԥ ахьеилоу иҟада ҳәа дразҵааит. Амҷышба Кьаҳәбеи дшыҟаз аниарҳәа, ианшьцәа дреиуан: «Ашьыбжьон шәангәарлалак, Шьмаҭ Иӡыхь Ахаҳә Ду аҟны Адлеи маџь дыҟоуп, уааи ҳәа узааицҳаит ҳәа сызиашәҳәа,
имацара, уаҩы имаҳауа», – иҳәан, днарыҳәеит. Нас даагьежьын, иахьиҳәаз ахаҳә ду ашҟа дцеит.
Ахьшьцәа шьыбжьон иангәарла, маџь ишреиҳәаз еиԥш, Кьаҳәбеи днарԥхьан, абас-абас ауп маџь иҳаиҳәаз рҳәан, ажәабжь наиарҳәеит.
Кьаҳәбеи, анс аниаҳа, агәыԥ ааизганы днарылатәан: «Адлеи маџь Соу Иԥсара дкылсит, абригь-абригь ахаҳә аҟны уааи ҳәа сзааицҳаит, иԥсыхәоузеи? – иҳәан, днаразҵааит, усгьы нациҵеит: – Ар иара ишьҭоуп, аԥсҭыр иара ишьҭоуп, иара иҵыхәала ҳара ҳахдырҵәоит...»
Агәыԥ ааилацәажәан, ианшьцәа иреиуаз анс аниҳәа, дышьтәуп ҳәа ақәырҵеит. «Дызшьуада?.. Уара, сара...» – рҳәан, инеимҵаркит, аха сара сыҟоуп ҳәа уаҩгьы имҳәеит. Кьаҳәбеи дахьтәаз: «Аӡәыс сара сыҟоуп, аҩыза дсышәҭ...» – иҳәан, ҿааиҭит. Аха ҩызагьы дҟамлеит. «Ус анакәха, уара уца, итәарҭа-игыларҭа цқьа еилкаа, нас аҩызагьы дуаҳҭап», – рҳәан, уиала иааилгеит. Кьаҳәбеигьы иабџьар аашьҭихын, дмага-маго, Шьмаҭ Иӡыхь Ахаҳә Ду ахь иҿынеихеит.
Хаха-хымш акырзымфацыз маџь, дааԥса-дкара Ахаҳә Ду дадиалан дшыцәаз, Кьаҳәбеи ишәақь агәҭа кны днеихагылт. Ас аниба, днышьамхнышлан зҿынаирхаз маџь иахьигарҭаныз иқәшәан, ҳаиҳәа даахықәтәалт. «Ҳаи, сзыхурҟьазеи, ажьрацәара узымгааит, Кьаҳәбеи?!» – иҳәан, ихы нықәиҵеит. Уи акәхеит.
Абри ажәабжь сара зны-зынла сазхәыцлоит – изхарада абас хҩыуаак ахацәа ахьҭахаз ҳәа.
АШӘАРЫЦАҩ ҶЫТА
Сара санахьӡаз, уажә сызлацәажәо аамҭазы, ашәарыцаҩцәеи абназацәеи Аҭара имаҷҩымызт. Урҭ рхыԥхьаӡарахь иаласҵом ашықәсан ҩба-хԥа зшьуаз
ауаа. Сара сызҿу, ашықәси-ашықәси рыбжьара жәохәжәаф иреиҵамкәа изшьуаз, абчараҳцәа ҳәа изышьҭаз ашәарыцаҩцәа роуп. Убас иҟаз иреиуан Кәыҵниа Есҳаҟ, Кәыҵниа Шьаабан, Адлеи миха, Аҟәс Кыгә, Џьынџьал Сикәа, Быҭә Селаҳ, Кәыҵниа Ҷыта уҳәа убас аӡәырҩы. Абарҭ зыхьӡ сҳәаз Иарцахә ицаны аби-бӷаџьмеи зшьуаз ракәын.
1916 шықәса азын Шьоудыд ашьха Шьакәкәеи Аџьма Гәарҭа ҳәа иахьашьҭоу ҳашгылаз, Бидаҿ-иԥа Ҷыта ҩыџьа аҷкәынцәа аашьҭыхны Иарцахә шәарыцара ҳәа дцеит.
Ҷыта иҩызцәа иман Иарцахә Дауеи Иҳәыш ҳәа иахьашьҭоу, аби-бӷаџьмеи азага иахьаҿцаауаз дкылсит. Ауха Аԥхьарҭа аҟны иԥхьеит.
Адырҩаҽны дара ҩеины ашәақь бжьаӡартә рҽыԥхьакны итәаанӡа, аби-бӷаџьмеи раԥхьа азагахь илбаахьан. Ихараны ирбоит аби-бӷаџьмеи азага ишахоу, аха анеирҭа зламоу ала идәықәлар, игәарҭоит.
Ҷыта, иҩызцәа уаҟа иааныжьны, аҵәца дкыдлеит, иеимаақәа ишьхны. Напхыцла-шьапхыцла, ииулакгьы, аби-бӷаџьмеи азага иахьахаз ашәақь бжьаӡаратәы днеит. Ашәарыцаҩ ишәақь бжьаӡартә дышнеиз злеидыруаздзеиҩаӡоз ашәарах атәыҩеи алымҳаи цқьа ибо ианыҟалалак акәын. Нас, абқәа иреиҳаз акы аԥсырҭа иарбаны, ишәақь инацәа наирхеит, аха, иҭымҟьакәа, ашьанҵа аҽҟьаны ицеит. Иҟаиҵозеи, ацаҟьа иҽадырԥсылан даҿаиоуп, ишакәым дҵысыр, дыбӷалоит, мамзаргьы ашьха каԥкаԥ дабоит. Уи угәанаҭар, аршәаа иасны ашәарах ргәырҽаннаҵоит.
Ҷыта, ииулакгьы, ихҭра идҳәалаз аихымцеи, ацәымсеи, ашьанҵеи ҭан, ацәымса амца аркны ишәақь аҽԥыхәшә ахьықәԥсаз иқәҵан, аб иақәкны дкылаԥшуа иҽааникылт. Ацәымса былуа ашәақь аҽԥыхәшә ахьықәԥсаз ианнеи, заҟаамҭа ҵыхгьы сеидроу, аҽԥыхәшә амца акын ашәақь ҭҟьеит, изықәкыз абӷьы аԥсырҭа иақәшәеит. Иара уа иаанхеит, егьырҭ зегьы еилаӡырҩуа иааилагылеит. Ашәарах зныктәи ахысраз, ицәаарак рымбакәа, иҵысуамызт. «Иҭҟьо сымазар, даҽакгьы сшьуан», – иҳәеит Ҷыта.
Абри иахьагьы ирҳәоит, Кәыҵниа Ҷыта шьанҵа зҿамыз шәақьла аб анишьыз ҳәа. Уи абас зилшаз ачҳара иман азоуп, ишырҳәо еиԥш, акыр зычҳаз – акыр ибеит. Ҵабыргны, зны-зынла, акыр зычҳаз – акгьы анимбо ҟалалоит, аха уи даҽакуп.
ШЬХАТӘЫЛА АЛЕИШӘА
Саныхәыҷыз ашыӡ сыхҭакны саман. Сымгәацәа сҭынханы, аҭҳара сеисуа, ахәшҭаара сыҽҳәатәан, аҭаацәагьы ирҳәо сыламӡо. Абас акыраамҭа сыҟан, аԥхын
исыхьуаз ашыӡ – аӡын иҵазгалон. Убриаамҭаз исхыҵуан жәабаҟа шықәса.
Ԥхынрак азы саб ашьха дцон, абри ахәыҷгьы дызгоит, ишыӡгьы ихгап ҳәа леиҳәеит сан. «Ари ашьха дызцома, дудԥсылоит...» – лҳәеит лара, аха, имукәа, сигеит.
Ашьха ҳашцоз, Лахҭа ацәҳәыраҟны ҳкылсит. Амш бааԥс ҳақәшәеит, мышкы-ҩымш ҳәа акәымкәа, мчыбжьык иаахымкәаӡеит.
Саб ҩыџьа аҩызцәа иман, аӡәы даҳгәылан, Абыџ-иԥа Алиас ҳәа, егьигьы ҳқыҭатәын, амҳаџьырра ашьҭахь иаан инхаз аӡә иакәын, мгыр ҳәа, дерманын, аџьмақәа иман, аха ашьха атәы рацәак издыруамызт, ас амшцәгьа аныҟала, дшәоу, ирахә кажьны агатәылаҟа дцеит, дышцозгьы мҳәаӡакәа.
Ауаса, аџьма, арахә рацәан, аҽадақәа хазы ибатәын, саргьы тәамҩахәк сымамызт, сышрыцхраауаз, аӡаӡа сшылаз, сычмазаҩхеит, схы сзымдыруа сҟалеит. Уахыки-ҽнаки рыла сқьышәқәа ӡаӷьеит акрысзымфауа аҟынӡа, амҳаҵә ала сҿы иҭарҭәоз ахш ада.
Аҵыхәтәан амшгьы ааԥшит. Шьхасы ҳахьцоз Шьоудыд акәын, амш иқәымлар ада ԥсыхәа ыҟамызт. Ҳҽадақәа акы
амаҭ ацҳан иԥсит, сара схы самыхәо срыдхалеит, ҩыџьа ауаа ирылуршозеи – рымаҭәа ргару, сара сыргару.
Иааласын, ҳҽада инхаз иазышьҭхуаз аидара ҩақәырҵеит, сара саашьҭхны саб изқәа сынкыдҵаны снаидҿарҳәалеит, иаԥхьаҟала аидара ихәда иаахишьит, нас арахә днарыԥхьан иҿынеихеит. Абас ауханӡа Ҟәламба Аӡыхь аҟны ҳнеит. Уа ҳахьнеиз, иласкьашәа, ҳқыҭатәқәа Адлеи Алықьсеи Адлеи михеи ажәқәа рыман игылан, уахь сылбааргеит. миха ашоурахәшә иман, исдыржәит, ахырҵәы хьшәашәа сҿарҵеит. Ауха ҩынтә цәгьалашәа исыршәеит, зегьы мыцәаӡакәа исыдтәалан.
Ашьыжь сыккаӡа сҩагылеит, схала снатәаа-аатәо срыццеит.
Уа ҳахьнеиз сшыӡ сыхгеит, сшьамхгьы ҵархеит, хәыкирхаки снырымкылауа, сԥыруа сҟалеит, сымгәацәагьы пахеит.
АГӘАБЗИАРА
Анкьа сара санмаҷыз, санычмазаҩхалак, аҳақьым дабаҟаз, сԥынҵа ашьара ианалагалак, ашоура ансоулак, сан арбаӷь-ҿыс кны, иааган схы иакәлыхшон,
иԥынҵа ашьара иаҟәыҵуазар, абри шьны имала ишиҿасҵара ҳәа, аика хҵәаны иоулыжьуан. Аҵыхәтәан, сԥынҵа ашьара иаҟәымҵыр иабацоз, ианаҟәыҵлак, арбаӷь шьны сымала исҿалҵон, агырӡныҳәа ҳәа иашьҭан. Саргьы, абас аныҟалҵалак, сыбзиахазшәа сгәы иабон.
Ашыӡ аӡын цәгьаран иҟаз, измыхьуаз шамаха уаҩы дыҟамызт. Ашыӡ шоура рхы анднархьлак, асалԥеҭка бжьеила ирбааӡан рхы иақәырҵон, ихәшәуп ҳәа. Ашыӡ зынӡа иаргәаҟуаз дарбанзаалакгьы санду лышҟа иаауан, дыԥҳәыс цқьоуп – усҟан ус иҟан – аӡы ҳәа ҳчымазаҩ даҳзылныҳәароуп ҳәа. Уи аӡныҳәа ахьӡын. Сандугьы ллаба хәахәа кны дрыццон. Уа дахьнеиуаз аҳампал ҟарҵон, ашә агәылаҵаны, аҭаацәа рыцыԥхьаӡа хԥа-хԥа. Акака аӡаҟны ачымазаҩ дганы аӡы ихырԥсалон, ҩба-ҩба дара ирфон. Устәи, ихәшәуп ҳәа ирԥхьаӡоз, Ҟарач Иӡыхь ашҟа дыргон. Уи ҳара рацәак иаҳцәыхарамызт, ачачхалеигьы аманы, данарыхьҭшьуаз иқәырҭәон, дыркәабон. Абри ашьҭахь ашыӡ ҳамҭак ихгон. Иара убри аӡыхь иахьагьы иҟоуп Аҭара ақыҭан. Ари сара санахьӡаз ас иҟан. Уи 1900 шықәсазоуп. Аха сахьахәаԥшуа, иҵегь наҟ ажәытәӡан абас ашыӡ зыхьуаз ага дганы, иныҳәа-ныԥхьан, акәакәарқәа хыԥсалан, нас ага ӡыла дыркәабозар ҟаларын. Агаӡы хәшәуп, агрӡныҳәа захьӡхазгьы убри азакәзар ҳәа сыҟоуп.
Усҟан ашыӡ еицәаз чымазара ыҟамызт, изыхьыз дарҩежьуан, ас данҩежьхалак, анаԥра дакит ҳәа ԥҳалбжак инаркны ҩба рҟынӡа зкуаз аҳаԥшьаҿыц аахәан, ихьӡала иҵарҵон, анаԥра ҳәа иашьҭан. Нас аҳаԥшьа ахьыржыз днаган дырныҳәон, иара ачымазаҩгьы дыбзиахазшәа игәы иабозар акәхарын, хар имамшәа дҟалон.
Убри аамҭаз аҳәса-цқьацәа ҳәа аныҳәаҩцәа ыҟан. Ишысҳәахьоу еиԥш, санду ныҳәаҩыс дрыман. Ачымазаҩ дахьыҟоу дныҳәарц даннаргалак, раԥхьаӡа аԥшәма урахә иреиӷьу акы ашаха ахаҵаны иаажәг ҳәа, ачымазаҩ дындәылган, амӡырха аҟны аҟәардә днықәлыртәон. Аԥшәма ицә, ма иҽы раадлыргон, нас, лнапы азна аџьыкхыш аакны, иааргаз лыма ачымазаҩ дикәшон, аџьыка илкыз, дыԥҳәысзаргьы-дхаҵазаргьы, ихы иаакәхшан, уара акыр ухьшазар – абри ацә иахьааит ҳәа, лнапы иакыз аџьыка абжа иааргаз иақәлыԥсон. Иаанхаз лыма дааины, амца ахьеиқәыз, ухьаақәа зегьы абра изблит, уара агәабзиара уоуааит ҳәа дныҳәа-ныԥхьан, амца ианақәлыԥсалак, ҟәеҩ-сеҩҳәа итҟәацуан, ларгьы, аа, убома ишҭҟәацуа, учымазарақәа зегь зблит анылҳәалак, иаргьы игәы ҟанаҵон, дыбзиахазшәа ибон. «Анаџьалбеит, Арухан иҟалҵазеи, ма, лара џьарак даагылан, ацә икәлхшарауааз!..» – рҳәон, избоз ауаа. Уимкәа, џьара-џьаргьы убас ачымазаҩ икәрыхшоз арахә иаақәшәан ианԥсуазгьы ыҟан.
Сара абри зҳәо, 1923 шықәсазы ашьха сцон. Сгәылак, Ҷамкәа ҳәа, дмаҷны дсыцын. Ашьха сышцоз аниаҳа, ҳауак, Барчан Хәыта ҳәа, ашьха изызгарц ҽык сзааигеит. Усҟан аҽқәа аидара рықәҵара иалгахьан, ԥаса амҩаныфақәа уҳәа ашьха изларгоз аҽадақәа рыла акәын. Ас аҽы анааига, ҳамҩаныфагьы иҟази, даара ԥуҭк, ԥуҭи-бжаки ашыла акәын, ҳуапақәагьы нахшьны, амҩа ҳақәлеит. Аҭара идәықәлаз, џьаргьы рацәак ԥсшьара ҟамҵакәа, Кәыдры апаран Наа Амыҟә аҟны ихын, ҳарны, шьыбжьон Аҩыраӡара ҳәа иахьашьҭоу аҳаԥаҟны ҳааин, ҳаҽгьы шьаҳаны иноуҳажьын, акраҳфеит. Ус ҳгәы иҭоуп, уаха Ԥшьоу ҳаԥхьара наагап ҳәа.
Сааҭк аҟара ааҵхьан еиԥш, Ҷамкәа даарыхьҭашьын, игәы бааԥсхеит. «Аҩныҟа ҳхынҳәып!..» – сҳәан, имуит, аха дзымҵысуа дҟалеит. Саақәгьежьаан, амца ааиқәҵаны, ауапақәа иқәсҵан – иарыхьҭшьра ихган, ашоура иоуит. Абас дшыҟаз ҳамҩа иацҳҵароуп ҳәа ҳдәықәымлар имуит. Ауха Џьџьы-ҳашьқьар адәы Иуанес ҳәа ерманы уак саб диман, убра ҳаангылеит, уа Џьџьыҳашькьар инхоз мҳаџьырра иагахьан усгьы. Абракәын ԥаса, Дали Ҵабали ҳәа, еизаны ахәмарра-еисарақәа ахьымҩаԥыргоз. Уажәгьы аҷандарқәа гыланы аӡыхь бзиа аманы абас иҟан.
Ашьыжьымҭан, Ҷамкәа хар имаӡамкәа, шаанӡа дгылан, аҽы ахкаара иахьҭаз иааигеит. Дыбзиахәха, ҳҽааибаҳҭан, амҩа ҳақәлеит.
Ашьыбжьон Ашәлашара Ахәымҩа аҟны ҳаԥсы ҳшьеит, акыргьы ҳфеит. Абра еиҭааизцәырҟьеит ичымазара, аиашами, даара сшәеит, зынӡа далаԥсуама сҳәаратәы дҟалеит. Ауатка сыман, иаацәырзган, аџыши иареи леилаҟәаҟәан ихьысшьит, амца длыҽҳәаҵаны дсырԥхеит. Абри ашьҭахь далҵит, аха ауха Ахәымҩа Акәацә аҟны иҟоу адәҳәыԥш аҿы ҳанхеит. Далҵит, аха сара уа сидтәалан, аҽы ҿаҳәаны аас бӷьы асҭеит, иоусыжьыр, ҳәырҭа ыҟамызт.
Адырҩаҽны дшыҟалац деиҭаҟалеит, дарыхьҭшьуа, ашоура иоуа, аха иаҳа имаҷны. Иара ҳцалароуп ҳәа имузт,
ҳамҩа ҳақәлеит. Ҳахьнеиуагьы ачымазаҩ дышԥааугеи ҳәа исаӷьыр ҳәагьы уигьы сацәшәоит.
Ашьыбжьаара ԥыҭк шагыз Шьоудыд Ауасаҩырҭа ҳәа иахьашьҭоу ҳнеит, ахьшьцәагьы иара Аԥса Заҵә Аџьма Гәараҭаҿы игылан. Ҳҽы Ауасаҩырҭа адәаҟны иоуҳажьит, иара уаҵәҟьа Ҷамкәа днартәаны иааикәсыхшан, наҟ снаҵҟьеит, ҳаргьы аҭыԥ ахь ҳцеит. Ҷамкәагьы уаҳа дычмазаҩымхеит, аҽгьы егьазыҟамҵеит, мчыбжьыкгьы изымнеит, иԥсит.
Абри сара сыблала избеит. Даҽакала сахьазхәыцыз – Ҷамкәа ихәаз ауаткеи аџыши роуп ҳәа ақәсҵеит, аҽы – иршьхьаз ҽын, ашьха ахьҭа анас, иазымчҳазар акәхап.
Абас иҟан ажәытә. Агрӡныҳәа, Анаԥра, Аилырныха, аҳаԥшьа – абарҭ зегьы башазар акәхарын, аха иахьагьы ачымазаҩ, ихәшәӡамзаргьы, ихәшәуп ҳәа аӡы иуржәыргьы, зназы дыбзиахазшәа ибо дҟалоит. Амала, дыбзиахазшәа даныҟало, урҭ шбашоу иара ианизымдыруа ауп.
Уи уиоуп. Егьи, есышьыбжьышьҭахь схабжа сыхьуа иалагеит, сашьцәа еиҳабацәа срыдгылан сахьырашәоз.
«Аат, абааԥсы, ашьакьҭахь ихьит!..» – лҳәан, санду слыман ҳаҵаҟа акәараҟны ҵәашак гылан, шахала садҳәалан, амра сықәцеиуа, схы аџыши ауаткеи еилаҟәаҟәан иахьшьуа, убра сааҭк аҟара амра сцәыртәалан схы лырҟәыҷуан. Нас аҩны сааган, уцәароуп, нан, ҳәа слырцәон. Абри ашьҭахь схыхь смыхьӡауа, сҩагылон. Уи сара сымацара сакәым, иахьынӡаздыруа, ашьакьтахь ихы иахьит ҳәа, убас аҵәашақәа ирыдырҳәалоз маҷҩымызт. Убри анаҩс, ауаҩ ибӷа анихьлак, акәырҵыкь ахьит рҳәон. Уи ахәшә ҳгәыла Ҵиса илдыруан. Хәшәыс иҟалҵозгьы уи акәын, зыбӷа зыхьуа илызнеиуаз, аихатыҟә амцаҟны ирԥханы, маҟҿаҳәара нахыс аҩада дааилыхны, ашәхымс днықәыртәан, ибӷа ахьихьуаз аихатыҟә ишлылшоз иадырӷәӷәалауа ҩынтә, хынтә дахысуан. Нас аиха аҿы ақәлырххон, даҭәҳәон, дҟәындҟәындуа. Аҽны убас хынтә-ԥшьынтә иҟалҵон. Уиашьҭахь аҩныҟа уцаны ақьырмыт ршны иадҵан ушьҭалан, аԥхӡы улх ҳәа иалҳәон. Абарҭ зегьы аныҟалҵалак – дыбзиахон.
Анкьа, са схаан, арха иамаз ақыҭақәа ашыӡ бааԥсшәа ирчычан. Ииашоуп, аҳақьымцәа ҟалеит, ахәшәқәа цәырҵит ашыӡ азы, аха урҭ рымацара ракәым ашыӡ ақәхра зыбзоуроу. Даҽакала уахәаԥшуазар, аҳауа аҽеиҭанакит. Усҟан Кәтол иҟалоз ажь ҟаԥшьхон, иалҵуаз аҩгьы рацәак ихәарҭахомызт. Уаҟа инхоз Абаси Дадыни Кәаӷәаниаа нхацәа бзиақәан, ақәаҵагьы рацәаны ирыман, аха уааилаҳартә, еиқәаҵәаӡа, ажь ҟаломызт. Абарҭ хыхь зыӡбахә сҳәаз Акәаӷәаниақәеи саби еиуацәа бзиақәан, ҳара ҳахьынхоз Аҭара иааны, ҳажь арбзиоит ҳәа уардынла ажь ргон.
Кәыдры ахықәан, мрагыларахь, Наа ҳәа ҳаблак ыҟоуп. Уи ажәытәӡан Ԥсы ҳәа иашьҭан, иахьагьы аӡҵәҵәы ыҵыҵуеит. Абра агырцәа-аҿыцынхацәа нхон. Сара санаҿу аамҭазы убра иҟалоз ажь иалҵуаз аҩы агьама узбомызт, убриаҟара ибааԥсын. Уажәы уа иҟалауа ажь иалҵуа еиԥш аҩы зыҟалом – агьамагьы, амчгьы. Кәтолгьы убас аҽаԥсахзар акәхап. Усҟантәи аамҭаз ахәқәа рахь иҟалоз аҳардани аԥсуажьқәеи ирылхны иҟарҵоз уаҩы ишьа иацнаҵон, уажәтәи аҩқәа раасҭа ҩынтә-хынтә иџьбаран.
Сара исгәалашәоит хҭыск, аҩы аҵыхәала ахҭысқәа рацәоуп, аха уиак зынӡа иџьашьатәхеит:
Саҳәшьа еиҳабы Гәагәа хаҵа данцоз, аҭацаагацәа реиҳабы ҳәа Ашәы Ҳабыџь дҽыжәын, саб иԥҳа чара уны диҭиуан.
Аҭацаагацәа зегьы аҩны иааит, аишәа дырхиеит, сасгьы-аԥшәымагьы зегьы дыртәеит. ҭамадас ҳәа унеишьуааишь ҳәа зарҳәоз, аҩыжәразгьы икәадамыз, Дапоу Сузар дҟарҵеит. Аха раԥхьа ижәны ирылеиҵаз дашьит – ҩыжәга ҵәыцала хԥеи чеиҵәыцала ҩбеи. Ихы дамыхәо, дахыҵны дцар акәхеит. Убри ашьҭахь аҩыжәраз икәадамыз санду лашьа Кыҷа Кәыҵниа аҵәцақәа – ааидкылан, даҽа х-чеиҵәыцаки аҩыжәгақәа хәбеи ыжәны ирылеиҵеит. Ари еиҳабгьы-еиҵбгьы зегь ашьит, ҩыџьа ауха ҳара ҳҟны
иаанхеит, даҽа ҩыџьа, лбаа аусҳәарҭа абарҵаҿы ишыцәаз ашьыжь ирбеит.
Абри аҳәарҭа рибаҭомызт, Кыҷа чеиҵәыцала аҩы ижәит ҳәа. Хәҷгьы-дугьы еилоуҵар, даара аабаҟа чеиҵәыца роуп иржәыз.
Уажәы дарбанзаалак чеиҵәцалоуп аҩы шыржәуа, нас – ахпыҿқәа, аԥаҭхьқәа. Акыр сазхәыцит сара абри: ауаа еиҳа ргәабзиара ӷәӷәахама, мамзаргьы аҩы еиҳа иԥсыҽхама ҳәа. Ҳәарас иаҭахузеи, аҩы ԥсыҽхеит. Са исгәалашәоит, анкьа аҵәца аҵа иҭахоз аҩы амцахь иандыршәлак, амцабз еишьылӡа иҵҟьон, архышьна иахьынҳалон. Ауаҩы дҵаар алшоит, усҟангьы ацәхьала иржәуанеи ҳәа. Иашоуп, ацәхьала иржәуан, аха аҵәца хәыҷқәа рыла дныҳәан ацәхьа иҭеиҭәон, хәҩык-фҩык рныҳәаҿа. Ауатка, ҩыржәгала акәымкәа, фырџьанла иржәуан, ргәабзиара иазеиӷьымзар – иазеицәамызт.
Шьыжьымҭанк зны, уеизгьы-уеизгьы омаӡакгьы ҵуам, ҳқыҭан, нхаҩ бзиак, Кәакәабак иҟны, даҽа Кәакәабак, Алықьса ҳәа, дсыцны ҳнеит. Аԥшәма иԥҳәыс лышьҭрахь илзыҟаз Гәыԥынтә ҳәсақәак иҭан, ашьыжь аишәа аархианы иахьынатәаз, аҳәсақәа руаӡәк ауатка ааималкын, ҳаннеи ишьапы дзықәымгыло дааҳԥылеит. Ҳаргьы ҳааҽыжәҵын, ҳанхалеит акәасқьахь: аҳәсақәа ҩыџьа тәоуп, крырфоит, аԥшәма ддыргылахьеит. Уи арыжәтә азы дкәадамызт, аха ихь здырхуада, ҳаргьы ҳнапқәа ааҳдырӡәӡәан, ҳнатәеит. Сара, шәареи ҳареи ҳзеиҩызцәахом ҳәа, аҵәца аақәсхит.
Аҳәсақәа руаӡәк даацәажәан: «Шәара шәхацәоуп, ҳара ҳаҳәсоуп. Ҳара иаажәхьеит аашәы-аашәы грамм ауатка, шәара ижәжәы – акыр еиҵоуп, аха – абри ахпыҿ азна-азна, нас ҳаиҩызцәахоит», – лҳәан, ҿаалҭит.
Ари Алықьса дақәшаҳаҭхан, дшаԥшәымаз ала, ахпыҿ аақәихын, ирныҳәахьаз ныҳәан, ижәит – дамангьы ицеит. Саргьы изжәит. Лара, ԥаса сыштәаз еиԥш аԥшәмара сара исымазааит ҳәа, Алықьсеи сареи аӡәаӡәала ҳалныҳәеит. Саргьы даҽа ҩба зжәит, уаҳа сылнамыршеит, скамҳаит, аха исылсит. Лара, усс илымаӡамкәа, дҩагылан, Алықьсагьы аԥшәмагьы аагәыдкылан, сара снапы аасымхны дцеит. Уи уажә аакьыскьатәи уаткан, акәымзар, ажәытә идыршуаз акәзҭгьы – зынӡа ҳацәынхомызт. Амала, ажәытә арыжәтә уашьыр, уаналҵлак – угәы цкьаӡа, акрыфара угәаԥхо уааԥшуан, уажә уашьыр – мчыбжьык учмазаҩуп. Арыжәтә иашьу, ишырҳәо еиԥш, ижәҩахыр аҩсҭаа дықәтәоуп, игәабзиарагьы далахәмаруеит. Абри ҳзазымхәыцуазеи?
АБХАЗОУ
Ажәытәан зны Абхазоу ҭачахьа ҳәа мытҟьал аханы, Ԥшьоу амрагылара иахьаду, нхаҩык дынхон. Иԥҳәыс Алҭачаа дырҭыԥҳан, Хыџьгәыгә лыхьӡын.
Абхазоу хҩык аԥацәа иман – Ԥышьа, Никәа, ҭамза ҳәа. ҭамза – ажәытәӡатәи ԥсуа хьӡуп, абарҭ ирхаршалоуп: ҭарашь, ҭа-хәыц, ҭа-мра (ҭа-ҟәыш, ҭа-р-кәкәы (ҭаркәыкә) уҳәа. Усҟантәи аамҭазы ԥсҭазаарас иҟаз рахәын. Ахьча ирахә ԥхасҭа рымҭакәа иааӡауа даналагалак, ари даниуазгьы ахьча хылԥа иханы диит рҳәон, убри диҩызан Абхазоугьы – зқьы рҳаны, шәкы абна илазҵоз ззырҳәоз иакәын. Уи аԥсаса рацәаны иман, аиҳарак – ауаса. Иҷкәын аиҵбы ҭамза арахә рахь диман, аԥхын Шьоудыд ашьха дкылсуан, Шьоудыд Ахаҳә Ду аҟны уасеи сари еихихуан. Иахьагьы Асар Рҿаԥара ҳәа иашьҭоуп Шьоудыд Ахаҳә Ду аҟны икыду аиарақәа, арффақәа рганахь, Шьакәкәеи Ахра аҟынӡа. Иуаса ишьҭуан Ауасаҩырҭа ҳәа иахьашьҭоу ауасатәарақәа рахь.
Абра исымҩатәны ишәасҳәоит абри ахьӡ Ауасаҩырҭа ҳәа изашьҭоу. Ауасаҩырҭа адәы еихарԥа-еиҵарԥа даара акыр иҭбаауп, избахьоу идыруеит. Зны Абхазоу исарақәа Асар Рҿаԥара ацәқәа ихалан ишыҟаз, сыск ҟааит. Ауасахьча лбаа адәаҟны ауаса иман дахьықәыз, асыс аҟаабжь аин ианаҳа, абжьы рдуны иҟаан, иҩит. Ауасақәа шыҟоу усоуп, акы ыҩны атыша аҽҭанажьуазаргьы, егьырҭгьы ашьҭалан рыҽҭарыжьуеит. Зԥа абжьы здырыз ауаса, ишыҩуаз мацара Асар Рҿаԥара ихалеит, егьырҭгьы еибарҩны иашьҭалан ихалт. Уии-уии маҷгьы рыбжьаӡам. Абри азоуп Ауасаҩырҭа захьӡу.
Абхазоу иҷкәын аиҵбы дшәарыцаҩын Асар Рҿаԥареи ҭамза Ахра ҳәа уажә изышьҭоуи, мсыбсҭеи, Шьхаԥшӡеи, Аденгьи рҳәаа аҟны ахра дцаны ақәасабқәа шьны иааигон. Абжьааԥны асар дрыцын.
Абхазоу ҭачахьа ианакәзаалакгьы ҭыӷь ауишьҭӡомызт, ауаса аҭқәа рылаҵара анааилак, иԥсаса днарыԥхьан, иҷкәын аиҵбы диман, Иарцахәҟа иҭаԥшуа Шьоудыди мсыбсҭеи рыбжьара аӡыжь* ду ыҟоуп, хәбаҟа-фбаҟа десҭын аҵанакуа, убра дцаны ахықә аҟны, ауасатәара аман, дгылон. Абри аӡыжь аҭқәа ҭыҵны иуаса дырҭтәуан. Абас акәын арахә аԥхын ишныҟәигоз. Аӡын Браӷӷан аҳаԥ дуқәа рҟны иӷыжәона-ҵаа дирсуан, ааԥын уасахьан – Ԥшьоуҟа иааицон, Ԥшьоу Аҳаԥы ашҟа.
Ԥхынрак азы Абхазоу ҭачахьа убра Шьоудыд Ахаҳә Ду аҟны дшыҟаз, иааиқәшәан дыԥсит. Иахьагьы уаҩы ибаратәы иҟоуп дахьжу. Амаша агәы ылхны, аҳарҩа арсны, хьӡы аным, аха. Иахьагьы унеир иубоит, Шьоудыд Ахаҳә Ду ҳәа иахьашьҭоу кәацәрак ыҟоуп, рацәак идумкәан, Абхазоу Дахьжу ҳәа иашьҭоуп, ҩашьара зқәым ҭыԥуп, амҩагьы авганы. Ҿыц сара ианызба, ииасуаз ауаа аҭаҭын ҟаҵаны, амца аркны амаша агәы иқәырҵон, иҳәон ажәабжьҳәаҩ.
Абхазоу иҷкәын еиҵбы ҭамза ирахә иман есышықәса ашьхадцон.ҭыӷьлаҵан,иабишиирбахьазала,хыхьзыӡбахә сымаз аӡыжь ахықә аҟны дцаны дгылон. Изларҳәоз ала, аӡыжь аҭыӷьқәа ҭыҵуан уахыла, ауасақәагьы дырҭәуан.
* Абри аӡмыжь ахьӡ згәалашәоз сиқәымшәеит, аха Шьоудыдгьы мсыбсҭагьы (мсыԥсҭагьы) рыхьӡқәа зхылҿиаауа иаракәзар ҟалап. Арҭ рыҩбагь рысҭажәоуп, диалеқтуп, амаӡашәшәарагь рымоуп. Шьоу, мсы – жәытәла ӡыхьыӡқәоуп.
Нас шауа ианалагалак – ицон, иахьцоз здырхуада. Уахынла, аҭыӷьқәа аӡыжь ианҭыҵуаз, ауаса даара ирҳауан, уаҩы иааицәымыӷхартә аҟара, алақәагьы ӷәӷәала ишуан, аха ҭамза ибжьы иргомызт, иаб ус иирбахьан.
Зны ԥхынрак азы, ҭыӷьлаҵан, ҭамза ирахә има аӡыжь аҟны дышгылаз, иан дычмазаҩгәаҟхеит. Сыҷкәын аиҵбы дысшәырбароуп, сыԥсуеит ҳәа егьырҭ лыҷкәынцәа ианралҳәа, Никәа, уцаны, иара днеиаанӡа арахә умырӡын, даашьҭы, ҳан дылбап иҳәан, аешьцәа реиҳабы ԥышьа Никәа амҩа дықәиҵеит.
Никәа рырахә ахьгылаз идыруан, иаб дигақәахьан, инықәиршәын иашьа ҭамза ирахә има дахьгылаз днеит. ҭамза иҟаз аниаҳа, Никәа хәыҷык уаҩы бзамыҟәшәа дыҟан, ус иеиҳәеит – цәыкьа крыфан уиала, уахынла арахә рҳауеит, алақәагьы шуеит, аха уара ууапа ухы иақәҵан, акгьы умаҳаӡошәа, ушьҭыбжь умыргалан, ушьҭыбжь анраҳа, ҳарахә зегь урӡуеит ҳәа.
ҭамза Никәа дныжьны аҩныҟа дцеит. Иангьы, лыҷкәын еиҵбы данылба, даалахҿыххеит, иаргьы, сан ҳәа, дааигәыдиҳәҳәалт, мчыла ишылымуаз инеигаз ашәырҩақәа џьны илҿеиҵеит. Адырҩаҽны Абхазоуаа ран дхықәтәалеит, иаҳа деиӷьхеит.
ҭамза ирахә рахь дымцар ауазма, ауха дахьнышьҭалаз – аԥхыӡ бааԥс рыдибалт, бахәык бганы иагазшәа. Ашьыжь даныҩагыла, иан илеиҳәеит ирахә шеибгам, дымцар шамуа, иҽааибыҭангьы амҩа дықәлеит.
Никәа арахә рҟны дахьыҟаз раԥхьатәи аухазы арахә рҳаит, алақәагьы ӷәӷәала ишит, аха, иашьа иеиҳәахьаз игәаларшәаны, иуапа ихы иакәыршан диан ҿимҭӡеит. Адырҩауха зынӡа ирҳаит, алақәагьы митә ҟарҵо иалагеит, иаргьы ҳаи-ҳаиҳәа даныҩагыла, аҭыӷьқәа нагьежьын аӡыжь рыҽналарԥсеит. Ауаса зегьы неихьԥшны аӡыжь иҩҭалан, илӡаакәкәала ицеит, иаргьы аҭыԥ ккаӡа даанхалеит.
ҭамза дкара-уараха ахәылԥаз днеизар, ирахә абаҟоу, Никәа имацара аҭыԥ дшантәалаз ибеит. Ҳаи, рацәа ҳаушьит, – ихәылоукааит, сыла уамбакәа усԥырҵ, наҟ аҩныҟа уца ҳәа даниҵаҟьа, дцазшәа ныҟаиҵан, хаҳәык иҽнавакны, иҽӡаны даатәеит.
Иҟаиҵаран иҟаз ҭамза. Иҿырпын аацәыриган, ауасарҳәыга арҳәо днатәеит. Ашара адәы иаақәлауан аамҭазы иуасақәа агәырқьҳәа иҭыҵны, адық-дықҳәа рҽыршәшәо, аҭыԥ ианыло иалагеит. Иаргьы иҿырпын шаирҳәац иаирҳәо, ирахә реиҳарак ааҭыҵхьан аамҭаз, ран лӡатә уаса-шьтәак, аԥшьык рылан, ианааҭыҵ, Никәа дахьцәывҵатәаз: «Аи, иабахәа, ди лӡатәгьы мааи!..» – иҳәан, данаацәырҵ, ауаса рҳан, шьҭахьтә аӡыжь рыҽналарԥсеит. Уи акәхеит.
ҭамза иашьа аҩныҟа дыԥхеиҵан, иара хаха-хымш аҿарпын арҳәо аӡыжь дхықәтәалан. Ианамуӡа, игәы ԥжәан, иаргьы иуапа ихы инакәиршан хыла аӡыжь дазцеит.
Убри аӡыжь есуасасан аласа ханагалон. ҭамза иашьа Ԥышьа ҽадала-гәыжьла даан игон, уи идагьы убас егьырҭ издырқәозгьы ааны иргозаарын.
Абри ажәабжь абыржәы ишшәасҳәаз еиԥш исаҳаит 1912 шықәсазы. Уажә сахьазхәыцуа, иҵабыргыҵәҟьаны иҟалахьазар алшоит ҳәа сгәы иаанагоит, избангьы шәасҳәап. Ажәытәӡан, ирҳәо саҳахьеит, ҭыӷьлаҵан азы ахьшьцәа рыԥсаса абнаҭқәа рылаланы идырҭәуан. Ажәытәанынӡа ҳамцаргьы, Ԥшьоу авҵа инхоз Ҳәҭеиԥа Иысыф иԥсаса ахьгылаз абнаҭқәа рылалеит ҳәа рҳәон. Ас ҟалар, ахьшьцәа рыԥсаса рыжәла иаҳагьы иӷәӷәахоит ҳәа иахәаԥшуан.
Абри џьара ишәасҳәахьеит, Шьоудыд ашьха шықәсык зны қыжәк ҳаман, ашьапы блын изныҟәомызт, ирыцҳашьан иаҳзымшьит, агатәылаҟа иара зцомызт, иныжьны ҳцеит. Адырҩашықәсан ҳанааи, акгьы амыхькәа, ашьапгьы бзиахан ашәарыцаҩ Селаҳ раԥхьа ибеит, ибникхьан. Абри зхысҳәаауа, Шьоудыд акәша-мыкәша аԥсабара иара уажәгьы убас иҟоуп, абнаҭқәа ааӡартә. Убасҟан ҭамза иԥсаса ирылалозгьы убас еиԥш иҟаз аҭқәа ракәхон. Уажәраанӡа ишәасҳәон, ауаса ак шәаны атыша аҽҭанажьуазар, егьырҭгьы еижәылан убрахь рыҽҭарыжьуеит. ҭамза иԥсаса ахьгылаз убас аҭқәа рылалазҭгьы, ишеилаҩынтуаз, Никәа ианирырҳа, еижәыланы, ма аӡыжь рҽаларыжьуан, ма ахра иагон, уахынламыз, егьа умҳәан. Убасҟан убас иҟалаз ахҭыс иахьа ҳара ҳҟынӡа алакә ԥшра аманы иааӡеит.
Уажә шәарҭ шәазҵаар ауеит – иабацеи ажәытәан Ԥшьоу инхоз Абхазоуаа ҳәа. Бшьыи-кәара инхоз ажәабжьҳәаҩ Аҵәаҵәба Аџыр излеиҳәоз ала, ажәытәӡан зны, Аԥсни мысрыԥшьи еидылаанӡа, аԥсуаа рҟәыҵәак хә-мшынк ирырган мраҭашәарахь мҳаџьырра иргеит, убра индырхаразы. Иахьнаргаз Аԥсны иеиԥшыз дгьылын, агеи ашьхареи ыҟаны, ӡи дгьыли ахьеиҿагало ҳәа изышьҭаз тәылан. Иара мысрыԥшь иахьԥшын. Убрахь иагеит Абхазоуаагьы. Аӡәык-ҩыџьак иаанхақәазгьы аабыкьа ҭырқәтәылаҟа иагеит. Убарҭ ирцәынхаз ӡәыр дҟалазар, ара иҟоуп, рыжәла еицакшәа, Абхазава ҳәа, апап гызмалқәа аҵыхәтәан ашәҟәы ианырҵақәазгьы ҟалақәеит, аха урҭгьы жәытә аԥсуоуп, «ва» ҳәа аҵыхәтәан игылоу «жәа» ауп, жәытәла уи ӡыхьӡуп, Абхазоу хәада жәлоуп. Абхазоу, Абҳазоу, Аԥхазоу, Аԥҳазоу, Аԥхазава – абарҭ зегь еизааигәоу роуп, раԥхьа иҭыԥхьӡқәан.
Аԥсуа убрахь хә-мшынк рнырцә изагазеи ҳәа саниазҵаа, уа ладеи ҩадеи иақәлоз рҟынтәи рыхьчаразы, аԥсуаа еибашьцәамзи, убра иган индырхеит ҳәа аҭак ҟаиҵеит ажәабжьҳәаҩ.
Абас иҟоуп абри аҭоурых. Даҽаӡәгьы даҽакала иҳәозар акәхап, аха сара исаҳахьоу, избахьоугьы налаҵаны, абри ауп, шәара – абзиара шәзыҟалааит!
АХАмЫШҬЫХӘ
Абыржәы ишәасҳәараны иҟоу ажәабжь ииашаны иџьоушьартә сақәшәеит. Уи шыҟалазгьы абас ауп.
Саб Абрагь аԥсаса хар амамкәа иман, аџьмақәа изанын. қап қәаблыхәыи Арыш Еқәыԥи иареи ааилалан
саргьы срыманы ашьха ицеит. Усҟан сара жәибжь-жәаа шықәса реиҳа схыҵуамызт, ашьха раԥхьаӡа санцаз акәын. Ҳахьнеиз Аҳарҩа омаӡак иацәыхарамкәангьы аҳаскьын қашәқашәо иахьыҟаз џьара ҭыԥк аҟны ҳаагылт. Урҭ ашьха ианцоз есышықәсагьы убраҟа акәын гыларҭас
иахьрымаз.
Ашьха ҵхқәа ҿыхьҭаахоит, аха икаииы, иҟәандашьшьыраӡа, Амза каххаагь ианыҟаз уахык, ҳашьҭалаанӡа ҳәа ақьала ҳдәылҵын, аиҳабацәа ахьтәаз ажәытә ажәабжь бзиақәа рҳәон. Ус наҟ аԥсҭахьынтә, ахрақәа рыҵаҟантә «ыу-у-ым-м...», «ыу-у-ым-м...», «ыу-у-ым-м...» ҳәа уаҩ даацәшәартәы бжьыцәгьак хынтә хрыжь-хрыжь иаагеит.
– Ари алым абжьоуп, ашьха лым абжьы, – иҳәеит қәаблыхә, сара аҵааха сымҭакәа.
– Абжьас акәзаргьы ауеит, абжьас абжьгьы иеиԥшуп, – иҳәеит Еқәыԥ.
– мшәызаргьы алшоит, абӷамшәқәа рлеишәа цәгьоуп, рышәагаа омаӡак иҟамзаргьы, уаҩ ишьҭа ихылоит, – даацәажәеит Абрагьгьы.
Аха ҳара уи абжьы ҳацәшәартә ҳаҟамызт, ҳацԥхьаӡа абџьарқәа ҳаман, аҭыԥ ла дуқәа хԥа ыҟан, ҳарахә аҵангәара иҭакын.
Аиҳабацәа ражәабжьқәа еиҭанарылагон, ҳнаԥшызар, абжьыцәгьа ахьгаз иахьадыз ала ижжаӡа акы аԥсҭа иааҭыԥраан аҿаананахеит. Уахьахәаԥшуа ԥхныгак аиҳа инеиҳауп, ацԥхь ацрыдды, иаазыхәхәа-кәымпылны, аӡә ишәара аҟара иҳаракуп.
– Анцәа, улԥха ҳаҭ!.. – иҳәеит Абрагь. Нас са сахь дааԥшын: – Умшәааит уара, ашьшьыҳәа утәаз, уи арахь иааиӡом, умцәажәан! – иҳәеит.
– Анцәа уоуп!..
–Анцәа,унапыҳануп!..–рҳәеитегьырҭгьы,иныҵакны. Ижжаӡа иааиуаз, ҳа ҳахь имааикәа илаҳавсын, алаба аҵаргылан ицозшәа, алаҟәырақәа рҟны аҽыларҟәуа, аҩхаԥаларақәа рҟны аҽыҳаракуа, ацԥхьқәа шацрыддуаз, уаҳа иаанымгылаӡакәа ицеит.
– Ари Ашьха Рныха ҳәа изышьҭоу ауп, Шьашәы, иудыруаз, – иҳәеит қәаблыхә, ихы насықәикын. Нас егьырҭ днарзыԥшын: – Уара, иахьцаз шәызгәамҭаӡеи?! – иҳәан, днаразҵааит.
– Игәаҳамҭакәа, Агыруа Дызҭоу аганахь имцеи!.. – Хымԥада абри зыхәаабжьы ҳаҳаз агыгшәыг иасны иркьаҭан иаауан, – рҳәеит.
– Злыԥха ҳаура араҟагьы илаԥш ҳхыми, агыгшәыг ҳарцәихьчоит, – днақәшаҳаҭхеит қәаблыхәгьы.
– Иабацеи зышәҳәа?.. – снаразҵааит сара.
– Агыруа Дызҭоу ҳәа иҟоуп аҳаԥы, убрахь ицеит, зны ицәажәан иалгаанӡа, уӡырҩла... Умҵааӡакәа, уӡырҩны, ирҳәо закәу арбан еилукаароуп, акәымзар уара абаа уоума сыжәла змырӡуа?!. – дахыхәмаршәа даасаӷьт, сшьамхы еихысаанӡа иаҳауеит, Абрагь рыцҳа. Нас Еқәыԥ ихы наиқәикын: – Уара, Еқәыԥ, иуасҳәахьоума убри Агыруа Дызҭоу Аҳаԥы ахьыҟоу ахраҿы шықәсык зны Ламшьаҵәи сареи ҳзықәшәахьоу? – иҳәан, диазҵааит.
– мап, ус ак уҳәоны смаҳацт. Аха, уара, Абрагь, дарбан гыруоу убра иҭоуп ҳәа ззырҳәо, Ӡаԥшьаа дыртәызу, Ачаа ртәы иакузу?
– Ӡаԥшьаа ртәы иакәын ҳәоуп сара ишсаҳахьоу, ус акәӡами қәаблыхә?
– Аа, ус акәымкәа! Ӡаԥшьаа дрыдкылан дрыман, маҵуҩы ԥҳәысеибак дылхатәан. Уи анбыкәу, акырҵуеит. Рырахә ашьха ирзкеицо, абас дыҟан. Есышықәса арахә анхеицалоз, убри аҳаԥы аӡбахә иарҳәон, ааигәара умнеин, убра уҭамлан, адыд адыруеит, убри ашьха злыԥхаҳаура иаҭыԥуп ҳәа. Ари знык иарҳәеит, ҩынтә иарҳәеит, ахынтә раан, уара абра иҟоу збап, џьара ак ҵәахны ирымазаргьы сыздыруам ҳәа, дыҩхалан аҳаԥы дҭалеит. Данҭалоз ашоура даку здырхуада, иблуза ишәыхны изҟәаҟәак иқәыршәны даатәеит. Ижәцәеимаақәагьы ишьапы идмырхькәа иҟам, иааишьихын имаҟа инадиҳәалеит...
Ишыҟалаз уара идыр, абас дыԥсны аҳаԥы дышҭаз рбеит, ишәақьгьы хәхәаӡа иван.
Аҳаԥы дҭыргарц рҽазыркқәеит, знык акәым ҩынтәгьы, аха дрынамҭеит, ирывахысуа ианалага, дшышьҭаз дааныжьны ицеит, ишԥаҟарҵоз. Убринахыс убра убас дышьҭоуп рҳәоит. Ари умаҳахьеи, Еқәыԥ? – дҵааит қәаблыхә аҵыхәтәаны.
– Уи саҳахьеит, ааи. Шьҭа, Абрагь, ҳаузыӡырҩуеит, қәаблыхәи уареи шәзықәшәаз ажәабжь уалагеишь! – иҳәеит Еқәыԥгьы.
– Саламгои, – иҳәан, Абрагь иажәабжь дналагеит: – Ҳабацәа рыԥсы анҭаз, қәаблыхәи сареи, ҳҟатақәаны, шықәсык зны абрахь ҳрыцааит. Ари ахынтә раан ашьха ҳанцоз ашықәс азоуп, ус ами қәаблыхә?
– Аа, ус акәымкәа!
– Ашьха ҳанхала адырҩауха, аиҳабацәа абри Агыруа Дызҭоу Аҳаԥы аӡбахә аацәырырган, рабацәа рхаан иҟалаз ак акәын, акыр иалацәажәеит, гәнаҳа ҟазымҵац ауаҩыԥшьа днашьҭны дхыннарҳәыр ҟалап акәымзар, уаҳа аӡәгьы дшынанамышьҭуа атәгьы рҳәеит. Инанашьҭуа дыднарбоит, аха дрынаҭом... Раԥхьа ашьха ҳанрыцхала, ҳнарԥшны иаҳдырбахьан, аа, абни нахьхьи иаабо абахә ӷьаз-ӷьаз аҟны унеины наҟстәи такәы уанхалалак уброуп, уахь шәымцан ҳәа.
Абри анырҳәоз ауха абра иааин иҟан ҭхьына инхоз, арахә зманы ашьха ихалаз, Рашьыҭ-иԥацәак. Урҭгьы ҩыџьа аишьцәа ыҟан, иҳақәлацәаз ракәын, еилҟьақәак, ашьҭахь аӡә дыԥсит.
«Уаҵә шьыбжьышьҭахьынӡа убри абахәцәгьа ҳәа шәызҿу аҟны сцаны схалан саауазар, иреиӷьу шәышьтәак сзышәшь!» – иҳәеит Рашьыҭ-иԥацәа руаӡәк.
«Уара уакәым, сара сцан сзымаари?!» – иҳәеит қәаблыхәгьы. Иумдыруеи, ари қәаблыхә даныҷкәыназ алашьамх иҵоуп ззырҳәоз иакәын, дыццакын, дааԥсомызт. Ашьха атәгьы, дхазынамзаргьы, хар имамкәа идыруан.
Иазаауазеи, ара аисара ҟалеит гәыԥааи ҭхьынааи ҳәа.
Аиҳабацәа азныказ ирҭахымхеит, уи абахә адыд адыруеит, шәымцан рҳәеит, аха аҳаԥ аганахь ҳцом, астәиала
ҳхалоит анаҳҳәа, ақәцәанынӡа ахалара ҟалом, абжеиҳара шәаннеилак, шәхынҳәуеит ҳәа иақәшаҳаҭхеит. Аисара атәы иубац, аиҳабацәагьы аланагалеит.
Излаҳаӡбыз ала, раԥхьа қәаблыхәи сареи ҳакәын, адырҩаҽны егьырҭ цон, уаанӡа рҩызцәакгьы аҭыԥ аҟны ирзааирц иҟан, иааиуаз аӡәки аешьцәа руаӡәки ракәын ицоз. Аешьцәа аҩыџьагьы реиццара аиҳабацәа ақәшаҳаҭымхеит.
Ажәакала, қәаблыхәыи сареи шаанӡа ҳҩагылан, ҳҿиҳнапи ӡәӡәаны Анцәа ҳааиҳәан, амҩа ҳақәлеит. Амрагьы гылан икаххаа, џьабаа мыцхәгьы мбаӡакәа абахә цәгьа ҳәа иахьаҿыз ҳнаҵагылт. Анцәа ҳаиҭааиҳәан, ҳласны ҳнаҿалт. Аџьабаа ҳнарбазаргьы, аамҭа иҳамаз абжа аҟара цахьаны еиԥш, ҳазҿаз абахә аиҳаранӡа ҳнеит. Амзареи аиқәареи ныжьны цәҳәырала такәы ҳхалт.
Уаҳа ҳамҩеикәа, уа ҳҽаанаҳкылан еихымцала амца аакны, иҳамаз ахыҷ-мыҷ нақәҵан ахы анааиҿаҳҵа, алҩаҵә хахаӡа иҩагылт. Ашьха цыҩцыҩуа ҳалҩаҵә шьҭа аҭыԥ аҟынтәгьы иааԥшны ирбон, ашьха иҩеиуа алҩа заҟа улаԥш иҵашәо усгьы ижәдыруеит.
Ас аныҟала, қәаблыхәи сареи ҳгәы ааибархаҵан, ҳахьыҟаз ҳхашҭны, «ҳаит-чеит!» ҳәа ҳшәақьқәа рыхқәа аҩада ирханы, ашьха-цәҳәыра ҳаракыраҿ ус ҟоуҵар ауама, «ахәеҩ-сеҩ» ааҭҳаргеит.
«Ахәеҩ» ҭҳаргеит, аха ҳшәақьқәа рхы цқьа аларҟәыха ҳамраӡакәа, итҟәацит, аха узҭахым убас иватҟәацлааит. Ҳханы зымҩа ишьҭаз ахаҳә ду илеи иласын, ишьҭаӡамызшәа, иҟәыбаса илықәнаҵеит, атыҩша фҩгьы лаҳалаҳауа илықәчит. «Аа, Анцәа!!!» – ҳҳәан, қәаблыхәгьы саргьы ҿыцха ҳҽынкаҳаԥсеит, усгьы ҳкаҳауан, аха... Ҳшәақь хәыҷқәа ҳампыҵҟьҟьан, рыгәқәа хьахьхьала-хьахьхьала, ҳшьапаны иаҿаԥсан.
Икаххаа иҟаз ажәҩан ҳамбаӡо иаразнак аԥсҭҳәа аахчылт. Шьаҿак уаԥхьа игылоу думбаратәы иааҟалеит. Аҵықьҳәа еиҭахысын, ҳааигәара иҩацәхыкны џьара еиҭасит. Абри инақәырццакны мацәак аиҳа ишәпоума уҳәаратәы инеимагылан, ақәагьы аланы, акырцх аҿаанахеит. Ҳара ҳаԥсы ӡаны ҳахьышьҭаз, ҳгылар адыд ҳацәшәан, ҳшәақьқәагьы ҳаман мгәацәха ҵаҟа ҳаихеит. Ара аангылара ҟаломызт. Акы, адыд шәарҭан. ҩбагьы, ихкәаанӡа ҳәа ҳаԥшыр, ихымкәар, ашьха дгьыл ус адырлоит, ҳлаҳәуан. маҷк ҳаныласкьа, нас ҳлабашьақәа ҳҽырнаҳҵан, ҳамҩагьы марда мариамызт, аха гәынхәҵысҭала иаадыруан, ашьшьыҳәа ҳҭалеит. Амацәыс ианааимнарҟьозгьы иаҳнарбон.
Абас ҳашцоз, ӡакы инеиҳаны акырцх ауит, аҷыхь аҵаны ԥшакгьы ҵысын, ҳацхәахә еихамгыло ҳҟалеит. Адыдгьы зны-зынла хыхь ана-ара икшон. Ҳанаауаз ишьҭаҳхыз ауапақәа, иҳазхагалом, ҳхалан ҳалбаанӡа иҟаларызеи ҳәа, абахә ашьапы ҳахьаҿалоз ишьҭаҳҵахьан... Ус акәӡами қәаблыхә?.. – Ус акәҭгьы...
– Заҟа аамҭа цаз здырхуада абас ҳшылбаауаз, акгьы ҟамлаӡазшәа Амра каххаа иаацәырҵын, ҳҿы еилымго ҳахьлеиуаз иҩаҳақәыԥхеит.
Аԥсԥха анҳалала, ҳаибак-еибашьҭуа, ҳаԥсы ҳаманы аиқәара аҟынӡа ҳлаӡеит. Шьҭа иҳабаргәыз, ҳшьапгьы акуан. Ажәжәаҳәа хҷы-мыҷк ааизааган, мцакахы неихәлаҳкит, алҩаҵәгьы хәхәаӡа иҩхалеит. Уи иаҳзыԥшыз ирбон, ҳшеиқәхаз рдыруазар акәын... Ҳхынҳәны аҭыԥ аҟны ҳаннеи, хәылԥазтәи ашәаԥшь ахәанга ыҟан. Еибганы иурхынҳәуазар, рыла ҳшынҭаԥшлак рыԥсы ацынхәрас акәырбанқәа шыҟаҳҵара ҳәа доуҳа арҭазаап ҳабацәа, иреиӷьыз ҩ-бҟатак аалырхын рҿаҭахьа нарыгӡеит. Уи нахыс уахь ацара аҵыхәа ԥаҳҵәеит.
– Рашьыҭ-иԥацәа ашьтәа шәзырымшьӡеи нас, уара?!. – дҵааит Еқәыԥ.
– Ирымшьыргьы ироуҳәоз, избанзар, ҳара, шьыбжьышьҭахьынӡа ҳәа ҳшеисахьаз еиԥш, ҳзымааит. Ҵабыргны, иахьынӡаҳҳәаз ҳхалеит, аха уи абахәагәышьоз. Аха дара уи шәара ишәхарагәышьоузеи, Злыԥхаҳаура игәамԥхеит ауп, шәахьымӡазаргь – шәхалеит, шәылҩа анаабоз шәдәықәлазҭгьы шәахьӡон, – рҳәан, шьтәа ҟаимаҭк ҳарҭеит. Уи нас иаҳшьит, – иҳәан, иажәабжь даалгеит Абрагь.
– Дара уахь ҳцаны ҳхалоит ҳәа иаламгаӡеи? – дҵааит Еқәыԥ.
– Аиҳабацәа ирымуит...
– Иара Агыруа Дызҭоу Аҳаԥы абахә аҟны зеиԥшырҭаншәа иамоузеи?.. – снаразҵааит аҵыхәтәан.
– Уи абас ауп... – рҳәан, аҳаԥы ахьыҟаз аганахь снарԥшны цқьа иаасдырбеит.
Ауха ражәабжьқәа ирылган ҳанышьҭала ус сыӡбит, макьана гәнаҳа ҟасымцацт, Анцәа дышԥасмыхәари, уаҵәы имҳәа-мырӡа сцаны убри Агыруа Дызҭоу дышҭоу збап, ахьӡ ҟасҵап ҳәа...
Ашьжьымҭан арахә анеилҳарга, схәырџьан аашьҭысхын, «Иҟалозар, жьынҵәырҟәшәара сцоит, азна аамгакәа арахь саауам», – сҳәеит. Акыс ажьынҵәыр ӡы рҵәны бзиа ирбон. «Уара, хара умцааит!..» – ҳәа насарҳәеит. Убриаҟароуп. «Хара сышԥацои, аха такәаамҭа сшәымбаргьы шәысцәымшәан!..» – сҳәан, сшәақь аашьҭыхны сцеит. Санынаскьа, сааҵәиин Агыруа Дызҭоу шыҟаз амҩа снықәлеит. Иаха ҳзыниаз ҳәа ирҳәоз ажәабжь еицәаз уахь исзыԥшызаап, уи сара издыруаз акәымзар.
Сзышьҭаз аҳаԥы ахьамаз абахә аҵаҟа саннеи, Амра такәы иҩхашалахьан. маҷк сыԥсы ааиҭакшәа сҩаҿалеит. Акыр схалахьан еиԥш, аҩада уаҳа царҭа амаӡамкәа, аҵла еиԥшишшаӡахраҵәцараниҩасҿагылт.Изулаксахыкәшан, снаҵсын наҟтәи аган ахь саниас, еилҟьашаараны, ана-ара амзаҵлақәа ыҟаны, ҿаҟьак снаҿагылт. Быҭәаа рыхәшә ҳәа изышьҭоу ашьхардацгьы џьарак-ҩыџьарак раҟара ишәҭны иахьыҟоугьы збоит.
Уи схынҳәны санаауа иҵхны изгап ҳәа, сҽеибыҭаны сыҩкыдлеит... Аҟәақҳәа ишхысыз здыруеит, саԥхьа игылаз амзаҵлагьы алаҳабаа еиԥш ҩыџьараны иааиҟәжәеит, нас уаҳа акгьы сгәалашәом...
Санаалҵ, ацәымзақәа кәи-кәиӡа еилаҩ-еиласуеит, рҩашкгьы «шш» ҳәа абжьы гоит. Ари абыкәу ҳәа цқьа сааӡырҩызар, арҩаш абаҟоу, слымҳақәа ракәзаап зыбжьы го, цәымза кәиқәас исшьаз сыбла иҵашәо акакаҷқәа ракәзаап, цәымзагьы ыҟам, алашьцара схатәоуп. Ҳаит, слымҳақәа рыбжьы го, сыблахаҵ акакаҷ ыҵашәо, хьҭак сылалазаап ҳәа сгәы иаанагеит, макьана аҩны сышьҭоу џьысшьоит. Аха сшышьҭақәаз сгәамԥхазт, санаапыршьышь: ҵаҟа хаҳәуп, схахь хаҳәуп, сшьапахь хаҳәуп, сармарахь хаҳәуп, ахықәтәалараҵәҟьагьы амуратәы сеиҩырҿахә џьара сцәывҵоуп. Ҵабыргны, сарӷьарахь заҵәык ала џьара снапы ҩкылҳәҳәан иахьынӡацоз еиҵыҵит умҳәозар. Уахьтәи аган ахь ахаҳә дуқәа аԥырҵан ишәаҳаны иҟазаап. Абрстәиала акәхап абра сааган сышцәывҵарҵазгьы аасгәахәт. Аҳаҷаҳәагьы иаасгәалашәеит амзаҵла адыд шасыз. Саргьы исысзар акәхап, мамзаргь ӷәӷәала исӡывасит, дабаҟоу ҳәа иансышьҭала, сыԥсны сахьышьҭаз сырбазҭгьы, аҿаҭахьақәа ҟаҵаны, иԥсы ҭалозар ҳәа, аамҭала анышә самардон, убри азы акәхап абра сааганы абас сзыҵарҵа ҳәа саахәыцт.
Сыбжьы сыргап сҳәоны, уара, урҭ асҵәҟьа сеиҩырҿахә сцәывҵарҵарымызт, издыруада мшәык сааганы, дцәыларбаан дысфоит ҳәа, ҳаԥык аҟны џьара сцәыҵаҵан саҵәахызар, ааигәа иҟазар аасгәахәын, иаҳҳәақәо ирзууазеи, иаасцәымӷхеит.
Слымҳа нкыдҵан даара сӡырҩит, аха иреицәа-иреиҳаны иарбанзаалак џьара ҷытбжьык гомызт. Ишԥаҟасҵари ҳәа саахәыцт. Иагьысыӡбит ашьшьыҳәа сҳәазаны сахьынӡазцо сцаларц.
Сахьцәывҵаз ахаҳә ԥҽыха хәхәа дуқәа ԥшьба аушәақә еиваҵаны иаԥыран. Изулакгьы, снапыршьышьуа, реиҳа имаҷуп зысгәахәуаз руак ашьшьыҳәа снахан, сҳәазан, сыԥсы ӡаны схы ҩцәывҵызгеит. – ҭынчроуп, ишылашьцац илашьцоуп. Абџьарс ҳәа напызаҵә сыҟоуп... Сахьынапыршьышьуаз хаҳәԥҽыха ҵарык ихәхәаӡа исԥыхьашәан, цнапыкла искуп, иароуп сзықәгәыӷуа ҳәа исымоу. Агылара саламгеит, мшәны сахьцәывҵанаҵаз ахыхь ақәтәарҭа аман иҟазар сакуеит ҳәа, ус сшышьҭаз, снапыршьышьуа сҳәазо, ԥшьынаԥха ԥхьаҟа сҿынасхеит.
Ладаран сышнеиуаз, рацәак дымцацкәа, уаҳа ԥхьаҟа самшьҭуа, ҭӡык аҿыгәҳәа схы надгылеит.
Ишыҟасҵалац еиԥш сеиҭаӡырҩит, схаҳәгьы скуп. Сарӷьарахь лаԥш-ҿаԥш хәыҷык ыҟазшәа анызба, аҭӡы саваҳәазан уахь сҿынасхеит. Сышнеиуаз, армарахь иааҵәиин, алаԥш-ҿаԥшы иҵегь иааӷәӷәахеит, аҭӡқәагьы рыцәаара убо, аҳаԥы ҭыкка, ихәхәаӡа, иааҟалеит. Нахьхьи рацәак бжьамкәа ихагьежьааӡа, аҵламахәқәа марҭаӷа иаԥыраны, аҭаларҭа ахьыҟазгьы ааԥшит. Алашара злаауаз убрантә акәын. Сҩагылан иаасырццакит, аха даара сгәысҽанны.
Аҭаларҭаҿы саннеи, аҭыҵра саламгакәа сааҭгылан, ашьшьыҳәа схы навҵсырҳәҳәан сааӡырҩит. Уахынлоуп, аеҵәақәа кәеи-цеиуа, икаххаа, рҩашкгьы абжьы ааҩуеит. Аҳаԥы, ашәаԥыџьаԥ аԥыриааны, рффак аханы иҟоуп, унадымгылакәа ус аламала улаԥш иҵашәом, хыхь бахәыкгьы ахагылоуп.
«Уаа, Анцәа, уара уоуп!..» – сҳәан, ашьшьыҳәа алашьцара сҽалакуа сааҭыҵын, издыруада уахь амшәқәа ҭазар ҳәа, арффа еилачра сҭамлакәа, абахә илавҵаршәны ҿаҟьараны сҿыҩасхеит, исԥыхьашәаз лаба хымпыҿ ӷәӷәакгьы аашьҭысхит. Аха сышнеиуаз, еилҟьашаараны, ана-ара амзаҵлақәа гыланы ианызба, абраҟагьы адыд адыруазар ҳәа сгәы иааҭашәан, уаҳа ҩада сымцакәа, уа сҽааныскылт. Усгьы саахәыцт, уажәы амцеиқәҵара салагар, акыр садхалоит, бгамшәзар, сышцаз гәаҭан сышьҭа ихылар, исыхьӡоит, иаҳа еиӷьуп слабагьы шыску мзаҵлак снықәлан ацәқәан шаанӡа исхызгап ҳәа, аҵхгьы шаҟа цахьоу здыруада, аха...
Унапқәа бзиа иаакәуршартә мзаҵлак гәасҭан, хԥаҟа ҩныгыдра рышәара махәамамкәа ицон, нас амахәқәагьы аманы, иманшәалан иҟан, абни сықәларц сыӡбит. Аха зеиԥш ҟамло егьыҟам, даҽа лабакгьы сҭаххар сҳәан, саанаԥшы-ааԥшит, наԥшы-ааԥшра усгьы исыгызма, аха...
ҩадахьшәа ҵлак аҿажьын, иманшәалан лаба ӷәӷәак сзамхуазар ҳәа снеин ҵаҟала снадгылт. Алаба сшашьҭаз, – аа, уара, шәақьк ахьыҟоу! махә пак ақәжьуп! Сахан иааҵхны снахәаԥшызар, ашьхәа кылҵәаӡа, аа, сшәақь! Сахьгылаз сеиҭамҵкәа аҵла икажьыз цқьа слахәаԥшызар, еиҟәжәаны, ихбыл-ҿбылны иҟоуп!
«Уаа, Анцәа уоуп!..» – сҳәан, сшәақь ахы ларханы икны сышьҭахьҟа сеихеит. Сагьгәырӷьеит, сагьшәеит. Сара сызҭаз аҳаԥы ааигәаӡан, Агыруа Дызҭоу, изларҳәоз ала, иҵегь такәы ухалар акәын. Шьҭа уахь сдәықәло сыҟазма, аҭыԥ ахь сызлахынҳәышаз амҩа здыруан, сеихеит. Сахьыҟаз шәарҭан, лассы лбаатәын, абра акәын адыд сахьашьуаз... Уи зыхҟьа ҳәа издыруа, сшәақь сыхәда иқәк абра санхалоз, аҩада ахы самхархазар акәхап. Адыд ахьадыруа ушәақь ахы аҩада ирханы иукыр ауам, ухы хутыр ҟалом ҳәа аиҳабацәа ирҳәоз хырҩа аҭан цқьа сазымхәыцт. Насгьы уи ашьха-цәҳәыра ҳаракыраҿоуп ус иахьыҟоу сгәахәт.
Уажәы, сшәақь ансоу, сышьҭахьҟа сеихеит, аха уажәраанӡа иарыхьҭшьуаз ауаҩы, уажәы сшабо, аӡы аасмоур ада ԥсыхәа сымамкәа сааҟалеит, акыс арҩашгьы ихарамкәа абжьы гон, санаауаз, исгәалашәоит, уи сырны ауп сшаа. Аҭыԥ аҟынгьы, санырымба, ишеилоу здырхуада, снеир исарҳәаран иҟоугьы сеидроу, уигьы сацәшәоит.
Ԥыҭк санынаскьа, шьҭа сыԥсы ансоу, саахьаҳәын сахьцәывҵаз аҳаԥы шыҟаз сшәақь ахы рханы ахәаҩ ааҭсыргеит, кыр сышьҭалан иаауазар иаршәап, мамзаргьы ара ишааиуа ахәшәбылфҩы акыр, исышьҭыҵып, ҳҭыԥ аҟынӡагьы ахысбжьы неиҩыр збап ҳәа. Аха аҭак аӡәгьы дымхысит, ихаран, шьхак ҳабжьан, исышьҭазаргьы арахьтәи аганахь иҟамызт, хара умцан ҳәоуп ирҳәаз, џьара ак ихьт ҳәа убрахь еимдозар акәхарын.
Ашәақьгьы скын, аха акыргьы сгәысҽанын. Уахынла, шарԥазыла, арҩашқәа рахь ӡыжәра ашәарах лбаауеит, агыгшәыггьы уахь инеиуеит, амҩан иуҿаҳаргьы ауеит, уи здыруан.
Абас арҩаш аҟны санылбаа, абраҟагьы ахықә еилҟьашааран, иаразнак аӡыжәра саламгакәа, зымҩа аԥаҩ аҳаракыраҿ сааҭгылан сӡырҩит. Саԥхьа нырцә ладеи-ҩадеи иахьынӡазбоз еиҳаракцәамкәа цаҟьараны илашьҭын, аӡы сырыргьы царҭа ҳәа амамызт, насгьы ԥаса сзырыз арҩаш иҵегь идуун, ари ӷӷак акәхеит, абри адагьы ԥаса сахьырыз амзаҵлақәа хԥа гылан, ас цаҟьагьы ыҟамызт. Шьҭа сышьҭра сықәлан сышзымылбааз, сшахҟьаз збоит, аха иааг...
«Сӡырҩуа абас сышгылаз, «ыу-у-ым-м...» арган, аԥсҭа зегьы ҭырӡыӡаауа, еиларҩынтуа абжьыцәгьа ҩҭалеит. Инақәырццакны иара ахьгаз шыҟаз ажәҩан леиҟәжәаны адыд акы иасит. Арҩашгьы ааилаҽҽан «ҟьаԥ-ҟьаԥ, дшш...» ҳәа бжь-дагәакгьы ааҭгеит. Абжьыцәгьа сахьыцәахыз аҳаԥы иацәыхарамкәа игеит ҳәа ақәсҵартә иҟан. Акаруал шәақь скын, аха зеиԥш ҟамло егьыҟам ҳәа, сааласын сызвагылаз аԥсаҵла снықәлеит. Иара аасгәыдӡалартә, аҽыуаҩ иҽынеиҵихыргьы дзымҩаӡакәа акыр игхартә аҟынӡа махә амамкәа, нас ихаха-чахан иҟан.
Уажәраанӡа ԥстҳәацкгьы хымызт, уажәы адыд ахьыкшаз ашьхара аханы уарҳалк иаҟараны иҟәашӡа ак хын. Сахьахәаԥшуаз, хыхьала иаҳа ицәхаԥшьызшәа збеит, шьҭа лассы шар ҟалап, уиоуп ус изыҟоу ҳәа саагәырӷьеит. Сыӡба абаҟоу, исхашҭит...
Абас абра сшықәтәаз такәы ҵит. Ус арҩаш ахь сыԥшызар, аӡә дуауаӡа дҭагылоуп! Аа, дҟәашӡа, кьаҿк, маҟҿаҳәаранӡа дҩаӡоит, аҩҟәыҵәак рыбжьара адгьылбжьаха хәыҷы ахықә аӷӷара аҟны дӡаагылоуп! Цқьа сыԥшызар, ижәпаӡа ахцәқәа лықәԥсоуп!
Слымҳақәа ҩеин соупцәа хылԥа иҩаҵагылеит. Сахьықәтәаз саахьанҭахеит. «Ҟоҳ, рацәа сыӡт, Цәыхь ҩбагь ихьт ҳәа, уи акәын уажә исыгыз, дубеит, Чагә, аҳаԥ иҭоу... Уи акәын узыршуаз...» – аасгәахәт. Аха ӡызлан Чаҵәаа дырԥырхагам, Чаҵәбак «уашхәа мақьаԥсыс...» лирҳәеит ҳәа саҳахьан, уи анаасгәалашәа, сгәы аарӷәӷәеит, ииашоушь ҳәагьы саазхәыцт. Сыԥсы ӡаны краамҭа абас сыԥшуан,
аха лара дахьгылаз қәацара лымамызт. Ус, даахьаҳәын, са сахь лҿаалхеит. Адгьылбжьаха хәыҷы ашьшьыҳәа иааихылҵәан арахьтәи аҟәыҵәа дныҽԥынгылеит. Нас уа аӷӷараҿ қәацара лымамкәа лҽаанылкылеит.
Ӡызлан улеихсыр ҟалом, уабџьар еибагом ҳәа рҳәо саҳахьан, аха иҟалалакгьы, Анцәа, уара уоуп, усыхәҳәа, даара дкылкааны санаҵха, аҵықь ааҭгеит! Сӡызлангьы дхышәҭын аӷӷара дҩалаҳаит, дырҳәазогьы аҿынанахеит. Дзеиԥшроу сымбаӡакәа дагоит аасгәахәт, аха дабаҟоу дамзхуа ахаҵа? Унеи агәы умоуп, ҽырԥсы ҟалҵазар? Нас ишԥаҟалои?..
Абас сшылзыԥшуаз, ахаҳәқәа дырҿаԥан, аӷӷара дазымгакәа, дааныркылт. Саргьы ашара сазыԥшны сшықәтәаз, ашьха ахантәи сыԥҭа ҟәаш иҵегь идухан, ицәхаԥшьӡахан иааилыбзааит. – Ишеит.
Смыццакӡакәа сеиҭанаԥшы-ааԥшит. Ӡызлан дабаҟоу, исшьыз ԥсаатәуп. Сҩалбаан снеизар, уи иаҟароу сымбацт, маҟҿаҳәара иҩаӡо т-цәыш дук шьны аӷӷара ахаҳәқәа ирықәжьуп. Сгәы иалсын, иааҭганы аҟәара инықәсҵеит, аӡы ажәырц иааизар акәхарын, аха абриаҟара қәацара амамкәа иззаагылаз ҳәагьы саахәыцт.
Саақәҵәиаан алада санԥшы, арҩаш зыҵсуаз абахәқәа ҩба срыбжьаԥшны иҭыкка ԥсҭак сылҭаԥшит. Нахьхьи арҩаш ахықә аҟны х-мзаҵлакы, агәҭантәи иаҳа иҩарылыҳәҳәо, иаагәасҭеит. Урҭ ракәын Агыруа Дызҭоу ашҟа санцоз арҩаш сахьнырыз сызвысыз. Уа даҽа рҩаш хәыҷыкгьы алалон. Иаха санылбаауаз ҩада сагацәазаап. Шьҭа сымҩахымҟьар акәын.
Стгьы уа иқәмыжькәа ҵлак амахәқәа иларбжьасҵан, ӡык ласҿаҭәаны, сыцхәыхә еихамгыло сдәықәлеит. Аӡышьҭра иҭаршәны сымзаҵлақәа рҟны саннеи, дара ракәын, нас сеихеит. Бзиа санынаскьа, схысит, сеиҭахысит, наҟынтәигьы ахысыбжьқәа геит. Сеиҭахысит. Аҭак еиҭаҟарҵеит. Ари ҳҭыԥ аҟынтәи акәын. Шьҭа уа сыҟазшәа исыԥхьаӡон.
Иацухаахыс рыбла ҭкәыкәы рыҽшаны исышьҭазаап, уца ҳәа ахьсарҳәаз аган хәыц-хәыц еимырдахьазаап,
ашьыжь еиҭасышьҭалаанӡа ас ахысыбжьқәа анга, иара иакәу, дҭаханы ӡәыр дибоу ҳәа, еиханы арахь идәықәлазаап. Саргьы маҷк санынаскьа сеиҭахысит, са соуп, амҩа сықәуп ҳәа аанарго. Наҟстәигьы ахысыбжьқәа иаҳа иааигәаны игеит.
Ас сыԥсы ҭаны Анцәа сандирба, иагьсеигәрӷьеит, иагьсаӷьит.
Сылахьи слакыҵеи ашәытақәа рнын, сцацхагьы, шьапхыц ҭыԥқәоу, убрагьы шәытақәак аман, схылԥа аҵӷа сыхәда маҷк ицәнаҟьеит, уаҳа акгьы смыхьт. Сымаҭәақәеи схылԥеи кәыкәмыкәшәа иахьыҟаз ыҟан.
Сзыниаз зегь анрасҳәа, иахьтәаз рыхқәа дырҵысуан. Абрагь Анцәа иахь иқәиҵаз аҿаҭахьа ҟаиҵан, иреиӷьыз ҟатак ишьит.
Адырҩаҽны рҽааиқәыршәан, аҿаҭахьақәа ларықәҵан, алақәа рыхԥагьы рыманы Абрагьи қәаблыхәыи сахьыҵәахыз рбарц ицеит.
Ахәылԥаз иааԥсаха ихынҳәит. Урҭ Еқәыԥ излаиарҳәоз ала, уа амшә ҭаз џьыршьон, аха акгьы рымбеит. Сахьцәывҵаз аазаҳаракыран. Уи хыхь ақәтәарҭа аман, аган аҟны аҵыџь еиԥш аҵа умбаӡо, уаҩ дызҭамло тышак ыҟан. Аҳаԥы иҩадаран, нас амахәқәа аманы, иҵегьгьы ицон, аха алақәа сахьыҵәахыз ианахымс, даргьы уаҳа хара имцакәа иҭыҵит. Амала сҳаԥы азааигәа, адыд ахьсысыз авараҿ, мышә дук, афы иашьу, абз аҿыҳәҳәо иԥсны ишышьҭаз рбеит. Утгьы ахьыҟоуҵаз иҟан рҳәеит. Ауха аԥсыӡ акуазаарын, уи акәын имҵысӡо изӡаагылазгьы.
Сахьцәывҵази адыд ахьсысызи рҟынтә иааргаз аҟәыхқәа иныҳәа-ныԥхьо схы иакәрыхшан, рҿаҭахьақәагьы ҟарҵеит.
Ихарамкәа игылаз ахьшьцәа анааиқәа:
– Дызҵәахыз мшәызар ҟалап, ус ҟазҵогьы ыҟоуп...
– мшәындаз ашьҭа ҟамлоз?..
– Зеиԥш ҟамло иҟоузеи, дыбнауаҩызаргьы ауеит... –
Уара, абрагьҩык устәи џьара дышцоз, ас даниба, аҳаԥ уа иааигәан, ихәозар ҳәа дҭеиҵазар? Усгьы ҟалоит...
Дабрагьҩызар, ани анс деиҩырҿахә дцәывҵеиҵозма, деиҵыхны дцәыҵеимҵоз, дакуанеи?!. – рҳәеит.
Абрагьи қәаблыхәыи изакәыз рзеилымкааит, аха сахьцәывҵаз ирбаз ақәтәарҭеи атышеи ргәамԥхазт, адыд иашьны ирбаз амшә акәзар ҟалап иҟазҵаз ҳәа ақәырҵеит.
Сара иахьа усазҵааргьы, мшәхарушь сгәахәуеит, аха изакәыз аиашаҵәҟьа сызуаҳәом.
ҩ-ҞАмЧЫК
мсоусҭ ҩыџьа аԥацәа иман. Аҩыџьагьы аҳәса еицаарган, ачара руит. Абри ашьҭахь рацәак мырҵыкәа мсоусҭ иааиқәшәан дыԥсит. Иԥҳәысгьы, абас
аныҟала, рацәак лызнымҵит, ларгьы иаалырҟьан дыԥсит. Еизынхаз аишьцәа рыҳәсақәа мааибуа иалагеит, аиҿыҵрагьы аԥшьыргеит. Аԥсуаҵасла хазы ҳәа ацара зықәнаго аиҳаб иоуп, усоуп ишаԥу. Абрагьы убас акәын. Аха аиҳабы иџьабаа цәгьан. Рҩны-ргәара зегьы иаб днаивагылан иҟаиҵеит. Аиҵбы, деиҵбуп ҳәа дрыцҳашьан, рацәак кридыруамызт данхәыҷыз инаркны. Абри иахҟьан, дышнеи-шнеиуаз акрымура, аашьара ицәа иалалеит, дбаҩданхеит. Уажәы аиҿыҵра аныҟала, зегьы сара соуп изықәнаго, сеиҵбуп, иҳәеит. Абас-абас шырҳәоз, убри аҟынӡа инеит, аҩны аарбганы ҩыџьара ирымшар ада ԥсыхәа амоуа. Ари аишьцәа рҭынхацәа, риешьара рзы иԥхашьарахеит. Избан уҳәар, акы иамусуп хазы ицо, игылоу ҩнык рбганы игар, иара убригьы ԥшӡам, аха ус иҟалақәахьеит. Аха араҟа мсоусҭ икәаскьеи имаҵурҭеи убас еиԥш еиҿаԥшьны, еимаданы ирԥшӡан иҟаҵан, игәаӷьны узалакьысрымызт. Ак урбгар егьи акгьы иаԥсамкәа
иҟалон. Анаԥшцәагьы ахыччон.
Ус акәу, анс акәу, аб имал ҩыџьара ишаны, аишьцәа
еиҿгатәын. Абри азы уахык риешьара еизахьан, аха ирзымҳасабкәа даҽазны ҳәа иахыргахьан. Даҽазны захьӡыз ааин ианаарыдгыла, еиҭеизеит. Абра иҟан дара ирцәыхарамыз, унеишь-уааишь ҳәа зарҳәоз аӡәык-ҩыџьак раҟарагьы.
– мсоусҭ иԥара шәаԥсамхагәышьеит шәара, ҳаиашьара шәырԥхашьеит... – иҳәеит риешьара уаҩы џьбарак даацәажәан.
– Ус ахьԥоуҳәои, урҭ акгьы рхарам... – иҳәеит Чаҵә Чагә дахьтәаз.
– Изхароу риешьара ҳаума, нас!
– Шәаргьы ишәхарам...
– Дара ирхарамзар, ҳара иаҳхарамзар, рыҳәсақәа роуп,
нас уаҳа дарбану?!.
– Урҭгьы ирхаран избом...
– Чагәхеит, зегь ҳабзиазар, изхарада нас?!
– Изхароу дуҭахызар, сара иуасҳәап, – иҳәан, Чагә
иажәабжь дналагеит:
– Ажәытәӡа зны Аԥсны иҵегьгьы ианҟьаҟьаз, ага
инаркны ашьханӡа ҩнхыбра мацарала ацыгәқәа ашьха ицаратәы еизааигәан иангылаз, ашьха дынхон аԥсуа хаҵак. Иҩнра-игәара зегьы инапала иҟеиҵаз ракәын: ҩбаны еихагылаз икәаскьа каҷҷо, еихаҟаца, имаҵурҭа уи иаҿаԥшьны, еиқәҟаца, ица ықәԥраауа, ҵҩа змамыз иԥсаса, ишьамаҟа, иқәаҵа, Анцәа ишиҳәарыз дыҟан. Убригьы иман ҩыџьа аԥацәа. Ишыҟалалац еиԥш, анхара аиҳабы иџьабаа рацәаны иадын, аиҵбы насоуп данахьӡа. Аб иԥацәа аҵара дуқәа дирҵеит, ақалақь аҟны амаҵурақәа роуит, аҳәсақәа ааргеит, иҭаацәарахеит. Аха, ишырҳәо еиԥш, бзиара нагӡа ыҟам, цәгьара нагӡагьы. Рацәак мырҵыкәа ан иаалықәшәан дыԥсит. Уи ишлыхәҭаз дымҩаԥыргеит, иаԥыз амарҭхә лыгырмыжьит. Аха абри ашьҭахь ауп аб изы ауадаҩрақәа ҟало ианалага – ихала аҩны дааҩнахеит. Абри игәы архәыҷызар акәхап, дубар дузымдырратәы иҽиԥсахит, ижакьа еилачы, бжеиҳан иԥаҵа саӡамкәа дныҟәон. Иҷкәынцәа ракәзар, ҩымз-хымз рахьтә зны заҵәык иаауан, ус-ус ишнеиуаз уигьы иааҟәыҵит. «Еилахазар акәхап, ма сара сцаны избалап...» – иӡбын, иҷкәынцәа рахь ацара-аара далагеит. Азнык дцеит, ҩынтә дцеит, аха аҵыхәтәан уахь инеира-ааира рацәак ирҭахымшәа, ауаа дахьрыдырбало иацәыԥхашьошәа, иҭацацәа акалашәа ихәаԥшуашәа ибо далаган, уаҳа уахь дымцакәан аҩны иҽааникылеит. Уи ус иагьыҟан.
мызк ҵит, ҩымз ҵит, хԥагьы ҵит, ԥшьбагьы абаҟоу, аха иҷкәынцәа ма иҭацацәа аӡәгьы ибара ҳәа инеиуамызт. Шықәсыбжак ҵит, шықәсыкгьы убас, аха аӡәгьы дыҟам. «Арҭ ас абра-аԥара зхашҭыз, сара акгьы сурым, стәы збахьеит, стәы сфахьеит, аха дара раб дырбом ҳәа ауаа рыхнарччап, сыԥсыр смал рзымшап, еимаркып, аҩны шәаны еиҩаҳшоит ҳәа иалагап, анаԥшцәагь иԥсындаз, раб иааӡаз џьишьон, аха иџьабаа мцуразаарын, иҽеимхазаап рҳәап, изҭахым цәыҵаччо ирзԥшлап...» – иҳәан, ишԥаҟасҵари, сырбарц иаауа излаҟасҵарызеи ҳәа даара дхәыцит.
Адырҩаҽны аб, уи Абыџ ихьӡын рҳәоит, деихьыжәеикәыжә иҽеилаҳәан, иԥаҵагьы самкәа, иҽрыцҳатәӡаны иԥеиҳаб иахь дцеит.
– Дад, сара шьҭа сыԥсуеит, акгьы ззыҟаҵо сакәым, сырҽеигәышьа... – иҳәеит иара.
Аԥа ҿиҭӡом, дӡырҩуеит, дтәоуп.
– Ҳаԥсуараҿ иаԥу ҟашәымҵар ԥхашьароуп, уара уеиҳабуп, уа уоуп изыхнарччо, иаб инышәынҭра изыҟамҵеит рҳәоит...
Аԥа ҿиҭӡом, ус дтәоуп.
– Аиныхра мцацәагьы ҟаумҵар амуазар акәхап, ауаа амла иаиргеит рҳәап...
Аԥа ҿиҭӡом, дзырҩуа дтәоуп.
– Урҭ зегь злаҟауҵаша харџьс иусҭом, аԥара сара иҵәахны исымоуп, убри амаӡа уасҳәарцоуп сзаа, ахьы жны исымоуп!..
– Анцәа уимшьааит, иабоумо?!. – даацәажәеит уажәы аԥа.
– Амаҵурҭа ахәшҭаара ахаҳәқәа ааҵхны, маҟҿаҳәараанӡа ианужлак, аҟәбар ааԥшуеит. Убри азна ахьы ҭоуп!..
Ари маӡоуп, уеиҵбгьы иоумҳәан, амала сыԥсаанӡа уаламкьысгәышьан. Саныԥслак, амарҭхә аныҟашәҵалак, уеиҵбы днаган, иааҵхны абжа иҭ, уашьа изы узеигӡо ухаҳауам. Ахь ижәбо шәыҳәсақәа рзгьы шәазрыцҳан шәҟамлан... Уи акы. ҩбагьы, аҩнра-агәара амал анышәшо, зыԥсы ҭоу зегьы уара иумаз, зыԥсы ҭам зегьы аиҵбы итәыз.
Ари заҳаз аԥеиҳаб иаб длаиртәан ихы исеит, игәы исеит, дикәабеит-дишьшьит, данцозгьы, амаҭәа ҿыцқәа ишәҵаны, иџьыбагьы аԥара ҭаҵаны, нахьхьынӡа днаскьаган, амашьына дақәыртәаны ддәықәиҵеит. Усҟан уажә аҵкысгьы алахтыра ыҟазаарын, ақыҭақәагьы ақалақьқәа реиԥш ичаԥаны, иахьа Лакәаба дзықәтәоу амашьына* аҩызцәа рацәаны, ақыҭақәа рахь ауаа алацо-иалаауа абас иҟазаап. Уимоу, ауаа аԥрыгақәа ирықәтәан ҳауалагьы иԥыруан, рҳәоит. Амала, дара ауаа рхыԥхьаӡара анырацәаха, аԥсуарақәа рхашҭуа иалагеит, рхы мацара ианашьҭала, амцҳәара ҵыргеит, аиҳабра-аиҵбра ҳәа ҳаҭырқәҵара рыцәкаҳаит... Ас аныҟала, иқәигеит...
Аб иԥеиҳаб иҟынтә данца, мчыбжьык инамгакәа аиҵбы иахьгьы убас дааит. Убригьы днаиртәан аиҳаб иеиҳәаз аҩыза иеиҳәеит. «Аҩнра-агәара, амал анышәшо, зыԥсы ҭам зегьы уара иумаз, зыԥсы ҭоу зегьы аиҳабы итәыз», – иҳәеит аҵыхәтәаны. Аиҵбгьы, аиҳабы ишыҟаиҵаз еиԥш, иаб дкәаба-дышьшьы, амаҭәа ҿыцқәа изыӡах, иџьыбагьы аԥара ҭаҵаны, аҩныҟа машьынала дишьҭит.
Абри инаркны аԥацәа аҩыџьагьы рыҳәсақәагьы рыман раб иахь ацара иалагеит.
Аха мызкы инамгакәа аб иааиқәшәан дыԥсит. Иҷкәынцәа аҩыџьагьы, икырҭа реибамҭо, ҳаҭыр иқәҵаны дымҩаԥыргеит. «Дырбарц иаауамызт аҵыхәтәанынӡа, ихала дҩнажьны дрыман, аха, ҳаит, афырхацәа ибзианы дымҩаԥыргеит, џьанаҭ шьапыла дцеит!..» – рҳәон анаԥшцәагьы. Иҭацацәа уажәы ҽшьран изҿыз. Аԥа ианиҭахха, аҭацагьы дыбзиамхои...
* Чагә ари ажәабжь аниҳәоз Аԥсны Нестор Лакоба ида аӡәгьы амашьына имамызт.
Иахәҭаз амарҭхәқәа аныҟарҵа ашьҭахь, аԥацәа аҩыџьагьы раб имал ашарахьы ииасит. Риешьара, агәыла ааигәацәа хар змамыз аӡәык-ҩыџьак иаарыԥхьан, абасоуп ҳгәы иҭоу, ҳаб иҭынхаз ҳшоит, ҳаиҿыҵуеит, рҳәеит.
– Сара акгьы сҭахым, рахәгьы-шәахәгьы зегьы аиҵбы имазааит, амала абри амаҵурҭа убриак саҳәоит, са исымаз... – иҳәеит аиҳабы.
– Саргьы акгьы сҭахым, зегьы аиҳабы имаз, убри амаҵурҭоуп уаҳа акгьы саҳәом, са исызхоит... – иҳәеит аиҵбгьы.
– Ҳаи, Анцәа шәиныҳәааит, ҳаҭыр заҟа еиқәышәҵозеи, Анцәа шәеигумырхан! – рҳәоит изаҳауагьы.
Ас амаҵурҭа аҩыџьагь ианырҭахха, аишьцәа рҽеиуатәны иаадәылибаԥхьан:
– Уара, ҳаб акыр уеиҳәахьазма?.. – иҳәан, аиҳабы дҵааит.
– Исеиҳәахьан!.. – иҳәеит аиҵбы. – Уара акыр уеиҳәахьазма?!
– Исеиҳәахьан!.. – иҳәеит аиҳабгьы.
– Аха аҩыџьагьы иреиҳәаз закәу нҭкааны макьана ирҳәом. Аҵыхәтәан, еизыргаз ауаа наҟ ишьҭны, аҩыџьагьы рыҳәсақәа нарыддыргылан, амаҵурҭа ахәшҭаара жны ахьы еиҟараны еиҩыршарц иааицәажәан, ауаа ахьтәаз иныҩналт.
– Баша шәҳарааԥсеит, – иҳәеит аиҳабы. – Ҳахшыҩцара ҳахьӡан, шәҳаргәамҵит. Ҳаб иҭынхара, имал ашара абаҭаху, изаҳауа рзгьы иԥшӡам... Иаҳшаӡом, иаауазеи иаҳшаратәы, ҳара ҩыџьа заҵәык ҳаҟоуп, ҳшеилоу ҳаб имазара аҟны ишыҟоу иҟаз, ҳацхыраан иацҳҵароуп акәымзар. Ус ами?!.
– Усоуп! – иҳәеит аиҵбгьы. – Ага ақалақь аҟны анхарақәагьы ҳамоуп...
– Ҳаи, Анцәа шәиныҳәааит, заб иԥара иаԥсахазгьы шәара шәоуп! – рҳәахт изаҳауазгьы.
– Уара, арҭ ҳара цқьа иҳаздырӡомзаарын, ҳаи рыцҳа, раб иџьабаа мыӡзаап! – рҳәахт агәылацәагьы.
Еизан иҟаз анца, аишьцәа аҩыџьагьы рыҳәсақәа рыманы ахәшҭаара инеин инахагылт. Нас ажәжәаҳәа ахаҳәқәа ааҵырхын, атах-сахҳәа ажра иналагеит. Рыҳәсақәа наҟ-ааҟ игылан ирыхәаԥшуеит.
Аҳаҳаираҳәа ижуа шьамхышәара инеихьаны, агәҭаны ажра иаҿыз ибаҳа аԥынҵа акы инаахеит. Анышә аақәхны инахәаԥшызар, адыргьла ахҩа иеиԥшны акы ақә ааԥшит. Адыргьла азнаҵәҟьа иҵәахрызма ҳәа, еивас иавжаауа рҿынархеит. Иржуа-иржуа такәы ицеит, аха ирбаз дыргьлаӡам – ԥҳал дук ахы ларханы иҵоуп! Ҳаи, ԥҳалла иҵәахызар, зынӡа ҳиркьаҭеит ҳәа, иааҵхны ианаадырҳә, ахы ацәашьаршь акәыршаны еиқәԥах иҿаҳәан. Игәырӷьаҵәа ажәжәаҳәа ацәашьаршь аамхны инҭаԥшызар, ахьы абаҟоу, асахҭан фҩы рхышәшәо, иҿыцҿыцӡа ҩ-ҟамчык ааҭыргеит...
Чагә абри иажәабжь зегьы архәыцит. мсоусҭ иҭынхаз амалгьы ажәытәтәи аԥсуа бы Абыџь инеиҿыԥшны аишьцәа ирзыршеит. Аҟамчқәа роуп ирыгхаз акәымзар.
АПЫРПЫЛ ЏЬЫКА АЏЬЫКҴӘАҴӘ
Ижәдыруоу шәара раԥхьаӡа апырпыл џьыка зхыз дарбану, насгьы ианхыз? Ишәзымдыруазар, уи шыҟалаз сара ишәасҳәап. Аха ажәа ахы мҳәакәа аҵыхәа
узҳәом рҳәоит, убри аҟынтә ахы инаркны салагап.
Зқьи жәшәи жәаҩа шықәса рзы, ари зласгәалашәо асду анауз адырҩашықәсан ауп, уахык Чаҵә Чагәи Ԥлиа Ӷәакеи саб иҭааит. Ԥлиааи ҳареи ҳаизыҟан, Чагәгьы дтәымуаҩымызт, даақәахьан, рҩыџьагьы асасра рҽазыркуамызт. Саб Шьааб арҭ иҭааз ашьтәа чах рзишьит.
– Акәац цқьа ибзианы ижәжәы, ижәцәама уҳәаратәы аҟынӡа, Чагәгьы, Ӷәакагьы, саргьы убас иаҳа еиӷьаҳшьоит! – иҳәеит саб, иҳаиҳабыз сашьа, акәац азы аҟаза ҳәа иԥхьаӡаз Едыгьа ихы наиқәикын. Уи усҟан дагьхәҷымызт, акәацфаразы иахьеисақәоз дыриааиуан. Ақыжә жәны инаимҵауҵар, абаҩқәа хазы инеиқәԥсаны, ифан дҩагылоит ҳәа изырҳәон. Изхысҳәаауа, усҟан убас иҟан...
Рацәак мырҵыкәа, иахьынӡажәхьоу шәгәаԥхома ҳәа, игәарҭаразы акәаскьа азал аҟны аиҳабацәа ажәабжьқәа ҳәо иахьтәаз саанла акәац ԥыҭк наган инаддырбеит. Саргьы ак сҭахушәа, ажәабжь бзиақәа рҳәозар ҳәа, слымҳа кыдҵаны, акәац назгаз срышьҭагыла уахь сныҩналеит.
– Ари Едыгьа акәац азы дҟазаҵәҟьазаап, иахьынӡаҳҭахыз идыруазшәа иақәиршәеит, аа, еимышәшәаны ишцо! – иҳәеит Чагә, акәац напыла игәаҭо.
– Ус акәым, Чагә, Шьааби сареи иҟаҳҵо ҟаҵеи! – даахлафит Ӷәака, кәац ҽыҭк иҿы инҭаҵо.
– Уи агсырхар ҳәа уацәымшәан! – иҳәеит Чагәгьы дааԥышәырччан, ҿаҵак аҟара аамихын иаԥхьа иааган иқәдыргылаз аџьыкахҭра иҭаз апырпыл џьыка инылшьны днацҳаит. Нас саб ихы наиқәикын: – Уара, Шьааб, абри аџьыка зхыда? – иҳәан, дҵааит.
– Сҭаца а-ҭар-ԥҳа илхит... Узазҵааи, уара, Чагә, ҳалмырԥхашьазааит?! – дахлафаашәа даацәажәеит саб.
– Абри зхызгьы д-ҭар-ԥҳаума?! – иџьеишьеит Чагә.
– ыы, иумуӡоз а-ҭар-ԥҳа илхызар?! – иҳәеит ауаҩы хәмарҩы Ӷәака.
– Уара, ара узыҟоузеи, нахьхьиҟа уцеи, дааиааит рҳәеит... – днасаӷьшәа иуит саб. Сара усҟан 12 шықәса ракәын исхыҵуаз, аԥсуа ҵасла ас еиԥш иҟоу ахәыҷы аиҳабацәа, асасцәа тәаны иахьцәажәоз иҭыԥмызт.
– Уиҟәаҵ, дыҟаз! Ари уажә иаҳауа ихашҭӡом, иаргьы идыруазааит... – иҳәан, сцар имуит Чагә. Нас ус днаразҵааит: – Уара, абри апырпыл џьыка зхыз ҳәа ҭоурых шәаҳахьоума?
– Ус ҭоурых смаҳацт, аха ажәытәӡан апырпыл џьыка рыздыруамызт, рҳәоит...
– Апырпыл џьыка ажәытәӡан иҟамызт. Аҟәыд иарҭоз аџьыкахыши апырпыли ракәын. Абас саҳахьеит... – рҳәеит иӡырҩуаз.
–Усакәзар,уажәы,апырпылџьыказбацыԥхьаӡаисгәалашәо ҭоурыхк шәасҳәап, нас а-ҭар-ԥҳа лыжәла зџьасшьазгьы уа ижәбап, – иҳәан, Чагә абри аҩыза ажәабжь дналагеит: – Аҭара аханы Наа албаарҭаҿы, иахьа ҭрабзонынтә аерманцәа ааны анхара иахьаҿу иҟоу агәаҩа ҭышша Адлеиаа Ргәаҩа ҳәа иашьҭоуп, ус ами?
–Усоуп...
– Ааи, усоуп, – рҳәеит иӡырҩуаз.
– Убра, хәба-фба абиԥара уажәаԥхьа, ҭӡы ҩажәа инареиҳаны Адлеибақәа ҭанхон. Уа инхоз зегьы ртәы аҳәара абасылшахуеи, сара сызлацәажәарц исҭаху Адлеи Едгьагә иҭаацәара роуп. Адлеи Едгьагә иԥҳәыс а-ҭарбақәа драҳәшьан, ҭар Хәыҭ диԥҳан. Убри аамҭаз Хәыҭ амал змаз уаҩын, аԥсаса рацәаны изанын. Иара Аҭара дынхон. Абри ажәабжь зыҟнытә исаҳаз излалҳәоз ала, дарбану нас ишәасҳәап, иахьагьы иҟазароуп Хәыҭ еиҭеиҳаз абгыӡра. Ус крыҟан жәдыруама?
– Иҟамкәа, иҟамкәа! Абгыӡра ҩышә, хышә, ԥшьышә шықәса иреиҳангьы иннаҵуеит. Иагьараан сцаны Хәыҭ Иқьаԥҭа ҳәа иахьашьҭаз абгыӡра сфахьан, иҟәазын. Убрантә иааган иҵасҵаз аҩны шьаҭак сымоуп! – иҳәеит абра иӡырҩуаз Кәыҵниа Кыҷа.
– Абгыӡра ашымҳа иаҩызамзи, ашьаҭа аҩарахьы ахы архар, даҽак авҵиаан иаҵагылоит. Уи азҳаны нас аҩара аамҭа анааилак, даҽак аҵагылоит, убас мацара амбатә ннаҵуеит, акыс ашьшьыҳәоуп ишазҳауа, уажә ижәбама, – днақәшаҳаҭхеит Ӷәакагьы.
– Аҭара иахьагьы иҟоуп Аҭарба Иҳәысҭа аҳабла, иара ақыҭа ахьӡгьы а-ҭарбақәа роуп изыхҟьа рҳәоит... Нас, нас, Чагә? – иҳәеит саб Шьаабгьы. – Уи иацугьы ыҟоуп, аха... – ҳәагьы наԥишьит.
– Адлеи Едгьагә иԥҳәыс Ҳауида лыхьӡын. Лаҳәшьа Џьынџьал Царцоу диман. Уи арахь архаҟа узлалбаауа
ахәыԥшӡараҿ иашьцәеи иареи нхон. Кәдырхықә иахьаду ала. Ақәаҵеи абаҳчеи рацәаны иаман. Иахьа иҟоу сыздыруам, аха Царцоу иаирсыз аатә ца шьаҟа убра дахьынхоз иқьаԥҭаҿы акыраамҭа игылан, ижәбахьазар, дук акәын, ус аума?
– Аабыкьанӡагь иҟан, ибаарцгьы иҟазма!..
– Ашьҭахь Кәыдры ирны Наа иҭанхаз ракәу, Трабзонынтә иааз ракәу амилаҭ шьоукы иҵхны иргеит, иҿыцынхацәамыз...
– Уи уара иабоубахьаз, Чагә! – рҳәеит иӡырҩуаз. – Уиу?.. Нас аҵыхәтәан ишәасҳәап. Уажәы исҳәаран исҭаху Адлеи Едгьагә иҭаацәа рыӡбахә ауп. Едгьагә иман фҩык ахшара – хәҩы ԥацәеи раҳәшьа заҵәи: Ҷапаси, Гәамаси, Абаси, Алиаси, Алмаси, қьаҭуанеи ҳәа. Ран лыхьӡ усгьы исҳәахьеит, Ҳауида акәын. Дара Адлеибақәа уаҩы ихьыԥшымызт, иара убас раншьцәа а-ҭарбақәагьы. Усҟан амалуаа, аҭуџьарцәа ирыдкылан ирымаз атәцәа ианырҭахыз ишырҭиуаз, ишаархәоз, уаха дара рҩыза сас бзиак дырҭаар, аҩы ыжәны ирхьԥшыз рахәҭиаа ҳасабала ишрырҭоз, згәаӷ рымаз, ирҭахымыз ауаа рхәыҷқәа ӡаны иахьыхараз иганы ишырҭиуаз атәы салалом, са сеиҳа шәара ижәдыруеит. Абри зысҳәо, Адлеибақәа ахьҭанхоз убри аамҭаз мҩак ада мҩа амамызт. Абри ала рхы рыхьчон, еимданы амҩа иахылаԥшуан аишьцәа. Зегьы ахы рызҭоз Ҷапас иакәын. Наа аҩадахьтәи аҭаларҭа, убрахьгьы мҩакы акәын иҟаз, уи Ҷапас иҩыза Хаҳәбыиа Гәраԥ ихьчон.
Адлеи Ҷапас усҟантәи аамҭазы ауаҩыцәгьа ҳәа ирԥхьаӡоз, хара зыӡбахә неиҩхьаз иакәын. Иара ус уахьихәаԥшуазгьы уаҩы ҳаракык, аԥсуаа ражәа ишалоу еиԥш, алаӷәра хыла иҵиԥссоит ззырҳәоз иакәын. Ашәуа ҽы еиԥш иԥынҵа агәы ырхәан, илагәы ҭбаақәа, илахь аҟьаҟьара, иаԥсуамаҭәа, иабџьар, ианшьа ҭар Хәыҭ ҳамҭас ииҭаз иҽыҩ ццышә дақәтәан данаагылалак, абри акала дысзыҟанда зымҳәарыз дыҟамызт. Абас дахьыҟаз азы аҳцәа – усҟан аҭауад рҳәомызт, аҳ рҳәон – аамсҭа
хԥарацәа игәаӷ икны иагон, иҵаргалалакгьы дҭадырхар рҭахын. Аха уи ус имариамызт, ихы риҭомызт.
Гәамаси Алиаси аԥсаса ирхылаԥшуан, рнапы ианын. Иахьа Хьарахәы ҳәа иахьашьҭоу иҟоу аҳаԥ ду аҟны аӡын рырахә рӷыжәон, – аҵаа ддырсуан, аԥхын ашьха ихалон, Хаҳәбыиа Гәраԥ ирзааигаз, Хыгә зыхьӡыз ахьча дрыман.
Алмаси Абаси шәарыцаҩцәан. Абна кәаза илаз ашәарах рацәан, шәарах жьыла рҭаацәа ныҟәыргон, раҳәшьа заҵә қьаҭуана баҩлашала ддырчон.
Сара сызлацәажәауа аамҭаз акакан рацәаны иҟалон. Усҟан ақәҵа хны арашылхра зегьы ирыздыруамызт. Аха Ҳауида леиԥш абри аус иазҟазаз, ақәҵа хны арашы ылызхуаз усҟан моу, уажәгьы дыҟамзар ҟалап. Ақәҵа злалхуаз аҭаҟә ачаҟәа аиԥш иҭыхны, ҭамскәагәла илхуан.
Ҽнак зны Ҳауида ақәҵа злалхуаз аҭаҟә ԥҽит. Ас аныҟала, лыҷкәын Ҷапас диҳәеит аҿыц лзыҟаиҵарц. Иаргьы ҭаҟә ҟаҵара абнахь дцеит.
Иара убри Адлеиаа ахьынхоз агәаҩа агәҭа илган Кәыдрыҟа рффа хәыҷык ган. Абри дҭанагалан дышнеиуаз, ахаҳә ҟьаҟьа гәаҩақәа, еихала ирцәыӡшәа, иахьҭажьыз днанагеит. Уи арффа иахьагьы иҟоуп, Аҳаҟьа Зҭоу ҳәа иашьҭоуп. Иахьагьы унеир, зеиԥш уҭаху ахаҳә ҟьаҟьақәа убоит, аиқәаҵәа уҭахума, ашкәакәа уҭахума, ишәымбацкәа шәҟаларым.
–Иаамбацкәа, иаҳагьы иҵаулахахьеит. – Иагьыҭбаахахьеит.
– Асып Зҭоу ҳәагьы азырҳәалоит.
– Нас, нас, Чагә? – рҳәеит иӡырҩуаз.
– Ҷапас абра ибеит хаҳә ҟьаҟьа дук, ҭаҟәҵас агәҭа гәаҩаны. Абри лзааигеит иан Ҳауида. Илзааигеит, аха Ҳауида лҭамскәагә ари ахаҳә аҟны акгьы алымшеит, арашы алхра цәгьахеит. Ҷапас деиҭацан арашы злалылхышаз, агәаҩара иазыбзиахартә ихәхәашәа иазыкәымпылны иҟаз ԥхныгак лзааигеит. Абри ала Ҳауида ақәҵа хны арашы ылылхуан, Ҷапасгьы уи деилаҳан ифон.
Адлеибақәа раҳәшьа қьаҭуана ҿыц данаагыла, цәгьакбзиак ахьыҟаз днарга-аарго ианалага, иналыхәаԥшлак зегьы рыҽқәа ирысуа лабра ҳәа лыҩныҟа идәықәлон. Лара омашәа дыԥшӡан. Ҿыц иҟаԥшьхаз абымбылҵәа еиԥш лӡамҩақәа ҭҵәрааны ицон, лхы-лҿы асахьа, лԥынҵа, лыџьымшь, лылагәы аимхәыц ҭаԥсоушәа, лӡара па, лыжәҩахыр ҟьаҟьа ԥшьбаны иԥан иқәыз лыхцәы шьқьыр, ҿыц еицлабны иаагәылпыжыз аџьаӷьақәа иреиԥшыз лгәышԥы... Ажәакала, Адлеибақәа рыҽхарԥарҭа ҩба-хԥа ҽы анадгыламыз ыҟамызт. Урҭ зегьы қьаҭуана лбара иаауаз ртәқәа ракәын. Лара қьаҭуана бзиа дылбон маршьан мышь, иаргьы дигар иҭахын, аха иҭынхацәа анхаҩ ҭыԥҳа дзугазеи ҳәа иаҽԥнырҳәар ҳәа дшәон. қьаҭуангьы диццар лҭахын, аха лашьа Ҷапас илеиҳәахьан а-маршьан биццар ҟалом, иҭаацәа баадырбуам ҳәа, уи ларгьы илдыргәышьон. Абарҭ рыбзиеибабара абри иԥнакуан.
Аҵыхәтәан маршьан мышь, аҷкәын ԥшӡа, аԥҳәызбаҷкәын ззырҳәоз иакәын, Аилакрба иԥҳәыс аҳкәажә длыдылкылт... мышь ара дшыҟаз Аилакрба ианеиликаа, имаҵуцәа даарацәажәан, дыдиршьит.
маршьан мышь дышьны Лакраа ргәашә аҟны дшышьҭаз рбеит. А-маршьанқәеи Аилакрбақәеи ажьрацәара рыбжьан, иҟарҵози, а-маршьанқәа рыԥсы дыргеит. Аилакрба убри аамҭаз Аҭара аханы Џьы-Ганкьоу ҳәа иахьашьҭоу аҳабла нырцә иаҳҭынра ыҟан. Уажә уа арҭ иаауа аҿыцынхацәа аерманцәа иркхьоу сыздыруам, аха...
– макьана уаҩы имкыцт, амала ерманык даванхеит. Аилакраа ррақәа иахьанӡагьы иааит. Ажь зқәугьы ыҟоуп. Аӡахәа ҩышә-хышә шықәса ицоит. Аброуп Аилакыр Платон ажәытә дахьынхоз ҳәа сан Арухан лыԥсы анҭаз ислырбахьан, – иҳәеит Шьааб.
– Ари аҭоурых уара иабоуаҳаи, Чагә?
– Изҳәодаз? – инаизҵаақәеит иӡырҩуаз.
– Уигьы шәасымҳәашеи. Аха, аԥсуаа ражәа ишалоу
еиԥш, бзиа нагӡагьы ыҟам, цәгьа нагӡагьы. Изхысҳәаауа, иаалырҟьан Адлеи Едгьагә дыԥсит. Ԥсрак уаҩы ишибахьаз
еиԥш дымҩаԥыргеит иҷкәынцәа. Ҷапас дшеиҳабыз еиԥш, иҩнаҭа ахьӡгьы ахьымӡӷгьы иара иааидхалт. Иашьцәагьы изыӡырҩуа, егьырҭ Адлеибақәагьы изыӡырҩуа, ахы риҭауа, рҩны унеиргьы афатә-ажәтә рыгымкәа, ран Ҳауида лгәы дамыршьыкәа дныҟәырго иаашьақәгылт. Нхарала рацәак иӷәӷәамызт, анхара ҟарҵарц рҭаххар, ирылшартә иҟан, аха Ҷапас иҭахымызт. Избан уҳәар, усҟан аԥсуаа рҟны анхара ду ҟазҵаз, шьоурак иқәшәаргьы, ишьа изуам, анхара дадхалоит ҳәа азырԥхьаӡон. Ус акәӡами, Шьааб?
– Усҟан акәым, уажәгьы ишԥаҟоу? Уи ануҳәа, уажәа саԥыҩлоит, аабыкьа зны Абгархықәнтә Ԥлиа Ӷәака дысҭан – аа, иаргьы дахьыҟоу! «Уара, Шьааб, угәы иалымсын, ак уасҳәоит, – иҳәан, ҿааиҭит уи усҟан. Анцәа иуҟәырхуп уи еиԥш, аха, уаҩ дызнымиауа акгьы ыҟам, шьоурак уқәшәаргьы, ушьа узуам...» – иҳәеит. «Избан, џьоушьҭ?!» – сҳәан, сҵааит. «Избан умбои, уҩцара аҟны хәышә-фышә ԥҳал зкуа аҳаԥшьақәа ҭәны иузыҵоуп, иара уҩцара хьатә ӷәыла икәыршоуп, уҽҭра акәзар, ахьа ӷәы еихасаны ихыгәны, иҵҟьаны иҟаҵоуп, укәаскьеи, умаҵурҭеи, уҭаца мҳареи уҳәару. Абарҭ урыдымхалар ҟалашам», – иҳәеит. – Ус умҳәаӡеи усҟан, Ӷәака?
– Аиаша сымҳәаӡеи нас?.. – даацәажәеит Ӷәакагьы.
– Убриоуп Ҷапасгьы ихьыз, – иҳәеит Чагәгьы. Аҳцәа, аамсҭцәа шьоукы игәаӷ рыманы ишишьҭаз идыруан. Иара дзыцныҟәоз иҩыза бзиа а-Хаҳәбыиа Гәраԥ иакәын. Уи Наа Амыҟә ҳәа иахьашьҭоу Хаҳәбыиаа рџьынџь аҟны дынхон. Аҩыџьагьы ныҟәаҩцәан. Ҷапас иоуп арстәиала Нааҟа аҽы лбаартә амҩа ҟазҵа. Ԥаса уа ҽы шьап азкуамызт. Убри азоуп убра Ҷапас Иҩада ҳәа изашьҭоугьы.
Аԥсуаа ражәа ишалоу еиԥш, аҭаацәа реиҳабы данԥслак, инхауа аҩнаҭа аԥхасҭа дуны ироуеит, ма малла, мамзаргьы уааԥсырала. Абри ажәаԥҟа абра уархәыцыртә иҟалеит.
Убри аамҭаз маан мырз иаркы-ирцә ҳәа ар иман абжьыуаа дрылан, иааигәамԥхаз анхацәа иара ишиҭахыз дрылахәмаруа. Ари Ҷапаси Гәраԥи иргәаԥхомызт. мырз изырцҳаит, иҟаиҵақәо, анхацәа ирзиуқәо дырҟәаҵааит
ҳәа. Ари еиԥш иҟаз ажәа маан мырз ианиаҳа, арҭ рҭархара дашьҭалт. Ауаа азыҟаиҵеит абарҭ аҩхацәак иахьцо-иахьаауа еиликаарцы, ачарҳәаҩ дроут.
Зны Ҷапаси Гәраԥи Далҟа Ахсалбақәа рахь уск азы ицеит. Ари мырз еиликаан, ԥшьҩык ир иреиуаз ауаа абџьарла еиқәных, иршьразы, амҩа диркит. Арҭ аҩхацәак ирдыруазеи, ргәы каршәны ихынҳәны ишаауаз, уажә Гәраԥ Иҩада ҳәа иахьашьҭоу, Наа Амыҟә аҭаларҭа иамоу, ҩыџьа еишьҭагыланы иаҿымсыр ада ахьамуа, аҳашҳәаԥсалара ианааҿала, абра зҽыԥхьакны итәаз аԥшьҩык акәкәаҳәа ашәақьқәа ааҭдырҟьан, Ҷапас уаҟа дҭахеит. Гәарԥ дыԥан абахә иҽаҭан дрыцәцеит. Аӡә дыбӷалеит, егьи даҳшьит ҳәа, ихысуаз аацәырҵын ишьаарҵәыраха ишьҭаз Ҷапас ианааихагыла, имӷыҵраз икьарахә аавҵиԥаан аӡә уа дишьит, даҽаӡәы дихәит, макьана иԥсы ҭазаарын, дыӷәӷәамыз. Абасала Ҷапас иара ишьа иара иуит... Ҳауида лыҷкәын, уқәшәира изыҟалаша, дыԥсны данлызнарга, илзымчҳакәа аҭӡы лхы ахьанылҟьаз дахԥсааит. Аешьцәа реиҵбы Алмас иашьа чарҳәара изызуз ашәаныуа, убригь убра дааны дхарацәамкәа дрыванхозаап, анхацәа зыргәаҟуаз ахамакәачцәа дыцәгьаҳәаҩны дрымазаап, дааилкааны дишьит. Иаргьы дықәҵит. Иахьагьы иҟоуп ҳәа сыҟоуп «Ачарҳәаҩ дахьыршьыз» ҳәа аҭыԥ.
– Иҟамкәа, – «Ашәаныуа дахьыршьыз» ҳәагьы рҳәоит.
– Амала убас захьӡырҵаз аилкааҵәҟьа сыздырамызт, аӡәгьы иҳәо смаҳацызт.
– Изҳәода, издыруаз зегь ықәӡааитеи...
– Нас, Чагә? – рҳәеит.
– Едгьагәгьы, Ҳауидагьы, Ҷапасгьы анрыԥха, Алмас
данықәҵ инхаз аешьцәа рхахәы рықәԥсан еилаџьабо иааилатәеит. Хышықәса иџьабон. Аҵыхәтәан Хаҳәбыиа Гәраԥ дааԥхьан рхахәқәеи рԥаҵақәеи иамдырхит, иара убас раҳәшьа лыхәда ахәгьы икадырԥсеит, Ҷапас ицынхәрас дҟарҵеит. Гәраԥ Адлеибақәа ешьара рзиуан.
қьаҭуана лашьцәа рықәнага аныҟалҵа, лани лаби анылџьаба, хԥа-ԥшьба шықәса анҵы, лашьцәа иаанхаз
Абаси, Гәамаси, Алиаси аҳәса длырааган, хазы-хазы анхара иалагеит. Лара, арсҟатәи гәаҟра зхызгаз, згәы былхьаз, шьҭа хаҵа сцом ҳәа хәыцны дыҟан.
Аха ҩба-хԥа шықәса раҟара ааҵуаны, ҽнак, лҭацацәа руаӡәи лареи, уи џьбараӡак лакәхарын, акы неимарк-ааимаркуашәа ишаҿыз, ажәеи-ажәеи дара хибатуеит ҳәа шырҳәо еиԥш, заб ихәшҭаара иҽҳәахаз ҳәа лалҳәеит. қьаҭуангьы уаҳа мҳәаӡакәа дыҩдәылҵын, лгәи лылаӷырӡи еилаҵәо, лан лаҳәшьа лахь ԥыҭк аҟара аанҿасра ҳәа дцеит. Уи, ишшәасҳәахьоу еиԥш, Џьынџьал Царцоу диман.
Ажәеи ажәеи еихысҳәаалоит, агәыблра атәы уҳәозар, ани аби рыхшара дшырҭаху аамышьҭахь, аеҳәшьа лаҟара аешьа изы згәы былуа дыҟам... Шәаргьы дыжәдыруеит, Ашәы Шәарах иԥа амшын данашьы, Аҳалӡӷа ахьалалоу, сашьа дыԥсны сара адунеи иқәсхуазеи ҳәа, иԥҳа лыҽкнаҳаны лҽылшьит...
Абри зысҳәо қьаҭуана лзоуп. Уи, абриаҟара зашьцәа бзиа избоз, лҭаца илалҳәаз даара игәнылгеит. Аха адыри амдыри акы ааимаркыр, адыр иҽникылароуп ҳәа даҽакалагьы дазхәыцит.
Усҟан апипиарҳәаҩцәа раԥхьа иандәықәлаз акәын. Асадаҟылхыҩцәеи ахәыҷы-мыҷ ҭиҩцәеи акыр шықәса уи аԥхьа ирылалахьан, ишәымдыруеи, иагьараан, иалаҳԥыраагап ҳәа, аԥара, асадаҟы рышәҭахьан.
– Ирумҭар руазма, рқьҭаԥқәа аартны иаԥхьо-еиҭаԥхьо, џьара ак ҳашәҭар џьанаҭ шәцоит ҳәа, агәашәқәа ирылагылан.
– Апипиарҳәаҩцәагьы џьара ак румҭакәа апипиарҳәара иаҟәыҵуамызт, хҩы-хҩыла еицарҳәо иныҟәон.
– Урҭ азакәангьы рыдгылон, уажә уиаҟара иҟақәам, аха иагьа угәы ԥырҵәаргьы, урылакьысыр ҟалозма.
– Ахәыҷы-мыҷ зҭиуаз иамур ак урымҭоз, изыԥсаз ахә иацҵаны иргон, аха... – рҳәеит иӡырҩуаз.
– Апипиарҳәаҩцәа зысгәаласыршәа убри ауп, – иҳәеит Чагә, – убарҭ дрылан Багәа ҳәа Гыбниак. Иара д-Ланбан, аха Гыбниаа драаӡеит. «Зымца сыхьӡзар аҵкыс...», – лҳәан,
бзиабара дук лымамзаргьы, қьаҭуана абри диццеит. Иара Аӡҩыбжьа, ҩӡгәар* ҳәа иахьашьҭаз азааигәа дынхон.
Абри ашьҭахь Адлеибақәагьы, а-ҭарбақәагьы, Аџьынџьалқәагьы рыҩны-ргәара кажьны ҭырқәтәылаҟа иахыҵны амҳаџьыраан ицар акәхеит...
Шықәсы ҩажәижәаба раҟара ансхыҵуаз зны ҭырқәтәыла Чаҵәаа рҟны сыҟан. Сҭампыл ҭоԥҳан ҳәа иахьашьҭоу инхо аԥсацәа рҟны Гыбниак иҩны сахьнеиз, неихыркәа змамыз, шәи ҩажәижәаба, шәи ҩынҩажәа шықәса раҟара зхыҵуаз ҭакәажәык дтәан. Аԥснынтә сшыҟаз, сахьынхоз анеилылкаа, аҵәыуара далагеит. Нас сналыртәан абыржәы ишәзеиҭасҳәаз аҭоурых салҳәеит. Уи абыржәраанӡа зыӡбахә шәасҳәоз Адлеи-ԥҳа қьаҭуана лакәын.
– Ассир!..
– Нас, нас?! – рҳәеит иӡырҩуаз.
– Нас, лажәабжь даналга, Аԥснынтә иаазгаз фатәык
иахьанӡагьы иҵәахны исымоуп, ус аламала салакьысуам, аха ҳҩыџьагьы агьама аабап, – лҳәан, ацәашьаршь илаҳәан ак длыраагеит... Ацәашьаршь ианаалылх, ахҩа зхашәоз саантә сандыҟәран. Иаахылтзар, иҟаԥшьы-цәеиқәараӡа азна апырпыл џьыка ҭан. Агьама анызба, ицаҳәцаҳәуа уажәраанӡа сзызҵаауаз, сҭаца а-ҭар-ԥҳа илхит ҳәа узҿыз, шәпырпыл џьыка иеиԥшын. Ари Аԥснынтәи изаабгазеи анысҳәа, «Сан, Ҳауида а-ҭар-ԥҳа, лыҷкәын Ҷапас еиҭамҳәа изы даныџьабоз чгьахьас илхыз ауп. Ҳара акыраамҭа ҳџьабон. Иаҳфоз аҵаараҵәҟьа ҳхы ахыбааны, абри рацәаны ианаҳҭалак, ҳалаӷырӡ хаддыла иаанагон, иара усгьы ҵәыуара ҳагмызт, аха... Уаанӡа аџьыка анырхуаз апырпыл арҭомызт, апырпыл џьыка уаҩгьы издыруамызт, хәсхәа џьыкан акәымзар...» – лҳәеит.
– Ахәсхәа џьыкҵәаҵәа амбатәӡа ахыҵуеит ҳәа саҳахьеит, – иҳәеит Шьааб.
* ҩӡгәар – Шәкурча. Ажәытәӡан абра Аԥсҳа ибаа ыҟан. Уи ҩ-ӡык акәршан, шьоукгьы ҩӡкәар ҳәа иашьҭан. Уажәы уа 2–3 гектар зҵазкуа аӡмыжь ҭатәоуп, аԥслымӡ аныҵырх иҭатәеит. Еиқәхан иахьанӡа иааӡаз Аԥсҳа ибаа аҭыӡқәагьы агеит.
– Ус рҳәоит, – днақәшаҳаҭхеит Чагәгьы.
– Нас, уара излауҳәаз ала, раԥхьаӡа апырпыл џьыкҵәаҵәа зхыз д-ҭар-ԥҳауп, Адлеи Едгьагә иԥҳәыс Ҳауида лоуп, – иҳәеит Ӷәака.
–Усоуп.
– Ҳауида лыҷкәын даныршь, лхы аҭӡы иананылҟьа дыԥсызар, нас апырпыл џьыка злалхуаз? – сҳәеит сахьгылаз.
– Аа, ижәбома, заҟа иҟәышны дцәажәауа, нас нахьхьиҟа ддәықәуҵон, Шьааб! – иҳәан, дааԥышәырччеит Чагә. Нас инациҵеит: – Иара саргьы абасшәа слазҵааит қьаҭуана. Аха Ҳауида лхы иаразнакҵәҟьа дамгазаап, ҩбаҟа мзы дыҟан. Зынгьы дгылан, дыбзиахашәа дҟалеит. Убасҟан ауп апырпыл џьыка анылхызгьы. Уи лыԥшәма Адлеи Едгьагә данԥсгьы убас знык илххьазаарын. Ашьҭахь лара Ҳауида данԥсы, иҵегьы агәаҟрақәа ианрықәшәа, қьаҭуанагьы абас илхуа далагеит апырпыл џьыка. Уи лџьыка хышьа, изларҳәоз ала, Аԥсны лгәылацәа а-Лаҵбақәагьы ирбахьан. Агәаҟра ианақәшәа, урҭгьы убас ирхит. Ашьҭахь а-Хаҳәбыиақәагьы ирхит... Убас-убас ицеит.
– Уажәы акы сузҵаашан, Чагә? – даацәажәеит Кыҷа.
– ыы?
– Ажәабжь ду ҳауҳәеит, аха аџьыка ҳәа абри аԥсуаа
иаҳҳәо ажәа иаанагозеи, изахьӡузеи аџьыка? Акыр уаҳахьоума?..
– Уи уаргьы иудыруеит, Кыҷа, – иҳәеит Шьааб. – Иугәаламшәаӡои, ашьха амшә ҳҽы анахә ишыҟаҳҵаз?
– Аџьыкахыш ҵыӡәӡәааны, аџьыкӡырӡ цәырцаны ахәра ҿаҳмыӡәӡәааи, ацәгьа-мыцәгьа ҭнаџьаауеит ҳәа.
– Убриоуп иуҳәаша, иҭнаџьаауеит ҳәа иҿаҳаӡәӡәааит! Аҭыџьаареи аџьыгеи, аџьыкеи еихаршалоуп, ирҳәогьы акоуп. Аџьыка, ага-ӡы, ажәытәан аахыс хәшәыс ирԥхьаӡон, ашьха ишыҟаҳҵаз еиԥш, ахәрақәа ҿыӡәӡәааны иалаҭырџьаауан, нас рӷьара ласхон, ажәытә заҳҳәарызеи, иара уажәыгь ус иҟаӡами?
– Уи ануҳәа, аџьыкеиԥш ихәшәуп ҳәа ирҳәо ажәаԥҟа даҽакалагьы уазхәыцратә иҟалеит...
– Хәшәыс иԥхьаӡаны акәзаргьы ҟалап раԥхьаӡа аџьыкахыш афара изалага. Ус акә, анс акә аџьыгеи аџьыкеи аҩбагьы акоуп, ма зынӡа еизааигәоуп.
– Аџьыка ҩ-ажәакны еилоуп, – иҳәеит Чагә, – аџьра, акра. Иагьҭнаџьаауеит, иҳәахнгьы иакуеит, иарбаауам. Абриадагь аџьы-каҳә ауп. Акаҳә хаҳәыжәлоуп. Уара ишԥоудыруеи, Шьааб?
– Усоуп. Иԥыҽҽны адагьы, аҟҟаџьқәа рҟны иахьырыҳәҳәозгьы ыҟан, аҳҳәах ҳәагьы иашьҭан, аџьыкҳәах ҳәагьы. Аџьыка рацәаны изырҭо азы ирҳәахит зырҳәогьы убриоуп. «Аџьыкаҳә» аҟны ашьҭахьтәи «ҳә» аӡоит, ажәытәан ҽа хьӡыкгьы аман, акәҵы, аҵкәы ҳәа иашьҭан рҳәон. Кәы, кәа жәытәла ӡыхьӡуп, ацәыкәбар шьҭыбжь иахылҿиааз ауп, ари ӡы-ҵаан, акәҵы зыхьӡызгьы иара акәын, џьыкасгьы ҵаарасгьы рхы иадырхәон.
– Аха ишааиуаз урҭ рыҵаарагь цеит, рыхьӡгьы ыӡит, џьыкала иааухәама рҳәо аҟынӡа инанагеит.
– Рыхьӡгьы ыӡит, аха ирхылҿиааз ажәлақәа ыҟоуп: Ҵкәуаа, Ҵкәиаа, Кәаҵиаа, Кәыҵниаа,Ҵыбаа,Ҵылыкьаа... Арҭ жәытәӡатәиқәоуп, наҟ иагазгьы ыҟоуп, нас еиҭахынҳәызгьы... Абри даҽа махәҭагьы амоуп, аха аригь азхаз...
– Абазақәа, ҳаргьы ҳбазами, аха, акәҵы, аҵкәы ҳәа аӡҵәыҵәгьы иашьҭоуп, рҽызлархәшәтәуа, Кәдыр Хәыҷгьы Кәыҵын акәын.
– Аԥсуаа ҳҭоурых ҳбызшәа иануп, уи мышкы зны иаԥхьашт, аус злоу иара амырӡроуп...
– Убриоуп!..
Абра ацәажәара иааҟәыҵын, иааиқәыӡырҩит. Убри аамҭаз иааҩналаз сашьеиҳаб Тариал анапыӡәӡәарахь шәиасроуп ҳәа нареиҳәеит. Сара шьҭа нахьхьиҟа сцар акәын. Акрыфара иантәа ирҳәаз ажәабжьқәа здырхуада...
Чагә абри иажәабжь иҳәаахыс заҟа ҵуазеи, аха иахьагьы апырпыл џьыка збацыԥхьаӡа иаасгәалашәоит.
АҴӘҩАНШЬАП
жәытәгьы-ҿатәгьы Кәыдраҵәаԥшь инхон инеибеиԥшны анхацәа бзиақәа, аха убарҭ даарылукаартә дыҟан Аҷанба Хабыгә. 1931 шықәса азын ақыҭсовет аҟны жәаҩҩыс (писарс) аусура саналага нахыс ауп цқьа даныздыр сара абри ауаҩ. Ақыҭан сас бзиак данааилак, Хабыгә иахь дааҳгон. Кәыдраҵәаԥшь арыжәтә аныҟаӡамызгьы, Хабыгә иԥҳәыс Бабца хԥа-ԥшьба литра ажьаӷьтә уатка аацәырылгон, Хабыгә иҩцара усгьы ҩы
амҵәомызт.
Хабыгә жьра-цәрала диаҳәшьа гәакьамызт, аха ешьарала изааигәаз Аҷан-ԥҳа дысҭацан, сашьа еиҳабы Таиа диман. Убри иаҷыдан уаҳа еиуара ҳамамызт, аха Хабыгә сашьеиҳаб иеиԥш дызбон, иаргьы убасҵәҟьа бзиа сибон, сыхьӡ ала дсыԥхьомызт, Хаҵакьаҿ ҳәа акәын ишсеиҳәоз, маӡак имазаргьы исцәиӡомызт.
Хабыгә, иара уахьихәаԥшуаз, уаҩасак иакәын, аха икәымжә ӡырз, икаба ҟаԥшь, ираӡны каламқәа, идеган еиқәа, ишьагрын еимсқәа, имаҟа чаԥа, иҟама хьӡырк, имаҟа армарахь иахаршәыз ихҭра ҟәынаҩыԥсараха, иарӷьарахь иахаршәыз, ззин имаз, инаган тапанча аҭра еилаарцыруа, уи аҵӷа ихәда иахаршәны, ихылԥарч еиқәаҵәа қә-чоуҳа иаҵәа неихаҵаны данаагылалак, ажәытәуаа рҳәашьала, апатреҭгьы патреҭын – иаргьы дпатреҭын. Ацәажәара даналагалак, дааҟәымҵӡакәа дцәажәаланда уҳәарын, ииҳәоз иажәақәа – ажәа ҟәышны, акыр зҵазкуаз ажәаны иҳәон. Иҽхарԥарҭа аҟны иҽы кәадырны иангылаз, ишырҳәо еиԥш, зылаԥш цәгьаз илаԥш ацәиӡарын: ахаҭа хьаԥшшәыланы, алахь амзаҿа еиԥш иҷашьны, аԥхьатәии ашьҭахьтәии шьапык-шьапык еиҟараны ихьышьашны, аԥырцәқәа ԥаны, абырфын лентҟаԥшь алаԥан иақәԥсаны, абаҩыш-кәадыр ҟәынаҩыԥсараха иақәны. Хабыгә иҽы Алҭун ҳәа дашьҭан, ахьӡ аниҳәалак, иааины, ахы ихьшьуа иааидгылон, иара идагь уаҩ дақәнартәомызт. жәлала абжьаратә ҽы
ззырҳәоз акәын, аха, уанақәтәалак, аҟара ацлон, чоу уҳәар, ҽыҳәҵәыла акгьы ахәомызт, уи уанақәтәа, даҽа ҽык ақәтәара угәаԥхомызт.
Бабца ԥҳәыс хагьежьаа лаҟәык лакәын, аха лҽеилаҳәан данаагылалак, илшәу лымаҭәақәа дыргәылҷҷаауа, хрыжь-хрыжь дцәажәауа, илҳәо зегьы хьны, лхаҵа даниацәажәо «шәара» ҳәа пату иқәҵан, ажәа ишалоу еиԥш, анаџьалбеит, абри аԥҳәыс акала дысзыҟанда уҳәарын. Хабыгә иҩны шамаха сас дагмызт, лышьҭыбжь џьара иуаҳауамызт, ишырҳәо еиԥш, уаахьаԥшыр – аишәа хиан. Асасцәа шыҟоу санрықәшәалоз, Хаҵакьаҿ, уаалеишь ҳәа симан аҩцарахьы дцон, иреиӷьузеи, асасцәа иреиӷьу дҳаржәроуп ҳәа сара дсазҵаауан.
Хабыгә инхара уахәаԥшуазар, ахьа иалхны ԥшь-ҿык змаз акәаскьа, ауаџьаҟ агәылҳәаны, изгылан. Уҩналар, уахьцара уздыруамызт: адиуани, ашькаԥқәеи, акамодқәеи, ауарҳалқәеи уҿаҷҷауа, реилыргашьа ссирны. Амаҵурҭа уныҩналар –архнышьнақәа ҩба-хԥа гьало икнаҳан, ахәыблы унаҵаԥшыр – акәац шша-ԥасалаха иҵааны иаҵакнаҳан, аҭубарқәа аҵәы иахаҵаны еидкнаҳалан, ахәшҭаара аханы икнаҳаз ахәрҭа шәаӡала иҭәын, акыӷәра икҿагылаз абҟәыл ҿыц еилаҵара азна ашә ыҟан, амаҵурҭа ашьҭахьҟа ундәылҵыр, ҩажәихәба метра аура змаз аказарма ауасхыр иқәыргылан, ԥсатә гәыла икәыршаны изгылан. Аладахьҟа Бабца луҭра ахаа фҩы ҭышәшәон: ахәсхәа, аџьымшьы, аџыш, ахәыл, ацыца, аҷархал, аҟәламиҭ – ажәытәуаа рҳәашьала, аҽыуаҩ изеимгәҳәомызт. Иара уа иҭагылаз ашьхымза, заҟа ыҟаз сеидроу, ҵҩа рымамызт, ашҭахь уԥшыр – аабыкьа еиҭеиҳаз аԥсуа ҵәа, аҵәагәаҩа ҳәа изышьҭоу, шьоукгьы аӡынҵәа ҳәа иашьҭоуп, имӡырха иакәыршан, ҿыц раԥхьа иаҿалазаап, иҟаԥшь-ҟаԥшьӡа, иҟәаз-ҟәазын, иапаны анаара иаҿан. Аца ду ахьҭагылаз унҭаԥшыр, ҟәрыл аԥшь дук ахы ырнаан ажәҩан иаҵаԥшуан, аԥхьа ихәаҭ-хәаҭуаз кәҷара шәкы хьчауа. Ашҭаҿы еиԥштәхәымкәа аҳәар ԥшқа еибарҩуа иҭан.
Абас еиқәшәаны инхоз уаҩын Хабыгә Ҷанба. мызкы ахьтә ҩынтә-хынтә ма иара даауан, мамзаргьы сара уахь сцон. Сзымцакәа санынхалак: «Хаҵакьаҿ зынӡа ҳаухашҭит!..» – иҳәон. қәрала сара саҵкыс акыр деиҳабын.
Ҽнак зны Ҵәыџь Чапеи сареи Аӡҩыбжьантә ҳшаауаз, шьыбжьонын, амлагьы ҳакуан, крагьаҳфап, ҳаҽқәагьы рыԥсы дҳаршьап ҳәа, Хабыгәраахь ҳнымҩахыҵит. Чапа ҳара ҳрысҭабжак аҟны, усҟан ишырҳәоз еиԥш, учаскауеи милициас аус иуан.
Бабца иаразнак ҳхәы ҟалҵеит: абысҭа-ԥха алҩаҵә ахҟьауа, ашә ҟәаҟәан иалаҵан, ажьҵаа ӡны, афҩы лаҳалаҳауа, аҩы ԥхеи-ԥхеиуа, ауатка аимхәыц хыҳәҳәыла аишәа аалырхиеит.
Ҳаргьы иаҳҭахыз уи акәгәышьан, ҳнапқәа ааӡәӡәаны акәаскьа азал аҟны астол ҳнадтәалеит. Хабыгә дыҟамызт, Чапагьы саргьы ауатка афырџьанқәа рыла акака аанаҳкылеит. Нас Бабца дааин, афырџьанқәа аалырҭәын, даҽа фырџьан ҭацәык ықәгылан, ауатка нҭалҭәан, дҳақәныҳәеит. Аԥшәма иҳәашьала, Хаҵакьаҿ иаҳа уаԥшәымоуп, Чапа аҵәыцақәак иржә ҳәа насыдылҵан, аҟәардә даахан днатәеит. Ҳаргьы акрыфара ҳналагеит. минуҭқәак ааҵхьан, Бабца даацәажәан: «Чапа, уара, сышьҭахь ала усҭынхоуп, ишуаҳауа абра Расым ажәак иасҳәар сҭахуп, имацара иасҳәаргьы иауазеи, аха ашаҳаҭ дызмоу ажәа иаҳа амч амоуп, – лҳәан, дааччеит. – Ишәасҳәаран исҭаху убри ауп, абра ижәбоит ҳаԥсҭазаара зеиԥшроу, ӡӷабк дҳаман, хаҵа дцеит, абри аԥшәма мыжда иҵәҩаншьап сара сымшала иӡуеит, ишыздыруа игәнаҳа сзаҵалом, Расым, иареи уареи еиҳа шәымаӡа-шәаргама еилоуп, исызиаҳәа, схы сақәиҭитәааит, абриаҟара иҟоу сџьабаа агәыр еиԥш исыԥхьаӡом, сҭынхацәа акыр рҳәаргьы сара избап», – лҳәан, лажәа аахлыркәшеит. Сара сахьтәаз амцабз еишьылӡа инасхатәеит, аӡырҩра ааҟалеит, ҳҿаҵақәа ҳахәда иахьылбааз абжьы уаҳаратәы.
Чапа саԥхьа иԥсы ааивиган: «Бабца, ибҳәаз даара иажәа хьанҭоуп, уи аҳәашьа Расым далагар ирҽеишт, аха..4 Зегь
раҵкыс еиӷьуп бара бҿала иабҳәар», – иҳәан, иажәа даалгеит. Сара сахьтәаз сацҵҟьан, инақәырӷәӷәашәа: «Излабдырзеи уи бара ишыбхараз?» – сҳәан, сналҿаԥшит.
– Шьҭа зегь ҳамҳәар ауам, сан ԥсаҭа шкәакәа сара саниуаз ҩыџьан ҳаицлоуит, сашьеи сареи. Ажәытәуаа ус рҳәоит, ҩыџьа ахшара зауа аԥҳәыс илыхшаз руаӡәык дыхшарадахоит ҳәа. Сара исыциз сашьа, ԥҳәыс дааиган, ахьхьаҳәа хшара диоуеит, сара саақәхеит аӡәгьы дызмоуа сакәны... Чапа, уара иуҳәазгьы саҳаит, ари саргьы исымҳәацкәа сыҟаӡам, аха ацәгьагьы абзиагьы акгьы ахимҳәааит, – лҳәан, лажәа даалгеит Бабца.
Аамҭа цон. Бабца иҳалҳәаз сгәы иҭыхон, аха Хабыгә дызбацыԥхьаӡа исызиамҳәауа саауан. Иарбан шықәсоу сгәалашәом, Џьгьарда инхоз Ҵәыџь Кьарантыхә дыԥсын, ашәаџьҳәаҩ Аҷанбақәагьы ҳаргьы дҳаман, ҭагаланшьҭахьын, ашьыжь сҽы ааскәадырын, сашьеиҳаби сҭацеи амҩа шәықәыл, сара сшәыхьӡоит ҳәа нарасҳәан, аусҳәарҭа аҟны уск сыман, иааигәан, уахь сцеит. Ахьҭагьы хәыҷык ыҟан, ақәарԥссара иаҿын, сҽы ауапа нақәыршәны, иҟаҵатәқәаз ақыҭсовет амаӡаныҟәгаҩ инаиасҳәан, усҟан сара хантәаҩыс сыҟан, сындәылҵит. мраҭашәарахьтә иаагаз амҩала ҟырак аҽцәа ааиуан, аусҳәарҭа ианаавала, аԥсрахьы ишцоз ааилыскааит, Хабыгәгьы раԥхьа дгылан. Саргьы сынҽыжәлан, снарыхьӡеит, аԥсрахьы ицауа уаазар, ҳаимҩалацәоуп, сҳәан, аԥсшәақәагьы ааибаҳҳәеит. жәаҩаҩык раҟара аҽцәа ҳааҟалеит – Хабыгә маӡак иасҳәарц сҭахызаргьы, рацәак иманшәаламызт. Ус сашьеиҳабгьы сҭацагьы наҳахьӡеит.
Хабыгәи сареи ҳаҽқәа рхы иноуҳажьын, раԥхьаҟа ҳцон. Ажәабжьқәа шиҳәоз, ҳраԥызан ахәы ҳанынхала, Гаха Икьаԥҭа ҳҩызцәа ҳаарзыԥшит, ҳаҽқәагьы рыбӷа аԥсы ааҳаршьеит. Ҳҩызцәа аныҩхала, ҳаҩҽыжәлан, ҳаҽқәа рхы еиҭаноуҳажьит.
Ахьажә Ахәы ҳналбаан, ҭоумышь ҳаныр, Хабыгәи сареи раԥхьа ҳцон, Бабца илҳәахьаз сгәы иҭыхон, аха аҳәара сзымгәаӷьуа снеиуан. Иахьа аханатә инаркны
абри иасҳәарц сҭахын, убри азоуп ҳахьааҭгылоз аҭыԥқәа рыхьӡқәагьы зшәасҳәоз, аха исзеиԥштәуамызт. Ус Ҷаҷал абна ҳнылсын, џьгьардааи кәтолааи рҳәаа аҟны адәҳәыԥш ҳақәлан ҳашнеиуаз, Хабыгә иҽышькыл даангылан: «Уара, Хаҵакьаҿ, ак уасҳәоит», – иҳәан, даасҿаԥшит. Саргьы снеизыԥшит. «Ишубауа, аҵеи изы агәаҟра сымоуп, ӡӷабк дсааӡан, уигьы хаҵа дцеит, сҭакәажәи сареи аҩны ҳааҩнахеит. мах иԥҳәыс абыржәы ԥа длоуит, уаҩы мыцхә дҟалом, аха иара иҵегьы хшара диоуратә дыҟоуп, хҩык аԥацәагьы имоуп, иареи уареи шәеизааигәаны шәеицәажәоит, иаҭаху ауаа уман усызиацәажәан, ихәыҷы димхны дсышәҭ, ҳазыс-ԥсазыс, ԥас дсааӡоит», – иҳәан, иажәа даалгеит.
– Хабыгә, – сҳәан, сналагеит, – уара иахьа ахшара умоура зхароу уԥшәма лоуп, ларгьы дазыразхартә сара иҟасҵоит, дноужьны, даҽаӡәы уаалыхар иауазеи?..
Хабыгә избахьаз иакәӡамкәан иԥшшәы ааиԥсахит. Аӡырҩра ааҟалеит, ҳаҽқәа ршьапышьҭыбжь хысбыжьҵас иҳаҳауа. Нас Хабыгә даацәажәан:
– Ҳаи, Хаҵакьаҿхеит, уанаџьалымбахааит, ачеиџьыка иуҿалҵахьазгьы уазымхәыцит, аха гәыбӷан усҭом, ари уара ухала иумҳәеит, џьоукы уазыркит... Аха уи изымуа усуп, – иҳәеит.
Сара сцәа сааҭаҵәиин, ахҭҟьареи ажәаҭҟьареи шырҳәо еиԥш: «Сзазымхәыцкәа ажәак сҿыҵҟьазаргьы саҭамзааит!.. » – сҳәан, снеиҿаԥшит.
– Уи, сара срахәым, суаҩуп, иануҳәа нахысгьы ишуцәымӷыз збон, уи уадаҩым, абри иуасҳәаз аус сзазу, – иҳәан, даацәажәеит.
Аԥсрахьынтәи ҳанаахынҳә, унеишь-уааишь ҳәа зарҳәоз аиҳабацәа сыманы, аԥсуараҿ ишаԥу еиԥш, Џьынџьал мах ҳнеиҭаан, ихәыҷы дааимхны Хабыгә диаҳҭеит. Хабыгә ари идуны пату ақәиҵеит, ахәыҷ иан лызынмаҭәа, иаб ихәҭаз аҳамҭа ҟаиҵеит.
Аамҭа цон, ахәыҷгьы дыбзиахәха изҳаит, ҷкәына бзиахеит, аха Хабыгә иҵәҩаншьапраз рацәак деиԥшымхеит:
арра дцеит, дхынҳәны данааи, аҵара дагеит, уи ашьҭахь, аусура иҳәан, Аҟәаҟа дахнагеит. Хабыгә еиҭах дшыҟаз даанхеит...
...1960 шықәса азын Кәыдраҵәаԥшь ақыҭантәи аколнхара ахантәаҩ ихаҭыԥуаҩыс аус зуан. Аҽны Очамчыра аизара ыҟан, ахантәаҩы уахь иԥхьон, ашьыжь аусҳәарҭаҿ ҳанеиқәшәа, иахьа ахәбатәи абригадаа аҭагалара иалагоит, унабжьысны аизара рзыҟаҵа ҳәа насыдиҵеит.
Усҟан уажәеиԥш амашьынақәа ыҟамызт, сынҽыжәлан, ахәбатәи абригада аҳабла сналалан, избақәаз сразҵааит абригада аус абаруеи ҳәа, Хабыгә Иқьаԥҭа аҟны амхы иалалеит анырҳәа, уахь сҿынасхеит.
Хабыгә Иқьаԥҭа аҟны саннеи, аколнхара иаҿарҵаз ачалт гәашә ҿан, ӡарҵәила иҿаҳәаны. Сынҽыжәҵын, аҽы аӷәра агәашә иалҳәҳәоз аҵәы инахаршәны, наҟтәирахь иамаз ахҵысҭа сынхалеит. Ахҵысҭа санықәгыла, Хабыгә иуаџьаҟ ашьапы қәацәӡа аҟәынџьра илҳәҳәауа иахьгылаз сылаԥш нақәшәеит. Ауаџьаҟшьап иалҳәҳәоз ахаҳә дуқәа руак сызқәа инықәҳазшәа, ахҵысҭа снықәтәеит. Аладахьҟа санынаԥш, Хабыгә иказарма иахагылаз алҵла еимҿаԥа ду ажәытәтәи аԥсуажь ҳәа изышьҭаз акәын, аӡахәа еилажәжәаны, уаҩ дахьзымнеиуаз ажьымжәақәа гьало иахьаҿаз сылаԥш нарықәшәеит. Убри ал иаҵагылаз аказарма ду аҟны Хабыгә ииааӡаз иԥҳа данааишьҭуаз ажәлар еикәшаны итәаны, ақыҭан раԥхьа идыргылоз аиҳабы мысҭаф Аҟәсба аҵәца аанкылан, Расым, уара уҷкәыноуп, аха асасцәа бзиақәа ҳҭоуп, ткәарчалаа, ишахәҭоу пату ҳазрықәҵа ҳәа ҭамадас саналихуаз акәушәа ахәыцра сынҭанагалеит: мысҭаф иажәа данаалга, ткәарчалаа раԥхьа игылан иааиз Арыш Араԥ ибжьы аасықәиргеит, дад, ҳҭамада, хәыҷӡак аӡырҩра ҳзыҟаҵа, асасцәа ҳганахь ажәақәак ҳҳәар ҳҭахуп ҳәа.
Сара шәӡырҩы ҳәа аҳәаха соуаанӡа, убри ачараҟны итәаз ҩышәҩык иреиҵамызт, амҵ ԥыруазар амҵәыжәҩа абжьы уаҳаратәы аӡырҩра ааҟалеит. Абри ашьҭахь аԥшәма иԥҳәысгьы иаргьы шәаарыԥхьа ҳәа Араԥ ибжьы ааиргеит, Хабыгәгьы Бабцагьы ааин Араԥ иҿаԥхьа иаагылт. Абри инақәрццакны Араԥ идтәалаз аҷкәынцәа ԥшьҩыкхәҩык афырҳәа иҩагылан, ашәахь инеин Хабыгәи Араԥи ахьыҟаз ашҟа рҿы рханы, ршьамхқәа нарсны иаагылеит, амаҳәгьы урҭ дрылан. Аӡырҩра шыҟац иҟан. Араԥ ажәа иҳәарц иҽаназик, Хабыгә имуит: «Иҟалозар, абарҭ аҷкәынцәа гыланы ртәарҭаҿ инеин итәааит, ииашоуп, ҳаԥсуара аҟны ажәытә иҟарҵауан, аха иахьа иаҟәыҵхьеит», – иҳәан, иажәа аахиркәшеит.
«Иашоуп, ари иаҟәыҵхьеит!..» – ана-ара абжьқәа аагеит. Араԥгьы иҩызцәа шәтәарҭақәа рахь шәнеи ҳәа нареиҳәан, досу рҭыԥқәа рышҟа инахынҳәит. Иаргьы ацәажәара дналагеит. Ибжьы, ашьха-каԥкаԥ ашәарыцаҩ данабалак, ашәарах ргәырҽаннаҵарц азы абжьы иарго, ахрақәа ишырныҩуа еиԥш, ҳахьтәаз акаҩ-акаҩҳәа иҩныҩны, ашҭа иқәыҩуан. Сара уажәы ахҵысҭа сахьықәтәаз исаҳауазшәа збон...
Хабыгә иҽыҩ аҽыбӷаҟаза миха иазыҟаиҵон, миха иҷкәын Ақсентгьы убас дҟазахан, дақәтәан Аԥсны аҽырыҩраҟны аԥхьахә анига, Хабыгә иашҭа ҽы-чаразла ицәҟьаны ианыҟаз сыла иаахгылеит...
Абас ахәыцрақәа сызлаз саарылҵын, ахҵысҭа сналбаан, амхы аган аҟны иҟаз амҩапа снанылеит, Хабыгә иԥҳәыс Бабца Чапеи сареи иҳалҳәахьаз сазхәыцуа хьынҭыџь сышнеиуаз, Хабыгә иашҭаҟны радла иавеиҭаҳаз аҵәа дуқәа снарыҵагылт. Ихьыхәауа аҵәа рҿан, амахәқәа шьҭагыланы. Ҵаҟа иамҵаԥсаз хыхь иаҿаз аҵкыс еиҳан, ашхырцәаӷь рхаабыцуа... Урҭ ракәын «зыԥсы ҭаз» ҳәа анкьатәи ашҭа иқәубаауазгьы – Аԥсныдгьыл жәытә-ҿатә алахьынҵа угәаланаршәон... Реиҳа иарҭыз ҵәак аашьҭысхын снацҳаит, аха исзылбаамдазт, искызгьы сызкамыжькәа, ус сышнеиуаз, абригадаа шьыбжьон ҳәа итәаны рыԥсы ршьон, какалкгьы ркуан, снарыдгылт. Санырба, бзиа жәуит сҳәаанӡа, бзиала уаабеит рҳәан, иҩагылеит. Уанхәа лыԥсы ҭазаап, ҳакрыфара уақәшәеит ҳәа лафкгьы аасылырхит.
– Шәтәа!.. – сҳәан, ианынатәа, саргьы ԥҳәҿаҳәарак саахан снықәтәеит. Амаҷар рыман, аҵәца иҭыԥауа, иааган иаасдыркит. Сара сгәы иҭан сынтәатәи шәаарыхра чарала, гәырӷьарыла ишәфо ҳәа сныҳәап ҳәа, аха раԥхьа сҿы ус амҳәеит: – Уԥсаҭа бзиахааит, Хабыгә... – сҳәан, инхысҭәалеит.
ШӘАРЫЦАРА ЕРЦАХӘҞА*
1919 шықәса азын аҭараа зегьы, шамахак акәымзар, ҳарахә еиланы Шьоудыд ашьха, Шьакәкәеи Ду Аџьма Гәараҭа ҳгылан. Агәыԥ еилаз ҳарахә, уасеи-џьмеи, ҩ-нызқь иреиҵамызт. Ауаса рҭыԥ хазы иҟан, аџьма – аҩеи аӡари – хазы, абасала ишан. Урҭ дасу избашаз ауаа ирыдын: аџьмахьшьцәа хазы иалхын, ауасахьшьцәа – хазы, аҭыԥ аиҳабы ҳәа хазы далхын, аҭыԥ амаҵ зуаз – хазы. Егьырҭ иаанхаз, шәарыцара здыруаз шәарыцон, уаҳа ӡәыр дынхозар, ихы дақәиҭын, џьара цхыраарак амҿы-амца азы иахьаҭаху ҟалар, дацхраауан.
Абра иҟан акыр збахьаз, акыр здыруаз аиҳабацәа бзиақәа. Ҳгәыԥ иалан рырахә рыман иара убас ажәабжьҳәаҩ ҟазацәа даҽа ҩыџьа: ҭоумышьынтәи Гәҭар Аҳмаҭ, Кәтолынтәи Лашәриа ҭарашь. Ашьха ҳкылсижьҭеи рацәак ҵуамызт, амшгьы каххаа иҟан.
Ҽнак, шьыбжьышьҭахь ҟалахьан, Басариа маҳаиди, Зарандиа мамиеи, Быҭәба Тариали, Кәыҵниа махьали еицны инеит аҳауа азыҳәан. Арҭ анырба, пату рықәырҵеит, ауха ашьтәа рзыршьит, наҟ-ааҟ ажәабжь бзиақәа рҳәон. Аҭараа реиҳабацәа, усҟан азы хар змам ҳәа ирԥхьаӡоз, зегьы уа иҟан: Шьаабан, Кыҷа, Есҳаҟ, Даду, Бинагә, Ҷыта, Шьааб уҳәа, иҵегь инеиҵбацәазгьы ыҟақәан. Арҭ уаха шаанӡа алакәқәеи
* Абыргцәа Иарцахә, Иырцахә, Иерцахә... ҳәа зҳәоз ыҟан.
ажәытә ажәабжьқәеи ахьырҳәоз сара, смаҷын, ачхәраҵа сылатәан сырзыӡырҩуан. Дара еицлабны ирҳәон.
Басариа маҳаид адунеи дахьымцацыз абыкәыз, акыр дныҟәахьан, аҳәаа нхыҵ, ус иҳәон, сара сахьыҟаз избақәаз ҳәа – акамбашь аҵаҳәамкәа, ацә аҵаҳәамкәа, ԥшькәрык аҵаны, акәаҭанақәа ҩба ацраҳәаны, аӡәы заҵәык дақәтәан ицәаӷәон ҳәа.
Абри ашықәсан, ара ашәарыцаҩцәа иҟаз, шәарыцара ҳәа ҳрыман ицон, дара иршьуан, ҳара аагара ҳуалын.
Шьхабжаҳәра инахысхьан, абчараҳ Селаҳ дҩеит, ашьха дшәарыцарц. ҩахаҟа иԥсы ааишьахьан, ахаха рзы агәыԥ ахьеилатәаз ус рҳәеит, иаха ԥхыӡ бзиак збеит, уаҵәы Ерцахәҟа шәарыцара сцар сҭахуп, ҩыџьаҟа аҷкәынцәа аашьҭыхны ҳәа. Селаҳ ас аниҳәа, агәыԥ даара еигәырӷьеит, избанзар, уи шәарыцара дцар, аки-ҩбеи мшьыкәа даауамызт, ирдыруан, ибзиоуп, иуҭаху аҷкәынцәа га ҳәа иарҳәеит. Нас иара даацәажәан, Алмасхани Расыми ҳамҩаныфа шәырхиа уаха, уаҵә шауа ианалагалак ҳцаратәы ҳәа наҳадиҵеит.
Алмасхани сареи ҳгәырӷьаҵәа, ауха ҳҽеибаҳҭеит, ашьыжь, зегь шыцәаз ҳҩагылан, шәарыцара ҳәа Ерцахәҟа ҳцеит.
Аӡӷара ҳанылбаа, аӡы, асырӡ иӡыҭыз акәхап, даара идуун. Ашәҵла иашақәа хықәгылан, иреицәашәа иҟаз акы ԥҟаны идәықаҳҵеит. Аԥынҵа нырцә инықәҳаит, аха иаразнак агәҭа ааԥҵәан, иагеит. Уи аҵкыс ишәпаз даҽакы ԥҟаны иҳашьҭит. Уи азымгакәан инхеит, аха ҟьаԥҟьаԥҳәа аӡы иӡаасылоит. Селаҳ ҳаидарақәа аашьҭихын, дықәԥала-ықәԥалауа днықәсит, аха уахьықәсуоуп иуҳәаша, уналашәеит – уҟәыбан уагеит ауп. Алмасхани сареи ҳнеихәаԥшит.
– Уара, шәымшәакәа шәықәс!.. – иҳәан, нырцәынтә илабашьа аԥынҵа кны, ахы ҳара ҳахь ирхханы, ишьапы нарҭбаан ацҳа даақәгылт Селаҳ.
Алмасхан днықәԥала-нықәԥалан дышнеиуаз иҽанизнымкыла, дыԥеит Селаҳ иахь. Шьамхы иаахысуа азы
дналаԥалеит, аҟыԥҳәа Селаҳ илабагьы днамҵасны икит. Селаҳгьы дааицхраан, наҟ днырит. Сара снеихан ацҳа сшьапқәа нахшьны снықәтәан, снапқәа неиҭаго, сықәҳәазауа, сеимаақәагьы аӡы рҭалеит, аха сырит.
Ауха, цәыкьа, Аҳаԥшь ҳкылсит. Уаҟа џьара ԥхьарҭак аман, рацәак иҭбаамкәан, ҳамаҭәақәа нышьҭаҳҵеит. Нас, абра џьара аӡы амоуп ҳәа, ҳиман ҳаҩара дук днылалеит, Џьыссара Амыҟә ҳәа иахьашьҭоу иҭаԥшуа. Ҳахьцоз ахаҳә дуқәа еилажьын, убжьаҳар – уахьзыбжьымҵуазгьы убарын. Ус аҳаҩа аҵыхәа аҟны ҳнеит. Ӡык аауеит, аха афеергьҳәа аԥсы ҭоуп, ҿамҩакгьы узымжәуа, убриаҟара ихьшәашәоуп.
– Ари Аҳаԥшь абраҟа ада ӡы амаӡам, абри грас иамоуп, мамзар егьырҭ раасҭа ара ашәарах еиҳа иаанахәоит, – иҳәан, уарцак аахиҵәан, аӡ хәыҷы инеиуаз ачычхалеи неиҭеит.
Уаҟа ҳамҭак ҳаԥсы ааҳшьеит, нас ҳаԥхьарҭахь ҳхынҳәит. Алмасхани сареи ҳхарҵәы зҭаҳҭәаз аҳаҭа ҭаҳарцәхьан, аӡахьы ҳааны азна рҭәны иаагеит. Ашьха уахынла ӡыда иҟалом...
Ауха ҳаԥхьарҭаҿ ҳаҟан. Ашьыжь, какалк анааҳк, ҳима ахрахь дцеит. Зынӡа аҵәца аҟны ҳаннеи, шәара абас, нада-аада, Дауеи Иҳәыш иахьаду шыҟоу шәца – ашәарах шәымбар ҟалом!.. Ихараны шәымхысын, ари ашьха дгьыл шәажьоит, атәыҩеи алымҳаи жәбауа ианыҟалалак, шәреихс ҳәа наҳаиҳәан, иара ахра ҵәца дазцеит. Данцоз: «Издыруада, хысбжьы шәаҳауазар, ма трышә асбжьы, абра ҳахьеиԥырҵыз шәааины сышьҭа шәықәыл, сышьҭамҭа жәбартә иҟасҵоит», – иҳәан, днаҳԥырҵит, ҳаргьы ҳааҳәны иахьҳаиҳәаз ҳцеит.
Даара акыр ҳнаскьахьаны, дәаӡа наарак аҿы аби-бӷаџьмеи жәохәҟа шеицыз аабеит. Рааигәа ҳнеирц ҳшаҿыз каԥкаԥк ҳаагәанаҭан, аршәаа иасит, ҳашәарахқәагьы ахьца ҳамбаӡеит. Иҟаҳҵоз... Амра кыдшылеит, ҳажәцәеимаақәа ҩан, ҳшьапы ркит. Иҳашьаҳхыр, ахаҳә ҳшьапы ԥнаҟон. Аӡба ҳакын, ишырҳәо еиԥш, аԥсра ҳалагеит. Ҳҿы еималан, ҳзымцәажәо аҟынӡа ҳҟалеит. Нас ҳашьҭахьҟа ҳгьежьит.
Ҳшааиуаз, уа џьара хаҳә-гәаҩа дук аӡаҩа ҭаханы иахьыҟаз ҳақәшәан, ҳажәцәеимаақәа ҳарԥсааит, аӡгьы хәыҷык ҳҿаҳҭәан, ҳаахьшәашәахеит. Устәи Селаҳи ҳареи ҳахьеиԥырҵыз ҳааит, ахәларагьы рацәак агмызт, ҳаԥшны ҳаатәеит.
Ус ҳаштәаз, аҵәца ахахьы атрышәбжьы геит. Ари Селаҳ иоуп ҳҳәан, ҳкыдлеит. Такәы ҳанхала дааҳԥылеит, еидарак даҵан, удырҩатә еиӷьхааит ҳәа, ишаԥу еиԥш, ҳасақәак наиқәҳаԥсеит. Аха дзымцәажәо, иҿы еибакны, аӡба даргәаҟуан, иеидарақәагьы хԥаны иҿаҳәаны уаҟа ишьҭан. Бӷаџьмак ишьызаап, ахахәдеи, амгәа ҭыхны, ацәеи хазы иҿаҳәан. Ашьҭахьтә шьапқәа – хазы, аԥхьатәиқәагьы – хазы. Ус адагьы аагашьа амамызт. Ҳаԥсқәа анааҳшьа, иҟаиҵаз ажәабжьгьы ааҳаиҳәеит.
Ҳҩагылан ҳаидарақәа аашьҭыхны ҳашьҭахьҟа ҳнагьежьит. Аӡӷара азы кеикеиуа ҳанҭаԥшит. Слахаҵ лыҵашәеит, аха ичҳаны, уахь сымԥшыкәа, ҵаҟа скаԥшуа сҿынасхеит. Егьи – Алмасхангьы сара саҵкыс деицәазаап, аха издыруазеи. ҩажәаҟа шьаҿа ҳнеит, аха иаҳкугьы ҳазкугьы зегь ҵысуеит. Арахь аидара ҳаҵоуп. Ҳанхалоз иҟаз ҳәа акгьы ҳамбазаап, ашьха дгьыл усоуп.
Селаҳ днаҳҿаԥшын, шәымшәааит, уара, шәшәақьқәа арахь исышәҭа ҳәа, ҳшәақьқәа ааҳамихит. Нас: «Абра ҳаԥан абни аҳашҳәаԥсалара ҳалаԥалароуп. Уа ахаҳә ҵысны идәықәлоит. Шәара, шәыҽкамыжькәа, шәлабашьақәа шәыҵыргәан ишәкыз!.. – иҳәан, дыԥан нада-аада днаҿаԥалеит, ҳаргьы ҳаԥеит.
Ахаҳә-сса ҳаман идәықәлеит, мыцхәы иаӷьцәамкәан. Абас ԥшьышә метра раҟара ҳалбаанагеит. Нас уаҩы ишьапы акуан, иааулакгьы иааилашәшәуаны ҳаԥхьарҭаҟны ҳааит. Ҳахьааиз, ҳаҳаҭа ахырҵәыршла ҭаны ишьҭан, абас ԥшьбаҟа хмаҷыр ааҭахеит, егьи зегь кылсны ицахьан, амҳацә ркәаданы иҿаҳҳәазаап.
Иҭаз анаажә: «Абааԥс, аӡы, аӡы, аажәга!..» – иҳәеит Селаҳ. Саргьы аҟыԥыҳәа аҳаҭа аашьҭыхны сынҭалт. Аҳаҩа санылагыла, иаасцәымыӷхеит. Сшәақьгьы агәҭа скуп,
аха иабасыхәарҭоу, џьара мшәык ылажьызар, сафеит аасгәахәт. Схынҳәыр, сыԥхашьеит. Изулак аӡаҟны снеит. Уигьы аҽҽаҳәа инеиуанда, кәарма-кәармоуп. Саҳаҭа наҵаскит. Аиҳара ааҟалахьан, сышьҭахьҟа иҩашьҭыз ацәԥы шыҟаз ахьхьа-хьхьаҳәа ахаҳә леиуа иалагеит.
Саҳаҭа аашьҭԥаан сеихеит. Аӡы сыман санааи, агәаҵәа рӡхьан. Акранаҳфа ашьҭахь, исаҳаз ашьҭыбжь атәы нарасҳәеит.
– Рацәак шәыбжьы рдуны шәымцәажәалан, уа ашәарах аанахәоит, уаҵәы иаабар ҟалап... – иҳәеит Селаҳ...
Ашьыжь Алмасхани сареи ҳшыцәаз аҟәақҳәа ахысбжьы геит, еиҭагеит. Ҳаргьы хҩаҵибарҟьан, ахықә ҳанхықәгылеит.
Селаҳ ҵаҟа дҭагылан, ани жәбома иахькаҳаз ҳәа инапы рххауа, деиханы ҳахьгылаз дааит. Ҳара уахь ҳцоит ҳәа ҳдәықәлеит, аха иара имуит.
– Уа ус шәара ишышәҳәо анеира мариам... Абрахь ҳандәықәлоз агәыԥ аҟны ус расҳәеит, издыруада ашәарах рацәаны иҳауазар, ма шьыжьык, мамзаргьы хәылԥазык, еиқәырццакны ԥшьынтә ахысбжьы аншәаҳалак, ҷкәынцәақәак аҽадақәа рыҭан Аӡӷара илашәышьҭ ҳәа. Иааиқәырццакны ԥшьынтә аӡә ухыс, – иҳәан, инаҳадиҵеит Селаҳ. Алмасхангьы иаақәырццакны ԥшьынтә дхысит, аҭыԥ аҟынтәигьы ахысбжьы геит, акиҳәа аӡәы иҿыҭбыжьгьы ҳаҳаит.
Селаҳ дахьгылаз: «Ари Едыгьа ибжьоуп», – иҳәеит. Убри азы акәын Быҭә Едыгьа ибжьы Шьоудыдынтәи Ерцахә инеиҩит ҳәа зырҳәозгьы, убас ибжьы ӷәӷәан.
Абқәа шьны иахьышьҭаз ҳцеит. Аха ҳашнеиз ансгәалашәалак, иахьагьы сшәоит, избанзар, убриаҟара анеирҭа цәгьан. Уа рацәак аубжьахыз аха.
Ҳахҩыкгьы ԥшьынтә ҳабжьысит, абқәа аҩбагьы ркәац зегь аагеит. Нас, крыфара ҳәа акгьы ҟамҵакәан, заҟа ҳзышьҭыхуаз акәац ҳама Аӡӷараҟа ҳалбааит. Уа фҩык аҷкәынцәа аҽадақәа рыман иааихьан. Ашәаӡеи ахырҵәи рацәаны илбаарган, акраҳфеит.
Ҳаԥсы анааиҭаҳк, Алмасхани сареи иааз афҩыкгьы ҳаман ҳкәац ахьыҟаз ҳцеит. Ааҩык ишаҳзаагоз акәац ҳаман ҳалбааит, аухагьы иара уа ҳаанхеит. Адырҩаҽны, ҳҽадақәа аидара нарықәҵан, аҭыԥ ахь ҳхалеит.
Акәац жәны ахырҵәы иаҵарҟәаҟәан иаҳфон. Изхысҳәаауа, усҟан ус иҟан. Убригь ҭоурыхуп.
АмҬА НАҲӘЫ-ААҲӘ
Аԥсны Асоветмчы 1921 шықәса хәажәкыра мза ԥшьба азы ишьақәгылеит. Уи ижәдыруа ауп. Иара абри амза аҽааҩнашахьан, апартиа  аизара ду аҟны,
москва, Ленин дықәгыланы аекономикатә политика ҿыц аҭахуп ҳәа дцәажәеит. Ари ас аныҟала, уи иааркьаҿны НЕП ҳәа иашьҭан, Аԥсны иқәынхоз аџьажәлар жәытә џьынџьла адгьылқәа ркра, рықәаарыхра азин роуит.
Кәыдры армарахьтәи аԥшаҳәа ҩадахьы ишьҭоу Аҭара аханы анхара иалагахьаз аерманқәа ӡәырҩы ықәҵны, амҳаџьырра иахьҭанарцәыз Аҟәа акәша-мыкәша, Гәылрыԥшь, ԥсырӡха, Гагра, Цандрыԥшь уҳәа иаҳа иахьыманшәалаз аҭыԥқәа рахь, егьырҭ иаауаз амилаҭ иркаанӡа ҳәа, ицеит. Иаанхеит, абас, ҩажәаҟа ҭӡы, аҭарааи џьгьардааи ируацәахахьаз.
– Абри зхысҳәаауа, убасҟан сара сыхьчаны арахә срыцын, уасеи џьмеи хышә рҟынӡа ыҟан. Ԥанаҩ ашьапаны ерманцәак ахьықәҵыз аказармақәа ҭацәын, арахә ҳаман убра ҳрыҵагылан чагьамааи ҳареи аҳәаа еимаҳкуан, Ҳәыбза-аганаагьы рырахә рыман абрахь иаауан.
1922 шықәса азыҳәан, шьхалбаанык, Алмасхани сареи, аҳаскьын иаҳа иахьбзиаз, ҳарахә ҳаман Гынӡа Аԥсҭа аерманқәа рказармак ҳаҵагылт. Ара ҳара ҳанааи аҽны арахә рыман иаан. Адлеи мачагәеи қацә Таиеи ҳәа ҩыџьа
ахьшьцәа ҳааигәара казармак иҵагылт. Ари анааба, ҳнеин ус раҳҳәеит, ара аҳаскьын ҳара иаанаҳкылахьеит, шәықәҵроуп ҳәа. мачагәа дуаҩ ҟәышын, ҳжьаша изымдыруа дыҟазма, длаҳахәаԥшын, ҳҟазшьақәа аниба, ибзиоуп, баба, уахак ауп мамзар, ҳақәҵуеит ҳәа ҳаиҳәеит. Иара убри ахәылԥаз азы даҽа хьчак, Абыхә Никәала ҳәа, ирахә иман иҵегьгьы инасҭхашәа игылаз казармак дааҵагылт. Арҭ рыгәҭа ҳаанхеит. Ас анҳахь, Алмасхани сареи ҳҿынаҳхан Никәала иҟны ҳнеин, ара аҳаскьын ҳара инаҳкылахьеит, умгылан ҳәа иаҳҳәеит. Аҭакс Никәала даҳхыччауа, уаҩыс ҳимшьо далагеит. Анс-арс ҳҳәеит, аха иааҳҳәауаз ҳәа акы иимырҳаит. Уажә саназхәыцлак, иара доуиашахмыз, аха ҳара ихьымӡӷаҳшьеит. Ианимуӡа, аказарма аварахьшәа хьатә уахәа дук шьҭан, ҳаҽнаваԥсаны: «Уқәҵуоу, ҳхысуоу!..» – ҳҳәан, иҩызцәеи иареи ахьтәаз ашәақьқәа нарықәаҳкит. Аценка-шәақьқәа еилаххаа иаҳкын. Зназы иҽааирыцәгьаргьы цәгьа имбеит, аха унаҵысит – уарбанзаалакгьы уаҟа ушьҭаҳцоит ҳәа ҳшәақьқәа аҿҿаҳәа иҩхаҳаршалеит...
Ҳабжьқәа аныӷәӷәаха, мачагәа иаҳан: «Уара, уа снеиаанӡа бзамыҟәрак ҟашәымҵан, сара шәеилсыргоит!..» – иҳәан, хышәҟа метра бжьан, дыҩны иҿааихеит. Абри аамҭазы Сурен ҳәа ерманыкгьы иааира ақәшәеит. мачагәа данааи: «Уара, уҩашьама, арҭ хәыҷқәоуп... «аҳаскьынгьы дара иртәуп», уахак уҟазаргьы, уаҵәы умцози, иухьзеи?!.» – иҳәан, Никәала иахь даӷьын, ҳара ҳахьтәаз иҿааихеит. «Уи уаҵәы дықәҵны дцартә сара иҟасҵоит...» – иҳәеит мачагәа, данааҳадгыла. Аха ҳара, мап, абыржәыҵәҟьа дықәҵроуп ҳәа ҳаҽҳарцәгьеит. Ус ани аермангьы дааин, уи, Сурен қиулиан ҳәа ҳара иаадыруаз уаҩын... уиаҟара ажәароура иазнауазеи, ҳаиндраалеит, ауха зегьы ҳҭыԥқәа рҟны ҳаҟан.
Аҵхыбжьон, рацәак ихарамкәа, изтәызгьы сеидроу, жәқәак ахәаара иалагеит, аха зынӡа угәы ҭнашьаартә. Алақәа ыҩны ицеит иаразнак уахь ажәқәа ахьыхәаауаз,
аха алақәагьы рыҵәаабжьы цәгьахеит. Араҟа ахысра ӷәӷәа ҟалеит, 30–40-нтә раҟара ҳхысит аҭыԥқәа рыхԥагьы рҟынтәи. Аҵыхәтәан ҳаибарҩны ауаагьы уахь ҳцеит. Ақәыџьма рылалазаап, ажәқәа руак ахәит, аха ҳара ҳнеиаанӡа алақәа иамырххьан.
Абарҭ алақәа иҟарҵоз уаҩы иџьеишьартә иҟан: ԥаса аҩны ианеибабоз еизӷыӷуан, абри еиԥш иҟаз ацәгьара аҟны ианнеи, дара быжьба роума ла ыҟан, ишыхәыҷқәаз еихырааӡалазшәа акәын ишеидгылоз.
Асеиԥш ахысыбжьқәа иҟалаз ахәылԥаз иҳақәшәаз Сурен ианиаҳа, арҭ ахьшьцәа еибашьит ҳәа, ҳабацәа идыруан, урҭ рыла акәын иаргьы дынханы дызлаҟаз, ишо ианалага, дцан адырра ҟаиҵазаап, абасоуп, шәыҷкәынцәеи даҽа хьшьцәақәаки еибашьит ҳәа.
Ашьыжьымҭан арахә гәарҵаанӡа, Алмасхани сареи ҳабацәа Кыҷагьы Шьаабгьы, рыҽқәа ирысуа, ҳахьыҟаз инеит. Ҳаибга-ҳазҩыда ҳанырба уаҳа ирҭахыз, Чагьам ахәҵааи Ҳәыбза аганааи дареи ааицәажәан, аҳаскьын азыҳәа адгьыл ҳәаа ҟарҵеит. Уи аҳәаа егьырҭгьы ахысуамызт, ҳаргьы ҳахысуамызт.
Абри абас иҟан: досу заҟа иҭаху леиҵауа, дхәаахәҭыр ауа, аиашаз, акрура-акрырҳара бзиа избоз даара акыр рҽеибырҭеит. Аџьармыкьахьгьы ирҭиуаз рыман, ирфарагьы рыман, иржәрагьы – убас. Ари –1921 шықәса инаркны 1927 шықәсанӡа. Абри ашықәс ԥхынҷкәын мзазы XV апартеизара ду аҟны ақыҭақәа зегьы рҿы аколнхарақәа еиҿкаахарц азышьҭыхын. Сара абри зҳәауа, раԥхьа ишысҳәаз еиԥш, арахә срыцын, аха 1924 шықәсазы акомҿарра саларҵеит, ҳқыҭантәи акомҿартә иачеика амаӡаныҟәгаҩс сҟарҵеит.
Усҟан қыҭацыԥхьаӡа акәым, ҳаблацыԥхьаӡа аколнхарақәа еиҿыркаауан, иус ҿыцын... Аха џьара-џьара ҳаблақәак рҟны аколнхарақәа еиҿызкаауаз ауаа, ажәытә гәаӷқәа ргәаларшәаны, изыхәҭамыз акулакцәа, азажиточникцәа ҳәа асиақәа иананырҵоз ыҟан. Ас ззыруқәоз рхыԥхьаӡара егьмаҷцәамызт, агәынхарақәагьы ҟалеит. Аус аиҿкаашьа ззымдыруаз шьоукы, анхацәа рхы аҭагалара аҭыԥан, иҳаршәоит ҳәа иалагақәеит. Урҭқәа ирзаауазеи, акомиачеика амаӡаныҟәгаҩыс сахьыҟаз аус сыцызуази сареи аимак ҳауит. Иҟалаз уи ауп, ахәаны инхоз анхаҩы Бида дзажиточникуп ҳәа асиа данырҵеит. Уи сара иамаскит. Азажиточникцәа аплан ӷәӷәаны ирықәшәон, Бида десҭынбжак аҭаҭын иқәшәеит, аха иҟазҵодаз, иԥҳәыс дуаҩыбжан, динвалидын, иара иқәрахь днеихьан, ирзыҟамҵеит. Ас егьырҭ ақыҭақәа рҟынгьы иҟалон. Ажәакала, араион аҟны аҭаҭынеиҭаҳара аплан еиҵахеит. Араион аҟынтә ақыҭа иадыз ауаҩы даан, мобилизациа ҟаҵаны, афида ҳаманы Бида иҩны ҳнеит, аҭаҭын еиҭаҳҳаразы. Иабеиҭоуҳауеи, иашҭа иқәеиҭоумҳауазар, аԥш изылан, азнашәагьы гәаҟрыла даҵсхьан.
– Уара, ҭемыр, уанаџьалбеит, ари дзеиԥшроу убоит, ишԥаҟаҳҵо ҳәа иудыруеи?.. – сҳәан, араион аҟынтә иааз Асалиа иныҵакны снаиазҵааит.
– Уара заҟа удыруа аҟароуп саргьы издыруа, азажиточник ҳәа асиа данышәҵеит... – иҳәеит аҭакс.
Бида иаԥш ааԥҟаны, аҭаҭын еиҭаҳҳаит – иаԥшгьы ԥхасҭахеит, аҭаҭынгьы акгьы алымҵит.
Абри аныҟаҳҵаз ауха аизара ҳаман, сҩагылан, иӷәӷәаҵәҟьаны азҵаара ықәсыргылт Бида изаауз иашам ҳәа. Иаасызгәаан, ушԥаҳҿаԥеи, уара макьана укомҿаруп, иумуӡозар, уабгьы дзажиточникуп рҳәан, асиа дланҵаны, жә-ҵәрык адырҩаҽны алаҵарҭахь имгар амуа иҟарҵеит... Ари ҳара ҳқыҭан мацара акәмызт ас иахьыҟаз...
Абас еиԥш агхақәа маҷымкәа ирцәыҟалеит, акы, иахьусҿыцыз азы, ҩбагьы, ауаа зегьы ауеибаҭахыху. Аҵыхәтәан, ара салаланы исҳәом, абас иҟаз агха иахьахәҭазынӡа иҩеины ираҳартә иҟасҵеит. Са сеиԥш ҟазҵақәазгьы рацәазар акәхап – иахәҭаз акомиссиақәа республикацыԥхьаӡа ирышьҭит, убарҭ ирыбзоураны иҟаз агхақәагьы дыриашеит, асиа изықәнамгакәа ианызгьы анырхит, сара ирымаскуазгьы уа ииашахеит.
ХӘШӘЫ ЗмАм
Ажәытәуаа ишырҳәоз еиԥш, адунеи аҟны хаҵеи ԥҳәыси адгьыл иқәнагала аахыс хәшәы змам «чмазараны» ирыцишаз акоуп абзиабара. Уи абзиара дуқәа ахылҿиаауеит, аха агәнаҳареи абааԥсреи анахҟьогьы ыҟоуп. Иаҳҳәап, аԥҳәызба арԥызба бзиа дылбоит, аха иара уи лаҵкыс даҽа ҭыԥҳак деиӷьаишьон, еиӷьишьоз дигеит. Егьи даанхеит. Ари гәнаҳароуп. Убри еиԥш даҽакгьы: арԥызбеи аԥҳәызбеи бзиа еибабон, аха аԥҳәызба лани лаби иахьырҭахыз дырҭиит. Арԥызба ари дазгәаан, иаарласны ԥҳәыс дигарц иӡбын, дагьигеит. Аха иццакыз ихьыз ҳәа, шырҳәо еиԥш, иҩны агәраҳа жьакца ааган иҩнаижьит, ҭәырӷәылагьы издәылымго. Абри еиԥш иҟоу арыцҳарагьы ахҟьоит. Ус акәымкәа, аԥҳәызба бзиа илбоз, иаргьы бзиа дшибоз лдыруа, имч змырхауаз ҭынхацәак изцәырҵын, даҽаџьара анасыԥ даларҵеит. Лара хаҵа дымцаӡакәа дынхеит. Ус заҟаҩ ыҟада! Абригьы рыцҳара дууп.
Аԥҳәызбеи арԥызбеи бзиа еибабон, аха рҭаацәа ирцәшәон. Ас шыҟаз, даҽа ҷкәына ҩысҭаак дрыбжьалеит. Убригь аԥҳәызба бзиа дибон. Иҟаиҵалак, лара бзиа илбоз дҭеирхеит. Иара ацәгьа зузгьы аус дагеит. Ларгьы, ари аҩыза аныҟала, лҽылшьит. Аԥҳәызба лан, ас лыԥҳа лҽанылшь, ларгьы, лхаҵа иҟамзаара иақәыршәаны, аҩны агаз ныҩналҭәан, ашәқәа налыркын, амца нацраҵаны лҽылблит, аҩнгьы лыблит...
Иҟоуп даҽа рыцҳаракгьы: аԥҳәызба аҷкәын бзиа дылбоит, аха иара диҭахӡам, иагьеиқәнагам, дшимгогьы леиҳәеит, аха лара ус аамҭа ргошәа илырбон. Ишааиуаз, лцәалтәымкәа дҟалеит, ларгьы илҭахыз уи акәын, абри ауаҩ сишьит, сымч имырхеит ҳәа, аҭынхацәа ианралҳәалак, урҭгьы ҳаи-чеиҳәа ауаҩы дахьыршьуагьы убап. Нас аиҳабацәа адыргалоит, арҭ еибарԥсыр аҵкьыс, дигааит ҳәа, дидыргоит, иаргьы иҩнапык игәыҵаԥса, дибар аҵкыс димбар еиӷьишьауа, днаган иҩны днаиртәоит.
Абас еиԥш иҟоу арыцҳарақәа ахҟьоит абзиабара ҳәа иҟоу хәшәы змам «ачымазара».
Абраҟа исҳәарц сҭахуп абзиабара иахҟьаны иҟалахьоу рыцҳарақәак рҭоурых.
1848 шықәсазы Чаарқыҭ дынхон ҭраҳман Ачба. Уи хшыҩла икәадамыз, амал рацәаны измаз, зҳәатәы ада даҽа ҳәатәык ҟаларгьы зҭахымыз уаҩын. Хшарасгьы имаз аӡәызаҵәык иакәын, уи Ҷын ихьӡын.
ҭраҳман иҭахын иҷкәын заҵәы аҵара иҵарц. Дахьимгаз ҳәа акгьы ҟамлеит, Сҭампыл иазааргӡа, аха, дахьцалакгьы изҵомызт, даҟәыҵны аҩныҟа даауан. Аҵыхәтәан, ҭраҳмангьы игәы анԥҵәа, диҟәаҵын, аҩны дыҟан, ишырҳәо еиԥш, дгьылдызуа ақыҭа далан.
Ҷын абас усда дышдәықәыз, Кәаӷәаниа-ԥҳак дыҟан, Ҷақ ҳәа, абри дибан, дигәаԥхеит. Аиашаз, лара бзиа иумбашагьы лакәмызт: лыԥшра, лсахьа, лнапҟазара – аҵыс мҩас асахьа ҭылхуеит ҳәа ззырҳәоз лакәын, қәрала дсабиин, аха, Кәаӷәаниа-ԥҳа Ҷақ ҳәа, лыхьӡ абжьыуаа рҟны ирдыруан, абшьҭрала Кәаӷәаниа Дадын дизааигәан.
Ҷын ари аҩыза даниба, ауаҩы дылниҵеит, абасоуп, бзиа бызбеит, бсыцымцар ҟалом ҳәа.
Ҷақ ус изылцҳаит: «Уара у-Ачбоуп, аҭауад, амалуаҩ, уиԥоуп, угәы иаанамгааит ԥҳәыс еибак лыԥҳа сналацәажәар иабаԥырхагоу ҳәа. Уара ишудыруа еиԥш саргьы издыруеит уара уԥҳәысра шсызныҟәымго. Уаҳа ажәа мыцхәы ахумҳәаан, суҳәоит», – ҳәа. Ҷак лара аҳәынҭқар иԥа дигозаргьы диццомызт, избанзар даҽаӡәы бзиа дылбон. Уи уа инхоз Азахәба манча иакәын.
Цҳаражәҳәара ицаз ауаҩы Ҷақ лҟынтәи ари аҩыза ажәа иман данаа, Ҷын даара игәы еибанаркит. Иаарласынгьы уаҩы деиҭаишьҭит, хаала иаур – абзиа, ианаму – схы шбықәсҵо бдыруазааит ҳәа.
Ҷақ лыԥшреи, лсахьеи, лнапҟазареи рыдагьы, лықәра шмаҷызгьы, иҟәышыз аӡә лакәын. Асеиԥш ажәа иман ауаҩы деиҭанаа, акыр дхәыцит, иааиз арԥыс иҿала абасгьы изылцҳаит: «Сара дсымоуп бзиа избо, иареи сареи
ҳаицныҟәоижьҭеи крааҵуеит, сан дкажьны сызицымцеит акәымзар. Уара иузаԥсоу ус ыҟам, баша аџьабаа ухы залоуҵозеи, суҳәоит, ухы пату ақәуҵозар, абри аус уаҳа иажәоуп ҳәа иумҳәан», – ҳәа. Ҷақ ас зылцҳаз даласҟәызгап ҳәа акәын, мамзар ус дауҟахыз. Ажәытәуаа ус рҳәон, ауаҩ иаџьал иара иԥшаауеит ҳәа. Изхысҳәаауа, Ҷын ари еиԥш иҟаз ажәа Ҷақ лҟынтә ианизаарга, абри бзиа илбо дарбану ҳәа дазҵаауа иҿааихеит. Иазҳәашаз мачхәызма, Азахәба манча шиакәыз еиликааит. Ауаҩгьы дизынаишьҭит абри улҟәаҵ, сара ԥҳәысс дызгар сҭахуп ҳәа.
манча уаҩыџьбаран, лареи сареи бзиа ҳаибабоит, ишакәым, анс-арс, аԥҳәысеиба лыԥҳа ҳәа ак напы аналоук, сыԥсы ҩҭшәаанӡа суцрыҵуа џьумшьааит, иашоуп уара у-Ачбоуп, аха ахы Ачбагьы Азахәбагьы еилнахӡом, акны ирылалоит ҳәа аҭак изицҳаит.
Ҷын ас аниаҳа, ихала иҿынеихан Азахәба манча иҩны днеит, иҿала иеиҳәарц азын. манча иани иаби ракәын аҩны иҟаз, дныҵыҵит, дааиуазар акәхап, уаатәа ҳәа наиарҳәеит, аха иара имукәа, ашҭа дынҭыҵны аанда дахьнавалаз, манча дааиԥылеит. Ҷын иааицәымӷхеит рымала ианеиниа, нас, иаанибакылан, рыгәҭыхақәагьы еибырҳәеит.
Уаҵәҟьа напеиларкыр манча дшаиааиуаз аниба, Ҷын иҽааирԥсышәан, уара, Ҷақ сара санлышьҭала, уаргьы улыхьнымҳалар амуази ҳәа иажәа ааҿахиҵәеит.
«Уара уакәу сара сакәу илхьынҳалаз аадыруеит, аха, ԥсыхәак амазар, абри аус уаҳа уаламцәажәан, уареи сареи ҳаибамырԥсырц уҭахымзар», – иҳәан, иажәа даалгеит манчагьы дахьгылаз.
«Уи дызлахьынҵоу дигоит, уареи сареи баша ҳгәы знибархозеи...» – иҳәан, Ҷынгьы днагьежьны дцеит.
манча гәҩарас иман Ҷын ицашьа бзиара ишамаанамыз. Ацәгьа аԥылара дазхианы, иабџьар – иара, иҽеиқәыршәан дыҟан.
Иагьиашаны, Ҷын ацәгьа иурц игәы иҭеикит. Иара иҩызцәа Ачаа рыҷкәынцәа хҩык ирхиеит. Иара убас амалуаа рҵыхәакҩцәа ҳәа ззырҳәоз анхацәа рыҷкәынцәа ҩыџьа алихит. Иааизиган, драцәажәеит Азахәба манча иқәланы, дҳәынҷаны, дахьзымааша дгьыл харак ахь тәыс дырҭиразы. Иан аҭакәажәи иаб аҭаҳмадеи ирур – ахазына, ирымукәа рыҽдырцәгьозар – иршьырц. Абасала еицәажәаны, аҿҳәара азалхны, ианнеиша иахьеиниаша Бзарыкьаа рҟны шакәу еибыҳәаны, еиԥырҵит. Излацәажәаз аус дара рыда даҽаӡәы иаҳап ҳәа дыҟамызт Ҷынгьы.
Абзиа аӡы иагоит, ацәгьа аԥша иаанагоит ҳәа шырҳәо еиԥш, арҭ еибырҳәаз манча илымҳа аҟынӡа инеиит. Аҿҳәараҵәҟьа издыруамызт, аха ишиқәлоз аниаҳа, ԥсыхәа ахьынӡамаз абџьарла иҽеибыҭан, имӡырха аганахьшәа ҭабиашәа ак ҟаҵаны ихы ԥхьеикуан, дыԥхьон.
Ақәылаҩцәа рҽеиқәыршәан, аамҭала ҭагалан шьҭахьын, фҩык ауаа рҽеибыҭан, ианырҳәаз аухазы аҩны иакәшеит. Ирыцыз анхацәа рыҷкәынцәа руаӡәы иҿдырҭит манча ҳәа. манча усгьы дыҟамызт, манча дыҟам, дад, ахәылԥаз дныҵыҵын, ҳаргьы акыр ҳаизыԥшын, аха дмааицт ҳәа, иаб, аҭаҳмада даадәылҵит.
– Дахьыҟоу удыруа аҟара, уԥынҵа узгара ҭалааит, уара ала, дахьыҟоу шԥоузымдыруеи!.. – иҳәан, Ҷын дахьгылаз аҭаҳмада длаиқәҟааит, ишәақь усгьы ирмазеины икын.
Ари манча дахьҭатәаз изымчҳаит.
– Ара сыҟоуп, инеит, икы!.. – иҳәан, Ҷын ижәҩашәаҟьа иарбангьы аҿынаирхеит. Ҷынгьы, иаагьежьымҭаз, ишәақь нҭҟьан аҭаҳмада дагеит, иаргьы уаҟа днарылаҳаит.
Ара аиҿахысра бааԥсыла иҟалеит, Ҷын ицыз Абзарыкьагьы уа дҭахеит, аҩнашьҭахь иҟалаз рзымдырызт, изышьҭаз аҩнуҵҟа дыҟаз џьыршьазар акәхап, ашәақьқәа аҩны иахьагәыдырҵаз, манча иан аҭакәажәгьы уа дыршьит. Аҵыхәтәан, инхаз ақәылаҩцәа, аԥсцәа кажьны, рыԥсы рыма ицеит.
манча иани иаби аашьҭыхны ацәарҭаӷәы рхы ааилаԥсаны инықәиҵан, еиқәикит. Нас егьырҭ ишьны ишьҭаз рҩыџьагьы амӡырхаҿы инеивеиҵан, Абзарыкьа иабџьар
игәы инықәиҵеит, Ҷын иабџьар ааихыхны дцеит. Дышнеиуаз, иара иабџьар Ҷақ иаалызныжьны, иани иаби ахьықәиҵаз лан длышьҭразы дналыҳәан, абна дылалеит.
Ари аҩыза иҟалаз ацәгьара анраҳа, ажәлар еизеит. Ҷыни Абзарыкьеи уа ишеиваз ҭраҳман иахь адырра ҟарҵеит. ҭраҳман данааи, иҷкәын дышшьыз аниба, иаргьы иҽишьырц далагеит, аха уигьы деиқәхеит, аԥсцәагьы зтәыз иаашьҭыхны иргеит.
манча иани иаби ԥҳак леиԥш днархагылан қәнагала анышә иалҭеит Ҷақ.
Ари иҟалаз зыхҟьаз Ҷын ицзи иареи рыда уаҩгьы издыруамызт, ҭраҳмангьы ашьҭахь ауп ианиарҳәа.
Ауаа зшьыз уахгьы-ҽынгьы астражцәа ишьҭан, аха дырбомызт. Иаргьы Ԥанаҩ ашьапаны, иахьа манча Икәара ҳәа изышьҭоуи ҭоумышьи аӡиасқәа рыбжьара, абнацәгьаҿ иҽԥхьакны дыҟан. Ианифози ианимфози еиҟаран.
Аҵыхәтәан Ҷақ илыԥхьеит, абрии бареи бзиа шәеибабон, дахьыҟоу бдыруеит ҳәа. Аха усҟан азы акгьы лыздыруамызт, илдыруазаргьы илҳәозма, аха манча лара лахь дцәырымҵыцызт. Астражцәагьы ргәы анԥҵәа, иқәҵны ицеит.
ҭраҳман имаҷымкәа аԥара шьҭеиҵеит, манча дымшьыкәа дыкны ила дазырбауа ҳәа хазы, мамзаргьы дыԥшааны дызшьуа ҳәа хазы.
Ҷақ ахаҵа маҭәа лӡахит, лабџьар-лара – лҽеибылҭеит, лҽы-лкәадыр еиқәылҵеит, манча иԥшаарагьы дашьҭалт, аха дабалбои...
Шарԥазӡак, лҽеибылҭан агәашә аҟны днеиуан, днаԥшызар – манча аҩныҟа днеир иҭахны, аха иакәшан итәазар ҳәа дшыӡырҩуаз лылаԥш дааҵашәеит. Иаразнак дылдырит манча шиакәыз, хьыӡшьарас қамча ҳәа иалҳәон, қамча уоума ҳәа лыбжьы ныҵакны иналыргеит. Лыбжьы идырын, хьыӡшьарас Ԥхьырцәҳәа леиҳәон, Ԥхьырцә боума иҳәан, иааибадырит. Аха манча дахьыналгәыдԥшылаз иааицәымыӷхан, иабџьар неиҵихит. «Умхысааит, уара, сара соуп, Ҷақ!..» – лҳәан, лыбжьы наиқәлыргеит.
Нас дауимдырхуаз, аха деиқәҟанҭаруазха, лшәақь лыхәда иахагьежьуа, лкьарахә лаԥхьа илымӷыҵраҵа, лыхҭырԥа ырқьақьан илхаҵа, адыхҳәа дынҽыжәԥан, иааигәыдибаҳәҳәалт.
Даара акыраамҭа еидхалеит, ргәаҟрақәа шеибырҳәоз. манча иани иаби иара ихҟьаны иахьҭахаз гәалас иман. Урҭгьы рықәнагала анышә иамаздеит, аринахысгьы рықәнага ҟасҵоит, уара хьаас иҟоумҵан ҳәа, илахь еиҵылхразы, акыр длыргәабзыӷт Ҷақ. Нас раԥхьаҟатәи русқәа рзы еицәажәеит, иахьеиқәшәашаз адгьыл еибырҳәеит. Ҷақ лан лхала дныжьны манчеи лареи Аԥсны иалҵны џьаргьы изцомызт.
Абри инаркны, хаха рахьтә уахык, Ҷақ хаҵа маҭәала лҽеилаҳәаны, манча ихәы лыман дизцон. Абас аамҭагьы такәы ргеит. ҭраҳмангьы истражцәа деиҭарыԥхьан, есқьынгьы ачара рзиуан, аха акгьы рылшомызт.
Зны, аамҭа бааԥсык азы, асоура ианаҿыз, Ҷақ манча ихәы лыманы дцеит. Иара иҽыԥхьакны дахьтәаз, уажәраанӡа исҳәахьеит, Ԥанаҩ ашьапаны, Аҭареи Кәтоли рҳәааҿы акәын. Ара абна даара ицәгьан, Ҷақгьы такәы дынхеит, дхынҳәны амҩа дықәлаанӡа шьамхахьы асы ауит, ашьхатәыла асы еимагыла ишауа усгьы ижәдыруеит. Ҽыла дыҟан, шьамх асы закәызыз, дхынҳәны аҩныҟа дааит, асгьы хкәеит.
Аха убри аамҭаз ҭарҳман жәаҩык аԥыԥшцәа ашарԥаз Ҷақ лыҩны ишьҭит. Урҭ неиаанӡа лара даахьан, аха аҽышьҭа ихылан ицеит. Иахьнеиз, манча иҽырҭынчны дыштәаз икәшан, рыбжьы иқәдыргеит уҽумырҵысын ҳәа.
манча ари иуа дыҟазма, ара еиҿахысрахеит, астражцәа аӡә дишьит, ҩыџьагьы ӷәӷәала ихәит, аха аҵыхәтәан иаргьы дҭахеит.
Ари еиԥш иҟалаз арыцҳара Ҷақ илаҳаит, аха илылшоз. манча дахьынлыжьыз дааит, аха илбахуадаз.
манча дахьыршьыз акәара ахықә, уаҩ днымхаӡо, амҩа ықәган иган, убри адагьы уаҳа даҽа мҩак ыҟамызт, уаацәгьеи уаабзиеи иарала акәын изламҩасуаз, Кәтол,
Џьгьарда, Ҷлоу, мықә, мыркәыла уҳәа ирацәаҩны ақыҭақәа рахь устәи ицоз, убра имҩамскәа цашьа рымамызт. Абра, манча дахьыршьыз иамариашан, мраҭашәарахь ала аџьҵла дуқәа хәба гылан, еизааигәан насгьы еимаиашан, ауаҩы еиҭеиҳазшәа, иара убри амҩ аҿықә аҟны, ладагьыҩадагьы иазеиԥшны. Уа џьран, бнаран, аха абарҭ аџьқәа убраҟа, уаҩы иаликаартә, рышәшьырагьы бзианы, даргьы омашәа иԥшӡаны, хаҳә дукгьы убра ишьҭаны иҟан.
Ҷақ дахьцоз-дахьаауаз, манча дахьыршьыз абна аҟны аишәа лыргыларацы абарҭ аџьқәа гәалҭеит. Нас рыбжьара аӷәы цәны ибжьасаны, жәаҩык еицызаргьы итәаратәы иҟалҵеит. Аџьқәа рымҵан аҽхарԥарҭа лыргылеит, аџьшьапқәа аҵәқәа ҿыԥсан ирылаҵан, абџьар кнаҳарҭа ҟалҵеит.
Усҟантәи аныҟәацәа абри аҭыԥ Кәаӷәаниа-ԥҳа Лбаҟа ахьӡырҵеит, иахьагьы убас иахьӡуп. Акәарагьы манча Икәара ҳәа ахьӡхалеит. Уи аҭарааи кәтолааи рҳәаа еиҩнашоит. Уаанӡа маан Икәара ҳәа иашьҭазгьы ыҟан.
Абарҭ абра уажә исҳәаз адгьыл хьӡқәа зыхҟьаз абас иҟалаз усуп ҳәа Гәҭар қьаламаҭ иҳәон ҳәа Гәҭар Аҳмаҭ ашьха агәыԥ ахьеилаз иажәабжьны иреиҳәон 1912 шықәсазы. Усҟан сара исхыҵуан жәохә шықәса. Уи еиԥш иагьа жәабжь рҳәон, аха абри исаҳаз сгәалашәара аҟны инхеит.
Даҽа шьоукгьы даҽакала ирҳәозар акәхап, аха сара исаҳахьоу абри ауп.
Абас акәын ажәытә абзиабара шыҟаз. Нас даара аӡәыкҩыџьак ракәымзар, ани аби ирзымҵаакәа хаҵа цареи ԥҳәыс аагареи ҟаломызт, уи зегьы ижәдыруеит.
Иахьа ҳазҭагылоу аамҭаз аҿар досу бзиа еибабаз еибагоит, зхаҿы зыхшыҩ ыҟоу еицынхоит, ԥсраҽнынӡа ишеибабац еибабоит, еицәымшәауа, еицәыԥхамшьауа, рыхшарагьы рааӡоит, рхгьы пату ақәырҵоит, ҭауад-аамсҭагьы рԥырхагам.
Уи усоуп. Аха даҽа шьоукгьы ус иҟоуп, урҭ уиаҟара ирацәаҩымзаргьы: дҭацан иааргаз аӡәы лҭацабацәа иреиуаз
ҷкәынак бзиа дылбеит, ашьҭахь дагьиццеит. Иаргьы дҭаацәаран. Абри иахҟьаны ҩ-ҭаацәарак хыбгалеит.
Даҽаӡәы иҭаацәеи иареи бзиахәха ишыҟоу, ԥҳәызба ԥшӡак бзиа дызбеит ҳәа, иҭаацәа ныжьны, убри данигогьы ҟалоит, ихшаз рыла ҭраа раб ихәаԥшуа, дара рахь иара дмааиуа. Абригь гәнаҳа дууп. Иара аԥҳәысгьы лхәыҷқәа каԥсаны, акәҷар реиԥш еибархьу-сууа, убас аныҟалҵогьы ыҟоуп. Абасқәа ҟазҵауа закәанла иахьурхәыргьы, агәнаҳа шыгәнаҳоу иаанхоит. Аус злоу убри аҩыза агәнаҳаи арыцҳареи зхылҿиаауа абзиабара аҽацәыхьчароуп. Ажәытәуаа ус рҳәон – ауаҩытәҩса наҟ-ааҟ ижәҩахырқәа рҟны ҩыџьа ықәтәоуп, аӡәы инцәахәы, имаалықьхә иоуп, иарӷьажәҩаҿы, егьи иаҩсҭаахә иоуп, иармажәҩаҿы ҳәа. Аус злоу уззыӡырҩуа рыуа дарбану, убриоуп.
Абраҟа иацсҵар сҭахуп уажәааигәа, зынӡагьы иааигәацәам, аха сара сызхаану, иҟалахьоу ажәабжьк.
Ари 1948 шықәса азыҳәан ауп, сара сахьынхоз Аҭаратәык, аибашьра аҟынтә ихәны иааз ҷкәынак, ԥҳәыс дааигон, уеизгьы-уеизгьы ихьӡ ара изаҳҭахузеи, саргьы аҭацаагацәа реиҳабы ҳәа сҽыжәын.
Аҭаца даагеит. Иаб иашьа аиҵбы, уаҟа акәын иара дахьыҟаз, ачара бзиа ҳзыҟаиҵеит, ишаабахьаз ала илыцыз ахаҵаҩызцәа пату рықәҵа, арахәҭиаа рыҭаны амҩа иқәиҵеит. Ҳаргьы досу ҳаҩныҟақәа ҳцеит, арҭгьы бзиахәха иҟоуп ҳәа акәын иаадыруаз.
Шықәсык аҟара ааҵхьаны, хәылԥазык, ҷкәынак аҩны дааин, агәашә аҟны сыхьӡ ҳәаны ибжьы ааиргеит.
– Иҟоузеи, умааиуеи арахь?! – сҳәан, агәашә аасыртит.
– Уахь снеиӡом, иҵегьы ацарҭақәа сымоуп, Кьафыр иҟны еидибагаларак ыҟоуп, абранӡа дысзааиааит уаха ҳәа сузааишьҭит, – иҳәан, иажәа ааҿахиҵәеит.
– Изакәызеи, дад, изеидибагалауа? – сҳәан, снаиазҵааит.
– Сыздыруам, рҭацеи дареи ааибуам, ларгьы ддәылҵны агәыла Зафас иҟны дыҟоуп, – иҳәан, днасԥырҵны дцеит.
Такәы сазхәыцит сара абри. Рҭаца дааргеижьҭеи макьана шықәсыкгьы цқьа иҵуам, насгьы, аколнхараҿы лҩызцәа дахьрыцнеиуа, лҟазшьеи лусуреи дманшәалаӡа дыҟан, сара дахьызбоз абас аҭаца дызмоу абхәеи анхәеи ирыбаргәузеи ҳәа иагьараан сгәы иаанагахьан. Избан уҳәар, сара усҟан аколнхара ахантәаҩыс аус зуан, знызынла лхаҵеи лареи ачаи бӷьы анҿырхуазгьы срықәшәахьан, аха еихәлаччо акәын ишеицәажәоз. Уажәы, ас ансаҳа, илыхьзеи, ланаџьалымбеит, иашоуп, лхаҵа иаҵкыс лара дахьеиӷьқәоу ыҟазар ҟалоит, аха сҳәан, гәаныла, иаасгәамԥхеит. Лхаҵагьы анхареи анҵыреи рзыҳәан дкәадамызт – дзааӡаз иабгьы, иангьы, иашьа еиҵбгьы, арра ибжьаӡыз иашьа еиҳаб иԥҳәыси, лхәыҷқәа хҩыки еилартәаны иныҟәзгоз иара иакәын, уеизгьы-уеизгьы деизара уаҩымызт, аха ифареи ижәреи рзыҳәан аӡәгьы диҳәомызт, абриаҟара ауаа бӷаԥҵәақәа еилартәаны ишныҟәигозгьы.
Ауха какалк аныск, аҷкәын еиҳабы сҽы акәадыр насзақәиҵан, сыҩҽыжәлан аидибагалара ахьыҟаз Кьафыр иҟны снеит. Сахьнеиз, дара аиашьара зегьы еизаны иҟан, аҭаца лашьа Кәамӷьасгьы ҩыџьа хар змамыз рқыҭатә ауаа иман даахьан.
– Бзиала шәаабеит! – сҳәан, аԥсшәа нарасҳәеит, даргьы цқьа издыруаз уаан.
Ҳлеибартәақәеит. Ҳамҭак аӡырҩра ааҟалеит. Аҵыхәтәан аҭаца лашьа дҩагылан, аӡырҩра ааилеигеит. Кьафыр ихы наиқәикын:
– Дад, шәареи ҳареи ҳаиуацәахахьеижьҭеи ҳамаҳә аҩнынӡа знык ҳиԥхьан, ҳара иҳалшоз ала пату иқәҳҵеит. Уиаахыс ԥшьымз ҵит, знык аҟара деиҭаныдгыларгьы цәгьа иҳамбеит, аха уи азын ҳара гәыбӷан иаҳҭом, еилахароуп. Ари ҳаӡӷаб мӡышәа хынтәуп, ҭынха шәсымазар шәааи ҳәа налыцҳауеижьҭеи, аха ҳмааицызт. Уажәык зынӡа ҽшьроуп исықәу, шәааи ҳәа налыцҳан, ҳааит. Ҳахьааиз ларгьы даабом, иҟалазеи, шәара шәгәы иақәшәо уи ишылзыҟамҵоз аадыруан, аха шәара шәеиԥш иҟоу
аиҳаб бзиа инапаҟны акы лылҵып ҳәа ҳгәыӷуан... – иҳәан, иажәа аахиркәшеит Кәамӷьас.
Дырҩегьых аӡырҩра ааҟалеит. Ҳлеиҿаԥшқәеит. Итәаз зегьы Кьафыр ҳлеиҿаԥшит. Иаргьы дҩагылан:
– Иҳахь ҳаздыруам, дад, ахаҵеи-ԥҳәыси реимак дара рыда адырра цәгьоуп, аҭаца хәыҷгьы дааихьеит, араҟа еибаҳҳәақәо лаҳауеит, шәаргьы шәаалацәажәа, ара дыҟоуп, ишеиланагалаз еиԥш еицынхароуп иаҳҭаху... – иҳәан, иажәа ааиркьаҿын, днатәеит Кьафыр.
Араҟа итәаз уаҳа аӡәгьы акгьы имҳәеит. Дара аиашьара иҟаз аӡәаӡәала индәылҵын зегьы амаҵурҭахь ицеит, асасцәеи сареи ҳааидхалеит. Ус аҭаца дааҩналан, игәыдкылан аԥсшәа наралҳәеит, саргьы сындәылҵын, амаҵурҭахь сналбааит. Уаҟа еикәшаны итәан дара аиашьара жәаҩык раҟара. Саргьы снадыртәан, рыҷкәынгьы иааиԥхьан днаҳаладыртәеит. Кьафыр дҩагылан днаҳалаԥш-ааҳалаԥшит.
– Дадраа, сашьцәа, саԥханагьлацәа, уаха шәызсырааԥсаз убри ауп, уаа бзиақәак иман даҳҭааит ҳҭаца лашьа, иаргьы уԥсы иалухуа уаҩым, аха уи сара иабасыхәауеи, сара сыҩны иҩноу лара иаҳәшьа лоуп, ҳныҟәзгауа ҳәа иҟоу аӡә лакәым, лхаҵагьы, аа, абра дтәоуп, иаахҵәаны, лхы дақәиҭитәроуп, лдәықәҵара шеиӷьхаша шәыӡба. Лабхәында абра дыҟоуп, шәизҵаа. Лацала иахьа хазы дынхоит, аха ари ашҭа иалахәу лоуп, шәлызҵаа, иара лхаҵа ихаҭа шәизҵаа... – иҳәан, дҩатәеит Кьафыр.
– Еицәоу умбакәа, еиӷьу уздыруам рҳәоит, сара издыруазеи, аха... – лҳәан, лажәа ааҿахылҵәеит Кьафыр иԥҳәыс дахьтәаз.
Абхәында ҳәа иҟаз дҩагылан, иаб ииҳәаз инадицәылеит. Аецалагьы арҭ ахаан ааибышьа змоу ракәым, уи аҵкыс, уаха шәанеиқәшәа, еилшәыргар еиҳа еиӷьуп ҳәа ҿаалҭит.
Сара сахьтәаз, лхаҵа Гагәыџ схы наиқәскын, уара иахуҳәаауазеи, хаҵеи-ԥҳәыси рымаӡа дыршьа амаӡам, уара уоуп аус злоу ҳәа снаиазҵааит.
– Исҳәозеи сара, ирҳәауа шәаҳауеит... – иҳәан, ихы неирҟәит. Абри санынеиҿаԥш, иаразнак сгәаанагара аҽаԥсахит. Аӡырҩра еиҭа иааҟалеит.
Дара аиашьара иреиуаз аӡәы, даарагьы рацәак ауаҩрахь ирымԥхьаӡоз, дҩагылан, аӡрыҩра ааилеиган, уара, ишәҳәауа сара ссиршәа избоит, уи ауаҩ иԥҳәыси иареи еибаҭахуп, шәара даҽак шәыман шәавоуп ҳәа нареиҳәеит. Аха Кьафыр дахьтәаз уаҟәыҵишь, уара, наҟ, ҳара ҳаҩнаҭаҟны иҟоу ҳара ҳаиҳа уара иудыруашәа аниҳәа, уаҳа акгьы имҳәеит.
Абри аамҭазы Гагәыџ ашьҭахьҟала дындәылҵит. Рацәак мырҵыкәа, адәахь ацара сҭахызшәа, саргьы сындәылҵит абри дызладәылҵыз ашә ала. Аҩны сахьаавагьежьыз, акәаскьа ашьҭахьтәи ауаҭах аԥенџьыр аартын, абра ауаҭах аҟны иԥҳәыс длыдгылан дышлацәажәоз аагәасҭеит. Срымбартә еиԥш аԥенџьыр иамариашан акәаскьа аҭӡы саадгылт, иԥшӡамзаргьы, аус иахәозар ҳәа.
– Исҳәауа баҳауама, – иҳәан, иԥҳәыс лацәажәара дналагеит Гагәыџ. – Сыгәнаҳагьы быгәнаҳагьы сҭаацәа ирымазааит, сара мшаҽны бшызбац бызбоит, аха ҳаилымҵыр рымуит, сара акгьы шысхарам бдыруазааит ҳәа, – игәи илаӷырӡи еилаҵәо, ибжьы ҭахәаҽны, иԥҳәыс дышлацәажәоз аасаҳаит.
Иҵегь слымҳа нкыдысҵеит.
–Уара,сарасзааугазуҭаацәарзоума,уареисареиеимак ҳамаӡам, иууа-иааурыхуа ухы иадҵа, ауаа шыҟоу уҟала ҳәа ахьуасҳәаз аума сзыхурҟьо, санааугаз иҽеиз аиқәаҵәҟьа ушьамызт, уажәы – укәымжәы, укәымжәҵаҵа, ухылԥарч уҽанеилоуҳәа, иҳарҳаз неидырҷаҷалан уеилаҳәаны ауаа рахь уанцәырзга, сызкоумыжьрызеи, аха са сеиԥш иҟоу уаҳа думоур ҟалап... Уаб иашьа иԥҳәыси иареи, уҭаца еиба лхәыҷқәеи лареи еилартәаны рныҟәгара уагымхааит, сара шьҭа асеиԥш ахьӡ схы иаҭаны, усыҳәозаргьы саагылаӡом. Аха иаԥсыхәоузеи ари сымгәа иҭоу?.. Ууаҩым акәымзар, хазы ҳәа ҵлак амҵан ҳтәазаргьы, ҳхы ҳшьуамызт, – лҳәан, лгәы иҭаԥсоз лылаӷырӡ рышьҭыбжь
уаҳаратәы, лыбжьы ҭахәаҽны, лажәа даалгеит Гагәыџ иԥҳәыс Бырфынка.
Зназы реицәажәара ааихсыӷьт. Нас:
– Иҟасҵауа акыр здыруама, аҩсҭаацәа сшәыбжьахеит... – иҳәан, дналбааит Гагәыџ. Симбакәа днасывсын, амаҵурҭа ашьҭахьтәи ашә аартны дныҩналеит. Саргьы, сеимҳәа-еимсо, сишьҭалан уахь снеит.
Зегь ҳнеибартәақәеит.
Кьафыр ешьарала еиҳа изааигәаз ҭаҳмадак дҩагылан, илаба ааиҵаргәан, сара сахьтәаз сыхьӡгьы ааҳәаны, ацәажәара дналагеит:
– Уара ундәылҵижьҭеи даара иалацәажәеит абри аус, аха лашьцәа дрырымҭар ада ԥсыхәа ыҟам. Сара изласаҳауала, акомиссаргьы дыҟоуп ара, аха уигьы ҳара дҳажәлантәуп, уара уԥханагьлоуп, ари еиԥш иҟоу аусқәа иагьараан иурҽеихьеит, абра еибаҳҳәаз лашьцәа рҟны уара иаҳзеиҭаҳә, уи аҩыза иагьаџьара иҟалахьеит, хаҵеи ԥҳәыси мааибызар, аҭынхацәагьы ирхароузеи, рыӡӷаб дыргагәышьааит. Абас ами ишеибаҳҳәаз? – иҳәан, итәаз днарылаԥшит. Усоуп, усоуп ҳәа абжьқәагьы аагеит. Гагәыџгьы уа дрылатәоуп.
– Уара, ииашоуп, сара саԥхьанагьлоуп, аус акы сахәозар ҳәоуп сзадыжәгалаз, аха ари еиԥш иҟоу ажәа, иахьа иуҳәар – уаҵәы ихыбгало, сызраҳәом, цқьа ишәыӡба, нас исҳәоит, ари цқьа иӡбам!.. – сҳәан, аҵәгьы ҩалаҵан, саацәажәеит. Сахьгылаз, стәаанӡа, ажәеилаԥса аҳәара иалагеит:
«Шәаҳәшьа лхаҵеи лареи мааибит ҳәа шәҳәоит, аха ахара зхароу дарбану ҳәа иаагылар, ироуҳәогьы акы удыруазароуп», – рҳәеит џьоукы.
– Аӡбаҩ еилиргароуп, мамзар ҳара иаҳзеилыргом, – иҳәеит акомиссар Баҭлома дахьтәаз.
Даара аиҿыхара ҟалеит, аамҭагь такә цеит. Аҵыхәтәан Кьафыр дҩагылан:
– Уара, абри ахаҵа сара дысхымшеит, аха сашьа мыжда дихшеит... Уи данҭаха, ихшаа зегьы зааӡаз сара соуп, абри аҩнаҭа еиҳабу сара соуп... Шәара шәзаасԥхьаз схы
сымч ақәымхеит ҳәа акәӡам, сҭаца лхаҵеи лареи ааибуам, саргьы сахьахәаԥшуа – еицынхашьа рымам... Абри ажәа иааз лашьцәа рлымҳа аҟынӡа иҳазнажәг ҳәоуп уажәраанӡа ицәажәозгьы ишиҳәаз. Абри шәылымшозар, сара ирасҳәоит, сиешьарагьы аԥханагьлацәагьы шәзын иԥхашьарамзар... – иҳәан, даацәажәеит. Ари са сакәын иззиҳәоз.
Сара сахьтәаз, сыԥсахы ҩеибакын, сҩагылт.
– Уара, хаҵеи ԥҳәыси бзиа еибабоит, аҭаацәа дышәмаабуазар, хазы дынҭашәҵар, уаҳа аҭахым, дара ныҟәеибагоит, уара макьана ухы ныҟәугартә уҟоуп, акьалантар еиԥш аҷкәын думоуп, уныҟәигартә... Абри иҭаацәароу ауаҩы дзыхшәырбгало змааноу, аҳәарақәа рҭахым акәымзар, зегьы ирдыруеит... Уи ауаҩ иԥҳәыс бзиа дибоит, абыржәы адәахьы саныҟаз, машәыршәа, исаҳазгьы абри-абриоуп, – сҳәан, исаҳаз зегьы-зегь, иацҵангьы, инарасҳәеит. – Абри исҳәауа мцызар, аа, иара дахьтәоу, ара дыԥхашьаны изымҳәозар, иқәлацәа тәоуп, индәылган иреиҳәааит, дрыцҳауп, уара, уи ауаҩ!.. – сҳәан, сажәа саалгеит. Гагәыџгьы дҩагылан, ҩыџьа аҷкәынцәа иман дындәылҵит.
Арҭ акыр инхеит. Уанӡа, ҳара ҳахьтәаз исҳәаз иақәшаҳаҭхаз ҟалақәеит. Кьафыр даара игәамԥхеит, акыргьы иамеикит, аха акомиссаргьы сара дсықәшаҳаҭхеит. Ус, Гагәыџ инаскьеиԥхьаз аҷкәынцәа ааҩналеит, аӡырҩрагьы ааҟалеит.
– Ҳара ишәзаагаз ажәабжь убри ауп: ари ауаҩ иԥҳәыс диҭахуп, дкаижьыргьы гәнаҳароуп, иара дзааӡаз иаб иашьа иаҳаҭыр азы зназы дақәшаҳаҭхеит, аха уажәы ус иҳәеит, исырҭогьы сҭахым, хазы анхара сақәиҭыртәааит ҳәа, – иҳәан, аҷкәынцәа руаӡәык даацәажәеит. Нас сара исҳәаз зегьы иақәрыԥсеит.
Ианаӡӡеи ҳәа иҟаз ԥҳәыс еибагак лакәын, аханатә ҿымҭӡо дтәан, дҩагылан, абас ацәажәара дналагеит:
– Абри аҷкәын сара дысхымшеит, аха аарла дныҟәон иан рыцҳа данԥсуаз, сыкәа дҭаршәны дсааӡеит. Уи адагьы егьырҭгьы сааӡеит, аха ари уаҩы диласҵомызт, уаҩ иашан, арҭ зегьы акыррымуа иҟоума, аха ладагьы-ҩадагьы ҳаилартәаны ҳныҟәызгоз иара иакәын. Абри аҩны ижәбауа иҩнагылоу – икаруаҭзааит, ишькаԥзааит, иҟәардәызааит – иара ирҳаз ала иаахәоуп. Аҭаацәара даналанагала иднагалаз аԥҳәызба, абра зегьы дыжәбоит, лмахәҿа еилҳәаны аусура даҿуп – колнхароума, ҩнума... Ара изхароу сеидроу, аҵәы лыларҵауа иалагеит аҭаацәа ҳаҩнуҵҟа, ларгьы изуаз лакәӡамызт, дындәылҵ-аадәылҵқәеит... Сыҷкәын ииҳәаз сақәшаҳаҭуп, аҭаца ҳара даҳзаамрыхит, дара рзын еиҳа еиӷьуп, ҳара ҳауп ала рзын адәы иқәхаз акәымзар, – лҳәан, лажәа аахлыркәшеит.
Иааикәшаны илеилатәан, аҷкәын хазы дрышьҭит, иқәнага иҭан. Гагәыџ, ас ала иԥсы аниоу, дҩықәгьежьаан лашьцәа ҳәа иҟаз цәҟатак рзишьын, пату рықәҵан иноуҳажьит.
Уажәгьы ирхашҭӡом Гагәыџи Бырфынкеи анеилырхуаз изымуз Расым иоуп ҳәа.
Иахьа иҭаацәара бзиан иҟоуп, ирхшаз ирдыруазааит.
Абри еиԥш абзиабара змаз хаҵеи ԥҳәыси еилырхуан, агәнаҳа ҟарҵон 1948 шықәсазы. Нас уара уазхәыц 1848 рзын абзиабара заҟа гәнаҳа ирықәшәоз.
ЗЫмААЛЫқЬХӘ ИЗЫӠЫРҩЫЗ
(Ажәлар рҳәамҭахьтә)
Ажәытәан ус рҳәон, иара иахьагьы изҳәақәо ыҟоуп, дарбанзаалакгьы ауаҩы Амаалықьхәи Аҩсҭаахәи имоуп ҳәа, иаҩсҭаахә иарма жәҩа дықәтәоуп,
имаалықьхә иарӷьа дықәтәоуп ҳәа, абарҭ аҩыџьагь ауаҩы деимакны еснагь еиҿыхоит, Амаалықьхә абзиарахь дихоит, Аҩсҭаахә – ацәгьарахь ҳәа.
Ҽнак зны ҽыуаҩык дышнеиуаз аӡә наҟ-ааҟ инапқәа рҟьаҟьаны илымҳақәа ирхаргылан, дуауаӡа амҩа агәҭа дшангылаз дааивалт. мшыбзиа ҳәа аԥсшәа неиҳәеит, аха егьи игылаз ҿимҭит, ус дышгылац дгылан.
– Узыниазеи рыцҳарас?.. – дҵааит ари инеиуаз.
– Саҩсҭаахәи сымаалықьхәи сеимакны еисуеит, ирҳәо сазыӡырҩуеит... – иҳәеит игылаз.
– Урҭ рыбжьы саргьы исаҳауеит, аха уара зтәы уадгыло рыуа дарбану? – дҵааит аҽыуаҩ.
Амҩа иангылаз иаҳаз ааџьеишьан, инапқәа аалашьҭны иацәажәоз днеиҿаԥшит.
– Саҩсҭаахә убри ҟоумҵакәа умуын, уца уахьцо, иҳәоит, сымаалықьхә ус ҟоуҵар ҟалом, иҳәоит, иҟасҵара сыздыруам... Аӡә ииҳәо аӡә исирҳауам, еиццәажәоит...
– Убас аныҟало, унапқәа аауваԥсан, Анцәа, улԥха сыҭ ҳәа, Анцәа уиҳәа, нас иҟалоу убап... – иҳәан, уаҳа ацымҵакәа, днаидҵын имҩахь иҿынеихеит аҽыуаҩ.
Аҽыуаҩ дышцаз еиԥш, ари амҩа иангылаз иаҩсҭаахәи имаалықьхәи дырҩегьх аиҿыхара иалагеит, деимаркуеит, иарҳәац иарҳәоит.
Амҩа иангылаз рҳәра дцозаап, даба иҟало збапи иҳәан, инапқәа ааиваԥсан: «Анцәа, улԥха сыҭ!» – ҳәа даацәажәеит. Ишибоз игәы иқәыҩуаз иаҩсҭаахә ибжьы ааҿыцәеит. Дӡырҩит, дӡырҩит, аха Амаалықьхә ибжьада уаҳа игәы
ианықәмҩы, даахынҳәит.
Такәы днаскьахьан еиԥш, умҩахыҵны аџьажә аҟны
уԥсшьа ҳәа имаалықьхә ибжьы игәы иаақәҩит, иаргьы нымҩахыҵ аџьажә ыҵыҩрны иахькажьыз илаԥш наахеит. Ари санаҩсуаз игылан, ианбагьыкаҳаи ҳәа иааџьеишьан, махәык днықәтәан иԥсы ааиҭеикырц днымҩахыҵын, иахьыҵыҩрыз иҟанаҵаз аҭыжаара дҭаԥшуа, дынхықәгылт. Анышә зманы ихаххала икажьыз аҵлашьап данҩаҵаԥш, иалҳәҳәоз адахыжәжәақәа ҟәбарк рыбжьыҳәҳәо иахьыҟаз илаԥш наахеит.
– Узгылоузеи, уԥан уамҵасны иамх, аҭыжаара уҭаҳаргьы егьухьрым!.. – иҳәеит Аҩсҭаахә.
– Уаҵагылан напыла иамсхуеит ҳәа уаламган! – иҳәеит Амаалықьхә.
Ари лаба дук иԥшаан аԥынҵала аҟәбар зкыз анышә анааҩеирпп, адахыжәжәақәа инарыбжьҟьан ахуҳәа аҭыжаара инҭаҳаит. Инашьҭархх маҭыкгьы ашьҭагылан инаваҳаит. Уи анышә кылҵәан иҭалақәо иреиуан, идумызт, аха бааԥсӡак акәын, ахы ахәы ақәшәшә, еицарцаны. Дахьықәгылаз иикыз алаба амаҭ ахьҭаҳаз ахы инақәиргылт.
– Аа, иумшьын, иумшьын, уи са сыԥсоуп, уаҳа суԥырхагахом!.. – иаҩсҭаахә иҳәҳәабжь игәы иаақәҩит.
Амаҭ иазиуз уажә иабаадырхуеи, аха аҟәбар ааҭиган ианаахиртла, азна ахьҩежь ҭан.
Ари избаз аҽыуаҩ хымԥада акы далаҟазаарын ҳәа игәы дааҭахәыцын, иҟәбар ихҭарԥа аакәыршан аҩныҟа имҩа инациҵеит.
Ари еиуеиԥшымкәа ирҳәоит, аха са ишсаҳаз абасоуп.
ҩ-ГӘАЛАШӘАРАК
Иага ҟаларгьы аԥсуа дыӡӡом.
Аж ә ал а
АБ ИГәАЛАШәАРАқәА
Саб Еқәыԥ диит Ҵабал ақыҭан 1810 шықәсазы Брамба ҳәа иахьашьҭоу аҳаблан. жәытә аԥсышәала абра, абӷа – хаҳәыжәлоуп.
Абраҟа Брамба аҳаблан дынхон саб иаб Ормаҭгьы. Иахьагьы издыруа, ашьха ицо-иаауа, ирҳәоит Быҭәаа рқьабҭақәа ҳәа, уажә уа ԥсуа дықәым акәымзар...
1878 шықәсазы Аԥсны аҭырқәа данықәҵ, аурыс ҳәынҭқар ианига, иқәҵны мҳаџьырра ианцоз дрылацеит саб
Еқәыԥгьы. Убри аамҭазы сара сарԥысын, ишырҳәоз еиԥш, схәы аахьан, жәаа шықәса сырҭагылан.
Ҵабалынтәи ҳҵысны, ҳарахә ҳаман агаҿа ҳкылсит мҳаџьырра ицоз зегьы. Ара ҳахьааиз, шәырахә даҽакала иҳашьҭуеитҳәа иааҳаижьан, аҭырқәа иӷба «маҳмадиа» ӡыхгылан, заҟа азкуаз ҳҭарҵеит, ҳагьыргеит ҭырқәтәыла мраҭашәаратәи амшын ҿықә Измыҭ ҳәа иахьашьҭоу адгьыл аҟны. Сара усҟан издыруаз, аха сан ус лҳәон ҵабалаа реиԥш ԥсқалаа, ԥанаша, чагьамаа, аҭараа, ԥсаа уҳәа ауаа рацәаҩын ҳәа. мҳаџьырра ацара ҳҭахызуҳҭахымзу шәара шәазхәыц, сан илдыруаз аӡәы иани иаби кажьны, дыбналан Аԥсны даагылеит. Иан аӷба дахьҭаз лгәы еибакны дылшәиуан, нан, Дагә, уара узыҳәан сара сышгәаҟу еиԥш, уаргьы иухшо рзыҳәа угәаҟуа Анцәа иҟаиҵааит ҳәа. Дагә иан лышәи наӡеит, шәымбои, нан, иҷкәынцәа зегьы машәырла иԥсит ҳәа салҳәон сан, Аԥсныҟа ҳаныхынҳә ашьҭахь. Изхылҳәаауаз уи акәын, Дагә иҷкәынцәа ахҩыкгьы машәырла иҭахеит. Иара убас ҽаӡәы, уи ихьӡ уажә ара иабаҭаху, иан маӡала Измыҭ аҭырқәа дираахәаны, иара дыбналан, илыҭнихыз ала Аԥсныҟа дааит. Нан, сара сышьҭамҭа ҟалараҳа, уаргьы ушьҭамҭа Анцәа иҟаимҵахааит, сыҷкәын, ҳәа, ихьӡ ҳәаны, дылшәиуан иан, аҭырқәа маҵуҩыс дахьимаз.
Убригьы лышәи наӡеит. Изхысҳәаауа, абри ауаҩгьы иҟаиҵаз аиашара-аиашамра акыр уархәыцыртә иҟоуп. Амҳаџьырра иара иҭахны дцоу, джьаны ддәықәырҵоу уи шәара шәазхәыц.
«маҳмадиа» ҳанҭалоз иазымкыз, англыз иӷбақәа ҩба ӡхгылан, убарҭ ирҭарҵеит. Амҳаџьыр рхыԥхьаӡара заҟа ыҟаз аиаша здырхуадаз. Аха ара иахьааизгьы аурыс ҳәынҭқар рыӡхыжьрала азин ҟаимҵеит, нас иахьага здырхуада.
Ҳара ҳахьнеиз афатә маҷын, арсҟатәи ицаз рызхара уа иҟаз ирцәуадаҩхеит, арахә усгьы иаҳзымгеит, амлакра
ыҟан. Уагьмҳаџьырны, аҟәыдгьы уахәо ҳәа, аҟәыдҵәҟьа иахьымшькәа уахәар ҟаломызт.
Саншьцәа иреиуаз Ташь иԥҳәыс Ака-ԥҳа уаҟа дҳақәшәеит. Уи излалҳәоз ала, урҭ раԥхьа Аԥснынтәи Трабзон инеит, устәи Измыҭҟа иааит. Араҟа аԥсабара Аԥсны угәаланаршәоит, амшын иаԥнуп, Амра анҭашәо иӡаалоит, иангыло – ашьхақәа ирывҵны ихалоит. Аха, арҭ ашьхақәа лаҟәцәоуп ҳәа, игәамԥхазт, Ташь иԥҳәыс дима Адаԥазар аԥсацәа ахьынхоз дцеит. Уии уии Аҟәеи Очамчыреи раҟароуп ирыбжьоу, омак еицәыхарам. Абрахь иахьааизгьы – игәамԥхеит. Сақьариа ҳәа ӡиас дук ииасуеит, ари ҩадаҟа ицоит, сзашьцылом ҳәа, Измыҭҟа еиҭахынҳәит. Ашьҭахь иҭаацәа Аԥсныҟа иааигарц азы раԥхьа иҟоу еилыскаауеит ҳәа иԥсадгьыл ахь дахьааз дыршьит.
Дара ҭырқәтәылаҟа рцара зыхҟьаз уи ауп, иахьынхоз Аҭара зегьы аҭауад Чачба хԥа-хԥа ԥҳал ажьӡы ирҭон. Аха, уи азмырхакәа, иара уардынла ауаҩы дрылеиҵеит ҽа ԥҳалк-ԥҳалк аҩы ҳәа. Аҩы зегьы ирыман, ирҭеит. Адырҩашықәсан уардынла ауаҩы деиҭарылеиҵеит даҽа ҩбаҩба ԥҳал ҳәа..
Еиҭаирҭеит.
Адырхашықәсан хԥа-хԥа аниҭахха, Ташь мап икит. Ажьӡы ҳшәоит, убри азмырхакәа даҽа хԥа-хԥа иҭаххеит иҳәан, имуит.
Ари аҳ ианиаҳа, ауардынхьча ақьаҳиа дициҵеит, имхны иаага ҳәа, аха акгьы аналымҵ, иара аҳ ихаҭа дрыццеит. Иахьнеиз Ташь агәашә аҟны ашҭахьала ажә ихьозаарын, аныга кны агәашә дааҭыҵын днарԥылт. Ажәақәа шеимаркуаз, аҳ аҟамчы аниҟьа, иҟамчы ааимԥаан Ташь иныга аҳ ихы илҭаирԥеит, еи, бара, сшәақь, сшәақь ҳәа дыҩны аҩныҟагьы иҿынеихеит. Арҭ инеиз иҭҟьоз акгьы рымамзу, ас аныҟала, иҭрысын – рыԥсы рыман ицеит. Аҵыхәтәан, астраж аашьҭны, Ташь Кәдырхықә Ашҭа ҳәа иахьашьҭоу иҟоу ажәытә бааҿы дҭаркит. Аха иус рыӡбаанӡа, иашьцәа кәахьча дук изнарган иҵан, иаакылаԥыҟҟаны, алабақәа инарынҵаны, ирԥраалны
иҟаиҵеит. Нас араҟа абаа аҵәаԥшь ихықәгылан, уи иахьадыз аҭӡы лаҟәын, дхалеит. Ҵаҟа хынҩажәижәабаԥшьынҩажәа метра ҿыбгарра ҭакнаҳаран илашьҭын, Кәыдры аҵсны ицон. Игәы мҭрыскәа, аԥраал рҟьаҟьан дахьынҳалан, дыԥеит. Акгьы имыхькәа, аҵәаԥшь ҵаҟа аҟәараҿы аԥслымӡраҿ дтәеит. Нас иҭаацәа иманы, маӡала, ҭырқәтәылаҟа дцеит.
Арҭ рцара зыхҟьаз абри ауп.
Уажәы ҳаргьы уахь ҳаннанага, ҳҭаца Ака-ԥҳаи ҳареи ҳҽааидаҳкылт. Лара Фадина лыхьӡын, хшара длымамызт.
1878 шықәса анҵәамҭазы саб Еқәыԥ иааиқәшәан дыԥсит. Рацәак бжьымсцкәа, иаҳәшьцәа аҩыџьагьы уахыкиҽнаки рыла иаҳцәыԥсит. Иаанхеит сани саншьа иԥҳәыси, сыда ҭынха дрымаӡамкәа. Иҟаҳҵоз, ҳхы ааилаҳкын, Аԥсныҟа ҳхынҳәырц ҳаӡбит, аха узышьҭуада, насгьы узгои, уагьыназышьҭуада. Ҵабал анхара азин ҳазҭодаз, анхара акәым, уахь ҳцәырҵыр ҟалозма. Ажәытәӡатәи ҳџьынџь Ԥсҳәы – уигьы абаҟоу... Сан лашьцәа мҳаџьырра имцакәа ингылаз рахь, Аҭараҟа ҳабналан ҳазцозар, ҳцарц азышьҭаҳхит.
ҩышықәса сыбӷа еиҵымхӡакәа напышьашәала аус зуан, зны асқьалаҿы аидара шьҭысхуан; ҽазны, мачхәума, махәҿала иҟоуҵаша аус, ԥыҭк анеизызга, сангьы Аԥсны Аҭара инхоз Акәыҵниа Џьаным-иԥҳа, аукы, лсахьа бзианы, ллеишәагьы аазыцәгьаны, дыԥҳәысҵәахҩын, иҵәахны илымаз ахьи, насгьы лҭаца Ака-ԥҳа лыҵәахқәеи анааицаҳҵа, иҳазхошәа ус аабеит. Усҟан ҭырқәтәылантәи Аԥсныҟа, уеизгьы-уеизгьы ибжьоузеи, аха мариала уааргомызт, азин усгьы иҟамызт.
1880 шықәса ҭагалан азы аҭырқәа иҟынтә аканџьақәа аџьықәреи азы Аԥсныҟа хәаахәҭра иаауан, Али ҳәа канџьа-хьчаҩык ҳааиацәажәан, акыр иҭаны, аџьықәреи азы иааигоз ааҵәақәа рыла ҳҵәахны, ҳиман Кәыдры маҷк инацәыхараны армахьала Кьылаа Ркәара ҳәа изышьҭоу акәара хәыҷы амшын иахьалало азааигәа, аӡәгьы ҳимбакәа, ҳаӡхыҵит. Уа ккаран, аџьра гыланы, Аупара ҳәа иашьҭан. Устәи Аҭаранӡа хԥа-ԥшьба сааҭ рыла шьапыла унеиуан...
Аҭара ҳанааи, рацәак мырҵыкәа Ака-ԥҳа лашьцәа Едгьагәи Едгьаци ҳәа иҟан, раҳәшьа дрымгар рымуит. Сани сареи саншьцәа рҟны ҳҽаадаҳкылт, Ҵабал ықәццышәаахьан усгьы. Саншьцәа – Шьоуеи, Есҳаҟи, Кыҷеи ҳәа, уаа нагақәан, инеилацәажәан, унҳархарц абоуҭаху, дад Шьааб, ҳәа исазҵааит. Шәара иахьышәҭаху анысҳәа, омак ирцәыхарамкәа дгьыл бжьахак, аӡәгьы итәымкәа иҟан, десҭынк аҟара, убри сдырбеит. Аха сан ианылгәамԥха, даҽаџьара крыҟоума ҳәа расҳәеит. Адгьыл бзиақәа иаанхаз ҭауади-аамсҭеи иааган иаландырхаз атәымуааи ирырҭахьан азы, аоԥшь иахьатәыз хәык аҟны исдырбан, абнагьы цәгьан, аха ихҿаны анхара салагеит. Аԥацха, аанда-сында, арахә-ашәахә уҳәа шықәсык ала аӡә дааиргьы днасыртәартә сҽыҟасҵеит, аарыхрагьы бзиахеит уи ашықәсан.
Аха 1881 шықәса азыҳәан, ҭагаланшьҭахь, сҩны амца лацралан, аандагьы-сындагьы зегьы лықәццышәаа ицеит, саарыхрагьы зегь алаблит. Ари – аҩны аӡәгьы ҳаҟамзаара иақәшәеит. Ҳааизар – иубои, Аԥсни аԥсуааи ыӡында ҳәа зҳәо убас изыҟалааит. Ишԥаҟалеи ҳәа ҳнашьҭалазар, саншьцәа иҟазҵаз дыҵырхит, ихьӡ уажәы изҳәатәузеи, рыжәлантәык иакәын, дыхьчан, Чачаа рырахә дрыцын, имухуаз. Инхаз ахҵысҭа хыблааха снықәтәан, абас зыҟаиҵазеи ҳәа акыр схәыцит. Адгьыл азы сҳәар – аоԥшь иатәын, усҟан ирзеилаз адгьыл аоԥшь ҳәа иашьҭан – ибнан, ихысҿеит, аха, издыруада, иара иҵеикырц иҭахызаргьы ҳәа сгәы иаанагеит. Ианаџьалбеит, абасоуп ҳәа заа исеиҳәар... Аҵла иалҟьаз амаҭ ицҳаит ҳәа шырҳәо еиԥш, гәаҟрыла сыԥсадгьыл ахь санаагьы, исзамуит ҳәа, сынкахәыцуа, ахҵысҭа снықәҵит, иагьысыӡбеит ахәы иҵегьы ладаҟа снаскьаны, адгьыл ахьымчу, иахьҭшәарроу, аӡын аҳәынҵәагьы ахьадыруа, ихҿаны анхара сеиҭалагарц. Сҩны рблызаргьы, Аԥсны сыҟами!
АԤА ИГәАЛАШәАРАқәА
1882 шықәсазы саб Шьааб, ишиҳәахьоу еиԥш, дласкьаны анхара деиҭалагеит. Амаҭәахә иара уа ааигәа иауан, хьаран иахьабалакгьы, сара санахьӡагьы, сан ашьыжь ӡаагара данцалак, лкалҭ рҭәны ахьа аалгон. Амаҵурҭа алыӷәра ачалт шшны иқәҵан, азна ахьеи акакани рыҟәшәон, аӡынхәы ҳәа.
Санду излалҳәоз ала, 1885 шықәсазы Аӡҩыбжьа ақыҭан инхоз маан Кыҷын ԥа диоуит. Абри санду ианлаҳа, маанаа рҟны дцеит, шәхәыҷы иааӡарҭа сышәҭ ҳәа. Ешьарала уи дизааигәан маан Дырмит ҳәа Очамчыра инхоз, ажәытә апапҵара дугьы змаз, «Абжьас-цәа зшәу» аԥсшәахь аиҭагара иаҿыз. Уи иахьанӡа дааизҭгьы, 140 шықәса раҟара ихыҵуан. Усҟан Аԥсны зкыз Чачаа раамышьҭахь дара маанаа ракәын. Илулакгьы санду Арухан аус ҟалҵан, шықәсык агара дадтәалан. Адырҩашықәсан – саб Шьааб сҭаршынс дҟарҵеит. Усҟантәи аамҭазы анхаҩы асҭаршынра иоура ус имариамызт. Кәыдры армарахьтәи аԥшаҳәа ага инаркны ашьха ашьапанынӡа иҟаз ақыҭақәа еидҵаны сҭаршынк инапаҵаҟа иҟан. Иара убри ашықәс азыҳәан саб аҭаацәара далалеит. Аӡҩыбжьа Ажьаниақәа ирааӡоз Агамсаниа-ԥҳа, аҵарагьы лыманы, ԥшӡакы, дааигеит, Елана ҳәа.
Абра исҳәар сҭахуп саб санихьӡа дзеиԥшраз: уаҩы ҳаракык, иӡара аапаны, ижәҩахырқәа ҟьаҟьаны, ила агәы ааӷраны, ихы-иҿы аазыхәхәан, иԥынҵа ихы-иҿы ианаалауа, усҟантәи аамҭала аԥсуа маҭәа ишәҵаны, иаҳәа, иҟама, данаагылалак – анхаҩы-аамсҭа ҳәа иалҳәон маан Кыҷын иԥҳәыс Ачаа рҭыԥҳа.
Саб Агамсаниа-ԥҳа лахьынтә ихшеит хҩык аҷкәынцәеи ӡӷабки. Уи данԥсы ашьҭахь ауп сан данааига, мыркәыла инхоз Шьаниа Нарыкь иԥҳа, Иалса ҳәа, убригьы ԥшӡакы. Уи илхылҵит ҩыџьа аҷкәынцәеи хҩык аԥҳацәеи. Абра абри зшәасҳәо, урҭ ирхшаз, урҭ ирхылҵыз рхыԥхьаӡара иахьа шәҩык рҟынӡа инаӡоит. Ари – амҳаџьыррахьтә
ихынҳәны иааз аӡәы ихшаз. Шьҭа шәара шәазхәыц амҳаџьырра иахҟьаны Аԥсны заҟаҩы ауаа ацәыӡыз. Сара иахьынӡаздыруа, саб иҳәоны изласаҳахьаз ала, Драндатәи аокруг ҳәа изышьҭаз Кәыдрҭа иҭыҵны ҩ-мҳаџьыррак рыла ицеит хә-нызқь ҭаацәарак иреиҳаны. Усҟан уажәеиԥш иҟамызт, ахшара рацәаны ирыман, ԥшьҩы-хәҩы иреиҵамызт, еиҳазгьы убарын. Ус анакәха, абрантә мацара 35 нызқь-ҩык ауаа цеит, ақьаад ианырҵазгьы, ианырымҵакәа ицазгьы неилаҵаны. Изхысҳәаауа, убарҭ рахьтә жәаба-жәохә нызқьҩык хацәарԥархон усгьы. Саб иеиԥш убарҭгьы зыхынҳәны шәҩык-шәҩык иахьа рхылҵ ҟалазҭгьы, миллионк, миллионки-бжаки ҟалон. Ари – Кәыдрҭа, Драндатәи аокруг мацара. Абас Аԥсны зегьы уҳасабыр, иахьа ԥшьба-хәба миллион аԥсуаа ыҟазаарын. Изхысҳәааз, аԥсуаа усҵәҟьа анкьа имилаҭ хәыҷны иҟамызт, иахьа усшәа иҟалеит акәымзар...
Саб Шьааб анхара ҟаиҵеит Аҭара ақыҭан, мҳаџьырра иамгаз раҵкыс еиӷьымзар, еицәамкәа: арахә аниҵеит – аџьма, ауаса, ажәқәа, ҩба-хԥа уӷә акамбашьқәа, ихшаз ихьӡеит, ақәаҵа бзиа ҟаиҵеит. Сара санахьӡа, быжьшәыаашәы ԥҳал аҩы ҭеиҭәон, жәохә-жәаф ԥҳал ауатка иршуан. Усҟан Аҭара анхацәа зегь, шамахамзар, абас ақәаҵақәа рыман, асҵәҟьа идумзаргьы, арахә рацәан, афатә-ажәтә заҟа уҭахыз, мачхәызма. Абжьыуаа рҟны Кәаӷәаниа Абас дыҽҟазан, аҽыҩ бзиақәа ныҟәигон, Аҟәа аҽырыҩрахь аҽыҩқәа анигоз, Быҭә Шьааб имшьҭа бзиоуп ҳәа, ҳара ҳҟны идымгылакәа ицомызт. Иара ақыҭангьы еизарак, ӡбатәык анрымаз, шәаангылишь, Шьааб дааип ҳәа изыԥшуан, иаргьы ажәлар дахьрыхәоз рацәан.
Абри аҵыхәала абра исҳәарц сҭахуп иҟалаз хҭыск аӡбахә: Аурыс ҳәынҭқар ихаан, Аԥсны Асовет мчы ааира омаӡакгьы бжьамкәа зны, Чҳалҭа ҳәа иахьашьҭоу, Иарцахә ашьапаны, акал ылхны Кәыдры иарҭон. Уи акал хҵаны, агаҟа, Уарчаҟа, Кәыдры азауад ҳәа иахьашьҭаз икылнагон. Уа ианнанагалак, хәырхьын саҭырла иршьшьаны, аҟауар алырхуан. Ари ас ҟарҵон, аха зны-зынла
Кәыдры акал азауад аҟынӡа инамгакәа, ианҿықәнажьлозгьы ыҟан.
Ҽнак зны Фиодыри Нистори ҳәа аҭаратәқәак уардынла Аҟәантә ишаауаз, акалқәа хықәнажьлан иахьыҟаз анырба, омакгьы ирцәыхарамызт, руардынқәа рҭәны, иганы абнараҿ ирҵәахит.
Ихықәнажьлоз акалқәа ахылаԥшҩы дрымазаап, ашьыжь дааин акалқәа анимба, ауардынқәа рышьҭа дынхылан, акалқәа ахьыҵәахыз днарыдгылеит. Ари аниба, уаҳа мҳәакәа даагьежьын, Кәыдры ауезд аначальник, аиҳабы, Сҭиԥана Аӡҩыбжьа дтәан, дцаны иеиҳәеит абасоуп иҟоу ҳәа.
Сҭиԥана, истражцәа аашьҭыхны дышиашаз, дааны акал ахьышьҭаз инхоз аҳабла ааилеикит, акал аазгаз даажәгароуп ҳәа. Аҳабла, иаазгаз рдырхьан, ирырымҭар ада ԥсыхәа рмоуа иааҭагылеит. Усоуп уа иақәшәаз ажәабжьҳәаҩы Бадра Барӷашьыл ишиҳәо, сара усҟан смаҷын.
Кәыҵниа Шьаабан дахьтәаз, уара иааҳашәраӡа, аҳабла иагугьы ыҟоуп, Бадра, уара уцаны Шьааб даага ҳәа даацәажәеит. «Сҿынасхан Шьааб иҟны сааин инаиасҳәеит, аха даара ицәымӷхеит. Егьи – акал аус цәгьазаап, Кәыдры нырцә инхо ауаа убас акал ӡаны иргозаап, аха ари Фиодыри Нистори иабардыруаз. Ҳаиманы ҳҿааҳхан, аҳабла еизаны иахьыҟаз ааигәаӡа ҳнеиуа ҳаналага, Шьааб ибжьы рдуны аӷьра далагеит. Сара иҟалаз сзымдырызт, сыла ҭраа сизыԥшуан, – иҳәоит Бадра. – Ҳара араҟа ҳазнымхеит, Сҭиԥана, уххь згеит, уи аҵкыс абыржәнатә ҳақәыжәга!.. Ҳара ишԥаагеи, акал аазгаз џьгьардаа роуп, Аҟәа ихәаахәҭны ианаауа, акал анырбалак, руардынқәа дырҭәуеит, нас ркамбашьқәа ангылалак, абна илажьны ицоит... Ҳара ари ҳахәом, аринахысгьы нхамҩа ҟаҵашьа ҳамам, Сҭиԥана, ухаҵкы!.. Уара, абри са исымҳәакәа шәара ишәзымҳәаӡоз, ара цәгьас сҟашәҵоит уажәы ҳәа, аԥырҳәа аҳабла еизазгьы дырзыҵҟьоит, «Что такое, Шааб!..» – иҳәоит Сҭиԥанагьы, аха изаҳауада, Шьааб дшаӷьыц даӷьуеит. Нас Сҭиԥана ицыз аҭырџьман еиҭаган иеиҳәеит абас-абасоуп Шьааб ииҳәауа ҳәа. Сҭиԥана дхәыцуа дгылан, Шьааб дшаӷьыц даӷьуан, аҳаблауаа еизазгьы дырзыҵҟьауа.
Сҭиԥана Шьааб дидыруан, маанаагьы уажә ибазма, абри акал иахьааргаз инажәг ҳәа нараҳәан, уаҳа мҳәакәа, днахынҳәны дцеит. Аҳабла акал аазгаз рдырхьан, иахьааргаз иргарацы рыдырҵеит. Сҭиԥана дгаӡазма, џьгьардаа ишаарымгаз идырзаргь, Шьааб ас аныҟаиҵа, акгьы имҳәеит, џьгьардаа дрышьҭаларгьы иибодаз», – иҳәоит иахьагьы ажәабжьҳәаҩ Бадра Барӷашьыл.
1918 шықәса азыҳәан аменшевикцәа Аԥсны ианааи, имаҷҩымкәа ауаа ҭаркит. Убарҭ дрылан сашьа еиҳабы Тариалгьы. Рацәак мырҵыкәа, маанаа рыцхыраарала, доурышьҭит, аха ашьҭахь деиҭаҭаркит. Убри аамҭазы Нестор Лакоба Очамчыра амилициа реиҳабыс дыҟан, абаандаҩцәагьы аушьҭны, адокументқәагьы былны, дыбналан Урыстәылаҟа дцеит. Убарҭ иоуижьыз дрылан сашьа Тариалгьы. Зназы дыбналан Нхыҵҟа дцеит, нас, маӡа арахь дааны, иҽыԥхьакны дыҟан. Уи аҵара иман, асеминариа далгахьан. Абас ишыҟаз, 1921 шықәсазы Аԥсны Асовет мчы анышьақәгыла, Тариал Аҭара ақыҭан комиссарс дҟарҵеит, ажәларгьы ҳаҭыр иқәырҵо дыҟан. Иара убри ашықәс абҵара мза быжьба, ноиабр быжьбарзы – абри аныҳәа ахьӡала ақыҭаҿ ахәмаррақәа мҩаԥыргарц ақыҭсовет аҟны иазышьҭырхит.
Ианазгәаҭаз арыцхә аҽны ажәлар еизеит. мац Иқәаҵа адә аҟны ахәмаррақәа мҩаԥыргон. Раԥхьа аимҵакьача ампыл иасит. мпылс иҟаз аџьмацәа рҵәны, ашыцламшә ҭаҵаны, напыла иӡахын. Х-мааҭк усҟантәи аԥара ҭан, изгоз итәын. Абраҟа ираԥигеит Кәыҵниа Сиса. Уи даара зшьамхы џьбараз, аҽыҵәҟьа иаԥхныҩлоз аӡә иакәын.
Абри ашьҭахь аҽырхәмаррахь ииасит, раԥхьа абазшьҭыхрахь. Абраҟа еицырдыруаз аҽыбӷаҟазацәа Бигәаа Исеи Быҭә Едыгьеи ираԥыргеит. Нас аԥсыуала аҽырхәмаррахь ииасит. Аха амашәыр ҟалеит – аҽы ауаҩы дашьит. Иҟарҵахуаз, аԥсы дышьҭыхны дрыма аҩныҟа ицеит, ҳәҳәаран, ҵәыуаран иҟаз.
Абри аныҟала хымшҟа ааҵхьан, Тариал иҩызцәа ҩыџьа, Кәыҵниа Ӡыкәри Дапоу Сузари ҳәа, ицны уахык аҩны дааит. Сузар усҟан анариад ҳәа ыҟан, убарҭ дреиҳабын.
Афатә аныҟарҵа, шәара шәсасцәам, шәмыццакын, сара сиаҳәақәа аҩы рыҵхтәны исымоуп, иахьа ирҭаазгьы ус ишьҭоуп ҳәа нареиҳәан саб, заа крыфан дҩагылан, симан аҩцарахьы ҳцеит. Араҟа аҩы зҵыхтәыз аҽҳәа дуқәа хԥа ықәгылан, аҩы аҵхра ҳалагеит. Сара ацәашьы исырбон. Аҳаԥшьақәа ӡәӡәаны, ирмазеины иҟан, хҩык ажьҭаацәа ҳаман, аҽны ирҭааз ҩажәи-жәаба калаҭ аҭырас аҵаҵаны аҩцара иҩнаԥсан. Ҳара аиаҳәақәа ҩба ҭарцәны ажь рнаҳаԥсаларц ҳҭахын.
Еҳәак ҭаҳарцәырц егьҳагымкәа, Тариал исасцәа шьҭаҵаны дааин, Шьааб иикыз аԥҳал ааимхны, ҳамҭак уԥсы шьа ҳәа, аҩы аҵхра дналагеит. жәохә ԥҳал зкуаз ҳаԥшьак ааирҭәхьан еиԥш хаҵак иҳәҳәабжь го иалагеит ҳахьынхоз ахәы лбаа иҟаз ҳаблак аҟынтәи. Ахаҵа дыҳәҳәон дааҟәымҵӡакәа. Ӡыкәргьы Сузаргьы абарҵа иқәгыланы иӡырҩуан, ҳаргьы ахәы ҳанхықәгылеит. «Уцеишь!..» – иҳәеит саб, Тариалгьы иабџьар аашьҭыхны, дцеит. Дышнеиуаз, дахьналбааз, Кәыҵниа Арҭингьы даашьҭыхны, имӡырха дықәсны акәын усгьы дышцоз, аҳәҳәабжь ахьгоз ицеит. Ианнеи, ауаа неихьан, ахәмарраҿ аҽы иашьыз иашьа акәыба аахәан иааигозаарын, иара ҽыла дыҟан, ауардын давагылан алашьцараҿ дшааиуаз, жәытә ҵыџьк ыҟан, аҽгьы иаргьы ирызгәамҭакәа иҭаҳазаап, ауардын иақәтәаз иакәын иҳәҳәоз. Аҳәҳәабжьгьы иаҟәыҵит, иҽгьы иаргьы акгьы рмыхькәа иҭыргеит.
Ԥыҭрак ашьҭахь аҩны агәашә абжьы геит, алақәагьы аахышҿышын, иаахәмарт. «Тариал дааит, убама, саргьы сыԥсы аасшьап, уца, ииҳәауа уаҳап», – иҳәеит саб, саргьы сындәылҵны сцеит. Сахьнеиз, Тариал иҟалаз ажәабжь нареиҳәеит иҩызцәа. Ипажәа абас ихьт ҳәа, саргьы аҩцарахьы сааит. Иҟалаз саб ианиаҳа, ҳаи, анасыԥда, аҵла иалҟьаз амаҭ ицҳаит ҳәа, ихьзеи ахәылак, ихьхьаз азымхозшәа иҳәан, игәы иалсит.
ҩажәаҟа минуҭ раҟара ааҵхьан, саҳәшьеиҳаб Гәагәа дааӷьаҵәыӷьаҵәит, ус сангьы сандугьы хыла-гәыла иааилалеит. Ҳаибарыҩны ҳнеизар, Тариал дыԥсны акаруаҭ дықәын, Ӡыкәри Сузари ихагьежьуа ихагылан.
Сан агәашьа лхы ахьанылҟьаз – уаҟа далаԥсит, сашьа Таиа уи хазы далаԥсит, аҳәҳәабжь заҳаз ажәлар еизеит. Уажәраанӡа аҭынчра зыҩназ аҩнаҭа уажәы амцашоура иналагылт. Абри аҩыза агәаҟра иаалырҟьаны саб Шьааб иҩнаҭаҿы иҟалеит. – Тариал ҩажәихәба шықәса дырҭагылан...
Ԥсрак уаҩы ишымҩаԥигац еиԥш имҩаԥыргеит ҳазлаз аҳабла. Усҟан аиныхра ҟарҵон абысҭеи аҟәыди рыла.
Саб дчамгәыррҳәаҩын, арагәаԥшь иалхны иман, ианҵаны абас иҳәеит:
Уа нан, уаа нан, изурызеи, уа нана?
Уа нан, уаа нан, ужәҩахыр аҟьаҟьара,
Уа нан, уаа нан, сахькыдыԥшылоз, ахәаша,
Уа нан, уаа нан, мшын нырцә-аарцәтәи сгәаҟрақәа, Уа нан, уаа нан, исханаршҭшәа сажьжьауан...
Уа нан, иауаау нан, изурызеи, уа нана?
Уа нан, уаа нан, ушьҭамҭак ҳәа нымхаӡеит,
Уа нан, уаа нан, Шарԥы-Еҵәа уацгылеит,
Уа нан, уаа нан, Хәылԥы-Еҵәа уацҭашәеит...
Уа нан, иауаау нан, изурызеи уаа нана?..
Тариал иҽҵаршәны акәыба ааигәа иахьгылаз ахы ларҟәуа-иҩахо, хырр-хыррҳәа шьапыла анышә ажуан, убас кырынтә иҟанаҵеит... Аҽы ауаҩы ишьа алоуп ҳәа ажәытәуаа баша ирымҳәозар ҟаларын...
Ашықәс аан, ишаԥыз, саб Шьааб аԥсхәы иуит, аимҭахарагьы ыҟаны – усҟан аҩаҽаршьрақәа ԥхашьара дуун. Акьан ҟаҵаны, иҳаракӡаны арахәыцқәа рыла ампахьшьқәеи, ачабрақәеи, ахәымџьарқәеи, акасқәеи уҳәа кнарҳаит. Еихсны ихҵәаны илазышьҭуаз игон. Аҭарчеи ныҟәгара ыҟан, амаҭәа ршон. Иара убас иҟан ацәҟьара
аихсрагьы. Уи ақәыршәара ус имариамызт, избанзар, ихараны, ихәыҷны акәын ишкыдырҵоз. Саб дахьынхоз ахәы мрагыларахь даҽа хәык аван, аԥсҭа рыбжьаны, акәарагьы ҭысны ицо. Абра нырцә иганы ахәаҿы ачанах кыдырҵеит, аарцә итәаны иеиндаҭлоз убри ачанах иеихсуан. Ауаа зҽазыҟаҵаны иааизгьы ыҟазар акәхарын, ихысуаз рацәаҩын, гәарангьы иқәгылан, аценкашәақьқәа, аберданкақәа ркын, аха ирзақәмыршәо иааиуан.
Ахәылԥаз саб дныҩналан, иҷкәын, еицырдыруаз ашәарыцаҩ, Селаҳ иаԥсуа шәақь еиҵаны икнаҳан, иаакнихын игәыла Кәыҵниа Кәаҭ инаииркит, уцаны асаан уеихс ҳәа. Кәаҭ дышьхауаҩын, дшәарыцаҩын, Селаҳи иареи еицныҟәон, аха уеизгьы-уеизгьы деизара уаҩымызт, дцәыргамызт аҟынтә, ацәҟьара деихсырц даннеи, такәаамҭагь гәаран ирымҭеит. Шәаангыли, шәареи сареи иҳаибарбап ҳәа дышгылаз, гәаран анааи, длышьамхнышлан, алабашьа илықәкны, ус акәын ишкылаԥшуаз, аҵықь ааҭиргеит. Нахьхьи нырцә иҟәашӡа зыцәаара рбоз ачанахгьы рымбаӡо иааҟалеит – ахы анақәшәа, иԥыҽҽны икаԥсеит. Иақәзыршәоз ацә ирҭон, Кәаҭ игеит.
Иахьа еиԥш исгәалашәоит, уиижьҭеи акыр шықәса шҵуагьы, саб Шьааб имузт, аишәамаҭәа акаруаҭ ишаныз адәахьы идәылыргеит, нас хыхь Тариал иҽы ҳәа зыӡбахә шәасҳәахьоу анахәҭа сыркны, смаҷын, аишәамаҭәа сааддыргылт. Абра иҟалеит избоз ирхамышҭышаз хҭыск – аҽы, аишәамаҭәа иафҩны, аԥхьатәи ашьапы шьҭанашьуа иалагеит. Иҟалап усықәтәаҳәа акәызҭгьы ари иаанагоз, аха иақәтәоз дабаҟахыз... Ишаԥыз еиԥш, ара аԥсхәраҿы уажәы аӡә дақәтәар акәын, аха абри аҽы дарбанзаалак уаҩ дақәнамыртәеит. Иара Тариал дыԥсы аахыс аӡәгьы дақәымтәацызт. Аҵыхәтәан, хәҩык роума, фҩык роума аҽцәа надгылан, анахәҭа еицырдыруаз аҽыбӷаҟаза Какаҷеи Кәҷыр инаиркны, Азар рҳәеит. Иџьоушьаша, Азар аҳәара ианалага, абри аҽы уаҳа изаҟаразаалак ак ҟанамҵеит, Кәҷыр ахьуҳәа днақәтәеит. Азар ианалага, Кәҷыр даақәгьежьаан чоуҳәа амрагыларахь аҿаҟьа дынҭалеит. Аҽы ццышәқәа ирықәтәаз аҟазацәа Барчан Кәатати Бигәаа Исеи низааигәахеит, аха урҭгьы ихьымӡакәан, деикәшаны ашҭа дрыцәҭалеит, аҽҵаршәгьы иара игеит.
Ашьҭахь абри аҽы, иахьыз ҳзымдырӡо, иаақәшәан иԥсит.
Ажәытәуаа ус рҳәон, ак ахьыҟоу, ак рҳәоит ҳәа. Са сахьахәаԥшуа, шаҟаџьарагьы ак ыҟаӡамкәа акы рҳәозеи, аха. Изхысҳәаауа, анкьа, аԥсра ахьыҟалоз аҩнаҭа, харак имгакәа даҽа ҩ-гәаҟрак азыԥшуп ҳәа азырԥахьаӡон. Абри абра уазхәыцртә иҟалеит. Сашьа Тариал данԥсы, лхы агәашьа иахьанылҟьаз акәу, сангьы акгьы лызмырҽеит, аԥсхәра ашьҭахь рацәак мҵыцкәа дыԥсит. Саб уи лықәнага амарҭхә аныҟаиҵа, инақәырццакны иангьы дыԥсит...
Абарҭ агәаҟрақәа рышьҭахь даҽа шықәсы ҩажәа дыҟан саб Шьааб. Иҷкәынцәа аҳәса рзааигеит, иԥҳацәа анасыԥқәа рзиԥшааит, сара абри зҳәо зегьы среицәан, зегьы среиҵбын, иара сааидикылт.
Абра исҳәарц исҭаху, 100 шықәса зхыҵуаз санду Арухан ус лҳәон, агәаҟра иалиааз, агәаҟра далаԥсуеит ҳәа. Абри уазхәыцыртә иҟоуп. Изхысҳәаауа, саб Шьааб даниуаз Ҵабал иҭанхоз агәаҟра, аибашьра амцашоура, амҳаџьырра иалагылан. Данԥсуазгьы аибашьра амца акын, гәаҟран. Дшыԥсызгьы абас ауп: 1942 шықәса кәыркәа мзазы, ашьыбжьышьҭахь, ихшаз, нас игәылацәа аӡәык-ҩыџьак ааизиган, сара сыԥсуеит, шәара шәыбзиаз, шәымш аабзиахааит ҳәа нараҳәан, днықәиан, ари амц ҳаижьоит, зныкгьы абас ҳзиухьеит, ҳаибаирбарц иҟаиҵоит ҳәа алаф ҳәо иштәаз, иҽааиҵихит... Абри иақәшәаз, ирхамышҭуа, иахьагьы ирҳәоит...
Саб Шьааб, ишысҳәахьоу еиԥш, Ҵабал диит, изқәа ҭыԥ Аҭара иҟоуп. Уи иаб Еқәыԥ, убригьы шәасҳәахьеит, ҭырқәтәыла адгьыл дамадоуп. Уи иаб Ормаҭ ихьӡын, Ҵабал джуп. Ормаҭ иаб ҭлаԥшьа ихьӡын, уи иаб Шьаабан ихьӡын, уи иаб ҭлабган ихьӡын, уи иаб Иашсоу ихьӡын, уи иаб убригь ҭлаԥшьа ихьӡын, қьаламаҭ диԥан.
Сара иахьынӡаздыруа абранӡоуп. Аԥсны Быҭәаа зегь ҳабду қьаламаҭ иакәын, иԥшәмаԥҳәыс Арҩҭаа дреиуан, Гәашсахәа лыхьӡын, Рҩҭатәын. Ҳара ҳџьынџь Ҵабал ауп, аха наҟ ажәытәӡан Ԥсҳәы акәын, убра ҳаныҵит ҳәа ус рҳәон, Ҵабал аӡы анықәц. Нас аибашьрақәа, амҳаџьыррақәа уҳәа ирыхҟьаны ҳаԥсаҟьеит. Иара қьаламаҭ Чрыгаа дреиуан, уи иԥа ҭлаԥшьа ихылҵыз, ишнеи-шнеиуаз, Быҭәба ҳәа ишьақәгылт. Уи шыҟалаз ҳәа ирҳәогьы абри ауп: уажәраанӡа зыӡбахә сымаз Арҩҭаа Гәашсахәа лбаҩлтәымкәа, иахьа-уаҵәы ҳәа дшыҟаз, ауаса рацәаны ирымазаап, абҭәа аӡәӡәара иахьаҿыз, ԥшак насҿасырсып ҳәа дналбааит. Абраҟа, иҟалаша ҳәа, иаалықәнакын, ахаҵарԥыс длоуит. Дабаргоз, ԥхнын, акәара усгьы уа ииасуан, ахәыҷы аӡы ааихьдыршан, абҭәа ҟәашәза ирыӡәӡәан ибаны ишьҭан, дныларҳәеит. Аҩныҟа дрыман иахьааиз, абҭәа дылырхырц ианалага, дӡыҟымыз, илапеит. Ари збаз ихыхәмарны хәыҷы хьӡыс Абыҭә ихьӡырҵеит. Устәи – ижәлахеит. жәытәла аббыҭә ахаҳәжәлагь иахьӡуп. Урҭ ак шәны иҟалоит, ак саны иҟалоит, ак ҭәаны иҟалоит зҳәаз еиԥш, ирацәоуп. Аха ус крыҟазаргь, ирҳәоны смаҳацт. Абри адагьы абҭәа ҭәаҵла жәлоуп.
Абри абас салалан ахьӡқәа зеиқәысыԥхьаӡо уи ауп, досу иабацәа, рабацәа, урҭ рабацәа иахьынӡеидыруа дназхәцып ҳәоуп. Узхылҵыз рыӡбахә, рҭоурых адырреи аԥсадгьыл абзиабареи, шамахак акәымзар, еицуп...
Уажәазы абриаҟароуп, шәара исзыӡырҩуаз абзиара шәзыҟалааит.
АШЬХА-мҩАН
Ашьха ицашаз цахьан, аха сашьеиҳаби Лапаӷәиԥа Хынеи ашьха ицараны иҟан. Саргьы сыргарц акәын, избанзар, аҩны сынхар, ашыӡ саргәаҟуан.
Ашьха ҳашцоз аниаҳа, ашколхәыҷқәагь рхы иақәиҭын, ҳқыҭаҿ зегь ҳаҭыр зқәырҵоз арҵаҩы Сҭиԥана Ӡиӡариагьы дҳаццарц иҭаххеит. Уи ашәарыцара бзиа избоз уаҩын, усҟантәи аамҭаз рацәак иуԥыхьамшәоз абердан-шәақь иман, егьырҭ ирымаз аԥсуа шәақьқәа ракәын.
Ҳҽааибыҭан ҳдәықәлеит. Ауха ҳашиашаз Ҵабал ҳахысны Џьџьыҳашьқьар адәаҿы ҳнеит. Абракәын ԥаса далааи ҵабалааи ҳәа еисаны, еизан ахәмаррақәа ахьымҩаԥыргоз. Ауха уа саб иидыруаз, иаан инхаз иреиуаз ерманык иҟны ҳаҟан.
Адырҩаҽны цәыкьа Лахҭа ҳкылсит. Ҳнаԥшы-ааԥшуа, амҩан иаҳзааигәо шәарахк аабозар ҳәа, ҳаауан. Саргьы, абас уцала, ҳухьӡоит ҳәа сарҳәан, амҩа санын. Хәло ианалага, уаха Лахҭа Аҽада Рыӡмах анхыҵ амраҭашәара иахьаду аӡыхь хәыҷы аҟны ҳаԥхьап, уаҵәы ашарԥаз Ԥардӷьал ашәарах цәырымҵыр ҟалом рҳәан, аӡыхь аҟны ҳнеин, ҳамаҭәақәа нышьҭаҵан ҳаатәеит. Ҳаштәаз, аладахьы иҟоу ауасатәара аҟны ацәламсырша мшәык аалалеит, аха еиларҩынтуа.
Арҭ иааибадырбеит амшә, сахьынаԥшуа саргьы избоит, иумбо аума.
Иаҳшьыпрҳәан,рабџьарқәааашьҭыхныиахьабарҭамыз ала ицеит.
Рыҽӡаны инеин, раԥхьа сашьеиҳаб ддырхысит. Амшәгьы ахәаабжьы геит. Ус, иааԥшшәа, иаҳшьит ҳәа, ианаацәырҵ, амшәгьы ылҵрын, еиханы дара рахь аҿаанахеит.
Хаҳә дук кажьын, рыхҩыкгьы убрахь инеихеит.
Амшә, дара рҟны иааиаанӡа, жәиԥшьынтә иеихсит. Иара убас шакәызгьы, ахаҳә аҟынӡа иааӡаны ирышьҭалт. ҩынтә ахаҳә иакәнаршеит, ахынтә раан, Сҭиԥана ибердан-шәақь апатрона еиҭанҭаиршәын ианынаҿеик, хаԥыцла иаамҵасын ишәақь аԥынҵа акит, иаргьы уаҟа илеиҟәыҩрын, хықәны иҟан, адгьылгьы бааԥсын, аҽыбӷаҵаны ицеит.
Даара акыргьы инашьҭалт, аха, аныхәла, ҳаԥхьарҭахь иааит. Иҟалаз аҳәарҭа рибаҭомызт ауха. Амшәқәа ҳрыцәшәан, ҳҽадақәагьы ҿаҳҳәеит.
Ашьыжь шаанӡа ицан ацәа ахыхны иааргеит, абри иаҟароу мшәы ҳамбацт рҳәон, ацәагьы даара идуун, жәааџьара ахҭыԥ аман.
Ҳандәықәла, иахатәи ҳшәарақәа рхашҭын, аҽадақәа сыҭан Ԥардӷьал ала сдәықәырҵеит, Ԥардӷьал аӡыгәҭа аҟны уаҳзыԥшы ҳухьӡоит ҳәа, дара ҽа-мҩак ала ишәарыцарц ицеит.
Сара Ԥардӷьал саннеи, дара қәасабки ԥслаҳәки шьны ирыман илбаахьан. Ишаԥу еиԥш, агәаҵәа рӡын, иаҳфеит. Ус Ҟәламба акаҵәара ҳанхала, Хынараа рырахә Ҟәламба Аҳәса Ргәыԥаҟны игылан, аԥслаҳә зшьыз иара Кәыҵниа Хына иакәын, Сҭиԥанагьы урҭ рҭыԥ ахь акәын дахьцоз, уа ҳаицрыҵит. Ҳара Шьоудыдҟа ҳцеит.
НАҲАРТӘИ АҲАРҩА
Адунеи ршеи аахыс абзиеи ацәгьеи еснагь еибабаны руам, еибашьуеит, аха абас шакәугьы, уԥшыр, дара еснагь еицуп, рышьхәа еивҵоуп. Уажәы
абри зхысҳәаауа, аҩажәатәи ашәышықәса алагамҭазы аурыс ҳәынҭқар ичынуаа ӡәырҩы Аԥсны азалымдарақәа анымҩаԥыргоз, ҭауад-аамсҭа шьоукы нхаҩык ила ааԥшыр, дреиӷьхар анырымуаз аамҭа азын, иззымчҳаз анхацәа рыҷкәынцәа, рабџьар аашьҭыхны, абнахь ицеит. Убас ҟазҵаз иреиуан Абыхә Гыџьи Ҵәыџь ҭакәии. Арҭ қәыԥшқәан абнахь рхы андырхоз. Дара урыхәаԥшыр, ҭакәи – аукы, Гыџь иаҳа даазкьаҿын, аха ԥшрала-сахьала ак узрывбо иҟамызт. Гыџь, сара иахьынӡаздыруа, жәытә шьҭрала Уарчатәын, ҭакәи Ҷлоу дынхон. Арҭ, анхацәа рыҷкәынцәа рыдкылан, џьара нхаҩык ишакәым иԥырхагахар руамызт, ус иалагаз ҭауади-аамсҭеи астражцәеи уҳәа ахьдырхәуан.
Усҟантәи аамҭазы ацәгьара ҟазҵоз анхацәа ҳәа қыҭацыԥхьаӡа ауаа асиа ианын, зны-зынла астражцәа ауаа ганы ианырыпҟозгьы ыҟан, аиҳарак абас асиа ианқәаз.
Зны, аамҭак азы, Чагә Ачба ҽыбзиак иман, ирӡеит, изӡаз дарбану здырхуада. Ауриадник Сҭиԥана Аӡҩыбжьа дтәан, Чагә Аҭара дынхон, Сҭиԥана истражцәа иман абра дҩеин, ацәгьоуцәа ҳәа асиа ианыз имаҷҩымкәа анхацәа рыҷкәынцәа ҩеилакны астражцәа идирпҟеит, аҽқәа згаз дара роуп, мамзаргьы изгаз дырдыруеит, дырҳәап ҳәа. Абри аамҭазы Абыхә Гыџьи Ҵәыџь ҭакәии ааигәа иҟазаап, Барчан Хәыта ҳәа дара рҩыза гәымшәак даашьҭырхын, ахәылԥаз Сҭиԥана истражцәа има Аӡҩыбжьаҟа дышцоз амҩа ркит, иара Сҭиԥана ихаҭа дыршьразы. Ара аиҿахысра ӷәӷәа ҟалеит, астражцәа ҩыџьа ҭахеит, аха иара Сҭиԥана ихаҭа дрымшьыкәа иԥсы рцәигеит. Абарчангьы ишьапы рхәит.
Абри иҟалаз иахҟьаны ауаа рыпҟарақәа рҵыхәа пҵәеит, аха Гыџьи ҭакәии рыкразы даара аусқәа дырӷәӷәон. Ишәкы ҳәа иршьҭуаз, иахьыҟоу анраҳалак, ишәаны рааигәа инеиуамызт. Дара, еицырдыруаз ашәарыцацәа Лашәриа Дырмити Быҭә Едыгьи рыман Наҳар ихыҵны, убрахь адырцәа ирымаз рыла, ҭауади-аамсҭеи руахьад ԥҵәаны иаацаны анхацәа ирырҭон, арахьынтәи убас уахь икарцон.
Аамҭак азы Аӡҩыбжьа Аҷанба Кәаташь иԥсхәы руан, аимҭахара ыҟан, аҽқәа дырхәмаруан, аҭарчеи ныҟәгара ыҟан. Абра анхацәа рыҷкәынцәа ҽыжәын, аҽҟазацәа Бигәаа Иса, Быҭә Едыгь, Џьынџьал махаз, Кәыҵниа Уасиаԥ уҳәа убас иҵегьы. ҭакәигьы Гыџьгьы ҽыжәны аҽцәа ирылагылан. ҭауади-аамсҭеигьы ҽыжәын, аԥхьа ҭауадк дыхәмарыр акәын, ус иаԥын.
Раԥхьа маршьан Баз дыхәмарт. Уи ашьҭахь анхацәа рыҷкәынцәа ахьгылаз аҟынтә Быҭә Едыгь, чоу иҳәан, даабжьалт. Абри аамҭазы ҭауадк, ижәла уеизгьы-уеизгьы иабаҭаху, дыхәмарырц днабжьалт. Аивысырҭа уадаҩын,
аҽцәа рыҽшаны, аҽқәа рхы еиҿакны игылан. Арҭ еибамдыркәа ианбжьала, Едыгь иҽы ахы дахеит, аха знык иҵирҟьахьан, насгьы иара ҽы-ццышәӡак акәын, акыс иааигәан, еинҟьеит. Аҭауад иҽы ашьҭахь илықәырҟәҿны, Едыгь итәы лавҟьеит. Аҭауад иабџьар дахеит. Ари Едыгь ианиба, даанымгылакәа ихәмарра инациҵеит. Гыџьи ҭакәии уа игылан, ркьарахәқәа ааҭырган, забџьар иахаз, ухыс ухаҵазар ҳәа, инаиддыргылт. Егьыгьы иҟаиҵаз шҽеимыз идыру, иабџьар аҭра инҭеиҵан, днарыдҵын дцеит, иҩызцәагьы аашьҭыхны. Убри аҽны инаркны аԥхьатәи аҽырхәмарра ҭауади-аамсҭеи иртәымкәа аҵыхәа ԥҵәеит.
Абасала анхацәа аҿагыларақәа ҟарҵо ианалага, ҭауадиаамсҭеи аҳәынҭқар ила ишьақәдыргылт абжьыуаа рҟны анариад алхны, уахгьы-ҽынгьы иныҟәауа. Џьардалаа ҭандел хыс дрыҭаны 70-ҩык ауаа алырхит, рықәнага аҳәынҭқарра иашәо. Тамшь ақыҭа ҭыԥс ирырҭеит. ҭандел Џьардалаа Џьгьарда дынхон. Ари аиҳарак изызкыз Аҵәыџьбеи Абыхәбеи ракәын.
Ари ас аныҟала, Гыџьи ҭакәии ҭандел ауаҩы динырҵеит, уаҳԥырхагамхан, уара уус удыруеит, уҵаауа-уԥшаауа уандәықәла, уаамысҭара акгьы иуҳархәом ҳәа. ҭанделгьы сара ҭауади-аамсҭеи закәан ԥшрак аҭашәа исыдырҵеит, аха шәара сышәԥырхагам ҳәа рзицҳаит. Иагьҵабыргыҵәҟьаны, уи анхацәа пату рықәиҵон, дагьрыцхраауан, Аҵәыџьбеи Абыхәбеи ыҟоуп ҳәа ахьиаҳауаз, ир хара иавигон. Абасқәа ахьыҟаиҵоз азы ҭандел анхацәа рҭыԥҳацәа ачамгәыр данҵаны ашәа изырҳәеит абас:
ҭауад-аамсҭа ирпатырқал ԥшқаз, Нхаҩи-ӷари иргәацаԥхаз, Ҳәынҭқар иахьынтә лыԥхагьы згаз, Анхацәагьы ргәы зытҟәахыз, Акәацгьы зӡыз, ҵәы мбылӡакәа, ҭандел иами Џьардалаа.
Абыхә Гыџьи Ҵәыџь ҭакәии џьара еизара дук аныҟоу, ҭандели дареи еибадырны, дара неиуазар – иара днеиуамызт, иара днеиуазар – дара неиуамызт. Абасала иҟан.
ЗАНҬАРИА ЛАЖӘА*
Алафҳәаҩ Занҭариа Лажәа Тамшь ақыҭан дынхон, абжьуаа – рҟны деицырдыруан. Лажәа иашьцәа рԥацәа рыҳәсақәа иреиӷьыз ахьӡ хьыӡшьарас иҭаны, «Аҳ» ҳәа иарҳәон.
– ҭагаланшьҭахьык, арахәқәа ҭаркуа ианалага, – иҳәеит Лажәа, – саргьы уӷәк акамбашьқәа сыман, иҭаскит. Уахык, иҟалаз здырхуада, ирысҭаз ҟәныршьазар акәхап, рыҭра ашә ааԥжәаны илҭыҵын, сгәылара, сҭацацәа руаӡәы луҭра иҭалазаап. Лхәыл, лыхәсхәа, лҟәаламиҭҳа уҳәа ауҭра иааҭаз зегь рфеит, аха ари сара издыруазеи. Ашьыжь скамбашьқәа аусыжьуеит ҳәа снеизар, иабаҟоу, иҟаӡам. Ирӡама, анаџьалбеит, иҟалазеи ҳәа рышьҭа схыланы сышнеиуаз, снаԥшызар, сҭаца скамбашьқәа лаԥца, даарысуа даауеит, абасгьы лҳәоит дааҟәымҵӡакәа: «Алажә ирфаз Аҳ икамбашьқәа!. Алажә ирфаз Аҳ икамбашьқәа!..» ҳәа.
– Ҳаи, дадахеит, «Аҳ» ҳәа ибҳәауа зыԥсоузеи, иагьабаҭаху,«Алажә»ҳәаныбалгахьеитеи!..–сҳәан,саацәырҵит. – Унан, ахы сҿашәандаз!.. – лҳәан, лышьҭахьҟа днагьежьит, даӷьырцгьы лгәы иҭамкәа дыҟамызт, аха... Нас «Лажә» бааԥсуп ҳәа уара иҳәала, – иҳәан, иажәабжь даалгеит алафҳәаҩ Лажәа.
Зны Гыџьи ҭакәии Ҟарачыҟа ихыҵырц амҩа иқәлеит.
Ауха Чҳалҭа иԥхьеит. Ашьыжь иангыла, уара, иаха аԥхыӡ
* жәытә ԥсыуала, ԥсыуа-шәуала Лажәа зыхьӡыз ҵыџьын, гәарԥ ӡыхь жәлан, ӡы бзиан. Ажәаԥҟагьы ыҟоуп ақәҵра (ахҵәара) зықәшәаз илажәа ҿеиҳәон ҳәа. Усҟан ус ҟарҵон, иӡы ҿеиҳәар нас дыхнарҳәуеит ҳәа иԥхьаӡан; иаӷацәагьы ирцәиҵәахуан. Кәмызцәала ма хаҳәла ишәаҳауан, ма ихҩаны иақәиԥсон.
бааԥс збеит, ҳаҟәыҵып абыржәы ҳахьцо, ҳхынҳәып ҳәа, даацәажәеит ҭакәи.
«Знык амҩа ҳанықәла, абранӡагь ҳанааих, аԥхыӡ ҳацәшәаны ҳхьагәгәа ҳашԥахынҳәуеи», – иҳәан, Гыџь ахынҳәра имуит.
Ахәылԥаз Наҳар акаҵәара иҩхалт. Аха аҽнынтәарак шьапыла иныҟәоз ауаа, иааԥса-икара иҟан.
– Шәызцом, шәнапқәа шәырҩах! ҳәа, раԥхьа аҳаҩа аҟны абжьқәа аагеит, амҩа кны ирызԥшны итәазаап.
Арҭ рхы иахәарц раагьыжьымҭаз, инҭҟьаз ахы, дызгара акәны, Абыхә Гыџь иқәшәеит. Иаргьы дхысын, иеихсыз дҭеирхеит.
– Абааԥс, ҭакәи, сшьа аура уаламган, сшьа сара изуит!.. Сҳәаҭҳа нумыжьын, ссааҭи смацәази саҳәшьа марҭа исызлыҭ, суапа сылаҳәаны, счабра шкәакәа сҿы иақәыршәны усԥырҵ, ухы уахә!.. – иҳәеит Гыџь.
Ахы аттаҳәа аҳаҩа ишылаԥсоз, ҭакәи дҳәазан, иҩыза дааиқәкны, ишиҳәаз иныҟаиҵан, днаскьан днатәеит, аӡәыр дааиуазар ҳәа. Аха уаҩ дыҟамызт, хрыжь-хрыжь ахысра иаҿын. Аҵыхәтәан иҩыза иҳәаҭҳа иман дхынҳәит.
Иахьагьы Абыхә Гыџь иҳарш арсуп Наҳар нхыҵ Аҽа Рҭыԥ ҳәа иахьашьҭоу. Уи ҭакәи иоуп иазырсызгьы, ҩыра ҳәа акгьы аным, аха Абыхәба Дахьжьу ҳәа иашьҭоуп. Ари Кәыҵниа Абыџ-иԥа Таиеи сареи 1957 шықәсазы ҳалала иаабаз акоуп.
Абасала абри адунеи аҟны дымҩаст анхаҩыжәлар зыхьчоз Абыхә Гыџь. Данҭаха ашьҭахь, анхацәа рҭыԥҳацәа ачамгәыр данҵаны абас еиԥш ашәа изырҳәеит:
Абыхә Гыџь, уҩыза думан
Дал аҭшәарра шәаныбжьалоз, Наҳарынӡа изырлашоз,
Наҳар ацәқәан иугәыдшәалаз, Иулҟьаанӡа зшьа ҭазмыжьыз... Ашьха ркаԥкаԥ ҵәуаҩызааит, Наҳар мыжда џьабаҩызааит,
Еҵәаџьаагьы ҷаԥшьаҩцәазааит. Наҳар-ҳарҩа кьан-мақьаҭаз – Нхаҩыжәлар рзы ицәымзарҭақьаз.
Ари ашәа усҟан изҳәоз маҷҩымызт, аха иахьа, уарлашәарла акәымзар, уаҩгьы издыруам. Имыӡып ҳәоуп саргьы абра изанысҵаз. Рҳәаҩык ибаргьы – ахазына.
АЖӘҩАН ДУ ИАЗНЫмКЫЛАЗ, АХЫБРА ХӘЫҶЫ ИАЗЫНКЫЛОмА?!.
Лажәа Тамшь ашыӡ данаргәаҟ, дыхҵәан, иабхәараахь Аҭараҟа дцеит. Ара дахьааиз дҿыцнхаҩхеит. қәацәк ааишшын, хыхь ҭырасла ихыбны, ихәыҷқәеи
иԥҳәыси иман дныҵатәеит.
мчыбжьык аҟара ааҵхьан, уахык, ақәоура иалагеит.
Ақәацә иақәиҵаз аҭырас-ӷыӷк ақәа азнымкылазт, икылсны ирылалеит.
– Ҳаи, баба мыжда, закә ҩнузеи иаҳзыҟоуҵа, ақәа ҳагеит!.. – рҳәан, ахәыҷқәа, ақәа ианаанарԥш, аҵәыуара иалагеит.
– Ҳаи, шәара агаӡақәа, заҟа шәыбзамыҟәқәоузеи, ажәҩан дуӡӡа иазнымкылакәа иалсны иаауа ақәа ари аҩны хәыҷы ахыбра излааннакылозеи?!. – иҳәан, даареиӷьит Лажәа.
– Ҟаҳ, усоума?! – рҳәан, ахәыҷқәагьы рҽаадырҭынчит.
ЛАЖӘА
ИҴӘҩАНқӘА РЕИԤШ
Лажәа Аҭара нхара дахьнеиз, амаӷ рацәан, иҷкәынцәа Уасили Алмеи ицырхырааны, амаӷ рыцқьан, ахьатә ҩышә ҵәҩан ҿаны еиқәырҵеит. Ашьҭахь
шәкы, аԥара даргәаҟын, ерманык иирхәааит. Уа, харамкәа, иааз ерманцәақәак нхон.
Рацәак мырҵыкәа Лажәа иҷкәынцәа иман аҵәҩан ргарц инеизар, абжа ыҟаӡам!
– Иҟалазеи?!. – рҳәан, аҷкәынцәа хәыҷқәан, иазҵааит.
– Иҟалазеи, арҭ анаҳҿоз иаӡан, ианҩа иагхеит!.. – ҳәа реиҳәеит.
Иахьагьы иажәаланы инханы иҟоуп, Лажәа иҵәҩанқәа реиԥш иагхеит ҳәа.
ЛАЖӘА ИШЬАПЫ ИАҩЫЗАХАмА?!
Лажәа акыр иқәрахь днеихьан, ишьапы аҵәы ахасын даргәаҟуеит анырҳәа, дызбоит ҳәа снеит. Иҵабыргны, ишьапы аиаҵәа-жьышә аҭырасҩа ахәҵәы
ҩасын, ихәхәаӡа, карандашьк ашәара аҟара иалан. Ари анызба:
– Абаақәа, аҽқәа абригадаҿ ишәоуртә иҟасҵоит, адехәҭыр иҟны дганы, иԥҟаны иаразнак иалшәхроуп, мамзар, ажьышә иахшәаар, ахьаа цәгьахоит!.. – сҳәан, иҷкәынцәа инарыдсҵеит.
Урҭ руаӡәык, Алма захьӡыз, дахьтәаз:
– Иабаҟоу, уажәраанӡагьы даагон, аха иуам... – иҳәан, даацәажәеит.
– Дымцар ҟалома, дышԥамцои?!. – сҳәан, ишьҭаз снеизыԥшит.
– Аи, дадхеит, Расым, ари сара исшьапымкәан даҽаӡәы итәызар сацәшәозма, уссгьы исымамызт, идԥсырҟон, аха иабаҟоу, сара исшьапуп умбои, уиоуп аԥҟара зысҭахым... – иҳәеит.
Лажәа ишьапы иаҩызахама ҳәа иахлафааны, иахьагьы ирҳәоит.
ЛАЖӘА АԤСЦӘА АКРЫРҾЕИҴЕИТ
мшаԥык азы Лажәа иԥҳәыс ашәишәиқәа лшьит, акәтқәагьы убас, акәтаӷь рацәаны илшәит, аха акәац ахьлымамыз лгәы иалан. Лхаҵа иалҳәеит аишәа
иқәырҵаша кәацк Тамшь акрыфарҭа аҟнытә иааигарц. Лажәа ашьыжь дҩагылан, Занҭариаа рнышәынҭрақәа рҟны днеин: «Шәаала, ҳаԥсцәа, иахьа мшаԥуп, шаҟа шәзыфо, шаҟа шәзыжәуа сеигӡом, сара исшәоит!..» – иҳәан, ибжьы нарганы, Тамшь акрыфарҭахь дцеит, кәац хәыҷыкгьы ааихәеит. Иахьа Занҭариаа ҳаԥсцәа абра иаауеит, ирфоиржәуа иахышәымбаан ҳәа, даахәмарын, аҩныҟа дааит. Дахьааиз, иԥҳәыс аишәа лыргылаанӡа аҭаацәа акрырҿалҵомызт, аишәаргылара абаҭаху, ҳаԥсцәа акрыфарҭахь иганы сааит, ирласны акырҳҿаҵа ҳәа леиҳәеит.
Ахәылԥаз, Занҭариаа рыԥсцәа аҩы иашьны, оҳо-ҳоираҳәа ашәа ҳәо, узрывымсуа амҩаду ианыланы Тамшь акрыфарҭахьтә анышәынҭрақәа рахь рхы рханы ишаауаз ибазшәа, ахәыҷқәа рацәаны еицны Лажәа иҟны иахьнеиз ажәабжьны ирзеиҭеиҳәон.
ЛАЖӘЕИ ААмСҬЕИ
Ҽнак зны Занҭариа Лажәа иуардын азна аԥш ақәԥсан агаҿантә дшаауаз, аҭҳәеираҿы аҳәынҵәа дакит. Иҟасҵарызеи ҳәа ауардын дшадгылаз, аҳ
Гьыргәал Чачба гәыԥҩык аҽцәа ицны дааиуан, иааидгылт. Гьыргәал иқәрахь днеихьан, аха дааҽыжәҵын, иԥымкыкәа аҳәынҵәа днылагылан, иархҳәа, ауардын ижәҩа надҵан ԥхьа днагәҭасит. Ари збаз егьырҭ ицызгьы аттаҳәа иааҽыжәԥан, иахдырҵуаз, аҳәынҵәа иагазаргьы, ауардын ааҭыргеит. Гьыргәалгьы, аҳәынҵәа ихьтата, дынҽыжәлан иаҳҭынрахьы иҿынеихеит, егьырҭгьы наишьҭалт.
Гьыргәал иҩызцәеи иареи амҩа архәара иааҵәаххьан еиԥш, Лажә ҽыуаҩык дааихьӡеит. Уи Гьыргәал иҩызцәа дреиуазаап, аамсҭак, днавалазар акәхарын, иҟалазгьы ибозаарын, уажә дрыхьӡарц дшааиуаз Лажәа данааивала: «Анхаҩы шьапҟьаҟьажә, уҵыхәала аҳәынҵәа иагеит!..» – иҳәан, ҿааиҭит.
Лажәа икамбашьқәа идырҵәыз аҷын тартаруа икын, ас аниаҳа, ашиҵәҳәа аамсҭа дзықәтәаз аҽы ашьҭахь иҩажәиҵеит, Аҽгьы, агәаҽанӡамкәа ас аныҟала, еиҵас иууаӡа иҩаԥеит, иақәтәазгьы, иҽизнымкылакәа, дхаҵҵаланы длақәҩрын, атазҳәа аҳәынҵәа дласит. Дагьҩаҵҟьеит, аха уаҳа акгьы изыҟамҵакәа, дыҩҽыжәлан дцеит.
АХЬА-НАА УАҴАНАГАЛОИТ...
Аишьцәа Бабыгәи, Абыџи, Тажьареи, аԥсуараҿ ишаабахьоу еиԥш, еиҿыҵуан, хазы-хаз нхара ҳәа ицон. Дара Аҭара инхон. Рыхҩыкгьы зхәы ҭазыжьуаз
ҳәа уаҩгьы дыҟамызт, аха Тажьара иаҳа дгызмалын, алафгьы иҳәон. Иахьеиҿыҵуаз, раншьцәа Авоубақәа ҽык рырҭан ирыман, ашара иалеимҵеит, ихашҭызшәа ҟаиҵеит. Уашьҭан иара изынхарц.
Ирымаз ршан ианалга:
– Уа Тажьара!.. – иҳәан, Абыџ нахьхьи дахьгылазынтәи ҿааиҭит.
– Иууазеи?!
– Уара, Авоуба Гыд ҽык ҳаимҭази... – иҳәан, уаҳа ацымҵакәа инеигәалаиршәеит.
– машәыр узнауеит, ахьа-наа уаҵанагалар!.. Аӷәра уах, аӷәра!.. – ибжьы наиргеит Тажьара.
Уажәы уи ацуҭаҿ иажәаԥҟахеит – ахьа-наа уаҵанагалоит... ҳәа, аӡәы, хәмаршақә акәзаргьы, ак иумҭарц ануҭаху.
«ИУФЕИТ, БАБЫГӘ, АҲА ТАмТАмУА!..»
Кәыҵниа Бабыгә иқәра аҟны дыҟан. Уи шәырс иҟоу зегьы аҳа реиӷьаишьон. Ҽнак зны иааиқәшәан, игәы бааԥсхан, ачымазаҩбацәа еизаны идтәалан.
Иара иҿы акын, ацәажәара илымшо дықәын.
Бабыгә игәыла Силаҳгьы шьҭа иқәрахь дыҟан. Убригьы аҳа бзиа ибон, ашәыргьы рацәаны иман. Ас Бабыгә
игәы бааԥсхеит ҳәа аниаҳа, дибарц днеит.
– Ушԥаҟоу, Бабыгә!.. – иҳәан, зҿы акны иқәыз днеихагылт.
Бабыгә ихы дҩахан:
– Иуфеит, Бабыгә аҳа тамтамуа!.. – иҳәеит.
АБЫЏ-ИԤА ТАИЕИ ШЬААБ-ИԤА ТАИЕИ
Таиараа аҩыџьагьы еигәылацәан, еиҩызцәан, иагьеиқәлацәан, алафгьы бзиан ирҳәон, Кәыдрыҭа иззымдыруадаз. Шьааб-иԥа д-Быҭәбан, Абыџ-иԥа
д-Кәыҵниан.
– Шьааб-иԥа Таиа дшыҟоу усоуп, – иҳәеит Абыџ-иԥа
Таиа, – игәасҭахьеит, аҩны цгәык сымоуп, аҳәынаԥ ианеиҩаӡо, хынтә аҵыхәа анаӡара шьҭанакшоит, нас ауп иԥан ианамҵасуа. Уи еиԥш, Шьааб-иԥа Таиагьы амц иҳәарц иҭахызар, хынтә иҟырҟы ирыцқьоит, нас ауп, ихыртлан амцҳәара даналаго. Абжьааԥны аиаша иҳәошәа дыҟоуп.
– Ари Абыџ-иԥа Таиа дшыҟаху усоуп, – иҳәеит Шьаабиԥа Таиа аҭакс, – аҽада аныҟааша аламҭалаз иқьыпшәыпуеит ҳәа шырҳәо еиԥш, амцҳәара иҽаназиклак, кажьцәараха исуеит, хынтә деимҳәаны, хынтә данкажьцәалак,
нас ауп амц аика ахаргылан ианиҳәо. Абжьарак аиаша иҳәозар ҟалап.
Убра ишәцәагхақәаз акака ацсҵарц сҭахуп, – иҳәеит Занҭариа Лажәа дахьтәаз. – Шьааб-иԥа Таиа амцҳәара даналаго, ажәҩан даҵаԥшуеит, Абыџ-иԥа Таиа амц аниҳәо, ҵаҟа дкаԥшуеит.
АШЬХА АГӘААРА ҞАЛАӠОм...
Кәадац Аӡҩыбжьа ақыҭан дынхон. Усҟан Аӡҩыбжьа ӡәырҩы ашыӡ иаргәаҟуан, Кәадацгьы даргәамҵуа ианалага, ашьха дцарц иӡбит. Ашыӡ зыхьуаз ашьха ианцалак, ршыӡ хҽуан.
Усҟан Аӡҩыбжьеи Аҭареи еидын, Аҭара инхоз Быҭә
Шьааб иԥсаса иман есышықәса ашьха дцон, Кәадац Шьааб иҟны днеин ашьха ҳаиццап ҳәа иеиҳәеит. Шьаабгьы дақәшаҳаҭхан, ашьха данцоз дигеит. Аха амҩан: «Ашьха агәыԥ еилалоит, угәаар ҟалом, уцәҳар ҟалом, арҩаш уҭалан уҽукәабар ҟалом», – иҳәан, убас иҵегь ажәабжьқәа иеиҳәеит. Кәадац Шьааб иаасҭа такәы деиҵбын, ашьхагьы уажәада дымцацызт.
Ашьха икылсит, агәыԥ еилалеит, мызкгьы ҵит, Кәадацгьы ашьха илсын дӡыӷраԥшьӡа дҟалеит. Ҽнак Кәадацгьы Шьаабгьы аҽқәа гәарҭарц ацәҳәырахь ицеит. Амҩан иахьцоз ҳашҳәаԥсаларак аҟны диман дкыдлеит, цасҳәа, дыхәмаруа. Ара Кәадац дызхамлеит. Рҩыџьагьы агырӡганқәа рыман, еиԥыршьын, Шьааб хыхь дхалан Кәадац агырӡган аҵыхәа ииркит. Кәадацгьы агырӡган куа дхало дшааиуаз, Шьааб иикыз аауишьҭит. Кәадац даҿыҩрын, дагьбылгьан, ҵаҟа дагеит. Рацәак бжьамызт, аха ижьицеит, арахь – угәаа ухаҵазар! – дгәаар ҟалом.
Аҵыхәтәан, дхеигалан, аҽқәа гәаҭан игьежьны ишааиуаз, нхара иааз агырқәак, ажәқәа рыман ихалан, уа џьара
игылан, инеит. Усҟан ашьха ахырҵәи ашәи ракәын фатәыс ирымаз, агырқәа Шьааб дырдыруазаап, рхәы цәырырган, инадыртәеит. Акалам џьам дуқәа рыла ахырҵәқәа нарымҵадыргылеит.
– Шьааб, уанаџьалбеит, ари зегь сзыфом, ишԥаԥсыхәо?.. – иҳәан, дҵааит Кәадац.
– «марҵун ҷиҷери» ҳәа иоуҳәар, иузахихуеит... – иҳәеит Шьааб.
Кәадац агыруа дааиԥхьан, «марҵун ҷиҷери» ҳәа иеиҳәеит. Агыруа аџьам аақәихын, абҟәыл аҟны днеины, зынӡа ихыттауа, ирҭәны иааиган иааимҵаиргылт.
– Уара, Шьааб, уанаџьалбеит, ари иҟаиҵо закәызеи?!. – иҳәан, иџьеишьеит Кәадац.
Шьааб аччара даҿын, нас агырқәа иреиҳәеит ихырҵәы изахырхырц азы. Кәадац дгәааргьы цәгьа ибом, аха иабаҟоу, ашьха агәаара ҟалом ҳәоуп ишидыруа.
Ауха рҭыԥ ахь иааит. Ианааилатәа, Кәадац ихьқәаз зегьы аацәырган иреиҳәеит. Агәыԥ аҟны ажәабжьҳәаҩцәа бзиақәа, ӡәырҩы ирдыруаз алафҳәаҩцәа: Кыҷа, Шьаабан, Ҷыта, Никәа, Даду уҳәа ҩажәаҩык рҟынӡа ыҟан, ари анраҳа: «Уара, «уанбӷеиҵа» умгәааӡеи?!.» – рҳәан, иазҵааит.
– Иабаҟоу, ашьха агәаара ҟалом акәымзар, сицрыҵны арахь саауан, – иҳәеит Кәадац.
Агәыԥ иарҳәеит Шьааб амц дшижьаз, ашьха угәаар, арҩаш уҭалар шыҟалоз, рызхарагьы иччеит.
– Ҳаи, Шьааб, аԥсра уқәшәандаз, ашьха агәаара шыҟалоз здырызҭгьы, иузызуаз убарын!.. – иҳәан, дазыхәмарны, даамақарт Кәадацгьы.
– Кәадац, уара угәааргьы, иуҳәо ҳәоуп, амҩа ҳанықәлоз сгәаауам уҳәан, иагьынаугӡеит, амц узжьазаргьы, убри еилыскаарц акәын исҭахыз, шьҭа ашьха есқьынагьы ҳаицаалап! – иҳәеит Шьааб дахьтәаз. Убри инаркны ашьха икылсуаз кәыдрыҭаа иахлафааны ирҳәон ашьха агәаара ҟалаӡом ҳәа.
АӠБА
–Шьхацанк азы Шьааби, Алиаси, сареи аҽқәа ҳаман ашьха ҳцон, – иҳәан, иажәабжь дналагеит Кыҷа-иԥа Ҳагьар. – Уахык Ашәлашара ҳаԥхьара наагеит. Ауха, амҿ ду ыҟан, ишырҳәо еиԥш, ақыдқәа еиҿажьны
агәгәаҳәа амца еиқәаҳҵан, какалкгьы ҳкын, ҳнаиеит. Инеихьоу иудыруеит, Ашәлашара аӡы ааигәа амаӡам, аӡы ахьуоуа сааҭк ныҟәа бжьоуп, иара убригьы имаҷӡаноуп
ишаауа, насгьы аҳаҩа цәгьоуп.
Ҳшыцәаз: «Ҳаи, Анцәа, аи, иаҳауеи, ахаҵа дзыԥсоузеи!..» – иҳәан, хынтә-ԥшьынтә раҟара дааӷьаҵәыӷьаҵәит Шьааб. Алиасгьы саргьы ибжьы ҳаанарԥшын, иҟалазеи, иухьзеи, Шьааб, ҳәа ҳнаиазҵааит. «Ҳаи, анаџьалбеит, дабаҟоу ахаҵа, аа, аӡба сагеит!..» – иҳәан, дааҳәны днаиеит. Алиаси сареи ҳнеиҿаԥшын, еиҳаб дук ҳицуп, аӡба даргәаҟыр ҳара ҳзын ԥхашьароуп ҳҳәан, ҳаҳаҭа аашьҭыхны, акәзҭхақәа ҟьауа, аҳаҩара ҳанцәыҵаххуа, ҳцан аӡы аагеит. «Аа, Шьааб, аӡы, иаагеит, ижә!» – иҳәан, Алиас ахмаҷыр ала аӡы наирххеит. «Ԥсоу-ԥсоу, уажә зны уаасҟәаҵишь!..» – иҳәан, дааҳәны днаиеит. Ахмаҷыргьы наҟ инаргылан ҳаргьы ҳацәеит.
Ашьыжь ҳанааԥш, Шьааб дгылан иҿыӡәӡәара даҿын. Уара, Шьааб, уанаџьалбеит, иаха ҳазурааԥсазеи ҳәа ҳаниазҵаа: «Уахынла ӡыда ашьҭалара ҵасым, уахьыҟазаалакгьы, аӡәы иԥсы маҷхар иҿаурхәхәо умаӡамкәа, ахәылԥаз шәарҭ идырны иахьаашәымгаз шәахсырҟьеит, насгьы, шәаашьозар гәасҭон, салашәгәалашәап!..» – иҳәеит Шьааб. Усҟан ҳара ҳҟатақәан. Уи ашьҭахь ашьха сцацыԥхьаӡа абри сгәалашәон.
ӠЕИХЫРԤА
Анкьа зегьы анапыла луқәа рзыкҿан, напыла акәын ишылагозгьы. Илагозгьы аҳәса ракәын. Быжьҩык-ааҩык аҭаацәа ахьыҩназ, рхәы зегьы напыла
аҳәса ирлагон, ахацәа амԥынгьы инеиуамызт, ус иаԥын, избанзар, ахаҵа длаго, аӡы ааиго дырбар – иԥхашьароуп ҳәа иԥхьаӡан. Ҵабыргны, ранацәа ирыцхраауан ахәыҷқәа, аха...
Абри зхысҳәаауа, ҳара ҳахьынхоз ақыҭан раԥхьаӡа аӡлагара ҭазҵаз ҳәа зыӡбахә рҳәо ауаҩ иоуп. Уи жәытәҵара хәыҷыкгьы иман, даамысҭамызт, аха нхаҩ наган. Ауасҭацәа ԥшааны Кәыдры аҟәыҵәак аӡлагара ҭеиҵеит. Иара, митра ҳәа, д-Хьаҳәбан. Ари ааигәа инхоз Абыигәбақәа ианырба, аӡлагара ҟазҵоз ауасҭацәа ирылаӡеит, даргьы ирзыҟарҵарц азы.
митра иӡлагара аҵыхәахь аӡнагара ҭыԥ ҟарҵеит, уи аӡлагара иаҵыҵуаз аӡала илагарц. Ари митра иангәеиҭа, шәысмазҵааит ҳәа, иӡлагара иаҵыҵны ицоз аӡы римҭеит. Иусхан, ауаа аднагалт. Аха иара идгылоз ауаа рыла Абыигәбақәа аӡы римҭеит.
Ас аныҟала, митра иӡкыра инахысын, Кәыдры аӡы мачхәызма, ажра ҟаҵаны ишааргоз митра ижра аҟны ианааи, аиҳәақәа ҟаҵаны аӡы ахганы, рыӡлагарахь иргеит. Иахьагьы ажрашьҭақәа уаҩы ибаратәы иҟоуп.
Уажәы, џьара уиаҟара зҵазымкуа, еимактәым еимакык аныҟало, ихәмаруа, ӡеихырԥа ҟазҵоз реиԥш, рҳәоит.
АԤСЫмҬӘРА
(Жәлар рҳәамҭа аҟынтә)
Зегь иаҳхылаԥшу Анцәа адунеи иқәу рызегь шаны рықәрақәа рыҭо дааиуан. Ус ауаҩи, алеи, аҽадеи, амаамыни, акәуеи даарыдгылт. Урҭ иреиҳәеит раԥхьаҟа
рыԥсҭазаара закәхоз, ақәрақәагьы нариҭеит: ауаҩы – ԥшьынҩажәижәаба, ала – ҩажәа, аҽада ҩажәижәаба, амаамын – ҩынҩажәа, акәуа – хышә шықәса. Ишԥажәбои, имаҷума ҳәа дагьынаразҵааит.
– Иҟалозар, Зегь зылшо, шәкы рҟынӡа сымазааит! – иҳәеит ауаҩы.
– Шәи ҩажәа умаз! – иҳәеит Анцәа. Нас ала дназҵааит, иахуҳәаауазеи, ушысшаз бзиоума, иусҭаз ақәра узхома ҳәа.
– Сшушаз бзиоуп, аха ахаҳә садырго, лабала иаасысуа ҩажәа иазызуазеи, жәаба сызхоит... – аҳәеит ала.
– Убри ажәабагь са исымазааит, иҟалозар!.. – иҳәеит ауаҩы.
– Ус акәзааит, – иҳәеит Анцәа.
– Саргьы исҭахым ҩажәижәаба, усҟак схыҵаанӡа сыбӷа ԥырҵәоит аидара сықәыжьны, еиӷьуп заа сшеибгоу сыԥсыр, жәаба ахышәх!.. – аҳәеит аҽада.
– Убри ажәабагь са исзацзааит, иауазар! – иҳәахт ауаҩы.
– Убас акәзааит, – иҳәеит Анцәа. Нас амаамын дназҵааит, уара иуҳәозеи ҳәа.
– Ари аҩыза алгәыгә-мылгәыгә сыманы, ахәыҷқәаҵәҟьа рнапқәа сықәкны исхыччан сеибадырбо, алапҟьа сгәыдырҵо аҵкыс ҩажәа сызхоит, жәаба ахыхзааит... – аҳәеит амаамын.
– Убригь са исзацҵа, суҳәоит!.. – деиҭаҳәахт ауаҩы.
– Иузацзааит, – иҳәеит Анцәа. – Акәуа, уара ишԥоубои, иахуҳәаауазеи уқәра? – иҳәан, нас акәуагьы дназҵааит.
– Хышә шықәса аӡмахқәеи аӡбааррақәеи саарҭаҳауа исылымшар ҳәа сшәоит, иахыхзааит ҩынҩажәижәаба...
– Иҟалозар, убри аҩынҩажәижәабагьы са исымазааит, баша изынхари!.. – иҳәахт дырҩегьых ауаҩы ҟадыџь.
– Убригь узацыз, аха иудыруаз: рызегь грак-грак рываргылан иугеит!.. – иҳәеит Анцәа.
Убас иагьыҟалеит. Ауаҩы шәкы, шәи ҩажәа шықәса днеиаанӡа, иқәра цқьаны Анцәа ииҭаз ауп азы, зегь здыруа аӡә иакәны, ԥааимбарҵас ихәаԥшуеит, ус дагьыҟалароуп. Уи днахысны шәи ҩажәижәаба рҟны днеиаанӡа, ала еиԥш агәамҵра ҵигоит, избанзар урҭ ажәаба ала иатәын. Убри инаркны шәи ҩынҩажәа ниҵаанӡа ҽадаҵас дыбзамыҟәхоит. Устәи шәи ҩынҩажәижәаба рҟны днеиаанӡа
маамынҵас ибӷа хәоит, иԥшрагьы цәгьахоит. Даҽа жәашықәса ниҵаанӡа акәуа атәахьы дианагоит, ԥшьынаԥха дҳәазо, ицәарҭа дылахоит.
Ҳәаа змам аԥсымҭәра, аԥсыцәгьара уаҩсҭаахә ицәырган уқьышә иқәикуа чмазара бааԥсуп. Шьоукы рҽыбзиартәуеит, даҽа шьоукых изалымҵӡакәа иагоит: аӡәы ала еиԥш, егьи аҽада еиԥш, егьих амаамын еиԥш, даҽаӡәых аӡмах кәуа еиԥш.
Иззымдыруа дыҟоу сыздыруам, аха абри абасоуп. Зыҩсҭаахә дыззыцәгьахо изхара ҟалаӡом.
Иҟоуп аҩынқәра ҳәагьы. Абри абас шакәу дырны иахзмырҟьацәо изы дырҩегьых изациҵо ацкьа. Ажәытәан уи ҩышә-хышә шықәса инаӡон, иагьеиҳан рҳәоит.
ЛЕИ ШӘАГӘ
Леи Шәагә мгәыӡырхәа дынхон, длафҳәаҩнгьы иӡбахә рдыруан.
Ҽнак зны Шәагә Гәдоуҭа дахьааиз, амашьына ласқәа
ҿыц иангәарлаз акәын, ак никылан, аныҟәцаҩи иареи еицәажәо иҭатәаны инеиуан.
– Узԥада, дада, уара? – иҳәан, дҵааит Шәагә.
– Леи Шәагә сиԥоуп... – иҳәеит арныҟәаҩ игәазырԥхах уара идыр, Леи Шәагә ҳәа лафҳәаҩык иӡбахә рҳәо иаҳахьан, иаргьы алафҳәарақәа бзиа ибон, уиакәхап.
Шәагә иаҳаз изымбатәбарахан, инапсыргәыҵ ргәаҩан илымҳа иҩахеиргылан, деиҭаҵаахт:
– Леи Шәагә сиԥоуп уҳәоу?!.
– Ааи, ааи, Леи Шәагә, алафҳәаҩ Леи Шәагә сиԥоуп...
– Ҳаи, Анцәа уиныҳәааит!.. – ҿааиҭит Шәагә аҭакс, нас
днаҵааит: – Уан лыԥсы ҭами?..
– Сангьы дыҟоуп. Шәагә дааԥышәырччан:
– Уара, убра гәнаҳарак умҳәозааит, уаннеилак уан цқьа улазҵааишь, Леи Шәагә ҳәа узҿу са соуп, аха ус акгьы сгәалашәомеи!.. – иҳәеит.
АУАҩЫ АДГЬЫЛ ДАНЫқӘНАГАЛА РАԤХЬАӠА ДАХЬЫНХОЗ ИАЗКУ АҲӘАмҬА
Ауаҩы Адгьыл данықәнагала раԥхьаӡа АдгьылАҵан дынхеит. Уи Аҵан унхартә иҟан. Усҟан ари ҳ-Адгьыл аҟны шәаԥыџьаԥ мгылацызт, ҳаскьынран,
ҭырасран, аха идухон, хәҭацәанынӡа, уаҩ даалмыҳәҳәо аҟынӡагьы. Иахьаасҭа амшынқәа рҽырҭаӷаны Адгьыл иқәын, шьамхахьы, маҟҿаҳәара, хәдацәанынӡа еиҳамкәа амҳацә дуқәа – жәытәла иуҳәозар, амҳажәқәа рыман, уҭалан кыр мшын уныҟәозаргьы уаҳа иҵауламкәа уцалартә еиԥш. Адгьыл, убригь жәытәла ахьӡ уҳәозар – Каҳ, Каҳә, Каҳа(ҳә) – иахьаасҭа акыр еиҵаны ихтын, егьирахь усгьы аӡы ықәын. Ахәқәа рҟны уаҩ дзынхомызт, аԥшацәгьа ықәлон, уаҩ дагон, убри аҟнытә аԥсҭа-гәаҩақәа ирҭанхон. мҿык ирбылуаз арбан уҳәар – амыҵ дуқәа, аққа рққоуҳәа ракәын. Ахаҳә-рацәа, жәытәла – аџьаӷмаз – усҟан уа иҟанамҵацызт... Акәтаӷь Амра инцәуҵар – иаҟәион, иаӡуан... Агәылшьап, ажәҩаҩ, аҳәыды, амырџагә рацәан, ҳаскьынла, ҭырасла ичозгьы ыҟан, амыц зҭиааз аӡқәа, амшын мҳажәқәа ирҭазгьы. Адгьыл амаҟахьы узҩеиуамызт, уҩеиргьы узынхомызт, уаҟәыион, уабылуан убас Амра каамеҭын. Нас, мбатәы анҵоуп уахьгьы иҩеины анхара ауа ианыҟалаз.
Уажә абри зхысҳәаауа уиоуп, жәытәӡан аахыс аԥсуаа, абазақәа, ашәуақәагьы ҳҳәоит, мбатәы рхыргахьеит, мбатәы иахаануп, рҭоурых цқьа ицәыргам умҳәозар... Егьыс, ари ҳ-Адгьыл араҟа иаршыз ауаагьы ыҟоуп анакәхо сеидро, аха абрахь ҳшааз еиԥш даҽаџьара, даҽа Дгьылк,
Дунеик ашҟа ҳаиасыр акәхоит. Анцәа ҳазшаз иоуп уи анакәхо здыруа, амаа зку...
Абри аҩыза ажәабжь џьашьахәтә иҳәон еицырдыруаз ажәабжьҳәаҩ ҟаза аҭоурыхҳәаҩ ду Ашәы Ҳабыџь, исцәымҩашьозар, ари 1895 шықәсаз акәын, Џьгьарда ақыҭан, Ашәы Шәарах Арыш-ԥҳа данааига ичараан – иҳәан, абас еиԥш иҟаз ажәытә жәабжь џьашьатә наҳзеиҭеиҳәеит Чаҵә Чагә, нас иагьнациҵеит: – Иахьагьы сгәы иалоуп усҟан Ҳабыџь сахьизымҵааз аҵанцәа ҳәа иахьа иаадыруа ракәызҭгьы убра инхоз ҳәа. Урҭ рыхьӡ АдгьылАҵа, Адгьыл-Аҵан, Аҵан* аҟнытә иаауазар краадыруама, даҽакала иҟалазаргьы ауеит, аха. Абри ашьҭахь Ашәы Ҳабыџь харак имгакәа идунеи иԥсахт, саргьы уаҳа сзизымҵааит... Ажәытә-уаа шьоук ус зҳәоз ыҟан аҵанцәа егьи аҿықәан инхон ҳәа, аха уи ахьыкәу, иарбан ҿықәу сеидро... Ҳаҭла аҿықәан ҳәа абасгьы зҳәоз дыҟан... Егьыс ала уахәаԥшыр, дара уаахәыҷқәамыз, жәытәла, аԥсуаашәуала – аҵҵан, аҵәҵәы – икьаҿқәан ҳәоуп иаҳәо, аҭырасқәа ирықәлон икарымҿоз. жәытәла убригь аҭҳырас акәын, Аззанҭҳа Азанҭа ҳәа ишыҟалаз еиԥш, ҳаӡеит, аҭҳырас – духон. Урҭ злацәажәоз рбызшәа аԥсшәа иазааигәан, аха иара акәмызт ҳәа усгьы ацызҵоз ыҟан... Абамба сы хаха-хымш иауан, нас амца ацралан аҵан ықәымӡааи, ҳәа, абас иажәабжь аахиркәшеит Чагә.
Абри абас Чагә ианҳзеиҭеиҳәоз 1926 шықәса хәажәкыра мза азоуп, Аҟәа Аԥсны Асовет мчра ашьақәгылара, Аԥсны ахақәиҭра хәышықәсахыҵра аназгәарҭоз аныҳәаз. Ашьҭахь, акрааҵхьан, абри аҩыза ажәабжь Џьапоу Раҿыс иҳәамҭан ҳәа, иҳәоны саҳаит Џьапоу Франкьыл Ҷлоу Аимара аҳаблан. Уи даҽакгьы ҳаиҳәеит: Аимареи Ҟадеи руаџьара ҳәынҭқар дук иҳаҭгәын амадоуп, дамроу ҳакәоу акы дҭаҵаны иахьыкәу уаҩгьы изымдыруа имаӡаны иҟаҵоуп ҳәа. Уи ажәытә џьамтәыла ашаҳацәа** дреиуазар ҟаларын
* Адгьыл-Аҵан, Адгьыл-Аҵа, Аҵан – Антрактида акәзароуп.
** Ажәытә Џьамтәыла раԥхьатәи ашаҳ қьыр дахьжу аӡәгьы издырӡом. Уи санԥслак сыԥсадгьыл ашҟа сганы самажәда, сызҳәа усгьы ациҵон, убра азааигәа жәытәан маӡа аҳаԥы иҭалон иаан иҵыҵыз аџьам ари иааны итәахьаз арымлазқәа рыри реибашьра дугьы ҟалахьеит ҳәа, усгьы иҳәон.
Ажәытә ԥсуа-шәуала иуҳәозар, ашаҳ-аҳ лаа, аҳәынҭқар лаша иоуп. Уа, Џьамтәыла жәытәан шаҳцәас абазақәа, ашәуақәа антәаз ыҟан, ажәытәра ҳаламларгьы иара аабыкьанӡагьы.* Франкьыл ииҳәаз сахьахәаԥшуа, дашәуаны (дабазаны) ма даԥсуаны, арантә уахь иагахьаз нас дшаҳхазар, сахьиз ма сабацәа рыԥсадгьыл ашҟа сган самажәда ҳәа уасиаҭны инижьзаргьы ҟалоит, иудыруазеи... Иара дахьамадоу шьхашьҭоуп, аӡәгьы изымԥшаац, ус анеирагьы ҟалом, ишәарҭоуп, уахь уажә хәажәроуп ҳәа усгьы рҳәон.
АЖӘЫТӘӠАТӘИ АԤСУА ЏЬАР(А) ИАЗКУ АҲӘАмҬА
Абраҟа исҳәарц сҭахуп ажәытәӡатәи аԥсуа џьар ҳәа аҭоурыхҳәаҩцәа дуқәа, абыргцәа зыӡбахә рҳәоз азы ажәақәак, избанзар уи аԥсуаа иахьа иаадырша иреиуоуп, ҳжәытә ҭоурых дук цәырызгақәо ируакуп, иреиҳамзар иагьреиҵам. Иара аԥсуа-шәуа џьара ҳәа абас
қәаҭыԥ убра ҟашәҵа ҳәа ауасиаҭ нижьхьан рҳәон, шьҭрала ашәуаԥсуан, даара иҟәыӷаз ҳәынҭқарны дыԥхьаӡан... жәытә ԥсуаашәуала қьыр (қьқьыр, қьқьыра) – ауаҩы-аамсҭашәа ду, ауаҩы ҟәымшәышә ду ҳәа ицәажәоит... Уи итҟәан иҟаз ауриақәагьы рхы иақәиҭитәхьан, рыҩныҟақәа иауижьхьан...
* Џьамтәыла аҵыхәтәантәи ашаҳ Рыиза Ԥеҳлеви дахырхаанӡа Аԥсынгьы даахьан михаил Бӷажәба ихаан, аҭыԥқәа еицгәарҭо егьиуа... Ари ажәла абазала, ашәуала Ԥыҳлыжәыжә (Ԥыҳлывыв) акәын, абухҭа ҳәа ицәажәоит, Ԥыҳ-ԥсҭагәаҩа жәлоуп, еиҩхаазаргь ҟалоит, Каспыжә (Каспы амшын) алада амраҭашәарахь иамоуп ус зыхьӡу абухҭа (абыхә-ҭажә). жәытә ԥсуа-ашәуала Ԥҳалыжәаа ҳәа изышьҭаз ракәын, Аԥсныдгьыл убранӡагьы ианынаӡоз ыҟан. Уа жәытәан каспыжәаа (каспиви) нхон, иахьагаз иахьагьы ирзымдыруа, ашәуа-ԥсуа, абазашьҭра нхон, жә в иазынаԥшуа акәын ишырҳәозгьы.
азырҳәон, аџьар акәымкәа аџьара ҳәа, аԥсуаа-адыгаа зегьы иаҳзеиԥшны ирыԥхьаӡон. Уи ҵаҟатәи акьан иаҳа иазоуны, ҩбаны еидны ҵаҟатәи акьан иаҳа иазоуны, ҩбаны еидны иҟан – ауаҩы инапқәа наҟ-ааҟ иааиҵыхны, иаарҟьаҟьан, ишьапқәа неидыԥсалан дгылар еиԥш! Иара маанас иаҵаз, иунарбоз аԥырра акәын, аԥырра дыргас иаман рҳәон, ҽа дунеик аҟынтә иааз, аҿҳәара анааилак ҽа дунеик ашҟа ицаран иҟоу иакәзаап иунарбогьы. Зхала иакәымкәа ауаҩ ижәла мырӡкәа иаазгаз, аҽҳәаразы, имырӡкәа даҽаџьара изгарангьы, еиқәырхараны Ашәы Ҳабыџь излеиҳәаз ала, ус акәын аџьар, иаҳа ииашан иуҳәозар – аџьара ишахәаԥшуаз, ишырԥхьаӡоз.
жәытә саӡ-ԥсуала, саӡ-ашәуала, иара жәытә дыӷалагьы уахәаԥшуазар – џьы, џьа – ауаҩы ихьӡын, ра – ԥрыган, хы – ӡсаган, адуӡӡа ҳәа, ус ицәажәаргьы алшон, иаҵанакуа иҵегьы ыҟақәоуп аха. Шьҭа аџьара иаҳәо закәу абас ала иазхәыцтәхоит. Абри адагьы ажәытәан ажәҩан ҽакалагьы ахьӡ аман рымҳәози, џьџьара, џьџьар ажәҩан ма ажәҩан ашҟа, аеҵәақәа, рышҟа аԥрыга ҳәа усала ицәажәаргьы ҟалоит, мамзаргьы ажәҩан дуӡӡа ҳәа. Иара Ашәы Ҳабыџь излеиҳәаз ала, абри ажәҩан абасалатәи ахьӡ аԥхьа ҳа ацҵаны изҳәоз ажәытә аԥсуа-шәуақәа асаӡ-ԥсуақәагьы ибахьан, дырхаанын ҳәа, абас ҳзеиҭеиҳәон Чаҵә Чагә. Уажә сахьахәаԥшуа, аџьара Амрагьы иадҳәалазар ҟалап, жәытәла Ры, ҳ-Амрагьы иахьӡмыз, ихы абахоу знапқәа – зымҵәыжәҩақәа – еиҵыхны иаҳзырбо?.. Ҳхәышҭаара ду Ры, Ражәытәӡала Ӷьы, Ӷьа – ашҟа акәзар?
Иахьатәи аџьар – уи даҽа ҵакык амоуп, Иса қьырсам дкыдҵан дызкыдыршьылаз ауп (қьырсам ашәуа-ԥсуа жәлоуп, қьырсамҳажә(а) аҟнытә, ӡуп изыхьӡугьы; амҳаҵә иҭоу аӡы бзиа ҳәа; қьарсал(а)гьы ыҟан). Уи дкыдҵан дкыдыршьылазар – нас иԥшьаны ԥхьаӡашьас иамоузеи? жәытәан, иара иахьагьы, аԥсуаа аӡәы ҵлак аҿы иҽкнеиҳазаргьы, иҭынхацәа иҵырҟаан икарыжьуеит, ус ҟазҵо егьырҭ ажәларқәагьы ыҟоуп... Иахьа Иахәа, Иахәац (Иегов) дхазҵо ауаа, уажәтәи аџьар ныҟәыргаӡом... Иса
қьырсам дызкыдҵан иҟоу аџьар – уи даҽакы иамусуп, иԥшьоу иара иоуп, дызкыдҵоу акәӡам...
Иахьатәи аџьар раԥхьа имааназ акыдҵара, ашьра, аршәара, иаҳа амч змаз – рымаа алазқәа реиԥш иҟаз – идауш (идаӷәыш) акәын ҳәа ус азысыԥхьаӡоит, уи раԥхьа ус иагьараан, уиаҟара ирҳәацәом акәымзар...
Ажәытәан акьанџьар, акьанџьара ҳәа, абасгьы ыҟан. Уи зыхьӡыз иахьа акьанџьа ҳәа иаадыруа акәымзт, лаба хымыҿын, ахаҿы иаазышәпан, убра ауаа ахаҿсахьа арҭон. Акьа, акьан – лабажәлоуп, лаба кьаҿуп; акьанҷ, акьыс – лабыҵәжәлақәоуп. Изхысҳәаауа, убри акьанџьа акәын. Егьыс иҟоуҵар – акьанџьара акәын. Егьыс ала, аџьар – ауаа рацәа, ажәлар ҳәа усгьы ицәажәоит, абри азынгьы аџьара зҳәоз ыҟан!
Абри аҩыза ажәабжь рҳәамҭаны исаҳаит Кама Быҭәбеи Таиа Кәыҵниеи (Абыџ иԥа). Уи шьҭа кыргьы ҵуеит.
ХЬА ЧАН*
Ҽнак зны сан ԥсрак ахь шьыжь дцеит. Са ус схәыцт шьҭа Доу сцан хьак сфап ҳәа. Хьа чан ауп. Доу ԥыҭк бжьоуп.
жәхьан еиԥш сцеит. Амш ԥсҭҳәацк хым.
Доу снеит. Ԥсҭоуп. Бна дук. Ҷыт бжьык гом.
Хьа ҵла дук збан, ҟәазк, чаҟәк ҟәшәан такә сфеит. Нас
ус схәыцт сан лхәы ҳәа ԥыҭк шьҭых шьҭа сцап ҳәа. Ус снеҩс ҵла мҵак аҿ уац чаҟә дук збеит, ҿыцк. мшәушь ас зуз сҳәон еиԥш, наҟтә «ҷақ...» ҳәа, нас «ҿаԥ.., ҿаԥ...» ҳәа, бжьык геит. «Ҿаԥ..., ҿаԥ...» ҳәа, геит ҽа знык.
мшәуп сҳәан, аф ҭҟьа еиԥш, сыҩн снеин, хьақәцә схалт. Нас, шьҭа сыԥс соут сҳәан, махә шәпак сҽықәк, сҟыт бжьы мго, уахь схы рха, кыр збоушь ҳәа, стәеит... Хаҳә ҟәазк скуп... Ус кагь збом, быжь гом...
* Шаак, цырак (слогк) иҟоу ажәала иҩуп. (Аҵаҩцәеи астудентцәеи рҽазыҟарҵараз.)
Ҟаҳ, нас сцәырҵп ҳәа, ӡбан мшәык тәеит, сус цәгьоуп сҳәан, уа сҽықәк, уахь схы рха стәоуп, стәоуп – кагь збом, быжь гом. Ус наҟтә ҳәа цәыбб дук ҩылҵт, «ҿаԥ..., ҿаԥ...» ҳәа ац бжьы го, ԥышә ҩызк, ац лкьы ду збоит – бын ҳәоуп. Нас «ффышкь..., ффышкь...» ҳәа, шақә ҭҟьак иаст, иаргь ҭгылт – мышә фҩу, мышә уац фҩу, ма уаҩ фҩу ак ахьт.
Иаргь шәар, мышә дугь шәап сҳәан, «шәит..., шәит...» ҳәа сҟьан* иақәк схаҳә ҟәаз сыршәт – «бық» ҳәа аҟә иақәшәт, иаргь «ҩаҳ..., ҩаҳ..., ффышкь...» ҳәа шьҭахь наҟ иаст.
Са уа маҷк ус сҽықәк стәан, нас ҵҟа слеин скаԥт. мшәык тәоуп ҳәа сшәо, сан лхәы хьа ԥыҭк шьҭых, сыҩн сцеит.
Уажә шәарҭ дшәеит шәҳәаргь, шьҭа бна дук ахь ус еиԥш, уаҩ заҵә кьацә ҳәа, сцом. Ҽаӡә ус дцо збаргь зуам. Уаргь аӡә дга, ма хҩык шәца, нас кыр жәбаргь, мышә шәоит.
УмШӘАР – ЏЬАЛКЫ УАХЫԤТ!**
Уажәы сыгәра зымго дҟаларгь ҟалап, аха сзықәшәаз атәык сҳәарцы сҭахуп, шәӡырҩы. Шьыжьык азы Хәылҵышьх ԥсҭеиҳәак иҭаршә ҿаҟьак
сыхәнон. Сзышьҭаз уиоуп – ашьхымз ахьҭаз азы сеимдон. Абри аган иҭоуп рҳәоны саҳаит, хакы аҟны џьара избар, уашьҭан иԥшны изгарц сҭахын.
Хәыҷык сыԥсы неиҭак, уажәшьҭа ԥхьаҟа снеигәап сҳәоны, хахьтәы убас быббжьык ааҩт, аха оумоуп... Иаууеи, имшәуп, иаӷьуеит – ашхырцә ирфеит убоу, арахь иаауеит, џьара сҽыԥхьак снатәап сыӡбит. Аха ара иҭшәоуп, хәбаҟа шьаҿа раҵкыс еиҳам, еиҳәоуп, ҭыӡқәоуп. Шьҭахьҟа цатәуп, егьыс даҽа мҩакы убом, ԥхьаҟа узцом – арахь иаауеит...
Сласны, ԥхьаҟа сыԥшуа, аиҳәа аҭӡы ашьҳәыӡ аҟны уахәак сҽавак снатәеит, астәи иаарушь ҳәагьы снахәыцт.
* Атыршә асра.
** Абри ахьӡ Шьоудыд, Шьоӷәдыд, Шьоӷәӡыҭ ҳәа зҳәозгьы ыҟан ажәытәан.
Сшыԥшуаз, зыбжьы гауаз нахьхьи иҩцәырҵт, сызҭоу иҭаршә еихҳәо иаауеит, ахгьы наҟьоит, аԥынҵ, аԥышә акуеит, атах ҳәагьы икшоит, зынгьы бырбыр ахга, цыгәхыршәҭ ҟаҵаны, ишьҭас хаҳәык шьҭԥаа шьҭахьҟа шьоукы иргәыдҵ, иаӷьуа иаауеит...
Ҵаҟа сеихар, ари аҽҳә сышҭоу такәы цатәуп, исхьӡоит. Исшьрын сҳәаргьы – иааг ашәақь, убригь ҵаҟантә уанеихс, иухәыр – уакуеит...
Уахәа аукы, шәпакы, махәқәак иркшәа ишьҭан, иаҿҟьан илеиз ҵлакы иатәын, аҽҳә ганха иҭан. Убри сахыҵ ԥхьаҟа ҩада цатәын, аха уажәы ахы аҟны сыԥсы ӡаны сҽыԥхьак сеиҳәҭҟәыҟә, ҵаҟа, астәи, снатәеит. Егьи, анстәи, ҩадантә, иаауеит, сазԥшны, сазкылԥш избоит, цәаӷәацәк еиҵам. Арахь ашхырцә патаз, ԥсынкәоу, шьоукгьы «быввы», «пыввы» рыхга еивас иаауа иаԥыҩ исхҟьа лбаа ицоит, сырфарҳәахгьы сагьшәоит – азнык акы уабар, егьырҭ уркуеит...
Сҽырԥсны абра абас сыштәаз, аббы ахга ҩадантә мышәмат шаауаз, еиҵас ақды агәҭа иҩхыԥт, иагьхьамԥшт, е-есс исывс иахьцоз ҵаҟа илҭалт, иагьцеит. Ашхырцә мамзаргь ашьхымз ирфан иҩны иаауан, умбои, уиоуп иагьахь. Саргьы уажәшьҭа сыԥсы ансоу, Анцәа иара иџьшьоуп насҳәан, сҩагылт.
Абас саниеит – абас сеиқәхеит. Умшәар – џьалкы уахыԥт зыхьӡугь иароуп.
АБЛЫЗА мАмЗАРГЬЫ АБЛЕИСЫИ*
Ԥхынгәымзан. Иашыра саҿалан сышҩеиуаз, ҵаҟантәи шәахәацык сҿаҷҷазшәа наснырит. Закәызеи насгәахәын, сынҭгылан лбааҟа сыԥшызар, ам* ҩшаак иҟоу ажәала иҩуп, абжьықәыӷәӷәара аҩбатәи ашаа (ацыра) иаҭаны. (Аҵаҩцәеи астудентцәеи рҽазыҟаҵараз).
шын-ҿықә харамкәа аҽадкыл, акыргьы идуны, аҵыхәагь назԥаҟьан, ишиашоу Шыцкәара аганахь ихыршәлан инеиуаз оумажәык нагәасҭеит. Шәпарыла уахәажәык еиҵамкәан, ицәымзан иаркушәа, ӡыркәиҵас еисиуеит, иахылԥхоит. Гәылшьапзар насгәыхәит. Ишыӡсоугь азџьоушьап, лакьы-лакь аҭыԥан аканҷ-хәац анныҟәоу инеиԥшны аҟәаҟәа ҭархәа-рхәо, ихылан ишиашоу ихыӡсан инеиуеит. Аметра иануҵар, ҩажәихәба рыҟнынӡа идууп.
Сажьоума насгәахәын, сеиҭаԥшит – сышԥажьоу, избоитеи! – Ихылан ихыӡсо иҿҟьа-ҿҟьо инеиуеит!.. Ишәаԥшьзар, џьаракыр ианҷҷозар насгәахәын, ҵәҩанҵәыҟа сагьыҩаԥшт-жәҩангәашәа шәахәацкгьы аныԥхом, ашәаԥшьгьы абаҟоу, нахьхьиӡа Хәылԥыеҵә ԥхазеиуеит, ицәырҵхьеит... Закәызеишь аҽцәырган ихылаз, ихыӡсан иахьнеиуа уажәымзар абыруажә иҩалԥраап шысгәахәуаз, аганахь иаԥыраз адәыӷба ахьыҵсуа ахәынаа иҩавалт, иагьҩаҵәахт.
Сахьгылаз акыргьы амшынгәы еишьылӡа схыԥшылон, шьҭахьҟаҳәа иаауазар избарцаз... Ихнымҳәӡеит, иабоубоз...
Убраҟа, иахьнеишаз, Шыцкәара амшын-ҿықә аӡытлакә адыруеит... Ҳазшазгьы уаҳзылԥха насгәахәын, ашьшьыҳәа ахәызқәа саҿалан сыҩдәықәлеит...
Ҽакала сазхәыцын, ԥҭа-хацык жәҩангәашәҟа иҩахан икыдны ҵаҟантәи ианумбогь ҟалозар, убрантәи ианыԥхан сажьазар насгәахәт... бзиоуп, уиакәхап сҳәазаргьы, амшынаҿ цәқәырԥацык убомызт, иҭынчын, инеиуаз ахьыӡсоз иннажьуаз анҵашьҭа кеикеиуа ианылан избонеи?!.
Абыруажә абраҟа абасҳәа ицәырган изшәасҳәа, зегьызегь сымҳәазаргь, абригьы мышкы-зны иазхәыцша дҟаларцаз азыноуп... Ажәытәан аблыза, аблеисыи зыхьӡызгьы иаракәзар?.. Аҽыза, аҽызгьы ҟаԥшьыми, еилымԥхо. Уиадагь аблыз(з)еи рымҳәозиз. Закәызеишь?!.
АҶКАДЫӶӘА ИқЬАԤҬАҾЫ*
Ажәытәаны Аҷкадыӷәа – Ҳаҷкадыӷәа акәзаарын, изыхьӡугьыишьхагәаржәлоуп,хәадаражәлоуп,иаздуцәамкәа Ҷ(ы)-ка(ҟәа)-ду-уаҩ – ҵаҟатәи ахәадара, ахәадароу иқәынхалоз (ԥсуа-шәуала). Ҷадыӷәагьы (Ҷадуагьы) ыҟазаарын – лбаа-адәду, лбаа-арха, аԥсҭа-аҵа иҭанхалоз, Ҷкадуарахь иагақәазгьы... Иаарышьҭыз апап-чыпап иананырҵоз аҭаҩраан маӡаргама идырхәанчан еицаркызгьы иҟақәами иреиууоушәа ицәырыргарцаз. Сызааиуа, иагьараан еиҭарҳәоны исаҳахьан зхаазҭаху дарбанзалак Аҷкадыӷәа Иқьаԥҭахьы аныхәлалак дықәымларцаз – азааигәа агәаҩҟынтә акәара-ҷҷа аҩсҭаацәа ааҭыҵны иаахалан ишаанӡа иқәхәмаруашәа. Шьапылоума, ҽыбӷалоума дызламҩаслак рзеиԥшхушәагьы, иҽхьынԥалан дҽыжәырхуашәа. Убракәушәагь, акәатақәа дышреиҩаӡоз, Гәыдеибыџа дахьеилаԥсаз.
Ҵабыргыҵәҟьан, ахаҭагьы ииашаҵәҟьоуп азуҳәаратә иагьунарбон: аӡымаха хыргьагьаны иагәылакны, апҟыӡрақәа ама-аман, аҭырасра аҽылакны, аҵла-мыҵла хыжәжәараны, зганкахьала иазхтыраны, амҩадугьы азывганы, аџь-мыџьрақәа азхажәааны, иазраӷаны, адыд-мацәыс адыруаны...
Гәыдеибыџа деилазыԥсаз аныҟалаз, ишыҟалаз анреиҳәауаз ирзеиҭеиҳәон: акәатақәа антәауаҳәа иҽырҭынчны дахаҩогьы деиҳәҭҟәыҟәланы аҭырасра иҽылакны аӡымаха дышҽԥынтәалаз, иаалырҟьан апҟацаҳәа ишьҭахьала ихахәдаџьал хәымбабисак дыҩкыдҳалан, дыҩкыдсылан агәараҳәа дхырбыкьынгьы дылцәыҵаижьт, дагьлыҵашәкәеит, дахьцаҳәагьы имбаӡакәа. Дҩагылоны аамҭазы, адырҩагьых, дахьынтәааз имбаӡакәа, ихахәдаџьал илақәиршәан, деиҭалкажьны, деиҭаҵашәкәеит... Ҽадырҩанагь абасала дкаижьзаап. Дкаҳац* Хшаак иҟоу ажәала иҩуп, абжьақәырӷәӷәара аҩбатәи иаҭаны. (Аҵаҩцәеи астудентцәеи рҽазыҟаҵараз).
ԥхьаӡа, аҭырасқәа ихаԥаны дылахауан, даарылҵны дҩагылоны, деиҭакажьны деиҭаҵапҟон... Азааигәа аҭырасра илагылаз аџь-еилҩаа дҩалбааԥан дааизшәагь ааинарбеит аҵыхәтәаншәа...
Ҳацуҭаҟноуп, иаҳцәыхарам ахаҭагьы. Шьыбжьышьҭахьык, сҩылаланы иааимыздан, иҭысҵааит. Иҟалазгьы, Гәыдеибыџа дказыжьуазгьы закәхарызаз агәҩарагьы насызкылҟьеит...
Аухаҵәҟьа, ацаблыкьқәа иҩарҽыҵган, такәаамҭа ҳахнымҳәыргьы иаҳцәымшәарцаз нараҳәаны, Хәа-мсыисагьы даашьҭыхны, ҳаигәылацәан, ҳахьцауазҵәҟьа рамҳәаӡакәа Аҷкадыгәа Иқьаԥҭаҿы ҳаакылсын, хазы-хазы, ҳаизааигәан ҳҽаалаҳкит. Гәыдеибыџа иахьихабгаз аҭыԥаҵәҟьан сеиҳәҭҟәыҟәланы, аџь-еилҩаа саазыԥшуа, аҭырасра саалҳәҳәаны сыцәаара ааԥшлартәгьы, сагьаатәеит. Амзаҿагь алаԥш-ҿаԥшы аанашьҭуеит.
Оумаӡакгьы азыԥшраҳәа ҳақәымшәаӡеит. Сышьҭахьҟала апҟацаҳәа схахәдаџьалгьы дагьнасуаны – агәызҳәагьы ахысыбжьы неилаҳантеит. Саахбыкьшәа саарбырбырт сагьыҩаҵҟьеит – исыжәлауаз ахьыҵапҟаз сызгәамҭаӡеит Хәа-мсыисагьы даакылҟьеит. Заанаҵы еибаҳҳәахьан, иаракәхозар иҳамшьырцаз. Даххысааит.
– Аӡымаха аԥарақәа ахҭынҵаны иаанахәеит, адаӷьқәагьы уиакәзаап изтәыҵәҟьоугьы, ишуҳәаҵәҟьоу амалаҳәа иунаҭом ирхыбаауеит!.. – даахыхәмарт Хәа-мсыисагьы.
– Аԥацәақәак амазаргьы, ирыцәшәаны, ирхыбааны иауазаргьы иаадыруеи... Иахьынтәааз узгәаҭазар?..
– Аџь-еилҩаа иавагылоу ахьацаҿы аҭыҩрагьы амазароуп, убрантәиоуп иахьыԥрызгьы.
– Ажәытәангьы атыҩарҩар иакьысуамызт, аты-кьиу аарбаны ҟалаӡомызт...
– Иззакәхари?
– Аты-кьиу мышьҭацәгьаны иазырԥхьаӡон, игызмалуп Атыҩарҩар – дыԥҳәысзаап. Лхәыҷы-заҵәы длыцәҟьаланыабнаршәыра дылцәылахан, дизеимдауа дишьҭазаап
ахәыларцәа. «Схәыҷы-заҵәы дысцәылахеит!..», «Схәыҷызаҵәы дыжәбахьазар?!» – ҳәо-еиҭаҳәо аҵхагәазы иҳазҿылҭуеит...
– Хәылалкааит... – нахиҳәааит Хәа-мсыисагьы – Атыҩарҩар хьышәарыцо иахыбаауеит... Аԥацәагьы шаҷаԥшьауа аиҳабацәа ирзымдырӡоз, изырымҳәоз?!.
– Есыфара Иҿакьасҭеи Аԥримаӷәа Иқьабҭани ирҩыӡаны абылқәагьы амазароуп абраҟагьы. Уиазакәхап абасала изацәдыршәоз. Инахьхьишәа, акәара-ҷҷахь албаарҭа ахылаӷьаҿ, хәыҷ-хбыџакы дазыҳәазан дынҭаларатә, убрҟагьы аблытәара акылҵәарсҭа ыҵагалоуп, иумбахьеи?..
– Исумырбоз...
Сшәарыцага ланарԥшыга аамысхит, Хәа-мсыисагьы иаамихит. Аҩадала ҳҿыҩаханы ҳаахыкәшан, акәатақәа ахьтәақәашаз ҳҽааԥхьаҳкит.
ЦӘГЬАРҲӘЫҲӘ-мАӠАРХӘЫХӘ*
(Алакә-цуфара)
Дыҟазаарын, иахьауажәыгьы дагьыҟазаап, Цәгьарҳәыҳә-маӡархәыхә. Аҵәылаҵара, ашьыцыргыдра, аԥсықымқымра, ацәгьаҳәарақәа, ацәгьаршрақәагьы... иԥсақәараны, дагьрызҟазаны. Данаахшәауаз, данынкашәаҵәҟьа, алаҳәақәаԥа ааиҵарԥхьаны иқәрыԥшьазаап, убриакәзаап, изларҳәауала, ихарахазгьы. Ажәытәаамҭан убасалагьы адԥшьаларақәа, ақәԥшьаларақәа ҟарҵозаарын – ирықәдырпҟҟон.
Цәгьарҳәыҳә-маӡарахәыхә ацәгьаҳәагақәа имазаарын. Еиқәҵа-еиқәҵаны, еиқәырҽаҽаны, еиқәыртаташьны, абаӷцәлымсашьаршь ыртатианы инагәылаҵан, има* Хәшаак змоу ажәала иҩуп. (Аҵаҩцәеи астудентцәеи рҽазыҟаҵараз).
ҟаҿаҳәара иавҵумбаартәы иагьимӷыҵреиҵон. Данааилахоз, ианааиҭаххоз, тапанчаҵасгьы иаавҵԥааны, данаафыҩлак – ацәгьаҳәаразы амыч ҷыдагьы иланаҵауан. «Цәгьарҳәыҳә-маӡархәыхә иааиҽархәыхәишь!..» – анақәиҳәалак, хнеижәижәохәҟагьы гәарашь-кылҵәақәа баҩашԥсараха хьыр-хьыр-хьыр-хьренҳәа... имҵанаԥсауа иҟазаарын. Деигәырӷьаҵәагьы, дқьышәҳампалӡахан, дыхҵәырԥсаӡагьы, иааизиҳәҳәауан.
Цәгьарҳәыҳә-маӡархәыхә аҵәы-лаҵатәқәа ҿыԥсаҿыԥсаны, агәыраӡӡақәагь шьыҵәра-шьыҵәраны, арымзаагьы, кьабзыҭ-ҷыдаҵас имаҟачаԥа иахьынирҳәалон. Иавҵеиҵақәозгьы, илыҳәҳәақәозгьы маҷӡамзаарын, иуламкшакәагь дагьзувсӡауамызт. Иааиеиӷьхауаз днарыҵашьыцны, иҵәылакшатәқәа, игәыраӡӡақәа ахьрылеикшашаз дазышәарыцон. Ауаарацәа иҽаарылак, иумырбаӡакәа, инаулеикшон. Амца-шорагьы ацранаҵауа ихымжьыжькаар, агәахәарагьы изаанагон. Даареижьаны, имашәырхазшәа, данрывалалоз, ианрылеикшозгьы ыҟазаарын. Дыҩкылатәангьы, иҵәылакшатәқәа ашьыцыргытыԥ иааҭаҵаны, илауқәкыхын дыҩҭаҭәҳәахынгьы аҿылеирхон даҽазныхынгьы.
Арысҭоуара, Аԥшаҳәасҭара шынеибакәугьы дахьазымдыруаз, дахьнанамгацыз, инапыхьараџь асаргәыҵаҵәҟьа иаҟарахашагь дгьылҽыҭкәамҟьарак узыԥшаарымызт. Аԥшаҳәасҭахьы Аҳампалфарҭахь ҳампалфараҳәа даареижьаны, шьхамаџьрааҵәҟьагь дазыкәараҵан, даакәарынгьы, днараԥызаны, иаанеиԥхьахуан. Аҳампалжәыга ахьурчуанқәагьы днархагыланы, ҳампалаџьакгьы нарзеиҭаҳәаны, арысҭаархык, арсыҭоумадык, арысҭоутеилык, арысҭажәҩакы, аԥшаҳәамаџьзаргь ицәгьамыцәгьақәа аацәыригон, акрырдыруазар, идирҳәаразы. Аамышьҭахьы, дӡыргаӡыргауа, Арсыҭоуаҟа иҿылаханы, еиҳабацәақәа иҩареиҳәарцаз. Убарҭ-егьырҭқәарз, есымзатәины, садаҟыҳасаб, иуалафахәыз ихныҩеижәижәохә қьаадԥарагьы иҵаҟәниҳәалоз ихьаҭраџьагьы инаизҭарҵон.
Даҽазныхгьы, еиҭаԥ-еиҭаԥо еибарқәасқәасуа аҽадаԥақәа, акьенгуруқәа, дрыланыҟәалон – ажәытәаамҭан аԥсуашьҭрақәак ирзанызаап, аҽада-ԥаҳәа иагьзахьӡырҵазгьы убриакәзаап, еиҭаԥ-еиҭаԥо, ишьҭыԥа-шьҭыԥо аныҟәашьазы. Ага-ԥшаҳәаны, рџьыкафарҭаҿы, даарықәтәаны, имашәырхазшәа, иудирҵыгьлон. Дара-дарагьы еибаирфалон – агәахәарагьы инаҭалахуан.
Акылԥш-кылӡырҩра оумашәақәагьы дагьазыфраҭын, убасалаҵәҟьа дагьазышәақьын – аԥсуа-абаза ажәытәбзарбзанжәла амыд-шәақьаҵәҟьа, Арабсҭантәылаҿ модфақаҳәагьы еицырдыруаны излеибашьуазгьы, иагьаԥигарын.
Ахангылаҩцәа, агәҭангылаҩцәа, аивагылаҩцәа, аишьҭагылаҩцәа, аилацалаҩцәа, аилатәалаҩцәа, аиватәалаҩцәа, аилагылаҩцәагь, аиқәҿыҭыҩцәагьы; аицалацәаҵәҟьагь ирзаарыгӡа, арымӡааҩык хысла-гәыслагьы иааилеиҵахьан, напышьашәалагь еиҿеигалахьан. Еивамгыларатә, еиламгыларатә, еидымгыларатә, еидымтәалартәгьы, еиқәҿырымҭратәгьы... еимиргәгәаахьан, еидиргәгәаахьан... Хәаџьан-ду-гызмал, дызусҭахыда – даниркалалакь, зныкҟьаралагьы, даҵаирхауан – даахьаԥшынгьы димыхәаԥшратәы, диаҭәеимшьаратәгьы убриаҟара ацәгьаҳәарақәеи ацәгьашьыцрақәеи... дырзыманшәалан, агызмал-рупап ҟамчыркалагьы днаиҵашьыцрын. Аду-муқәагьы еигәыдиҵауан, ркәыкәылахақәа анықәеибахлак, иаарҭынхауаз аҭыԥ-кәацәрагьы инахьхьиӡашәа Аӡахәаҭраҿы, Ақәаҵараҟны, акылшәшәаахқәа иҽрыдкыланы, иҽрымадангьы, икылатәаны ицәыҵаӡырҩуа ицәыҵааԥшуаз ишьашәалатәык даакылырӷәӷәаны днахадыртәарцаз, дрымҵашьацәхартәуа дрымҵакәашаларц...
Абасалагьы акыраамҭа дыҟазаарын Цәгьарҳәыҳәмаӡархәыхә Цәгьархәыхә-маӡархәыхә. Даасгәалашәан санизхәыцлауаз, убаашәыхит, дабаҳԥырхагоу зыԥсҭазаара иҩалӡааны џьаҳанымтәара иҭеицалахьоу шихысҳәаауаз, аабыкьашәа Аԥшаҳәасҭаны Ажькырараҿы аҳампалфаҩцәеи, аҳампалҳәаҩцәеи, аҳампалхәмарцәеи рҭоуеиҳәҭадаҿы рҳампал-ҭоуараҿ зымбатәбараха иахьеибырҳәауаз саазыӡырҩит – Цәгьарҳәыҳә-маӡархәыхә иахьауажәыгьы, акымзаракгьы дазымгаӡакәа, иҽырҩашьаны дҳалазаапеи!.. Шәанаџьалымбеит, шәгәышәҽанызароуп, шәеигәыдимҵааит! Шәҽицәышәыхьчала!!!
АИЦәАжәАХәТәқәА
АИБАԤШААРА
АШьХА мАЏьИ АГА мАЏьИ ШЕИБАԤШААЗ
Иалоу:
Чаҵә Чагә
Ашьха маџь
Ага маџь
Амҩасҩы (Чаҵә Чагә)
Аҵла амцан ԥсеиҭакырҭа рымӡ аукы адҟаҵалоуп. ДаацәырҵуеитЧацә Чагә.
Чаҵә Чагә(азалахь).Ажәлар,абзиарашәзыҟалааит! (Дааҭгылоит.) Ишәаҳахьазар акәхап ашьха маџьи Ага маџьи ҳәа зыхьӡ рҳәоз ауаа рыӡбахә. Урҭ руаӡәк ага дынхон азы Ага маџь ҳәа иарҳәон, егьи ашьха дынхон аҟнытә Ашьха маџь рҳәон. Еицырдыруаз лафҳәаҩцәаны, қьачақьцәаны, ҳауа ириааиуа ҳәа еисо, еиҩызцәаны абас иҟан. Ажәытә. (Дааҭгылоит.) Уажәы, аччара маҷхеит рҳәан, арҭ еиҭацәырҵит. Абриаҟараамҭа еибамбацыз иахьа ианеиқәшәа, раԥхьаҵәҟьа изеибамдырзаргьы вбас ируҭоузеи.(Иаахыркәшан.)Урҭреибаԥшаарашыҟалазуажә

ижәбараны шәыҟоуп! (Дцарц иҿынеихоит, аха даахьаҳәны.) Дара анеибаԥшаалак ашьҭахь саргьы срацәажәоит, егьырҭ алафҳәаҩцәагьы шьҭаҳхуеит, ҳзыниахьоу, ҳзыниауа зегьгьы – лафума, қьачақьума шьҭарнахыс абра ҳааины ишәҳарбо, ишәзеиҭаҳҳәо ҳалагоит. (Дааҭгылоит.) Сара, иахьа иназбақәо-иаазбақәо ирыхҟьаны, аҵыхәтәан алаф саҟәыҵны сыҟан, аха алафҳәаҩцәа Ҳабжьгаҩ снаԥхьан, Чагә, уаргьы уцәырҵроуп аниҳәа, мап сзымкит. (Дааҭгылоит.) Ауаҩы шәкы дыркуп, шәкы иқәыӷәӷәоит, аччаха изҭада, дзырччогьы абаҟоу... Аха ажәытәуаа ус рҳәон иччо иԥсынҵры ироууеит ҳәа. (Иаҳа днақәӷәӷәан.) Шәара исзыӡырҩуа, шәыччо ада хьаа шәымамкәа Анцәа иҟаиҵааит! (Дцоит.)
Даацәырҵуеит Агама  ь. Арымӡ анаӡараҿ днеин днықәтәоит. Гәҭыхак шимоу ҩашьом. Ихҭарԥа ижәҩахыр иқәыршәуп. Ааҭгылара ашьҭахь арымӡ егьи анаӡара иахьаду ала даацәырҵуеит Ашьхама  ь. Аԥсшәа иҳәарц дааҭгылоит, аха иара дихәамԥшуа, дҭанагаланы, данихамҵгыла, акгьы мҳәакәа, арымӡ анаӡара днықәтәоит.
Ашьхама  ь (дшынатәаз, ихазы). Иухамҵгылаз аԥсшәа иоумҳәан иҳәон сабду ԥсаҭа шкәакәа...
Агама  ь (ааҭгылара ашьҭахь, ихазы). Аԥсшәа уазымҳәаз уихамҵгылан иҳәон сара сабду ԥсаҭа бзиа...
Ашьхама  ь (ааҭгылара ашьҭахь, ихазы). Уигьы диашан.
Агама  ь (ааҭгылара ашьҭахь, ихазы). Егьигьы диашан.
Ашьха маџь.Зҵаараԥхашьарам,уарауабанӡатәиу?
Ага маџь(иҽааиҵыхшәа).Сараагатәуп.(Ааҭгылара). Уара? Зҵаара ԥхашьарам.
Ашьхама  ь. Сара ашьха сынхоит.
Агама  ь. Ашьха унхозар, нас, Ашьха маџь иӡбахә уаҳахьазар акәхап?
Ашьхама  ь (ихы цәыригар иҭахым). Исаҳахьеит... Ҳаиҩызцәан...
Агама  ь (иџьашьаны, дзацәажәо ишҟа дааскьаны). Ассир! Ашьха маџь баша-маша ҩыза дышьҭихуам рҳәон, иулшазеи уи ҩызас уҟаиҵартә еиԥш?!
Ашьхама  ь. Ҿаԥыцлеи, хшыҩлеи, еиҿамсралеи уиаҵамхозароуп. (Дааҭгылоит.) Уара, ага унхозар, Ага маџь дубахьазар акәхап?
Ага маџь(ихыцәыригом).Дызбахьеит...Ҳаиҩызцәан...
Ашьхама  ь (иџьшьаны, дзацәажәо ишҟа дааскьаны). Абар аџьашьатәы! Уара, Ага маџьгьы баша-маша ҩыза дышьҭихуам ҳәа ус рҳәон, ҩызас уҟаиҵартә еиԥш иулшазеи?
Агама  ь. Убригьы ҿаԥыцлеи, хшыҩлеи, еиҿамсралеи ишьҭахь умгылозароуп.
Ашьхама  ь. Ага маџь ушиҩызоу агәра зласургои ҳәа аӡә дуазҵаар?..
Агама  ь. Ашьха маџь ушиҩызоу агәра зласургари ҳәа уаргь аӡәы иуеиҳәар?..
Ашьхама  ь (даахәыцны). Иҟаҳҵаша убама: ҳҩыџьагьы, излаҳҳәақәо рыла, ҳбашақәаӡам. Ҳабдуцәа, урҭ рабдуцәа рхаан абас ҩыџьа аӷәӷәақәа анеиқәшәалак, еисон иаиааиуа ҳәа. Ҳаргьы ҳаисар шԥоубари?
Ага маџь.Анкьаишеисозҳаисозар,анкьаирҳәақәоз еиӷьны издыруа ҳәа ҳаисап!
Ашьхама  ь. Ибзиоуп, ажәлар рҳәамҭақәа реиҳа издыруа ҳәа ҳаисап!
Агама  ь. Сақәшаҳаҭуп (Нас даалҟьан). Уара, Аҩсҭааи қәаблыхәи еибырҳәаз удыруоу?
Ашьха маџь.Исымдыркәа,Аҩсҭааиқәаблыхәианеисоз ҳәа ирҳәо ажәабжь уажә исаҳама!
Агама  ь. Уажә иумаҳазар, нас, ҳаисоит ҳамҳәеи, сара Аҩсҭаа сакәыз, азҵаарақәа усҭалоит, уара қәаблыхә уакәыз, рҭакқәа ҟаҵала!
Ашьхама  ь. Ибзиоуп, ара сыҟоуп!
Ага маџь(Аҩсҭааиакәушәа).Иҟоузеиумҳәоишәышҟа, қәаблыхә, ԥаҵақьала?
Ашьхама  ь (Қәаблыхә иакәушәа). Иҟоузеи умбои, Аҩсҭаа ҵыхәпаҟьа, кәыбрык амаха ааҩык ирзыфом!
Агама  ь. Ҳаит!.. Кәыбрык амаха ззымфаз ауаа, иагьа иуаассақәан.
Ашьхама  ь. Ауаа абассақәахыз, акәыбржьы еиҿыҟьҟьа калаҭла ирыманы ишнеиуаз, Ԥара иҩнеихагыла ианҩавалалак...
Ага маџь(днеиԥыҩлан,иџьашьаны).Уара,арԥхьацан абааш еиқәзырхаз Абаӷь-иԥа Ԥара хаҵа ҳәа жәлар зыӡбахә рҳәо иоума узҿу? Уи уажәыгь дыҟоума?
Ашьхама  ь. Уи, иахраҭ бзиахааит, Баӷьаа аныӡаахьеит, иабаҟаху, Баашкаԥсара джуп, ари даҽа Ԥароуп – Баџбаџ-иԥа Ԥара. Дыгәҭантәаҩуп.
Агама  ь (ишьақәирӷәӷәошәа). Баџбаџ-иԥа Ԥара... Агәҭантәаҩы... (Дааҭгылоит). Аҳы... Нас, нас?
Ашьха маџь...Ауааабассақәахыз,акәыбржьыаахәаны ирыман ишнеиуаз, Ԥара иҩнеихагыла ианҩавалалак, ауаса-жьҵаа афҩы лаҳалаҳауа рԥынҵа иҭасуан. Иааҭгылан ианынаԥшы-ааԥшлак, аҩнырҳа иахагылаз ателербага антенна иқәтәаз аҟәараан дуқәа рбон. Нас рнапы нароуны, урҭ ықәԥраанӡа икны иганы ирфон – убас иуаа дуқәан.
Агама  ь. Ишԥа уара, аҟәраан жьы ыфаны, уаҳа кәац рмоуӡеи?!.
Ашьхама  ь (ирцасны). Имыхәмаруаз уара!.. Ихәмарны ирфон... (Дааҭгылоит. Нас.) Акәац абаҟоу уара, унеи иаасхәоит ҳәа, иккаӡа иубап...
Ага маџь.Насусакәзар,Ԥараҳәаузҿуиҩнеихагыла егьа ихәыҷын, мамзар, аҟәраанқәа рҟынӡа анҭ рнапы зланаӡахуааз.
Ашьхама  ь. Ԥара иҩнеихагыла абахәыҷыхыз, егьырҭ Ԥарараа рыҩнеихагылақәа иахьрылагылаз, ихьыҵәцараха, ажәҩан иалан, актәи аихагылаҿы иамаз амашьынаҵаргыларҭа аа – «мерседеск» акуан.
Агама  ь. «мерседес» ҳәа узҿу ахәыҷқәа рырхәмарга машьынақәа ракәхарын.
Ашьхама  ь. Аџьшьатәы уҳәоит! Урҭ хәмаргас измоу ахәыҷқәа роума, ԥарараа роупеи... (Маҷк ааҭгылара). «Амерседесқәа» абахәыҷхыз. Ԥара дҭатәаны иашҭа аҵыхәан игылаз аԥса-ҵла данаҵалалак, акьышәкьышәра иаҵакьысуама, анаџьалбеит, уҳәарын, убас идуын.
Агама  ь. Ус акәзар, қәаблыхә ччиа, аԥсаҵла ҳәа зыӡбахә умоу зынӡа ихәыҷызаарын.
Ашьха маџь.Аԥсаҵлаабахәҷыз,сгәылахәаахәҭҩык Ԥара хәыԥҳас дҟаиҵан, ихәы иманы даннеилак, дхынҳәны данцоз аԥсаҵла данҩаҵаԥшлак, аҵыкьҳәа деимсаны, ихылԥа ихшәаны акәапаҳәа ҵаҟа икашәонеи!
Агама  ь. Ԥара уас дҟазҵаз ҳәа узҿу угәыла ахәҳаахәҭҩы аҵанцәа дреиуазар акәхарын, дӷьачан.
Ашьхама  ь. Аҵанцәа дабареиуахыз, иашҭа аҵыхәан аҵеиџь иман, инапы анылҭишьлак, аҵа иҭаршәыз ашьанҵа ҭганы иааигонеи!
Агама  ь. Аҵеиџь ҵауламызт, уи ауп иҟала.
Ашьхама  ь. Уара уазхәыц, аҵеиџь абаҵаулахмыз, ианиж, аӡы аҭыԥан «Аҷандара» ҳәа изышьҭоу аҩы аҽырҳәа аҿаанахеит, уҭаххар, ачараҳәа еилашуа. Ари збаз ахәаахәҭҩы дгәырӷьаҵәа, Ԥареи иареи усгьы ԥсык еицырхан, дзыцәшәоз, аҵеиџь анасос лҭеиргылан, аҩыҭирҭа хазынагьы аартны дҩыҵагылеит. Есҽны, шьыжьы инаркны хәлаанӡа, инасос аус ауан, аҩы ҭтаны иҭиуан, дахьынхоз ақалақь мацароума –Нхыҵынтә иааны иаархәон, аха аҵеиџь аҵа ааԥшуамызт, убриаҟара иҵаулан.
Агама  ь. Амш егьа икьаҿын, мамзар аҵеиџь аҵа шԥамааԥшуаз?
Ашьхама  ь. Амш абакьаҿхыз, ашьыжь аҩыҭира иналагоз ауаҩы, Амра нӡаалоны еиԥш, «мерседеск» ахә рҳаны иман аҩныҟа дцонеи!
Агама  ь. Аа-а, уа усиааит, аԥсра умоундаз, қәаблыхә ччиа! – Ҽнак ала «мерседеск» ахә зегь ирҳазар, амш ииашаҵәҟьаны идузаарын... (Ааҭгылара ашьҭахь.) Уара, аҩы ахьыҵыҵуаз ибаҵәҟьама?!
Ашьха маџь.ыы,уара,сыхәмарныисҳәоџьушьома! Аҩы ахьыҵыҵуа збаз ҳәа, ипатреҭ ҿаҿаӡа иҭыхны агазеҭ иахьаныз умбаӡеи?! Уара, агазеҭқәа шәырмыԥхьаӡои, аҩыза?!
Агама  ь. Ҳаи, Анцәа диныҳәааит, Аԥсны ахьӡ шԥаҭигеи, уара, уи! (Маҷк дааҭгыланы.) Ашьха маџь ушиҩызоу аҟара шьҭа агәра згартә избоит, аха, иабаҟоу, ухьӡ сыздырамеи...
Ашьхама  ь (имаҳазшәа ҟаҵаны, днеиԥыҩланы). Ибеиоуп, рыцҳа, ҳ-Аԥсны! Аӡәы аҩы ахьыҵыҵуа ибалап, аӡәы ахьы ахьыҵыҵуа ибалап...
Агама  ь. Ибзиоуп, уа усзаҵамырхазааит, аха даҽакы суазҵаашан, аҭак узыҟаҵозар?
Ашьха маџь.ыы...
Агама  ь. Аԥсны беиоуп умҳәеи?
Ашьха маџь.Аиеи.
Агама  ь. Абыржәы ашьақар ҩы шырацәоу еиԥш,
анкьа арахә рацәан, иумдыруеи?
Ашьха маџь.Исымдыркәа,зқьыааӡанышәкыыларымҵоз!..
Агама  ь. Убасҟан уахынла арахә абна ианырцәылахалак ишԥаҟарҵоз?!
Ашьха маџь.Иашьҭамлози!
Ага маџь.мамоу,иашьҭалаанӡаакгьыҟарымҵаӡози? Ашьхама  ь. Адоуҳа рҳәон.
Ага маџь.Ишԥа?
Ашьха маџь. Ишԥах, амыркатыл ма ачақы аркны
еихаҿарҳәон. Рырахә рыԥшаанӡа еихаҿарҳәоз ахьӡ рҳәомызт, иагьԥдыртломызт. Ианеихаҿарҳәоз иаҭәҳәон, нас рырахә адоуҳа рышьҭарҵон.
Агама  ь. Ишԥаҟаз убри адоуҳа?!
Аш ьхама  ь. Уи адоуҳа уажәгьы ирҳәоит, имыӡкәа иҟоуп.
Агама  ь. Аиеи, аха ишԥаҟоу иара, ишԥарҳәоз? Ужә ргар ҳәа умшәаӡои?
Ашьха маџь(даахәыцшәа).Ишԥаҟаху,абасирҳәоит:  297
Акьанеи, Бакьанеи
Кьнеишьхәыҭ, Кьнеисыс,
Бакьисаҭ, Хәсабыи, Соуфыџь – Быжь-хьшьцәа еилоуп,
Быжь-гәара рыкәыршоуп, Шьашәырныха рхылаԥшуп,
Урҭ зшаз исасуп.
Аиҭар-Џьмгәгәын амҩа иангылоуп, Иркьысуа дышьуа,
Иркьысуа дыхәуа,
Инаца-нацаны,
Иахьеиҳароу инылацаланы, Шьашәрыжьыра инкылхны, Ахылаԥшхара иарбоуп!
м а  ь. Иаҳәазеи ари?
Ашьха маџь. Ари иаҳәо уи ауп: ҳарахә ылахеит,
аха рыхьчараз, иаабаанӡа, доуҳала, инаҳашьҭын ирыдгылоуп бжь-хьшьцәеи, агыгшәыг зыцәшәо анцәахәы Шьашәырныхеи, аԥсаса рынцәахә. Аиҭар-Џьмгәгәыни ҳәа. Аԥҟага еихаҿаҳәаны абас адоуҳа анырҳәалак, ақәыџьмақәа рыцқәа еихаҿарҳәазшәа рбон.
Агама  ь. Аӷьычцәа рнапқәагь ҿарҳәазшәа... Ашьха маџь.Аиеи.
Ага маџь.Цқьаибзианыиузҳәоу–гхакумыхьзааит,
уазхәыци даба.
Ашьхама  ь (даахәыцшәа), Адоуҳа иашан исҳәеит,
агха шԥасоуаз. (Еиҭеиҳәоит.)
Ага маџь.Иузымҳәеит.
Ашьха маџь(иааџьшьаны).Избан?!
Агама  ь (инацәақәа харҟәало). Акьаниа, Бакьаниа,
Кьнеишьхәыҭ, Кьнеисыс, Бакьисаҭ, Хәсабыи, Соуфыџь (Быжьба иирбоит.) – быжь-хьшьцәа еилоуп умҳәеи?
Ашьха маџь.Аиеи,исҳәеит! Ага маџь.мцуп!
Ага
А шьхама  ь (иџьшьаны). Избан уара?!.
Ага маџь.Избанумбои,арҭахьшьцәарыбжьҩыкгьы сара издыруеит, рырахә ықәхны, ага инеин ақалақь аҟны ахәаахәҭра иаҿуп.
Ашьха маџь.Ассир!
Агама  ь. Акьаниа – Шьагрын-иԥа ҳәа иарҳәоит, ашьыгрын еимаақәа дреиҳабуп азы. Бакьаниа – Шьақьариԥа ҳәа ишьҭоуп, Кьнеишьхәыҭ – Акәац-иԥа ихьӡуп, қьнеисыс – Уараш-иԥа ҳәа иарҳәоит... Убас егьырҭгьы акака ирҿуп – «амычшьа» рҵеит, иуаахеит!..
Ашьха маџь(инақәырццакны).Ҳат,афырхацәа!ыы, нас, иуаахазар бзиами?! (Аха нас). Ишԥоуҳәаз, мшәан, ирҵаз закәи зуҳәаз?!
Агама  ь (иҩаҳаракны). Амычшьа рҵеит!
Ашьхама  ь (иџьашьаны). Амычшьа ба?!
Агама  ь. «Ақәычҩы» ҳәа ишыҟоу еиԥш, «амычҩы»
ҳәагьы ыҟоуп. Ага. Ҳара ҳҟны. Уи жәытә ажәоуп, ианбатәиу... Аӷьыч иӷьыч иоуп ақәычҩы, ақәыч иқәыч иоуп амычҩы. Уи зынӡа дыӷәӷәоуп, дагьреиҳабуп.
Ашьха маџь.Ассирыҟазаапеи!..Саисыздырӡомызт... (Дааҭгылоит. Нас.)Ас иҟоу аӷәӷәа, аиҳабы итәарҭа а-аӡын иагьа иԥхоуп!.. (Дааҭгылан.) Уи иабыкәхаришь?
Агама  ь. Иабыкәхаришь умбо – аханы!
Ашьхама  ь. Аханы итәоуу?!.
Ага маџь.Аиеи!..
Ашьхама  ь (дааҭгылашәа). Ахантәаҩу, уара?!.
Агама  ь (имаҳаӡазшәа, ааҭгылара ашьҭахь). Нас
ишԥоуҳәаз удоуҳаҿы – Шьашәырныха рхылаԥшуп, Шьашәрыжьыра икылхуп, Аиҭар-џьмгәгәын амҩа иангылоуп, иахьчоит уҳәазма?
Ашьха маџь.Аиеи...
Ага маџь.Ииашаӡам!
Ашьхама  ь (иџьашьаны). Избан, уара, убригьу?!
Агама  ь. Шьашәрыжьыра кажьны, Шьашәырныха
аарҳәны иҟарҵеит.
Ашьхама  ь. Иҟазҵада уара?!
Агама  ь. Иааган иҳаландырхаз, нас урҭ руацәа шьоукы, даҽа ԥыҭҩыкгьы. ыы, урҭ зусҭцәоу узымдырзои?!. Уи моу Аиҭар-џьмгәгәын ақалақь ахь иганы ирҭиит. (Даалҟьан). Уара, уи уажәоума, иумаҳаӡаци?!
Ашьхама  ь (иџьеишьошәа, днеиԥыҩлан). Иуҳәо закәи, уара?! (Дааҭгылан.) Уаангыли, Шьашәырныха аадырҳәызар днарбап!..
Агама  ь. Исҳәахуазеи, Аиҭар-џьмгәгәын аҭыԥ аҟны Аҩсҭаа хыџьгәгәын дааганы ддыргылеит...
Ашьха маџь.Ҟоҳ!!
Ага маџь.Аиеи!
Ашьхама  ь. Дзыргылада уара?!
Агама  ь. Иааз ахьшьцәа.
Ашьхама  ь. Иаууеи, гәышьа! Иҟеиҵозеи, уара,
Аҩсҭаа хыџьгәгәын гызмал, Аиҭар-џьмгәгәын аҭыԥ аҟны дгыланы?!
Агама  ь. Иҟеиҵахуеи, шьыгрын-иԥараа ихьчоит.
Ашьхама  ь. Ҳаит, имыхьчаӡакәа, дҭарблааит дызҿқәоу закәызеи, уара! (Ааҭгылара.) Нас шьҭа арахә абна илахар ишԥаҳаԥсыхәо, ҳцоуҳа мчы амаӡами, икаҳажьуама, иҳамҳәаӡои?
Ага маџь.Уара,арахәабнаалахахарызҭадауажәы?! (Дааҭгылеит.) Адоуҳагьы аҽаԥсаххьеит.
Ашьхама  ь. Изеиԥшрахазеи аҽанаԥсах?
Агама  ь. Изеиԥшрахазеи, абас иҟалеит. (Иажәеинрааланы).
Шьыгрын-иԥа, Шьақар-иԥа, Акәац-иԥа, Уараш-иԥа, Сахҭан-иԥа, Кәырҷыжь-иԥа, Хмыҳәҳәар-иԥа...
м а  ь (днеиԥыҩлан). Зегьы иԥацәа ракәА гама  ь (иацҵо, раԥхьатәи ацәаҳәа алкааны).
Ашьха хеитеи!..
...Быжьҩ-кәычцәа еилоуп, Быжь-гәара рыкәыршоуп, Шьашәырныха рхылаԥшуп,
Урҭ зшаз исасуп;
Аҩсҭаа-хыџьгәгәын амҩа дангылоуп... Иркьысуа дышьуа,
Иркьысуа дыхәуа, Иҩага-ҩаганы,
Иахьеиҳароу иҩаларгыланы, Шьашәрыжьыра иҩавганы, Ақәычцәа рыбжьҩыкгьы Ахылаԥшхара иарбоуп!
Ашьха
уара?! Аҩсҭаа хыџьгәгәын ишыбжьҩыкызгьы иҩеигаҩеигама?!
м а  ь (инақәырццакны, иџьеишьошәа). Ишԥа
Ага маџь.Аиеи!
Ашьхама  ь. Сара ус смаҳаӡазтеи!
Агама  ь. Уара ишԥоуаҳаз?
Ашьхама  ь. Ишԥасаҳахыз, Аҩсҭаа хыџьгәгәын
гызмал аӡә дхеигалт, ҩыџьа хеигалт, хҩы хеигалт, ԥшьҩы хеигалт, хәҩы хеигалт, фҩы хеигалан, абжьҩыктәи дҩеихан днықәиртәон аамҭазы, ирыҵагылаз абаҟә шьапԥаҟьа иазымчҳазт илеи иларыҵҟьан, ҩысҭаагьы қәычҩы-мычҩыгьы руа-ркәкәыл ыҟаӡамкәа, атаз-чазҳәа илеилаҳан, иҟәаҟәаса ицеит рымҳәази...
Агама  ь. Ус рҳәазма?! (Даалҟьан.) Ус ҟаларгьы алшон, аиеи, уи аиԥш ҟалақәахьеит. Аха...
Ашьхама  ь. Иҟалахьоу уҳәар. (Ааҭгылара.) Ажәытәан ахацәа ӷәӷәақәа ыҟан, аҳаҭырқәҵарагьы ӷәӷәаны иҟан, аҩсҭаацәагьы ыҟан, аха.
Агама  ь. Аҩсҭаацәа уажәгьы иҟоуп.
Ашьхама  ь. Ажәытәан ҳаҭырқәҵара дуӡӡас ирыԥхьаӡон унҭартәаны хшла акәабара, иумдыруеи.
Агама  ь. Иуҭаххеит уажәы!.. Иабаҟоу, уара, ахш?! Унеии, иккаӡа иҭацәны уҵаԥшып!..
Ашьхама  ь. Ажәытәӡан ҳаҭыр ду зқәырҵоз ауаҩы данԥслак, жә-аԥшь хшла дыркәабон, нас асакаса данҵаны жә-аԥшь тәыҩа дықәргыла диаргон, иумаҳахьеи?
Агама  ь. Аа, исмаҳацкәа, уа уиашоуп, ажә-аԥшь атәыҩақәа думхои, урҭ ирықәгыла ииаргозгьы ҳаҭыр ду зқәыз уаамзи.
Ашьха маџь. Убас ианыҟаз аамҭазы ҳаҭыр зқәыз хаҵа ӷәӷәак Ақәыџь-иԥа Разнаур ҳәа дынхон, иӡбахә уаҳахьоума?
Агама  ь. Ақәыџь-иԥа Разнаур иеиԥш ахаҵа дабоуԥшаауеи!
Ашьхама  ь. Дызусҭадаз Ақәыџь-иԥа Разнаур?! Ага маџь ҿиҭӡом.
Ашьха маџь.Ихьзеи?
Агама  ь (инақәырццакны). Акгьы имыхьӡеит!
Ашьхама  ь (иџьашьаны). Ишԥеимыхьи, Ақәыџьиԥа Разнаур дшыԥсыз ҳәа ажәлар рҳәамҭа узымдырӡои?! Агама  ь. Ақәыџь-иԥа Разнаур акгьы имыхьӡеит!
Ашьхама  ь (иџьшьаны.) Ишԥа, уара, аа, Ақәыџьиԥа Разнаур ихьыз ҳәа ажәлар ирҳәаз. (Иажәеинрааланы.)
Лакә, лакә, Лакә-иԥа қьаламаҭ... Ақәыџь-иԥа Разнаур
Аԥсныҟа маҳәра дахьцаз, Ианхәԥҳацәа драмхарԥсит... Уруратә сакаса,
Бырфынтә ҷапырхәа,
Шәиқәа далырҟьа,
Шәаԥшь далаҵа,
жәаԥшь хшла дкәаба,
жәаԥшь тәыҩа дықәргыла диаргеит. (Дааҭгылоит. Нас.) Аџьмахьчагь иазҵааит дахьиаргаз убама ҳәа.
Ага маџь.мцуп!
Ашьхама  ь (иџьашьаны). Ишԥа, уара, ажәлар ирҳәеитеи?!
Агама  ь. Ажәлар ржьеит! Акәыџь-иԥа Разнаур иахьагьы дыҟоуп, дымԥсӡеит! – Уи ус акәӡам ишихьыз...
Ашьхама  ь. Ишԥеихьи нас?!.
Агама  ь. Ишԥеихьи, абас ауп: (Иажәеинрааланы).
Лакә, лакә, Лакә-иԥа қьаламаҭ... Ақәыџь-иԥа Разнаур,
Уаа, џьыкала иаахәан, Уарашҭира ҳәа усура дахьнцаз, Ақыдрагә даҿашәеит.
Уаа, уруратә сакаса,
Бырфынтә ҷапырхәа,
Ақыдрагә даҿазкыз,
Шәиқәа иалырҟьа,
Шәаԥшь иалаҵа,
жәаԥшь хшла ианикәаба –
Уаа, ақыдрагә даҿганы,
жәаԥшь тәыҩа дықәыргыла,
Аҩныҟа уца ҳәа доурышьҭит. (Дааҭгылоит. Нас.) Аџьмахьча аӡәгьы дизымҵааит,
Разнаур иҭыԥаҿ аус иуеит, Саргьы убра сыҟан саауеит.
Ашьхама  ь. Уԥши уара!.. Ҳаит, афырхаҵа иара! ыы, нас, уи иусурахь днеизар бааԥсума?!
Ага маџь.Ибааԥсызартә!Разнаурдыԥситҳәауаауеит – ауаа амла иаургома?!
Ашьхама  ь (ааҭгылара ашьҭахь). Уара. Ақәыџьиԥа дызҿашәаз ақыдрагә акәу акыдраҟә акәу иахьӡу?
Агама  ь. Усгьы рҳәоит, егьысгьы рҳәоит – аҩбагьы ҳәынаԥкыгақәоуп: ақыдрагә – уарагәоит, ақыдраҟә – зынӡа уарҟьацуеит... Иаҳәоу умаҳаӡеи?!
Ашьхама  ь. Агагьы идыргылома уара урҭ? Агама  ь. Зынӡа идуны иҟарымҵои!.. Ашьха маџь.Избан?
Агама  ь. Ауаа рыларкуеит.
Ашьхама  ь. Ҟоҳ! Уи шԥа?!
Агама  ь. Шәара шәҟны, ашьха шә-кьыцәк, мгьал ҽыҭк, кәац ҿаҵак ауп иаҿарҵо. Ҳара ҳҟны, ага, аԥарақәа аҿарҵоит.
Ашьха маџь.Ассир!(Дааҭгылоит.)Уара,аԥарашаҿоу збар, снеины саҿалома – ахаҳә агәыдсымҵои!
Агама  ь (иџьеишьошәа). Избан уара?!
Ашьхама  ь. Ианеиқәаҳалак, снеины иаҿоу сымгои!
Агама  ь. Уԥши уара, иаразнак ииӡбыз! (Дааҭгылоит.) – Изакәи ҳәа сыҟахын – ақыдраҟәқәа еиқәыжьеиқәыжьны, ирҿаз згаз дырзымдырӡо, заҟантә иӡбахьоузеи! (Даалҟьан.) Уара, уара ухантәаҩума?!.
Ашьхама  ь (иџьашьаны).. Изхуҳәааи?!
Агама  ь. Ухы ибзианы аус ауеит...
Ашьхама  ь (ааҭгылара ашьҭахь, иџьеишьошәа)..
Уԥши уара!
Ага маџь.Закәи?
Ашьха маџь. Ухы бзианы аус ауеит, егьиуеит ҳәа,
ара ҳаисараҿ суиааир ҳәа ушәаны, сурӡырц угәы иҭоукит уажәы! Убома иуӡбаз?!
Агама  ь. Избан уара?!
Ашьха маџь. Ахаҳә агәыдсҵоит, аха нас ишԥасыхьуеи?!
Ага маџь.ыы?!
Ашьхама  ь. ыы, асигнализациа ақәгылаӡами?! Ага маџь.Ҳаи,аԥсраумоундаз,ишԥоудыри!Удсыркырц сгәы иҭамыз! (Дԥышәырччоит.)
Ашьхама  ь (ааҭгылара ашьҭахь). Шьҭа Ага маџь
иҩыза шуакәу аҟара збоит, аха, иабаҟоу, ухьӡ сыздырамеи... Агама  ь (ҽмырҳа ҟаҵаны, днеиԥыҩланы). Убра, Ақәыџь-иԥа Разнаур сахьихцәажәоз, гхак соуит, аха егьамам: ауараш иҭиуеит сҳәан – мцуп, кәацуп ииҭиуа. Ауараш даҟәыҵхьеит.
Ашьхама  ь. Уи еиҳагьы еиӷьми. (Дааҭгылоит.)
Ибзиоуп, Разнаур са сеиҳа уара дудыруазааит, акәацгьы
иҭиуазааит, иԥсгьы ҭазааит, аха шьҭа сара азҵаара усҭар ҟамлаӡои?
Ага маџь.Усазҵаа.
Ашьхама  ь (даахәыцны). Дызусҭадаз Кьаҭхәа?! Ага маџь.Кьаҭхәа?..
Ашьхама  ь. ыы, иумаҳаӡаци Кьаҭхәа иҩызцәеи
иареи рзы ажәлар ирҳәо?!
Агама  ь (даахәыцны). Издыруам угәахәуама! (Иажәеинрааланы.)
Ампыл-жьампыл, џьамҳа-џьамса, Кьаҭхәа икьабзыҭ ҷыда еиқәуп...
Ашьхама  ь (днеиԥыҩлан дааникылоит). Уаангыли, уаангыли!.. Акьабзыҭ захьӡу соуҳәозар, аҳы?! Агаҟа ирдыруоу?
Агама  ь. Аа, иахьыҟоу! (Иаԥсуа маҟа иахьынҳалоу акьабзыҭқәа иирбоит.) Абарҭ акьабзыҭқәа ҳәа ирышьҭоуп. Ажәақәа «акьаҿи» «акьабзыҭи» еизааигәоуп.
Ашьхама  ь (инақәырццакны). Аҳы, нас, ибзиоуп. (Дааҭгылашәа.) Нас, нас? Егьи, узҿыз уаҟәысхын – уалагеи, иудыруазар, Кьаҭхәараа рзы ирҳәо ахьӡыртәра.
Ага
м а  ь (иажәеинрааланы).
Ампыл-жьампыл, џьамҳа-џьамса, Кьаҭхәа икьабзыҭ ҷыда еиқәуп, Ӡмах Шьаруан,
Ахш мамсыр,
Акыц Хәсен,
Ктит мшәышә,
Хаџьбыгә Лапаӷә,
Цгәи Хаԥаҟьа,
мҭырбе Ҷаҭхәа...
жәаа салампыр-џьам-кәыкә...
Ашәуа Бақьыр ара ӷаӷа дамҵаӷаӷеит – Шыц тапанча, хәырматә самԥал.
Ашьха маџь.Иузымҳәеит!
Ага маџь(иџьашьаны).Ишԥа,уара?!Ажәларабасаупеи ишырҳәо. (Дынҭгыло-ааҭгыло еиҭеиҳәоит.)
Ашьхама  ь (инақәырццакны). мцуп! (Дааҭгылашәа.) Ажәлар уржьеит! (Дааҭгылашәа.) Ашәуа Бақьыр, дабаҟоу, мҳаџьырра дагеит, ара ӷаӷа хәаахәҭҩы Бақьыр итәитәит; ианига иҵырҟаан иҭины, иҵҩрит ҳәа рылеиҵеит... Иаанхаз Кьаҭхәа иҩызцәеи иареи роуп. (Даалҟьан.) Кьаҭхәагьы икьабзыҭ каижьын, ацынхәрас ақьаса наган иҟәниҳәалт...
Агама  ь (инәқәырццакны). Ҟоҳ!.. Иазиуазеи, уара, Кьаҭхәа акьаса?! (Дааҭгылашәа.) Нас ишԥаҟалои уажәы ари ахьӡыртәра?!
Ашьха маџь.Ишԥаҟалахи,абасоуп:(Иажәеинрааланы.)
жьагьы дамбеит, лагьы дамбеит, Кьаҭхәа хаҵа, иҭыԥаҿ дыштәаз, Ӡмах Шьаруан,
Хыш мамсыр,
Акыц Хәсен,
Ктит мшәышә,
Хаџьбыгә Лапагә,
Цгәи Хаԥаҟьа –
мҭырбе Ҷаҭхәа...
жәаа салампыр-џьам-кәыкә ҳәа,
жәаа ҵарҭыш изнаргеит. (Дааҭгылашәа.) Хәаахәҭҩы Бақьыр аҭыԥ тата (Дааҭгылашәа дақәыӷәӷәаны.) дамҵататеит, Шыцгьы ҟамлеит, ҳампалгьы ҟамлеит!..
м а  ь (дҩаҵҟьашәа). Х-лак х-жьак ркит!
Ашьхама  ь (дҩаҵҟьашәа, инақәырццакны). Х-жьак
х-ҭыԥк ркит!
Агама  ь (даахәыцшәа). Уара, нас, х-жьак х-ҭыԥк ркызар, урҭ ахжьак х-лак ианырк, аҭыԥқәа згада?
Ага
А шьхама  ь. ыы, изгарыдаз зугәахәуа?..
Агама  ь. Ҳаит, Алышькьынтыр иннарҵәааит, иҟарҵо закәызеи!
Ашьхама  ь (ааҭгылара ашьҭахь). Шьҭа издырит уара узусҭоу, ухьӡ уҳәом, аха...
Агама  ь. Саргьы издырит уарбану, ухьӡ соумҳәеит, аха...
Ашьхама  ь (ааҭгылара ашьҭахь). Ак уасҳәашан... Агама  ь (инақәырццакны). Саргьы ак уасҳәашан... Ашьхама  ь. Иҳәа нас!..
Агама  ь. Хәыҷыкгьы ҳцәажәеит, хәыҷыкгьы ҳаисеит, хәыҷыкгьы ҳԥибашәеит, ҳазусҭқәоугьы еилибакааит ҳәоуп сшыҟоу – иҵегьгьы ҳаилибакаауазар акәхап – уааи, шьҭа ахыркәшарахь ҳаиасып.
Ашьхама  ь. Убри акәын саргьы исҳәарц исҭахыз.
Ага маџь.Уажәраанӡажәларрҳәамҭақәаеиӷьныиздыруа ҳәа ҳаисон, ус ами?
Ашьха маџь.Усауп.
Агама  ь. Уақәшаҳаҭзар, уааи, иреиӷьны аԥсшәа здыруа ҳәа ихҳаркәшап!
Ашьхама  ь. Зеиԥш ҭам ауп!
Ага маџь.Ҳаисап,аха–иажәеинрааланы.Сара–цәаҳәак, уара – цәаҳәак, сара – цәаҳәак, уара – цәаҳәак... инеимда-ааимдо иаҳҳәалароуп. Иаҳҳәо куплетла еихагыло, ажәеинраалак рылҵроуп. Ианаалаша ацәаҳәа еиҿкааны иззымҳәаз – даҵахеит. Еилукаау?
Ашьха маџь.Еилыскааит,уалага!
Асцена анаӡараҿ даацәырҵуеит Амҩасҩы. Уахьихәаԥшуа иҭакны иоурышьҭны иаауа аӡә иеиԥш деилаҳәоуп, ԥахәчакгьы иҟәаҟәа икыдуп. Дааҭгылан, дцәыҵагыланы, ирҳәо азыӡырҩра далагоит. маџьраа дгәарҭаӡом.
Агама  ь (даахәыцны, инапы нарҭрысшәа). Аӡә дыҟахын дбаџбаџуа!
Ашьхама  ь (иџьашьаны дихәаԥшуа). Ишԥа, ишԥа уара?!
Агама  ь (ибжьы ҩаҳаракны). Аӡә дыҟахын дбаџбаџуа! ыы, ирхәыҷцәаны исҳәама?
Ашьха маџь.Избандзыбаџбаџуа,дцәажәарамуӡои?! Агама  ь. Иауӡом, дбаџбаџуеит.
Ашьхама  ь. Ауп, аха дбаџбаџуеит ҳәа ажәеинраалаз иԥшӡамхар?
Ага маџь.Избан?
Ашьхама  ь. Еизара ажәам...
Агама  ь. Уаҵахошәа ануба ус уҳәоит уажәы, еизара ажәам егьим ҳәа, ухы алаҿухырц. Еизара ажәоуп уи!.. Уаҵамхарц уҭахызар, иашьашәалоу азыԥшаа, сара исҳәаз еиҭасҳәоит. (Ажәеинраала даԥхьошәа.) Аӡә дыҟахын дбаџбаџуа!..
Ашьхама  ь (исзымҳәаргьы убеит ҳәа дазгәаашәа ҟаҵаны). Ҽаӡә дыҟахын дҟәаҿҟәаҿуа!..
Агама  ь (даахәыцшәа, аха лассы). Урҭ иреиҵбыз дпарпаруа!..
Ашьхама  ь (даахәыцшәа, аха лассы). Анахь-арахь дкәаркәаруа!..
Ага маџь(даахәыцшәа,ахалассы).Ӡынгьы-ԥхынгьы дҳәарҳәаруа!..
Ашьха маџь(даахәыцшәа,ахалассы).Рхәыдаҵаӡан дхәархәаруа!..
Ага маџь(даахәыцшәа,наслассы).Абасдшыҟаздҩарҩаруа!..
Ашьхама  ь (инақәырццакны). Аҭыԥ ирҭеит дџарџаруа! (Ажәақәа ахԥагьы алкаа-алкааны иҳәоит.)
Агама  ь. Ҳаит!.. (Ааҭгылара ашьҭахь.) Нас дышԥаҟалеи?
Ашьхама  ь (инақәырццакны). Гәаран уара иутәуп! Агама  ь (даахәыцшәа). Раԥхьа дыҟан дхыԥхыԥуа!.. Ашьхама  ь (даахәыцшәа, аха лассы). Нас даагәарҭеит дхәыҭхәыҭуа!..
Агама  ь (даахәыцшәа, аха лассы). Нас даақәгылеит дгәыргәыруа!..
Ашьха маџь(даахәыцшәа,ахалассы).Насиамхафеит дҷаԥҷаԥуа!..
Агама  ь (даахәыцшәа, аха лассы). Нас ифаӡеит дҿаԥҿаԥуа!..
Ашьхама  ь (даахәыцшәа, аха лассы). Абас дшыҟаз дшаҳәшаҳәуа!..
Агама  ь (инақәрццакны). Дыкны дыргеит дкьаҳәкьаҳәуа!..
Ашьха маџь. Дкьалыкьаҿуа, дхьаԥш-хьаԥшуа!
Амҩасҩы (дахьгылоунтәи, инақәырццакны, иажәеинраалан, игәы иалсны, ибжьы еиҭакшәа).
Сырган, аха схьач-хьачхит, Сҭынхацәакгьы хәач-хәачхит, Сызгаз рџьыба ԥахә-ԥахәит, Нас аҩныҟа сеихахит,
Абра сшааиуазгь шәызбахит, Ажәеинраалакгьы сҳәахит! –
(Нас лассы иҿынахан, даахьаԥшны.) Сыцәгьа зҳәозгьы саҳахит!..
маџьраа, шанхалазшәа иштәаз, дџьашьаны изыԥшуа иҩагылоит, иара дласны дцоит. Нас, иҟалаз џьашьо, дара-дара неиҿаԥшуеит. Абри ашьҭахь азал ахь, иҟалаз жәбома аанарго, инхьаԥшны еиҭанеиҿаԥшы-ааиҿаԥшуеит.
Ага маџь(даалҟьаны,азалахь).Ҳараиаҳҳәазԥшышәҭрыкьхама?!
Ашьха маџь(даалҟьан,азалахь).Абриицазгьыдмаалықьхама?!
Ицаз иашәаҳәабжьы ааҩуеит. «Ажәеиԥшьаа рашәа» амотив еиԥшны ишиҳәо, аҵыхәтәан «Наныкьара» амотив ахь диасуеит. Дласны иҳәоит. маџьраа еиҿаԥшуа, рлымҳа кыдҵаны иӡырҩуеит.
Сыргеит рымҳәоз скьалыкьаҽо, О, ры мыхәа, о!
Схынҳәны саауеит скәалыкәаџьо, О, ры мыхәа, о!
Уаа изҭаху ииҭаху иҳәалааит, О, ры мыхәа, о!
Сара сыҩныҟа саалааит,
О, ры мыхәа,
О, ры дада,
О, ры хынҳәит, о-ҳо-ҳо,
О, наныкьара-а!.. (Даҵаҳәҳәаны.) Уа-а, у-уи!..
Ага маџь(даалҟьан).Ҟоҳ!(Нас.)Ҳаит,аԥсцәеирымга, рацәа дпоетуп! Убама ишеиқәиршәаз!
Ашьхама  ь (даалҟьан). Ҳаит, иуеиԥсхь сҳәап, рацәа дӷьычҩуп! – Убома акькьыҳәа ашәа ҳәо дышцаз!
Ашәаҳәабжьы еиҭааҩуеит, «Аҭаца лыхьӡыртәра ашәа» амотив еиԥшны. Дазыласны иҳәоит.
Атлар Чоԥа ҭемырҟәа-ра,
О, ҳо-ҳо-ҳо!
Уаа, Анцәа дысҭоуп, исыбаргәузеи, О, ҳо-ҳо-ҳо!
маџьраа сыцәгьақәа рҳәахуама?..
Ашьха маџь ирдуны «ҟоҳ» иҳәоит. Ага маџь, ҿумҭын аанарго, ирбага нацәа иԥышәқәа ирԥыракны иирбоит. Ашәа зҳәац иҳәоит.
Ашьха
...О, ҳо, аи-еи!
Сара сыҩныҟа сцахуама?
О, ҳо, аи-еи! (Иҵегь иҩҳаракны.) Ашә ҟьантаз ду савсны снеиуеит, О, ҳо-ҳо-ҳо... Чоԥа, Чоԥа!
м а  ь. Ииҳәаз умаҳаӡеи?!
Агама  ь. Уара, ари даршышзар?!.
Ашьхама  ь. Уи иакәым, аха ҳара ҳакәзар ҟалап... Ага маџь.Избан?!
Ашьхама  ь. Ицәгьаҳәаҩуп ҳәа дрылалт, ишԥаҳзырҳәои шьҭа: изхарамыз ицәа ихырхт рҳәап, рааигәа шәымнеин, наҟ, рҳәап; иҳарамцәоуп рҳәап, ишәыдшәмыргылан рҳәап, ишәыдшәымкылан рҳәап...
Агама  ь (инаимданы). Рыгәра шәымган наҟ, рҳәап, иҭыԥ рҭахын рҳәап, рыбз бааԥсуп, аҵырҭыша ргоит рҳәап...
Ашьхама  ь. Уара уами ҳалазгалаз! Дбаџбаџуа егьиуа ҳәа улалаган, аа, ҳахькылнагаз – ицәгьа шаҳҳәоз дҩаҳадгылан, ҳацәгьаҳәаҩцәаны, ҳаӡбахә тутууа иҩарылеиҵеит. Ус акәӡами?!
Агама  ь. ыы, сара уалазгалан, уара уақәшаҳаҭымхаӡеи, жәеинрааланы ҳаисап анысҳәа?! Уау-аау, исҭахым ҳәа уқәгыларауаз! Дкьалыкьаҽуа ҳәа уара уакәмыз изҳәоз?! Уажәы, деибга-деизҩыда дануба, уааҳәит!..
Ашьхама  ь (иџьшьаны). Алакә уҭахызар!..
Агама  ь. Иабаҭахыз уҳәарауазеи, аӡәы машәырк дақәшәеит ҳәа, аҵәы дахаҵаны, еӷьины. ыы, уара, ухы уахәозар, мап ҳәа уеиҳәама, имоуки?!
Ашьхама  ь (ааҭгылара ашьҭахь). Уара, ҳара ҳуаабааԥсқәоуп.
Ага маџь.ыы?!
Ашьхама  ь. Ҳабзиандаз ицәгьа ҳҳәозма? Ҳара – ҳбааԥсуп, иара – дыбзиоуп! Дыбзиамындаз доурышьҭуазма!..
Агама  ь (ирццакны). Дабабзиам, ачарақәа рҿы иџьыба азна неигозар, ԥсра дагымзар, деихачаԥан дынхозар, ихатә машьына лас дақәтәазар... (Нас даалҟьан.) Уара узықәтәои?
Ашьхама  ь (даалҟьан). Саргьы акы сақәтәоуп!..
Агама  ь (даалҟьан, цас). Уа уақәтәаз нас!..
Ашьха маџь(даалҟьан).ыы,уажәраанӡасараисҳәоз
закәыз: ҳара – ҳуаабааԥсқәоуп, иара – дыбзиоуп.
Агама  ь (ааҭгылара ашьҭахь). Реиҳа ибзиада ҳәа ҳалагаҵәҟьар, сиеицәамхар ҟалап, иалухузеи, аха...
Ашьхама  ь (иџьашьаны). ыы, сиеицәамхар ҟалап, егьип ҳәа – уаргьы уӷьычуама?!
Агама  ь. Анс аума, салагар, сышӷьычуа! (Ааҭгылара.) Сырган, схынҳәын, егьин ҳәа, аҽнышьыбжьон аззы ихга ашәа ҳәо дықәлан дцахуеит – ашьшьыҳәа, егьырҭ реиԥш, ибжьы мыргаӡакәа дцарауазеи! Исгәамԥхааит, акәымзару – духасыршҭып!
Ашьхама  ь. Уара, аиаша уҳәаҵәҟьома?!
Агама  ь. ыы, уара аӷьычшьа узымдырӡои?!
Ашьхама  ь. Сара издыруа абоуҭаху.
Агама  ь. мамоу, иузымдырӡаҵәҟьои?!
Ашьхама  ь. Ҳаисар, убраҟагь суаҵамхар ҟалап. Агама  ь. Суаҵамхар ҟалап ба?!
Ашьха маџь.Аиеи!
Агама  ь (асцена
анаӡара наҟ инацәа ақәырххан ирбо). Ани аҵла убома ана?! Нахьхьи?
Ашьха маџь.Избоит...
Агама  ь. Ацәқәан амахә иқәтәоу убома?!
Ашьхама  ь (илахь инапы аԥыракны дыԥшуа, иџьашьашәа). Избоит, ҳәыҳәми!..
Агама  ь. Сеисара улшозар, абна уҩықәланы, абни,
иамырбаӡакәа икны иаага, ма ахӡы алхны исзаага!
Ашьхама  ь. Уара, уара иузыҟаҵо убри аҩыза?! Агама  ь (даалҟьан). Ишԥасзыҟамҵо!
Ашьхама  ь. Цас иуҳәоит!..
Ага маџь.Усеисома?!
Ашьха маџь (даалҟьан).Суеисоит!
Ага маџь ижәҩахыр иқәыршәу ихҭарԥа ихихуеит, имаҟа имӷихуеит, икәымжәы акацхәқәа ԥиртлоит, ишьаҵақәа ишьихуеит. Урҭ уа инықәҵаны дааскьаны, азал ахь дыԥшуа, иџьыба аарҳәны инапқәа аҩада ишьҭихуеит. Ашьха маџь иџьашьо дихәаԥшуеит.
Агама  ь (азал ахь). Шәааин сеимыжәда!..
Ашьхама  ь (иџьашьаны, инақәырццакны). Избан?!.
Ага маџь(дышгылац,азалахь,иҩаҳаракны).Шәааин сеимыжәда!..
Ашьхама  ь (инақәырццакны). Аимдара уҭахызар, ара сыҟами!..
Агама  ь (дааҵәишәа). Уааин иахьабалак сеимда!
Ашьхама  ь (Ага Маџь днаидгылан деимдо). Узеимыздозеи?!
Ага маџь.Иубеи?
Ашьхама  ь (Ага Маџь иеиқәа аџьыбақәа еиԥхьышьшьаауа). Уара, арахь цқьа сзеимдом... Иманшәалам...
Агама  ь. ыы, уԥҳәысума, уеимда! (Нас). Иубеи? Ашьхама  ь. Избаран сыҟааз?..
Агама  ь. Ҳәыҳә шсымамыз умбеи?!
Ашьха маџь.Избеит...
Агама  ь. Иубазар нас, шьҭа усыхәаԥшла! Амала, абра угылан усзыԥшла, убжьгьы умырдуроуп, уеиҭамҵын, иумыршәан санықәлалак.
Ага маџь дыццакны ишьаҵақәа неишьхны, имаҟеи ихҭарԥеи арымӡ инықәҵаны, дџьыҟәџьыҟәуа дцоит. Ааҭгылара ашьҭахь Ашьха маџьгьы убас ҟаҵаны дишьҭаланы дцоит. Ааҭгылара ду ашьҭахь, еиқәак иҩыҵракны, анапқәа иҩыҵрыҳәҳәо, Ашьха маџь дхынҳәуеит. Уи арымӡ инықәҵан, ишьаҵақәа ишьаҵан, имаҟагьы наикәыршан, ишьҭахь инапқәа ҟаҵаны, иааигаз аиқәагьы уа иаакны, Ага маџь данааиуа азныказ имбартә еиԥш, иара иахь иҿы рханы даагылоит.
Рацәак мырҵыкәа иҩнапык рыла аҳәыҳә раҳаны, имҟәыҵак даҵаԥшуа, ари убома аанарго, дазцасны иахьику инапқәа азынарҳәаарҳәуа, далашыҩкны дгәырӷьаҵәа ирбо, дахәаԥшуа даацәырҵны даагылоит Ага маџь. Хыхьтәи иеиқәа ишьаӡам. (Аха инармеиқәа аузароуп.) Ашьха маџь дахьгылоу деиҭамҵкәа иҽаарҵәин, азал еиҳа изқәа назынархан, иику аиқәа азоужьны, ари жәбома аанарго, иркәалкәало, аха ивҳәҳәо Ага маџь имбартә идырбо, иҽырҭынчны Ага маџь дизыԥшуеит. Азалаҿ еиҳа ҭынчрахаанӡа абас ҟаиҵоит*.
* Аҳәыҳә аҭыԥан, уиаҟара иӷәӷәамхозаргь, уи аӡы ааигаргьы алшоит.
Агама  ь (дшыҟац, ԥхьаҟа маҷк дааскьаны). Ари убома, аа иахьаазго! Шьҭа иуҳәаран иҟоузеи, иаиааида?!
Ашьхама  ь (аиқәа аркәалкәалара дааҟәыҵны). Уара, уи збоит, бзиоуп, аха акы сузҵаашан?! .
Ага маџь(дааҭгыландиҿаԥшуа,инақәырццакны).ыы?
Ашьха маџь. Абри уара аҵла уанықәлоз еиқәа ушьаӡамыз?!
Агама  ь (имаҟҿаҳәара днахәаԥшны). Ҟоҳ!! (Дласны иаԥхьа инапы наԥыреикуеит. Нас даалҟьан.) Ашьха маџь уара уоуп! Аҳәыҳә санеиҩаӡоз усышьҭалан уқәлан исмырбаӡакәа исышьухит!
Ашьха маџь инапқәа иаԥхьаҟа иниаган Ага маџь иеиқәа аацәыригоит.
Агама  ь (инапқәа рхахан, иҳәыҳәгьы шикыц). Ҳаи, уанаџьалымбеит, Ашьха маџь, шьҭоуп уаныздырҵәҟьа, уҟоума?! Уара удагьы ас зылшахуадаз!.. Усымбеижьҭеи иҵӡоузеи!!!
Ашьхама  ь (инақәрццакны, инапқәа рхаханы, аиқәагьы шику). Ҳаи, уанаџьалымбеит, Ага маџь, Ага маџьгьы уара уоуп!!! Уажәоуп сымҩашьартә уаныздыр! Уара удагьы анс аҳәыҳә зкыхуадаз!.. Иҵӡозеи ҳаибамбеижьҭеи!
Иааилаҵәан иааигәыдибаҳәҳәалоит. Нас ишаауибашьҭлак еиԥш.
Ашьха маџь(иикуаиқәаигаҳәааанаргоирххо).Усҭ, иушьаҵа!
Агама  ь (зназы инапы аҿынарханы, аха нас дааханы). Исҭахӡам – уахь иумаз! Уара узын сеигӡома!
Аԥарда
АИБАДЫРРА
Иалоу:
Ашьха маџь
Ага маџь
А  дыиа  ахаз (Чаҵә Чагә, Амҩасҩы) Ҳаџьым-ԥҳа Аиҵбы – ахьӡыртәҩцәа-алафҳәаҩцәа Ҳаџьым-ԥҳацәа ахҩеиҳәшьцәа реиҵбы.
Аԥарда аатаанӡа амацәыс хысны агәгәаҳәа бжьык ааҩуеит. Ааҭгылара ашьҭахь аҿыҭбжьы гоит иа-а у-уу-уи, уаҩ шәыҟами ҳәа. Нас еиҭагоит уа-а, уара, аӡәгьы ишәмаҳаӡои, абаақәа ҳәа. Ааҭгылара ашьҭахь аԥарда аатуеит. қыдуахәак ахи аҵыхәеи рҟны ахаҳәқәа ирықәжьуп, адгьыл иқәдыркьысуам, уи агәҭа деизҟьа игәы ҩарха аӡә надаада даҵажьуп. Ааигәа-сигәа ахаҳә-махә сса-мыссақәа ырбӷьыжәаан икаԥсоуп, хаҳә дуқәакгьы шьҭоуп.
Ақды иаҵахаз(иаҿақәаиҽахакныҿиҭуеит).Уа-а, уара, изаҳауа уаҩ шәыҟами?! (Иаҿа ҭаргәаҩан илымҳа иахаргылан дӡырҩуеит. Нас.) Уа-а, Ашьха маџь, иа-уу-уи, Ага маџь, сыбжьы шәмаҳаӡои, уара, ақды сықәҳаит, ақды!..
Ааҭгылара. Асцена иаақәххуеит Ашьха маџьи Ага маџьи. Инеихаххуеит.
Ашьха маџь.Ҳаи,уамшьуаз!..
Агама  ь. Баҩԥҵәа улоума?!
Ақды иаҵахаз (даақьны). Сеиқәхеит, аха сзаҵыҵуам... Ахи аҵыхәеи ахаҳәқәа ирықәҳаит, уиоуп сыԥс иаԥшәмахаз!
маџьраа ласны ақды ахи аҵыхәеи ахаҳәқәа ишрықәгылоу гәарҭоит, еивасны џьаргьы инцәыҵаххуеит, нас иааин наҟ-ааҟ иааихагылоит.
Ашьхама  ь. Хьаа унаҭан убома?!.
Ақды иаҵахаз. Сцацха иақәыӷәӷәоит, аха исычҳартә иҟоуп...
Агама  ь (иџьашьо). Абри аҩыза аманшәалахара, шамахамзар, иубарым: дахькаҳазгьы дгьыл татараны, иазгәаҩан ишыҟоу умбои!
Ашьхама  ь. Дымԥсырц дыҟан. (Ауахәа ахьиқәжьу инапы бжьаҵаны). Уцацха омак иақәмыӷәӷәошәа збоит...
Ақды иаҵахаз.Сзаҵыҵуазарсгәахәын,ахасшьапахьала сдәықәлан – схы самышьҭит, схахьала сдәықәлан сықәчама сашьҭуам. (Дааҭгылан.) Рацәакгьы сҽысымшәеит, изықәгылоу ахаҳәқәа ирықәҟьоу, иҟанаҵоу иудыруазеи ақыдуахәажә, агәрас иугозеи?!
Ага маџь.Уиами...
Ашьхама  ь. Ишԥаҟалеи иара?
Ақды иаҵахаз (напылаидырбо).Абнаамҩааҿаԥҟасҭа ахықәан ақыдқәа еизганы ишьҭоуп. Руак ааскьагаӡан иқәзар акәхарын, ма хыхь ирықәыз рхыҩру ишыҟалах здыруада, аабыкьа ақәагьы амуи, аҵықьҳәа амацәыс дыдны ианхыс, руак хыхьтә икаууа ишааиуаз гәасҭеит, ганха сагьыԥеит, аха абыржәы ишыжәбо ала ҳааилгеит...
Агама  ь. макьанагь цқьа шәеилымгац.
Ашьхама  ь. Амашәыр уҳәеит ҳәа...
А  дыиа  ахаз (иацҵо).Сышгылаз,исызгәамҭаӡакәа
атазҳәа исысызҭгьы, сыцҟьа сықәнаҵон. (Дааҭгылеит.) Уара шәара ӡәыр ақды шәакхьоу?..
Агама  ь. Сара самкыцт.
Ашьха маџь Саргьы саҵамхацт...
Ақды иаҵахаз. Ишәыздырам, аха шәакхьеит...
(Дааҭгылоит.) Даба ахы шәзышьҭхуазар!..
маџьраа неихәаԥшы-ааихәаԥшуеит аԥхьа ииҳәаз рзеилымкаакәа,
аха акгьы ахырҳәаауам. Нас инеины ахы иҩахагылоит.
Агама  ь (ақды иаҵахаз иахь). Ҳамч еибыҭаны ҳахоит, ҳҩахан аныҟала, заҟа иузырласуа уаҵыҵ! Ақды иаҵахаз. Ибзиоуп.
маџьраа ахы рнапқәа аҵаҵаны ишрылшо иахоит, еибарқьуа еиҭахоит акы-ҩба-хԥа ҳәа, аха изҩахом.
Ашьхама  ь (ицнапыкала ибӷа нҭарс иаанкылан). Сыбӷа «аҿаҩ» аргазшәа саҳаит.
Агама  ь. Са стәгьы шәазар ҟалап. (Ибӷа икуеит.)
Ақды иаҵахаз. Ус акәым, уара, шәшьамхнышлан шәах!
Ишьамхнышлан иахоит, еиҭахоит. Ашьха маџь иаауижьуеит, Ага маџь ишикыц, дшахац икуп, дықьуеит.
Ага маџь.Иоуумыжьын,хәыҷыкишьҭыҵызшәазбоит! (Дықьуеит.)
Ашьхама  ь. Узырқьуазеи, иахьыҟац иҟоупеи, ари дууп, уареи сареи ҳазҩахома!..
Ақды иаҵахаз.Уара,шәарашәықдыхаҩцәоушәлафҳәаҩцәоу?!
Агама  ь (иахьикыз иааушьҭны, иџьашьашәа). ыы?! Ашьха маџь.Избан?!
Ақды иаҵахаз.Ахыиаҳаишәпоуп,иагьыхьанҭоуп,
аҵыхәахь шәнеи, аҵыхәахь!..
Агама  ь. Ахы шәҩаха ҳәа уа уами изҳәаз...
Ақды иаҵахаз.Сараақдысахьаҵажьуиагьасҳәап
сахьгәаҟуа, шәара алафҳәаҩцәа ижәдырроуп акәымзар... Ашьха маџь (Ага Маџь иахь). Уа диашоуп.
Аҵыхәа аҟны инеин, зны ус, нас ишьамхнышлан, нас рыжәҩахырқәа адҵан еибарқьуа иҩахарц иалагоит, аха иауам.
Агама  ь. Сылтәжәҩа «ҟәырҷҷы» ҳәа абжьы геит.
(Игәеиҭоит.)
Ашьхама  ь. Са стәгьы ардысит, илԥазаргь сеидроу. (Игәеиҭоит. Нас Ага Маџь днаидгылан уи итәгьы гәеиҭоит.) мамоу, аҭыԥ аҟны иҟоуп.
Агама  ь (Ашьха Маџь итәгьы гәаҭо). Аригь егьамыхьит, иӷәӷәоуп.
А  дыиа  ахаз. Уара шәара шәҟаза-ҭартәаҩцәоума?! (Дааҭгылоит, Маџьраа алаҿырҭӡом. Нас.) Лахҭымда иоуӡом!
Ашьхама  ь. Саԥхьа рахә уоуеит!..
Агама  ь. Саргьы исҳәап ҳәа акәын...
Ақды иаҵахаз (напыла идырбо). Абна аҩхаԥаларҭаҿ ақыдқәа ахьеиқәу лахҭымк шьҭамкәа иҟаларым...
маџьраа цаны ҩба-ҩба лахҭым рыман иааиуеит, аха иазпацәоуп. Наҟ-ааҟ ақды инахагыланы рлахҭымқәа ҩаҵырҟьан, рыҽрынҵаны, ишрылшо ианҩахалак, Ага маџь итәы аахжәаны, ԥхьала даццан даахбыкьны хыла Ашьха маџь игәы длыҵасны, ақды дахыҩрны даваҳауеит. Ашьха маџьгьы игәы иҵасыз дарблаҟьан, шьҭахьҟа дбырбыруа, иҽизнымкылакәа, игәы ҩарха дкаҳауеит.
Ашьхама  ь (дахьышьҭоу). Ҟаҳ, ажәҩан заҟа илашоузеи!.. (Дыҩхықәтәалоит.) Ухы ӷәӷәазаап, Ага маџь!..
Ага маџь(дыҩхықәтәалан,ихынаҟьа-ааҟьан).Ҽынлагьы аӡыркәиқәа цәырҵуа иалагама, Ашьха маџь?! (Дааҭгылоит.) Уара угәышҵа иаҳагьы иӷәӷәоуп!..
маџьраа ҩагылоит, аӡә ихы икуп, аӡә игәы икуп. Ақды иаҵахаз дыччоит.
Ақды иаҵахаз. Алахҭым ҩазаарын, ма малырк аман (Дааҭгылоит.) ҭаҭынк сышәҭар, сахьаҵажьу сахон.
Аҭаҭын ирҭоит. Нас дырҩегьых аҩахарахь ииасуеит, иара абырқьҳәа аҭаҭын дахо дырзыԥшуеит. Уажәы рлахҭымқәа ҩаҵырҟьан ԥаса еиԥш ианаха, рыҩбагь аахжәаны агәыз-чызҳәа еиҿаҳауеит. Аҭаҭын иахо икьатеиах ԥҵәо аччара далагоит. маџьраа дџьашьаны инеизыԥшны, инеиҿаԥшы-ааиҿаԥшқәоит. Нас азал ахь иааскьаны, рыбжьы рмаҷны.
Агама  ь (Ашьха Маџь иахь). Уара, ақды иаҵажьу, ахьаа змоу, дыччо убахьоума, абри длафҳәаҩны цас иаҳзимуазааит!..
Ашьхама  ь. Уиоупеи!.. Уааи цқьа игәаҳҭап!
Инеины ақды ахаҳәқәа ирықәҵоу, ирықәҳау цқьа игәарҭоит, дахьаҵо рнапқәа цәывҵаҵан даҵыҵыртә дыҟоу-дыҟаму рбоит.
Ашьха маџь(игәаҭо).Уараара,анахьаӡҭагәаҩарахь иҵегь узынаскьар, уаҵыҵыртә иҟоушәа збоитеи?!.
Ақды иаҵахаз.Иуҳәозакәызеи,уахьсзынаскьондаз... (Ибжьы хцаны дықьуеит)
маџьраа рӡарақәа кны наҟ-ааҟ иааихагылоит.
Агама  ь. Ҵаара ԥхашьарам, уара иухьӡузеи? Ашьха маџь.Уаҳзымдырит...
Ақды иаҵахаз.Сыжәдырыргьыиабашәыхәо...(Дааҭгылоит.) Сара хьыӡ сымаӡам...
Агама  ь (иџьашьаны). Избан, ахьыӡ зегьы ирымоуп, уара ишԥоумам?!
Ақды иаҵахаз. Ақыдуахәа иаҵажьу хьыӡ иман
жәбахьоума џьаракыр?! (Дааҭгылоит.) Уа даҵажьыз, аӡәгьыдиҭахӡам,хьыӡгьыимаӡам...Усзаҟаҩыҟоужәдыруама?! Ашьха маџь (АгаМаџьиахь).Аиашаиҳәеит,ауахәа
иаҵажьу аӡәгьы диҭахӡам...
Агама  ь. Даҵыҵны даныҟалалак ауп даныҩнардо.
(Асцена аҵыхәахь наҟ данынаԥшлак илаԥш нкыдхалоит. Нас илахь иаҿа аԥыракны цқьа даанаԥшны, ашырҳәа уахь днықәҵны ԥахәчак иман даахынҳәуеит. Ашьха Маџь ирбо.) Абри абна араса ашьапы ибжьаҵаны иҵәахны иҟан!..
Ашьха маџь.Исырбеи!(Иааимхныдаахәаԥшны,инаскьаны акааибыҳәан.) Иааины ақды иаҵахаз иааихагылоит.
Агама  ь. Ари аԥахәча уара утәоуп, ана изҵәахызгьы уара уоуп, ухьӡ уҳәом, аха Ашьха маџьи сареи ҳанеисоз сдырхьач-хьачын, сдырхәачхәачын, схы ҿыхны саауеит егьиуеит ҳәа ашәа ҳәо иҳаҩсны аҩныҟа ицоз уоуп.
Ашьха маџь.Ашәҟьанҭаздусавсныснеиуеит,аԥара анысшәа савнажьит, аҩныҟа сцеит умҳәаз, ақды иунарбеит уажәы!
Ақды иаҵахаз. Ашәак сҳәазар атәыла бгама... (Дааҭгылоит. Нас иҩаҳаракны). Ашәҟьанҭаз ду аԥсы ҭоуп, аԥара бзиа иабоит, уавнажьуеит, ашә хҵәаха – ақды – уиоуп узкуа акәымзар. (Дазыласны.) мшәан, уи шәа ишәзымдырӡо?!
Агама  ь. маџьраа сыцәгьақәа рҳәахуама, сара сыҩныҟа сцахуама ҳәа уаҳхымыччоз... ашәа ҳәо уанцоз?!
Ашьхама  ь (иҩаҳаракны). Уцеит уажәы!..
А  дыиа  ахаз. Уара, саҵшәымгаӡои нас?
Агама  ь. (иҩаҳаракны). мамоу!
Ашьхама  ь. (иҽаҳаракны, ихцаны). Уа уаҵажьыз!.. Ақды иаҵахаз. Срыцҳами уара, уаха хәлар, абгалаџқәа аар сырфоит...
Ашьхама  ь. Ус заҟаҩы ауахәақәа ишрыҵажьыз абгалаџқәа ирфахьоу удыруама?!
Агама  ь. Араҟа абгалаџқәагьы амоуп...
Ақды иаҵахаз(ихазы).Арҭсҭадырхарциаҿупуара!
Даақәлоит Ҳаџьым-ԥҳа Аиҵбы. Ақды иаҵажьу данылбалак днеихагылан, лкасы лыхԥааны.
Ҳаџьым-ԥҳа Аиҵбы.Унан,ЧаҵәЧагә,сыԥсындаз, уеизҟьа ақды уабаҵажьу?!
Ақды иаҵахаз.Бҩашьеит,саҳәшьа,бҩашьеит,сара Чаҵә Чагә сакәӡам, даҽаӡәуп!..
Ҳаџьым-ԥҳа Аиҵбы.Унан,сыкәтқәаҵәҟьагьыурдыруеит, Чаҵә Чагә шԥауакәым, рыбжак уфахьеитеи?!
Ақды иаҵахаз. ыы, быкәтқәа аныбшьуаз ишԥабҳәоз?!
Ҳаџьым-ԥҳа Аиҵбы.Исҳәоз?!
Ақды иаҵахаз. Чагә уакәым иззысшьуа, аха иуцу Гогәуа қьмышь изоуп бымҳәаӡоз? (Дааҭгылоит.) Убригь убас иаҽԥныбҳәома ақыдуахәа дшаҵажьу ббар уажәы? Дыхьӡбыртәуама? (Дааҭгылоит.) Быкәҭқәа қьмышьи сареи иаҳфазааит, уаҳа ирҭахузеи?! (Дааҭгылашәа.) Ҳраҭәарымшьаӡои?!
маџьраа наскьаны акааибырҳәоит. Ҳаџьым-ԥҳа Аиҵбы дара рахь даанаԥшуеит.
Ҳаџьым-ԥҳа Аиҵбы (Маџьраа рахь). Ари алафҳәараз дышәиааирц цас ишәзимуазааит! (Дааҭгылоит.) Ақды шәаирхахьоума?!
маџьраа ааин наҟ-ааҟ иааихагылоит.
Агама  ь. Ҳаршьамхнышлан ақыдуахәагьы ҳаурхеит...
Ашьха маџь.Ҳлахҭымқәахжәаныхысла-гәыслагьы ҳаиҿаурст!..
Агама  ь. Ҳалтәжәҩақәагьы ылурԥеит!..
Аҩыџьагь. Абарҭ зегь ҟазҵо Чаҵә Чагә уакәзар, макьана уҳаздырам, аха излауакәу ҳарба! Лафҳәаҩыс уҳадаҳкылоит!
Чагә адгьыл аӡҭаҩаҿарахь дааҵаҳәазан нас ақды дааҵыҵуеит. Дҩагылоит.
Ч а  әЧагә (инап Ҳаџьым-ԥҳа Аиҵбы лахь инарханы, Маџьраа рахь). Ари Ҳаџьым-ԥҳацәа ахҩеиҳәшьцәа алафҳәаҩцәа-ахьӡыртәҩцәа реиҵбы, Ҳаџьым-ԥҳа Аиҵбы ҳәа изышьҭоу лоуп. (Нас инапы Маџьраа рахь инарханы Ҳаџьым-ԥҳа Аиҵбы лахь.) Арҭ Аԥсны еицырдыруа алафҳәаҩцәа, ақьачақьцәа Ашьха маџьи Ага маџьи роуп! мшын нырцәынтә иаҳзыхынҳәит! (Нас Маџьраа рахь инапы аарџаџан, ибжьы (ҩаҳаракны.) Уаа Анцәа иџьшьоуп, бзиала шәаабеит, маџьраа, шәааи сықдахьы!.. (Иҩнапык рыла рнапқәа ааникылоит.)
Ҳаџьым-ԥҳа Аиҵбы (дгәырӷьаҵәа.)Унан,ишәыхьша сыхьааит?! (Лнапы ыргьежьуа рыхҩыкгьы ахьеидгылоу дышрыкәшо – аԥарда акуеит. Уи ыҟамзар, рыжәҩахырқәа дрыгәӡуеит, Чагә итәгьы. Нас «Аҩныҟа шәмаалар ҟалаӡом!..» лҳәоит, Чагәгьы «Ҳаҽҳмырххап, шьҭа ҳамцар лурц дыҟаӡам, мамзар ҳакәкәылахажәа аақәылхуеит!..» ациҵоит, Лара днарԥызан, ицоит.)
АҩЫЗА ҾЫЦ ИԤЫШӘАРА
АШьХА мАЏьИ АГА мАЏьИ ЧАҴә ЧАГә ИЕИСОИТ
Иалоу:
Чаҵә ЧагәАшьха маџь Ага маџь
Асценаҿ наҟ-ааҟ еиҿаԥшуа ҩ-рымӡк ықәгылоуп. Иаацәырҵуеит Ашьха маџьи Ага маџьи Чаҵә Чагәи.маџьрааеидтәалоит, Чагә дырҿатәоит.*
Ашьха маџь (Чагә иахь). Чагә, уара, ҳақәра иаҿырԥшны иуҳәозар, макьана усабиуп, аха улафҳәаҩ дууп. Ага маџьи сареи уӡбахә ҳҳәон, иқәра маҷзаргьы, ҩызас дышьҭаҳхып, даԥсоуп ҳәа. Убри азы х-зҵаарак уаҳҭар цәгьа иаабом, ииашан рҭак ҟоуҵароуп, иахуҳәаауазеи?
Ч а  әЧагә. Рҭак сзыҟамҵар?
Агама  ь (иҩаҳаракны.) Уҳадгылаӡом.
Ашьхама  ь. Имариақәоуп, уара урцәымшәан.
Ч а  әЧагә. Аиҳабацәа ус аншәгәаԥха, ишышәҭаху. Агама  ь (Чагә иахь). Актәи азҵаара: Ашьха маџьи
сареи ҳанеиқәшәа, о ры мыхәа ҳәа, ашәа ҳәо иҳавсны ицаз дарбаныз?
Ч а  әЧагә (даахәыцшәа). Дмаалықьын!..
Агама  ь. Дмаалықьзу, даҩысҭаазу?..
Чаҵә Чагә.Аҩсҭааашәаиҳәоуаҳахьоума,амаалықьцәа роуп ашәа зҳәо! Аԥаарҭақәа рҟны ишәымбаӡаци?!
* Амикрофон ашҟа ииагазаргь алшоит. Усҟан Чагә рыгәҭа дгылароуп. Аха жәытә ҵасла итәаны алафҳәара иаҳа ииашоуп. Зегьы ираҳаларц, изҳәогьы рҿы ҭымхаарц иаҭаххоит агәлаҵа микрофонқәа.
Ашьха маџь (Ага Маџь иахь). Уа диашоуп. Аҩсҭаа ашәа иҳәо дцәырҵыр, хыхь иқәтәоу, злыԥха ҳаура иуама – афы даимыршьуеи!
Ч а  әЧагә (Ашьха Маџь иахь). Хыхь иқәтәоу злыԥха ҳаура узҿу руа дарбану?
Ашьхама  ь (иџьашьаны). Хыхь иқәтәоу аӡәы иоуп – Анцәа, уаҳа иҟада?!
Ч а  әЧагә. Избан, 12-ҩык аԥааимбарцәа ыҟами?! Ашьха маџь.Иҟоуп!
Ч а  әЧагә. Хҩык ашацәа ыҟами?!
Ашьха маџь.Иҟоуп!
Ч а  әЧагә. Амаалықьцәагьы ыҟами?!
Ашьха маџь.Ишԥаҟам!
Ч а  әЧагә.Нас,аӡәыиоума,урҭзегьыуаиқәтәаӡами? Ашьхама  ь (дазааԥышәырччашәа). Ус ҳалагар, урҭ
рхала роума уа иҟоу: рхаҭыԥуаагьы ыҟоуп, руа-рҭынхагьы ыҟоуп...
Ага маџь(инаимданы).Рышькылкыҩцәагьыыҟоуп...
Ч а  әЧагә (инаимданы). ыы, урҭ адгьыл ахь илбааны, аҿаҭахьа-акәырбанқәа хагаланы ианырзырго шәымбаӡаци?! (Маҷк ааҭгылара.) Ансҟатәи хыхь иқәтәоу злыԥха ҳаура, аҩсҭаа дцәырҵны сырган, аха сааит, егьит ҳәа, акькьыҳәа аҽнышьыбжьон ашәа ҳәо ддәықәлар руама! маӡала иҳәалар, уи акы иамусуп акәымзар. (Нас Ашьха Маџь иахь.) Ус акәӡами?!
Ашьхама  ь (Ага Маџь иахь). Уа диашоуп.
Агама  ь (маҷк ааҭгылара ашьҭахь, илахь инапы аԥыракны азал ахь дыԥшуа). Аҩбатәи азҵаара. (Дааҭгылоит. Дшыԥшыц дыԥшуеит.) Уара, Чагә, ара уаҩ дыҟаӡами, изҭаху ииҭаху иҳәалааит иҳәеит ани ашәа зҳәоз, умаҳаӡеи, аӡәгьы акгьы зимҳәазеи?!
Ч а  әЧагә (иҩаҳаракны). Ауаа абаҟоу уара, уажәы?!.
Агама  ь (иџьашьаны). Избан, ара итәоу уаамкәа?! (Азал ахь инапы нархханы.) Изусҭцәада?!
Чаҵә Чагә (иџьашьаны,АшьхаМаџьиахь).Ассириҳәоит, мҩанык ҳаиқәшәан ҳцәажәоит, ара ԥсҭоуп – ауаа абаҟоу?!
Ашьхама  ь (Ага Маџь иахь). Убраҟагь диашоуп. Ара ауаа ыҟаӡам – ԥсҭоуп, имоумкын!..
Агама  ь (ҵаҟа дыԥшуа). Аҳы, нас, ибзиоуп, ԥсҭазар жәбахра шәыҟоуп... (Нас Чагә иахь.) Ахԥатәи азҵаара: абраҟа ажәарццакқәа уеиламскәа иуҳәароуп. Рҳәара мариоуп ҳәа уасҳәар – узжьеит.
Чаҵә Чагә.Иарбанқәану?
Агама  ь (ирццакны). Сшәақь асамԥал аӡы сцәаҿаҭәацәеит, сшәақь асамԥал аӡы сцәаҿаҭәацәеит ҳәа хынтә еиқәырццакны еилыкка уаҩы иаҳартә иуҳәароуп.
Ч а  әЧагә (ирццакны.) Сыдәқьан ашә ацаԥха сцәаҿахацәеит, сыдәқьан ашә ацаԥха сцәаҿахацәеит, сыдәқьан ашә ацаԥха сцәаҿахацәеит!..
Ага маџьи Ашьха маџьи, ииҳәо закәи аанарго, дара-дара неиҿаԥшуеит. Нас иара инеизыԥшуеит.
Агама  ь (ирццакны). Скәапеи еиқәаҵәа хәыҷы хәкьынаа санӡышуа аӡы сҿанаржжуеит... (Хынтә еиқәырццакны еиҭеиҳәоит.) уҳәозар?!
Ч а  әЧагә (ирццакны). Сыдәқьан еиқәаҵәа хәыҷы шә-кьынаа санԥаршуа – аԥара сҿанаржжуеит... (Хынтә еиқәырццакны).
Ага маџьи Ашьха маџьи дара-дара еиҭанеиҿаԥшуеит, иџьашьо
азал ахьгьы инхьаԥшуеит. Нас Чагә инеизыԥшуеит.
Агама  ь (иуҳәозар ҳәа аанарго, ирццакны). Аҟәсы Кьамсыс умацара ду-Ҟәсы Кьамсысума, зегьы дҳа-Ҟәсы Кьамсысуп... (Хынтә еиқәырццакны.)
Ч а  әЧагә (инақәырццакны, ирццакны). Сыдәқьан еиқәаҵәа хәыҷы шә-кьынаа сымацара исдәқьан еиқәаҵәа хәыҷы шә-кьынааума, зегьы иаҳадәқьан еиқәаҵәа хәыҷы шә-кьынаауп. (Иаҳа иаарццакны.) Сыдәқьан еиқәаҵәа хәыҷы шә-кьынаа сымацара исдәқьан еиқәаҵәа хәыҷы шә-кьынааума, зегьы иҳадәқьан еиқәаҵәа хәыҷы-шәкьынаауп. (Иҵегь иаарццакны.) Сыдәқьан еиқәаҵәа хәҷы шәкьынаа сымацара исдәқьан еиқәаҵәа хәыҷы шә-кьынааума, зегьы иҳадәқьан еиқәаҵәа хәыҷы шә-кьынаауп!..
Ага маџьи Ашьха маџьи ирласны дара-дара неиҿаԥшуеит, нас Чагә инеизыԥшуеит.
Агама  ь (Чагә иахь). Ишәзеилоуп акәу нас?..
Ч а  әЧагә (иџьашьашәа). ыы, нас ухала иурҭама?!. Ашьхама  ь (Чагә иахь, маҷк ааҭгылара ашьҭахь).
Сшәақь асамԥал, иҳәан – сыдәқьан ашә ацаԥха уҳәеит; скәапеи еиқәаҵәа хәыҷы, иҳәан – сдәқьан еиқәаҵәа хәыҷы уҳәеит; Аҟәсы Кьамсыс, дхаҵа бзиан, иӡбахә цәыриган – сыдәқьан еиқәаҵәа хәыҷы уҳәеит; еснагь аӡбахә зуҳәо – иахьӡзеи, уара, абри удәқьан еиқәаҵәа хәыҷы?!.
Ч а  әЧагә. ыы, ахьӡ сымҳәакәа! Аҟәсы Кьамсыс, иԥсаҭа бзиахааит, ԥсуа хаҵа бзиан, аха уажәы уи ӡәыр дишьҭан убахьоума? Уажә ирҭаху, изышьҭоу адәқьан еиқәаҵәа хәыҷқәа роуп. Нас саргьы сааигәырӷьан ахьӡ сҳәазар, уиаҟара изџьашьатәузеи? Иабасҭаху, уара, акәапеиқәеи асамԥалқәеи, рыхьӡ ҳәо, егьиуа?!
Ашьха маџь(АгаМаџьиахь).Уадиашоуп:ауааирҭаху, еиҳа инҭкааны ахьӡ ҳәалатәуп. Кәапеилеи сампаллеи ржьара акәымкәа...
Ага маџь(АшьхаМаџьиахь).Ибзиоупнас.Азҵаарақәа ҳрылгеит. Дҳадаҳкылома? (Маҷк дааҭгылоит.) Уара, Ашьха маџь, ари Чагә иабду Џьабас акәзу, Џьабасиа акәзу, Џьабасеи акәзу ихьӡыз?
Ашьхама  ь. Џьабасиа ихьӡымзи. Ус ами, Чагә?
Ч а  әЧагә (ихазы иҳәошәа.) Сақәшаҳаҭуп!
Агама  ь (Ашьха Маџь иахь). Џьабасиа акәмызт, аха
Џьабас акәын ихьӡыз. Ус акәымзи, Чагә?
Ч а  әЧагә (ихазы иҳәошәа). Сақәшаҳаҭуп.
Ашьха маџь(Чагәиахь).Уара,Џьабасиаакәзу,Џьабас акәзу. Џьабасеи акәзу, ахԥагь ихьӡзу?!. Чаҵә Чагә.Сақәшаҳаҭуп!
маџьраа Чагә зегьы дахьрықәшаҳаҭу џьашьаны, дара-дара неиҿаԥшуеит. Нас иара инеизыԥшуеит.
Агама  ь (Ашьха Маџь иахь, цас). Џьабас акәмызт, аха Ҷапас акәын уи ихьӡыз...
Чаҵә Чагә.Сақәшаҳаҭуп!..
Агама  ь (иџьашьаны, Ашьха Маџь иахь). Уара, ари Чагә Чаҵә иакәӡам!..
Чаҵә Чагә.Сақәшаҳаҭуп.
Ашьха маџь(игәыиҵаххшәаҟаҵаны,Чагәиахь).Уара, зегьы урықәшаҳаҭума?!.
Ч а  әЧагә (иаармақаршәа, ибжьы хцаны). Уақәшаҳаҭымхани агәы умоуп! (Дааҭгылашәа.) ыы, иақәшаҳаҭымхаз ихьыз шәмаҳаӡеи?!
Ашьха маџь.Ихьзеи?
Ч а  әЧагә. Даамҳәан дкарыжьит. Нас џьаргьы дрыдрымкылаӡеит.
Ашьхама  ь. Уи шԥаҟалеи?!
Ч а  әЧагә. Ишԥаҟалахи, издыруаз аӡәы крыфарҭанык дҟарҵеит.
Агама  ь (инақәырццакны). Нас, нас?!
ЧагәЧагә. Нас, закәыхи, адырҩаҽны уи иеиҳабы исҿаҵала ҳәа даақәгылт.
Ашьхама  ь. Иҿеиҵо закәыз?! Чаҵә Чагә ҿиҭуам.
Агама  ь. Иҿеиҵо закәы, уара?!
Чаҵә Чагә.Аиҵарҟәаҟәа!
Ашьхама  ь. Ҳаи, имфаӡакәа, иҿеимҵазеи, уара,
нас?!
Чаҵә Чагә.Ишԥеиҿеимҵоз,ахааниасақәхшыиалху аиҵарҟәаҟәа сҭахым, исԥырхагоуп, иҳәеит, кындӷаа акамбашь ферма рымоуп, уцаны акамбашь хырҵәы ааганы исҿаҵала, иҳәеит.
Ашьха маџь(Чагәиахь).Афисхьанакәымзар,иеиҳаб анс аниҳәа, дцан иааганы иҿеиҵаларауааз, иаргьы имфаларыз!..
Ч а  әЧа  ә. Заҟа иҿеиҵарыз, уара, имгәа цәгьазаарын, дамыхәозшәа аниба, дақәшаҳаҭымхеит. Данақәшаҳаҭымха, аус узымуит иҳәан, абиуро аҟны дамихит, уаҳагьы дидимкылаӡеит. Уажәы млагарҭанык дыҟоуп.
Ага маџь.ыы,нас,аиҵарҟәаҟәаагьамазакәу,аиҳабы ииҳәо аиҵбы дшақәшаҳаҭхалаша атәы узымдырӡои?!.
Ч а  әЧагә. Исзымдыруандаз, сақәшаҳаҭуп, сақәшаҳаҭуп, сақәшаҳаҭуп ҳәа иаԥхьан аиҳабацәа ишәҳәақәоз зегьы срықәшаҳаҭхозма?!
Ага маџь(АшьхаМаџьиахь,ибжьыаармаҷшәа).Уара, ари умаҳаӡои, аиҵарҟәаҟәа ҳзааигалоит, дҳадаҳкылап!
Ашьхама  ь. Дҳадаҳкылап! Сақәшаҳаҭуп!
Агама  ь. Саргьы сақәшаҳаҭуп!
Ч а  әЧагә (иаазырмақаршәа). Усҟа шәақәшаҳаҭхеитеи уажәы! Уажәраанӡа зегьы урықәшаҳаҭхома шәымҳәози! Агама  ь (ааҭгылара ашьҭахь, Ашьха Маџь иахь).
Дҳадаҳкылап, аха нас ишԥаҟало?..
Ашьха маџь.ыы?!
Агама  ь. Уареи сареи, Анцәа иумҳәан, аха зеиԥш
ҟамло егьыҟам, ҳаиванагалар, ҳауа дыздгыло дарбану – аиҳаб уакәу, ухаҭыԥуаҩ сакәу?..
Ашьха маџь. Аиаша уҳәеит! (Нас Чагә иахь.) Уара, ҳара еимаҳкыр, уара узыдгылода?
Ч а  әЧагә. Еимашәымкыр амуӡои?
Ага маџь.Иамуӡеит.
Чаҵә Чагә.Еимашәкуа?..
Ашьхама  ь. Ҳара, амаҵура иалоу аиҳабацәа, еимаҳкуа, уара, аиҵбы, иабоуҭаху!
Ч а  әЧагә. ыы, исҭахымкәа, аиҵбы акгьы иҭахӡами?! (Нас ихазы иҳәошәа, азал ахь, аха ҵаҟа дыԥшуа.) Абас рҳәоит, уара!..
Ашьха маџь. мамоу, ҳара еимаҳкит, уара ишԥаҟауҵо?
Ч а  әЧагә (ибжьы хҵашәа). Ишԥаҟасҵои, шәымбои, алаба аашьҭыхны, снеин сасуеит!..
Агама  ь (иџьашьаны). Узысуа?..
Чаҵә Чагә.Сасуеит!..
Ашьхама  ь. Аиеи, аха узысуа арбану?!
Ч а  әЧагә. Еимашәкуа самысуеи, уара! Уи ауп изхароу акәымзар, шәҩыџьагьы ҭынч шәыҟазаарын. Ишәызнауа шәымбаӡои уаҳа?! – Зны аӡәы уаиааизшәа унарбоит, аха ҟәараҟәанҽа иаҩызоуп – еимашәымкын, шәмеисын! (Дааҭгылан.) Ишәшала!..
Ашьхама  ь (инақәырццакны, Ага Маџь иахь). Аиаша иҳәеит, уара!
Ч а  әЧагә. Аиаша сымҳәакәа, убас ҩыџьа иааимаркын, еиқәԥаҵәҟьеит. Ианеиқәԥа, аӡәы дкаҳан, ибӷашшара ԥҵәеит. Егьи дихҟьашан дахьлышьҭасыз, хаҳәык шьҭазаарын, иаргәҵысҭа илаахан...
Ашьха маџь(инақәырццакны).ыы,уара,дыԥсыма?!
Чаҵә Чагә.Ԥсыкдиҩызами–аларқачаизыннажьит – инапқәа қәаџқәаџуеит...
Ашьха маџь.Ҟоҳ!..
Ага маџь.Ҳаит!..
Ч а  әЧагә. Уажәы реиҵбы днеин дара еимаркуаз
дахатәоуп, аҿырпын арҳәо.
Ашьхама  ь. Уԥши уара! Уара, урҭ анеибарԥсуаз
иара дабаҟаз?! Реиҵбы?
Ч а  әЧагә. Дабаҟахыз, ибжьы мыргаӡакәа, аҿырпын-ҟаҵара даҿын...
Агама  ь (даалҟьашәа). Уара, ҿырпынзу, сырпынзу
дызҿыз?
Ч а  әЧагә. Асырпын иаҿызгьы дыҟан...
Ашьха маџь.Изиҭахыз?!.
Чаҵә Чагә.Еибарԥсыр,еимаркуазиарҳәодахатәарц
убригьы дашьҭан...
Агама  ь. Изыҟамҵаӡеи, нас, асырпын?
Ч а  әЧагә . Иабаҟаиҵоз, дшаҿыз иӡывасын, иаҵханацәа хҵәеит. Нас, дшәан, даҟәыҵит.
Агама  ь. Иӡывасда зырҳәа?!
Ч а  әЧагә. Аҿырпын иаҿыз...
Ашьхама  ь. Ҳаи, убригьы убас ихьрауааз, срыцҳара зықәшәаша! Ус шәымун, уау-аау, мҳәаӡакәа, иеиҳабацәа анеибарԥс, еимаркуаз аҭыԥ аҿырпын арҳәо днеин дахатәеит – дуаҩума, уара, ани?!
Чаҵә Чагә.Дуаҩым,ахаиааг?..(Насдаалҟьан.)мшәан, уи шәа ишәмаҳаӡацыз?!
Ашьха маџь (Ага Маџь, иахь маҷк ааҭгылара ашьҭахь). Уара, ари ҳаинраалашьагьы идыруеит, дҩыза цәгьамхар ҟалап!
Ага маџь.Зҩызцәареинраалашьаздыруа,дҩызабзиоуп. (Нас, даалҟьашәа Ашьха Маџь иахь.) Уаҳа уиазҵаауама?
Ашьхама  ь (Чагә иахь). Убра мариак сазҵаашан... Чаҵә Чагә.ыы?
Ашьхама  ь. Аҳасабраз узеиԥшроузеи?
Агама  ь. Аиеи, уажәы ҳасабшьа ззымдырыз – акгьы даԥсам...
Ч а  әЧагә. Аҵара мцахәмыцәаз скәадамзар, иҵегь
сеиӷьымхоз...
Ашьха маџь.Ибзиоуп,имариоуаласуазҵаап.(Дааиԥхьхәыцшәа, нас.) Заҟа ҟалозеи ҩба иацуҵар ҩба? Чаҵә Чагә ҿиҭуам, деиԥхьхәыцуеит.
Агама  ь (иџьашьаны). Уара, заҟа ҟалозеи ҩба иацуҵар ҩба?!.
Чаҵә Чагә ҿиҭуам, дхәыцуашәа ҟаиҵоит.
Ашьха маџь (игәы иалсызшәа, Ага Маџь иахь). Ҳаи, рацәа ҳаишьит, ибзианы дшааиуаз – дааҳалгеит! Шьҭа ҩызас ҳәа дызлаҳадаҳкыларызеи?
Ага маџь(АшьхаМаџьиахь).Уара,ариЧагәиакәӡам, ҩба иацуҵар ҩба заҟа ҟало ззымдырыз!
Чаҵә Чагә(инақәырццакны).Избан,издырамрҳәама?! Агама  ь. Заҟа ҟалои, нас?
Чаҵә Чагә(даалҟьан).ҩбаиацуҵарҩба–иҟалоитхԥа! Агама  ь (Ашьха Маџь иахь, иџьашьаны). Уара, иуаҳама ииҳәаз?!
Ашьха маџь(иџьашьаны).Сеидру,уара!..(Насилымҳа, агәра имгазшәа днас-насны, инацәкьыс нҭаркьакьашәа иаарҵыс-ҵысны, инапсыргәыҵа ааргәаҩан инахаргылашәа – Ага Маџьгьы убас ҟаиҵоит – дӡырҩуа, Чагә иахь). Заҟа ҟалои, уара, заҟа, еиҭа иҳәеи?!
Чаҵә Чагә. ҩба иацуҵар ҩба – иҟалоит хԥа! (Дааҭгылоит.) Уи шәҭахымзар, иҟалоит хәба!..
Ашьха маџь(иџьашьо).Ишԥауара,ԥшьбаҟамлаӡои?!
Ч а  әЧагә (иџьеишьошәа). Ԥшьба шԥаҟалои, ахәаахәҭра знапы алаку аҟаза бзиа ҩбеи ҩбеи анеицылҵалак, иаразнак хәба ҟалоит, ишәымбаӡаци? Нас, ани ак, имцхәхаз, аахыхны, егьи наулҭоит. (Ибжьы инаццашәа.) Ус акәымкәа, ма ашәыр, ма акәац, ма даҽакы адкыларҭаҿ ианалоуҵо, усҟан ҩбеи ҩбеи хԥа роуп иҟало...
Агама  ь (иџьашьашәа). ыы, егьи ак абацеи, Ԥшьба ҟамлаӡои?!
Чаҵә Чагә(ихцашәа).Иҟалаӡом!ԥшьбаҟаларацуҭахызар, издызкыло акапанҩы даҽак изацҵа!
Агама  ь. Аҳы, нас, уи удырыз, ибзиоуп, аха егьи удыруазар?
Ч а  әЧагә. Егьи арбан?
Агама  ь. Заҟа ҟалозеи хәба иацуҵар хәба?!
Ч а  әЧагә (инақәырццакны). жәохә!
Ага маџь(иџьашьаны).Изла,уара,жәохәрацәаӡами?! Ч а  әЧагә. Изла шәымбои, сгәыла Хәатат-иԥа – Хататович ҳәа иарҳәоит – ахш аплан аҟара адиргылт, аԥш – аҟара адиргылт, акәац – аҟара адиргылт, аҟәыд – аҟара ҩба адиргылт, ачаи – аҟара хԥа ахаргыланы аҳәынҭқаррахь иалеиҵеит. Уара, уи хәба-хәбала акәу џьышәшьома, хәбахәба нызқьла иахаргыланы, иаарыхым аарыхушәа жәохә нызқьқәа ҟаҵо, қьаадлоуп ишалеигалоз. Апремиагьы иоуан. ыы, нас, ани аниаҟара аныҟаиҵа, сара хәбеи хәбеи аччиақәа еицысҵар, жәохә рыцҳа сызрылымхуа сыҟоума?!
Агама  ь (Ашьха Маџь иахь, иџьашьаны), Иҟалазеи ҳәа сыҟахын: абри акәзаап, уара, ажәохәқәа зырацәахаз!.. Ара унеир жәохә, ана унеир – жәохә...
Ашьхама  ь (инаимдан). Изҳәалакгьы жәохә, ҩажәижәаба жәохә!.. (Дааҭгылан.) Уаҳа акгьы ыҟаӡам!.. Иҭацәит!.. Ч а  әЧагә (ааҭгылара ашьҭахь). ыы, уара апремиа шәҭахӡами?! жәохә ҟалар, зегьы апремиа ҳмоуеи,
ибааԥсума?!
Ашьха маџь.Ҟоҳ,усакәзар,убриажәохә,сыхьӡала, убра даҽакгьы ацҵа!
Ч а  әЧагә (ибжьы ааҭганы, азал ахь). Ари – жәаф! Агама  ь. Сара сыхьӡалагьы даҽак ацҵа!
Ч а  әЧагә (ибжьы ҩҭганы, азал ахь). жәаф-мҭгьы –
жәибжь! (Нас Маџьраа рахь). Заҟа ҟалои заҳҳәа, уара, хәба иацуҵар хәба?
Ага маџь.жәаф!
Ашьха маџь.жәибжь!
Чаҵә Чагә.ҲаиАнцәаишьааит,иацшәҵошәалагеитеи уажәы, апремиа анысҳәа!
Агама  ь (ааҭгылара ашьҭахь). Уара, ак шәасҳәоит,
шәааи даҽа хәба ацаҳҵап!
Ашьха маџь(Чагәиахь).жәибжьдаҽахәбаацаҳҵар,
нас заҟа ҟалои?
Чагә Чагә.ҩажәиак!
Ага маџь(инақәырццакны).Ишԥа,уара,жәибжьхәба
ацуҵар, ҩажәиак роума иҟало?! (Нас Ашьха Маџь иахь). Уԥши, ҳапремиа иагирхарц иҟаиҵақәо! (Нас Чагә иахь, ихцашәа). Нас уара иугарц!..
Ч а  әЧагә (инақәырццакны). ыы, ҩажәиҩба ҟасҵартә, сеилагаз џьышәшьома?!
Агама  ь (иџьеишьошәа). Избан уара?!
Ашьха маџь(иџьеишьошәа).Иззы?!
Ч а  әЧагә. ҩажәиҩба ҟалар, ҳамбылуеи, уара! ыы,
ишәхашҭма?.. (Дааҭгылоит. Нас.) Убас, бригадиру хантәаҩу, ԥсыцәгьак апремиа еиқәирҽаҽарц, жәибжь хәба ацҵо – ҩажәиак ҟаҵо, жәибжь хәба ацҵо – ҩажәиак ҟаҵо дыбзиахәха, дышнеиуаз, ҩажәиҩба ицәыҟалан, дымбли. Ишәмаҳаӡаци?
Ага маџь.Ҟоҳ!..
Ашьха маџь.Рыцҳа!..
Чаҵә Чагә.Уажәсаргьыҩажәиҩбаҟасҵар,анииеиԥш
ҳаубылуан ҳәа, мап сыцәкны лафҳәаҩыс сшәыдшәымкыларц акәын шәызҿыз! Исзымдырыз џьышәшьома?!
Ашьха маџь (Ага Маџь иахь). Уара, ари иҳаҵихит, уаҳа ҳиазҵаарыма, иазҳархоу? Дҳадаҳкылап, ихы цәгьамшәа збоит.
Агама  ь (даалҟьан). Ацу ҳзифааит, ацу! Ацу бзиа избоит.
Ашьхама  ь (даалкьашәа, ирхәмарны). Ацыфа бзиа иумбаӡои, Ага маџь, ацыфа?
Агама  ь (иџьеишьашәа). Иузцәыргарым!..
Ашьхама  ь. ыы, акәтаӷьқәагь умоуӡеи?
Агама  ь. Уара, асас дааир, кәтаӷьла уилгома?!
Ашьхама  ь (ҵаҟа дыԥшуа, ихазы иҳәошәа). Зегьы
акәтаӷьқәа ҳҭахуп, акәты агәхьаа ҳкӡам. Иабаанагари, уара, аҳәынҭқарра ариаҟара?!
Ага маџь.Агәхьааҳкӡамуҳәахт,–иааумгоиакәтыҭра!
Ашьха маџь. ыы, шәа шәахь акәтқәа аҵлақәлара иаҟәыҵма?
Ага маџь.Уара,акәтқәааҵлақәлахарызҭадауажәы? (Дааҭгылоит.) Иабаҟоу ага уиаҟара ҵла?
Ашьхама  ь. Акәтыҭра умоуӡеи, нас?
Агама  ь. Иабаҟоу, уара, акәтыҭрақәеи акәтҳәырҭрақәеи ага, изгаз узымдырӡои?!
Ашьха маџь.Изгазеи?
Агама  ь. Аԥсшьаҩцәеи уада зрымҭо аԥсуа интеллигенциеи ирымгеи... (Дааҭгылан.) Акәтыҭра сымандаз, акәты ҩнасҵозма, сара сыҩнамлоз – убас ибзианы идыргылоит уажәы! (Даалҟьан.) ыы, Дымдыратәи акәтфабрикаҿ умнеиӡаци?
Ашьха маџь.Сышԥамнеиц!
Агама  ь. Унеихьазар, нас, акәтжьыфара заҟа угәаҳәо уҟалаз умбаӡеи? (Дааҭгылоит. Нас.) Амала, уара ушьахәҩуп, уласны аныҟәара удыруеит, убрахь даҽазны унеиуазар, акәтаӷьқәа зҭоу аишьыкьқәа уанрывсуа, лассы умныҟәалан...
Ашьхама  ь (иџьашьаны). Избан уара?!
Ага маџь.Акәтаӷьқәаухԥшаиԥнаҽуеит–убриаҟара рцәа жәпоуп.
Ч а  әЧагә (Ага Маџь иахь). Асҟатәи кәтаӷь ԥҽыр, изфода, рацәа ҳаҭхаџьт! (Даалкьашәа.) Нас Ашьха маџь имоукуан, иузцәыргарым ҳәа! Уара, убарҭ акәтаӷь цәаҵаӷақәа ҳәа узхыччо мышкы зны урышьҭамлааитишь иабазбари ҳәа...
Агама  ь (ааҭгылара ашьҭахь, Чагә иахь). Уи бзиоуп, аха, уара, ацу ифааит ҳҳәан, иумфаӡои?
Чаҵә Чагә.Ишԥасымфои!
Агама  ь. Иф нас, ҳаузыӡырҩуеит!..
Ч а  әЧагә (даахәыцшәа). Сҷаԥҷаԥырҭаҿ ҟәақҟәақаа
Ҿыгәҿыгә садырҿыгәҿыгәырц инеины ианытыгәтыгә, сҷақҷақын – дара хәачхәачуа ицеит, сара счхьарԥчхьарԥуа саанхеит! (Исҳәаз шәзеилкаама аанарго, Маџьраа дырзыԥшуеит. Нас.) Изакәу жәдыруазар?!
Агама  ь (ааҭгылара ашьҭахь). Уара, Ҿыгәҿыгә акәзу Ҿеҩҿеҩ акәзу уздырҿыгәҿыгәырц ирҭаххаз?
Ч а  әЧагә. Ҿеҩҿеҩгьы Ҿыгәҿыгәгьы аҩбагьы ҭаҷкәымқәоуп, ақҭ иахьӡуп.
Ашьха маџь. Сҷаԥҷаԥырҭа ҳәа узҿу – удәқьан еиқәаҵәа хәыҷы шә-кьынаа акәхап?
Чаҵә Чагә.Иароуп!..
Агама  ь. Ибзиоуп, даба, ушыҷақҷақыз ҳарбеи?
Ч а  әЧагә (игәы иамыхәошәа). Уара, зегьы сара
ишәасҳәар, нас шәара ижәдыри?! (Акацхәқәа змоу ԥараҭрак иџьыба иааҭганы, иаартуа-иаркуа, «ҷақ-ҷақ...» ҳәа абжьы рго.) Абас ауп...
Ашьхама  ь. Еиҭаҳәеи, уара, еиҭаҳәеи уцуфара!
Чаҵә Чагә.СҷаԥҷаԥырҭаҿҞәақҟәақаанеиныҾыгәҿыгә садырҿыгәҿыгәрц ианыҟыгә-мыгә, сҷақҷақын – дара хәач-хәачит, сара счхьарԥчхьарԥит.
Ашьхама  ь. Итыгә-тыгәу иҟыгә-мыгәу?
Чаҵә Чагә.Раԥхьаитыгә-тыгәит,насиҟыгә-мыгәуа иҩналан, еимдо иалагеит.
Ашьхама  ь (даалҟьан). Ааит, аԥсцәеирымгақәа! Ецырдыруаз ауаҩы ддырҷақҷақит – иуааума, уара, анҭ?!
Агама  ь (игәы иалсызшәа). Ирымфахааит, сара исныҳәаанӡа!..
Чаҵә Чагә(ибжьырмаҷшәа).Усшәымҳәан,уара,ус!.. Урҭ аус бзиа сзыҟарҵеит: Ҿыгәҿыгә Ҷақҷақ иаҿарҵеит, шәара ишәҭахи! (Нас азал ахь, аха ҵаҟа дыԥшуа, ихазы иҳәошәа.) Абарҭ рҩызцәа роуп, уара, уалазырӡуа! Ацу ыф рҳәан, ацу сфеит, уажәы акрбазшәа, акраҳазшәа, аа, ирҳәо! (Нас Маџьраа рахь). Уара, уаҳа шәсазҵаауама?
Агама  ь (даалҟьаны). Ашьха маџьи сареи жәлар рҳәамҭақәа рзы ҳанеисоз ҳауа ииашадаз? Иара иакәзу сара сакәзу?
Ч а  әЧагә. Иаргьы диашан, уаргьы уиашан! Агама  ь. Уаргьы уиашоуп!
Ч а  әЧагә. Саргьы сиашоуп!
Агама  ь. Зегь ҳиашоуп нас?!
Ч а  әЧагә. Уажә зегь ҳиашоуп. Ашьха маџь.Хәахәадыҟаӡам!.. Чаҵә Чагә.Ахәахәадыҟаӡам!.. Ага маџь.Дҟамлаӡои?
Ч а  әЧагә. Ҳанԥслак ҳхәахәамхои, уара!.. ыы, ишәхашҭма, рыԥсы анҭоу ишша-шшаӡа, ианԥслак ихәахәа-хәахәаӡа заҟаҩ цәырыргахьоу, насгьы иахьцәырырго ахьыкәу?
Агама  ь. Уԥсы анҭоу ухәахәахар амуӡои?
Ч а  әЧагә. Сырхәахәеи агәы умоуп!.. (Иҽыриашаны дҩагылоит. Нас днатәоит.)
Ашьха маџь(АгаМаџьиахь).Уаҳазҵаараиаҳҭома? Агама  ь. Уара иуҭома?
Ашьхама  ь. «Ауапарапаҩцәа рашәа» заҵәык ҳзиҳәааит.
Агама  ь. Ус акәзар, «Аласакәыкәцәа рашәагьы» ациҵааит.
Ч а  әЧагә. Уара, ахаҵа ииҳәо ҳәазар акәӡами?
Ага маџь.ыы?
Ч а  әЧагә. Ииҳәо ҳәамзар азин имоума?
Ашьха маџь.Измоугьыдыҟоуп,измамгьыдыҟоуп... Агама  ь (инақәырццакшәа). Заҟаҩгьы ирҳәо ҳәам
удыруама...
Ч а  әЧагә. мамоу, шәара ишәҳәо ауп сызҿу.
Агама  ь. Ҳара иаҳҳәо – ҳәоуп!
Чаҵә Чагә.Нас,ишәҳәоҳәазар,заҟантәшәсазҵаауеи,
х-зҵаарак роуп иуаҳҭо шәымҳәаз?! (Дааҭгылоит.) Ҿысымҭзар, дгаӡоуп шәгәамхәеи, уара! (Инақәырццакны азал ахь, аха ҵаҟа дыԥшуа.) Абас ауп шьоукы-шьоук шыҟоу, ҿумҭзар – ашәа удырҳәоит. (Нас даалҟьан, Маџьраа рахь.) Шәара ижәдыруоу, уара, убарҭ зыхьӡ шәҳәаз ашәақәа?
Ашьха маџь(АгаМаџьиахь,ахаихазыиҳәошәа).Уа диашоуп, иззаҳҳәаз ҳахыст, дҳаруадаҩт.
Агама  ь. ыы, нас, дҳаруадаҩны, абаша ҩыза ӡәыр диҭахны убахьоума?
Ашьха маџь.Абашауажәыӡәырдиҭахума...(Насдаалҟьан.) Уара, ишәҳәо ҳәаз иҳәеит. Ус уазҳәо аҩыза бзиа иоуп!
Агама  ь. Чагә иеиԥш аҩыза дабаҟаху!
Ашьха маџь.Усдаҽаӡәдҳамандаз!..
Агама  ь. Нас ҳшыҟалоз убарын!..
Ч а  әЧагә (азал ахь, ҵаҟа дыԥшуа, ихазы иҳәошәа).
Уԥши уара, уԥши сдыргәыбзыӷырц ирҳәақәо. Сыргәыбзыӷны ашәа сдырҳәар, нас уҳарҽхәан ашәа уҳәеит, арҽхәара бзиа иубоит, узырҽхәо урхаргалоит, ус иҟоу дҳамаҭәам, уаҵахеит рҳәарц...
Агама  ь (Ашьха Маџь иахь). Имдыри, уара! (Нас дԥышәырччо, Чагә иахь.) Арҽхәара бзиа иаабаӡом ҳәа ус заҟаҩы ирҳәода, аха Алафҳәацәа рбиуро аҟны ианрыдыркылалак, нас иааҳәуеит акәымзар.
Ашьхама  ь. Чагә дуаҩ иашоуп, дааҳәӡом!
Агама  ь. Чагә иеиԥш ауаҩ иаша дабаҟоу?!
Ч а  әЧагә (ибжьы ларҟәны). Ус шәымҳәан, уара,
скашәыжьуама?!
Ашьха маџь(иџьашьаны).Избан?!
Ч а  әЧагә. Дҳаиӷьымханда ҳәа шьапҿаршә иаламго, шәхашҭма?!
Ашьхама  ь. Ааит, шьашәы иҭарблааит!
Ага маџь(ааҭгылараашьҭахь,АшьхаМаџьиахь).Уи
уиоуп, аха анҭ ашәақәа ишԥарзаауеи? Изҳәода?
Ашьха маџь(даахәыцшәа).Иҟоуудыруама,Агамаџь, урҭ Чагә изымдыруа дҟаларым – уареи сареи иаҳҳәап.
Агама  ь (инақәырццакны). Уара «Ауапарапаҩцәа рашәа» ҳәа, сара «Аласакәыкәцәа рашәа» сҳәап. Аха иара иҳарҳәои?
Ашьха маџь.Иара–иаҿырԥшныажәеинраалабзиак ӡбаны, абра дҩагылан иаҳзиҳәааит. (Нас Чагә иахь.) Иахуҳәаауазеи?
Ч а  әЧагә. Сақәшаҳаҭуп. (Ҵаҟа дыԥшуа, дхәыцуа, аха дырзыӡырҩуа даатәоит, итәаны ицәажәозар).
Ашьхама  ь. Ибзиоуп нас. (Дааҭгылоит.) «Ауапарапаҩцәа рашәа». (Иажәеинрааланы.)
Ҷи, ҷи,
Рапа, рапа,
Хәылдыш бырса, кымфыфыл. Ҷи, ҷи,
Рапа, рапа,
Шәеицызаза шәеиқәшәаны. Ахәы рафын-рафын-рафыш, Наала-нышәа,
Цәыкәбар лымшәа Агәыршыш,
Ҷи, ҷи,
Рапа, рапа,
Амҩа иқәу,
Абна илоу,
Аԥшеи ахьҭеи
Ддумырган!
Ҵааи ҷыхьи
Ддумырган.
Ахәы рафын-рафын-рафыш, Наала-нышәа,
Цәыкәмар лымшәа, Агәыршыш!
Ашьха
ӷьашәа.)
м а  ь (инақәырццакны иааимдан, даацгәырТырр, тырр,
Тари, тари,
Хәыц кәыкәыблан уеиҿышәшәа, Хаҽра бзианы уеихышәшәа!
Ч а  әЧагә (днагылан, ааҭгылара ашьҭахь аҭакс). Аҵарҭышагаҩцәа рзы ашәа. (Азал ахь, Маџьраа рахьгьы дынхьаԥшлауа. Иажәеинрааланы, инапқәа ҟаҵо.)
Ҷи, ҷи,
Шәаха-саха,
Хәылдыш џьыбахь ижәгала!.. Ҷи, ҷи,
Шәаха-саха...
Шәеицызазан, шәеицыкәашан, Шәмеисыкәаны, ишәшала!.. Шәыхәгьы жәга,
Рыхәгьы жәга,
Наала-нышәан,
Хәыцкгьы лымшәан
Иҟашәҵа!
Ҷи, ҷи,
Шәаха-саха...
Зыԥсы цқьоу,
Знапахы цқьоу,
Аԥшеи ахьҭеи
Дыдшәырга,
Ҵааи-ҷыхьи
Дыдшәырга.
Ихәгьы жәга,
Шәыхәгьы жәга, Наала-нышәан,
Хәыцкгьы лымшәан
Иҟашәҵа?!.
(Нас иаҳа иааҳаракшәа.)
Тырр, тырр,
Тари, тари,
ҩнеихагылан икаҷҷап, «мерседесны» иҟаалап,
(Нас ихцаны.)
Нас ҭаҷкәымны ишәҿакшап!...
маџьраа дара-дара неиҿаԥшуеит, нас инеины наҟ-ааҟ Чагә инаивагылоит. Иааидыӷәӷәалашәа.
Ашьхама  ь (азал ахь, дазыласны, иааҳаракны). Иахьарнахыс Чаҵә Чагә ҳара даҳҩызоуп!
Агама  ь (азал ахь, инақәырццакны, иааҳаракны). Алафҳәаҩцәа зегьы дреиҳабуп!
Аԥарда
АГА мАЏЬ АХЬЧА АҴАРҬЫША ШИИҬАЗ,АҲӘЫНҬқАР ИԤҲАГЬЫ ДШИЗААИГАЗ
Иалоу:
Ага маџь
Ахьча
Актәи
Аҩбатәи
Ч а  әЧагә (азал аҟынтә)
Аԥарда ашьшьыҳәа ианаатлак, асценаҿгьы азал аҿгьы иаалырҟьаны алашара ыцәоит, агәараҳәа асцена ак шықәҳаз абжьы уаҳауеит.
Алашара анаклак, аԥарда аартуп, асцена агәҭа ааҵәа дук ахы ҿаҳәаны икажьуп, ахы злаҿаҳәоу ашаха аган аҟны игылоу ахџыџ ашьапы ирхханы иакәыршан иадҿаҳәалоуп. Ааҵәа идуу акы ԥаҭԥаҭуа иҭоуп.
Ага маџь(аԥардашаатлак,дахьҭоуааҵәаишьҭаирбылгьоит, дхықәтәаларц далагоит, нас ианамулак, ааҵәа ырԥаҭԥаҭуа, хрыжь-хрыжь ҿиҭуеит.) Аҵарҭыша сҭахым!.. Аҵарҭыша сҭахым!.. Аҵарҭыша сҭахым!.. (Дааҭгылоит, иҽааиқәкшәа, нас ааҵәа еиҭаирԥаҭԥаҭуеит). Аҵарҭыша сҭахым, аҵарҭыша сҭахым!..
Ахьча (ибжьы ааҩуеит). Рр-ее-еит, қьац, қьац, ыит, уахь иабацои, рышьҭарахааитеи!
Аҵәҵәа абжьы гоит.
Ага маџь(ахьчаибжьышиаҳазҩашьом,хрыжь-хрыжь, ирдуны). Аҵарҭыша сҭахым!.. Аҵарҭыша сҭахым, Ҳәынҭқар иԥҳагьы дысҭахым!..
Ааҵәа шьҭабылгьоит, аха ашаха ирхханы иакуп.
Ахьча (иааигәаны ибжьы гоит). Абрахь шәиас, абрахь!.. Шәкәкәылтажә аныӡаитеи, уаҳа ламыск шәымаӡамкәа!.. Ҳҳ-ее-еит, рахь рахь!
Агама  ь (ирдуны). Аҵарҭыша сҭахым, ацарҭыша згаӡом, аҵарҭыша сҭахым!..
Ахьча (даақәххны). Ига, уара, ига, угаӡоума!.. (Абжьы иаҳаны дшықәххыз ҩашьом, ааҵәа анибалак, иџьашьо иҽырхәашәа, илахь инапы аԥыракны дазыԥшуеит.)
Агама  ь (дааҭгылан). Исҭахӡам!.. Аҵарҭыша сҭахӡам, Аҵарҭыша сҭахӡам!...
Ахьча (ааҵәа днадххылан). Са исыҭ, иуҭахымзар, са исҭахуп! (Аха нас ааҵәа џьшьаны дахәаԥшуа даагылоит) Уара, уарбану?!.
Агама  ь. Аҵарҭыша сҭахым, ҳәынҭқар иԥҳагьы дысҭахым!..
Ахьча (иҽыларҟәны, инапқәа аазырххашәа). Сара дысҭахуп, уара, сара! (Дааҭгылан.) Дсыҭ, дуҭахымзар... Аҵарҭышагьы сҭахуп!..
Агама  ь. Иуҭахызар нас, лассы уааины абра сҭыԥ аҟны уҭал!
Ахьча (ааҵәа днахагыло). Избан?!.
Агама  ь. Нас иурҭоит, уаҳа иҟалаӡом!..
Ахьча (ааҵәа ахы ԥыртланы иҭоу дааҭигоит, инапқәаишьапқәа ԥиртлоит. Нас иара ааҵәа дынҭагыланы). Снапқәа-сшьапқәа ҿаҳҳәома?
Агама  ь (дласуа). Ус иҟаз. Иҿаҳәоушәа ҟаҵала. Уаҳәызбагьы умгаз. Аҭыхра цәгьоу? (Игәеиҭоит. Ахьча мап аанарго ихы ирҵысуеит.) Амала сыбжьы ухаҵаны, ирдуны иуҳәалароуп аҵарҭыша сҭахуп, аҵарҭыша сҭахуп, ҳәынҭқар иԥҳа дысҭахуп ҳәа. Уаҳа ҽак умҳәан. Са сшакәым рдырыр, ируӡом, уажәыҵәҟьа ҩыџьа ирыман иааиран иҟоуп, нас иныжьны ицоит... (Ааҵәа ахы ҿаҳәаны дцарц иҿынеихоит, аха нас даахьаҳәны днеихагылан.) Уара, уара ухьчоуп, аҵарҭыша иазууазеи?!
Ахьча (дазгәаан).ыы,уара,ишԥасҭахым,сараегьырҭ среицәоума?! (Дааҭгылоит). Угаӡоума?!
Агама  ь (иџьашьаны, иҟаиҵо жәбома аанарго, инапы рҟьаҟьаны иӡамҩа инадҵан азал ахь даанаԥшуеит. Нас ааҵәа иҭоу иахь). Ибзиоуп нас... иурҭап... (Дцарцы иҿынеихоит.)
Ч а  әЧагә (азал аҟынтә, дҩагылан). Убра акы сазҵаауан, Ага маџь, уныскылоит аха...
Ага маџь.ыы?
Чаҵә Чагә.Аҵарҭышазымгоалафҳәаҩцәарыхьӡынҵа ҟаҵоуп ҳәа иныҵакны лымҳаҭаск сымоуп, ааҵәақәа ирҭаҵаны аӡәаӡәала иганы аӡы иаларыжьуеит рҳәеит, акрудыруама?
Агама  ь. Уи ииашоуп, Чаҵә Чагә ҳәа уаргьы уануп, иудыруаз!
Ч а  әЧагә. Ҟоҳ!!! (Дааҭгылоит.) Рацәа суркьаҭеит! (Дааҭгылоит). Уаҳа ианқәада?
Агама  ь (дааскьаны, даанаԥшы-ааԥшны, қьаад бӷьыцк икәа иааҭганы дыццакны даԥхьоит). Ага маџь, Ашьха маџь, Чаҵә Чагә, Ашәы ҭамшьыгә, Быҭәы Шьааб,
Ԥлыи Шьханыҟәа, Абыхә Есыф, Кәаӷәаныи Кәасҭа Хәыҷ, Гәагәуа қьмышь, Киут Ҳәымпыл, Џьнеи Џьгәаҭ, Занҭарыи Лажәа, Латарыи Шьака, Леи Шәагә, жьи Абзагә, Кьышьмарыи Џьгәына, Шьақар-иԥа Рашьыҭ, Ҳаг жьагәа, Ама Кьагәа, Аҩӡы Луман, Кәарцхьы Дажь. (Икәа инҭаҵаны.) Абри иуаҳаз адагьы даҽа хьӡынҵакгьы ыҟоуп рҳәеит, ухы сықәршәа, нас ҳаицәажәап, уажә сыццакуеит.
Ч а  әЧагә. Уара, ажәлақәа алфавитла еишьҭаргылан изыҟарымҵеи?!
Агама  ь. ыы, аӡы уаларыжьуазар, уи уԥырхагахар ҳәа ушәома?!.
Чаҵә Чагә.Ишԥасԥырхагам,аҵыхәтәанынӡаснымхоз!.. (Ихы рҵысуа дазԥышәырччо, днатәоит. Егьи дласны дцоит.)
Ахьча (ааҵәа дахьҭоу, Ага Маџь ибжьы ихаҵаны). Аҵарҭыша сҭахуп, аҵарҭыша сҭахуп! (Дааҭгылоит. Ааҵәа аархәыҭ-мытны, нас дырҩегьых.) Аҳәынҭқар иԥҳа дысҭахуп, аҳәынҭқар иԥҳа дысҭахуп!.. (Дааҭгылоит. Нас ихцаны.) Аҵарҭыша сҭахуп, аҵарҭыша сҭахуп!..
Асцена иаақәибаҳәоит Актәии Аҩбатәии, асахҭан кьаҿқәа ршәуп, агалстукқәа рыхәда иамоуп.
Актәи (иџьашьо, ааҵәа иҭоу иахь). ыы, иуҭаххеит уажәы! Уажәраанӡа ҳуашьапкуан, иугомызт.
Ахьча. Аҵарҭыша сҭахуп, аҵарҭыша сҭахуп!..
Актәи Аҵарҭыша уҭахуп акәу, емп умоуп, шьҭа уҿаҳәаны уанҳау! Угәра ҳаӷоу игааит уара!
Актәии Аҩбатәии ааҵәа наҟ-ааҟ иааимакыҿакны азал ахь иааскьаны иршәны аоркестр атәарҭахь иҭарыжьуеит. Ахьча дыҳәҳәоит, аха аӡы даналаҳалак ибжьы ааҿыцәоит.
Актәи (Аҩбатәи иахь). Ҟеҳ! Шьҭа ҳҭынчуп! Ага маџь ҳилгеит, аӡы далаҳажьит, аха ани иҩыза дҳамбеитеи, аԥсрахҟьа иқәшәандаз уи Ашьха маџь!
Аҩбатәи. Баша ҳамцоз ҳааҵәа кыдҿаҳәалан, аха дабаҳцәцари. (Лассы ицоит.)
Ааҵәа ахьҭарыжьызнтәи аӡәы дмадаӷь-мадашәо инапқәа асцена ахыӷәра инықәрсны ииулак дыҩхалоит. Ахьча иоуп. Деиқәыбааӡа дыҟоуп. Ицнапык ала иаҳәызба икуп, егьи ала ирҟьаны дызҭыҵыз ааҵәа икуп.
Ахьча (ицаз рахь днаҭрысны, дыкшарашәа иаҳәызба раҳан икны). Ишәсырбап сара, са сакәзар, сышәхьымӡар – шәа-бацари! (Аха нас дааҭгылан, азал ахь.) ыит, шьҭа сара уаҳа аҵарҭыша згаанӡа!.. (Дыҭрысны дцоит.)
Аԥарда
АЛТӘ ТАПАНЧА
(Ҩ-сахьак аманы)
Иалоу:
Ага маџь
Ашьха маџь
Чаҵә Чагә Рашьыҭ мазлоу-иԥа–аусбарҭа деиҳабуп.
Вал  а н – аусбарҭа аҟәша аиҳабы дихаҭыԥуаҩуп. Рашә  а м – ҿыц аусура далагеит, маҵурала дреиҵоуп.
А кт әиасахьа
Усбарҭак аҟәша акабинет. Егьырҭ акабинетқәа рҟны аремонт ишаҿу мҩашьо, ара астолқәа амцхә ҩнагылоуп, амаҭәа-кнаҳарҭаҿы аплашьқәеи ахылԥақәеи еиқәкнаҳауп. Астолқәа руак дахатәаны, ихы иқәырԥс, аҩра даҿуп Рашәҭам. Дааҩналоит Вал  а н.
Валҭан (Рашәҭам истол днеины днадгылауа). Уани сани рандуцәа архнышьна ааиҩызҵәаз аиҳәшьцәа гәакьақәа роуп, иумдыруеи, Рашәҭам?!
Рашә  а м (дызҿу дааҟәыҵны). Ишԥасымдыруеи!..
Валҭан. Иудыруазар нас, аремонт иалгаанӡа, абра шәахьеилатәоу, са сзы ӡәыр цәгьа ҳәа акриҳәозар, исаҳәала, Басиаҭ мамсыр-иԥа изгьы ихәарҭам, иакәым ӡәыр акриҿыцҟьозар, улымҳа кыдыз.
Рашә  а м. Басиаҭ мамсыр-иԥа дарбану, ҳаиҳаб ихаҭыԥуаҩу?
Валҭан. Аиеи. Басиаҭ мамсыр-иԥа уаргьы саргьы даҳзыҟоуп, иумдыреи?
Рашә  а м. Ишԥасымдыруеи, исымдыркәа!
Валҭан. Ара аусура уалагеижьҭеи рацәак ҵуам – узҭаху, иузыҟоу иаҳҳәо уазыӡырҩла. (Ибжьы ирмаҷуеит.) Аиҳарак абарҭ маџьраа улымҳа рызкыдыз. Урҭ закәу...
Анаҩстәи астол иқәгылоу ателефон абжьы гоит.
(Валҭан уи днадгыланы атрубка аақәхны.) Сӡырҩуеит... Ага маџь сакәӡам... Валҭан соуп, Рашьыҭ мазлоу-иԥа... Дахьыҟоу сеидроу... Ус сааҩналан... Ибзиоуп. (Нас Рашәҭам иахь.) Аиҳаб иоуп. Уатәи акабинет аҟны иҟоуҵозеи иҳәахт, уааи иҳәеит, сцахпи. (Дцоит.)
Рашәҭам зназы ихы инапы аҵыргәаны дхәыцуа даатәоит, нас дызҿыз аҩра деиҭаналагоит. Ус еишьҭагыланы иааҩналоит Ага маџьи Ашьха маџьи.
Агама  ь (истол днахатәо, Ашьха Маџь иахь). Иҳарҭоит, аха иабаҳҵәахуеи, уара, Ашьха маџь?
Ашьхама  ь (истол днахатәо). Акыр здыруоу, уара, Ага маџь. Ҳаҩныҟақәа иганы џьара иаҳҵәахып ҳҳәаа-ар – ахәыҷқәа уаргьы иумоуп, саргьы исымоуп – иаарԥыхьашәар, ҳаӷеиҭа, машәыр ҟарымҵои... Исыздырам иахьаҳҵәахра, аиаша уасҳәап.
Рашәҭам аҩра дахьаҿу ихы маҷк ирнааны, илымҳа кыдҵаны дырзыӡырҩуеит.
Агама  ь. Рацәак ҵуам, Шьақар-иԥа ҭубар ҳәа издыруаз аӡәы убас атапанча ҳамҭас ирҭеит. Иҵәахны дадтәалазма – икәа иҭаҵаны иныҟәигон, уахынла ихчы иаҵеиҵон. Ус дшыҟаз, аныҟәгараз ихьанҭацәазшәа ибазар акәхап, ихчы аҵаҟа агәабан иаҵаҵаны иҵәахуа далагеит. Ҽнак, иԥҳәыс агәыларанӡа лассы снеины сааип, иҟаларызеи лгәахән, ахәыҷы ауадаҿ дахьыхәмаруаз, уажәыҵәҟьа сааиуеит, удәылымҵын ҳәа наиалҳәан, ауада ашә адәахьала инаркны дцеит. Игәазырԥхаз уара идыр, ахәыҷы ахчы дҩацәхасны агәабан данҩаха, атапанча цырцыруа илаԥш нақәшәеит. Иаашьҭихын, иширҟыҵымыҵуаз, а-агәызҳәа ахчы длеихсын, икылблаа, амца ҩацреиҵеит. Ахәыҷы иан лассы дхынҳәын, дшааиуаз ахысбжьы анлаҳа, лыԥсы лыхҟьаны дааҩнаххызар, ахәыҷы аӷлҩа ихатәаны, ацәарҭа аԥыр-ԥырҳәа амца акхьан. Анцәа иҟынтә иара акгьы имыхьт...
Ашьхама  ь. Уи ажәабжь саргьы исаҳахьеит... Аха ак уасҳәап, уара, Ага маџь: уареи сареи иҳанаршьаз аҳамҭақәа иреиԥшу ус зегьы ирырҭо џьушьома. Ари иџьашьатәу ҳамҭоуп. Аминистр иҟынтә ҳамҭас ҳәа анҵаны, ицырцыруа, ихаҭа инашәиркуеит, иҳәеит Рашьыҭ мазлоу-иԥа, иумаҳаӡеи?!
Агама  ь. Ишԥасмаҳаи! Аиаша уасҳәап, Ашьха маџь, дхаҵа бзиоуп ҳаиҳабы Рашьыҭ мазлоу-иԥа. Шәара шәаҟара сынтәа аӷацәа аӡәгьы имырҳаит, шәара шәоуп атапанчақәа зықәнаго, уаҳа аӡәгьы, иҳәеит. Уаргьы угыламыз, мшәан, ус аниҳәоз!..
Рашәҭам ихы иҵегьы ирнааны , илымҳа Ага маџь иеиаирхоит.)
Ашьхама  ь. Дхаҵабзиамкәа, ицназго дабаҟаху... Басиаҭ мамсыр-иԥа агмыг диеиԥшу џьушьо!.. Иҳәеит – амҟәыл леиуазаргьы – иҟаиҵеит ауп, амала дызҭахқәамгьы ыҟоуп, аха...
Рашәҭам ихашыӷәра ибӷуеит, илымҳа Ашьха маџь ишизышьҭу ҩашьом.
Агама  ь. Зегьы ирҭаху ҳәа ӡәыр дуаҳахьоума... Ашьыцыҩцәа анрацәаҩхалак... (Ателефон аҵәҵәа ианаслак, иаашьҭыхны.) Сӡырҩуеит. (Дгылоит.) Ааи, сара соуп... Ашьха маџьгьы дыҟоуп... Ибзиоуп, Самԥал ҭуџьар-иԥа, уажәыҵәҟьа, ҳнеиуеит! (Атрубка нықәҵаны.) Ҳдәықәҵа,
Ашьха маџь, ари Аҩнуҵҟатәи аусқәа рминистр иоуп, даҳзыԥшуп, шәааи иҳәеит, иҳаиҭоит, аҳы!..
Аҩыџьагьы иаакныхны рплашьқәа ршәырҵоит, рхылԥақәа рхарҵоит. Ателефон аҵәҵәабжьы гоит.
Ашьхама  ь (атрубка илымҳа инадкылан). Сара соуп. (Нас ҳамҭакы дааҭгылан.) Ибзиоуп, Рашьыҭ мазлоу-иԥа... Аа, абыржәы ҳдәықәлоит... Ааи, арахьгьы ҿиҭит шәааи ҳәа... Ибзиоуп! (Ага Маџь иахь.) Ҳаиҳаб иоуп. Шәыҽнышәмырхакәа шәца, аминистр дышәзыԥшуп иҳәеит, уаала!..
Ицоит. Дааҩналоит Валҭан.
Вал  а н (Рашәҭам днаидгылан). Арҭ ицаз ирҳәо-о-з, Рашәҭам? Иахьцаз крудыруазар?
Рашә  а м (дҩагылан днеин ашә аҟны ихы дәылырҳәҳәаны адәахьы дыԥшуеит. Нас дааины днаидгылан.) Ирҳәахуаз, ҳаиҳаб Рашьыҭ мазлоу-иԥа иеиԥшу ахаҵа бзиа дыҟам, рҳәеит.
Вал  а н (ихы ирҵысуеит). Уԥши уара!..
Рашә  а м. Ҳаиҳаб Рашьыҭ мазлоу-иԥеи уи ихаҭыԥуаҩ Басиаҭ мамсыр-иԥеи еиҿурԥшуазар, шәыки-раки рыбжьоуп, рҳәеит...
Вал  а н. Еиӷьуп зырҳәада?
Рашә  а м. Рашьыҭ мазлоу-иԥа деиӷьуп, рҳәеит.
Вал  а н (ихы ирҵысуеит). Уԥши уара!.. Нас? Нас?
Раш  а м. Нас – атапанчақәа рахь ицеит!
Вал  а н. Закәи, уара закәы? Атапанчақәа ба?!
Рашә  а м. Аиеи. Нас – атапанчақәа раагара ицеит. Валҭан (иџьшьаны, илахь инапы аԥыракны). Изакә
тапанчақәеи, уара?!
Рашә  а м. ыы, уи уара иузымдырӡои, атапанчақәа
ҳамҭас ишрырҭаз?!
Валҭан (иџьшьаны, илахь инапы шаԥыракыц иаԥыракны, иԥсы қымқымуа). Ирызҭада, уара, атапанчақәа ҳамҭас? Цқьа исаҳәи, даба, цқьа?! (Нас илахь инапы ааԥырхны, Рашәҭам ишҟа иҵегьгьы днаскьоит.)
Рашә  а м (днаԥшы-ааԥшны). Уара абра ушаадәылҵыз еиԥш маџьраа ааҩналан еидашшылон, аҳамҭақәа иҳарҭо абаагои, иабаҳҵәахри, ахәыҷқәа иркыр машәыр рызнауеит ҳәа. Сара раԥхьа иштапанчақәазгьы сзеилымкааит излацәажәоз, ицәыҵамаӡашәа, ахьӡ рҳәар рҭахушәа-ирҭахымшәа акәын ишалацәажәоз. Ашьҭахь иаартны рхаҭа ирҳәеит ҳаиҳаб ибзоурала акака тапанча шранаршьаз.
Валҭан ихы шьҭацаланы дӡырҩуеит.
Ус ишцәажәоз, аминистр Самԥал ҭуџьар-иԥа ихаҭа ҭелла ҿиҭит шәааи, шәтапанчақәа шәысҭоит ҳәа. Убри инақәырццакны Рашьыҭ мазлоу-иԥагьы дырзасит, ԥхашьароуп, дыԥшуп шәыҽнмырхакәа шәца ҳәа.
Вал  а н. Аџьашьатәы саҳауеит! Уԥши, уара, иҟарҵо! Ҳаиҳаб маџьраа идкыланы ишимоу убома – ус дахьынӡацо збап!.. (Нас) Изыхҳарҭааи зырҳәа, уара, атапанчақәа?!
Рашә  а м. Дара рхаҭақәагьы иџьаршьон абри аҩыза ҳамбацт ҳәа. Аминистр даалаган ҳаиҳабы дизасзаап сынтәа иреиӷьны аус зуз, реиҳа аӷацәа ҟазҵаз ҩыџьа, сыхьӡ ақәҩны, ҳамҭас атапанчақәа рысҭарц сҭахуп ҳәа. Ҳаиҳабы, егьырҭ дрышьҭазма, иара итәқәа – маџьраа – рыхьӡ иҳәеит, абарҭ ирыҭ, абарҭ роуп изықәнагоу ҳәа.
Вал  а н (дгәааны, илахь инапы аԥыракны). ыы, уара, урҭ среицәаны аӷацәа сырҳама сара?! УБОНаа, рхы ларханы ианысҵан, дареи сареи, ҳаақәибамхыр амуа, ҳахқәа ҭеибаҽҽуа ҳаишьҭоуп, сара сгәамҭаӡакәа, маџьраа рыӡбахә иеиҳәоит, иара итәқәа рами – еибамбааит иаргьы даргьы! Уаагыли, иасҳәақәо уаҳап уи уажәы! Рашьыҭ мазлоу-иԥа хымкәа, ус иара дымсааит!!! (Дышьҭыԥа-шьҭыԥо дласны дцоит.)
Рашә  а м (ицо ишьҭеиҳәоит). Иуазҳәаз соумҳәан, иуазҳәаз!.. Басиаҭ мамсыр-иԥа уимазҵаакәа уахь умнеин...
Вал  а н (ибжьы ааҩуеит). Уажә уара исурҵоит, уи са избап!
Аҩбатәи асахьа
Рашьыҭ мазлоу-иԥа икабинет. Иара ибласаркьақәа аҭаны истол дахатәоуп, агазеҭ даԥхьоит. Ашә еимԥааны дааҩнашылоит Валҭан.
Вал  а н (дгәааны). Шәаҟәыҵыр еиҳа еиӷьуп, Руфеҭ, Руфеҭ сҳәо... Рашьыҭ мазлоу-иԥа, шәаҟәыҵыр!..
Рашьыҭ мазлоу-иԥа (изакәу изеилкаауам, ибласаркьақәа аамхуа.) Иарбану, уара, сызҟәаҵуа?!.
Вал  а н (дгәааны). Шәырҟәаҵ, Рашьыҭ мазлоу-иԥа, шәырҟәаҵ абарҭ шәызҿқәоу! Иазхоуп шьҭа уала-ҭахыла ҳәа ауаа еилыхны аҳамҭақәа рыҭара!..
Рашьыҭ мазлоу-иԥа (иџьашьаны, игәгьы иаалсны. Дҩагылоит, аха деиҭанатәоит). Изакәызеи, уара, иуцәажәашьоузеи, дарбану аҳамҭақәа зысҭан иубаз, ухы утәыми?!
Вал  а н (дгәааны). Рашьыҭ мазлоу-иԥа, Рашьыҭ мазлоу-иԥа анаҳҳәа, ҳхы шәықәтәеит! Уажәы ухы утәыми, егьими ҳәа сара сшәырԥхашьоит – дарбану, сынтәа реиҳа аӷацәа зырҳаз ҳәа, ҳамҭас ага маџьи Ашьха маџьи атапанчақәа наган ирызҭаз?! Аҩахара ҟалан: «Аа, Ага маџь!..» шәҳәеит. Аҩахара еиҭаҟалан: «Аа, Ашьха маџь!..» шәҳәан, аҟәшақәа реиҳабацәас иныҟашәҵеит. Уажәы атапанчақәа ҟалан: «Аа!..» шәҳәан, инаган маџьраа еиҭанарышәҭеит! Шәааҟәымҵӡакәа шәрыҵгәоит – ари закәи, Рашьыҭ мазлоу-иԥа?! Иазхоуп шьоукы шәыдкыланы рыхара, егьырҭ шьапҿаршә рыҭаны, рыгәҭасра! Иарбану, иаҳҳәап, сзышәымбарыз, урҭ среицәаны аус зуама сара?! Аӷацәа смырҳаӡеи?!
Рашьыҭ мазлоу-иԥа(даахәыцшәа,ибжьыааларҟәны). Дарбану маџьраа ҳамҭас атапанчақәа шрысҭаз уазҳәаз?
Вал  а н (дгәааны). Ацәгьа сҳәарц аума сара ара сзааиз?!.
Рашьыҭ мазлоу-иԥа.Усгьы,усгьы,–дарбануизҳәаз, ухы иҭуҳәаау?
Вал  а н (дгәааны). Схы иҭысымҳәаахкәа... Дара, изышәҭаз рхаҭа, ирҳәеит!
Рашьыҭ мазлоу-иԥа(атрубкааақәхны).маџьраа шәҩыџьагьы ара шәааи! (Атрубка нықәиҵоит.)
ИааҩналоитАга маџьи Ашьха маџьи.
(Нас урҭ рахь.) Уара, шәа шәоума реиҳа аӷацәа ахьҳарҳаз азы ҳамҭас атапанчақәа ҳарҭеит ҳәа ари иазҳәаз?!
Агама  ь. мап, сара акгьы иасымҳәеит...
Ашьхама  ь (инақәырццакны). Саргьы акгьы иасымҳәеит...
Валҭан (дгәааны). ыы, уара, шәа шәакәӡамыз, ана итәаны, ашықәсан реиҳа аӷацәа зырҳаз ҳәа, Рашьыҭ мазлоу-иԥа ҳамҭас атапанчақәа ҳаиҭеит зҳәоз? Зегьы шәеидгылоит уажәы!
Агама  ь . Ҳара ус шаҳҳәаз уара иуазҳәада?
Вал  а н. Сара сыцәгьаҳәаҩым!..
Ашьхама  ь. Рашәҭам иакәхап иуазҳәаз.
Вал  а н. Рашәҭам иакәу, егьиу уи шәара иазыжәуазеи,
изҳәазаалак – исеиҳәеит, уиакәым аус злоу!..
Рашьыҭ мазлоу-иԥа (атрубка аақәхны). Рашәҭам, ара уҩнали! (Атрубка нықәиҵоит. Нас Рашәҭам данааҩналалак.) маџьраа атапанчақәа шрысҭаз Валҭан
иазҳәаз уара уоума, Рау...Рашәҭам?
Рашә  а м (даалак-ҩакшәа). Аиеи, сара соуп, аха...
Вал  а н (Рашьыҭ Мазлоу-иԥа иахь). Аа, ижәбома, мап
шимкуа!!!
Рашьы  мазлоуи  а (Рашәҭам иахь). Уара иуазҳәада?..
Рашә  а м. Дара рхаҭа исарҳәеит, аа, даргьы ахьгылоу!..
Агама  ь (Рашьыҭ Мазлоу-иԥа иахь). Ишиаҳҳәақәаз
иҳәааит!..
Рашьыҭ мазлоу-иԥа(Рашәҭамиахь).Иумҳәоинас. Рашә  а м (Валҭан иахь дынхьаԥшшәа уны). Сыштәаз,
Ага маџьи Ашьха маџьи ааҩналеит, еидашшыло, ҳамҭас
иҳарҭаз атапанчақәа абаҳҵәахри, аҩныҟа иаагар, ахәыҷқәа машәыр рызнауеит ҳәа.
Рашьыҭ мазлоу-иԥа.Нас,нас?!
Рашә  а м (иажәа инацҵо). Нас иахьеицәажәоз ирҳәеит, ҳара ҳҿы, сынтәа реиҳа аӷацәа ҟазҵаз, ҩыџьа, аминистр инапала ҳамҭас атапанчақәа риҭарц шиӡбаз. Уи шәара ателефон даншәзас, дара, маџьраа, рыӡбахә шиашәҳәаз.
Вал  а н (Рашьыҭ Мазлоу-иԥа иахь). Ари жәбома, Рашьыҭ мазлоу-иԥа?!.
Рашьы  мазлоуи  а (Рашәҭам иахь). Нас, нас?!
Рашә  а м. Нас, абас ишцәажәоз, ателефон аҵәҵәабжьы геит. Атрубка анықәрх, аминистр ихаҭа иакәын, шәааины шәтапанчақәа жәга ҳәа дасуан... (Дааҭгылоит.)
Рашьыҭ мазлоу-иԥа.Уаҳа?..
Рашә  а м. Уаҳа исҳәои...
Вал  а н (Рашәҭам иахь). ыы, уара, иара Рашьыҭ мазлоу-иԥа ихаҭа шәца, шәҽагшәмырхан, ԥхашьароуп, дышәзыԥшуп ҳәа маџьраа дшырзасыз атәы зумҳәои? Уԥхашьома?!.
Рашә  а м (ихы шьҭацалашәа, Рашьыҭ Мазлоу-иԥа иахь). Исхамышҭхьаз... Аминистр данас ашьҭахь, инақәырццакшәа ателефон абжьы еиҭагахт. Атрубка анаақәырх, Рашьыҭ мазлоу-иԥа иоуп иасуа рҳәеит, шәласны шәца, ԥхашьароуп шәыҽнышәмырхан, аминистр атапанчақәа шәиҭарц дыԥшуп ҳәа иҳәеит, рҳәеит, абжьы атрубка иҭыҩны саргьы исаҳауан... (Иҟырҟы ирыцқьоит.)
Валҭан (дгәааны).Аа,ижәбома,Рашьыҭмазлоу-иԥа?! (Нас даалҟьаны, илахь инапы аԥыракны.) ыы, уара, УБОНаа рхы ларханы агазеҭ иахьанысҵаз, срымшьыр ада ҟамло, аҳәаҭыхла исышьҭоуп, сара сакәӡамыз атапанча зықәнагоз?!
ДааҩналоитЧаҵә Чагә.
Ч а  әЧагә (днеины Ага Маџь инапы имхуа). Иудысныҳәалоит, Ага маџь, иудысныҳәалоит! (Днеины Ашьха Маџь инапы имхуа.) Даара сеигәырӷьеит, иудысныҳәалоит!
Егьырҭ, маџьраа рыда, иџьашьаны изыԥшуеит. Нас днеин Рашьыҭ мазлоу-иԥа инапы имихуеит.
Рашьыҭ мазлоу-иԥа (дахьихаҵгыло).Абзиараззыҟалаша, Чаҵә Чагә, ас уеигәырӷьаны ирыдуныҳәалауа арбану?!
Ч а  әЧагә. Атапанча рыдсныҳәалоит, Рашьыҭ мазлоу-иԥа, атапанча! Иахьаадырԥшыз!
Рашьыҭ мазлоу-иԥа (иџьашьаны).Иарбантапанчоу иаадырԥшыз?! (Нас дааҭгылашәа.) Саргьы сгәы азҩоит, аха...
Ч а  әЧагә. Иарбан тапанчоу иаадырԥшыз, абра итәоу зегьы (азал ахь инапы нархханы) ирдыруазааит. Рашәҭам иаҳаз иашаз џьишьеит, аха уи зҳәаз (Маџьраа инапы нарықәкны) цас ирҳәеит!
Агама  ь (Рашьыҭ Мазлоу-иԥа иахь). Аминистри шәареи шәакәушәа ателефон иаҳзасуазгьы (Чаҵә Чагә инапы наиқәкны) цас иҟаиҵон!
Ч а  әЧагә (Рашьыҭ Мазлоу-иԥа иахь). маџьраа абас зыҟарҵа, атапанчақәа ҳамҭас раиураз акәӡам, ҩ-шьапык зҵаны абра ишәылоу «атапанчаҵәҟьа» (Валҭан иахь дынхьаԥшшәа ныҟаҵан) аадырԥшырц акәын.
Валҭан ихы шьҭацаланы даагылоит.
Ага маџьи Ашьха маџьи Валҭан инеизыԥшны, «абри иоуп ҳазҿу»
аанарган, нас азал ахь.
Ашьха маџь. Абри аҩыза алтә тапанчақәа шәара шәыгәҭангьы иҟоуп, имхысааит, амарџьа!..
Нас инақәырццакны Ага маџьи иареи, азал ахь инаскьаны. Шәгәышәҽаныз!!!
Аԥарда
ХӘЫЛАКРАА
АШьХА мАЏь КәыДРҭАНТәИ АҞәА ДААНы АӠЛАГАРАҲәыНАԤқәА АқыДРАГә ИШАИРКыЗ (Ҩ-сахьаки ф-цәырҵраки аманы)
Иалоу:
Хапара Хәахәала-иԥа – аӡлагаратә комбинат арыцԥшыҩцәа дреиҳабуп, аамҭала адиректор иусқәа неигӡоит.
Хаба  ь а – ахәыла дахылаԥшҩуп, дрыцԥшҩуп, амакәанқәа рылигоит.
Хаҩа
ьыкәыҷ
Ашьха маџь –ирыцԥшыҩцәоуп. Амаӡаныҟәгаҩ ԥҳәызба
Ч а  әЧагә (азал аҟынтә).
Актәи асахьа
Актәи ацәырҵра
Асцена иҩбаны аҭӡы еиҿнакаауеит, руак кабинетуп, егьи коридоруп. Аҭӡы ашә аҿоуп, убриалоуп акабинет узлаҩналогьы. Акабинет аканцелиариатә столқәа ҩбеи жәытә шьқаԥ лаҟәыки ҩнагылоуп.
Ашьқаԥ ԥшшәылеи шәагаалеи еиуеиԥшымкәа амакәан жыцәқәа рыхқәа ҿаҳәаны иҭагылоуп, аетикеткақәа рыдҿаҳәалоуп, иҭасоу асаркьа иалубаауеит.
Хаҩа иҩнапык ихы иаҵыргәан дхәыцуа астол дшахатәоу, азаара ззааз иеиԥш дҩаҵҟьан, днеин акабинет ихы ндәылырҳәҳәаны днаԥшы-ааԥшны, ашә аҩнуҵҟала иаиркуеит. Ашырҳәа егьи астол
ашҟа дааиасны, ицаԥхала азганк ашә аартны макәан жыцәк ааҭигоит. Астол инықәргыланы ажәжәаҳәа ахы ааԥиртлоит. Нас икьаҿ аҵырҟа аџьыба ԥшхәынҵәк ааҭыган, иаахҵәаны, ахҵәаха амакәан иҭоу иналаҵаны, днагәҭасны, цқьа иналаиршьшьуеит. Нас ахы ҿаҳәаны иахьҭигаз инҭаиргылоит. Азал аҟны ирбартә еиԥш, ацаԥха ганкахьы ирҭрыс-ырҭрысны ҩынтә иааирҵәиуеит – ашә «аиркуеит». Абри аамҭаз акоридор дыбжьалан дыццакы-ццакуа акабинет ашә днадгылан даахоит, ианымаат – цаԥхала аартра дналагоит Ашьха маџь. Хаҩа ицаԥха астол ашә иааҿԥааны дыҩны днеин иара истол днахатәоит. Ателефон атрубка аақәхны икуеит. Ашә аартны дааҩналоит Ашьха маџь.
Ашьха маџь.Бзиаууит,Хаҩа!Ашәаркныианызба, аӡәгьы дыҟамыз џьысымшьаз.
 аҩа (дҩыҵыззашәа, дыхәмаршәа ҟаҵаны). Бҩҩыҟ... Бзиа убааит!.. Ашә ахала ианыдҳалалак – аҩнуҵҟала иакуеит, амца иагаз... (Дааҭгылашәа.) Уара, иахьа сабшоуп, усура уаама?!.
Ашьхама  ь (истол днахатәаны, Хаҩа иааиртыз акәымкәа, егьи азганк ашә аартуа). Абра спортфел ҭагылоуп, изгап ҳәоуп, уиоуп. Нас телефонкгьы сасроуп. (Астол ипортфел ааҭганы инықәиргылоит.)
 аҩа (дҩагылан, ихылԥа ԥраал неихаҵаны). Саргьы ателефон сасуан. (Дцоит. Ашә аӷьараҳәа иныдҳалоит. Акоридор аҵыхәан днеиуан, даахынҳәны, дшьапҵыркьакьо, акабинет ашә днадгылан ацәыҵаӡырҩра далагоит.)
Ашьха маџь(блокноткиџьыбаиааҭганыдагәылаԥшуа деимдо, ихазы). Ари акәӡамзаап уи аномер зну, баша иаасымгеи, егьи ауп... (Иблокнот иџьыба инҭаҵаны, ипортфел аашьҭыхны дцарц ашә ахь иҿынеихоит.)
Хаҩа дшьапҵыркьакьо дыҩны дцоит.
(Ашьха Маџь ашә аҟны днеихьан еиԥш, ипортфел уа инаргыланы даахынҳәуеит.) Иамыркӡакәа сцахьан... (Апортфел ахьҭигаз астол ашә аиркуеит. Нас егьи азганк ашә арку-иаркыму гәеиҭоит. Ишаркым анибалак, идҵо-идхуа.) Сгәы ишаанагаз иҟалеит! Ари сыстол ацаԥха-амаӡа
амоуп, иааиртит, аха иҭаҵәины иаиркызшәа дажьеит.
(Дааиԥхьхәыцуеит. Нас амакәан ааҭыган, ахы ааԥыртланы, инапы налишьуеит. Деиҭааиԥхьхәыцуеит.) Ҳы!.. (Саара хәыҷыкгьы ааҭыганы астол инықәыргыланы амакәан иҭоу аџьықәреи наниԥсалоит. Ианааилирхлак, аԥшхәынҵә хҵәаха аалихуеит.) Уԥши уара! (Дааиԥхьхәыцуеит. Аԥшхәынҵә хҵәаха уахь еиҭаналаҵан амакәан инҭеиԥсоит. Нас ахы ҿаҳәаны, асаарагьы иаргьы рҭыԥ аҟны инҭаҵаны, истол ашә наркны, ипортфел аашьҭыхны дцоит.)
Аҩбатәи ацәырҵра
Акабинет ашә аартны еишьҭагыланы иааҩналоит ХаҩеиХаба џьеи. Ашә аныдҳалалак, Хаҩа аҩнуҵҟала иаиркуеит. Астолқәа инархатәоит.
 аба  ь а. Ак уасҳәап, уара, Хаҩа, Хапара иаҳҳәома? Уазхәыци, иаԥсоума?..
аҩа. Ишԥаиаҳамҳәо, уара, уии сареи ҳхәыҷаахыс ҳаицуп, ҳаибааӡахьеит, ҳамаӡа еилоуп, уигьы дҳадгылоит Ашьха маџь ашьхаҟа идәықәҵаразы.
Хабаџьа игәы иахәаны, дыччоит. Ашьхама  ь акоридор аҟны даацәырҵуеит. Хаҩа ииҳәази аччабжьи аниаҳа, акабинет дыҩнамлакәа ашә днавагылоит.
 аба  ь а. Ашьха маџьыжә Чамшырантәи дааны абра уареи сареи дҳаиӷьхар аума, Хаҩа! Абас ҳаидгылалар, хаӷәӷәахоит.
 аҩа (игәы иахәаны, ибжьгьы инацланы.) Нас шԥа! Уареи сареи ншьеи ҳәшьаԥеи ҳауп, шәара Харкалиааи ҳара Ҟәыд-калиааи ҳшеизыҟоу умдыруеи! Шьрынбеигьы дуыуоуп, аха – уи дхароуп, джьаны ухы даурхәаргьы ҟалоит, аха ҳара ус ҳзуур, Анцәа игәы иалсуеит.
 аба  ь а. Уи еилыскааижьҭеи уажәоума! Ашьха маџьгьы дкәадам, аха цәгьаҳәарыла ҳаииааироуп, мамзар дҳаиӷьхоит, аҭыԥгьы ҳцәигоит. Ус акәӡами?
 аҩа. Убас уҟәышны уцәажәар, сгәы иахәоит. мамзар Шьрынбеии иареи ҳцәеидгылар, зегь ҳаақәырхуеит. (Дааҭгылашәа. Нас ателефон атрубка аақәхны ирҵәиуа.) Уажә саалган Хапара сизасуеит уааи ҳәа, каҳуак аажәып ҳәа. Данааилак, Ашьха маџь лахь иҭаразы ҳаицәажәап. (Атрубка дҭацәажәоит.) Алло, Хапара, Хаш соуп!.. Узҿуи?.. Уеилахамзар, уааирауеи абранӡа, уаргьы саргьы иаҳзеиԥшу ус бзиак ҟалараны иҟоуп, ахырԥара иаԥсам, ҳалацәажәароуп, иахьа усгьы сабшоуп... (Дааҭгылашәа.) Ибзиоуп, сааҭк ашьҭахь уааи, ҳаргьы ара ҳҟалоит, аусураҿ. (Атрубка нықәиҵоит.) Шьҭа Хапарагьы даауеит, сааҭк ашьҭахь снеиуеит иҳәеит.
абаџьа. Уаанӡа ара ҳтәоума, уаала аԥшаҳәахьы, ԥшак наҳҿаҳарсып, ҳахшыҩгьы еиӷьны аус ауп.
Ашьха маџь дахьгыло исааҭ днахәаԥшны, ишьҭыбжь мыргаӡо дцоит.
 аҩа. Аԥшаҳәа бзиоуп, аҳауа ҳфап, уаала! (Имшҭықь неиҿыҵакны аҭаҭын амца аиркуеит, нас иҩеибаргылан, акабинет ашә ааркны ицоит.)
Ааҭгылара ашьҭахь ипортфел кны акабинет ашә аартны дааҩнашылоитАшьха маџь.Исааҭдахәаԥшуеит.Насипортфелаартны иҳәаԥӡа магнитафон еиқәаҵәа хәыҷык ааҭигоит.
Амикрофони иареи ааимаданы, наҟ днаханы ашьқаԥ аҵаҟа, уаҩ илаԥш ақәымшәартә, иныҵаҵаны, акабинет ашә наркны дцоит.
Ахԥатәи ацәырҵра
АшәаартныакабинетиааҩналоитХаҩеи Хапареи.ХаҩаХапара илымҳа дынҭахәыҭхәыҭуеит. Хапара ихҵаны дыччоит. Хаҩагьы аҵыхәтәаншәа днаицыччоит. Инеибартәоит.
 аҩа. Уареи сареи еицҳазҳаит, уажәы ҳаиҳабы уихаҭыԥуаҩуп, аха са усҩызоуп, усашьоуп, Хапара!..
 апара. Уа еилкаами, џьоушьҭ, уажә иабаҭаху!..
 аҩа. Изхысҳәаауа, уара узы аӡәы иакәымк иҳәар – уи са изуӡом. (Дааҭгылашәа.) Ари Ашьха маџь ҳәа иҟоу, дуаҩу џьушьо, мбатәуп ииҳәо, зныкгьы иуасҳәахьеит, аха уажә зынӡа акаамеҭ узиҳәеит. (Дааҭгылоит.)
 апара (дгәааны). Ииҭахузеи, уара, ииҭаху иц иамкааитеи?!.
 аҩа . Хапара имгәа цәгьоуп, изхара ҟалом, ҩ-еиқәҵакгьы изхом, иҳәеит. Уҭыԥгьы дашьҭоушәа збоит...
 апара (еиҳагьы дгәааны). Са соума, уара, зымгәа цәгьоу? ыы, иара иаб имгәа заҟа ицәгьахаз ихашҭма?!. Есқьынагьы аусура дагхоит, дахьамҳамхуоума игәы иалоу, аҳәахшажә?!.
 аҩа. Аҳәахшара мацараҿы дыҟандаз... (Дааҭгылашәа.) Уи акәу џьушьоу, даҽакгьы иҳәахит. (Дахыҽхәан.) Са сами изырҳәо, уара, ииҳәо саҳауеит ҳәа!..
 апара. Ииҳәазеи, иҳәа-ибз иҿыҵааитеи?!.
аҩа. Хапара, иҳәеит, Шьрынбеи дызго аӡы ибар, акәапеи азмырхакәа, иӡкаҭәарагь алеиҭәоит, иҳәеит, арахь уԥшыр – Шьрынбеи иоуп иара амаҵура изҭаз, иҳәеит.
 апара (дазгәааны). Еибамбааит Шьрынбеигьы иаргьы, са исныҳәаанӡа, ишԥеиԥшу! Аҿеҩ-сеиҩҳәа хыла еисырсырауааз зны, цқьа исзеиԥшымтәит акәымзар... (Дааҭгылашәа.) Усгьы хар сымам...
 аҩа. Уи са иҟасҵахьеит, уацәымшәан, уажә еицәгәышуеит, еицәажәаӡом.
 апара (игәы иахәаны). Шьҭа Ашьха маџьи Хабаџьеи еиҿажь. Урҭ аҩыџьагь уиоуп ирықәнаго! Хабаџьагьы даара сиҭаху џьумшьан, уара дузыҟоушәа дыҟоуп, аха...
аҩа (дыҭрысшәа).Ашьышьмахьыдыҟоуп,дааиуеит, ак иумырҳан!.. (Дааҭгылашәа.) Аус злоу, раԥхьа, Хабаџьагь дҳацырхраан, уажәы ҳдиректор Шьрынбеи Ашьха маџьи реиҿажьроуп. Ԥаса зны Хәажәарԥыс ишизаауз еиԥш.
Дааҩналоит Хаба  ь а.
 апара (Хабаџьа иахь, ихы иаҳа қьан ақәҵаны). Сзышәҭахыз, уара? Шьҭа исашәҳәи.
 аба  ь а (днатәо). Ари Ашьха маџь дахьҳалоу заҟа исҭахым удыруандаз, Хапара.
 апара (акгьы изымдыруашәа). Избан?
 аба  ь а. ыы, иузиҳәақәаз Хаҩа иуеимҳәаӡаци?! Уажәы алагаразы амакәан азна аџьықәреи иԥшын, ирмазеины, ахы ҿаҳәаны, абра истол амгәа иҭагылоуп, аԥшхәынҵә алазза!!!
 апара (дазгәааны). Ишԥа, уара, аԥшхәынҵә ахәлашәар, акыс уа уоуп ахәыла ахылаԥшҩы, еихәлачуеит, алу ԥымҽуеи! Ҳаиҳабы дыҟам арахь, ҳлақәӡ ҳамцои, уара! (Иналырҟьаны, иҩаҳаракны.) Аԥшхәынҵә шалаз збада?!.
 аҩа. Са соуп избаз! (Дааҭгылашәа.) Са соуп иалазҵазгьы, аиаша уҭахызар, убас иқәнагоит, убри аҩыза узиҳәахьеит, ани абаа дуаҩума!
абаџьа. Уара уиҵәҟьа иаҳҳәарым ҳамҳәаз, уара ишалоуҵаз, изуҳәазеи?..
 аҩа. Идыруазааит, дтәымуаҩӡам!..
апара (даахәыцшәа). Иҟашәымҵаргьы ауан, аха... (Иаалырҟьаны, иҩаҳаракны.) Уи ус даҳзамхрым, аха аҟәақҳәа лахь наган ибӷашшара илааҳархап!.. Ианыҟашәҵах, шьҭа ус иҟаз!
аҩа. Ашәахьа ашьыжь укабинет аҟны ҳааизганы, абжьааԥны еиԥш, арыцԥшыҩцәа ҳмакәанқәа аагәоуҭар, аԥшыхәынҵә хҵәаха алазза иаалухуеит – нас уаҳа аҭаххаӡом, уи акәхоит...
 аба  ь а. Абри Хаҩа ихы бзианы дҳалоуп!..
апара. Уи ихы шыбзиахарыз, уа ухы бзиахондаз!.. (Иааибарччоит. Нас Хаҩа иахь.) Зынгьы Ашьха маџь имакәан ашьанҵа алоуҵахьеит, лахь аниаҳҭаз. Усҟан Шьрынбеи иареи бзиан ишԥеиҿаужьыз!..
аҩа (игәыиахәаны,имышҭықьаркныднаҿыхан,иқьышә ҭырқәацәааны алҩа шьҭуа). Уи ицахьоу усуп... (Дааҭгылашәа.) Шәаала, шьҭа каҳуак аажәып.
 аба  ь а. Ҳауа цкьакгьы ҳфап.
 аҩа (дҩаҵҟьан днеин ашә ихы нылакны, нас дааиуа). Нас ҳаныхынҳәлак, Ашьха маџь иаҳә ацәҟьа аԥыраҳҳап!
(Дааҭгылашәа.) Ари жәаԥҟоуп уара, изаҳамҳәари, ара еизарам.
абаџьа (дыччо).И-ҳи-ҳи...ҳаԥшхәынҵәаԥыраҳҵап!.. Иааибарччоит.
апара.Шәаала,нас.
Хаҩа истол ааилырганы уи ашәқәа наиркуеит. Рҿынархоит. Дааҩналоит Ашьхама  ь. Ипортфел икуп.
Ашьхама  ь. Уа бзиа шәҳәеит, ауаа бзиақәа!..
 апара (иркьаҳәны). Уара, асабшагьы аусура уалагама, Кәыдрҭантә уааны?!
 аба  ь а (ирҳарамны, аха дыччошәа). Абжьааԥны дагхоит, асабша аус иуеит.
 аҩа (ирхәмаршәа). Иахьа цараха-аараха ихҭоукит...
Ашьхама  ь. Иабахҭасымкуеи, Хаҩа, аҳәынаԥқәа рацәахеитариҳашәҟәҭыжьырҭаҿ...Ҟоҳ,ҳашәҟәҭыжьырҭаҿ сҳәо... (Даақәыӷәӷәашәа.) Ҳаӡлагараҿ!.. (Ипортфел аартны қьаадтә коробкак ааҭигоит. Уи ахҩа аахыхны дәқьан ҳәынаԥкыгак ааҭганы истол инықәиргылоит. Егьырҭ ааскьаны иахәаԥшуеит. Иара аҳәынаԥкыга еиқәкшаны аҟәақҳәа абжьы иргоит.)
 апара (дахыччо). Аҳәынаԥқәа кла, аҳәынаԥқәа! Уи маҵура цәгьаӡам! (Иааибарччан, ашә ахь рҿынархоит.)
Ашьхама  ь (ирышьҭаҳәо). Уиами сызҿу, иакуа аабап!..
Ашьха маџь ихала данаанхалак, имагнитофон ашькаԥ иааҵганы аҳәынаԥкыгагьы иаргьы ипортфел инҭаҵаны дцоит.
Аԥшьбатәи ацәырҵра
Хаҩа дхәыцуа истол дахатәоуп. Нас дҩагылан, ашә аҩнуҵҟала ацаԥха ныларшәны, ҵәак истол иааҭигоит. Чақык иџьыба иааҭыхны мацәак аҟара азганк дуны иаацәиҟьоит.
Иахьцәиҟьаз ичақы налакша-налакшаны, саркьатә колбак иџьыба иааҭигоит. Иҩежьӡа ӡык ҭоуп. Ахы иахаџьгәоу аахыхны ацәа ахьцәиҟьаз, амаршәа кны, иалалартә еиԥш, ԥыҭк ақәиҭәоит.
 аҩа (ихазы). Иуҿасҵап сара атыркьнеи!.. (Зегь астол инҭеиҵоит. Нас асаааҭ днахәаԥшны, ателефон атрубка аақәхны амҳацә днықәс-нықәсуеит. Хабаџьа, ари дмааӡацт, жәаба ҟалеит, унеины иҳәа. (Атрубка нықәиҵоит.)
Ашьхама  ь акоридор ала дшааиуа, акабинет ашә даахоит, иаатуам. Цаԥхала иаартны дааҩналоит.
Ашьха маџь(ипортфеластолинықәргыло).Бзиаууит, Хаҩа! (Инақәырццакны). Уара, абри ашә акра шԥадыруеи!
 аҩа (иаазырхәмаршәа, аха аԥсшәа аҳәара иҭахымкәа). Бҩҩыҟ...
Ашьхама  ь (ипортфел аартуа). Акыр ҟалама?!
 аҩа (агәахәара инаҭан). Иахьа иушьҭалахьеит, ашьыжь аизара уагхеит...
Ашьха маџь (ипортфел ажь ааҭганы Хаҩа истол инықәҵо). Ашьхантә сшаауа рхашҭзар здыруада? Ирымҳәахьеи, уара, жәабанӡа ҳәа! Шьыбжьонгьы аус зуеит... Нас са саҟара арыц зыԥшхьоу шәыҟам ҳәа сыҟоуп, имӡакәа иаҳҳәозар? (Ипортфел астол иҭаиргылоит.)
 аҩа (ирхәмаршәа). Бҩҩыҟ... (Ааҭгылара ашьҭахь.) Ахәшәтәырҭаҿ резинала уца аҟынтәи уз аӡы зныкыр иааугахьоу, иҩежьӡа?
Ашьха маџь.мамоу,изысҭахи.
 аҩа (ааҭгылара ашьҭахь, ажь истол иҭаҵо). Ари ацынхәрас сара аҵәа усҭоит. (Иҵәа ааҭганы.) Ари ара лапҟьоума акы ицәнаҟьеит, аха заҟа ибзиоу удыруама, иацҵан ицәсырԥссапи, (Ицәҟьаны иахьақәиҭәаз иаарҭбаан иаацәырԥссан, иса дуны иаамхны, днеины чақыла Ашьха Маџь инаиҭан дласны дындәылҵуеит.)
Ашьхама  ь. Иҭабуп. (Аҵәаса днахәаԥшын, раԥхьа иахьцәҟьаз ахиқәаара инавакшәа анаӡара ирмаҷны днацҳауеит. Нас дҩагылан иикызгьы иҿы иҭазгьы ивараҿ икҿагылаз агәамҭра инҭаԥсаны, дкажьцәо.) Ишԥашоу, уара, ари?!. Ибзиоуп имҳәаз!.. (Дкажьцәа-кажьцәан днатәоит.)
Хаҩа дгьежьны данааилак имакәан истол иааҭыганы иԥыртланы ахаԥшраха исуеит. Дааҩналоит Хаба  ь а. Наҟ-ааҟ амакәанқәа ҩба иҩыҵакуп.
абаџьа (Ашьха Маџь иахь, иаазыркьакьаны). Уа бзиала уаабеит, Ашьха маџь!.. (Ааҭгылара.) Иахьа аизара иамшуп, уагымхар амуӡоз? Иҟоу шәымбаӡои, уара, ҳаӡлагара еибафоит, иахаҳаԥсо ҳамам, иабаҟоу шәмакәанқәа?!
ДааҩналоитАмаӡаныҟәгаҩ ԥҳәызба.
Амаӡаныҟәгаҩ ԥҳәызба. Зегь хыхь шәхал, Хапара Хәахәала-иԥа икабинет ашҟа, аилацәажәара ҟалоит иҳәеит. (Дцоит.)
абаџьа. Ус акәзар, шәпапкақәа, ҟоҳ, шәпапкақәа сҳәоу... шәмакәанқәа шьҭышәх, шәаала! (Иҟырҟы ирыцқьоит.)
Рмакәанқәа аашьҭыхны рҿынархоит.
Аҩбатәи асахьа
Ахәбатәи ацәырҵра
Хапара Хәахәала-иԥа икабинет. Иара истол дахатәоуп. Уи аҿаԥшь хәыҷы амоуп. 10-ҟа ҟәардә наҟ-ааҟ аҭыӡқәа ирцәыхарамкәа игылоуп. Дара аҭыӡқәа рҟны аландақәа амоуп. Уаҟа шәагаалеи ԥшшәылеи еиуеиԥшым амакәанқәа, рхқәа ҿаҳәаны, аетикеткақәа рыҭаны, иқәгылоуп. Хапара истол ауарҳал ықәыршәуп, ҩ-сааракгьы еихаргыланы иқәгылоуп. Рмакәанқәа рҩыҵрак иааҩналоит Ха б а  ьеи , Хаҩеи, Хьыкәыҷи, Ашьха маџьи.РмакәанқәанаганыХапара иаԥхьа еиваргылан астол инықәдыргылоит, дара аҟәардәқәа рҿы инатәоит.
 апара. Ишыжәдыруа, ҳаӡлагараҿ аус зуа зегьы х-гәыԥкны ишоуп – аԥшлагаҩцәа, амахәыдалагаҩцәа ажьарфархьлагаҩцәа ҳәа. Амшәҟәыд анаҳлагогьы ыҟоуп. Иумлагар ауӡом... Аха ҳкомбинат ӡы ӡлагароуп, афымца иабылуа ашыла ҳҭахым анырҳәа, аҳәынҭқарра абри аҩыза аӡлагара рзнаргылеит. Убри аҟнытә иаҳлаго цқьаны, ихәны, ашыла хазы, ахырӷ хазы абас ираҳҭалароуп абрахь лагара иаауа, зыца зыхьуа, зегьы. Уажәы ауаа аҩны ашылахәыха рымаӡам, урҭқәа ҳара ҳнапы ианҵоуп, убри
азоуп аулафахәы зҳауагьы. (Дааҭгылашәа.) Напеикәыршала аус ааур – зегь ҳабзиахоит. Уажәы шәзеизызгаз уиоуп, ҳаӡлагара уаха иахаҳаԥсаша аџьықәреи ҳҭахуп – ицқьоу, иԥсаҟьоу, иԥшу. Уи акы. Егьи, Ашьха маџь, иахьа аилацәажәара ҳаман. (Иаалкаан.) Уагхеит. Ҵабыргны, Ашьхантә уаауеит, аиҳабыра рҟны асааҭ жәабанӡа ҳәа азин ылухит, аха ҳаргьы ҳаагәаҭала, жәба рзы ҳшаауа. Абра итәоу зегьы жәаба рзы иаалар заҟа ирҭаху удыруама...
 аба  ь а (дахьтәоу). Саргьы саалар сҭахуп жәаба рзы...  аҩа. Уи зҭахымда, аха... (Дыҽхырччоит.)
 апара. Уи уиоуп. Уажәы, ҳҽадмырхалакәа, игәаҳҭап
иаажәгаз аџьықәреи заҟа ибзианы ишәыԥшыз. (Иаԥхьа иқәгылоу амакәанқәа руак даахан, иадҳәалоу аетикетка хәыҷы дааԥхьоит.) Ашьха маџь... (Ахы ааԥыртланы асаара инаниԥсалоит. Напыла ишеилирхуа, аԥшхәынцә хҵәаха аалихуеит.) Ҟоҳ! (Дҩагылоит, днатәоит.) Уара, ари закәи?!.
Аԥшхәынҵә хҵәаха ырҟымҟымуа икны идырбо, ирымчны.
Ас аус ҳазуам, дад, аус! Егьырҭ амакәанқәагьы гәасҭаӡом, наҟ иганы шәеиҭарыхәаԥшны иаажәга! (Акнопка днақәыӷәӷәоит.)
Дааҩналоитамаӡаныҟәгаҩ ԥҳәызба.
Бнеины лассыҵәҟьа априказ атекст кьыԥхь, Ашьха маџь лахьы иаҳҭоит, уаҩҵас аус ахьимуазы!
Амаӡаныҟәгаҩ ԥҳәызба дцоит. Хаҩеи Хабаџьеи рқьышә ачча ықәхх азал ахь инхьаԥшуеит.
Уара, ас ҳалагар, ҳалуқәа зегьы еиҟәыжәжәа иаагап, азин ҳазҭода уара уи?!. Хабаџьа, уара уоуп ахәыла иахылаԥшуа, иахуҳәаауазеи ари?
 аба  ь а (дҩагылан). Исҳәаран иҟоуи, ԥаса зынгьы убас ашьанҵа шалаз иҳаиҭеит, цас иҟаиҵоу сыздыруам, уаҳа ус имыхьроуп... Егьирахь, лахьы ишәҭозар акәхап, аџьалеишәагьы аҭахыми... (Днатәоит.)
 апара. Хаҩа, уара иуҳәозеи?
 аҩа (дҩагылан). Исҳәахуеи, Ашьха маџь аԥшхәынҵә имбеит, уиоуп ихь... (Днатәоит.)
 апара. Егьырҭ ӡәыр акыр шәҳәома? Аӡәгьы ҿиҭуам.
 ьыкәы  (дҩагылан). мшәан, иаазго иԥсаҟьаны иаҳзааргоит, нас иалазҵазеи? (Дааҭгылашәа) ԥасагьы, ани ашьанҵа анааба, убас лахь иаҳҭеит, усҟан адиректоргьы дыҟан, уажәгьы ишәҭар, нас иусураз ишәарҭамхазои? Уаҳа даҽакала, ажәала, агәҽанҵара амуӡои? (Днатәоит.)
 апара (иаарымчны). Иауӡом! Иусура шәарҭахозар, уаҩҵас аус иуааит! Алуқәа ԥҽыр, зегь ҳамырхуеит, нас заҟа благо сымбари! (Нас Ашьха Маџь иахь.) Угәиҭоуи?
Ашьхама  ь. Сгәиҭоузеи, агха сыцәцеит, иахәҭоу сақәшәозар акәхап. Убриоуп. Уаҳа исҳәои. Амала ани, априказ ҳәа шәызҿу, шәызкыдымҵар ҟалап...
 апара (иҽыргәаан). Избан иара?
Ашьхама  ь. Аҭӡы кәадоуп, иазынкылом...
 апара (дазгәааны). Ара лафҳәарам. Даҽа знык
абас аныҟала, аус изуам ҳәа азҵаара шықәгыло удыруаз. Уажәаз абасоуп. (Нас зегь рахь.) Шьҭа шәцаны шәус жәула. (Истол иқәгылақәоу инапы нарықәкны.) Арҭ ганы, лассы иаажәга!
Зегь ҩагылоит.
Афбатәи ацәырҵра
Актәи асахьа адекорациа. Хаҩеи Хабаџьеи цәыҵаччо Хаҩа истол иахагылоуп. Астол аҟны аҭӡы иадҵашәа амакәан ықәгылоуп.
 аҩа. Ҟеаҳ, ибеит уи! (Истол днахатәоит.)
 аба  ь а. Уиоуп иқәнаго! (Иаармақарны.) Иузиҳәақәаз ҳәа узҿыз сгәалашәар... (Дааҭгылашәа). Ҽазнык убас ҳзыҟаҵар, нас...
Еибарччоит. Нас аԥенџьыр ахь аԥшра иалагоит.
Ааҭгылара ашьҭахь дааҩналоит Ашьхама  ь. Егьырҭ, аччара рқьышә ирцәықәххуа, иаахьаԥшшәа ааҟарҵоит. Ашьха маџь еигәышәҵас иҟәаҟәа иқәкны иику имакәан истол инықәыргыланы днатәоит. Ааҭгылара. Ашә ихы аалеикуеит Хапара.
апара. Хаҩа, уаала ҳахьцалац амшын аҟәарахьы, каҳуак сыцыжә, шьҭа шьыбжьгьы ҟалоит.
Ашьхама  ь. Сара ишәсыржәып, ишәҭахызар, акаҳуа бзиаҵәҟьа... (Дааҭгылашәа.) Ашьоколад абра исызҭоуп, шәызхара, ишәысҭап – иадышәкыл!..
Ари заҳаз ргәалаҟан иааибарччоит. Хапарагьы дааҩналоит.
Хапара (аҵәы алаҵан). Лахьы ануоу, угәы ԥшааӡеит ҳәа сыҟоуп.
Иаацәыҵеибарччоит.
Ашьхама  ь (дԥышәырччо). Шәаргьы шәгәы сырԥшаарц ами сызҿу!..
 аҩа. Ҳгәы арԥшаара ус имариам.
 аба  ь а. Згәы ԥшааз ихы идырааит...
Иааибарччоит.
 апара . Ҳа ҳазхара ашьоколад уара иузыԥшаарым...
 а  а (иаалкны иҩаҳаракны, атәамбарагь ацҵан). Иарбан маркоу иаҳҿоуҵо ашьоколад, Ашьха маџь, иарбан? Иреиӷьӡоу аума, иреиӷьӡоу?!
Ашьхама  ь. Уи аҵыхәтәан ижәбап...
Хапара Хаҩа истол иқәгылоу амакәан ахы ааԥыртланы дахәаԥшуа, инапы налишь-аалишьуеит. Хабаџьагьы днаидгылан, иҽырхәашәа дахәаԥшуеит. Ашьха маџь, азал аҟнытә цқьа ирбартә еиԥш, истол азал иахьаду ала ашә ашьшьыҳәа иаацәывҵыртраан, инапы нҭакны иааҭиган, еиҭанеиркуеит. Нас дҩагылан, азал ахь даанаԥшны, дааԥышәырччаны, ддәылҵырц иҿынеихоит.
 апара (ишьҭаҳәо, аха уахь дымԥшӡо.) Уара, ашьоколад ҳаумҭаӡои, ишәысҭоит заҟа шәҭаху умҳәаз, уахьхәыма?
Иааибарччоит.
Ашьхама  ь (иаргьы дыччо). Уажәыҵәҟьа! Убри аҩыза шьоколадк ҳәа шәҿасҵап, ахаан ишәхамшҭуа!.. (Акабинет дындәылҵны акоридор аҟны дааҭгылоит.)
 апара (иҽаариашаны). Шәаала, наҟ, шәаала! Уи ииҳәо башоуп... Ани абаа иоума ашьоколад ҳҿазҵо...
Ашьха маџь истол ашә цәывҵраан инапы ахьҭеиҵоз аҟәақҳәа идуны шьҭыбжьык нҭҟьоит. Инақәырццакны аҳәынаԥқәа рыҷыжьҷыжьыбжьқәа аҭыҩра иалагоит. Х-бжьык ыҟоуп, еиԥшымкәа. Адәылҵрахь зхы хаз иџьашьаны иаангылоит.
 апара. Уара, ари истол аҳәынаԥкыга ҭагылазма?!  аҩа (астол днадххылан). Иацәцоит, уара, иацәца!
Ажәжәаҳәа ицаԥха ааҭганы, астол ааиртырц днаҭрысуеит, аха Хапара иааумыртын ҳәа иирбоит. Хабаџьагьы иџьыба цаԥхак ааҭигоит, аха уигь даҟәыҵуеит.
 апара (Хабаџьа ихы иқәкны ашә ахь ирбо). Изҿыҭи ани, изҿыҭы!
Хабаџьа ашә анааиртлак, иааиуа Ашьха маџь дааиҿагылоит.
абаџьа. Уабаҟоу, уара, Ашьха маџь, уааи, уааи, аҳәынаԥқәа устол иҭалеит! (Нас даахьаԥшны.) Уара, ҳәынаԥкҩыс дҟаҳҵаҵәҟьап ҳәа сыҟоуп.
Еибарччоит.
 апара. Аҳәынаԥқәа дрыцаҳҵап! Еибарччоит. Нас цас.
Уара, ҳшьоколадқәа рымфазааит!
Ашьхама  ь (дԥышәырччо истол ахь днеин). Аҳәынаԥқәа сыстол иҭало ианалага, аҳәынаԥкыга ҭасыргылан, ҳаи, Анцәа иныс, рызынтәык шакыз!.. (Нас даазырԥшшәа.) Хԥа акит, рыхԥагь!.. Уара, урҭ ӡлагара ҳәынаԥқәазар?!
 аҩа (инапқәа ақәырххо). Иаарты, уара, уласны иаарты! Иҳацәцаанӡа иаҳшьып!
Ашьха маџь истол ашә аартны қьаад кәалаԥжыцәк ааҭигоит, ахҩа ахаӡам. Егьырҭ, аҳәынаԥқәа, ицәцозар ҳәа, реырхианы игылоит.
Ашьхама  ь. Зқәақәра згаша уи аҳәынаԥкыга, уаҳа
аҭалара ргәамԥхо иарагәаӡеит урҭ аҵыхәаҩызқәа!..
Акәалаԥ истол инықәиҵоит. Аҳәынаԥқәа рҷыжьбжьы иароуп изҭыҩуа. Зҽырхианы игылаз, ҳәынаԥ ҭыԥо анырымба, акәалаԥ рыхқәа ахакны инҭаԥшуеит.
 а  а (иџьшьаны). Уара, ари ҳәынаԥкыгаӡамеи!  аба  ь а (иџьашьаны). Закәи ари, уара?! апара (иџьашьаны).Закәыҵәҟьоуи,уара?!
Ашьха маџь акәалаԥ магнитофон хәыҷык ааҭыхны истол инықәиргылоит. Акәалаԥ ҭацәи имакәани истол инҭеиҵоит. Амагнитофон аҳәынаԥқәа рыбжьы аҭыҩра иааҟәыҵуеит. Ааҭгылара.
 апара (иаархәмаршәа, аха рацәак игәамԥхо). Иабацеи, уара, арҭ уҳәынаԥқәа, амагнитофон иҭалама?!.
Хаҩеи,Хабаџьеи,Хапареиааибарччоит.Урҭшеибарччо,аҳәараиалагоит амагнитофон иану актәи асахьа ахԥатәи ацәырҵра аицәажәара аҭаҩ. Хаҩараа рыбжьқәа анраҳалак, рышьҭахьҟа инаҭрысуеит, инеихәаԥшы-ааихәаԥшуеит, ируа-ирҳәо иақәымшәо, иӡыӷә-ӡыӷәӡа, еиваӷӷа иаагылан, рцәа иҭаҵәиуа аҭаҩ иазыӡырҩуеит. Хаҩа ихылԥа ихыхны икуеит. Ашьха маџь дҩагылан, акабинет ашә ахьыду аҩнуҵҟала иаркны, дааин, ихы инапы аҵыргәан дазыӡырҩуа, ицәгьақәа анаҳәо изҳәо днарҿыԥшуа, истол днахатәоит. Аҭаҩ аҳәара ианналагоз, акоридор ала даацәырҵны акабинет ашә аҟны амагнитофон абжьы анлаҳа дааҭгыланы, дӡырҩуеит Хьыкәыҷ. Ацәгьақәа анырҳәо, шәыԥсында ҳәа аанарго, лыӡӷқәа цәылԥԥуашәа ҟаҵо, азал лырччоит, зны-зынла, шәа шәзыҳәа аанарго, ҭаҷкәымла лылахь аҿыгә-ҿыгәҳәа дасуеит.
Амагнитофон иҭаҩыз ацәажәара ианалга ашьҭахь, ааҭгылара хәыҷык бжьаҵаны, аҟәақҳәа аҳәынаԥкыга аԥҟьабжьы еиҭаҭыҩхуеит.
Ашьхама  ь (акнопка днақәыӷәӷәан, амагнитафон аусура иааҟәыхны, нас цас инапы нақәырххан). Абриоуп ишәҿасҵоз ашьоколад!.. (Дааҭгылан.) Амарка-а – шьауӷатә кодексла ҩба-ҩба шықәса ахьӡуп. (Дааҭгылан.) Шәыбжьы шәаҳама?!. (Инақәырццакны.) Иахышәҳәаауеи?!
 апара (даалҟьан, Хаҩеи Хабаџьеи рахь). Ааит, шәара амӡанрақәа, шәҳәатәы хазҵазгьы шәара сшәеиԥшуп!..
(Нас Ашьха Маџь иахь, инапқәа шьҭыхшәа.) Аа, абааԥс,
Ашьха маџь, суҳәоит, ҳаумшьын!..
Хаҩеи Хабаџьеи Хапара иеиԥш рнапқәа шьҭырхуеит. Хьыкәыҷ дахьыӡырҩуаз лыӡӷқәа цәылԥуашәа шыҟалҵо, нас лнапқәа леинҟьаны, иҩышьҭыхшәа, ирҟымҟымуа, исаҳаз закәи аанарго, ллымҳақәа кны дыҭрысны дцоит.
(Ақәыргылаҩ абра даангыларгь ҟалоит.)
Ашьхама  ь. Уаҳа крацышәҵома?! Ақәҿырҭуам, ус игылоуп.
Ашьха маџь.Усакәзар,иараиацнаҵоҳазыӡырҩып!..
Акнопка днақәыӷәӷәоит, иажәеинраалан аҳәара иалагоит. Дара, рнапқәа лашьҭны, иӡыӷә-ӡыӷәӡа иӡырҩуеит.
Ашьха иааӡаз Ашьха маџьа
Дхаҵа ӷьеҩын иаамҭала...
Ихә иҭнызхуаз хацәа-мхацәқәа
Уи иаҿеикит ақыдраҟәыҵәҟьа!..
Аӡә дарагәеит, аӡә дараҟәеит,
Раԥшхәынҵә ззыркуаз – дара ртәакәхеит!.. (Иааҭгылашәа.)
Ақыдрагә аннеи закәан ахь –
Дранда иашьҭуеит урҭ абахҭахь...
Ашә ӷьарӷьарлап, ашә гәаргәарлап... – ҩышықәса рхыргар – нас даргь гәарлап!..
(Амагнитафон аусура иааҟәыхны, инапы нақәырххан.) Ари иахышәҳәаауазеи?!
Рнапқәа еиҭарҩахоит, рцәа иҭалоит.
апара. Ҳа-а... ҭоумҵан!.. (Нас егьырҭ рахь, дырзаӷьны.) А-аит, шәа шәоуп изхароу, Ҳабаџьеи Хаҩеи!.. (Ашьха Маџь иахь дааԥшны инапқәа леишьҭуеит, нас деиҭарзынаԥшуеит.)
абаџьа (дизаӷьны). ыит, уа уоуп изхароу, Хаҩа!.. (Ашьха Маџь иахь дааԥшны инапқәа лашьҭны Хаҩа деиҭаизынаԥшуеит.)
 аҩа (иркьаҳәны). Са иансхарахоз шәара шәызҿыз?!. (Ашьха Маџь днеизыԥшны хәыҷы-хәыҷ инапқәа лашьҭны инаиваиԥсоит. Нас егьырҭ днарзыԥшны инапқәа аазааиргьалоит.)
 апара (дҩарықәцәҟьан). Ашьха маџь иасҳәаз шәмаҳаӡеи, схала соума изшәырҳәо?!.
 аба  ь а (Ашьха Маџь иахь). Ҳаҭоумҵан!.. (Ихы ааларҟәны). Ҳаилагеит...
 аҩа (Ашьха Маџь иахь). Ҳаҭоумҵан!.. (Ицәа дҭаҵәины.) Ус ҳахьит...
Ашьха маџь.Абасузыҟои,Хаҩа?!.Ацәгьазуҭахузеи?!
 аҩа (ицәа дҭаҵәины). Уаҳа иауӡом... (Дԥышәырччашәа.) Ацәгьа анысымҳәо, сыхәда ачыхәчыхәра иалагоит...
Ашьхама  ь. Ичыхәчыхәуоу уафоу?!.
 аҩа. Зыхәда иафо Хабаџьа иоуп, са стәы чыхәчыхәуеит...
Ашьхама  ь. Зегь рзы ичыхәчыхәуеитеи!.. (Дааҭгылан.) Хәдачыхәчыхәаа урылоума? Уа кыр уоуама?!.
апара (инапқәа аҩыџьагь ирықә-рықәкны ирбаны). 75-75 мааҭ роуп...
Егьырҭ ирзиҳәаз ргәамԥхакәа, изыкшарашәа, ҭыӷьҵас рыхқәа наиқәдырххуеит.
Ашьха маџь (ҵаҟадынкаԥшны).Досудзыԥсоуеиԥш... (Нас хыхь дааҩаԥшны.) 1937 шықәса шцахьоу Анцәа иџьашьоуп!..
 аҩа (Ашьха Маџь иахь). Сыхәда зегь
рзы ичыхәчыхәӡом, са стәқәа рыцәгьа сҳәаӡомеи!..
Ашьха маџь.Ҟәрышьказыҳәаналацәқәадықәлоит
ззуҳәаз уара дутәӡамыз?!. Иара уитәызу?
 аҩа (дааҿахашәа). Уи-и... – иуҳәо саҳарц исҳәеит... Ашьхама  ь. Исҳәоз зуҭахыз?!.
Хаҩа ақәҿиҭуам.
Ашьхама  ь. Ани дитәуп, ари дитәуп хәарҭаӡам, Хаҩа!
 аҩа. Ихәарҭаӡам, аха иауӡомеи...
Ашьха маџь. Са сҟны иауеитеи, уа уҟны иахьи?! (Дааҭгылан, Хапара иахь). Арҭ дара роуп, аха уара иухьи, Хапара? Уажәы урылакны (Амагнитафон инапы нақәкны.) абри цәырзгарыма?!.
 апара (дырзаӷьны, ирласны. Инапы ырҭрысны ирықәырхха-рықәырххан ирба-рбо, дагьаарзынаԥшуа, аԥхьа Хабаџьа диирбоит) Ашьха маџь лахь иаҳҭароуп зҳәаз – абри ауп! Дҳаламзароуп зҳәаз – абри иоуп! (Нас Хаҩа изы.) Ашьха маџь аусураамҭаз дцан аркьыл дасуеит зҳәаз – абри иоуп! Ашьхантә усура абра ага даауеит, ихы итәым зҳәаз – абри иоуп!..
абаџьа (днеиԥыҩлан,ирмақарны).Уаангыли,уаангыли!..
 апара (даӷьны). Саангыл акәым!.. Шәыбз аҵыхәала Ашьха маџь иакәым иасҳәахьеит!.. (Нас Ашьха Маџь иахь.) Арҭ аҩыџьагьы дара роуп!..
Ашьха маџь ихы инапы аҵыргәан рзыԥшра далагоит.
 аба  ь а (иҩаҳаракны). Уара ахазына уами!.. Ухазыноуп!..
 апара (даӷьны). Са сзакәу уара унапы ианым!..
 аҩа (уигьы игәы иалсны, Хапара иахь, иҽԥныҳәан). Ашьха маџь сыцәгьак иаҳәан, нас ииҳәо гәаҭ ҳәа сазҳәазгьы дыҟоуп...
 апара (даӷьны). Шьрынбеигьы ус уеиҳәама, урылалан акатаҳәа ицәгьақәа уҳәоитеи?!.
 аҩа (иақәырӷәӷәан). Исеиҳәеит!.. Хабаџьагь убас иеиҳәахьан... ыы, уи крамоума, итәу-итәыму алеиликаауеитеи?!.
 апара (даӷьны). Уиоума нас Шьрынбеи АԥшаҳәаАбаа дцаны, аиҳабацәа ацәгьа рыбжьаҳәаны еиҿаижьуеит ҳәа зҳалоуҵаз?! Ашьха маџь иоуп ирылазҵаз ҳәа, ихьӡ аҳҭап зуҳәазгьы?!.
 аҩа (иааицәымӷхан ицәа дааҭаҵәины). Уи са соума-а...  апара (даӷьны). Нас са соума?!.
 аҩа. Уара, уи а-а... Шьрынбеи...
 апара (даӷьны). ыы, нас мцума, Шьрынбеи ус дыҟаӡами?!
 аҩа (Хапара ихы наидкылан, иаҳа ирмаҷны). Ԥсшьарантә даар, Хабаџьа днеин иеиҳәоит, уара!..
Хабаџьа, уи иҽазыҟаиҵошәа, иҟырҟы ирыцқьоит, аштанга ашьҭыхра абыржә дналагарашәа, ижәҩахырқәа леигаҩеигоит, иазиршәшәоит, акы днагәӡрашәа, иқьышә ҭирқәацәаауеит.
 апара (даӷьны, еиҳагьы ирдуны). Иеиҳәааит иҭахызаргь, уажә имбеит!.. макьанатә иҟырҟы ирыцқьоит!.. Сара уа уеиԥш сшәан мап скӡом!..
 аҩа (игәы иааҵаххны). ыы, уара, иануасҳәа, уаргьы усоуп умҳәаӡеи?!.
 апара (даӷьны). Раԥхьа изҳәада!.. Шьрынбеи ажьыӡ рылган Аԥшаҳәа-Абаа иганы ириҭоит зҳәада?! Ашьха маџь абас иҳәоит ҳәа рылаҳҵап зҳәада?! Исумырҳәар умуазар...
 аҩа (хырқьиагак азиԥшаарц). Уи... а-а-а...
 апара (даӷьны). Уи «...А-а-а...» акәым, аха «А-а-а... ҳи-ҳи...» ауп!.. (Нас.) Шьрынбеи ажьӡы шрылиго Хабаџьагьы уаргьы ишәыздырӡом, усоума?!.
 аба  ь а (иҳаракны, ихҵаны). Убо-ома абзиара заҟа лассы иухашҭыз, Хапара?!. Абри уҭыԥ, ахаҭыԥуаҩра, узҭада?! Иуҩахада?!. (Дааҭгылан.) Ҳаи агәхашҭра шԥоуоуишь!..
 апара (даӷьны). Агәхашҭра зауз уара уоуп!.. Уиаҟарагь ихы саирхәеит!.. (Иҵегь иҩаҳаракны.) ыы, уажә Аԥшаҳәа-Абаахьы дыргоит, иаҳа изыманшәалоуп ҳәа, дҳараркуеит, иҭыԥ сызнимыжьуаз, уиаҟара иаргьы уаргь сгәырҩа шәагозар?! Абри ҳәа, сыхьӡ иҳәар, уаҳа краҭахызма?!.
 аба  ь а (дҩахан). Уаԥсахар – иҳәарын!..
апара (даӷьны). Са сзыԥсоу егьи акәым!.. Сара сҟәазӡа сыштәоу, дцан нахьхьинтәи ҽаӡә дааигоит!.. – Убыз аҵыхәала!..
абаџьа (иҩаҳаракны.) Сыбыз акәым, аха (инацәа аарҟымҟымны) ус анахь – арахь, аԥша хьцо ҳәа, унаҳәааҳәлар ҟалаӡом!.. Уажьоит!.. Ухузымдырит!..
 апара (деилашәаны). Са соума, уара, ухузымдырит егьит, аԥша уақәтәоуп ҳәа зоуҳәо, улымҳақәа ҟьаҟьаӡа!.. (Днеизыҭрысуеит.)
 аба  ь а (ишьҭахьҟа днеиҭаԥан, аха иҽаазырхиан даагылан). Уара утәқәа иреицәаӡам!.. (Нас.) Уааи, агәы умоуп!..
Ашьха маџь дҩагылоит, Хаҩа даазазамазоит, Хьыкәыҷ дааин ашә дасуеит. Ашьха маџь ахьшәҭҳәа имагнитафон астол амгәа инҭаҵаны, днеин ашә ааиртуеит.
ьыкәыҷ (иҳаракны).Алафахәыыҟоуп,дышәцәымцааит!.. Хаҩараа лаҵҟьан ицоит.
 ьыкәы  (ааҭгылара ашьҭахь, ирмаҷны). Абарҭ аԥшхәынҵә уцәаларҵоит ҳәа уасымҳәо-оз!.. (Дааҭгылан дахьадгылаз ирбаны.) Зегь саҳауан. (Лҭаҷкәым лылахь иадкшало лҿыналхоит.)
Ашьха маџь(дԥышәырччан.)Иҟоузакәыҳәарабҳәеи?!.
 ьыкәы  (даахьаҳәны, ихаҵаны). Алафахәы!.. (Нас амагнитафон ахьҭеиҵаз истол ирбо.) Ани уҵәахуама, ицәырумгаӡои?.. (Аҭак дазымԥшыкәа дцоит.)
Ашьха маџь ихы инапы аҵыргәан дхәыцуа истол днахатәоит.
(Абра даангыларгьы ҟалоит ақәыргылаҩ. Ари аицәажәахә хԥаны хазы-хаз иуртәаргьы алшоит: акьаҿ, абжьаратә, ау ҳәа.)
Ч а  әЧагә (азал аҟынтә, дыштәоу). Ашьха маџь!
Ашьха маџь истол даахыҵны, маҷк дааскьаны дааԥшуа дҩагылоит.
Ашьха маџь(илахьинапыахаҟныдыԥшуа).Сыхьӡ ӡәыр иуҳәазма? (Дааҭгылан.) Чагә, убжь акәушәа?!.
Чаҵә Чагә(дҩагылан).Сыбжьыудыруазаргәасҭон... (Дааҭгылан.) Сыхәмаруеит!..
Ашьхама  ь. Еицоумкӡеит, ишԥасзымдыруаз! Чаҵә Чагә(ихҵаны).Еиҭаскыр,ӡәыркырсиҭоозма?! Ашьхама  ь. Изырҭогьы дыҟоуп,ҽабжьык ала
ҿызҭуа...
Ч а  әЧагә (ааҭгылара ашьҭахь). Уи уиоуп, аха... уара, зыӡбахә шәымоу ӡлагараҵәҟьоума?! (Дааҭгылан.) Уԥсцәа ирымаҿуп...
Ашьхама  ь. Уԥсцәа ҳәа узҿу – арҭу, егьырҭу?
Ч а  әЧагә. Егьырҭ ракәызҭгьы, «иуцәыԥсхьоу» сымҳәоз!..
Ашьха маџь.Ҟоҳ,арҭирымаҿызар,иуасымҳәакәа!.. (Иаҿа илымҳа иахаргылан ирбаны.) Абас ҟаҵеи, иуаҳауа убап!..
Ч а  әЧагә (ус ҟаҵаны, иҽырхәашәа дӡырҩуа). Акгьы саҳаӡоумеи?! (Нас.) Суамхамжьозааит!..
Ашьхама  ь (иҩаҳаракны). Цқьа иҟаҵа, цқьа! Ухараны угылоуп...
Чаҵә Чагә(егьиилымҳагьыимаҿанахаргылан,иҵегьы иҽаархәан, даарак дӡырҩуашәа, ҵаҟа дыԥшуа). Ари иароума уара?!.
Ашьха маџь.Аа,убоума,абжьышуаҳауа!..Шьҭагьы ихоумҵаӡои ишӡлагароу?!.
Ч а  әЧагә. Уаангыли, уаангыли... цқьа сазыӡырҩуеит! (Нас.) Иарами, уара!.. Абжьы еицакуп, аха... (Иаҿақәа лашьҭны, иҽаариашаны...) Аха ихазымҵогьы ҟалоит...
Ашьха маџь.Избан?
Ч а  әЧагә. Алу абжьы змаҳац заҟаҩ иҟоу удыруама!.. (Дааҭгылан.) Ираҳаргьы шыӡлагароу рыздырӡом...
Ашьхама  ь. Бжьыла измаҳац, арӷыӷшьала ирдыруеит.
Ч а  әЧагә. Уи шԥыкәу?
Ашьха-маџь. Ишакәу усоуп – арӷыӷ ардды зымго рацәаҩуп, икҿажьуп (дҩахан) ирзырсаӡом!.. (Дааҭгылан.) Апҟатгьы иазырсарым, убас икьакьоуп – мышәҟәыдуп, ҽадеимхәыцуп... аиҳарак...
Ч а  әЧагә. Алу абжьы еицазкызгьы убриоума?
Ашьхама  ь. Аӡлагара уахатәоушәоуп ишудырыз, Анцәа уиныҳәааит!
Ч а  әЧагә. Ҳыҳ! Иабаадрыхуеи, уара, дара убарҭ? Изхкаарадашь?
Ашьхама  ь. Самкьанакьаа иртәуп. Аҟәланқьари дахылаԥшуеит. Ирзеилоуп, еидгылоуп... (Дааҭгылан.) Аџьыргәалкыра акәыршоуп, аларқәыц ахаҵаны, уҭахызаргьы уавагьежьла!.. Иукьыст– имжьыжькт!.. Уаҳа амԥын ақәларагьы угәамԥхо уҟанаҵоит.
Ч а  әЧагә. Хо-хо-хо-хоҳ!.. (Дааҭгылоит.) Иаауеи!.. (Дааҭгылан.) Нас, нас, зуҳәа?!.
Ашьхама  ь. Нас, аҩнуҵҟа аӷбаҵәақәа, ашәшьырақәа, ауаргьалақәагь амоуп, ацәаҳақәагьы алагылоуп...
Ч а  әЧагә (ихҵаны). Аӡы амоу, аӡы?!
Ашьхама  ь (дҩахан). Заҟа уҭаху!.. (Дазааҭгылан.) Аихаҳақәагьы аҩнуҵҟала иаваӷӷа иаваҳауп!..
Ч а  әЧагә. Аихаҳақәагьу, уара?! (Дааҭгылан.) Сҭалап ҳәа сгәы иҭамыз!..
Ашьхама  ь. Иузымдыруазар, узҭаларгьы – урҿашәеит!.. (Дааҭгылан.) Иазууазеи, ицәгьоуп, уаҟәыҵ!..
Ч а  әЧагә. Суцәҭалан, аӷбаҵәа ҿыхны, егьины, ауаргьала суцәақәтәар ҳәа ушәаны иумҳәозааит?!. (Дааҭгылан.) ма даҽаӡә дҭоуҵарц уҭахны, аҽакны?..
Ашьхама  ь. Урҭқәа рзы изҳәақәогь ыҟоуп, аиеи... (Дааҭгылан.) Ушьапы уқәгылоуп, арахь ухаларауаз Чагә?
Ч а  әЧагә. Ажәлар срылумган!.. (Дааҭгылан.) Ирылагыло инырчҳауа, ирылкьыз ианарыжьуам.
Ашьхама  ь. Уа уиашаҭгьы... (Дааҭгылан.) Уаҳа круҳәома?
Ч а  әЧагә. Убра ак сҳәашан, сгәы еихьызшьыз, уамыргәаауазар...
Ашьха маџь.ыы,џьоушьҭ?!.
Чаҵә Чагә.Уқәыдрагәиакыз...(Уидааҟәыҵны.)Уара, қыдрагәу қыдракәу?
Ашьхама  ь. Аҩбагьы акоуп, аха ақыдракә хьанҭыџьуп – ма џьуп, ма рагәаԥшьуп, аа иалхызар – зынза икаамеҭуп... (Дазааҭгылан.) Алафҳәаҩцәа Ршаҩы егьараан аҳәынаԥ дуқәа рылоукхьеит. (Дааҭгылан.) Уажә иубама... Изуҳәеи?
Ч а  әЧагә. Ақыдрагә ҳәа еиӷьуп, ҽакала наԥшырҭа амаӡам, ирԥшӡан иузымҳәеит, ахьӡ ԥсахтәуп!.. ма акдырҟәа ҳәа.
Ашьхама  ь (игәгьы иамыхәо). Ҟоҳ! (Дааҭгылан, иҵегь дҩахан.) Ҟоҳ!!.
Чаҵә Чагә.ыы?..
Ашьхама  ь. Уара (илахь иаҿа нахакшәа) иузмырԥшӡеит егьит ҳәа, ахьӡ сырԥсахны, цәгьа зуыз шеибгоу иушьҭырц угәы иҭоумкзааит!.. (Дазааҭгылан, иаҿа лашьҭны.) Шәеиуацәоу, уаҩы дунырҵоу? мамзар – егьиу?! (Инақәрццакны, иахьцаз ахь даанаԥшны, ихазы.) Ианбагьыхьӡеи дара, уара?!.
Ч а  әЧагә (даанаԥш-ааԥшны,ихазы).Имдыриуара!.. (Нас инапқәа ааиварҭаҭашәа, азал ахь.) Шәа шәакәзар, ишԥаҟашәҵоз?!. (Дазааҭгылан иҩаҳаракны.) Аҟәланқьари дысзынарышьҭит!.. (Дааҭгылан.) Ҳаимырӡааит, ԥсыхәак аҭ ҳәа...
Ашьха маџь.Аҟәланқьариу,уара?!
Чаҵә Чагә.Аиеи!(Нас.)Имашьынала!(Нас.)Дкылҟьа!.. Ашьха маџь. Аԥсҟы ихала икызма?! (Нас.) Ӡәыр
ицикызу?
Чаҵә Чагә.Ихалаикын!(Дааҭгылан.)Убомазакаџьабаа ибаз?! (Нас.)Ани еиԥш ауаоы ихала аԥскы кны даннеи... Ашьха маџь.Уигьуиаҟарадуаҩындаз,Лыӡаарҭыԥҳа дирымҭо-оз!.. (Нас, иаазыларҟәны.) Иҽыхәда крықәызма?..
Чаҵә Чагә даанаԥшы-ааԥшны, ҽреимҳәа-еимҳәа-ҟырҟыцқьа ааҟаҵан, ичабра ааҭганы, крыфаншьҭахьушәа, иқьышә ирыцқьоит.
Ашьхама  ь (дааҭгылан). Хәыц уҿашәама?!.
Ч а  әЧагә. Сыла ак хшәалан...
Ашьхама  ь. Улоума, уқьышә аупеи иурыцқьо?!.
Ч а  әЧагә (дааҭгылан,иҩаҳаракны,ихҵаны).Еицәыхароушәа убама?!. (Дазааҭгылан.) Еизааигәазароуп, мамзар иузрыцқьаӡом!.. (Нас.) Унапы зынаӡаӡом...
Ашьхама  ь. Убарҭ анапынаӡарақәа, ақьышәрыцқьарақәа... ҳаԥхасҭарымтәааит, Чагә?!. Акгьы умбаӡои?..
Чаҵә Чагә.Избоит,аха...(Дазааҭгылан.)Уара,ишԥаҟаҳҵо, ҳаԥсуаауп!..
Ашьхама  ь. Уаԥсуазар, ацәгьа ууаанӡа, ушаԥсуоу уазхәыц!.. (Дааҭгылан.) Аԥсуара мариандаз, Адунеи аҟны зегь аԥсуаан убарын!..
Ч а  әЧагә. Уа уиашаҭгьы! (Нас иҩаҳаракны) Рацәа Ахагәгәаԥшь уҩеит!
Ашьхама  ь. Ус акәзар, уаргьы (иҩаҳаракны) Ахазеи ухалеит! (Дааҭгылан.) Нас уажә иахуҳәаауеи арҭ рус?
Ч а  әЧагә. Суҳәарц акәын, аха сахьхәит... (Дааҭгылан.) Арҭ аԥсуаан, ус ҟарымҵар акәын!.. (Дааҭгылан.) Шьҭа рыхьӡгьы сгәаԥхом...
Ашьхама  ь. Уи арбан?
Ч а  әЧагә. Арҭ ақыдрагә иакит, хәылакқәоуп, хәылакраа зрыхьӡуҵазеи?.. Уаргьы Аиаша уавсит, Ашьха маџь... Ашьхама  ь. Акы уавымсзар ауам, аха исырԥшӡап
сымҳәази, Чагә, уиоуп...
Ч а  әЧагә. Иумырԥшӡар акәын!..
Ашьхама  ь. Уара уакәмыз уажәраанӡа иумырԥшӡеит зҳәоз?!.
Чаҵә Чагә.Сыхәмаруан!..
Ашьхама  ь. Уара есқьынагь ухәмаруеит, са сыхәмарыр амуӡои?! Саргьы сыхәмарны ирыхьӡысҵеит, исырԥшӡон!..
Чаҵә Чагә(ихырҵысуа,аԥшӡа-алкааны).Заҟаиуааԥшӡақәоузеишь!.. (Днатәоит, аха деиҭаҩагылан.) Нас закәу удыруама, Ашьха маџь? (Дааҭгылан.) Исхамышҭхьаз... Исхашҭыр ҟалаӡом!..
Ашьха маџь.ыы?
Чаҵә Чагә. Аӡлагара аԥшӡақәагьы аанахәо збахьеит, аԥшӡа – рымшьҭа цәгьоуп, ак умҩа хнамҵәааит!..
Ашьхама  ь. Ус санымиахьеи уара!
Чаҵә Чагә. Нас хәшәыс иоуҭеи?
Ашьхама  ь. Еиқәырццакны хынтә скажьцәеит –
(инапгьы аазҟьаны, иҩаҳаракны) ахәҵәгьы аақәсхит!
Ч а  әЧагә. Анцәа иџьшьоуп! (Дааҭгылан.) Атә удыруазаарын умбо! (Дааҭгылан.) Акәымкәан, ак ҟалазҭгьы, Алафҳәаҩцәа Рыҩнаҟны Ҳаџьымаа ахҩеиҳәшьцәа ахьӡыртәра санырҵон (еиҵыхны) де-еигӡан ие-еимҳәазт ҳәа... (Нас, дааҭгыла.) Усгьы, угәуҽныз! (Изхара ифазшәа, иқьышә инапы нықәшь-аақәшьны, дагьынаԥш-ааԥшны днатәоит).
Ашьхама  ь (иҵегь дааскьаны). Абри уажә изаҳауа, ажәа шәаҳаршьызаргь, аӡлагараҳәынаԥқәа есқьынагь иҟоуп, аӡлагараҿы мацарагьы акәымкәа, (дазааҭгылан, иҵегь иҩаҳаракны.) шәарҭгьы шәмакәанқәа шәрыԥшла! (Бзиала аанарго, иарӷьанапы надырбаны иҿынеихоит. Аха даахынҳәны.) Саргьы исхамышҭхьаз, Чагә!
Чаҵә Чагә(дҩагылан)ыы?
Ашьха маџь.АлафҳәаҩцәаРҩнаҿыдубо-озар,Џьнеи Џьгәаҭ ухы гәаҭ ҳәа сызиаҳәа!
Чаҵә Чагә.ыы,уара?!
Ашьха маџь. Убригь абри еицәа изырурц ргәы иҭоуп – аӡлагарахь дшаауа, икылатәан, амырҟәылдыз игәыдырҵоит!..
Ч а  әЧагә. Ҟауҳ!.. Рацәа ҳаӡт!.. Џьнеи Џьгәаҭ анс анҳцәихь!.. (Дааҭгылан.) Уи иҟны иргәаӷьызар, ҳаргьы иҳаҩсуам!.. (Нас иҩаҳаракны.) Арҭ ԥсыхәажәлагә рымамзаап, шьцыла – дахьырхәтәуп, мамзар – даҟәыҵуам!..
Ашьхама  ь. Уажә иуҳәеитеи! (Нас.) Инапоуп изгәыдырҵо...
Ч а  әЧагә. Ихы изагәыдрымҵои?!.
Ашьха маџь(дааҭгылан).Уиҵәҟьаиацәшәоит.(Нас.) Инапы иаахар, иааҵәа аҳәынҵәа ицәылаҳауеит, иԥтланы илаԥсар еиҳагьы ирзеиӷьуп...
Ч а  әЧагә. Уара, инапы иадырбоит, аха, агәрас иугои, ихы иаахар?! (Нас.) Иԥнамҽи?!.
Ашьхама  ь (иҩаҳаракны. )Иӷәӷәазар, иԥнаҽӡом!.. (Нас.) Уиами ихы гәеиҭааит зысҳәаз! (Дцоит.)
Чаҵә Чагә(ихырҵысуаднатәоит.Насдҩагылан,итәоу рахь). Иахьатәиала абасоуп, шәҳарааԥсоит, аха шәаабалар – адунеи азна ҳаигәырӷьоит, абзиара шәақәшәааит!
ЧЧА-ЏЬЏЬААИ, ҲАЏЬ-ЏЬЏЬААИ, ХАБГАЛАЏЬААИ*
АЛАФҲәАҩЦәА РыҩН АӠы АБыжьБАТәИ АИЦәАжәАХәТә
(Х-қәгыларак аманы)
Иалоу:
Чаҵә Чагә Џьнеи Џьгәаҭ
қьышьмарыи Нарықь – 1992–1993 шықәсқәа рзтәи Аԥсны Аџьынџьтәылатә еибашьра аламҭалазы амлагарақәа, амитингқәа ҟазҵоз ақырҭцәа ррольқәагьы нарыгӡоит.
Ҳаџьым-ԥҳацәа ахҩеиҳәшьцәа: Аиҳабы
Агәабжьанытә
А и  б ы – ақырҭ ҳәсақәа аибашьра алагамҭазтәи ррольқәа инарыгӡоит
Асцена наҟынтәи абыжьқәа:
Актәи Аҩбатәи–Ҳаџьым-ԥҳацәа ахҩеиҳәшьцәа иртәуп.
ҲаразыиАс  а  а н (азал аҟынтә) Алафҳәаҩцәа Рабжьгаҩ –Автор.
Асценаҿы аушәақә ҩ-рымӡ оуқәак еиҿаԥшьны, аха унарыбжьысыртә, игылоуп. Рханы аазеишәа (астол) гьежь жыцәк х-ҟәардәк адгылоуп. Алафҳәаҩцәа рызегь халар, арымӡқәа нада-аада асцена иқәыргылан еиҿаԥшуа, азал ахь ала иаҳа еимыхны, рынаӡараҿ рханы иаҳа иааимагалан убра аазеишәа дыргылоит. Даақәлоит Ч а  ә Чагә.
* Ари аицәажәахәтә кьыԥхьын «Чаҵә Чагәи Џьнеи Џьгәаҭи» ахьӡны 2005 шықәсазы. Аха быбрак ихарала иҿахҵәаны, инагӡамкәа ицеит. Ара, Анцәа иҟнытә, ихаҭәаауп.
Чаҵә Чагә(азалахь.)Ажәлар,абзиарашәзыҟалааит, шәааӡырҩырц сшәыҳәоит! (Дааҭгылоит.) Иахьа Аԥсны алафҳәаҩцәа дуқәа, егьыс ала иуҳәозар – Чча-џьџьаа, реиндаҭлара, реисара мҩаԥаагоит, шәзааҳаԥхьазгьы убриоуп. Даргьы убра ишәылатәоуп, иацтәи ҳаицәажәараҿ ус иаҳа ианеиӷьаршьа, устәи шәышҟа ҳхалоит рҳәеит. (Дааҭгылоит.) Ара (арымӡқәа инапы аарықәкны инадырбаны). ҩ-гәыԥкны еисоит. Иаиааиз иалоу рызегь аҳамҭақәа раҳҭоит.
Убри анаҩсан, зегь раасҭа еиӷьны алаф, асамарҟәыл зҳәо хҩык – актәи, аҩбатәи, ахԥатәи аҭыԥқәа ҳәа иазшьаны, адгәақәа ирықәҳаргылоит, арахәҭиаагь рызҿаҳәоуп. Убарҭгьы Аԥсны алафҳәаҩцәа Рыҩны ахьӡала! (Дааҭгылан.) Абасоуп ҳгәы иҭоу ҳәа анага-аага иаҿу, акыр зку ҳаԥсуа ҷкәынцәа ианраҳҳәа, (иҩаҳаракны) уи ҳара иаабап, иҵегь еиӷьу аҳамҭақәа рзыҟаҳамҵар аауам рҳәеит, убас бзиа ирбоит урҭ ҳаԥсуа лафҳәаҩцәа, ҳаԥсуа лахтыра зегь ацхраара! (Дааҭгылоит.) Са усҟәаҵ, уи шәара еиҳагьы еиӷьны ижәдыруеит. (Нас аазеишәа инапы нақәкны.) Ари, аазеишәа, аханы игылоу, дара алафҳәаҩцәа ралагамҭаз бжьыҭарала иалырхуа, рлаф ахә зшьо ахҩык аӡбаҩцәа рҭыԥ ауп. (Дааҭгылан.) Абас ала имҩаԥысран иҟоуп иахьатәи аиндаҭлара. Уа алафқәа реиԥш, ҳжәытә ҵас, қьабз рҭоурыхқәа рылагьы еисоит, ҳажәлақәа шыҟалаз ҳәа убриалагь еиндаҭлоит. (Иҵырҟа-џьыба конвертк ааҭганы, қьаад бӷьыцк ааҭыган) Уажәы абри ахьӡынҵа иану, зыхьӡ сҳәо алафҳәаҩцәа, уа шәахьтәоу аҳарҭа аҟынтәи шәаалҵны абрахь арҳарҭахь шәхал! (Ахьӡ ҩаҳаракны ианиҳәалак, дазааҭгылан, дахьатәиу аазыларҟәны иҳәо даԥхьоит).
Ашәы ҭамшьыгә, Џьгьарда-Лбаантәи, Џьнеи Џьгәаҭ, Аҷандарантәи,
Ԥлыи Шьханыҟәа, Гәыԥынтәи, Ӷәыблыи ҭамшьыгә, Лыхнынтәи, Абыхә Есыф, Уарчантәи,
Ҳаг жагәа, Аҷандарантәи,
Кәаӷәанеи Кәасҭа Хәыҷ, Кәтолынтәи,
жьи Абзагә, мгәыӡырхәантәи,
Шьақариԥа Рашьыҭ, ҭхьынантәи, Кәарцхьеи Дажь, Дәрыԥшьынтәи,
Гогәуа қьмышь, Гәыԥ Ахантәи,
Ладарыи Ҟансоу, Абӷархықәынтәи,
Киут Ҳәымпыл, Кындыӷнтәи,
Амаба Кьагәа, жәандәрыԥшьынтәи, Занҭарыи Лажәа, Тамшьынтәи,
Арсҭаа Сабаҟеи, Уаҭҳарантәи, Кьышьмарыи Нарықь, Рекантәи,
Саман Бадис, Лыхнынтәи,
қәчахьхьеи Шьаақир, Аҭарантәи,
Акьацба ҭлабӷан, Аҽгәарантәи,
Бжьноу Џьсыԥ, Џьырхәантәи,
Быҭәы Шьааб, Аҭарантәи,
Аргәын Гыд, Ҟәланырхәантәи,
Шлар Асҭана, Џьгьардантәи (Дааҭгылоит.)
(Нас.) Абарҭ рахьтә аиндаҭлара иалахәхоу ҳәа, акьанҷ ҭаԥсаны, 12-ҩык алҳхуеит, фҩы-фҩы ҩгәыԥкны еисо. Азал аҟны уаҩгьы дгылом, Чагә дырзыԥшуа дааҭгылоит. Убри аамҭаз даацәырҵны дааидгылоит Алафҳәаҩцәа Рабжьгаҩ.
Алафҳәаҩцәа Рабжьгаҩ.мшыбзиа,Чагә!(Инапы ааимхны.) Ажәабжь бааԥс узаазгеит...
Ч а  әЧагә. Бзиара убааит, алафҳәаҩцәа Ҳабжьгаҩ! ыы, иҟалазеи?!
Алафҳәаҩцәа Рабжьгаҩ.ИахьаАԥснытәиалафҳәаҩцәа реиндаҭлара, реисара зыҟалаӡом, иахаагароуп, амашәыр иақәшәеит...
Ч а  әЧагә. Коҳ! Ишԥа, џьоушьҭ?!.
Алафҳәаҩцәа Рабжьгаҩ. Саргьы срыцны иацы Гал Акьацба ҭлабӷан ҳаиҭан. Иахагьы ҳауимышьҭит. Иаргьы дҳацны ҳшаауаз, Аҽгәара ҳаахысхьан, ақырҭуа диверсантцәа иҵарҵаз амина ҳавтобус иаҵаԥжәеит...
Ч а  әЧагә. Коҳ!!! Ԥсҭбара ҟаламашь?!.
Алафҳәаҩцәа Рабжьгаҩ. Аӡәгьы егьимыхьт Анцәа иҟынтә, автобус ашьҭахьтәи акәыроуп иақәԥала. ҭлабӷан ихаҭа дхәуп, аха дшәарҭам, Очамчыра ахәшәтәырҭа аиҳабы Гәыргәлыи Алмасхан иԥа Даур дихагьежьуа дихоуп.
Ч а  әЧагә. Анцәа иара иоуп, еиқәирхеит! (Дааҭгылоит.) Уара убри Агәыргәлыи Даур ани Ашәба инапы хызҵәаз иоума?
Алафҳәаҩцәа Рабжьгаҩ. Иара иоуп. Ақырҭцәа анҳақәла, аибашьраан Ашәы Шәарах иԥылҵ (имаҭа) дырхәит. Ари инапы хҵәатәхеит, аха иабаҟоу излахуҵәо, арахь амца акуеит. Хыцхәархьк рыԥшаан, убриала ихҵәаны иԥсы еиқәирхеит, умбои иахьагьы ишаҳгәалашәо. Рҩашьыгада ихиҵәеит, иабауоуаз...
Чаҵә Чагә.Иаргьыамбатәичҳаит!(Насазалахьинапы ааҟаҵашәа, иаархәыҷны.) Арҭ ишԥарзаауеи, еизаагеитеи? Алафҳәаҩцәа реисара ҟалоит ҳәа раҳҳәан.
Алафҳәаҩцәа Рабжьгаҩ. Џьнеи Џьгәаҭ дрыцмызт, уаҩ дышьҭны адырра исҭахьеит, уажәы-уашьҭан дааиран дыҟоуп, Кьышьмарыи Нарықьгьы дшәыхьӡар ҳәа сгәыӷуеит.
Ч а  әЧагә. машьыналоу ҽылоу уаҩ дшушьҭыз?
Алафҳәаҩцәа Рабжьгаҩ.Амашьынаумазаргьы, иабаҟоу иҭоуҭәо?..
Ч а  әЧагә. ы-ы. уара, изыҟами, Аԥсны аҟәжәы ахьамоу ыҟоуп, аҟәжәеи, аҟәдеи анефҭ ҳәа изышьҭоу, имариангьы иахьыҵыҵуа, ачуанқәа ҩықәыргылан иҵган иаадыршыр, абылтә заҟа уҭаху ҳмоуеи, ибааԥсума?!
Алафҳәаҩҵәа Рабжьгаҩ ақәҿиҭуам.
Чаҵә Чагә.ы-ы,ибааԥсума,уара?!
Алафҳәаҩцәа Рабжьгаҩ (иҩаҳаракны). Ибааԥсуп!.. (Дааҭгылоит.) Азин узҭада?!.
Ч а  әЧагә. Изыбааԥсузеи?! ы-ы?!.
Алафҳәаҩцәа Рабжьгаҩ. Ибзиандаз иҟарымҵоз! (Дааҭгылашәа.) Нас наҟынтә абылтә ааганы изҭиуа ирхашәалои?!.
Ч а  әЧагә. Уара, убри абылтәы аӡы иалырхуа иҟарҵоит, рҳәеит, усҟан ишԥаҟало, ахә иагымхаӡои?
Алафҳәаҩцәа Рабжьгаҩ. Аӡы иалхны иҟаҵеи агәы умоуп! (Дааҭгылоит.) Ҳақәухуама, уанаџьалымбеит, ҳаӡқәа зегь ҭахкааны, адамыӷа раархан иудырбап! Уажә еиԥш унеин урҭало егьиуа ус иҟало џьушьоит усҟан.
Ч а  әЧагә. Уи сазымхәыцт умбо...
Алафҳәаҩцәа Рабжьгаҩ.ЏьнеиЏьгәаҭдааиаанӡа уара уаарацәажә, баша ҳаизеит рҳәо иҟашәымҵан. Са сымцар ауам... (Дцоит.)
Чаҵә Чагә уажәыгь иикыз иқьаад бӷьыц рҽны иҵырҟа аџьыба инҭеиҵан, азал ахь дыԥшуа, ак иҳәарц дааҭгылоит. Инақәыршәан даацәырҵуеит Џьнеи Џьгәаҭ. Ишьапқәа хтуп. Днеин Чагә дааидгылоит. Чагә уи дгәеиҭаӡом.
Џьнеи Џьгәаҭ. мшыбзиа, Чагә! Иҟалаз уаҳаит усгьы...
Ч а  әЧагә (даахьаҳәны диҿаԥшуа). Ҟоҳ! Бзиара убааит, Џьгәаҭ! Исмаҳаи, Анцәа еиқәирхеит! (Инапы ииҭарц инаирххоит, егьигь аҿааирхоит, иааимырхуеит, аха нас ишьапқәа шыхту анибалак, иџьашьо, илахь инапы адкыланы ишьапқәа рыхәаԥшра далагоит.) Уара, Џьгәаҭ, уеилагама?! Сара сеилагоу?..
Џьнеи Џьгәаҭ.ыы,исыдубалеи?!.
Ч а  әЧагә (иџьеишьошәа). Ҳаи, Анцәа уиныҳәааит, изакә еимс ҿыцқәоузеи иуӡахыз!.. Ас уабаҟаз?!
ЏьнеиЏьгәа  (даҵаҽырбошәа). Аныхахь сыҟан. Чагә, аныхахь! (Нас.) Иухашҭма аԥсуаа сшьапы хтны аныха сшамҵагылара ҳәа, аҿаҭахьақәа рықәҵан ишынарыгӡоз?!
Чаҵә Чагә.Ҟоҳ!Усҟоуҵазар,ажәытәраҵәҟьацәыругеит, Анцәа уиныҳәааит! (Дааҭгылоит. Нас.) Уара, иарбан ныхаз уахьыҟаз, Џьгәаҭ?!
Џьнеи Џьгәаҭ.ЛыхНых!..Насгьыусҿаҭахьанисықәын, Аԥсны алафҳәаҩцәа ахьеизо ныхатәарак иаҩызоуп,
убрахьгьы сшьапы хтны, шьапыла сышцара ҳәа. Иумдыруеи ажәытәан ишыҟарҵақәоз?..
Ч а  әЧагә. Ажәытәан моу аҿатәгьы ҳалагар цәгьамшәа збоит уара убри. Ашьапхтра агәабзиара иагьахәаҵәҟьоит (Дааҭгылоит.) Аха убра акы суазҵаашан, Џьгәаҭ?
Џьнеи Џьгәаҭ.ыы?
Чаҵә Чагә.Уара,убраамҩаншьапылауахьаауазуанааԥса, унымҩахыҵны ҵлак убӷа надҵан умыцәаӡеи?
ЏьнеиЏьгәа 0. Уи уара иалудырааи?!.
Ч а  әЧагә. Иаҳҳәақәогь бзиоуп, аха убра рыцҳарак уақәшәан, ушыцәаз ирӷьычны егьины, удырҳәны, убас ак ҟаланы иумӡозааит?!.
Џьнеи Џьгәаҭ. Иуҳәо закәызеи, Чагәхеит, аӷьычра иаҟәымҵхьеи, арҳәрагьы абаҟоу!..
Чаҵә Чагә.УсАнцәаиҳәондаз,сызлымҳакамахымгьы, аха... (Дааҭгылоит.) Умбои, Џьнеи Џьгәаҭ – Џьнеи Џьгәаҭ зуакәугьы убриоуп. (Дааҭгылоит.) Гаӡақәак ак ҟарҵазаргьы – иуршшоит, арахьгьы гхашьа умаӡамызт, уааит...
Џьнеи Џьгәаҭ. Ус ҟарҵаратә... (Дааҭгылоит.) Ҟалоума!..
Чаҵә Чагә (даалҟьан).Уара,акуасҳәоит.Џьгәаҭ,уааи амилициаа ҳрыцхраап!
Џьнеи Џьгәаҭ.Иззы?
Ч а  әЧагә. Аӷьычрақәеи арҳәрақәеи рацәахеит. Уааи-сааи уахынла ӷьычҩи рҳәҩи зхылаҳәоу зымныҟәо иҟаҳҵап!
ЏьнеиЏьгәа 0. Уи ами абзиа, аха излаҟоуҵои? Ч а  әЧагә. Заҟа ӡиас алсуазеи Аҟәа?!
Џьнеи Џьгәаҭ(иџьшьаны).Иззуҳәеи?!
Ч а  әЧагә. мамоу, заҟа ӡы алсуеи?!
Џьнеи Џьгәаҭ.Иалымсыкәа!(Инацәақәахарҟәало.) Гәымсҭа, Сындыкәра, Ҳаҟьаԥсы мамзаргьы Сыкәры, Басла, мамзаргьы Шәыкәра, ҭабеирҩан(а), Кьылашәыр – фба! Иҵегь рыхьӡқәоуп.
Чаҵә Чагә(иҩаҳаракны).жәаҩаҩыкҳҭахуп,ианамуӡах – фҩык!
Џьнеи Џьгәаҭ(иџьашьаны).Изусҭ,уара,узҿу?!.
Ч а  әЧагә (иҩаҳаракны). Аӡызланцәа! (Дааҭгылоит.) Уажәтәиқәа ракәым – урҭ аӡы иҭоуҵар руама!.. (Дааҭгылоит.)
Џьнеи Џьгәаҭ.Ӷбазар,ԥсшьарҭазар?..
Ч а  әЧагә (иҩҳаракны, ихҵаны). Усҟан иҭамлои!.. (Дааҭгылоит.) Аха са сызҿу ажәытә ӡызланцәа роуп. (Дааҭгылоит.) Уажә абарҭ ҳаӡқәа зегь аӡызланцәа ҩҭаҳҵар, уахынла пеу, зҳәара ӷьычҩык, рҳәҩык дзырмыруа, ишәаны ашәиҭышә изымнеиуа убас иҟалоит, ацәгьаурақәагьы рҵыхәа ааԥҵәоит! (Дааҭгылашәа.) Ибааԥсны исҳәама?!
Џьнеи Џьгәаҭ.Иабаҟоу,уара,уажәурҭаӡызланцәа?!.
Ч а  әЧагә. Инхақәаз ыҟоуп, иахьамоу са издыруеит!
Џьнеи Џьгәаҭ. Ус ҳзыҟаҵар, ибзиахон. (Дааҭгылоит.) Абааԥсы ҟазҵоз, иҟарҵаанӡа рхы ӡааргәалара иҟан! (Азал ахь.) Аа, абас: (Ацәгьа згәы иҭакыз ихы аӡаагәала-ӡаахра даҿушәа ҟаҵо, ус ҟаиҵацԥхьаӡа дазгәаан иц еихарӷәӷәаны иҳәо, ианӡааигәалоу иҽазырхәа-ҽазырхәо.) «Уашхәа мақьаԥсыс!.. Уашхәа мақьаԥсыс!.. Уашхәа мақьаԥсыс!..» – ддырҳәарын. (Нас иҽеиҵыхны Чагә днеизыԥшуеит.)
Чаҵә Чагә.Аҵарҭышазгогьыубасрзыруаиалагоит. Иаҟәымҵыр, зынӡа аӡы иадыршьуеит! Ауаа зырҳәуагьы убас рыхьуеит, ы-ы, урҭ уахынла имныҟәаӡои?! Ԥацхеи ресторани зхагалан измада?!.
Џьнеи Џьгәаҭ. Ибзиоуп, аӡқәа ирҭаҳҵап, аха нас ишԥаҟало?
Чаҵә Чагә.ы-ы?!
Џьнеи Џьгәаҭ. Ӡызлан амилициа, аӷьыч, арҳәҩы ҳәа еилылхуама, рызегь рхы ӡаагәалан уашхәа мақьаԥсыс длырҳәо далагар?
Ч а  әЧагә. Ус иҟалома, ӡызланцәа анҭаҳҵо аинструктаж рзыҟаҳамҵои! (Дааҭгылоит.) Аха, уара, усгьы
уахынла ҳақалақь милициа далаӡам, уара узацәшәеи? Насгьы ӡызлан дгаӡаӡам, досу дарбан еилылкаауеит.
Џьнеи Џьгәаҭ.Рыӡқәаиаарҭыҵны,алашьцарарҽалак, автоинспекҭорцәа ахьгылоу уашхәа ддырҳәарц инеиуа иалагар, амитә ҟаҳамҵеи!.. Иккаӡа ҳлықәԥшуеит... (Дааҭгылоит.) Аҩы иашьугь џьара данҟьап...
Ч а  әЧагә. Урҭ зегь ус иҟоума, сеидру, рхы гәарҭааит нас, ӡызлан дзакәу рымдыруеи! (Дааҭгылоит.) Даадыргәаар – амашьынагь аус амуа иаанылкылоит, ма ихлыршәҭуеит, излыцәцаӡом. (Дааҭгылоит.) Егьи, аҩы ыжәны амашьына дақәымтәааит, уара, аԥсҟы кны, их ицәымӷума?!.
Џьнеи Џьгәаҭ.Ани-и(дааҭгылан.)лыхцәыхҵәаны изгахьоугьы ҳәа шьоук ыҟоуп, урҭ дырԥырхагам, иумдыруеи, рҽеибыҭан аиакәым ҟарҵо, аӡәгьы кагьы реимҳәо иалагар, уа ишԥаҟало?
Чаҵә Чагә.Ишыҟалоумбаӡациуахьынаԥш-ааԥшуа?!
ЏьнеиЏьгәа 0. Исымбацкәа, ишԥасымбац? Исымбои! (Дааҭгылоит.) Аха уи ҳхы иқәаҳкып...
Ч а  әЧагә (иҩаҳаракны). Уиаҟара ухы ҟьаҟьоума, иқәӡару, Џьгәаҭ?!
Џьнеи Џьгәаҭ.Иҟьаҟьам,аха,иааг!..(Дааҭгылоит.) Егьа ус иҟазаргьы, ӡызлан илеиӷьу дыҟам, ибзиан духәыцит, ҳаӡқәа дырҭаҳҵароуп. Аԥсны иахьабалак убас иҟаҵатәуп. Аҟәа мацара акәымкәа. (Дааҭгылоит.) Аха убра ак ҳцәагхазшәа збоит...
Чаҵә Чагә.Иарбану?
ЏьнеиЏьгәа 0. Аинструктаж рзыҟаҳҵап уҳәеит, аха ӡызлан – ӡызлануп, лыла аш анхыло ыҟоуп, лыгәрас иугозеи ҳәа ишәаны амилициа уахынла усура ақалақь алалара иаҟәыҵыр? Еицәаҳтәыр, Чагә? Иахьҩнатәоугьы иднарбақәоит, аха...
Ч а  әЧагә (иҩаҳаракны). Аҟамақәа раҳҭап!
Џьнеи Џьгәаҭ. Ус ҟауҵар, аӷьычцәа, арҳәцәа бзамыҟәу џьушьома, ҩба-ҩба ҟама шырҟәынҳәалоу убап.
Ч а  әЧагә. Аҟама зманы иаарбо егьырҭ кны иҭаклатәуп!.. .
Џьнеи Џьгәаҭ. Уара ус ҳалагар, зда ҳамам Ацаргәыш, Аҭарба, Агәымба аҟамақәа ныҟәыргоит, рашәаҳәаҩҵәагьы аҟамақәа рымоуп, ҳаԥсуа быргцәагьы аҟамақәа рыҟәнырҵоит, иҳацәҭарымкуеи уара! Игәнаҳами! Арахь рхы злаҿырхуа ҳәа уажә акгьы рымаӡам, анага-аага иалаӡам, ишԥаҟалои?
Ч а  әЧагә. Аҟама аныҟәгара зинла иҟаҵатәуп, азин змам иазҵаауа, имырхуа, дҭаркуа! Насгьы ҩыџьа аӡызланцәа анеицу аҟама уиаҟара иацәшәаӡом. (Дааҭгылоит.) Амала аухаҵәҟьа ҳашәаҳәаҩцәа рансамбльқәа ргәырҽанҵатәуп, акәымзар, идырҳәуеит.
ЏьнеиЏьгәа 0. Ибзиан иухәыцит. (Дааҭгылоит.) Аха убра даҽакгьы ҳцәагхазшәа сахәаԥшуеит, Чагә.
Чаҵә Чагә.ыы?
Џьнеи Џьгәаҭ. Ӡызланцәа ҭаҳҵап, аха нас ишԥаҟало?..
Чаҵә Чагә.ыы?
Џьнеи Џьгәаҭ.Иаҳцәыршьыр?..
Ч а  әЧагә. Ирықәку шәақь ҭҟьом, лаӷәым ԥжәом,
изларшьуазеи?!
Џьнеи Џьгәаҭ.Аӡқәархқәарахьицаныацианплав
ҩаларыжьыр,ишԥаҟалои? Аӡқәарыҿхықәԥсаланарҭ«заниата» ҳәа инхақәазгьы ишԥарызнауеи? Арахә ннарҵәап, аԥсыӡ ықәнахып, ӡызлангьы иаалылгап.
Чаҵә Чагә.Цианплавуажәаиурацәгьоуп,ахаирымԥшаара иҟоузеи. Уа аиаша уҳәеит, Џьгәаҭ. Ишыҟаҳҵара ҳхәыцпи. (Инеи-ааиуа ихәыцуеит.)
Џьнеи Џьгәаҭ(даалҟьан).Исхәыцит!
Ч а  әЧагә. Ҳаи, Анцәа уиныҳәааит, ишԥа?! Џьнеи Џьгәаҭ. Аҟәа амраҭашәарахь иҟоу аӡҭатәа
Саҳәымажә(а) иганы иҭаҳҵап!
Чаҵә Чагә.Уаагьиҭарыжьуеит.
Џьнеи Џьгәаҭ. Ус иамуазар, амилициа русҳәарҭа
хадақәа рашҭақәа рҟны аӡҭажәақәа, аҭажәақәа аҭаны убра иҭаҳҵап. Иахуҳәаауеи?!
Чаҵә Чагә.Ицәгьамшәаиҟоуп,аханасишԥарҳәои?!
Џьнеи Џьгәаҭ.ыы?
Ч а  әЧагә. Егьа умҳәан, ӡызлан дыԥҳәысуп, дагьыԥшӡоуп, лыхцәы дашьаҳауа, лшьапы мыждақәа шьҭахьҟа иԥшуеит акәымзар. Амилициа реиҳабацәа ӡызлан ҳәсақәа еизганы абассеинқәа рзыржит, ауадалықьқәа рзыҟарҵеит рзырымҳәаӡои?..
Џьнеи Џьгәаҭ.Коҳ!Уисазымхәыцит.(Дааҭгылоит.) Еиӷьу ак азаҳаӡбароуп.
Рнапқәа рҟьаҟьан рхацлымҳәақәа ирыҵаргылан инеи-ааиуа ихәыцуеит.
Ч а  әЧагә (даалҟьан, иҩаҳаракны), Џьгәаҭ!.. Џьнеи Џьгәаҭ.ыы?
Чаҵә Чагә.Исыӡбеит!
Џьнеи Џьгәаҭ(инапқәаихацлымҳәаиааҵхны).Даба!.. Ч а  әЧагә (иҩҳаракны). Апротивогазқәа рҿаҳҵап!
(Дааҭгылоит.) Нас рыла ацианплав зхылаӡом!
Џьнеи Џьгәаҭ (инақәырццакны). Ҳаи, уара, акәалангқәа ршәаҳҵап ҳәа сҳәарц сгәы иҭамыз!..
Ч а  әЧагә (деигәырӷьан). Уи еиҳагьы еиӷьуп!.. Џьнеи Џьгәаҭ. Амала амилициаагь шьоук аланакыр ҳәа сшәоит.
Ч а  әЧагә. Изҟәшәо егьиу, изыҳәҳәо аниу, анс-арс
ҳәа амилициаагьы ӡәыр дыҟан дыҟазар, деиҵбума, деиҳабума, гәыбжьанытәума: (Уи ихы аӡаахра-аӡааршьшьылара даҿушәа аԥхьатәи иеиԥш иҟаҵо, уи аритм ала иҳәо, азал ахь.) «Уашхәа-ӷәашхәа!.. Уашхәа-ӷәашхәа!.. (Иҩаҳаракны.) Уашхәа мақьаԥсыс!» (Нас дааҟәыҵны, иҽааиҵыхын. Џьнеи Џьгәаҭ иахь ихҵаны.) маа-шьаа-леи-и!..
Џьнеи Џьгәаҭ.Ахадагьыубас«Уашхәамақьаԥсыс!» дирҳәалароуп изыхәҭоу! (Дааҭгылан.) Драцәажәарц ианааизигало. (Дааҭгылан.) Акыс уа амшын ааигәоуп... Аҩы  ьагьы (ааивагылан еицырҳәоит, азал
ахь). Ажәлар, шәаргьы «уашхәа» ҟашәҵала! (Жәа аламҵакәа «уашхәа» напыла еицыҟаҵо, рхы-рҿгьы азырхәмаруа.) Нас аӷьычҩцәеи, арҳәҩцәеи, ақәычҩцәеи, амычҩцәеи, аҵарҭышеи, амарҭышеи маҷхоит!
Ицарц рықәгьежьымҭаз азал аҟынтәи асцена даақәлоит хәыҷык. Иику асахҭан магәқәеи ақьаад бӷьыц рҽи Џьгәаҭ инаиркны дцоит.
Џьнеи Џьгәаҭ (изиацкқәа наргыланы, ибӷьыц ааиҵыхын днахәаԥшны Чагә инеииркуеит. Азал ашҟагь иааҳәуеит.) Цқьа саманшәалам, уаԥхьеишь!..
Ч а  ә
Чагә (даԥхьоит, иажәеинраалоуп, азалахь).
Даду, Џьнеи Џьгәаҭ, Игаӡоу дгәаҭ!..
Уаҳа ҟаҳҵом,
Башагь иаҳҳәом, Аиакәым ҳуит,
Ашьҭахь ҳахьхәит,
Шьҭа ара уаабеит, Кыргьы ҳаччеит, – Амлагь ҳахҟьеит... (Дааҭгылан иҩаҳаракны.) Изыҩуа:
Лаӷь,Паӷь.
Џьгәа  (иажәеинраалан, аҭакс, азал ахь):
Ишәҳәаз ҳаҳаит, Ҳажәагь шәаҳаит, Џьгәаҭ дгаӡаӡам, Шәыцәгьагь ҳәаӡам, Шәԥеиԥшгьы шәазхәыц, Шәпаӷьра шәаҟәыҵ, Шәлаӷьра шәаԥыс – Ауаҩрахь шәкылс!
Џьнеи
Чагәи Џьгәаҭи неивагылан азал ахь ихырхәоит. Ицарцгьы раақәгьежьымҭаз аԥхьатәи арад аҟынтәи аӡә дҩагылан «Абырсааҭк, иҟалозар?!..» ҳәа ибжьы аарықәырган, ашырҳәа асцена дыҩхалан Чагә қьаад бӷьыц-еиҩырҿак наиркны дхынҳәуеит, Чагә абӷьыц ааиҵыхны днахәаԥшын, Џьгәаҭ акы наиеиҳәоит.
Ч а  әЧагә (даԥхьоит, азал ахь). «Ажәлар рыхьӡала аҳәара ҟаҳҵоит, иҟалозар, Арӡынбеи Шьеварднаӡеи Анцәа дрыԥхьан ианигаз иҟалақәаз ртәы ҳзеиҭашәҳәарц!» (Аԥхьара далган.) Абри аҩыза аҳәара ҟарҵеит. (Нас Џьгәаҭ иахь.) Ишԥаҟаҳҵои?
Џьнеи Џьгәаҭ. Уара ԥсыхәак умузар, уи са исмаҳаӡац, Чагә. (Дааҭгылоит.) Ус кры ыҟан удыруазар, саргьы убарҭ аҳәара ҟазҵо рхыԥхьаӡараҿ сыҟоуп!
Чаҵә Чагә.Иҟоуумбои,Џьгәаҭ,раԥхьаабас-абасҳәа, уи Аԥсны Ахада ирбатәуп, ирҳатәуп, ус ҟарҵоит егьырҭ атәылакәа рҟынгьы... Азин ылҳхроуп, дақәшаҳаҭхароуп...
Џьнеи Џьгәаҭ.Ҟаҳ,усоума?!
Ч а  әЧагә. Иҟоу удыруама, Џьгәаҭ, уаалеи алафҳәаҩцәа Ҳабжьгаҩ ҳиазҵаапи, ииҳәо ҳаҳап, шьҭа дхынҳәхьазароуп. Ари ажәлар зыҳәаз усуп. Ус иҳазныжьуам.
Џьгәаҭ исахҭан магәқәа шьҭихуеит. Ицоит.
Аҩбатәи ақәгылара
Иахьцазынтә ихынҳәны иаақәлоит Чаҵә Чагәи Џьнеи Џьгәа  и. Арымӡқәа руак инықәтәоит.
Џьнеи Џьгәаҭ. Нас, Чагә, уалагеи, Ҳабжьгаҩ иҳаиҳәаз уаҳаит!
Чаҵә Чагә(хрыжь-хрыжь).Уишыҟалазусоуп,Џьгәаҭ, 1992 шықәса нанҳәа мза 14, ахәашоуп ари, Шьеварднаӡе Аԥсны дақәлеит. Абахҭақәа ирҭакқәаз аӷьычцәа, арҳәыҩцәа, ашьра зқәыз, ашьыҩцәа уҳәа аауишьҭын, ар рымаҭәа ларышәҵаны, арҩашьыга рыхьаҭра илҭеиҵан, атанкқәа ирҭартәаны, Аԥсны ықәшәх, аԥсуаа ншәырҵәа, ишәырҳәы, мызкала шәрылгоит, азин сара ишәысҭеит ҳәа, иҳажәиҵеит. (Дааҭгылоит.)
Џьнеи Џьгәаҭ. Ауп, аха ҳзыхирҟьозеи?! Ҽыҵгас иҟаиҵозеи?..
Ч а  әЧагә (иҩаҳаракны). Аихамҩақәа ихьчон. Иузымдырӡои?!.
Џьнеи Џьгәаҭ.ыы,уара,убриаҽнысараУачамчыра сақәшәеит. Атанкқәа ирҭатәаны Аҟәаҟа рхы рха ианалсуаз, араион аиҳабыра Рҩны Аԥсны Абираҟ ахьахагылаз иеихсны ицәыбблы иҟарҵеит, уа аихамҩа абаҟоу?!
Ч а  әЧагә. Иумбаӡацыз, Џьгәаҭ, Уачамчыра араинагӡком ахантәаҩы, ихәу аԥсуаа ахәшәтәырҭаҿ ашьа рылаҵара азин ҟазымҵаз, нас аибашьра ианаҵаха – ӷбала амал еизыҳәҳәаны иқәҵны ицаз Гугучиа дахьтәаз ахԥатәи аихагыла адкыларҭаҿ аихамҩа ҩнысны иахьцоз?!
Џьнеи Џьгәаҭ(иџьашьаны).Иҟазҵада,уара,уааихамҩа?!.. Иназгада?!
Ч а  әЧагә (иҩаҳаракны). Шьеварднаӡе!.. (Дааҭгылоит.) Убриоуп исхьчо, мамзар аԥсуаа иԥхасҭартәуеит, иҳәеит...
ЏьнеиЏьгәа 0. Иг-иҿы иамҳәо, Анцәа, дсырба!..
Чаҵә Чагә. Уара, уимоу уи усҟан Аԥсны Ахада Арӡынба дахьтәази ихаҭыԥуаҩ дахьтәази ркабинетқәа рыбжьара ихагалан аихамҩа бжьигеит, иумбаӡацыз?! (Иҩақәырццак.) Убригь ихьчон. Уи акәын Аҟәа дзажәлазгьы.
Џьнеи Џьгәаҭ (ихҵаны.) Аа-аа! Ааҳ-ааҳ! (Дааҭгылан. Нас.) Ҟоҳ! Уара убри убри акәызма иихьчоз?! (Дааҭгылоит.) Уԥши уара! Сара закәызеи ҳәа сыҟахын! (Дааҭгылоит. Нас иҩаҳаракны.) Убри шихьчоз ус ҿашәа Анцәа ииҭааит!.. Нас, нас, Чагә, уажәабжь иацҵеи!
Ч а  әЧагә. Арҭ Аԥсны ианақәла, аԥсуаа-аҭынчуаа рырҳәра, рықәхра иалагеит: абыргцәеи ахәыҷқәеи рыҩнқәа ирҩнарбылуан, рыхқәа хҵәаны шьарбагас иргон, иахьзымнеиуаз бзарбзанла, танкла, ҳаирпланла иалахысуан. Ас аныҟала, аԥсуаагьы абџьар шьҭырымхыр ада ԥсыхәа рмоуит, ақырҭцәеи дареи ақәибахра иалагеит, иумдыруеи?
Џьнеи Џьгәаҭ.Исымдыркәа...Иузымдыршааума...
Ч а  әЧагә. Ари Анцәа ҳазшаз ианиба, Аԥеҳамбар идиҵеит уцаны Шьеварднаӡегь дысзаага, Арӡынбагьы
дысзаага ҳәа. Аԥеҳамбар иҿааихан, аҩыџьагьы иман Анцәа иахь дхалеит. (Дааҭгылоит.) Инеит, аха иабанеи! жәеизаҩык аԥеҳамбарцәа тәоуп, ажәаҩатәи, урҭ реиҳабы, Анцәа дахьтәоу дивагылоуп. Даҽа хҩык Ахаззеи, Ахаӡӡеи аҟнытә иааны итәоуп. Рызегь еизаны иҟоуп. (Дааҭгылоит.) Убри аҩыза саркьажәлак ықәгылоуп, абри Адунеи дуӡӡа аҟны досу дызҿу унарбо, иихәыцуа уанаҳәо, ахәыцҵәҟьа ахькаршәу унарбо. Аха изаҟароу удыруама! (Дааҭгылоит.)
Џьнеи Џьгәаҭ. Иагьа ахә цәгьоуп! (Дааҭгылан.) Убри аҩыза ак Аԥсназы иҳамазҭгьы!..
Ч а  әЧагә. Шәтәа, иҳәан, Аԥеҳамбарцәа Реиҳабы ахьтәы ҟәардәқәа надирбеит. Шьеварднаӡе иаразнак днатәеит, Арӡынба иҽааникылт. Уара узымтәозеи иҳәан, Аԥеҳамбарцәа Реиҳабы днаҵааит. «Сара саԥсыуоуп, Анцәа иҟны стәом, сгылазааит!..» – иҳәеит Арӡынба.
Џьнеи Џьгәаҭ (иҩаҳаракны). Ҳаԥсуара, Анцәа. иумырӡын!!!
Ч а  әЧагә. Арӡынба абригь иҳәеит, Шьеварднаӡе дахьтәаз дакӡамызшәа дҩаҵҟьеит. Ани ԥаса Андропов иҿаԥхьа иҽеиқәаԥсан, арахь димбозар иҭахны, дышгылоз еиԥш аҵкысгьы иҽеикәаԥса даагылт. «Утәа, уа утәа, шьҭа иҟоуҵо егьаанагаӡом, знык утәахьеит!.. – иҳәеит Аԥеҳамбарцәа Реиҳабы. Нас: – Уара, шәызҿу закәызеи, шәықәеибахырц аума Анцәа Адгьыл шәзықәиҵаз, еимашәкуазеи?!» – ҳәа аҩыџьагь днаразҵааит. (Дааҭгылоит.)
Џьнеи Џьгәаҭ. ыы, Арӡынба ихароузеи, иқәылаз Шьеварднаӡе иоупеи?!.
Ч а  әЧагә. Ааи, аха иара ус дҵааит. (Дааҭгылоит.) Нас ус инациҵеит: «Ара шәзаагаз ҳҵаа-ԥшаарц, шәеиҿаҳаргыларц акәӡам, досу шәызҿу аадыруеит, шәзаагаз – шәара ишыжәбо шәус ҳаӡбарц азоуп!» ҳәа. Абри ааиҳәан, шәнапқәа шәаԥхьаҟа еиҵыхны, шәоуԥсҵәқәа таргәаҩан ишәкы ҳәа, ус нарыдеиҵеит Аԥеҳамбарцәа Реиҳабы. «Шьҭа шәахәаԥшла: изхароу итәы аӡы-хәашь анылоит, изхарам итәы аӡыхь анылоит!» – иҳәан, даацәажәеит. (Дааҭгылоит.) Ишԥшыз, Шьеварднаӡе иоԥсцәа азна пеипеиуа аӡы хәашь наныҵәалт, Арӡынба итәы аӡыхь кеикеиуа иаарҭәит.
ЏьнеиЏьгәа 0. Ассир уҳәоит уара!
Ч а  әЧагә. Шьеварднаӡе иаразнак инапқәа ааидӷәыцәаан, уажә ибазма, дҩықәгьежьаан мап икит, сара акгьы схарам, Аԥеҳамбар ҳанааигоз Арӡынба маӡала шьапҿаршә ҟаиҵан ҿыцха асаба сылаҳаит, снапқәа рҟьаҟьаны исыҵасырсын асаба иаганы иҟан, уиоуп аӡы зырхәашь, акәымзар са стәы ӡыхьуп ианылаз иҳәеит.
Џьнеи Џьгәаҭ(иҩаҳаракны).Уԥшыииҳәо!(Насиааларҟәшәа.) Уара, ус изиуҵәҟьама?!
Ч а  әЧагә (иҩаҳаракны). Иабатәиу иуҳәо! (Дааҭгылан.) Ани дзакәу узымдырӡои?!
ЏьнеиЏьгәа 0. Нас ҳа ҳтәы мамоу имҳәаӡеи?!
Ч а  әЧагә. Ишиҳәо акәзар, иԥсаҭа иабааит, иҳәеит. Ана имакра далагозма.
Џьнеи Џьгәаҭ.Нас,нас?!
Ч а  әЧагә. Ус акәзар, ибзиоуп, даҽакалагьы иҳаӡбап иҳәан, Аԥеҳамбарцәа Реиҳабы ибжьы наиргеит (иҩаҳаракны): «Аӡбаҩцәа, шәааи, аӡбаҩцәа!» ҳәа. (Дааҭгылан.) Иԥшызар, ҩыџьа амаалықьцәа ааҩналеит. Аӡәы Арӡынба днеин днаивагылт, егьи – Шьеварднаӡе. Аҩыџьагь арыӷьарахьалоуп ишрывагыла. (Дааҭгылоит.) Ус иҟоуп, уажә иуаҳама, Џьгәаҭ, ауаҩы дины данынкашәа инаркны амаалықьхә, аҩсҭаахә ҳәа, дахьцалак иааицрымшәаӡо ҩыџьа ицуп, ус изшоуп. Амаалықьхә иарӷьа жәҩа дықәтәоуп, абзиа иҵеиҳәоит, абзиарахь диԥхьоит. Иаҩсҭаахә иарма жәҩа дықәтәоуп, абааԥсы иҵеиҳәоит, ацәгьарахь дихоит, ацәгьа иирҟаҵоит. (Дааҭгылоит.) Арҭ рыбжьқәа рдуны, зыбжьы еиҳахо ҳәа, ауаҩы иаҳа иаҳарц, иреибамырҳәо, еиԥырхагахо усоуп ишиарҳәогьы. (Дааҭгылоит.)
Џьнеи Џьгәаҭ. Аус злоу иара ауаҩы дыззыӡырҩуа руа дарбану убриоуп.
Ч а  әЧагә. Аиоу. Абарҭ амаалықьцәа абра иааҩналаз Арӡынбеи Шьеварднаӡеи рымаалықьхәцәа ракәзаап, досу иааҟаиҵахьоу, дызҿу зегь здыруа.
ЏьнеиЏьгәа 0. Ҳыҳ! Раҩсҭаахәцәа абацеи?!
Ч а  әЧагә. Урҭ уахь анеира азин рымаӡам, Адгьыл аҟны ирзыԥшын.
Џьнеи Џьгәаҭ.Нас,нас?!
Чаҵә Чагә.НасАԥеҳамбарцәаРеиҳабы(иҩаҳаракны): «Абарҭ рус ҳаӡбоит, руа ииашам, изхароу даҳшәырба!» – ҳәа амаалықьцәа рахь ҿааиҭит. (Дааҭгылоит.) Зегьы ишырбоз Шьеварднаӡе идгылаз амаалықьхә дааидҵын, днеин Арӡынба днаивагылт.
Џьнеи Џьгәаҭ (днеиԥыҩлан). Ишԥа, уара, Арӡынба ихарахама?!
Чаҵә Чагә(имаҳазшәа).Шьеварднаӡедахьгылазҳиҳи-ҳи... ҳәа дааҽхырччан, ижәбома изхароу дшаҳирбаз, сара вба сымам, Арӡынба иоуп зус ӡбатәу, иҳәан, даацәажәеит. (Дааҭгылоит.)
ЏьнеиЏьгәа  (игәы иҵаххны). Ҳыҳ!..
Чаҵә Чагә.Арӡынбадахьгылаз,ҳаииашаыҟамзаап, сыжәлар ак сыцәрыхьыр, саргьы адунеи иқәсхуазеи ҳәа игәы иааҭиҳәааит. Нас ус даахәыцт: Уара, СССР Иреиҳаӡоу Асовет адепутатс саныҟазгьы абри ауаҩ дысԥырхаган, скәалкәало Аԥсназы ак ҟасҵоит ҳәа сахьнеиуаз, ма снеиаанӡа еилкааны днеин аус ҟамло иҟаиҵон, ма сышьҭахь днеин са иҟасҵаз хирбгалон, абрагь убас илшама ҳәа. (Дааҭгылоит.) Анцәа Ҳазшаз, аԥсуаа абриаҟара рхыргахьеит, уажәгьы ахара рыдуҵома, ак уцәагымхазааит абри Адунеи анушоз ҳәа, Анцәа иахьгьы игәы дааҭаахәыцт Арӡынба. (Дааҭгылоит.) Анцәа дахьтәаз дааԥышәырччеит...
Џьнеи Џьгәаҭ(игәыиалсны,днеиԥыҩлан).Анцәагьы Шьеварднаӡе дидгылан дыччану?!.
Чаҵә Чагә.Анцәаауаарҟныдагьцәажәаӡом,дагьыччаӡом. Ихьӡалагьы Аԥеҳамбарцәа Реиҳабы иоуп изҳәо. Аха ара дԥышәарччеит. (Дааҭгылоит.) Шьеварднаӡегьы ҳи-ҳи-ҳи... иҳәан, иҽхырччашьала деиҭааччеит.
Џьнеи Џьгәаҭ.Избан,уара,ҳараҳтәыдиашоупеи?! Чаҵә Чагә.Уиоупеи!..
Џьнеи Џьгәаҭ (игәы иааҵаххны). Ҳыҳ!!! (Дҩагылан дҩатәоит.)
Ч а  әЧагә. Егьи, ус иҟазаап, иумдыруеи, Џьгәаҭ, иааҳхәыцуа зегьы Анцәеи аԥеҳамбарцәеи еилыркаауеит. (Дааҭгылоит.) Арӡынба иааидихәыцлаз зегьы Анцәа ибеит, убра уи дызԥышәырччазгьы умыццаклан ҳәа акәзаап! (Дааҭгылоит.) Аԥеҳамбарцәа Реиҳабы Шьеварднаӡе ихы наиқәикын, амаалықьхәцәеи аҩсҭәахәцәеи ртәы абыржә ишуасҳәаз еиԥш инаиеиҳәан, шьҭарнахыс умаалықьхә дуцрыҵит, мап уцәкны Арӡынба иахь диасит, уиоуп ус зыҟаиҵа, Адгьыл ашҟа шәанылбаалак, Арӡынба иаҩсҭаахәгьы уара дузацлоит, умаалықьхә иҭыԥан, уарӷьажәҩаҿ днеин дықәтәоит, ҩыџьа аҩсҭаахәцәа уоуеит, агәамсамҭрақәа крыфарҭоушәа убо убас уҟалоит. (Иҩаҳаракны.) Иахьарнахыс ухшыҩ умаҳхуеит ҳәа даацәажәеит.
Џьнеи Џьгәаҭ(деигәырӷьан.)Аиашаыҟазаапубама!!!
Ч а  әЧагә. Аиаша ыҟамкәа, Џьгәаҭхеит, ишԥаҟам! Иццакӡом, мцахәмыцәа, хәыҷык иагхошәа унарбоит, акәымзар...
ЏьнеиЏьгәа 0. Ҳаи, иххь згааит Анцәа!!! Нас, нас?!
Чаҵә Чагә.Абригьиаҳаит,Шьеварднаӡедҩаҭрысын днеин имаалықьхә инапы днамҵасын ажәырқьҳәа длаихеит, аха егьи иҽааимижәан, акәукәуҳәа дыҳәҳәаны, Арӡынба икәымжә аԥшь даалаҳәны икит. Уиакәхеит. (Дааҭгылоит.) Ара ус ишамуаз аниба, Шьеварднаӡе дҩашьамхнышлан дрыҳәеит, иҟалозар, сыгха сыриашоит, Аԥсны саргьы салҵуеит, сыргьы алзгоит, сыхшыҩ сымшәымхын, сымаалықьхәгьы дшәыргьежь ҳәа. (Дааҭгылоит.)
Џьнеи Џьгәаҭ.Уажәдрыҳәоит!..
Чаҵә Чагә.Аиеи.(Дааҭгылоит).«Зышҟаамаалықьхә диасыз уажә ииҳәо ҳаҳароуп, уи даақәшаҳаҭымхакәа иҟалаӡом, дақәшаҳаҭхар – уажәазы уеиқәхеит, акәымзар – уеилагоит!..» – иҳәеит Аԥеҳамбарцәа Реиҳабы. (Дааҭгылоит.) Нас. (Иҩаҳаракны.) «Аԥсҳа, уара иуҳәозеи?!» – иҳәан, Арӡынба днаиазҵааит. (Дааҭгылоит). «Шәара
ишақәшәҵо иҟазааит!..» – иҳәеит Арӡынба. Аԥеҳамбарцәа Реиҳабы Анцәа иахь дынхьаԥшит. Анцәа Ҳазшаз иарӷьанап иаԥхьаҟа инеиҵыхны маҷк дааҩахан, иаалеирҟәит.
ЏьнеиЏьгәа 0. Уи иаанагозеи, Чагә?
Чаҵә Чагә.Краадыруама!..(Дааҭгылоит.)«Арӡынба уоупаусзлоу,уарауахьоупамаалықьхәдахьиас,уараишуҳәо иҟалароуп, Шьеварднаӡе деиқәурхоу деиқәумырхоу рыҩбагь азин умоуп!» – иҳәеит Аԥеҳамбарцәа Реиҳабы. (Дааҭгылоит.) «Уажәазы деиқәырхазааит, аха нас, иажәа неимыгӡар, ихәҭоу акәхааит», – иҳәеит Арӡынба. (Дааҭгылоит.) Абриала рҩыџьагьы аалбаарган, рҭыԥқәа рахь ицеит.
Џьнеи Џьгәаҭ(игәыиалсны).Деиқәирхеит!..(Дааҭгылоит.) Ус ҟаимҵар акәын... (Дааҭгылоит.) Уара, уқәзхырц иуқәлаз уаӷа уимеигӡар акәӡами?!.
Ч а  әЧагә. Анцәа иишаз иҟаиҵо Анцәа ибоит, досу ихәҭала дақәиршәоит... (Дааҭгылоит.) Аԥсҳа – дыԥсҳауп, уареи сареи иаҳзымдыруа идыруеит, иаҳамбо ибоит. (Дааҭгылоит.) Анцәа иҟны ҳаԥсуара ааирԥшит, умбо. Уи Иаҳхылаԥшхәу игәаԥхо ауп...
Џьнеи Џьгәаҭ.Азныказсаауршәан,ахаассирсоуҳәеит, Чагә, Анцәа уиныҳәааит! (Дҩагылан хыхь дыԥшуа, инапқәа иваԥсан.) Анцәа Ҳазшаз, улԥха ҳамаз, даара ҳаҟьахьеит, ҳагәнаҳауп!..
Ч а  әЧагә. Анцәа иуциҳәааит! (Дҩагылан, убригь убас.) Анцәа, ҳаумырӡын! Инатәоит.
ЏьнеиЏьгәа 0. Убра акы сазҵаашан, Чагә.
Чаҵә Чагә.ыы?
Џьнеи Џьгәаҭ. Шьаварднаӡе изымдырӡоз уара Анцәа иҟны амц уҳәар шыҟамло, иааухәыцуа зегь шидыруа? Ч а  әЧагә. Иаҩсҭаахә дизыӡырҩит.
Џьнеи Џьгәаҭ.Уишԥа?
Ч а  әЧагә. Ани зегь сара иабаздыруеи, аха Аԥсны
ҳара иаагароуп, аԥсуаа маҷуп, иҳалаҳарӡыроуп, мап зҳәо ныхтәуп, иқәцатәуп, рыхьӡ ахьаҳәо еицактәуп ҳәа, абас иеиҳәозаарын.
Џьнеи Џьгәаҭ.Ауп,ахаиараиҩсҭаахәАнцәаиҟны амцҳәара шамуаз изымдырӡеитеи?!. Уи шԥаҟалеи?
Ч а  әЧагә. Иҟалаз уиоуп, Шьеварднаӡе иаҩсҭаахә идыруазаарын Аԥеҳамбар дшаауаз, Анцәа иахь ишыргоз, роуԥсҵәқәа рыла рус шырӡбоз. Абасгьы-абасгьы ауп ҳәа иеиҳәеит. (Дааҭгылоит.) Шьеварднаӡе шьҭа ишԥасԥсыхәо аниҳәа, Аԥеҳамбар шәиман дышнеиуа, ахалара шәалагаанӡа убра асабара шәаҿықәсуеит, ҿыцха унапқәа рҟьаҟьаны иуҵарсны уҽылажь, нас аҽыҵга ҟаҵа ҳәа, иеиҳәазаап. (Дааҭгылоит.) Арӡынба маӡала шьапҿаршә сзуны сылаижьт ҳәа убасгьы ҳәа, иҳәеит.
ЏьнеиЏьгәа 0. ыы, уи Аԥеҳамбар имбаӡоз?!
Чаҵә Чагә. Имырбакәа уҽылажь, Арӡынба уи дазгәаан дузыҵҟьар, еиҳагьы еиӷьхоит, иҳәеит.
Џьнеи Џьгәаҭ. Ҳыҳ!
Ч а  әЧагә. Шьеварднаӡе абақҳәа ани ишиеиҳәаз иҽкаижьын, Арӡынба, иҟоуҵаз закәызеи, уажә ара сануба усақәԥома, сышьҭахь ала шьапҿаршә сзуны асаба сылоужьт ҳәа ҿааиҭит. (Дааҭгылоит.) Уара макьана уҿоуп, сара шьҭа сықәрагьы ыҟоуп, ҳааидысларгьы саҵахоит, ушәаӡом, уиоуп ус зыҟауҵо, уԥхамшьаӡои, иҳәеит.
Џьнеи Џьгәаҭ.Арӡынбаииҳәеи,уара,иамеимкӡеи?! Чаҵә Чагә.Иамеимкӡеит.
ЏьнеиЏьгәа 0. Избан уара?!
Ч а  әЧагә. Ак ааигымхеит, аха иҽникылт. (Дааҭгылоит.) Ана ани имакра далагозма, уи акәын егьыгь ииҭахыз, иҟазҵаз Анцәа дибааит, иҳәеит, уаҳа алаҿимҭит. Џьнеи Џьгәаҭ(ааҭгылараашьҭахь).Уиуиоуп,аха иара абригь нас уашьҭан ишрыҵыҵуаз аҩсҭаахә ихаҭа
изымдырӡеи?
Ч а  әЧагә. Уи Анцәа диеисоит, Џьгәаҭ, дызжьап
иҳәеит. (Дааҭгылоит.) Уи аума, арахь ианылбаа ашьҭахь, ԥыҭк ааҵхьан, даҽа џьашьатәык ҟалеит, уажә ицәырызгар, иоуцәахар ҳәа сшәоит акәымзар.
ЏьнеиЏьгәа 0. Иоуцәахаӡом, иацҵа! Аџьашьахәтә аума имҳәакәа инужьуа?!
Ч а  әЧагә (ааҭгылара ашьҭахь). Ԥыҭк ааҵхьан еиԥш, Шьеварднаӡе иаҩсҭаахә дылкылахәаша дыӡит, ибжьык ҳәа имаҳауа абас иааҟалеит, арахь иара иоуп дыззыӡырҩуа. (Дааҭгылоит.) Ари – мышкы, ари – ҩымш, хымшгьы, мчыбжьык... аха – дыҟам. Аҩны хәыц-хәыц деимдеит, иусураҿ деимдеит, уахь сцаны саныҟаз дынхазар ҳәа, Ланчҳәыҭ дцаны ажәытә ҳаԥшьақәагьы дырҭаԥшит, аха – ҟаҳ – дыҟаӡам.
Џьнеи Џьгәаҭ.Ауаџьаҟдҭамԥшӡеи,уара,Ланчҳәыҭ дахьцаз? Аҩсҭаа убраҟагь аҽыҵәахра идыруеит, аҷышә данагалак, деиқәаҵәаӡа зынӡаск дубаӡом, акыс дҩаскьаны дҭагылоит, наҟ-ааҟ аҩнуҵҟа ишьапқәа кыдырбаӷьаланы.
Ч а  әЧагә. Дышԥаҭамԥши. Иланарԥшыга аҭан, итапанчагьы харшалан икны, алҩақ иҿатата...
Џьнеи Џьгәаҭ.Иазиуаз,уара,уаитапанча?!(Дааҭгылоит.) Ҟоҳ, цәгьак игәы иҭакны аӡә иҽӡаны дҩаскьаны дҭагылазар ҳәоу?
Ч а  әЧагә. Уиазы мацарагьы акәӡам...
ЏьнеиЏьгәа 0. Уаҳа иззы нас?
Чаҵә Чагә. Звиад Гамсахәырдиагьы дицәымшәози. Изиухьаз имдыруаз. Дишьырц дааны маӡала ауаџьаҟ дҭагылазҭгьы иалудыраауазеи?!.
Џьнеи Џьгәаҭ.Уара,ЗвиадГамсахәырдиаанадцаны ауаџьаҟ дышԥаҭагылоз?!
Чаҵә Чагә.Иараихаҭадымцаргьы,иаҩсҭаахәдишьҭыр амуаз, акьарахә иҭаны?! Уигьы аҩсҭаахә димамыз! Шьеварднаӡе убригьы дацәшәон... (Дааҭгылоит.) Ус акәу арс акәу, уажә уа иара дзышьҭаз иаҩсҭаахә данимба, Шьеварднаӡе шьҭахьҟа дхынҳәын, шьҭа ишԥасыԥсыхәо, сыззыӡырҩуада, бжьгаҩ-советникс ҳәа дсымамкәа сышԥанхеи ҳәа даара илахь еиқәны ауха дышьҭалеит. (Дааҭгылоит.) Дҩамгылартә! (Дааҭгылоит.) Иалудыраауеи иҟалаз: Анцәа гызмалрала дахьизымиааиз акәу, ма зарма жәҩахыр џаџа дықәтәаз иԥшәма ду Шьеварднаӡе анс иаҳәангьы асаба дахьылаижьыз, акгьы ахьалымҵыз акәу, аахьымӡӷшьаны иаҩсҭаахә зынӡа дықәҵны дцазар крудыруама.
Џьнеи Џьгәаҭ. Ус ҟаларгьы алшон, аиеи. (Дааҭгылеит.) Аха Шьеварднаӡе имаалықьхә дизымҵааӡеи, уара, ара наҟ-ааҟ сыжәҩахырқәа шәрықәтәоуп, саҩсҭаахә дахьцаз удыруазар ҳәа?
Ч а  әЧагә (иҭырҟьаны). Диацәажәаӡом! (Дааҭгылоит.) Дизгәаан дыҟоуп! (Дааҭгылоит. Нас иҩаҳаракны.) Имаалықьхә дизыӡырҩуазҭгьы деиӷьымхоз!.. Дҳабашьуазма Аԥсны дақәлан?! (Дааҭгылоит.) Шьеварднаӡе дхынҳәны даан убра ауха иҩны дахьышьҭаз: «Уара, аибашьраҿ, ҳанаҵаха, ухынҳәны уҩны уанцоз, Дранда аҳаирбаӷәазаҿ уԥсраны уҟан, уаџьал уахзырԥаз дудыруама?!» – ҳәа имаалықьхә ибжьы аагеит. (Дааҭгылоит.) Шьеварднаӡе ишԥеизымдыруаз, аха ақәҿимҭит. (Дааҭгылоит.) Убра аҳаирбаӷәазаҿ уҩызцәагьы уаргьы аҳаирплан шәҭеибаҳәан қарҭҟа шәыԥрырц анышәҭахыз, абаақәа, шәыццакы, аԥсуа ар ргәы еибакны иҟоуп, арахь амҩа иқәуп, Арӡынба уи шәиламкьысын, дахьааз наҟ дықәҵны дцааит, ишьамхы иҽаиргаат иҳәеит, аха аӡә машәырк иамхаҟаҵар ауеит ҳәа, са сакәын иҳәҳәоз, зыбжьы уаҳауаз, уаҩсҭаахә дшәаны ужәҩахыр дықәҵны заа дыбналан, дыҩны қарҭҟа дцахьан, ибжьы ҳәа, кыр уаҳауазма џьаракыр, иҳәеит амаалықьхә. (Дааҭгылоит.) Шьеварднаӡе еиҭа ҿимҭит. Аха иаҩсҭаахә ибжьы усҟан Дранда ишымгоз анааигәалашәа, дизгәаан даахшәааит, даахиқәаҵәаахеит, аха еиҭах имаалықьхә иахьиаҳауаз акгьы имҳәеит. (Дааҭгылеит.) Аҳаирплан шәҭалан, иҩыҵԥраан Ашәы мшын агаҿа аҟәара иаваршәны аҿанынанаха, шьҭа шәеиқәхеит, абаақәа, ари зџьушьаша Арӡынба иоуп – уара душьуан, аха иара дуламкьыст, уеиқәирхеит, шәеиқәхеит ҳәа сымҳәаӡеи, уара, усҟан, иҳәеит амаалықьхә. (Дааҭгылоит.) Абас, имаалықьхә дышцәажәоз, Шьеварднаӡе игәы ҩарха дахьықәиаз ххыҳәа ихәда абжьы аагеит – дылҭаҳәахаа дыцәеит.
Џьнеи Џьгәаҭ.АшәымшынҳәаузҿуАмшынЕиқәа ами, мшәан?
Чаҵә Чагә. Аиоу. Ашәы мшын – абазақәа, ашәқәа ма аубыхқәа, аӷәыблақәа рымшын ҳәа ицәажәоит, еиқәаҵәоу ма аԥша ӷәӷәаны изху ҳәа усала ицәажәаргьы алшоит. Ашәшәы, ашәшәи ҳәа ҩ-шәык рыла ирҳәозаргьы ауан – усҟан афҩы змоу, зыфҩы гоу амшын акәхоит, ашәшәы, ма ашәшәи, жәытәла, тыҩшажәлазаргь, шаҟәажәлазаргь ҟалон. (Дааҭгылоит.) Ари Шьеварднаӡе игәышԥы харшала ххыҳәа дшыцәаз, еицәҳабжьык даанарԥшит. Иҟалаз уиоуп, иаҩсҭаахә аҩы даганы дхынҳәызаап, имаалықьхәи иареи ҷан-ҷаны аибафара иаҿуп. Иаргьы ақьқьаӷь фҩы – ажьаӷь фҩы агәырқьҳәа иҩеиҿаҳаит.
Џьнеи Џьгәаҭ.Уара,Чагә,аҩсҭаахәгьыамаалықьхәгьы иржәыр ҟалаӡом рҳәоитеи, ус шԥаҟалеи?!
Ч а  әЧагә. Иҟалаӡом, аха иара ус ҟаиҵеит, ицәа азна ыжәны дааит, идыржәит, хара аҩысҭаацәа дуқәак рҟны дыҟазаарын... (Дааҭгылоит.) Аққаӷьа фҩы данықәнамыргыла, Шьеварднаӡе имаалықьхә дгәаан ижәҩахыр дахьықәтәаз даақәҵын, анаӡаратәи аԥенџьыр аартын, ишоуран, аланда аҵгәыҷ дҟәыҟәӡа днеин днықәтәеит, нас дындәылԥрааит, уаҳагьы дыхнымҳәырц игәы иҭеикызу сеидру. (Дааҭгылоит.) А-ат, Дранда аҳаирбаӷәазаҿ аҳаирплан ҳадеизалан санҭалозгьы уара скажьны убналан уқәҵны уцахьан, уажәгьы убналан уҟан, уахьыҟазгьы сеидроу, ухынҳәны уанаахгьы, уҽаршьны аӷьфҩы уҿҟьо уааит акәу, у-ут, ы-ыит, иҳәан, Шьеварднаӡегьы дыҩхықәтәалеит. (Дааҭгылоит.) Иаԥхьан амаалықьхә ишиаҳауаз исҳәарц сҭахымызт, ҵыԥх 1992 шықәса нанҳәамза 14 рзыҳәангьы схы уҭалан, сеилаганы агха сурҟаҵахьан, уара уҵыхәала Аԥсны сақәлеит, радгьыл ҳа иаҳтәуп уҳәан сужьеит, ирымаскит, ҳагьаҵахеит ҳәагьы ус нациҵеит. (Дааҭгылоит.) Ишьапы дзықәымгыло ижәны дшыҟазгьы ас еиԥш заҳаз аҩсҭаахә сс... ирхәыҷны иаҳҳәалап, амаалықьхә иаҳауазар иудыруеи ҳәа Шьеварднаӡе илақәа ҟәбархан дахьхықәтәалаз ашьшьыҳәа илымҳа ҽадӷьарқәа руак дынҭахәыҭхәыҭын, узеигәырӷьаша акы узаазгеит, иуасҳәоит, уазхәыцроуп ҳәа наиеиҳәеит. (Дааҭгылоит.) Закәызеи аниҳәа, закәу уиоуп, Аԥсны Ахада Арӡынба ҳихәом, даҳиааиуеит, Анцәа иара дидгылт, аԥеҳамбарцәа иара идгылт, амаалықьцәагьы ус ҟарҵеит, Аԥсны ахақәиҭра ҳцәеиҭоит, абра қарҭ дааганы атыҩ дарктәуп ҳәа азырӡбит, иҳәеит. (Дааҭгылоит.)
Џьнеи Џьгәаҭ. Атыҩқәа ҩба-хԥаны иҟоуп, ак ҳәатыжәлоуп, руа иарбану, уара, дыздыркуа?!.
Ч а  әЧагә. Алакәаба дганы дыздыркыз аҩыза. (Дааҭгылоит)Иуҳәазсаҳаит,ишьахәуп,ахаЛакәабаиеиԥш уи арахь ҳазиԥхьом, даҳзаагом... насгьы иҳаҵырдыраар ҟалоит, сара уи сзадгылом, иҳәеит Шьеварднаӡе. (Дааҭгылоит.) Иаҩсҭаахә дгьыл харак ахьӡ иҳәан, сзықәгәыӷуа сҩызцәа убра иҟоуп, иагьҳгәыцхәцәоуп, абригь-абригьабригь ҳәа изусҭцәаз ааиқәиԥхьаӡан, Примаҟәиԥа иаҩсҭаахә, Иуаниԥа Хыкәымпыл иаҩсҭаахә уҳәа рыхьӡқәа наиеиҳәеит. Иуаниԥа Хыкәымпыл иаҩсҭаахәы зынӡа ҳа даҳтәуп, Абласаркьа ҳәа изышьҭаз иаҩҭаахә иԥа иакәзаап, Ԥынкы аԥсҭа диит, дҩеидасаанӡа уа дыҟан, аӡәы-ҩыџьа роуп уи амаӡагьы здыруа ҳәа усгьы нациҵеит. (Дааҭгылоит.) Урҭ аԥсҳа Арӡынба арахь қарҭҟа аиҿцәажәарахь ҳәа даартә иҟарҵоит. Умцар – ушәазшәа ҟалоит ҳәа иарҳәоит. Аԥсынгьы уи зҭахқәо акылатәаҩцәа шьоукгьы ҳамами, уа иҟоуп, иҳәазаап аҩсҭаахә ԥсцәеирымга гызмал. (Дааҭгылоит.) Знык қарҭҟа даҳзаагар, иҳәеит, нас ахшыбаҩ кылблаага атыҩ-тыԥ ателекамера иҩҭаҵаны, иахьеицәажәо, ателебаразы иаҳҭахушәа ҟаҵаны, ихы инақәкны ҳҩаҵхар – уаҳа аҭахӡам, шаҟа аамҭа уҭаху иақәкны икылблаала, иубом-иуаҳауам. (Дааҭгылоит.) Нас, даныхынҳәлак, хәыҷы-хәыҷла ихы ахьаа азцәырҵны иаҳа-иаҳа ихьуа иалагоит, ишьапқәа иҵнахуа, дзымцәажәо, иҿы акуа дҟалоит. Иусурахь, ижәлар рахь дызҭымҵуа дҟаҵаны, иблақәа ишырбо ашьшьыҳәа дыҵшәаауа дашьуеит. Ари ас мызкы, ҩымз, шықәсык, ҩышықәса иусурахь, ижәлар рахь дызҭымҵуа даныҟанаҵалак, дызҭахымгьы гылап иҟаиҵо закәызеи ҳәа, урҭ зыргыло, ҳашҟа ицәыҵааԥшуа шьоукгьы уа иҟами. Ибзиан деибашьит, дҳаԥхьагылан, даҳԥызан, аха уи ашьҭахь ҳиаҭәеимшьо егьиуа далаго, иҵалах закәу ҳаздырам,
аха ариаҟара аамҭа ижәлар рахь, иусурахь дызҭымҵуа закәызеи, ма телебарала дзаҳмацәажәозеи ҳәа, уатәи ҳҵәылаҵаҩцәа, ҳҽадақәтәаҩцәа уҳәа... ирҳәаша роуеит. Аус изымуазар, иҭыԥ нижьааитгьы рҳәап. Ихьҵәҟьаз ажәлар иалырдыраауазеи. Нас аԥсуаа: абжьуаа – бзыԥаа, лада-ҩада ҳәа еиванагалап, дара-дара еиҿанагалап, ани – ани итәы, ари – ари итәы, егьи – егьи итәы ҳәа, иаргьы ус-ус ихы ахьаа хәыҷы-хәыҷла иацло, иӷәӷәахо мацара ԥсышьацәгьа инаҭап имҳәеи, уара, иҭарблыша Шьеварднаӡе иаҩсҭаахә хышәшәаах қаҷаа аҩы дашьны, иҿы еилымгартә дшыҟазгьы, ижәҩахыр дахьықәтәаз. (Дааҭгылоит.)
Џьнеи Џьгәаҭ (игәы иааҵаххны). Алакәабагьы убас қарҭҟа аизарахь ҳәа днаԥхьан иаразнак илгеит. Аха уажәы ас иаҳа имодахеит – хәыҷы-хәыҷы ихы дамыхәо дҟаҵаны, изыхҟьаз рзымдырӡо... (Иҩақәырццакны.) Нас Шьеварднаӡе иахиҳәааи, уара, уи?!
Чаҵә Чагә. Уи са сус алам, сыхьӡ ашәмырбан, аха шәара ҳаҩсҭаахәцәа ишышәҭаху иҟашәҵа, иҳәеит.
Џьнеи Џьгәаҭ(игәыиҵаххны).Уԥшиуара!(Дааҭгылоит.) Нас. Уи ус иагьыҟарымҵаӡеи, Чагә? Руеиԥсхь алеиаҳәеи иҵырхааит!..
Ч а  әЧагә. Уиоупеи... (Дааҭгылоит.) Ажәытәан иумдыруеи, злаԥш ӷьыз, злаԥш цәгьаз ауаа ыҟан. Аҩынхыбра дҩахәаԥшыр, ҟауарзар, ма еисырзар, амца ҩалҟьон; ацәаӷәацә ахьҵаҳәаз длахәаԥшыр – икаижьуан, аӷьатамақәа (ауӷә амаақәа) ԥиҵәон, аҵла нырҳа ду днахәаԥшыр, ирҩон ма еилирҩаауан... Убас иҟан... Уи иҩыза агәыла ҳаӷӷоу-ԥсаӷӷоу иоуша иакәын... (Дааҭгылоит.) Ани ателекамера иҭадыргыло атыҩгьы убас лаԥшӷьык, каамеҭк амазар акәхап. (Дааҭгылоит.) Уиаҟара ирҳәақәом, аха «Ламп» ҳәа акәу «Лампа» ҳәа акәу иркьаҿны ахьӡ ршьоит, алазертә кьарахә хәыҷ, алазертә мыдшәақь хәыҷ ауп иҳәон исазҳәоз. Атыҩ ҳәа дахлафаауан, тыԥк аҟароуп иахьышәпо, карандашьк аҟароуп иахьоуугьы, аха каамеҭ ҟанаҵоит ҳәа ус иҳәон.
ЏьнеиЏьгәа 0. Амыдшәақь уи закәи?
Ч а  әЧагә. Ажәытәӡан ԥсуа бзарбзан хәыҷ жәлоуп, амыдшәшәақьа акәын; амыдфақь ҳәа зҳәоз аԥсуа-ашәуақәагьы ыҟан. Ажәытәан уи Араԥсҭангьы иалеибашьуан. мыдихәыц, мыдеихәыц ҳәа иахьа иаҳҳәо аԥсуа-шәуа ажәоуп; мыдеиҳәыц, амдеиҳәыц акәын ԥсуала, амыдшәшәақьа иҭарҵоз хызаҵә дуун, ҭаҷкәымк иаадымҩыло иҟан, еиҳазгьы убарын...
ЏьнеиЏьгәа 0. Ҽакала иуҳәозар, аиаӷьа, аиаӷаӷьа, – (иа-ра-ӷьа) – иадро...
Чаҵә Чагә.Аиоу,усоуп.
АсценадаақәландаарыдгылоитКьышьмарыи Нарықь.Аԥсшәа ааибырҳәоит. Убри аамҭазы ҷкәына хәыҷык асцена днадгылан, ма дыҩхацалан, конвертк Чагә инеииркуеит, иаргьы уа даанымгылакәа иҭыԥ ахь даахынҳәуеит.
Ч а  әЧагә (аконверт бӷьыцк ааҭыган, днахәаԥшны, нас Нарықь инаииркуеит). Нарықь, уара уажәоуп уанҳахьӡа, уԥсшьаны уҟоуп. Уаҳзаԥхьи!
Џьнеи Џьгәаҭ. Уара, Нарықь, аԥхьашьа абоуҵеи? Узылгеи?
Кьышьмарыи Нарықь.Рекатәии,Беды-ҩажәа(н) тәии, Патрахәыҵатәии алықьбезқәа. жәытәан Пат-рахәыҵыҵ акәын, ашьҭахьтәи ҵаӡоит – иҵыҵӡа иҟоу хәуп.
ЏьнеиЏьгәа 0. Саргьы Рыҩҭатәии Аҷандаратәии акәалааџьқәа срылгахьеит, иахьатәиала иуҳәозар... Уаԥхьи! Кьышьмарыи Нарықь (абӷьыц днахәаԥшны, нас
азал ахь, даԥхьоит.)
Аԥснытәи Алафҳәацәа Рыҩны ахь, Уа еиҿкаау Чаҵә Чагә итеатр ахь, Алафҳәацәа Рабжьгаҩ ушҟа
АР 3АҲАЛ
Ҳара, аԥсҳа Ԥс ихьӡ зху Рысҭажәтәи абжьаратә школ иҭоу аҵаҩцәа, забацәа 1992-1993 шықәсақәа рызтәи аибашьраан иҭахаз, аҳәара ҟаҳҵоит ԥаса иааган иҳаландырхахьаз, Шьеварднаӡе данҳақәла уи идгылаз, дҳақәлаанӡагьы Ҳаԥсадгьыл ҳамакны рыҽкажьны икабылгьо, иқәбылгьо, иқәматанеиуа, иқәымлагошәа ҟаҵаны икаиоз қарҭынтә, қырҭтәылантә иаангьы ирыцхраауа егьиуа, аччархәқәа ҟазҵоз рыҟаҵашьа ҟашәҵоит рҳәеит, ррольқәа нагӡаны ишыҟарҵоз ҳшәырбаразы!
Ҳшәыҳәоит телехәаԥшралагьы иддырбартә иҟашәҵарц! Ҳара ҳрацәаҩуп, ҳнапқәа абӷьыц иазкуам, аха ҳазегь ҳахьӡала абри арзаҳал шәнапы аркра идаҳҵоит заб фырхаҵарала Аԥсадгьыл зхы ақәызҵаз Ланча Быҭәба иԥа Гәдиса. (Дааҭгылоит.) Нас. жәаҩаҩык ахәыҷқәа рнапы аҵаҩуп. (Дааҭгылоит.) Иахышәҳәаауеи? (Дааҭгылан.) Ари иахьа ҳамч ақәхарашәа жәбома?
Џьнеи Џьгәаҭ. Арҭ иҳаҳәаз ахәыҷқәа мап рыцәкышьа ҳамаӡам. (Дааҭгылоит.) Иахьаҵәҟьа иаҳзалагӡо уи сеидрума, аха...
Чаҵә Чагә.ыы,иахьаҳамчзақәымхари,акабылгьара краҭахума?!. Уааины асцена уқәбылгьала!..
Џьнеи Џьгәаҭ(инацҵан).Уҽкажьны!
Чаҵә Чагә.Аиеи!
ЏьнеиЏьгәа  (иазырхәмарны). Ҳамаҭәақәа мҟьашьӡои, уара?!.
Кьышьмарыи Нарықь.Дараикабылгьозшеилаҳәаз еиԥш ҳҽеилаҳҳәап!
Ч а  әЧагә. Ишәҳәаз саҳаит, сақәшаҳаҭуп. Ҳаԥсуа маҭәа акабылгьара, амҵабылгьара анаалаӡом, иаднакылом. (Дааҭгыланы.) Шәаалеишь нас, ус акәзар, еиҭах Алафҳәаҩцәа Ҳабжьгаҩ икабинет ашҟа, абригьы игәы инықәҳшьып, иахиҳәаауагьы ҳаҳап. Иахьа иахышәамган иҳәар, лассы ҳааины ҳалагап, араҟагьы ауаа ԥшуп.
Ицоит.
Ахԥатәи ақәгылара
Рацәак мырҵыкәа рыхҩыкгьы хынҳәны иааиуеит. Раԥсуамаҭәакәа рҭыԥан ҳадгьыл зҽықәыжьны икабылгьоз иреиԥшны баша маҭәала еилаҳәоуп, ргәабанқәеи рыхчқәеи рхарззала. Ашьаҟәада аԥшшәы змоу рбираҟ, аваҵкьыс шәпа заҵә ҭышкәакәааӡа, Џьгәаҭ ихашыгә иқәыргылан ицнапык ала икуп. Асцена агәҭан агәаԥсаԥҳәа ргәабанқәа нкажьны, иқәырҵәиаа-ықәырҳәазан инарыхан рыхқәа асцена аҭӡы инадҵан, ԥыҭк-ԥыҭкгьы нарыбжьаҵаны, дара анрықәиалак ршьапқәа азал ахь ихартә еиԥш, иҩышьҭарҵоит. Рыхчқәагьы аҭӡывараҿ иҩкыдҵашәа ргәабан ахқәа инрықәырҵоит. Рбираҟ рыгәҭан аҭӡы инадыргылан, аҭарчеи (аба) ааиҵыхны кацхәла (кнопкала) иҩкыдырҵоит. Абри ашьҭахь атыҟ-сыҟҳәа инеины аҭӡы рыбӷа кыдҵаны, ршьапқәа рыҵҳәа, рҭыԥқәа рҟны иҩтәоит. Чагә рыгәҭа дыҟоуп. Ус итәаны рылақәа ҭырҟыҟ, рыхқәа азырнаан, рбираҟ ашҟа иԥшуеит. Ааҭгылара. Нас ахьшәҭ-сышәҭҳәа иҩаҵирбаҟьан уахь рбираҟ ашҟа инеин рнапқәа нахьшьны, иааиԥхьышьшьаан, иааин ргәабанқәа инархагылоит. Абри анаҩс иҵдырҟааз аҵлақәа реиԥш абық-сықҳәа ҿыцха рыҽҩықәрыжьуеит. Рыхқәа наган рыхчқәа иҩарықәҵан, ихәхәахәхәаӡа қәацара рымаӡамкәа, ршьацәкьарақәа хаххала (ршьапықәа хтызар), рҽааиҵырхуеит. Ааҭгылара. Нас иҭрысны иаазбылгьан, рыгәқәа ҩарха иааҳәуеит, иԥсызшәа рнапқәа ргәы иқәырҵоит. Ааҭгылара. Абри ашьҭахь Чагә ихы атах-атахҳәа ахчы алакшара далагоит, Џьгәаҭ ҭаҷкәымла аҟәак-аҟәақҳәа ихашыгә дасуеит, Нарықь ицнапык раҵәан атаз-атазҳәа игәы дҭасуеит. Абас хрыжь-хрыжь ишеицыҟарҵо идырццакуеит. Нас иалашыҩкны иацҟьан иҩаҵибарҟьан, ргәабанқәа ирықәҵны азал ашҟа асцена ахыӷәрахьы инаскьаны, азал ахь рыҿқәа рҳәны, ахџыџқәа реиԥш иқәацә-қәацәӡа мартаӷа иааиваххуеит. Шьҭарнахыс асцена ахыгәраҿоуп ррольқәа ахьынарыгӡо, ргәабанқәа ирықәиаӡом. Ишааиваххлак еиԥш, еимбӷьыжәаан, ирласны:
Ч а  әЧагә (иҵдырҟааз ҵла дук еиԥш абақҳәа ҿыцха иҽкаижьуеит, нас ихы дҩахан илахь шьҭакшо, инапқәагьы
раҵәан ивара иацшьҭакшо, убас ҟаиҵацыԥхьаӡа даҵаҳәҳәан, зны). Деда-миҵа! (аԥсадгьыл). (Зны.) Чвени миҵа!.. (ҳадгьыл).
Џьнеи Џьгәаҭ(агәаԥҳәаишьамхқәаиҽынарықәыжьны дшьамхнышлоит, инапқәа раҳан ирџаџан, иҭаҷкәымқәа раҵәан икны, убас дшыҟо дышьҭыԥа-шьҭыԥо, дкәашошәа, дықәгьежьаауеит. Дышьҭыԥацыҵхьаӡа даҵаҳәҳәан, ихжәаны, (зны.). Деда-миҿа! (Зны.) чвени миҿа!..
Кьышьмарыи Нарықь (ԥшьынаԥхадгылоит,ихы шьҭацалан дышьҭаԥшуа, ԥхьала-шьҭахьла аҽырзазара далагоит. Убас знык иҽирзазацԥхьаӡа илымҳа ицәҭалаз аӡы ҭихырц иҭахушәа авиҳәа ихы аазыкьан, даԥаҳәҳәан, зны). Деда-миҵа! (Зны.) Чвени миҵа!.. (Нас, ала аҵыхәа акырц иқәгьежьаауа ианашьҭало ыҟами, убас еиԥш ԥшьынаԥха дахьгыло вара дхьаԥшны, дыҭрыс-ҭрысны ақәгьежьаара далагоит, дықәгьежьаацԥхьаӡа даҵаҳәҳәон, зны.) Деда миҵа! (Зны.)Чвени миҵа!..
Абас рызегь ҩбаҟа минуҭ ианеицыҟарҵалак, гәаранла иҟарҵаргь ауеит, егьырҭ уи ишаҿу, Чагә дааҟәыҵны дыҩхықәтәалоит.
Ч а  әЧагә (иџьыба дыҩҭалан целофан пакетк еикәарҵәин иааҭигоит, аха ак шҭаркьышәу убартә иҟоуп. Инапсыргәыҵақәа ааихьшьны, иаартлан наша рҵәы хәахәа пеиџьк ааҭганы апырҿҳәа длацҳан, дҿаԥуа дазыласны ифоит. Импыҵахаз ахы азашара хҵәаха ихы илакәхшан, азал ахь ауаа ахьтәо шыҟоу иршәуеит. Инапқәа еиҭааихьшьны, ицелофан пакет еилаџьгәаны иџьыба инҭаҵаны, иқьышә инапы нықәшьны агәаԥҳәа иҽхыршәҭны игәы ҩарха длаиоит. Дыхәхәаӡа дахьио дласны дазбылгьо, аха зынӡа дымкәымпылкәа, дыҭрыс-ҭрысны зны иарӷьжәҩа дықәио, зны иарма жәҩа дықәио, ижәҩа иԥсахцԥхьаӡа даҵаҳәҳәон. (Зны.) Деда-миҵа! (Зны.) Чвени миҵа!..
Иаақәлоит Ҳаџьым-ԥҳацәа ахҩеиҳәшьцәа, уажә урҭгьы ақырҭ ҳәсақәа рроль нарыгӡоит. Аиҳабы лнапсыргәыҵа саанк ықәгылоуп, чашәк (хачапырк) ануп. Агәабжьанытәгьы саанк, аазҭагәаҩан лнапсыргәыҵ иқәгылоуп, азна акапусҭа рҵәы хыхны еиқәыцә иануп. Аиҵбы блиудак, ма саан ҟьаԥс дук, аграфинеи
хаҵәцаки аныргылан лнапы иқәгылоуп. Аграфинка аршы (ауатка) ҭоуп, литрак аҟара ыҟоуп.
Ҳаџьым-ԥҳа Аиҳабы (иқәбылгьо рахь, иҩаҳаракны). Ҳашьцәа хазынақәа! Шәхәы ҳнапы иқәыргылан ҳашәзааит! (Дааҭгылоит. Нас даҵаҳәҳәан.) Убас, убас шәықәԥала, ақырҭуа ӷламқәа! Ари Аԥсноуп, аха қырҭтәылоуп, изҭахым, уи иақәшаҳаҭым аԥсуаа наҟ иқәҵны ицалааит, Урыстәылаҟа!..
Ҳаџьым-ԥҳа Агәыбжьанытә (иаалымдан, ирдуны). Уахь рҭахымзар, Гәдоуҭаҟа ииасааит, дара усгьы имаҷуп, рызегь уа иакуеит, уиоуп ирықәнаго!..
Ҳаџьым-ԥҳа Аиҵбы (иаалымдан, иҩаҳаракны). мамзар ҳара ақырҭцәа иаҳҳәо аҟны ашьшьыҳәа иҟазааит, иаҳа ирзеиӷьуп, рыԥсы еиқәдырхарц рҭахызар!..
Рыхҩыкгьы (иҵегьиҳаракны,иаҵаҳәҳәан).Ари,қырҭтәылоуп! Ари қырҭтәылоуп! Ари қырҭтәылоуп!..
Чагә дыҩхықәтәалоит, Џьгәаҭи Нарықьи изҿыз иаҟәыҵны иахьыҟац рҽааныркылоит, иааиз инарзынаԥшуеит. Аиҵбы аҵәцақәа рыхԥагьы аарҭәны акака наган инадлыркуеит. Џьгәаҭи Нарықьи шьамхынгәыгәлан иныҟәан иааин Чагә иааидгылан «Гаумарџьос Сақарҭвелос!» (нагӡара ақәзааит қырҭтәыла) ҳәа илеинҟьаны иржәуеит. Чагә цас «ҵәызз-ҵәызз...» ҳәа иахьижәуа абжьы раҳартә иргоит; Нарықь иаҵәца анааҭаирцә, аҵа аҟәақҳәа илахь иадкшалан иналиркуеит; Џьгәаҭ ианижә, иаарҳәны аҵа «ҿак-ҿак» ҳәа ихаԥыц ианҟьаны илиҭоит. Рнацәкьар аларҵан арҵәы анырхуеит. Чагә иаҿа азна ҟаҵаны иҿеигәоит; Нарықь аҭуан даҵаԥшуашәа инапы ҳаракны иҿы раҳан нас инапы лашьҭны иҭеигәоит; Џьгәаҭ инапсыргәыҵ ианҵаны, ихы лашьҭны иқьышә аларшьшь «ҿаԥҿаԥ» ҳәа ифоит. Даҽа акака леинҟьаны «Гаумарџьос Шьеварднаӡес!» (нагӡара иқәзааит Шьеварднаӡе) ҳәа иржәуеит. Ианыслан ачашә аныхны еимыжәжәа ирфоит. Даҽа акакагь убас иржәуеит, «Гаумарџьос карҭвел Аԥхазеҭс!» (нагӡара амаз ақырҭуа Ԥсны) ҳәа, рыфашьала арҵәы рфоит. Џьгәаҭ днапырџаџан, дара усҟан ишыҟарҵалоз еиԥш, руаӡәк лтәарҭа ачыра днамҵасуеит, лара, дназыҵәаашәа, днаскьашәа ааҟалҵоит, иагьааибарччоит; рграфинкагь ҭацәуеит, даргьы цоит. Рцамҭаз:
Ҳаџьым-ԥҳа Аиҳабы. Ҳара шәхәы ҳаман ҳаиҭаахуеит!
Ҳаџьым-ԥҳа Агәыбжьанытә. қарҭынтә иҟазгьы усоуп ишиҳәаз!..
Ҳаџьым-ԥҳа Аиҵбы. Уи имҳәаргьы ҳара ишәзаагон!
Иааиз рыхҩыкгьы цоит. Арҭ инхаз уаанӡа ирымаз апозақәа рыла изҿыз ишаҿыц еиҭаналагоит. Омак мырҵыкәа даацәырҵуеит Алафҳәаҩцәа Рабжьгаҩ. Аха уажәы шәануа хылԥа кәаҟьак ихоуп, игалстук ҟьаҟьаӡа игьало иҩызӡа ихәда ихшьуп ибласаркьақәа амоуп Лаврент Бериа итәы иеиԥшны, иазыкәымпылны, адаҷҵаӷа гьало иацраҳәаны; портфелкгьы ыргьало икуп. Днарыдгылоит. Дара, ԥыҭк аныржә акәхап, иалашыҩкны изҿыц иаҿуп.
Алафҳәаҩцәа Рабжьгаҩ (Қарҭынтә иаарышьҭыз иакәушәа, – иҩаҳаракны). А-ат, қырҭтәыла афырхацәа! (Дааҭгылоит.) Абра Аԥсны еиҳәҭахәхәа иааган инҳархаз ҳашьцәа ақырҭцәа, агырцәеи ашәанцәеи урҭгьы қырҭцәоуп, убас шәықәԥала! (Дааҭгылоит.) мамзар аԥсуаа Аԥсны ҳцәыргоит!
Чагәи, Џьгәаҭи, Нарықьи изҿыз иааҟәыҵны рыхқәа ырнаан иааиз инаизыԥшуеит. Чагә дыҩхықәтәалоит, Нарықь иԥшьынапха даҟәыҵын даашьамхнышгылоит, Џьгәаҭ дшьамхнышлан днапырџаџо дышьҭыԥо дахьгылаз инапқәа аалеишьуеит.
Алафҳәаҩцәа Рабжьгаҩ (наҟынтә даазшәа, иҩаҳаракны). Аԥсуаа ччиақәа русс иалоузеи, Аԥсны зтәу ҳа ҳауп! ма дара-дара зеидгылахуандаз, иҳамаркуеит... (Иҵегь иаарӷәӷәаны.) Дара шыцәаз ҳара ара шәычкәынцәа маӡала абџьар рзааганы ишаны, ираҳҭахьеит, акы шәацәымшәан! (Дааҭгылоит.) Аԥсуаа дара усгьы аибашьра иазхиам, ишымгәыгӡо танкла, ҳаирпланла ҳаараны ҳаҟоуп! Шьеварднаӡе абахҭа иҭакызгьы ҳзоушьҭны абџьар диркит, аԥсуаа абџьар змазгьы ирылызгахьеит иҳәеит, уажәыҵәҟьа ара ҳажәбап! (Дааҭгылоит.) Аԥсуаа қырҭҳтәуеит, мамзар ихҵәаны, иқәҵны ицааит иахьырҭаху, изымуа ықәҳхуеит ма иқәаҳцоит! (Дааҭгылоит. Ари
зеиҳәаз рнапқәа еинырҟьоит. Нас иаргьы рнапқәа аарымихуеит.) Шәыҳәсақәа, шәаҳәшьцәа, шәыӡӷабцәа ҳхәы рнапы икәыргылан шәҭы-какаҷла иаҳԥылааит! Ара абџьар ааган маӡала изаҳҭаз усҟан иҟарҵаша раҳҳәахьеит! (Ипортфел ааргылан, еилаҳәарак ааҭганы, ақьаад аамхны иаахиртлан, днахаланы иҿыц-ҿыцӡа, иаахыршәшәаны ԥарак-ԥарак надиркуеит.) Абра ишәасҳәахьаз шәзаазгеит, ԥаса еиԥш, шәкы-шәкы дольльар ыҟоуп, гьенацвале (сыԥсақәара), егьырҭ шәҩызцәа, шәа шәеиԥш ара иқәԥогьы, ирызшо срылоуп!.. (Дааҭгылоит.) Сара ҷыдала қарҭынтә сшәыдҵоуп, Шьеварднаӡе иштаб аҟынтә, ара ацхырааҩцәагьы маҷҩымкәа исымоуп! (Дааҭгылоит. Нас иҵегь иҩаҳаракны.) Ақырҭцәа ҳаамҭа ааит, ижәдыруаз! Иззымдыруагьы абри рашәҳәала! (Иҩақәырццакны.) Уажә шәызҿу амца ашәыркӡа! (Дааҭгылан.) Нас ҳаиҭеибабоит, абзиараз! (Даақәҵәиаауеит дцарц, аха деиҭанарзыԥшны.) Генацвалеби! (ахазынақәа). (Асцена ааихцәаны, дшааз ала акәымкәа ипортфели игалстуки ыргьало, дыбӷьаауа дцоит.)
Чагәи, Џьгәаҭи, Нарықьи рԥарақәа иреигәырӷьаҵәа инарҳәыаарҳәуа, нас иароумашь ҳәа алашарахь ирханы инарыхәаԥшны, даргьы ааихәаԥшны, рнапқәа рӷаӷан иаарҩахан, азал ахь рхы рханы афырҳәа ҿыцха инаиоит, Чагә рыгәҭа дыҟоуп. Нас рхқәа ҩыҵырззан, рылахьқәа ирықәшәартә еиԥш рдолларқәа раԥхьа инышьҭаҵан, рхқәа ықәкшо, иқәрыкшацыԥхьаӡа «деда-мица!» «чвени мица!» ҳәа иаҵаҳәҳәан еицырҳәоит. Рылахьқәа заахо рдолларқәа ахьышьҭоу акәзароуп. Џьгәаҭгьы ишиҳәац  аҭыцан ҿ иҳәоит. Ари – раԥхьа аӡә далаган нас гәаранла еикәшо иҟарҵаргьы ауеит. Хәынтә-хәынтә абас аныҟарҵалак нас рнапқәа рганқәа рахь иааиҵыхны инықәҵан, рӡамҩақәа рдолларқәа инарықәҵан, иԥсызшәа, қәацара рымаӡамкәа рҽааныркылоит. минуҭк аҟара анааҵлакь, ашыр-сырҳәа иҩхықәтәалоит. Рдолларқәа аашьҭкәыцәаан (иқәсны ишьҭырхуеит) рнапқәа ҩаҳаракны иркқәоу ырԥаџьԥаџьуа азал ахь «ижәбо-о...» ҳәа аанарган идырбо, тактла арԥаџьԥаџьра (арҵысра) иақәыршәан «Са-қа-рҭве-ло» (қырҭтәыла) ҳәа иаҵаҳәҳәан иазаахрыжь-хрыжьны хәынтә еицырҳәоит. Нас иааҭгылоит. Џьгәаҭи Нарықьи рдолларқәа рырԥаџьԥаџьра иаҟәыҵны рнапқәа ларышьҭуеит. Чагә идоллар шыдирбац идырбо,
инапы арҵысра тактла иақәыршәан «Са-са-ди-ло!», «са-са-дило!» (акрыфарҭа) ҳәа ҩынтә иацҵан иҳәаны дааҭгылоит, инапгьы лаишьҭуеит. Абри ашьҭахь рԥарақәа аҟыԥы-сыԥыҳәа рџьыбақәа инарҭаҵаны, иахьҭарҵаз рнапқәа рҟьаҟьаны илас-ҩасны, рызқәақәа,рыбӷақәанеидҵаны,ршьапқәарыҵҳәан,«круговаиа аборона» ҳәа изышьҭо ҟарҵошәа, иаатәоит, ихҵаны «де-е-да-а-ми-ҵа!» ҳәа, ирдуны, еиҵыхны еицырҳәоит. Абри аамҭаз асцена даақәххуеит Ҳаџьым-ԥҳа Аи-ҳабы.
Ҳаџьым-ԥҳа Аиҳабы (аиқәаҵәа лшәуп, лабак ырҟымҟымуа илкуп. Дшаарыдыххылалак, Чагә дисырц иҩалырххоит, аха илзымгәаӷьыкәа агәабан аҟәақҳәа дласны дҩарықәҳәҳәоит, даӷьноуп дышцәажәогьы). А-аат, шәара алахшақәа, дызусҭада иаха сызфаз?!.
Рыхҩыкгьы рыбӷақәа ааидыхны лышҟа рҿы рханы иааиватәоит, ршьапқәа ҩыз-ҩызӡа усгьы ирыцхуп. Дџьашьо илзыԥшуеит.
Џьнеи Џьгәаҭ. Бара бызусҭада, бара, аԥҳәыс, ибҳәаз ҳзеилымкааит?!. Ҳа ҳаума алахшақәа?!.
Кьышьмарыи Нарықь.Бақырҭуаӡами,бицо?!.Ҳазҿу бымбаӡои, бцәажәашьозеи, беилагама?!
Ҳаџьым-ԥҳа Аиҳабы.Сасақырҭуоуп!Сагьагыруам, сагьшәануам! (Нас лабала агәабан деиҭасны.) Шәара алахшақәа, дызусҭада иаха сыԥҳа заҵә аҩы даршьны лцәа ԥҽны дназышьҭыз?!
Рыхҩыкгьы неихәаԥшы-ааихәаԥшуеит. Нас.
Ч а  әЧагә. Уи ҳа иҳаздырӡом, бызҿу закәи?!.
Ҳаџьым-ԥҳа Аиҳабы. А-аит шәҽышәзымдырааит! (Ллаба иаԥхьа ишьҭалкшоит.) Иахантәиашарак дышҵәыуоз лыршеит, исызлырҳәомызт, ашарԥаз ианылсырҳәа – хҩык амлагараҿ итәан, ашампанҩи акониаки еилаҭәаны исдыржәын, саршьны сцәа ԥырҽит лҳәеит... Шәуа дарбану ус ҟазҵаз, алахшақәа?!.
Џьнеи Џьгәаҭ. Уи ҳа иҳаздырам. Иаха абра хҩык тәан, ицахьеит. Ҳара иахьа шьыбжьон ауп ҳааган ҳандыртәа, акгьы ҳаздырӡом.
Кьышьмарыи Нарықь. Ус ҟазҵаз аԥсацәоуп... Иаха хҩык аԥсацәа, аӡәгьы аԥаҵа иҿаны, абра ақырҭцәа ҳа ҳтәқәа ахьтәаз иааин ирыдгылан, наҟ шәықәҵны шәца ҳәа. Убарҭ анцоз бнаскьаагоит ҳәа илеижьан дыргазар ҟалап, хәлахьан. Убарҭ роуп ус лзызуз, рҳәеит.
Џьнеи Џьгәаҭ.АрашәахьтәоԥасаакинотеатрАԥсны ыҟан, уажә ақырҭуа театр гылоуп, Шьеварднаӡе Обком ахь дасын ақырҭцәа ишәырҭеит, абригьы шәзымхаӡои ҳәа, убасгьы иаӷьуан, рҳәеит.
Ҳаџьым-ԥҳа Аиҳабы.(Ллабашьҭакшаны).Ишәҳәо мцуп, шәара алахшақәа!.. Баннеилак аӡәыр дбазҵаауазар, исзызуз аԥсуаа роуп ҳәа, абасгьы ҳәа ҳәа сарҳәеит лҳәеит! (Аҟәақҳәа лабала агәабан дасуеит.)
Ч а  әЧагә. Уаҳа ҳара акгьы ҳаздырам.
Ҳаџьым-ԥҳа Аиҳабы(лабалааҟәақҳәаиаԥхьадышьҭасны). Ус акәзар, сара ишәсырбап!.. (Шьҭахьла-шьҭахьла дларыдҟьан даанаскьан, ллаба ҩкажьны леиԥка авара даазҩахан луаҭәа резинала иадҿаҳәалаз аграната аавҵԥаан ирҟымҟымуа, Чагә иахь.) Руаӡәк аԥаҵа иҿан лҳәеит, уара алахша! Уара уоума?!. (Лграната иҵегь дааҩахоит.)
Џьгәаҭи Нарықьи ахьшәҭҳәа рылахь рмахәарқәа нарԥыраркуеит, аграната неиуазар акыр ирыхәарашәа, нас иларыхоит.
Ч а  әЧагә. Бҽаанкыл, ди! Иаха итәазгьы руаӡәк аԥаҵа иман рҳәеит, аха уи дкьаҿын, са саууп! Абри бзымдырӡо аума баан бышҳақәлаз?! (Иҩаҳаракны.) Ибыршәыр, баргьы башьып!..
Ҳаџьым-ԥҳа Аиҳабы.Шәарашәеиԥш,имлагошәа ҟаҵаны, цәқәасра иаауаз аҩы дадыршьын, сыҷкәынгьы авариа ҟаиҵан дҭахахьеит, алахшақәа!
Чаҵә Чагә.Уигьҳаиҳаздырам.Иахаитәазабахҭақәа рҟынтә рхы иақәиҭҭәны иоурышьҭқәаз иреиуоуп. Шьеварднаӡе иааишьҭит, Аԥсны шәцан шәымлагала ҳәа, қырҭтәыла шәазықәԥала ҳәа. (Дааҭгылоит.) жәаба-жәаба шықәса рықәын, хәба-хәба итәахьан (Дааҭгылоит.) Урҭ ҳрыдбымкылан! Ҳара ҳпатисанқәоуп. (Дааҭгылоит.)
Ибку наҟ иҟаҵа. (Дааҭгылоит.)Ус лзызуз дигаргьы быздырамеи макьана?!.
Ҳаџьым-ԥҳа Аиҳабы. Ани сыԥҳа дышԥаисҭо, уара алахша?! Уи шәа шәакәзар ҟалап, цас ишәҳәоит!..
АсценаиаақәибаҳәаниаалыдгылоитҲаџьым-ԥҳацәа Агәабж ьанытәиАи  б и. Уажә урҭгьы аиқәаҵәа ршәуп.
Ҳаџьым-ԥҳа Агәабжьанытә (длыдыххыло, ирдуны). Иргәыдбымҵан!! Уи ҟазҵаз арҭ ракәӡам, даҽа шьоукуп!
Ҳаџьым-ԥҳа Аиҵбы.Усҟабымҵан,бараус,арҭ ракәӡам!!! Наҟ иҵәахы!..
Ҳаџьым-ԥҳа Аиҳабы (лнапы лалырҟәуеит). Уи шәара ишәазҳәада?!
Ҳаџьым-ԥҳа Агәабжьанытә.Имаӡоуп,иуҳәар ҟалаӡом, аха сыԥшәма иоуп, Ашәарҭадара Акомитет аҟны аус иуеит. Шьеварднаӡе Аԥсны еиҳаб дук ишҟа ҿиҭит, ицәыршәымган, џьаргьы ишәымҳәан, дара ус ҟазҵаз ықәган иганы ҽа шьоук шәыртәа ҳәа. (Дааҭгылоит.) Амилициаа рминистр имашьына ааишьҭны иқәган ирҵәахит, иҭартәаны иахьааз идәықәырҵеит. (Дааҭгылан, лнапы кны дахо.) Арахь баала, арахь!..
Ҳаџьым-ԥҳа Аиҳабы леиԥкавара дааҩахан лытәӷәы иахаз арезинаҟьаҟьақәа ҩба даарыхан иааиҵыхны лыгранат нарывҵалҵоит.
Кьышьмарыи Нарықь.Баразеиԥкаагранатаыҵԥаан аршәра здырҵахьо бреиуоума? Афырԥҳәыс!
Ҳаџьым-ԥҳа Агәабжьанытә. Уи уа уус алам! (Дааҭгылан.) Ара ауатка шәымжәӡоз иахьа? Аршы?!
Итәоу ақәҿырҭуам.
Ҳаџьым-ԥҳа Аиҳабы.Амлагарааниужәырҟалома, шәара ацәарӡгақәа?! (Абираҟ ашҟа дыԥшуа.) Ари ара ацәа ԥышәҽуеит!.. (Ашырҳәа днеин иаакыдхны даақәҵәиаауеит. Џьгәаҭ дҩыҵыззан днамҵасуеит, иааимдырххоит, аҭарчеи аба амҵны лара илгоит, нас Аҳаџьым-ԥҳацәа ахҩыкгьы ықәибаҳәа ицоит. Иара ахәҵәы ҩызӡа иааимпыҵахоит).
ЏьнеиЏьгәа  (ахәҵәынкыдыргыландааиндахьтәаз дыштәац днатәо, игәгьы азынамӡо). Сшәануам, сагыруам, лҳәеит, арахь ҳада ԥсыхәа рымаӡам!
Кьышьмарыи Нарықь. Шәа ишәхарами, дара рзыҳәан шәыҽкыдшәҟьоит... Ара Аҟәа Ленин ихьӡ зху адәҩа аҟны аԥсуаа анеизаз, маҟҿаҳәара ҩахыс зҽеилыхны, зҽыркьантазны асамосвал машьына иақәтәан ирыжәларц иааз зусҭцәадаз, шәа шәакәӡами?! (Дааҭгылан.) Убысҟан аԥсуаа алаӷәым аҵажьны инырымкылазҭгьы, рылахысра ҟашәҵарц шәгәы иҭазма?! Алаӷәым анаҵаԥжәа «бомбеби, бомбеби!..» ҳәа, шәыҳәҳәаны, шәақәппны шәмыҩӡеи нас?..
ЏьнеиЏьгәаҭ.Уиуауусалам!(Дааҭгылоит.)Шәара агырқәа шьоукгьы ҭыԥ ԥхак қарҭ шәганы ианшәырҭалак, шәыжәлар шәҭиуеит...
Кьышьмарыи Нарықь(игәыиалсны).Ҳараҳажәлар ҳҭиӡом, ҳамҿыршьшьаҩцәаӡам!..
Џьнеи Џьгәаҭ(игәыиалсны).Ҳараҳамҿыршьшьаҩцәазар, шәара шәымҿԥҟаҩцәоуп!..
Ч а  әЧагә (дрықәымчны). Шәҽаанышәкыли, уара, «амҿыршьшьаҩцәа», «амҿԥҟаҩцәа» ҳәа зцәыржәга закәи уажәы?! (Дааҭгылан.) Аԥсны аҭыԥан Аҩбатәи ақырҭуа республика ҟаҳҵоит, уи агырцәа ишәаҳҭоит. Ашәанцәагьы убрантә хәҭак шәоуеит. Шәануалеи гыруалеи ԥшькласск рҟынӡа аҩра-аԥхьара азин шәаҳҭоит. Уаҳа ишәҭахи?! Шәҳадгылан шәзымықәԥари?! (Дааҭгылан инапы дазҩахан, иаартны иазырқәаџқәаџуа.) Ани лоума шәара шәыззыӡрҩуа?!.
Џьгәаҭи Нарықьи ақәҿырҭуам: Нас рыхҩыкгьы рыбӷақәа неидҵаны, ршьапқәа рыҵхны, рнапқәа ргәыҵаԥса, ԥаса иштәаз еиԥш инатәоит. Ааҭгылара ашьҭахь иаалҟьан убас иштәоу ԥхьаҟа-ԥхьаҟа инықәҳәазаниаазынаскьаннасшьҭахьлаеиҭаақәҳәазан адыжәҳәа рызқәақәа еиҿаркшоит, еидырсуеит, еиҿаркшацԥхьаӡа «чвени миҵа» ҳәа еицыҳәҳәоит. Абас хынтә-хынтә иҟарҵоит, аԥшьынтә раан рызқәақәа анеиҿадырслак, ус ишыҟоу рышьхәақәа асцена иқәырбаӷьо еигәҭасуеит, ириааиуада рҳәошәа, аха «буксовать»
ҟарҵоит, дара убриаамҭаз «чвени миҵа» ҳәа еицыҳәҳәоит. Нас иҩаҵибарҟьан ԥшьынапха еиҳәҭагылан иаагылоит, рӡарақәа еибакны, адәыӷба авагонқәа ракәны еицраҳәоушәа. Абри аамҭаз ақырҭуа бираҟ кны даақәыххуеит Алафҳәаҩцәа Рабжьгаҩ адолларқәа рзызшоз иакәны. Ибираҟ «адәыӷба апаровоз» – Чагә – инаиркны, иара рышьҭахьӡа «иҽынарыцреиҳәоит» ԥшьынапха. Чагә ирҭаз абираҟ ишьҭахь иацраҳәаз «авагон» – Џьгәаҭ – инаииркуеит, Џьгәаҭгьы ицнапыкла уи камҳартә Чагә иҟәаҟә, изқәа иқәыргыла иааникылоит – «рдәыӷба» рбираҟ ахадыргылт. Нас уи ашьҭахь адәыӷбаныҟәабжь атакт иақәыршәаны, азал иахьаду рыцнапқәа рыла адәыӷба акәырқәа рыҵәишьа ҟаҵо: «Виси миҵа? – Деда миҵа! Виси миҵа? – Чвени миҵа!» (Изыдгьылда? – Ҳа ҳадгьылоуп!) ҳәа адәыӷба иаҳәошәа ирдуны уи атактла еицыҳәо, ршьамхқәа реихгарагьы убри атакт иақәыршәо ицоит.Рыбжьынаҟынтәгьыиааҩуеит,насиҭаауа-иҭаауа иаацәоит. (Ааҭгылара.) «Адәыӷба» ахьцаз шыҟоу ахысыбжьқәа ма атҟәацбжьы гоит. Асценаҿ алашара ыцәоит, нас иакуеит. (Ааҭгылара). Ицаз хынҳәны иаақәлоит, ишыҟарҵац ҟаҵо. Асцена ааихҵәаны егьи аган ахь ала ицоит, аха уажә ирҳәо «мықә-Гәыԥ-Ԥадгә-Ԥақәашь! – мықә-Гәыԥ-Ԥадгә-Ԥақәашь!.» ауп ҽа блузақәак ршәуп, Чаҵә Чагә иҟәаҟә иқәыргылан Џьгәаҭ икуп бираҟ. Абас ҳәо ианцалак рыбжьы ааҩуеит, инаскьахо. Нас ихҵаны адәыӷбаҵәҟьа абжьы гоит.
Ааҭгылара.
Актәи абжьы(наҟынтәҿылҭуеит).Тҟәарчалиҩеиз адәыӷба арбану, бара?
Аҩбатәи абжьы (наҟынтәҿылҭуеит).Уахьиҩеиз Дырмит идәыӷбоуп, ҳара ҳтәоуп! Ихынҳәны ҳбираҟ ахаргылан ианаауазгьы бымбаӡеи, бара?! (Дааҭгылан.) Егьи, дара ртәы, зымҩеиӡеит, Ӡибнаҟа ицеит Камкеи Нырбеи иԥа Аслан ихиршәҭит.
Актәи абжьы.Бара,урҭрдәыӷбауахьиҩеиуазџьышьа, Тҟәарчал иахагылаз ҳбираҟ ахыхны илбаашәышьҭ ҳәа, ӡәыр иҳәаны егьины ҳәа, ус кыр баҳазма?..
Аҩбатәиабжьы. Уи Сашәаргьала иакәын, рҳәеит.
Актәиабжьы. Иара дыҟоу, дыԥсхьоу? (Дааҭгылан.) Уажә дызҿузеи?
Аҩбатәи абжьы. Дыҟоуп. (Дааҭгылоит.) Ақәыџьма аауеит, абра угылазароуп анырҳәа, дшәан аҵла дахьықәлаз ианааимҵала, далыҩрны абақҳәа длақәҳан абӷа ахьԥиҵәаз ргәалашәан, уажә ахыбжа имҵарҵеит, убра имҵоуп!..
Актәиабжьы. Имҵазҵада зырҳәа?!.
Аҩбатәи абжьы.Амҵаҵаҩцәа...(Дааҭгылан.)маанала рҳәеит...
Актәи абжьы(иџьашьаны).Унан,бара,исаҳауазеи?!.
Еиқәҿызҭуаз рыбжьы ааиқәтәоит. Ааҭгылара. Ицаз «Адәыӷба» злацаз ала даҽак аацәырҵуеит, иҟац роуп, аха уажә ирҳәо-еиҭарҳәо «Калдахәара санбанеиуеи?!» ауп. Абас ҳәо асцена ааихҵәаны ақәҵрахь рхы надырхоит.
Ҳаразыи Асҭаԥан (даагылашәа ныҟаҵан). Уара, Калдахәара шәабацо, Егрыҟа акәӡами шәхы ахьхо?!
«Адәыӷба» ааҭгылоит.
Ч а  әЧагә (азалахь).ҲарҭуажәАҟәаҳцоит,насустәи Калдахәараҟа! (Дааҭгылашәа.) Аҩныҟа! (Дааҭгылашәа.) Тҟәарчалгьы ҳаҟан, Егргьы ҳаҟан, иаҭахыз зегь ҟаҵаны уантәи ҳаауеит, иумаҳаӡаци?! (Иаазыларҟәшәа.) Уаргьы Аԥсны уалҵны бызынсмынра уҟазма?
Ишырҳәоз еиҭаҳәо ицоит, рыбжьгьы маҷ-маҷ иааиқәтәоит. Ааҭгылара.
ИаацәырҵуеитЧагәи,Џьгәаҭи,Нарықьи.Уажәыԥсуамаҭәала еилаҳәоуп. Азал ашҟа иреихырхәан иаагылоит.
Џьнеи Џьгәаҭ(азалахь).Аҵыхәтәануаҳаҳтәыкгьы ацҳҵеит! (Дааҭгылан.) ыы, ҳа ҳтәқәа мламгаӡоз, имықәԥаӡоз Рыԥсадгьыл Аԥсны азы?! (Дааҭгылашәа Нарықь иахь.) Адәыӷбақәа рымаӡамыз?
Кьышьмарыи Нарықь. (Џьгәаҭ иахь, иаазыларҟәны). Ирыман, аха нас ирцәырҭиит. (Нас иҳаракны азал ахь). Имықәԥондаз аиааира ҳазгозма?! (Дааҭгылоит.) Кәамтыт Спассениа ҳәа ирымҵагылар – ҳашԥаҟалоз?!. (Дааҭгылан.) Шәымлагара шәаҟәыҵны наҟ шәықәҵны шәца ҳәа рарымҳәалар – ҳзеиԥшрахоз?! (Дааҭгылан.)
Инеины убас ахьрарҳәаз азы цас ахарагьы рыдырҵарц иалагеит, умаҳаӡеи?
Ааҭгылара.
Џьнеи Џьгәаҭ (азал ахь). Аибашьра ианалагаз –
ҳаҳәсақәа, ҳхәыҷқәа, ҳбыргцәа ҳаҩнқәа ирыҩнакны иаларбылуан, ара иааны, иара Комитет-Кәамтыт... ҳәа днеин дрымҵагылан...
Кьышьмарыи Нарықь.Иараҳәаузҿууидарбану?
Џьнеи Џьгәаҭ.Сашәаргьала!(Дааҭгылан.)Сашәаргьалараа!
Кьышьмарыи Нарықь. Уи – ажәытәан, уажә аҿатә ишԥеихьӡу?
Џьнеи Џьгәаҭ. Ихьӡ – Кәамтыт ма Ком-тәытә – аҩбагьы, ижәла – Спассениа!..
КьышьмарыиНары  ь. Уи закәытә бызшәала?
Џьнеи Џьгәаҭ.Бызшәалаеилаԥсоуп.Кәамтыт–уи зыхьӡу удыруеит, аԥсуалоуп. Ком-тәытә – тәым бызшәала ком – сааит, иҳәеит; ԥсуала тәытә – атәы, атә-итәы – убри соуп ҳәа ус иеиҳәеит... Ани қарҭынтә иаан итәаз дахьтәаз днеин...
Кьышьмарыи Нарықь. Ҳыҳ!.. (Дааҭгылан.) Хо, хо, хо! (Дааҭгылан.) Спассениа иаҳәои? Аиқәырхара аума? Ахеиқәырхара акәу?!. (Дааҭгылан.) Шәыргәындароу?!.
Џьнеи Џьгәаҭ. Спа (Дазааҭгылан.) – спара ануба, иҳәеит, ссениа ҟасҵеит ҳәа иеиҳәеит... Дахьахатәаз днеин... Кьышьмарыи Нарықь.Чыхьхьҟасҵеитҳәоууара?!. Џьнеи Џьгәаҭ.Аиеи.(Дааҭгылан.)Убасднеиниҽиҭеит...
Кьышьмарыи Нарықь. Ус иҽзиҭаз дызусҭада?!
Руа дарбану?!.
Џьнеи Џьгәаҭ. Шьаварднаӡе (Дааҭгылан.) Уи даиааиуаз џьишьон...
Кьышьмарыи Нарықь.Ибааԥсныиҟалеит.(Дааҭгылоит.) Уара, убас ҟазҵаз даԥсуаҵәҟьома?! (Дааҭгылан.) Ҳара дҳаиуану, уара?!
Ааҭгылара
Ч а  әЧагә. Уи шьҭа иҟалеит... (Дааҭгылоит.) Дшәаны иҟаиҵеит... (Дааҭгылоит.) Амала дара спассениаа рыбжьы дмырдуцәалароуп... (Дааҭгылоит.) Аҽы шәар – абла аш хылоит, ауаҩы дшәа-аар...
Кьышьмарыи Нарықь (иааимдан). Чыхьхьы ҟаицоит...
Ааҭгылара. Чаҵә Чагә.Дшәацәар...
Ааҭгылара.
Џьнеи Џьгәаҭ. Уара, Чагә, уи – уиоуп, аха еицаҳкуаз рыҟаҵашьа зегь ҳзыҟаҵамашь? (Дааҭгылан.) Ак ҳцәагхазар?
Чаҵә Чагә.Анҭараиҟарҵоззегьҳаӷӷоуиҟаиҵааит... Дара ртәы аҩы даршьы илзыруз умаҳаӡеи?!
Ааҭгылара.
Кьышьмарыи Нарықь.Уара,амлагараҿ–уиазар акәӡами?! Анс угылан уқәгьежьуа егьиуа ус ҟоуҵар ҟалома? (Дааҭгылан.) Абри шәцәагхеит ҳәа ҳазҭахым шьоук ак ҳқьышә иқәрымкааит...
Ч а  әЧагә. Урҭ иҟарҵалак ҟалон!.. (Дааҭгылан.) Азин рыман. (Дааҭгылан.) Шьеварднаӡе ириҭеит. (Дааҭгылан.) Иухашҭма?!.
Ааҭгылара.
Кьышьмарыи Нарықь (игәалашәазшәа). Ҳаи, исхамшҭхьаз!.. Уажәоуп иансгәалашәа!.. (Дааҭгылоит.) Изхазыршҭхьоугьы убап, рмаӡа-маанала иҳало шьоукгьы...
Џьнеи Џьгәаҭ.Арзаҳалҳзыҩныиҳаҳәазахәыҷқәа ҩеидасыр, уашьҭан, иагрыжьт ҳәа, ҳабла ак хырбалартә иҟамлааит, Чагә...
Чаҵә Чагә.Иаҳцәагхазарҳәоупиуҳәо.(Дааҭгылан.) Шәҳәацәеит рымҳәааити урҭ рмаӡа-маана ҵкар иреиуоу шьоукы...
Ааҭгылара.
Кьышьмарыи Нарықь. Уаҳа иаҳхашҭрыз сеидроу... (Дааҭгылоит.) Иаамжуазар?!.
Џьнеи Џьгәаҭ (иҩаҳаракны.) Уажә ак сгәалауршәеит!.. (Дааҭгылан.) Иржаанӡа ишԥарзыруеи, Нарықь?! (Дааҭгылан.) Иацҳҵаша даҽакгьы ыҟазар ҟалап!.. Ус акәӡами, Чагә?!
Ч а  әЧагә (иҩаҳаракны). Иацҳҵаша шԥаҟам! Иҳам ҵәуеи!..
Азал рывара ааиархан, егьырҭ рдәыӷба акәушәа иаԥхьан излацаз аган ашҟа рҿы рҳәны аԥсы дызҵәуо реиԥш иааивагылан, рхы иаасуа.
Рыхҩыкгьы (еицырҳәоит). Аҳи-ҳи шәымшақә! Аҳи-ҳи шәымшақә! А-аҳи-ҳи-ҳи шәымшақә! (Маҷк ааҭгылара.) Ари шәара шә-деда, шә-чвени миҵа акәӡам, Аԥсноуп, шәазыҟазҵозгьы шәаргьы ижәдыруаз! (Иақәырццакны.) Шәыԥсцәа еиҭажәгеит!.. (Нас азал ахь иааҳәны иааивагылан, ажәҩан иҩаҵаԥшны, рнапқәа ааибаркны, ирдуны, азал ахь.) Анцәа ҳазшаз уи ус иҳәоит – иакәым ҟазҵаз иара дагоит. (Иааҭгылан, иҵегь ирдуны.) Анцәа ҳазшаз уи ус ҟаиҵоит – Аԥсны зиҭаз иара дибоит!!! (Иааҭгылан.) Аԥсны зиҭаз иара дихьчоит!!! (Ихырхәан иаагылоит, нас ицоит.)
Анапеинҟьара ҟаларгьы даазыԥшны даацәырҵуеит Алафҳәаҩ цәа Рабжьгаҩ.Чагәи,Џьгәаҭи,Нарықьиишьҭарххиааиуеит. Иара дахьгылоу иаҿа рықәкуа азалахь идырбо:
Алафҳәаҩцәа Рабжьгаҩ. Ари Чаҵә Чагә иоуп, Гәыԥынтәи; ари – Џьнеи Џьгәаҭ, Аҷандарантәи. Аҩыџьагь рыхьӡқәеи рыжәлақәеи уркьаҿыр – Ччы-ЏьЏьы ҳәа иҟалоит, – Чча-Џьџьаа ракәхоит. (Дааҭгылан.) Ари – Кьышьмарыи Нарықь, Рекантәи. Ԥаса – Бедыи дынхон, Бедыҩа, Бедыҩан, Бедыҩажәа, Бедыҩажәан, Бедыҩажәны, Бедыҩажәеи, Бедыҩара, Бедыиара, Беидыиара... – абас иҟан жәытәан абри ақыҭа ахьӡ; иахьатәиала Бедыиа. Уи иаҳәо закәу арбан еилызкаарц зҭаху алафҳәаҩцәеи аҭоурыхҳәаҩцәеи Рыҩнахьы шәнеир, макьана ажәытә жәабыжьҳәаҩцәа дуқәа ҳамоуп, ишәарҳәап. (Иаақәлоит Ҳаџьымаа ахҩеиҳәшьцәа. Нас.) Арҭ абжьыуаа рҟны зегьгьы еицырдыруа ахьӡыртәҩцәа-алафҳәаҩцәа Ҳаџьымԥҳацәа ахҩеиҳәшьцәа роуп: Ари – Аиҳабы, ари – Агәабжьанытә, ари – Аиҵбы. Ажәлар рҟны усоуп ишырдыруа, рыхьӡқәа рҳәаӡом. (Даазԥышәырччан.) Хаҵагьы имцаӡацт... (Дааҭгылоит.) Иааркьаҿны арҭ рыхьыӡ Ҳаџь-џьџьаа мамзаргьы Ҳаџьы-џьџьаа ауп. (Дааҭгылоит.) Абарҭ рызегь иахьа раԥхьаӡа аԥсҳа Ԥс ихьӡ зху ашкол аҵаҩцәа иҟарҵаз аҳәарала, уи закәыз шәаҳауан, наҟтә иааган иҳаландырхахьаз, аибашьра алагамҭази аибашьраани иаҳҿагылан Аԥсны ҳамазкуаз ақырҭцәа рыҟаҵашьа ҟаҵо ррольқәа нарыгӡон, саргьы агитациаз иаарышьҭқәоз аӡә ироль анагӡара сазкын, спортфел-ыргьало, адолларқәа рызшо егьиуа, сыжәбеит. (Дааҭгылоит.) Иахьа абра – аҵыхәтәан зыҟаҵашьа ҟаҳҵоз, зрольқәа нагӡо еицаҳкуаз рызегь рыхьӡ аазыркьаҿны хабгалаџьаа ауп, ихабгалеит... Хабгаагьы дара роуп – рыха бгеит. Уи ус шакәыз дара иаԥшьыргаз аибашьра иаанарԥшит, 1992-1993 шықәсқәа рызтәи аибашьра. (Дааҭгылоит.) Ара иаҳзымҳәаз, ҳазхьымӡаз крыҟазаргь, иара рыҟаҵашьа ахаҭа шәырбара иахьа иалаҳагӡеит, иахьаҳагӡеит, убриоуп. (Дааҭгылоит. Иҩаҳаракны.) Аринахыс, абрахь Аԥсны Алафҳәаҩцәа Рыҩны ашҟа шәанаауа, абзиарақәа рзы ҳаибабалааит, бзиала!
Рызегь рнапқәа ирҩахан бзиала ҳәа иҟьо, азал рызқәа амеиархакәа, шьҭахьла-шьҭахьла, ицоит.
Абриала инҵәоит, аха ахԥатәи ақәгылара, еиҭаддырбарц анапеинҟьара иаҟәымҵыр, абыжьқәа го, асценахь иааган иқәныркыло иалагар, абри ацҵатәуп (ахԥатәи ақәгылара зегь еиҭахәмарны иацырҵаргьы ҟалоит):
Ҳаразыи Асҭаԥан (даагылан, анапеинҟьара аихсыӷьра даазыԥшны, иаҟәымҵыр, иаарӡырҩны ма ирдуны). Убра акы сазҵаар сҭахын, ак аԥысҵарц, иҟалозар?!.
Алафҳәаҩцәа Рабжьгаҩ.Ҳаззегьҳаузыӡырҩуеит!
Ҳаразыи Асҭаԥан. Абра иаҳшәырбаз, иаҳшәырҳаз аицәажәахәтәа – ԥсыуала убасоуп иахьӡу – Ччаџьџьааи, Ҳаџь-џьџьааи, (Иҩаҳаракны.) абгалаџааи ҳәа, ус хыс иамами?!.
Алафҳәаҩцәа Рабжьгаҩ (дазԥышәырччан). Абзиа уҳәеит, аха цқьа иузақәмыршәеит...
Ҳаразыи Асҭаԥан.Иануҳәозцқьаисмаҳаит–нас Чча-џьџьааи, Ҳаџь-џьџьааи, (Дааҭгылашәа.) ҳампалаџьааи аума?.. (Дааҭгылан.) Урҭ зҿыз рцәыҳампалымхаӡеи?!.
Алафҳәаҩцәа Рабжьгаҩ.(даазԥышәырччан).Ччаџьџьаи, Ҳаџь-џьџьааи, хабгалаџьааи ауп... (Дааҭгылан.) Ахы узазҵааи?!
Ҳаразыи Асҭаԥан.Усакәзар,Нарықьдзыхҟьеи? Ихьӡ ркьаҿны ахаҿы изалашәымҵеи, дзашәмырбеи?
Алафҳәаҩцәа Рабжьгаҩ. Ахаҟны дарбам, аха агәаҟны дыҟоуп, дарбоуп. (Дааҭгылоит.) Зегьы ахы иазкуам, ираӡом, сара схаҭа сыхьӡгьы убас иркьаҿны ахаҿы иалаӡам. (Иаазырццакны.) Зегь ус ҟаҳҵар идуцәахоит, еимактәхоит, егьиуеит... (Дааҭгылоит) Убас ахаҟны ҳзыҟамзеи зҳәақәо иҵегь ыҟоуп, узыҟамзеи ҳәа изырбыжкуагь ҳалоуп, рызегь абри хәыҷык иазхәыцааит, ахы еимарымклааит!.. Ҳарҭ зегь Чча-џьџьаа ҳауп!..
Ҳаразыи Асҭаԥан. Сақәшаҳаҭуп, суқәшаҳаҭуп!! (Дааҭгылан.) Ахаҿы сзыҟамзеи ҳәа ус ахы еимаҳкуа егьиуа ҳалагар, гәыда ҳаанхоит, анҭ зыҟаҵашьа ҟашәҵоз кабылгьараагьы ирҭаху уиоуп. (Дааҭгылан, дазԥышәырччан.) Сара сазыхәмарны суазҵааит ауп, абри зегьы ираҳарцаз, мамзар ишәцәыбжьахон... (Дааҭгылан.) Иаҭаххар, еиҭасҳәоит. (Иҩҳаракны.) Ахы еимакны, ираҳауазар, бӷаԥҵәала имеиқәԥалааит! Иахьакәым ҳкылнагоит!.. (Днатәоит.)
Алафҳәаҩцәа Рабжьгаҩ (дԥышәырччан, азал ахь инапы назынарххан). Ари Ҳаразы Асҭаԥан иоуп. Асԥаҭан ҳәа усгьы рҳәоит. жәытәан ари ижәла Ҳараз, Ҳаразы ҳәа абасгьы ыҟан, ашьхаарҭ ашьха шьаҟьасҭа ҳәа ицәажәоит, Ҳаразнагьы уиоуп иаҳәо. Асҭаԥантәи дааит... Асԥаҭантә.
жәытә ԥсуа-ашәыла иуҳәозар, Асԥада, Асԥад. Устәи Џьырхәа дцаны убрантәи даҳзааит. (Дааҭгылоит. Нас.) Ус ами, Асҭаԥан?! (Дааҭгылоит.) Иахьала уаҳа кыр уазҵаауама.
Ҳаразыи Асҭаԥан(дҩагылан).Усоуп.(Дааҭгылан.) Иахьала уаҳа – мап. (Дааҭгылан.) Убри акәын ишәҳәаз иацсҵарц исҭахыз. (Дааҭгылан.) Анцәа уиныҳәааит, ажәа суҭеит, аԥшаҳәа-ҿықә Абаажә Ахәахьы уԥшны мап умкит!.. (Дааҭгылан.) Уахь инаԥшны ажәа анрырымҭогьы ыҟами... (Дааҭгылоит.)
Алафҳәаҩцәа Рабжьгаҩ.Иамеигӡои,зегьыиҳаӡоума?!.
Ҳаразыи Асҭаԥан. Уи – уиоуп, аха сара сызуазҵааз, исҳәаз раҳауазар ҳәоуп... (Дааҭгылан, ирдуны.) Аӡәыр иаҳазар... (Днатәоит.)
Алафҳәаҩцәа Рабжьгаҩ(ирдуны).ИраҳартәАнцәа иҟаиҵааит!..
Алафҳәаҩцәа «Анцәа иҳәааит!, Анцәа иҳәааит!»... ааилдыргоит, нас рызегь рнапқәа ирҩахан, бзиала ҳәа аанарго, азал ахь иҟьаны идырбо, шьҭахьла-шьҭахьла ицоит.
2001–2005
Аԥарда
АжәЕИНРААЛАқәА
АНЦӘА УАХЬ!
АХәыҶы ИРНыҲәАРА*
Ахәыҷы данныҳәо Анцәа дӡырҩуеит.
Ажәала
Сыҩшьамхыкгьы уаԥхьа иарсын, Суҳәоит, зегь ҳазшаз,
Ҳажәла умырӡын, ҳахьӡ умырӡын, Ҳаԥсшәа еиқәырхаз!
Зегь ҳаизхәыцуа, зегь ҳаидгылан, Ҳамаршә еибакуа,
Аиҵашьыцра бааԥс ҳацәыхьчан, Аԥсахҩы дмиуа,
Ҳҵасқәа мыӡуа, ҳтәыла ҳтәылан, Ҳашьцәа ҳазхынҳәуа, Ацәгьа-мыцәгьа наҟ иҳавган, Ҳанасыԥ иакуа,
Дгьыли жәҩани рылԥха ҳаҭан, Ҳаеҵәахә жжаӡа, Хәыҷла-дула, ҳаиваргылан, Уақәныҳә Аԥсынра!
* Ажәытәан ахәыҷқәа дырныҳәон, адоуҳахәқәагьы ирықәыргылан ирҳәо иақәшәоит ҳәа.

АШАмҭАЗ
Шьҭа сышхәыцуаз: иазсырхонда, Кыр сымтәакәа, ишалашт...
– Уа шьыжьбзиа, сыҩноуҵанда, Са суҭоуп! – ҳәа ашә аӡә даст.
Ашә анаасырт, усырԥшцәама Ҳәа, жәеинраалак ааҩнашылт! – Бзиа збаша, баша стәама?! – Сҳәан, сахаҵгылан сҩагылт.
– Ас сагьзагха, аҷыҷыга Скылсуа сдәықәлан, ус сааӡоит. Шьҭа умԥшыкәа саҭ усыга, Хаҽран снықәҵа, цқьа субоит, – Баша уштәамыз усырбоит!
ААӠАРЕИ ААӠАШЬЕИ
(Ажәлар рҳәамҭа иаҿырԥшны)
Зԥа дзааӡазгьы ддәылмыжьӡакәа, Иҩын акәаскьа дыҩнакны,
Илих ами: низҳагьы,
Уи еиҭаҳәо, ҟәыҵ даҟәымҵкәа, Дас еицеикуан рышә абжьы.
Зԥа дзааӡазгьы даваргылан, Иҩн ашә-хышәқәа зегь аркны, Илих ами: низҳагьы,
Ааҵрахь днеин давагылан, Дасуа шақәа есқьаангьы.
Зԥа дзааӡазгьы шәы ҿаӡамкәа, Зԥацха гылаз уа инааны, Ииҳәоз ами сцеит џьанаҭ ҳәа, Доут ашәыс ҳәа са сыҩны, – Уи сизхәыцуеит уажә саргьы.
ҴЫСХАХА АШӘА
Ааԥынра анааилак, иԥшӡоуп ҳамӡырха, Иқәгылоу раԥхьагь ишәҭуеит атама. Уаҟа, иаазбазар, уа иамоуп аҵыс, Ҵысхаха ахьӡысҵеит, ишәаҳәоу ус:
– Ҵысхаха, Ҵысхаха, Ҵысхаха, Ҵыс... Ирласны исзымҳәозаргь, шәа шәысзыԥшыз: Ааԥынра, ааԥынра, ааԥынра мааи, Шәынхароуп, шәеихароуп, ааит, аҳаҳаи!
Амахә хәыҷ сықәтәами са смыццакуа, Амахә хәыҷ сықәтәами шәҭыш атама!
Сишь, ихьшьыцбамзааит, сылаԥш зықәшәаз, Иқәтәоу иҟәазӡа, ҳа ҳаца-ша иҩаз?!.
Уигь сацәшәаӡом, сацәшәаӡомеи акгьы, Ашҭаҿ, избанзар, дынхоит Ауаҩы! –
– Ҵысхаха, ҵыскәымпыл, ҵыскәымҷыҷ, ҵыс. Ҳатамаш усҭеит, иаҿалогь утәыз!
Уашәабыжь ықәрыҩла, сусқәа сырҿыз!
АԤСАБАРА УАХЬ
Ихыжьны исыжәҵа амшын сагарцы – Ус акәзааит,
ма амца ацраршәны иаркы сбылрацы – Ус акәзааит,
Ихбгааит бахәыкгьы убра сагарацы –
Ус акәзааит...
Аха, Аԥсабара, сызуҳәо схазы –
Ас акәхааит:
Исыҭа зегьы-зегьы зычҳаша агәы, Ҽнак акәзааит,
Исҳәарцаз убарҭ зегь шысхызгаз атәы – Нас сыԥсааит!
АГӘҼАНҴАРА
Сҩызцәа рыгәҭа са саарылхын, Схых, дубеиа схы ансурба – Иажәеинраалоу нас уа уакәым, Уаасыцрыҵын наҟ уца!
АУАҩЫЗАҴӘ ИмҩАЛА
...Ауаҩызаҵә Имҩа ҳәа ыҟоуп, уи ахьаҿгоу адыд адыруеит... Ҩыџьа зеивысуам
Ажәлар ражәабжьқәа рҟынтә
Адыд хысын аҵла игылаз амца акит, Абахә ӡыӡан уаҟа иҭрысын сымҩа акит,
Хаҳәк уа иалҟьеит, бгак уа ибӷалеит, ҵлак аҿҟьеит, Хаҳәк уа ишааиуаз, саԥхьа ишьҭасын амца аҿҟьеит,
Цас иауашәа, аԥсҭҳәа хчылеит, аа, абар, митә ҟалозма, лԥхак насыҭан сымҩа абар?
Снашьацәхныслан иаҭахума са сҭахар, мамкәа ҳәеиак наҟ сынҭалан уахь сҭахар?
Цас иауашәа кырцхгьы леит сызгара,
Цас иауашәа, рҩашкгьы хыҵит сызгара...
Урҭ сыҽрысҭом: уа срымгакәа са сынхарц, Дәык ахь схалан, қәацәк наргылан нас сынхарц,
Снеиуеит, снеиуеит... Сымҩа шәарҭан ус ицоит – Иалшәа-алшәшәан, бӷац еишьҭалан, зымҩа ицоит,
Арс иҭшәарроуп, анс иҿҟьарроуп, абахә бгоуп, ма даҿҟьап ҳәа, ԥсҭала исыҵа иҩеиуа бгоуп...
Ус ишәарҭаз, ус иҿҟьарҭаз сымҩа уа, Снеилап, снеилап, саԥхьа гәаҭо, ҟәышра уа.
Аамҭа еикәшо, мап, са суццом сахьаго! Сымҩа шшәарҭоугь – уи издыруеит сахьаго!
АН ЛҲАқ
ЗАН ЛҲАқ ЗШәАЗ
Атыш дҭаҳан – деиқәшәеит – Ахьы шамаз ибеит, Данҭыҵуазгьы игеит.
Аԥсҭа дҭалан – изшеит, Кыӡӷы дкыдлан – иккеит, Ахыхь дхалан – иԥхеит, Дагьықәгылан дкәашеит – Ҳазшаз ус иҟаиҵеит.
ЗАН ЛҲАқ ЗымШәАЗ
Атыш дҭаҳан – данҟьеит,
Уа бырсакгьы имбеит.
Аԥсҭа дҭалан – ихәлеит,
Кыӡӷы дкыдлан – ишәшәеит, Ахыхь дхалан – ибгеит, Дахькаҳазгьы дԥыҵәҵәеит, Сыԥсит, нан, ҳәагь дыҳәҳәеит – Ҳазшаз ус иҟаиҵеит.
ИЦЦАКЦӘАЗ
Шәарыцаҩк дышнеиуаз дааҭгылеит аԥсык – Атыша иҭыҩуан убра ҵәыуабжьык. Ахықәантә дҭаԥшызар, уа дҭыхоит хәыҷык – Дааныжьны дызцозма нас ас еиԥш уаҩԥсык?
Иаарццак дынҭалан, дынкылсит ҵаҟа, Аҭыҵрагь ауазшәа ахы нинарба – Иҵәыуоз дабаҟоу – дцеит дынкаба – Атыша дызҭымҵуа днатәеит ихаҭа.
АЏЬНЫШ
Дҭыҵын аџьына уи дрылоуп ауаа – Абаак, шәеинҟьоит, шәыкәша шәаԥшла!
АБЗАГАГА
Дыҩын – иҩуан, дыԥан – ицон, Дкаҳан – имбаӡеит.
Уи дангылаз икәшо игылон – Шьҭа уажә аҽазеит.
Амра изгылар – иватәоуп, Аԥсҭҳәа изхылар – иваӡоуп.
АШЬЫЖЬ
Ашьыжь аныҳәаҩ дгәарлоит, ахәылԥаз – ашәиҩы.
жәлар рҳәамҭа
Аҩнашҭаҿ алахьчақәа хәмарны иҵыҵит, Аҩнашьҭахь акәтыҭра каркарны ишәаҳәит, Иахьтәаз иҩагылан аҳәар ирзыԥшуп
Оурыхәи, нас Ҷашьеи, нас Џьареи, еихшуп... Ԥшьаала инықәтәеит хьажьык уа амжәа, Еихыршан иахьақәыз убра аӡахәа,
Иҿыҟәшәаан иагьафарц иаҿаз ажьымжәа... Аҽаларӡ аҽаҵәахт, избанзар иара –
Аԥшәымак дҩагылар, нын-нын, ҳаӷеиҭа, Хьажьы-цәгьа иадыруеит «хәаа-заа» ахаҭа, Амхагәҭа, ишафоз, иаӡывҟьеит ах-ца...
Аҵыс хәыҷ ахьықәтәаз: «Ҵәи-ит шьыжь, ҵәи-ит! Аҵәитрагьы шәарҭоуп, аха сыбзаҳәит, Еимҿаԥоуп сахьықәтәоу, исфоит алаҳа, Саалаԥшны иреиӷьу, исфеит сызхара,
Аԥшәымак сибаанӡа, шьҭа – уцала!»
Шьха реибарк ӷьазӷьазит амшынгьы казказт, Лашьцара газҽазын, икаҳан ибжьаӡт,
Ерцахә ду инықәырс шәахәак анапы
Амшын ҭынч аашьашьт, ихшьыло агәы. Ҵхыбжьонӡагьы ишьҭамлаз, зус иаԥсаха Шықәсыктәи ҭагалара иалгаз иаха,
Угыл нас, уеиҵамхан, угыл Анхаҩы,
Узԥылоз ашара узыуԥшуп адәахьы!
Закәытә шьыжь хазыноузеи ицәырҵыз иахьа, Ҳазшаз, зных ҳаугәамԥхаргь, абас иршала!
ҩАРҩАР ДШЫЏАРЏАРЫЗ
(Алаф)
Иеиҳаб ҟармыгә дҟәарҟәаруа, Имаҵ шиуаз дкәаркәаруа, Ӡнума-ԥхнума дҳәарҳәаруа, Хәы дшизаҵаз дхәархәаруа, Дҩахан дҩеиган дҩарҩаруа – ҭыԥ ԥхак ииҭеит дџарџаруа.
Дымкәаркәарит, дымхәархәарит, Дымгәаргәарит, дымҳарҳарит. Ԥшьаала днеин уи дхьархьарит – ҭыԥгьы ааихәеит, дагьџарџарит.
Дагькәаркәарит, дагьгәаргәарит, Дагьурурит, дагьҳарҳарит.
Шьарда еизыҳәҳәан, уи дхьархьарит. ҭыԥ дук ааихәеит, дагьџарџарит. Хыхь данхала-нас дбарбарит.
Дагьгәаргәарит, дагьӷьарӷьарит, Аӡә дыхиршәҭын, дагьџарџарит. Зҭыԥ игаз из дагьмақарит.
АмАРИАЛ
мариалқәак ус иҟоуп, ирымоуп аҵас – Ирфоит урҭ идриуа, убраҟа ишрыхшаз. Акы-ҩба, ирзымккәа, наҟ рызқәахь ихәноит, Уа иқәлан ишықәтәоу нас ԥыҭк иӷәӷәахо мышкала иагьылбаан маӡалагь ицоит.
Ижәбома исхылҵыз сԥацәа шыӷәӷәаха, Иаразнак мышкала абас ишрызҳа,
Убас иааӡарҭоуп са сыбӷа ахаҭа!.. – Иаҿымзи мариал дук абас аҳәара, Аҟәаҟәахь иацәықәлан ианеиқәха аԥацәак Иазымфаӡакәа нас наҟ ианацәца.
ЛАҴАРАмЗАН
Ахьҭа ықәҵит, шәҭышхеит аца, Ажәла ҭигеит ҭаҳ ица.
Иԥшәма лыхш иналҭан аца, Рызегь ҭыҵт, ура ҳәа ица.
Ажәла ҟьоугьы уа иаҿамлеи, Ҟәаԥа-ҿаԥароуп изну.
Ргәарԥ абаҳчагь цәгьа иаҿамлеи, Амза бзиахар изну.
Кыр уааԥсама, рарԥыс Гәада? Ҷын уҩахан ус иумкын! Ацәқәа рхала иахоит, гәада, «Хыҵаркьакьа» усс иумкын.
Шьҭа ихдыркәшеит, шьҭа иҭыҵит, Ҵыхәарқьақьа рла рзыԥшуп. –
Ҽаҩра беиа ҵыԥх иҭыҵит, Уажә сынтәа – еиҳа рзыԥшуп!
БЗИАЛА, БЗИАЛА!
(Абжьаратә школ иалгаз ихәыцрақәа)
Иахьакоуп ҳабжьы ҳәа ныҩныҩуа, Разҟыла иахьџьџьеиуаз ҳәа ҳхәыҷра. Анык леиԥш ашколгьы аанзыжьуа Бырцкал ахь иҳасуеит уажә аԥша.
мҩахәасҭақәан ҳаԥхьаҟаз иалҳхыз Ҳнарнылашт хазы-хаз ҳаҽшауа. Аҵеира, аҵеира – уи ахьыӡ Иаҳзыркуа ҳҟаломашь зын ҳара?
Абзиала, ашҭа еиҩыцәа,
Ашкол, ҳарҵаҩцәа зегь, кыр ҳзырҵаз! Абзиала, сгәакьа аҩызцәа, Ишәԥеиԥшу иреиӷьӡоу разыҟқәаз!
Иабаҟоу иаҳзоужьыз аамҭасгьы Аџьџьаҳәа, пыҟҟаҳәа ҳаҩнаны! – Ицеит уи, иаҳԥеиԥшны, еиҭасны, Аԥсҭазаарахь амҩа ҳарбаны.
Абзиала, раԥхьа иацразҵаз Имыцәаӡо амца са сгәахы, Ираԥхьаӡан сыбла зыдхалаз, Иҭаҵәахыз жәашықәса сгәаҿы!
Иагьызӡеит, ҳәашьак ҳәа сымбогьы, Уи амца, мҳәа-мырза быззыԥшыз – Иерӷь-мцан иҷыҩтәхеит иахьакыз –
Нарцәыҟа мышкы-зны санцогьы Ишеиқәу са сгәаҵаҿ иҵәахыз!
мҩахәасҭақәан ҳаԥхьаҟаз иалҳхыз Ҳнарнылап хазы-хаз нас уажәшьҭа. Аҵеира, аҵеира – уи ахьыӡ Иаҳзыркуа ҳҟаломашь зын ҳара? – Анцәа, ҳамҩахумҟьан, ҳамҩақәҵа!
АЛАмЫС ЗЫНИАЗ
Адыд асын ашьҭа нхалеит,
Ала рҷыҩит хаҳә ибгаз, –
ҩысҭаак дцәырҵын днеины дҭалеит, Акәзар акәхап изыхҟьаз.
НАС АЗЫН
Сзыҟоузеи уҳәартә ух-угәы ахшәаны уаныҟалоу аамҭаз, угәы камыжькәа,
ушьҭахьҟа ухьаԥш – иушьҭалан иааиуа иуеицәан иҟоугьы дубоит.
Р.Б.Шь.
Схәыцрақәа, схәыцрақәа, зных шәарҭ шәеивало, Сыҟамшәа иҟоушәа збогьы сҟашәҵоит –
Дарбан уаҩызаалак, уи нас аамҭало,
Ус еиԥш анихьуа зынгьы иҟалалоит.
Иҟоугьы дыҟаз нас, дшыҟоу аамҭалоуп, Дыҟанаҵ дыҟоуп, даныҟам дкабоит.
Сыҟамшәа сыҟазаргь, нас аз сҟалароуп, Сышьҭахьҟа иааиуа исеицәоугьы дызбоит.
АԤСУАК ДҲАЦЛЕИТ!
Уаа абри арԥыс дмырӡуа, Иабиԥара имырӡуа,
Уаа абри дышәҩыкхааит, Уаа абри дызқыҩыкхааит, Деиҳахааит –
Анцәа иҳәааит!
А  суаныҳәа  хьыӡ.
Амза ҷҷеиит абла ҭшашан, Аеҵә џьџьеиин илбааџьџьеит. Ашьха иҭырцеит Аинҟьарашәа, Ага ггеиин иаакәашеит.
Аҩн игылаз ашәқәа ркымкәа, Акәша-мыкәша зегь лашеит – Урҭгьы-урҭгьы усс имкыкәа, Уи аҩнуҵҟа аӡә дыҳәҳәеит.
Амцабз ҩыҵҟьеит уаҟа барҵа – Абџьар хылҩагь ааилаҟәит, – Дҳацлеит, дҳацлеит ԥсуа хаҵак! Иеҵә кыдлан иаалацәҟәит.
АҞӘАТӘИ АқӘА
Амацәыс ҵрыҵырын ашәа ҭнарҟьеит, Адыд аӷьеҩҳәа даул анарҳәеит,
Аҵла ахьгыло еинырҟьоит рнапы,
Ԥсуа ркәашагак еицырҳәоит зегьы! Ӷнымҩа ианыршәлан цәыкәбараа кәашоит, маҵеи гәам-чами иргәҭасуа иргоит!
БЗИАЛА УААБЕИТ!
Ахьхьаҳәа иахьалҵуа аӡыхьқәа цқьаны, Шьхеи-ԥсҭеи зегь ирхыҩуа, игоит уи абжьы: – Бзиала уаабеит!
Амшынгьы ахьарчҳәа иахьықәсуа ҟәара, Зегьы-зегь сраҳап ҳәа, иаҿуп агара:
– Бзиала уаабеит!
Абарҭ зышьхақәада, абарҭ зыԥсҭақәада, Абри изгаҿада, абарҭ идзырҵада «Бзиала уаабеит!»
Ари Аԥсынтәылоуп, Ҳазшаз иара ишеит, Ианиҵаз даԥсуоуп, даниша иирҵеит «Бзиала уаабеит!»
АмАНДАРИНАҾЫХҩ ХӘЫҶ ИАШӘА
Ҷықҳәа, ҷықҳәа сҷықуа-сҷықуа, Сҿыхуа-сҿыхуа-сҿыхуа сцоит. Тықәҳәа, тықәҳәа, атықә-тықәҳәа, Скалаҭ хәыҷ хьҩежь шәкы уа иҭаԥсоит. Азна ннеилак, саҵа сцоит,
Сҿыхга ашьҭбжьыгь зны иааиқәтәоит.
Саԥхьа-сышьҭахь, сышьҭахь-саԥхьа Цырак ҿамхарц са сеимдоит.
Ҵиҵу иҟоу уигьы збоит. Рызегь ԥхеиуеит, рыбла ҭхаха, Ахьҭа-ҿыхьҭа шьҭа иацәшәоит.
Сҷықра салгеит, сҿыхра салгеит, Нас ихызҩеит ахәыҷқәа,
Раԥхьа изҿалақәаз сынтәа. Шьҭа илбааит, сус аԥызгеит, Ашьха иқәҳаз уа ас ӷәӷәа!
Атыгә-тыгәҳәа сышьҭыбжь ықәго, Стыгәуа-смыгәуа-схыгәуа сцоит. Сцоит аҩныҟа, ҩныҟа, сгәырӷьо, Амҩа сықәуп, ашәа сҳәоит!
ԤСыРҭ
Ашьха-бӷьиаҵә хыбрас иаҭо, Ага амҵан ицәқәырԥо, Адгьыл аҳра ҭыԥс инкыло, Ԥсырцха гылоуп иԥшӡахо!
ԥсуа дгьылми, инцәатәарҭоуп, Насгьы иацуп адоуҳа.
Ӷас иазцәырҵуаиз ҭахароуп, Асас бзиа, уазаала!
Аӡын «жакьа шкәакәа» нлеило, Иаҵакнаҳан уи шьашьал, Баҳчоуп усҟан иубо иреиуоу, Амра шымран хыхь ихалт!
Ақәцә игылан, цқьа иаагәаҭо, Иалаԥш-алаԥшуеит уажәгьы,
Ҷанс иннажьыз аамҭа иҳаҩсхьо, Ԥсырҭа ашьха абаагьы.
Ашьхагь гылоуп, гәалак амоу, Алаԥш ӡаауп ҵаҟа мшын, Ашьыжь амам, ахәылԥ амам, Ус игылоуп, инаԥшын...
Ԥсырҭа абаҟоу, уахь иӡаауп, Абжа-ҿыбжоуп иахьа инхаз, Ԥсырцха ахьӡгьы уи иахҵәахоуп, Ашьҭра умырӡын, Зегь Ҳазшаз!
жәытәан, иааилоз ҵарауаак Иҟаз шыҟаз ахьӡ рҳәон. Иқәнагалаз ашьҭахь тәымуаак Ахьӡ «Афон Ҿыц» ҳәа иҟарҵон...
Зыԥс зшьарц араҟа иааило, Ахарантә, зеишьара еило, Хашҭра амоуа игәаларшәагоу ҭыԥноуп урҭ ишырзынхо!
АԤАРАЗ ҩ-ГӘААНАГАРАК
(Еихданы)
Аԥара – уаҩ дҟазҵо дуаҩны, Еиԥшу иреиуоу амакьаҭ, Угәы рԥханы, уԥсы ҭганы, Иџьа-ԥсаны, ԥхьаҟа уганы Нас уагьашьҭуеит уи џьанаҭ!
Аԥара – уаҩ дҟазҵо бганы, ҩысҭаа иишаз, инацәатәым,
Угәы ршшаны, ухы ҭҟьаны, Уахьымаара, џьалкы ԥҵәаны, Нас уагьашьҭуеит џьаҳаным.
РАԤХЬАӠА
Амза ззеин, нас иккеин,
Нас иҷҷеин илбааԥшит.
Агеи ашьхеи хьыӡнаркит.
Ага ггеин, нас ишьшьиин, Ашьха ӡыш ахь иаалацәҟәит. Ашьха ҽышьҭак иаалаҟәит. Ирбауазеишь ҳәа снаԥшит. ҩыџьа абаҳчаҿ уа иаагәеин, Нас еилаҵәан иааихәаԥшит – Раԥхьаӡа акәны еибагәӡит.
АШЬХЫЦқӘА
1.
Ашьхыц ирымоуп убас еиԥш аҵас,
Ашҳам хышәҭ иақәтәангьы амати згаз Ахәаԥшцәа игәарҭоит, иагьыршьуеит иаргьы, Ашьха-гәарԥ ҿышәҭан идыршәуеит дәахьгьы.
2.
Ашьхыц ирымоуп иҵасны ҽакгьы, Иалан ҟамлароуп рҩашьыгак џьаргьы, Амати еизырго гәарҭоит џьоукгьы. Зныказ издырбалаз – уи гәаҽанҵоуп, Аҩынтә ианаарба – аџьал иароуп.
3.
Сеиӷьу абоубо ҳәа ахәажәа ҽхәеит – Ашьхыцгьы ықәнахит, ацхагь аркәеит.
4.
Ашьхыцк ашьцылт арҩашьыга, Ашәҭ аҩызагь ианарбеит –
Ашәҭ ҵла амҵан адгьыл кылҵәа Шхырцәаӷь ҭыппын дара рфеит.
5.
Зегь акака ирҿуп,
Зегь акака ирзкуп, Шәарҭахар – иаӡәуп, Зых иамыхәаз – ԥсуп, Хәарҭа зламгьы – шьуп.
РАԤХЬАТӘИ АСЫ
Асы леиуеит ихәмархәмаруа, Уи еиқәыцә ишьҭанаҵоит. Наҟ инаҵарӡ хәаҷа-маҷа,
Ас илеиуа баҳча-қәаҵа
Уапа шкәакәа рышәнаҵоит. Шьоук ахьгылоу рыҽдыршәшәоит, Егьырҭ ықәзазо иҽырбоит.
Аҩнқәа игылоу, еихагылан, Рҭаҭынжәыгақәа рҿакуп. Ажәҩан-лыхәҭагьы рхакуп. Аси алҩаҵәи еижәылан
Ак еимаркуашәагь иаҿуп. Аԥша срысрыма ҳәа иԥшуп.
Агәабзиара уи иацны, Ҽаҩра беиа ҟаларцы,
Ианахәҭаз иауит асы! мышьҭабзиа, ҳшәақьқәа кныхны, Шьҭа шәарыцара ҳшәышьҭы!
АШЬХА АԤХЫН ШАРԤАЗЫ
Аҵхгьы неиуан ԥшьала-ԥшьала, Амзагь цәышхо иҭаауан;
Хыхь еҵәацқәак уаҟа рхала, Рыбла ҭхаха илбааԥшуан.
Арҩаш гәрымуа аҩхаа иҭысуаз, Ахра ашыкьбыжь аҿатәан; Абахә дуқәа уа иҟаруылуаз, Анаҟәоуқәа ирыҵа игылаз, Ҳауа хьшәашәак аарҿаҳәуан.
Уа каԥкаԥкгьы аарла-аарла, Аршәаа ҵрыхәҵәа уаҳауан; Иаҭахымзаргь аҵх ашара, Шьҭа иҭаалымуан аԥсабара, Ашьхарықәцәагь хыблаауан.
АХЫ ЗмОУ АГӘЫДА
Иӡамҩақәа пыпуп, ихахәда хчаауп,
Ицацхагьы кылсуп, иҟыҟԥсцә еилбзаауп, И-«Волга» иҭатәоугьы ахбаба дҿышәшәаауп.
Ла лами ахбаба, хьӡы бзиа ҳәа змам,
Диԥҳәысым, ма дианым, диаҳәшьам, дагьиԥҳам... Ижәуеит еилԥшааны кониаки аҩи,
Иџьыба иҭигоит иатәамбакәа хьгьы,
Ҵара нагӡа имам, иҭижьуам ашәҟәы,
Ирҳашьа зырҳашьоу ихырҩеит рнапы...
Абас еиԥш иҳалоу ицәмаҷуп уаҩра,
Абас еиԥш иҳалоу даҿуп агара,
Имӡакәа иуҳәозар – даҿуп ацәырҳәра, Егьырҭгьы ириҭоит, иаҿуп ашара...
Иԥҳәыс лахь дангәарло, дылзасуеит бадақь: «Ба бами са соуԥшәыл, иззысҳәо «с-Чомлақь», Бсыԥсахны ҟалома!.. Исҳәахуеит еиҭах...» – Дижьахуеит димԥсахшәа, дигәӡыхуеит аҵәах. Ҿаԥыц мыжда имоуп, убас иара ахгьы,
Абаша ҳа ҳцәажәоит, дынхоит иахьагьы...
макьаназ иҟәџьал ду иахаршәуп ахҩа, Ибылгьо ишааиуа, ианымҟьар џьара.
ПИЦУНДАТӘИ ХӘЫЦРАқӘАК
Абракәушь дахьнаҭыз ираԥхьаӡан аԥсуа, Абракәушь иааины иахьӡатәуаз ӡәырҩы? Абракәын Лыӡ-Ныха ахьыҟазгьы анкьа, Ашьшьыҳәагьы абла хьҭаауаз ацәашьы.
Абракәын мыилеҭынтә ажәытәан иӡхыҵуа, Иахьыркыз Пытыунт баа-ных ашьапгьы. Убасҟан иббасаз ахаҳәқәагь акымкәа, Шаҳаҭцәан иуԥылоит, иубоит иахьагьы.
Абракәын мшынгәыла аӡәымкәан, еиԥшымкәан, Аԥсныдгьыл иахьақәлоз зынӡах иргарцы; Аԥсадгьыл азыҳәа, Пытус азыҳәан,
Иахьықәтәоз, иахьықәшәуаз ҳабдуцәа ршьагьы...
Ашыцламшәа рықәуп уажә урҭ абаа-ҽыгәқәа, Ажәытәра иазмырӡыз Ппытыу-нт-ҳа-жә аҟәых;
Иузымдрыргь нас раԥхьа иахьеиқәу иануба, Имыӡуа иагәыларшәуп аԥсуаа ҳҭоурых.
Иубарҭоуп ҳа ҳшьам-дгьыл аԥсы егьшахыла – Дырҩегьых ишьҭыҵит уи ахьӡ, уи аԥша. Аханқәеи адәқьанқәеи ара еивагылап, Ажәытәреи аҿатәреи рбалап аԥсшьаҩцәа.
Сышнеиуаз сааҭгылеит Ԥсараҳ ду уа амҵан, Ианыӡхьоу ирыжәлоуп, иубом шамахак. Иаҳәоушәа аҽеиҵҳәан уи уа исхагылан: «Аԥсны ҳәа, Ажәытәра абра ҳашәзыннажьт!»
Убраҟа сышгылаз ҿыҭ-бжьык геит, ихало, Издырит игәакьоу, ижәытәӡоу абжьы: Амшын ӡыш араҟа аҿықәа иахьаво Ирыԥхьон шәааи ҳәа шьҭа зегь аӡахьы!
АПОЕТ қӘЫԤШ ИҲАҬГӘЫНАҾ
Ԥхныказ, қәа шьҭахьк, аеҵә цәырҵын, Амзагь неиуан агәахьы.
Сцон аҩныҟа, амҩа сықәын,
Ҳаргьгьы скымызт ихианы.
Аҵх ааиласын, ԥшакгьы насын,
Нас иаакылҟьеит ақәыршҩы.
Ԥҳалк каҭәоушәа хыхьтә ихышәҭын, Ажәҩан аҵа зегь таны.
Сыкәша-мыкәша убла акамбо, Амҩа узгәамҭо иаалашьцеит. Ԥсыжран саԥхьа, аа избо – Амцабз ыҵҟьо иаалашеит!..
Саԥхьа сымҩа снымҩахыҵын, Снадгылт иҟаз аҳаҭгәын.
қәак мнеиратә ҵлала ихыбын, Уа поетк иқәыԥшыз джын.
Уи изхәыцра са саҿын:
Згәамца ҭазгьы, иԥхазеиуа, Иахраҭ ашҟагь уи данца, Цәымзак еиԥшны, аа, иҩеиуа, Уи еишьылӡа иахьакуа!.. Алашьцара еимырпуа,
Амҩа жәба ҳәа шәахьцауа.
АХЬАԤАРЧ АШӘА
Схьарчуа-смарчуа, сеимдауа, Срылан снеиуеит абыӷьқәа... «Ахьаԥарч!..» – ҳәа, сыџьшьауа, Дцәырымҟьондаз хәыҷ абра!.. Дцәырҟьар, иршәуеит алапҟьа, Ирҟымҟымуа иҟьауа.
ма сырҿеиҵоит алақәа,
ма сҭаижьуеит аӡҭатәа... Сышьҭыбжь духар ҳәа сшәауа, Сашьҭоуп ԥшьала, сааласуа, Наҟ ианысхырц, исшьразы, Зышҳам шәарҭоу шәара шәзы, Шәхала шәакәым – зегь рзы. Уи ахкьакьа, ҵыхәапажә,
Наҟ исцәаҵалт ақыдбажә...
Исгәыдшәымҵан алапҟьа! Сҭашәмырԥалан аӡҭатәа! Сырҿашәымҵан алақәа! –
Сара сашьҭоуп шәа шәаӷа, Иҭарблыша ахьӡымҳәа,
Уи ахәымга, аҳәаза – Иабацари, са исыԥшаап, Еҩҵәа-еихҵәа ишәсырбап!
Хьарч-марч, хьарч-марч... Шәзыхьчо Хьаԥарч!
АмҾЫЛХҩЫ ИАШӘА
Абнаҿ илхуа-илхуа, илхын, Иқарқоухахьаз амҿы,
Сыбӷа иқәҵо-иқәҵо, иқәҵан, Саҵа еизызгеит агәҭаны.
Сура шьҭыԥо-ишьҭыԥо ишьҭыԥан, Иқәкәашоит асал ахы,
Ссалгьы ахо-иахо, иахан, Иқәнаҵоит иршьа-ршьаны.
Шәарҭ ус шәкыдгыл, шәарҭ ус шәхыдгыл, Шәарҭ шәаансыжьт шәышшапаны.
Ахьҭа шааилак, нас шәысгәыдкыл,
Ҳцап ҳахчнызахь ҳаԥхарцы.
Илхны, салгеит сус. Еиқәыцәа, Ӡнык уи усгьы иҳазхоуп! – Кыр иҭынчын иаха сыцәа – Шьҭа усс иҟоу аагароуп!
ҲАҞЬАԤСЫ – СЫҞӘЫ
ҭынч ашьшьыҳәа ҽмыррацәакәа, Аӷӷараз агәы нмырха,
Ашьха ӡыхь еиԥш еилыхха, Азқьышықәсақәа иргәылсуа Ҳаҟьаԥс леиуеит есымша.
жәытә аахысгьы ашьҭра иқәуп, Уи канажьуам шамаха, Аарҩаразгь – доуҳа ацуп,
ҭбара акәым, ус иаҵасуп – Иашаҳаҭуп Џьан Иԥсҭа.
Баша ирҳәома иҟалаз ҳәа, жәытәан дшақәлаз ӷак иӷәӷәаз, Аҩ-рык гылеит агәгәа-гәгәаҳәа, Еиҿагылеит, нас аҽҽаҳәа
Уаҟа ирыҵкьасон ашьа.
Джәыла-жәыло ӷа цәгьа джәылон, Аҟәа дақәлеит уи игарц.
Ҳар уи уаҟа иҿагылон...
Ашьҭахь дхәыцит иԥс ишьарц,
Ҳаҟьаԥс хықәан маҷк днатәарц... Самыҭ Ақә агәы еибафеит,
Нас уа Ҳаҭхәа, Гәад Ихәы,
Ус Баалоугьы зынӡа аҽарцәгьеит, жәытә бызшәала урҭ еибарҳәҳәеит, Ашьха дуқәа рахь иԥшны.
Ҳаҟьаԥс хьалҵуаз абахә-ҳаҟьҟьа ҩушәа аҽаԥсахт иахьаауаз. Иԥхеи-ԥхеин, нас аҽырхаа, Ирлас, иаша, ашьҭра хьхаз Иқәст, аӷа цәгьа дахьаауаз...
Иахан ижәуа урҭ уаԥсҵәыла, Рыԥс еиҭаркуан икшарцы,
Кәара шана иӡаагыла –
Нас иҭаҳаит хыла-гәыла – Ҳаҟьаԥс леиуан икәаны.
Рԥызаҩ дугьы уаҟа дрылан. Ӷа-цәгьа дхьаҵит дышәшәаны, Дзымцогь гәеиҭеит уи мҩԥҵәала, Ҳаруаа икәшеит ишьҭахь ала – Дкаҳа-каҳауан дырхны.
Аибашьра ашьҭахь раԥхьа дгылеит Еизаз уаҟа акәараҿы
Ашла ишла, нас доуҳа аиҭеит: «Ҳаҟьакәара-Ҳаҟьаԥсы,
маҷ умаҷзаргь уӷӷаны, Уҟазааит уӷәӷәаны,
Зегь Зылшо ду уибоны!»
ҭынч ишлеиуа, нас иаахыҵуа – Иалоу здыруеит уи агәы –
Арс инкылсуа, анс инкылсуа Иарҭаз ԥаҩқәас наҟ инкыдцәуа... Ԥшьала илеиуеит иахьагьы Ҳаҟьакәара – Ҳаҟьаԥсы.
1964–1965
ҩ-ШӘЫ ҴЛАК
ҩ-шәы ҵлак еицҩеиуан наҟ-ааҟ еизыԥшуа, Агәаҩа руак аман, егьи – аханшәа.
Агәаҩа иҭагылаз аун, ишшапан,
Ахықәаҿ игылаз лаҟәын, итаӷан.
Ианызба ишыҟаз, саахәыцит сара – Иџьоушьап, абарҭгьы иреиԥшуп ауаа!..
ҩ-БЖЬЫК
Ажәеиԥшь, изуҭац изиуҭозеи анырҳәа,
иара ида џьаракыр ӡәыр сныҳәаҿа шәҳәахьома ҳәа дразҵааит.
Тышак ахықәан ахаҳәқәа еиван,
Рызегь кәымпылын, иҟәашәын, иԥшӡан.
Еиваз ахьеиваз ирдуны рбыжьқәа,
Иасны дырныҳәон ахаҳәқәа рынцәа,
Ас икәымпылны, иҟәашәны изша,
Тыша иҭамыжькәа, ахықәан изга...
Рныҳәабжьы ҽнак зынӡа тыша нҭнарцәажә,
Аҵан уа иамаз хаҳәқәак ус иааицәажәт:
– Еи, уара, шәхаҳҵом уа ҳтыша аханы,
Дыҟоушәа ишәныҳәо иӡбахә ҳәаны.
Шыцламшә ҳа иҳақәиаан, иҳақәҳан абажә,
Тыша лашьцара абра ҳара ҳҭанажьт...
Дыҟам ҳәа шәаҳҳәауеит, дыҟандаз уа,
ҩысҭамзар ҳашҟа нас дааиӡомеи нцәа?..
ҩУП ИЗХАРОУ...
Аԥсҭҳәа нхчыла, Амра арӡит – Ԥшоуп изхароу,
Ахьҭа ныҵас, бӷьиаҵә арӡит – Ӡнуп изхароу,
Ӡыхь анырҟьашь, ашьҭа арӡит – Ҳәоуп изхароу,
Ҳас уи дшыршьоз, иаҳра ирӡит ҩуп изхароу!..
АмШмЫХӘЛА ИАЛИААЗ
Амшмыхәла иалиааз, амшмыхәла далаԥсуеит
Ажәлар рҳәамҭа
Сгылап, иҳәан – дкаҳаит, Сыԥап, иҳәан – дҭаҳаит, Сынхап, иҳәан – дыблит, Дышцәыҵасуаз – дыԥсит. Даныржуазгьы – ишәшьит. Аҩысҭаакгьы дшәышәит.
УТӘЫ-СТӘЫ
Утәы-стәы нҵәаӡом.
Ажәала
Уацырҵәыкаҿ хәцыки бжыки Ҳәаак рылдан еиванхон,
Рхәы еимаркуан – ӡаки-ԥсыки, Ҳауа изтәу ҳәа еимдырххон – Рган Аԥсцәаҳа дааин дыччон.
АԤСЦӘАҲА
Иаҳҭынра утәы-стәы ыҟаӡам, Акагь рымам, ихтуп. Ҳаиҟароуп, иҳәоит – иашаӡам – Аҳҭынра зегь итәуп.
АԤСЦӘАҲАИ АБЗАЦӘАҲАИ
Дигар – ицәгьа ҳәаны дирӡуан...
Бзацәаҳа зегь ирхьӡеит, Зегь рылагь дуаҩӡам,
Аԥсцәаҳаҵәҟьагь дивсхьеит – Дигарц иҭахӡам.
АШЬАНҴЕИ, АИХЫмЦЕИ, ЕГЬЫРҬИ
Шәеинаал ҳәагьы рарҳәон, Џьарак ирызҭан –
Арахь дара еиҿаркшон – Иззырҭахыз мцан.
ЗҲӘАА ИҬЫҴЫЗ
Сыӷәӷәоуп иҳәан, иҽиркьакьан – Аблы дакит.
Скәадоуп иҳәан, иҽиртатан – Амаҵ дыркит.
АҲӘАНҲӘАХ ИЏЬАНАШЬАЗ
Уи уа уоуп ҳәа рҳәеит иҳәеит ҳәа рҳәон иҳәан, – иҳәеит,
– Уу, сыԥсында, мшәан, са соума, сзеиԥшрахада?! . – аҳәеит.
АЦАҴЛА ЗЫНИАЗ
Аблы хьҭаз инақәшәан, Адаԥшқарах рфеит –
Изхеилҩааз мбаӡакәан, Илас ихдырԥеит.
АНЦӘА
Џьаргьы дубом, ибжьгьы гаӡом, – Аха Дунеи ида игьежьӡом.
АГӘЫ
Изыхьуаз, ишԥаҭоу, иҳәон, Измыхьуаз, иабаҭоу, иҳәон.
АҴЛАРКӘЫКӘ
Ҵла дук кылҵәҵәан хәыршы, идырҩеит – Ҵларкәыкәымзар аӡәгьы имбеит.
АЛАҲӘАқӘАЏА
Бардык ахылиаан уи иахаԥеит – Ашҳамгь амыхәеит, илықәҩаагь ицеит.
АӶЬАТАмА
Иԥнаҵәаанӡа «ҳи-ҳи» ҳәа иччон, Ианԥнаҵәа нас «хьи-хьи!..» ҳәа иҳәҳәон.
АРЫЖӘТӘ ИАШЬЫЗ
мАА ЗмАм
Дгылан: «У-уит!..» –иҳәеит. Дкаҳан: «ы-ыит!..» – иҳәеит.
ИХАНАГАЛАЗ
Агәаҩа данамаз – дыхнаҩеит, Ахәызқәа данхала – дыхнатит.
АГРА – ГРА ХТЫГОУП
Аџыши џьымшьыки пырпыл дук рхаԥеит – «Уаҳхамԥан» аҭыԥан, ушԥацо ҳәа иҳәҳәеит.
АӶЫӶК
Ақәа-ақәа ҳәа иазхьуан – Ақәа нақәҭәа – иазӷьуан.
АмЫИ-ТӘА
Игылан – дажьеит, Итәан – дымлагеит – Атәы ҟанаҵеит.
АШЬЫЖЬТӘИ АДОУҲА
Амца сыртлан шьыжь аԥацхаҿ, Рхы еихәласҵоит са кәасҭха. Иақәҵа-ақәҵауа ахчнызаҿ, Сныҳәа-ныԥхьауеит сара:
– Агеи Ашьхеи шәылԥха амаз, Сымца ахьеиқәу шәыгәҭаны! Ашьхеи Агеи, шәарҭ, иаа, шәсымаз, Нцәахә симбозаргь дааигәаны!..
Шәарҭ, иаа, шәсымаз, шәарҭ, иаа, шәныҳәа, Сылҩаҵә ҩеиларц есқьаангьы.
Сԥацха ԥшатлакәык амысуа,
Нас иҩныҩларц уа ҳабжьгьы! –
Сныҳәа-ныԥхьоит, амцабз гылан, Нас еиқәылт ихәыжжаӡа.
Рыбла ҭшашо-иҭшашо иҭшашан, Уаҟа иаҵалт аԥырӷқәа!
Шьҭа усныҳәоит ҳамца, сгылан, Злыԥха ҳаура, уныҳә уаргьы! – Иҽҳәоуган, иҽҳәахәшәыган, Иҽҳәаныҳәан, иҽҳәаплыган... Агеи Ашьхеи, иаа, рыбжьаран Ҳамца еиқәызааит есқьынгьы!
АИАШЕИ АХӘАХӘЕИ
– Са соуп иуаԥызго! – Аиаша иаҳәеит,
– Са соуп иуаԥызгауа! – Ахәахә иаҳәеит...
Бна дукаҿ еиԥылан иагьеисеит аҽны, Иаԥызо дызусҭу еилыркаарц уажәы.
Аиаша ишиашаз ириашан еихеит,
Ириашан ианеиха, ахџыџқәа ирнҟьеит, Шәаԥыџьаԥ ирысит, маӷыц аҿаԥеит, Аԥкызара уа иақәшәеит, аӡҟычра иҭашәеит...
Уа Ахәахәа шыхәахәаз ирхәахәо ицеит, Ахџыџқәа ирывсит, маӷыц ирыцәцеит, Акырынтә еиҭаԥеит, џьара икәараҵеит, Аиаша ааныжьны иаԥысны иагьцеит...
– Са соуп иуаԥызгауа! – Ахәахә иаҳәеит, – Са соуп иуаԥызго! – Аиаша иаҳәеит... Еимаркит, еиҭеисеит, еицыҵҟьеит еиҭа, – Адәеиужь-сакараҿ еиԥхныҩлеит дара:
Ишиашаз ириашан Аиаша еихеит, Ириашан ианеиха, Аиаша ԥырӡеит! Ишыхәахәаз ирхәахәо Ахәахәа цеит, Хәахәала иандәықәла, уи ашьҭахь инхеит.
– Са соуп иуаԥызго! – Аиаша иаҳәеит,
– Са соуп иуаԥызгауа! – Ахәахә иаҳәеит... Еимаркит, еимҵаркит, еисеит еиҭагьы, Еимаркуеит, еимҵаркуеит, еисоит иахьагьы.
мАРТ 8
Гәырӷьа-хәмарны иааит, абар, Ашәҭқәа аман март 8!
(Ахәыҷы дықәгылан илҳәо)
Уи насыдгыл ус аҳәеит:
– Ашәҭқәа иску ба ибзаазгеит! Ҳныҳәа зныҳәоу бара боуп, март 8 зыхьӡу са соуп!
Бысҭ, ибысҭоит, ашәҭқәа га, Даара ибзиан иҵала!
Нас снарыдныҳәал зегьы, Дугьы, хбыџгьы, хәыҷқәагьы. – Ашәҭқәа иснаҭаз, аа жәбоу, Аҟаԥшь, аиаҵә... зеиԥшрақәоу!.. Са исныҳәоит ахаҭа,
Ашәҭқәа рҿыханы иаазга
март 8! Убас шәаргьы Шәадысныҳәалоит зегьы! Ԥхарра аҵан иаҳзаалааит, ҭынчра аман иҟалааит!
ҩ-БӶЬЫЦК РЕИмАК
ҩ-бӷьыцк зны ҩ-ҵламахәк убра иахьырҿаз, Аԥша акәу, ақәа акәу кыр здыруоу изыхҟьаз, Еидкьыслан, инибархеит аҩбагь рыгәқәа, Дунеи ду иазымкшәа убра еиҿаԥшуа:
– Усыдымкьаацлан сара сахьаҿоу,
Акыр шықәса раахыс зҭыԥаҿ иаҿоу! Ушҿалаз, иаразнак, сыхькьысра угәаԥхеит, Ушҿалаз, иаразнак, са сҭыԥ уҭаххеит... Абасгьы ҟарҵахуан уа уҩызцәа шьоукгьы, ҭагалан иаҿшәахыз, ицаз иҩангьы...
Абар шьҭа ҭагалан аахп еиҭагьы,
Илеип акырцхгьы, илеип асгьы,
Уаҿшәап, уныхиаалан уцап ҵаҟагьы. Избанзар, уа уҵла аҷыхь иацәшәауеит,
Избанзар, уа уҵла ӡыныла ицәҳәуеит.
Са стәакәзар, зынӡакгьы иацәшәом асыршәгьы, Абӷьиаҵә са сакәны саҿоуп ахангьы! Изысҳәои,мшәан,исҳәо,имҳәакәа усыҵәҵәап, Цқьашәа сааухькьысыр, изымӷьо усырҟьҟьап!.. – Адыӷаџьи Аџьи еидгылоуп убра,
Да ҿырҭуам, рыбӷьыцқәа еибырҳәоит оума. – Иузеиӷьын уаҿашәозар есышқәса уаргьы, Уҭыԥан иаҿалон иҩеиуаз ҿагьы.
Убасҟан уа уҵла еиҵыҵ азҳарын,
Иныҵҳәҳәан сышәшьыра, мра цеик абарын... Уаҿшәар ҳәа уацәшәахын, уагьыҟоуп укнаҳ, Инаган иукәуршеит уа бызкаҭаҳ.
Уи умахә-ҵәыԥс уаднаҳәалт наҟ еиҵыхәхәа, қәаршҩыкгьы уазымгартә, узҿнамхыртә аԥша... Ажьакца уҿиаан, уҵкарқәа хҩааит,
Угәышҵагь цәыш-мышхан, аҩ-мыҩ иҵырфааит. Иаҿымҵӡо – убасоуп, амаҩа ихатәоит,
Иаҿымҵӡо – убасоуп, агәрамга ҵигоит... Ухькьысра зҭахыда, сагьашьҭам сара,
Сацәшәоит суҟьашьыр ҳәа, сухькьысыр џьара... Аԥшахь ауп изхароу са сҵыс-ҵысра...
Уаҿоуп, аха дыҟоуп узцәшәахуа аӡәы,
мҩапала иааиуа ани – Анхаҩы.
Уаангылшь, еихабжьума иааҩыз, ишгац? ҩымсагс ҳәа уагьигап, иааҵра уԥссарц!..
АмШАԤЫ
Раԥхьа ицәырҵын, уи бырфынхан, Иптит араса;
Зны ибымбылхан, нас икәҵиҵхан, Иаҿалт аԥҳәаса;
Урҭ иреисан, ашәҭқәа цәхаԥшьхан, Игылт атама;
Шәҭышхан аца, шәҭышхан анҷа, Аҵар шәаҳәауа...
Ас ианырба, рызегь гыла, Иаԥылоит ауаа
Ажәлар рныҳәа, ааԥын ныҳәа, мшаԥы ахаҭа!
Урҭ иагьырҳәоит, гәырӷьарыла, Аду, ахәыҷқәа:
– Амшаԥ ныҳәа, блаччарыла, ҭынчра уман, кәтаӷь ҟаԥшьыла, Абас уаҳзаала!
ИШԤАРУЕИ?..
Амжәаҵла ахьгылаз икаҳаит иажәны. Аԥсаса иаагәарҭан, ирӷәыхит лассы.
Аха амитә ианиаҵәҟьаз жыцызаап уажәы, Ихалан ишақәыз, ианкаҳа хланҵы.
Ишԥаруеи жыцыши мыӷыши џьоукы, Икаҳар, ирыҵарӡ изқәу ҽа ҵлакы?
АШЫқӘС ҾЫЦ АШӘА
(Аҵаа-Бабаду данааилак аԥсаӡ днамҵагылан ииҳәо)
Сыҩуа-сыҩуа, сааиуа-сааиуа, Сагымхакәа са сахьӡеит.
Шәгыла-гыла, шәеивагыла, Аԥсаӡ амҵан са шәызбеит –
Уа хәлыбзиа, бзиа шәҳәеит! Сажәа ҩбамтәкәа изҵо сынтәа, Аа, шәысҭоит ашәыҟәқәа,
Аа, шәысҭоит аҵәақәа,
Аа, шәысҭоит нас асы, Ҽаанбзиа шәнеит зегьы! Шәагымхааит ҳ-Аԥсынгьы! – Шьҭа ҳнапқәа еибаҳараклап, Ҳаԥсаӡ ҳамҵагьежь ҳкәашап!
АИАШАмЦ
Аҳаҭыр ақәуҵартә збоит зын сара, Имцураӡамкәан ҽазныхгьы џьара... Иақәсҵоит ҳаҭыргьы убри еиԥшзаау амц – Иахәоу Аиаша, иагьазҭоугьы амч,
Иаҵас иҭызго, Аиаша нзырхо,
Ҿыцха икамыжькәа, имшьы еиқәзырхо... Иашам, иагьсгәалоуп, ас иҟазаау амц Хьӡыс ҳәа иахьамоу, иахьадкылоу «амц».
АБААЖӘ АХӘЫ
Зхы ала ибаауа, зҵыхәа ала идрыцқьо.
Ацуфара
Аӡмах ду аанахәеит ахә кәеҩ аханы,
Баагәаражәк агәҭаҵәҟьа, даӷьыла иҭәны, мышцәгьашьҭахьк, қәоурашьҭахьк, аҩарӡ еизаны. Уахынла уа иҭыҩуаз, иахыҩуаз оуман,
Еицырӷыз, еицыркьыкь изҿыз шәаҳәаран, Даԥызу, лахызу, кәыбрызу убрах
Еицеизан еицырҳәон, иазкын урҭ рыӡмах, Ишыцқьоу, ишӡмахым, ишӡмыжьу иарах, Дунеиаҿ ҽак еиӷьу шуԥымло џьарах.
– Са сами, сагьреиӷьми!.. – аҳәахит иаргьы, Иҭыҩуаз аҟәымҵӡо ианхаҩла рыбжьы... Ара заҵә ахьгылаз урҭ ирҳәоз аҳаит,
Аӡмах ахь инхьаԥшын, абасгьы днарҳаит: – Сахьгыло, саагылазар, сгылоуп сара, Иуеиԥшу, изнымкәа, еизеихьеит убра, Иӡытҟәан ишыҟаз, иӡмаххон дара...
мра ӷьыкгьы иарцеир, ицон инҭаба...
Ибзиоуп, иаҳҳәап, нас, уҭамбаргь уара,
Иуҭиааит апҟызра, иуҭаҳаит абӷьыжә,
Иуҵоу ҵбаахуп, иухыжьлоуп ақдыжә,
Иухықәу ӷӷарахуп, иуҿықәуп ҭлаҩыжә,
Иухылаз пытрахуп, иахылҵуеит афҩыжә...
Ахә кәеҩ ду ушықәтәаз, избоит, уҭабааит, Афҩы-цәгьа ахьгазаз ажәҵыскгьы мааит...
Кәыбры ҳәа иухыкәшо ҟәырҭлахқәоуп зынӡа, Аҳабла аныцәоу иржәуеит урҭ ршьа,
Урҭрартәит, уртәыртәит, ургаҵәҟьеит дара, Шәеицыҟоуп, шәеизыҟоуп, ирбоит уи ауаа...
Зегьы нас уагьреиӷьху сгәыла, Аӡмах,
Иуҭыҩуа, иухыҩуа быжьқәоуп уа узжьах!.. –
Ара заҵә ацәажәашьа игәамԥхеит аӡәгьы, Аӡмахгьы, кәыбрыцгьы, лахынагь, даӷьгьы. Еидтәалан иагьырӡбит Ара-заҵә хдырцарц, Каканла ихәаԥсан ҳәа ҽыҵгакгьы ҟарҵарц... Иласны еихалагь Ара заҵә хдырԥеит,
Иԥызҟаз дызусҭоу уаҩгьы идмырбеит...
Иагьыҟан. Ишыҟаз, ԥхынгәы мра каԥхеит, Иарӷьеит Шьашәрыӷәа, Аӡмахгьы ҭабеит,
Иҭазгьы еимбӷьыжәааит, атоурахь еихеит...
Такә бжьысит. Дырҩегьых мышцәгьа ӷәӷәак ҟалеит, Аӡытҟәа еизеит, Аӡмахгьы ҭатәеит...
Еиҭахгьы уа иҭыҩуа, иахыҩуа мбатәуп,
Еиҭахгьы рыӡмах ду уарӷан ирзануп, Еинырҟьоит, ихысуеит, изҿу шәаҳәароуп, Рбаа шышкамс ҭарыжьлом, изку дара роуп, Ихыркааит, еиҩыркааит, ицәысуа иҭатәоуп, Ишырҭаху иҟоуп, рыӡмах иабзоуроуп, Даӷьыху, лахыху, кәыбрыху еиҭах
Еицеизан еицырҳәоит, иазкуп урҭ рыӡмах, Ишыцқьоу, ишӡмахым, ишӡыхьу иарах, Дунеиаҿ ҽак еиӷьу шуԥымло џьарах... –
Са сами, сагьреиӷьми!.. – аҳәахуеит иаргьы, Иҭамбац ишшоуроугь, иагьыҟоуп уажәгьы. Сгәы иалоуп абас еиԥш иахьҭыҩуа абжьқәа, Ара заҵә еиԥш хаҵа дахьгылам убра... Иахыҩыц ахыҩуеит убраҟа ахә кәеҩ – Шьашәымра, уабаҟоу, уҩхалан, ирӷьеҩ!
АҴӘАХ-САХИ АПАХ-ЧАХИ
Иржәит раԥхьа урҭ акы, Нас иацырҵеит уа ҽакы. Еидыркылан ҽа хәба ржәит, Нас афба рахь иаанаԥшит.
Аҷах-сахҳәа еинҟьауа, Аҵәах-сахҳәа еибагәӡуа, Ианацырҵа ҽа хәба-хәба – Еицәнымхауа, еизгәыкуа, Иангылт амҩаду агәҭа.
Ихәмаруашәа ишцәхасуаз, Иакәым ажәа реибарҳәеит – Аҵәах-сахҳәа еибагәӡуаз, Апах-чах аархибаргеит.
АмАӶқӘА
Иқьафуа, еимҵкласуа убраҟа маӷқәак, Ирыҵарӡ махә дук зегь, еицақәын ҳәасак. Ааԥныказ икаҳаит уи аҵла хжәаны, Иажәызаап, ихәарҽхан, агәы хәаԥсаны.
Икаҳаит, аха амахәқәа руак ҳаракын, Иахькажьыз иҩахан, ираҳан иакын,
махә дугьы иаракәын, урҭ амаӷқәа зқәыз, Ижәбома дырҩегьых насыԥ шырзыԥшыз –
Ҳәасамаҵә камбашьқәак ааин ирҟаҟон, Аха амаӷ аҟынӡа изымҩеи ицон... Срызхәыцуа сааҭгылеит маӷышраа убра – Шьоук реиԥшгьы насыԥла ишԥеишеи дара.
75 мААҬ ИРЫԤСОУ
Иуҳәо ибарцаз уи дҳәацәоит, Уцәгьагь-сыцәгьагь днеин иҳәоит, Ухәгьы-сыхәгьы ыҵх ифоит, Хыла-хшыҩла убас дыӷәӷәоуп –
75 мааҭ уи дрыԥсоуп.
Аӡә ды-Ӡнаашәуп, аӡә д-Ҟәарылоуп, Аӡә д-Кәымпылуп, аӡә ды-Хәхәоуп... маҵуралагь дара ӷәӷәоуп –
Рыӡбахә шиҳәогь хаз-хазылоуп, Иахьа ак уеиҳәоит, уаҵә ак ҳәоуп. Рыцәгьа зиҳәогь уара узыноуп,
Иуҳәо реиҳәарцаз иӡбоуп – 75 мааҭ дырзаԥсоуп.
Ацәгьа шиҳәоз, даст «Ҿыԥжәа»,– Ибызгь ықәнаҵеит ирԥжәа.
Ас еиԥш иҟоу «кризруқәо», Шәалгоит избо, ҳаамҭа ицо...
ХӘЫЛАРқӘАқӘА
Уи дмаамыџьуп, уи дмаџьаноуп, Уи дхьараџьуп, уи дџьаџьаноуп... – Зегь зирџьоугьы уиазыноуп – Иуҳәоу гәеиҭарцаз азыноуп.
Уажә дызҿугьы цәгьаҳәаҩцәоуп. Нас еибырҳәоит еимадоуп... Лашәагажәлоуп, иагьжьақәоуп. Знык ианукәша – еибашьроуп. Лаба укымзар, ҳаӷӷеиҭоуп.
Хәыларқәақәа урҭ дыргануп, – Иқәнаагоугьы шалабануп.
ШЬЫЦЫРГЫДЫ
(Ажәеинраала шкәакәа)
Шьыцыргыды, сыцыргыды ус аҳәоит: «Сшәарыцагоуп, сҭыԥуп, сдыԥуп, исырггоит –
Ашь-ыц, ас-ыц са имҩанысҵоит, иҭсырҟьоит, Зааигәа снаган сназқәыркызгьы ҭасырхоит, Избан акәзар, сшьыц ашҳам ахьдыркәоит... жәытә сагьрыԥхьын, асац аҭан са сханы, Иҿахысҵәон ашәыр ҟәазқәа ргадны,
Ҵаҟа срыхо, срыҵагылан, иԥҟаны...» – Арҭ жәытәтәиқәоуп, аха дыҟоуп иахьагьы
Хьыӡшьарасгьы абас иман ауаҩгьы.
Ашьыцҩ бааԥс, аҵашьыцҩы-шҳамыркы, Ашьыцҩ бааԥс, аҵашьыцҩы-ҿыршәаҩы... жәытә ҳаилеигон, ҿатә ҳаилеихәоит, даабоит, Дзылгахьоугьы рыбаҩ ҟәашқәа аанарԥшқәоит... Абас иҟаз, абас дыҟоуп, ԥхьагь дҟалоит –
Наҟ шәнаиха, уи деицгәаҭан, шьҭа иазхоит!.. Ажәеинраалаҵәҟьагь изгәаан аҽаӡоит...
Чарҳәаҩы, аԥсахҩы миыхуа иҟаҵа, Ацәгьаршра, шьыцра бааԥс ҳарҭ ҳацәыхьча, Ҳаидкылаҩ, ҳаидгалаҩ... дҳалаҵ, Анцәа!
ДНЕИУЕИТ, ДНЕИУЕИТ...
Аҭамҳа еиҿазыжьыз ҽҳәатәарҭа имоуит.
Ажәаԥҟа
Аблақәа, аблақәа, ԥызан ҳазго,
Ҳгәаҵӷа, ҳаԥсаҵӷа, лашара ҳзырбо, Аибашьраҿ, хьаҵрада, мцаԥшь еикәартәо, Ԥсадгьыл иахҭнызҵаз лакҩакрак ҟамҵо,
Днеиуеит уажә ԥшьаала, лабала деимдо. Днеиуеит... Сынҭгылеит, сыбжьы ҳәа мырго.
Дцәажәоит дҟәындҟәындуа ашьшьыҳәа дахьцо – Ҿар, Аԥсны игыло, руахҭа лашахо,
Уаҳак дызхысыз аҩызак рымбо...
Диҳәоит иаҳарцаз Анцәа, зегь зылшо. Аҿывҳәагь ивҟьоит аӡаҩа иҿаҟьо,
Зыжәлар аншәарҭаз зҽыԥхьазкыз дзықәтәоу...
Днеиуеит ихала, иагьигуп мыцхәы...
Дыҟан дубашам уи илахь еиқәны – Дгәырӷьоит иахьихьчаз иԥсадгьыл Аԥсны – Исҭон, иауазар, са сыблақәа акы!
АЦАЛАҞЬА РБАӶЬқӘА
Раԥхьа иқәтәоуп Абарбар Итәанхалаз Акәаркәар. Иаваҟәыҟәуп Аҳарҳар, Иашьҭаҟәыҟәуп Аҩарҩар... –
Цас ихдыртлан аҟарҟар,
Аанда рҽарҭеит аҟарҟар...
Ашыш ҵыршәан акәыркәыр, Аԥшгьы кылшәшәоит ахьырхьыр... Аԥшәма дыҟам, Аӷьарӷьар,
Урҭ ирхызҟьо атартар.
АԤАРЕИ АХАРЕИ
Аӡә ахьы иҳәон, аӡә аҳәы иҳәон.
Ԥсыцқьа иҟоу дхарадоуп, Дшыҟоугь усоуп – ԥарадоуп.
Харашәк зхароу – дԥараҭроуп, Хьы-кәырҷыжьлагь дгәараӡоуп.
АмЧИ АмААНЕИ
Ажәытәан аԥсшәа амҵәыжәаҩ аман иԥырхьеит. Аԥсшәа адунеи иақәлоуп.
жәлар рҳәамҭақәа
Ажәытәӡан аԥсшәаҿ 500 шьҭыбжь иреиҵамызт. Иахьа реиҳараӡак
маӡашәшәарақәан иаласуп, рҽырӡоит. Иузгәаҭар, аԥсуа-абаза-адыӷа жәытәӡа
ҭоурых џьашьахәтәқәа цәырыргоит.
Амаӡа дуӡӡақәа реиԥшуп ахәыҷқәа, Гәҩарас иахьумаӡам рҽырӡоит дара.
«Ҽӡа» ҟаҵа еихәмаруашәа, рҷыт мыргауа, Рышьҭа унхымлакәа, рысҭа умбауа... Амаӡа дуӡӡақәа аԥсшәа ианҵоуп,
жәытә шьҭыбжьыла иалаӡан ус иҟаҵоуп. Знык дара злаҵәаху даҽа мааноуп, Дыршьас ирымоугьы ҳбызшәа ахаҭоуп! Знык ак ангәоуҭагьы, даҽак ааигәоуп... Ржәытә хьыӡла рықәҿуҭыр, рызегь еизоит, Рызегь ааукәшан, уа ассирқәа рҳәоит, Рҽыҵәах иахьыҟоу, ишыҟоу удырбоит, жәытәи аҿатәи ҳҭоурыхқәа дырккоит, Ирласны ҳцәырга ҳәа, рҭыԥ ахь ицоит... Ҳашьҭа дырхозар ҳәа дара ԥшуп,
Ԥсуак ҳаибозар ҳәа, уажәгь иаҳзыԥшуп, Ҳаамҭа еикәшогь асыга иаҿшьуп,
Ҷышьа рахәыцуп, Шьашә-Ра-ҳа иануп... Суҳәоит иаҳхылаԥшу, Анцәа, ҳазшаз,
Ҳабызшәа аартра ҳарҭ ҳахьыгӡаз!!! Иалаԥшуа дзалаԥшыр, уи џьашьахәтәуп – Адгьыли Ажәҩани Рымаӡа ануп!!!
АХАЗЕИ – АХАЗЗЕИ – АХАӠӠЕИ...
– Ани убома, Хбаҟә-Хҟәаз, ани шаҳзыԥшуа? Аԥхазза, Абхаззаи зыхьӡу абниоуп, Ҳаеҵә-ныхахә Ахаззеи, Ахаӡӡеи –
убригь иароуп, Атәыҩа Зхагылоу
Аха ҳәа усгьы азырҳәон... Абна аԥсуаа, ашәуаа ҳанынхоз ыҟан рҳәон... Иудыруаз...
– Иуҳәо закәи, уара Силаҳ, шәышықәса уҟоуп, ус сҳәар, исхымччои, Аԥхаз шԥахьӡу,
Хәылԥы-Еҵә аупеи, ана аԥсуаа назгодаз?!
– Ҳа, ҳа-ҳа... заҟа убзамыҟәузеишь, анажьалбеит...
Саб иашьа аҭоурыхҳәаҩ Силаҳ исеиҳәаз... 1954 шықәса мшаԥы мза, Аҭара.
Хәылб ашәшәамҭаз убхазеиуеит – Шәшәа-Еҵәоуп*, Шьыжь ашамҭаз уԥхазеиуеит – Ша-Еҵәоуп,
Ӷәыжәа, Ахаззеи... уа уакәзар – шанаҵәҟьоуп, Ҳаԥсшәанеихьеит–иааихьеит...ҳарҭгьы–ҳхалароуп!... Сумҵәгылан уажә сгәаҭеиуеит – схала соуп,
Сылаԥш кыдуп, сыха сзышьҭымхт – сҩахароуп,
* Силаҳ излеиҳәаз ала, уигьы иаракәын, аха Ашәы-Еҵә ҳәа аҳәара ҵасым ҳәа зыԥхьаӡозгьы ыҟан. Ашәшәа-Еҵә, иҵегь жәытәла Ашәшәы-Еҵә, ақәыԥшылара ҟәаҟәоуп рҳәон; Хылԥы-Еҵә ашәуа итәуп, Шарԥы-Еҵә аԥсуа итәуп ҳәа усгьы рҳәон, иара еҵәак ауп, иҟоу, аха иахьааигәоу азы ацәылашамҭази Хәылԥази егьырҭ раасҭа иҟәазны иԥхазеиуеит. Ахаззеи ахы ануп ҳәа усгьы рҳәон (ауаҩ ихы). Ахажжеи, Ахажжа зҳәозгьы ыҟан.
Сжәытә ԥсшәа ҭыган уажә дырҩегьых салаԥшроуп – Аха шьҭыхгас иалаҵәаху гәасҭароуп! –
...Сараӡа!
АӠЫН ХӘЫЛԤАЗ
(А. С. Пушкин, «Зимний вечер»)
жәҩан ҵыршәытан урҭык хылеит, Сыҭәҳәеимаҩы еикәарҳәуа,
Зных гыгшәыгҵас ус иууеит,
Зных сабиҵас иҷаауа;
Зных иажәхьоу ахыб иахало, Чаз ахьақәу иарҵысуеит,
Зных имҩақәхаз иеиԥшынхало, Ҳԥенџьыр иасуа ихынҳәуеит.
Ҳжәытә ҩын ыҟоуп ус ахала,
Агә ак алан, еиқәлашьца, Бышьҭыбжь зымгои, сҭакәажә, бхала Ҳԥенџьыр бадгылт, кьагь мҳәауа? ма аурҭбыжь ԥсыхә ахьамам, Сҩыза, барааԥсоу бара?
ма бдырдбжьоума, нҿасрак амам, Ацәа бҭазгало ара?
Нас иаҳжәып, са сгәыраз, анкьа Сқәыԥшра рыцҳаз сҩыза, блеи, Ижәтәуп гәхаршҭгас, иааг аҟәрышька, Гәырлахҿыхгас уи ҟамлеи.
Шәак сызҳәа нас ашшаӷьычаз*, ҭынч амшын нырцә ишынхаз.
* Ашшаӷьыч(а) – синица.
Шәак сызҳәа нас ашьыжь шараз Ӡӷабк аӡтараз дышцауаз.
жәҩан ҵыршәытан урҭ цәгьак хылеит, Сыҭәҳәеимаҩы еиларҳәуа,
Зных гыгшәыгушәах иуыууеит,
Зных ӡыҟыушәах иҷаауа.
Нас иаҳжәып, агәыраз, ҳтәап, Ижәтәуп гәхаршҭгас, баах аҟәрышка, Гәырлахҿыхган иагьҟалап.
АПОЕмАқәА
АмЧИ АмААНЕИ
Ҵхыбжьонын, ԥсатоушәа наҟәакгьы шьҭачны, ҩы-мшәык ааиԥылеит шьхарԥык аханы,
Акы аашкәакәан, егьи аацәышәшәны. Иаангылан аббыҳәа рбызшәала ирҳәеит Ушԥаҟоу-сышԥаҟоу ҳәа, инеизҵаақәеит.
– Хароума уахьдәықәлаз? – иҵааит Ацәышәшәа. – ҩадаҟоуп, аҵаахь, са сымҩа хьцауа.
– Араҟа унгыла, араҟа бнароуп,
Ахышрақәа амоуп, убас расароуп,
Хьа тоура уҭахума, мамзаргьы џьаӷьа,
Аԥсыӡ угәаԥхама – акәара унҭапҟа!
Ҵан, Абгагь уԥылоит, убас Абгахәҷы, Аашьышьгьы ҳа ҳгәылоуп, иубап Абнацгәы... Зегьы-зегь ҳа ҳамаҵгьы руеит ҳартәаны, Ажәеиԥшьаа иҟынтәи иааргоит еиханы,
Аиҳара ҳа иҳарҭоит, аиҵара – рхазы.
Умшәызар, араҟа зегьы-зегь ауеит,
Атоура ҳа ҳалоуп, аҳраҵәҟьа аауеит!
– Сыздырам, иҿаҩоуп, убас фасацәоуп, мырхәага иарӷьеҩуеит, зынӡа кәыбырҭроуп, Амшынгьы абаҟоу, аҵаа зҭаԥҽуа,
Аԥсыӡгьы иреиуам ашша уҿазыршәуа...
Ара сзынхагәышьом, сцалап сқьаԥҭахьы,

Сызхылҵыз уа рыбаҩ змадоу сыршәахьы... – Аха нас, иахьхәыхын, уи Ашкәакәа нхеит, Аҩыза иаҿылан, џьарак еицынхеит.
Бгалаџи Ақәыџьмеи шьамхыла ижуа, Бгалаџи Ақәыџьмеи шәарахла иқьуа, мышә-матраа ишәахуп ҳәа инаргон дара. Аашьышьи-маашьышьи иааргон араса.
Шьыбжьонказ еицәажәо, еиҵырхырц ршьапы, мышә-матраа аҩыџьагь еиццеит ԥшахәахьы. Иахьнылшәаз, ахықәаҿ, абар, ааигәаны, Аҟәарча ахьгылаз ирбеит инаԥшны. Иргәамԥхеит уи ирбаз, иргылаз уаҩы, Дырзымҵааӡакәа абраҟа дааны,
Аҟәарчә хьиргылаз аӡы-ԥшаҳәаҿы. мышә-матраа неин аҟәарч дырҵысит, мышә-матраа неин аҟәарч иҩнаԥшит: Ирбеит уа аџьыка, ирбеит аџьмашша,
Ирбеит уа ацәымза, ирбеит ачаса,
Ирбеит ус аихымца, ирбеит ацәымса... Еимаркит: изтәыда абри аԥшаҳәа?.. – Ирыԥхьан еизыргеит убра абгасса,
Ҟарулс ҳәа иргылан бгалаџк насҭхашәа, Еизарак ныхдыртлеит аҟәарча агәҭа. Шьапҟьаҟьоуп ицәажәо, иакуп алаба: –
Ари ҳа иаҳџьынџьуп, ари ҳа иаҳтәуп,
Хаала имуазар, уи мчыла игатәуп,
Аҟәарча иласны ирбга илашьҭтәуп,
Аӡәыргьы дахызар, иҵыхәа ԥҵәатәуп...
Уара, Аашьышьына, уабаҟоу, иҳәа,
Абраҟа унхома абаша ааигәа?
Дызгәоумҭеи, изумбеи, абас ауаҩы
Аҟәарча еибыҭан данықәҵуаз дхынҳәны? Шьаашьынагь ҩагылеит, аҭак ҟаҵауа: –
Аҟәарча ниргылоз смиӡацызт сара,
Шәмиӡацызт иа шәарҭгьы, иабаҟаз Бгагьы, Бгалаџгьы миӡацызт, ҳмиӡацызт аӡәгьы... Саӡәыкны, сагьреиуоуп аиаша зҳәақәо, Гыгшәыгыс дызусҭа адәагәҭан инхо?
жәытәнатә аахысгьы ҳарҭ абна ҳатәуп,
Убри ҳа иаҳџьынџьуп, убри ҳа иаҳтәуп.
Ари, нас, адәҳәыԥшгьы, ишыжәбо, ԥшаҳәоуп, Аиаша анаҳҳәа, изџьынџьу иа иоуп...
Аха уажә ҳанеизах иаагарцаз ахәҭоуп,
Избанзар, иагьызбоит, ҳагьмаҷым, ҳрацәоуп, Ладантәи иаазгьы, ҩадантәгьы, убас,
Агәаҩа иҭыҵыз, аӡ-нырцәынтә иаақәаз... Ишәасҳәогьы арбан нашәасҳәап сара:
Лассы-ласс аҟәарчахь даауеит бнашәара,
Иҟәаҟәа иахишьуеит иҭҟьо ахаҭа...
Шәҭахызар, ихсыршәҭып иҟәарчажә, ижуа, Исышәҭар азингьы, шәырҩахар шәнапқәа. Избанзар дысцәымӷуп уи ауаҩ сара: машәыршәа, аабыкьа сагазаап хара, Сышхәыцуаз, сынҭалеит имхаӡажә агәҭа. мамзаргьы кыр сфама, лапҟьак ауп, снацраст, Аҟәақҳәа уа илҭҟьаз ахызаҵә ласҿаст,
Аԥсык ауп исыгха, нын-нын, ҳаӷеиҭа,
Сишьуан, мшәан, убраҵәҟьа, ихнаблааит сԥаҵа. Ихашәымҵахуазар, шәнасыхәаԥш, ижәба! Дуаҩума, каҷбеижә, дгыгшәыгуп зынӡа, Лапҟьаказ,иаасгәыдҵан,сишьыҵәҟьон убра! Аԥхьа издырыр ас шышәҳәоз шәара,
Ишьҭыхны иаазгашан макәанк араса.
Инаҵжаа икасыжьрын аҟәарчажә зынӡа!.. – Ақәыџьма, иухьзеи, ҳашԥоушьи уара?!
Аҟәарч уцәиргылеит дуцәааин абра, Ҳзықәгәыӷуаз иреиуаз уа уакәын,
Бгаду, иубома мышә-матраа иаҳзууз закәу?! – Ақәыџьмагь аацәажәеит: «Ишәасҳәап дзеиԥшроу
Абраҟа изыргылаз аҟәарч, ҳзыҩнатәоу,
Уаҩрак ҳәа уи илам, илеишәагьы цәгьоуп, Ишьтәажәык дахыбаан дзеихсызгьы са соуп... Ԥшьаала сшәарыцо сышнеиуаз ааигәа,
Абар нас иахьызбо каамеҭ ахаҭа,
Ихкаара аҵыхәан, акәиы агәҭаншәа,
Иҭажьуп изҭымҵуа ишьтәажә иара убра! Ишҭажьыз нас сцозма саԥырҵны сара, Ҽмырба, благьамба убра иҟаҵауа?
Сааҭгылан саахәыцит, аҭгашьақәа збуа.
Акәиы уа сынҭацалт, нас сыцқәа неихысхт, Ашьтәажәгьы ласҿыҵак, сакӡамшәа сыҩҭыԥт. Ахықәаҿ иргылан иагьасҳәеит убра: «Ашьшьыҳәа, умшәакәа, шәыҩныҟагь уца!..» Хырҳагас имаз изтәу ихаҭа,
Иакәым ак азызуама са аӡә ишьтәа?!
Аха, ибзамыҟәмыз, уи уаҵәҟьа иҳәҳәеит: «Ақәыџьма ду сафеит, Ақәыџьма сагеит!!!» Сыԥшызар – каамеҭуп! – даауеит дыкәлаауа, Ишәақьгьы икыхуп, избоит илақәа...
Апҟаҩҳәа уа инҟьаз, ҿыввыҳәа ишаауаз,
Са сҵыхәа лаҿыҵҟьаан, ицеит ишшәышәуаз. Слеиҭацеит, хәашабга, убра сбырбыруа, Илкажьны иҿыцҟьааз, сагьаст фасара.. Ижәдыруеит ҳәа сыҟоуп закә ҵыхәаз иара. Убрижьҭеи сизгәаауп сара уи аҳәажә, Сагьалгеит ишьтәажәгьы, убас иҽадажә. Ишәгәалашәыршәеи, нас мышә-матраа шәара, Ишәзынасҭиқәазгьы дара ржьыхәҭақәа.
Урҭ рышьҭахь илажәгьы аахәрны исшьит, Аиашазы, сыблак убри иҭнарҵәрит... Иахьышәҳәо са сыҟоуп, мышә-матраа абра, Даныхтәуп, дагьӷәыхтәуп, уиоуп иқәнага! Ипара аагәаҭан, зынӡа дҭаҳархап,
Абраҟа, ҳнахылан, ҳаилақь ҳаиванхап!
Аҟәарч уажә ҳлагәҭасны иԥыххаа иаагап!»
Ақәыџьма анцәажәа, игылт Абгахәыҷы:
– Ииашоуп шәа ишәҳәо, ицаша шәхаҵкы, Аха, сара стәала, ишәцәагхеит акы:
Аҟәарча ҳарбгаргьы, иргылоит ҽакы, Убригьы ҳарбгаргьы, иргылоит еиҭа,
Аӷәтәы уажә ишџьаҳшьо, баалыхны ахаҭа. Абас еиԥш аныҟала, уи ҳзырбгарым, Дыбназо дагьнылалап, ҳарҭ ҳаиқәхарым. Иаҳхыхны ҳцәа рыцҳақәа, кәахьча ҟаиҵап, Иниҵаҵа, дбылгьо, ашәшьыраҿ днаиап... – Бгахәыҷы абарҭ ажәақәа мышә арбыбит, Бгаду уа иаруыуит, Бгалаџ арҵыҵит, Уажәыҵәҟьа дышьтәуп ҳәа зегь еибарҩит, Аҟәарчгьы рбгатәуп ҳәа уа еибарҵысит... Шәаангыл ҳәа нараҳәан, Бгахәыҷы ааццакит, Иаҳәозгьы инацнаҵт, егьырҭ зегь ӡырҩит:
– Ус акәзар, зегь раԥхьа, аҟәарча ҳарбгап. Анаҩсан, ҳаихаҩан, данааиуа аабап,
Ашәымра ҭашәамҭаз дааилоит абра,
Уахык, ма ҩаха ҳәа, дыԥхьоит иара ара. Иҟәарчажә канажьшәа ибахып аԥша.
Нас амца еиқәиҵап, ҽырԥха дыҽҳәаиа, Аҟәарчажә аҩнуҵҟа, дааԥса, хәышҭаара.
Ҳарҭ зегь ҳаацәырҟьан деимӷәыцәны даҳфап, Аӡнырцәи аӡаарцәи зегь ҳарҭ иаҳзынхап! Араҟа аҭыҩра рацәоуп, ижәбахьеит,
маӡала, са сашьцәа убра инсырхеит. Зегьы-зегь ҩагылан иҳацхраашт уажәы!
Са салгеит ишәасҳәоз, шәазхәыци шәаргьы! – Кәытрыбга аацәажәан, инеин илатәеит, Егьырҭгьы агәақьҳәа рнапеинҟьабжьы геит. Кәытрыбга натәеит, аха ихәыцуан иара: «Ишԥацәгьам, ицәгьамкәа, уи ауаҩ ишьра,
Дахьыцәоугь икупеи хәаа-заа ахаҭа, Данҩаҵҟьогь аҟәақҳәа убраҟа инҭҟьап, Игәыдлогь иааргәыдҵан ӡәырҩыкгьы ишьқәап. Са сакәзар – саагылап урҭ рышьҭахь џьара, Бгадуи мышә-матрааи иҿажьны хагәха.
Урҭ рызегь изшьрыма, акыр еибарххап,
Урҭ рызегь ишьыргьы, иаргьы дҭадырхап, Аӡнырцәи аӡаарцәеи сара иаасзынхап,
Нас сашьцәа абраҟа рыгәҭаҵәҟьа сынхап, Хадасгьы саагылап, аҳасгьы сҟалап,
Са исҳәо закәанхо убас иҟалап!..
Бгалаџи Абгыӡи, ацәҳәырахь шәнаскьа, Аҟәарча аган зегь иаҳтәуп бгахәыҷқәа! Аашьышьи-маашьышьи, иауеит шәынҳархар, Аҭыҩра ҟаимаҭқәа ҳа ҳзыҳәа ижәжлар!..» – Абас еиԥш ишхәыцуаз, напеинҟьара еиқәтәеит, Сгәы иҭаскыз шәаҳандаз ҳәа нас маӡа иччеит. Ус хыхьынтә абраҟа иаарылаҩт абжьы, Гыгшәыгқәа наԥшызар, ирбарҭоуп зегьы, Адәҳәынаԥ акылҳар иҩылҳәҳәеит ахы, Иӷәыӷәӡа, иӡыӷәӡа, ипеиџьхәоуп абжьы:
– Аҟәарча зыргылаз иныжьны дцахьеит, Абраҟа сахылан сара сынхахьеит,
Ара са сшаԥшәымоу ауаа ирбахьеит...
Иауазар, ус иҟаз, игылаз аҟәарч!
Иара андыргылоз исырҭеит ахарџь, Аӡнырцәынтә сааины иахьысҳаз сыҭра,
Иааган иргылеит аҟәарч ахаҭа.
мамоу ҳәа шәымуазар, сцалап сқьаԥҭахьы, Акәара анырцәан, егьи сыҭрахьы,
Исықәҳаргьы алшоит абра џьара акы, – Аҳәахын, иӷәыӷәӡа иаарылаԥшт зегьы. Гыгшәыгқәа ахьтәахыз ркьатеах ԥцәаӡеит, Адәҳәынаԥ иаҳәахыз иахыччеит, еимсеит, Абгыӡгьы дырцәажәеит, анаҩс Абгалаџ, Еицҿакны ишьҭырхит аҟәарча дырбгарц.
Ахала, аԥшәымас, аҟәарч цгәык ахын,
Инрыжьит аамҭала, абра иҷаԥшьаҩын.
Гыгшәыгаа ҩналан иандуха рыбжьы,
Ахәблы уа иахьықәтәаз иабарҭан зегьы!
Абар ақьашана, абар аџьшьатәы,
Аҟәарча дырбгоитеи, ихәыцтәуп акы!
Иҩаҵҟьан, еиҭаԥан, иҩықәгылт ахәыблы, Имшәакәа иаарылаԥшт, иардуит абжьы: – Лапҟьакым, Шьаашьына, иҭоуфаз уара,
Еснагьгьы уҭалон ҳамхы, уаҿцаауа.
Аԥсыхәа аниумҭа, уи нас деилашәеит, Хәаа-заагьы хысит, уԥынҵагь цәнаҟьеит... Ҳаи-ҳаи, «афырхаҵа», Ақәыџьма, уара,
Ашана иссиру уҳәахуеит ара,
Ишԥа, џьоушьҭ, уа уоума ашьтәа еиқәзырха?! Аӡәыр иаҳахьоума убас ҟалауа?!
Уҭалон ахкаара еснагь, уфыҩуа!
Акәҷышьҵәҟьа Кәытрыбга иаамхны иугон, Ихәылымхӡакәа ишыҟаз иуфон.
Уҵыхәагьы хызҵәаз – убри ҳа ҳшьацҳәоуп, Иҭызхызгьы узблак – убригь ҳара ҳлоуп!
мшәан, мышәраа, иџьасшьоит, шәгаӡоума зынӡа?! Ақәыџьма шышәхыччо аагәашәҭа уажәшьҭа! Бгыӡи-мыбгыӡи, шәа шәтәык ҳәа сҳәаӡом, Шәназԥыло-шәаазԥыло аӡә бзиак даниом... Шәаҟәыҵроуп аҟәарча, игылаз абра,
Шәыԥсы ҳәа неиҭашәклап абрахь шәанаауа, Шәшьап-кьакьа неиҵышәхырц, ижәбарц аԥшаҳәа. Шәаҟәыҵроуп, игылаз, мамзар ҳаӷеиҭа,
Инкылан дыхнымҳәуеи хәаа-заа ахаҭа!
Адәҳәыԥш хәыҷ ахьамоу, ԥшаҳәакаҿ абра, Изтәугьы иа иами, шәызусҭда шәара?!. Шәаҟәымҵыр, абраҟа сара шәызбылуеит,
Ахышә адәахьала саанеин иасыркуеит! Адәҳәынаԥ, уа уарбан? Уаԥшәымам ара,
Ԥшьаала, ушеибгоу, уахьааз ахь уца!.. – Ҵыфына иаҳәаз ӡәыр дазхәыцма убра? Аҭакс ҳәа урҭ ирҳәаз шәаҳама шәара: «Уараҵәҟьа ҳуцәшәарцу, макьана ухәыҷуп, Ашьшьыҳәа утәазар иаҳа имаҭәахуп!..» – Игылан икҿалан, ирфеит аџьмашша, Идырцәеит ацәымза, ирфеит ачаса, Идыршәит аихымца, иагәҭаст ацәымса... Аҟәарча иласын убра иаадырбгеит,
Џьамк дукгьы пеипеиуа, қырбыҷҵас ирбеит... Адәҳәынаԥ ҩныԥан ицеит адәахьы, Адәҳәынаԥ ыҩныԥан иагеит уи аԥсы. Ҵыфына аацәырҟьеит, имшәакәа убра: – Аабыкьа, даныҟаз, абраҟа иҟаиҵеит
Џьамк азна, қырбыҷу, усҟан са избеит, Акәакьаҿ уажә иҟоуп, уи са исфауеит!
Оумала иагьыхаауп, цәгьаӡа исгәаԥхеит, Исцәышәфар, мап-мапуп, уиак аасуӡом, Ҳнеидымсларгь ҟалашам, мала исҭиӡом!.. – мышә-матрааи, Ақәыџьмеи, убас Абгахәыҷы Иҭрысит ирфарцаз игәарҭаз ҵәахы,
Ҵыфына раԥысны ирцәамгарц ахәы. мышә-матрааи Ақәыџьмақәеи, убас Абгахәыҷы Ианыслеит аџьам ду, ирфеит хәыҷ-хәыҷык, Бгалаџгьы хар амам, Абгыӡгьы убас, Шьаашьынагь ԥыҭк афеит урҭ ирцәынхаз. Изфаз зегь канажьит, ишырфаз убра – Ҳәнаԥшьыгазаарын уи ирфаз дара!..
Ҵыфына маанала абас ираиааит,
Шьҭа аԥшәма дхынҳәындаз ҳәа нас иаанеиааит.
Даныхынҳә уа аԥшәма, изыруз ибеит, Иагьџьеишьеит, дагьгәааит, аҟәақгьы ҭиргеит. Аҟәарча еибиҭеит дырҩегьых убра,
Игылоуп уажәыгьы иахьгылаз иара,
Амшыни шьхатәылеи рыбжьара, рыгәҭа. Имырӡит, дахылаԥшт Ҳазшаз ихаҭа! Ирзымгап ҳәа сыҟоуп гыгшәыгаа уажәшьҭа! Зыԥсы зшьо-еиҭазкуа мҩахыҵуеит ԥхьара. Еиҭаҟоуп аџьыка, убас аџьмашша,
Еиҭаҟоуп ацәымза, убас ачаса,
Еиҭаҟоуп аихымца, убас ацәымса... Иагьамоуп Ҵыфына уа ҩыџьа ԥацәа, Иандуха, еиҿыҵын ицаз хаз-хазра.
Руак ыҟоуп уажә Бзыԥын, егьи – Кәыдырҭа.
АҩСҬАА ХЫЛԤЕИ, АБГАХӘЫҶИ, ЕГЬЫРҬИ
Ажәабжьык нашәасҳәап иаацәырган абра, Харамкәа-ааигәамкәа, ирыхьыз џьара, Ӡәырҩуаа уи иалан, ӡәырҩуаагь ҭахеит, Руаӡәыкгьы ԥсым-бзамкәа аарла деиқәхеит, Аарла уи еиқәхаз ажәабжьны иҳәеит, Ажәабжьын уи ииҳәаз абра иасырбеит. Шьыбжьонказ мырхәага нкацеиуаз зынӡа, Имаҭа хәыҷ дицны, чабракгьы неиҿшьуа, Абду иԥсеиҭеикырц днатәеит дмыццакуа, Нахьхьишәа иҭеикыз имх-еиҵҳә аханшәа, Ашәшьыраз инижьыз ҵла ду шьапаншәа. Амх-еиужь аган зегь расын, еилачын, Игылаз ҵлақәакгьы ашәчы-хамы ршәын. Акәарагь уа иҟан, зегь уи иаҽыԥнын. – Ҳамхы ианаҿала, хаҷашьаа ҳахҭаркт, Ҳанзымиааи маанала, абаша ҳа ҳҭалт... Ҳаанда инавакны ҭырас ҳархит,
Аҵәҩанқәа нас иарсны, аҭел-па дҳаркит. Ҳамхы зегь ҳаақәшеит абас ҟаҵаны,
Иахысшам урҭ уаҟа уажәшьҭак ишәаны, – Абас даацәажәан убраҟа Абду
Иҭҭынжәга аацәырган ирыцқьеит ахәҵә ду. – Ибзиамхаӡоз сҟалахыр сара Аԥсықымқымраа зынӡа срымбауа,
Нануа ллакә-хылԥагьы схахны абра...
Уи змоугьы даҩысҭаауп, ицәызгоит сара... Абраҟа ҵхыбжьонла стәаны сҷаԥшьарын, Срымбакәагь иааиуа иргәыдҵа исшьрын! Аиашаз, даара игызмалқәоуп дара, Угәарҭоит уфҩала, ирықәшәандаз ԥсра! –
Аиеи, дад, уи усоуп... Ҳхандеиит ҳара, Ҳаҷашьраа-гызмалраа ҳариааип ожәшьҭа. Усыхәеит кыр, дуҵас, иумаз разҟы!
ҭагалан нас ҳҭалан иҭаҳгап зегьы. макьаназ ҳаалароуп ес-ҩымш рахьтә азнык Аҭел-па ҳахьысуа, ҳнахыкәшо ҳамхык, Абри иахнамҵауеи аҭел ҳа ҳафҩы, Хаҷашьраа ацәшәахуеит уаҩытәҩса ифҩы. Иаҿалаз, зегь ҩаанӡа ас ҟаҳҵалар, Хаҷашьраа егьрылшом, ҳара ҳмаашьалар... Уи бзиоуп, камаџьа, ухахәс Бабаду, Исаҳәишь закә жәабжьу иуалҳәаз нанду, Зеиԥш ҩысҭаа хылԥоу ицәугарц узҿу?!
– Иауамеи, макьана исызгомеи сара, Нандугьы ус акәын ишылҳәоз жәаха, Удухар нас уашьҭал ҳәа салҳәеит лара. Абар уи исалҳәаз алакә ахаҭа: «Ахылԥа, умшәакәа, азнык ианузга, Иухоуҵар, уааҟалоит ӡәгьы уимбауа! Уи аҩсҭаа хылԥа амч дууп зынӡа, Абзиа имԥыхьашәар, дрыхәоит жәлара, Аҩсҭаа идагьы имам аӡәгьы,
Нас ииҭогьы дыҟома уи ауаҩы?
Аха иаухуазаап ахылԥа игар
Агәымшәа, дымшәакәа абасгьы ҟаиҵар:
Игәҭеикыз изароуп, имаҳароуп аӡәгьы,
маҭыкгьы ишьыроуп, аду ма ахәыҷы,
Иаамхын уи абыз, инахәлаԥса аҟәыд,
Шьапкьаҿ жәла, уа х-цырак, ицәыҵеижроуп жәырҭ. Аҟәыд гылахуазаап уаҟа х-шьаҭак,
Ирҿалахуазаап убра хԥа-хԥа црак...
Аҟәыд нас ианҿихлак иаҿамҵакәа акы, Ацырақәа гәылхны ираҵәан икны,
Уи ддәықәлоит дышиашоу амшын ахь дласны Аӡхықәла, дымхьаԥшуа, акыр гәиҽанны.
Абас уи дышнеихуа диԥылоит иаауа,
Ахылԥа хәыҷ зхахугьы аҩысҭааа ихаҭа!
Ихылԥа азқәаҟьоуп, ихәҷуп, игьгьежьуп, Лабҷашькгьы икыхуп, ӷәӷәалагь икуп,
Аффаҳәа дыкшошәагь ҟаиҵахуеит убра. Иԥшӡахуп, иӷрахуп, икьаҿхуп иара.
Уи днеирц дахыццакуеит амаҭ ахьжу,
Аҟәыдқәа зегь ҿихраз уа ишеибаку...
Дуԥылар, умшәакәа уласыроуп уара,
Имҵарсны иулшартә ихылԥа агара,
Иаразнак аҟәыдқәагь убра иҿаԥсара. Уҭрысроуп нас ушьҭахь, думырскәа иара. мамзарны уи Аҩсҭаа лабҷашьла дыкшоит, Утәарҭахь ма узқәахь... ужьгьы ԥыҭк уцоит. Лабҷашьа ануқәшәа – уеиқәымшәеит зынӡас, Ахылԥа угазаргьы ибашахоит нас,
Иахьуқәшәаз аҭыԥ зегь иҷаԥшьӡа иаахтуеит, маҭәа зқьы ноушәуҵаргь, ихымҩо иааԥшуеит... Дырҩегьых уа иҟоуп ишәарҭоу ҽакгьы: Иԥижәарц далагоит уаҟа угәгьы,
Ихылԥа узгазар, дуыумырскәа убра.
Дыҭрысны, лабҷашьгьы аакажьны зымҩа, Иаразнак духьӡахуеит даӷьуа-дышҳауа.
мыч имам, дагьыҟоуп аԥша дагошәа. Иухамшҭроуп – араҟа ажәакгьы ҟалом! Ицәажәаз деилеиԥсоит, ихшитәу дишьҭӡом...
Анаҩсан, абраҟа исҳәароуп сара,
Уи даҵанамкӡозаап ахылԥа цәгара
Идумхац, изҳароуп, уи уаҳа иауӡом,
Иҟәыдқәагь гәы рҭалом, аҩысҭаагь дибом...» –
Абас еиԥш илакәны исалҳәеит нанду
Уи аҩсҭаа хылԥа, ашана иазку.
– Аашьышьи цәгьа-мыцәгьеи, уахьӡар, инурҵәап, Аҩсҭааи Гызмали ирхылԥоугь угап,
Урҭ зусҭцәоу, иахьыҟогьы нас еилургап, –
Абду дизыгәдууа абасгьы неиҳәеит.
Рышәшьыр ҵла иҩалшәшәан быӷьқәакгьы нкаԥсеит. Иагьақәын уи аҵла ду ашәч еилачны,
Иагьаман Адәҳәынаԥ аҭра ҟаҵангьы.
Убраҟа иҭаҟәыҟәын аԥсеиуа ӡаны,
Ицәажәоз зыхцәажәоз алымҳа азкны...
Ус аӡбит Хаҷашьахь уи хәлар ицаны,
Убраҟа иаҳәарцаз урҭ ирҳәаз зегьы...
Абӷьыжәқәа нацәалшәшәа, уи наҟгьы инҭалт, ҭахәыц ишҭатәазгьы цәакы инҭанагалт.
Адәҳәынаԥ ахьыцәаз аҭра иҭаианы, Алымҳа инҭасит абжьқәа ааигәаны. Иҿыхаа-азҿыхьҭашәа ԥшакгьы наҿаст, Ихәлазар ҟалап ҳәа игылт, аха инҿаст. Ишыҟанаҵац еиԥш, иагьыӡрҩт зназы, қәацара ҟамҵакәа, ԥаҵак ҵыс-ҵысны. Зыбжь гозгьы даӷьқәазаап, аӡмахаҿ уажәы Даӷьрашәа еицыркьыкь ирҳәон еисаны. Игәырӷьан иҩаҵԥан Адәҳәынаԥ еихеит, Хаҷашь-ԥаҵахахахь уи амҩа археит, Иҭрысны ишлеиуаз, џьара икәараҵеит, Гәаныла ицәажәо, абасгь аҳәауеит: «машәырда сызнеинда уа сгәыла аҭраҿы, Иагьасҳәон инмыжькәа урҭ ирҳәаз зегьы... Изамуеи нас ҳашьҭалар ҳарҭ ҳхаҭақәа
Аҩсҭаа хылԥа ымҵарсны агара?!
Ибахрагьы дыҟан ицәажәоз ахәыҷажә Дызусҭаз изтәхозгьы ҳазхырбааз рымхажә Са схала ҳәа сдәықәлар, уи сымч азхарым Азнык ауп, ахылԥа са уаҳа исҭахым, Аҵисажә ахьҽҳәажьу сагьнеин снатәарын, Кәасҭхакгьы лацрарсны ақьышәажә збылыр Аҵыхәажә, слацрасны, иҽыцҟьаа изгарын, Иччархәны аҳәынаԥқәа рзы иҟасҵарын. Аԥаса ҳшәындыҟәраҿы иҟан сыҭра, Аҵисажә аҵыхәала схҵәеит сара убра», – Абас уи азхәыцуан. Аҭысара ааигәахон, Араҟа Аашьышь-ԥаҵахаха ҭанахон.
Адәҳәынаԥ Хаҷашьа акыр иазнархәыцт, Хаҷашьагь иаҳазгьы агәы иҭанарҳәыцт. Алымҳа азышьҭны, ихәыцуа иӡырҩуан, Аҵыхәтәан иаҳәахит, абжьы ҩыҭнаган: – Ахылԥа насхасҵар, иуасҳәоит абра, Ишықәсхуа зегь раԥхьа сара бгахәыҷқәа. Урҭ агызмал-ҵыхәақәа, имҭәӡо бгассаа, Уаӷоугьы дыхҭазкша, иурҭом ԥсгара. Заҟантә са изжхьоузеи абри аҿакьа, Заҟантәгьы сахырԥахьеи, сҭыҩра гауа! Аабыкьа иҩҭалан сыҩнашҭа бгахәҷык, Аԥсык ауп иҳагхаз ҳаидԥсыларц, аԥсык. Ицеит имақарны, иубап ҳәа ҽазныхк.
Иуасҳәо уи акәхуп, Адәҳәынаԥ сашьа, Ҳара дҳаԥшаароуп аҩыза еиқәшәа, Аҩыза иҟәышу, аҩыза иԥыруа! Иугәылоуп, иудыруеит уи Тыжә ахаҭа, Инықәыршә уцароуп убрахь, абаақәа! – мап-мап, џьоушьҭ, ишԥоуҳәои,
сцәа-сжьы бызбызит!..
Уа снеир ҟалома, уа снеир – сыԥсит!.. Акәтаӷьқәак накылсҵәан, иадыруеит иаргьы, Иагьсышьҭоуп маӡала, издыруеит саргьы...
– Умшәакәа уҽырхаҵа, угәгьы уҽанны, Аҟәраанқәа агәаларшәеишь уаҟа Аты, Аҭыҩра ианҭырца, инеин ишҭатәаз, Акәтаӷь-цәа картатан, иазыруз зеиԥшраз.
Са исфаз шаҟәан ҳәа убасшәа ак ҳәа Саҭоумҵан исхароу ҳәа тыжә-гәы ҟаҵа,
Нас аилкаа уман арахьгьы уеиха.
Аты ааҳҩызахар, ҳшеиқәшаз хаҵа,
Сыԥшуп нас абраҟа уаҵәуха сара!
Лашьцара иагәылкәраа Адәҳәынаԥ ласны,
Ат ашҭаҿ инадгылт агәашә хәыҷ, ҿыҭны. «Ҳаи-ҳаи!..» ҳәа индәылҟьеит иахызгьы ҭҟьаны, Ишааиуаз иаангылеит убра иџьашьаны:
– Излоугәаӷьӡахзеи, уара, ҵыхәаҩзы,
Са сгәарԥа аҟынӡа иааугарц ушьапы?! Иухашҭма исзууз, иумои бласы?!.
Иабаҟоу сыкәтаӷь заҵә, икылҵәан уцаз?
Уа уами уи ашьҭахь иӷьычнгьы изгаз?!.
– Изӷьычыз са сакәӡам, маҭуп иҟазҵо, Ҟәраанзар ҳәа сыҟоуп икылҵәан ицо,
Сара саазышьҭыз уара дуҭынхоуп,
Са сеиԥш иаргь аҟәраанқәа убас дагьраӷоуп. Саазгазгьы абасоуп, – аҳәан, Ҵыхәаҩзы Ишгылаз иаҳәахит иаҳәашаз зегьы.
– Аҳәынаԥ-амынаԥ шәыгәрак сызгаӡом, Изгаргьы, излазгои, изгартә избаӡом...
Иуанажь сырҟәаҵып нас урҭқәа уажәы, Избанзар, иуцәымӷуп ҟәраанраа уаргьы. Ркәакәылах, иабаҟоу, егьыӡуам дара,
Са урҭ исзаарцахьоу уасҳәап уажә цқьа: Иаахаҩан, сахымкәа, иласын сыҩнра,
Иҿыцхых исыҵаз, исымаз сԥацәа
Ирысуа, ирысуа, иргеит еимыжәжәа...
Ахаан исхашҭуам исыду ашьа!..
Иангәасҭа, убраҵәҟьа, ҟәраанк ҭасырхеит, Егьырҭ наҟ еимбӷьыжәааит, саргьы сырҟьақәеит. Ҳаи, аҩсҭаа хылԥа схаҵандаз уажәы, Рыҭражәқәа зегь амҳәан исыршәрын хланҵы. Ҟәраан жәла зегь срылагьежь сышьхәа дсырбон, Ҟәраан жәла ҳәа ыҟамкәа усгьы ҟасҵон... Иҭаԥшыхә, маҭыкгьы нашәзысшьып сара, Аҟәыдгьы унықәгьежь иаҳзыԥшаа уара, Хаҷашьа, са суа, иаҳзажып ҳара,
ҭагалан азынӡа иаҿалап иара!
Дырҩегьых ҳҳасаброуп уашьҭан ҳаинианы Ахылԥа ацәгашьақәа шыҟаҳҵо ртәы. Унымхан, уазылас, уца шьҭа уаргьы, Абраҵәҟьа сагьыҟоуп шәааир хәылԥазы. Исзаҳәа Хаҷашьа са сажәа зегьы, Хәҭа-хәҭала, жәа-жәала, еилырккаӡаны.
Адәҳәынаԥ аныхынҳә Хаҷашьа аԥылт, Агәашәаҿ инеин, иназҵаан иҭгылт:
– Иаҳәазеи, иаузеи уи Тыжә са сҭынха, Иахрызазаауама ҳа ҳусаҿ иара? – Адәҳәынаԥ убраҵәҟьа аҭак ҟанаҵеит, Аҭак ҳәа иаҳәазгьы Хаҷашь иагәаԥхеит. Аха ашьҭахь иаҳәахит, агәы намӡауа, Аҭыҩра агәҭаҵәҟьа инеин иантәақәа:
– Аты шьҭа иаҳҩызоуп, ицәгьам ҳара ҳус, Ишәарҭан араҟа иҟалеит ҽак ӡбатәыс: Иаҳҳәап, Тыжә убраҟа иаақәшәан иԥсыр, Ишԥаҳаԥсыхәаху, иҳалшару кыр?
Атоуп иагьихызԥаауа хылԥа иԥырны, Дшааиуа ихасны, иагьшымҩаӡо игәы, Ицахып ишыԥыруа нас иаҿакны!
Дахьӡарцгьы дауҟоу уи иԥрыз, дхынҳәып.
Абас уи ианалнарша, ҳамҩагь аатып.
Аха Аҩсҭаа, иҭарблыз, дазылас дыкшоит, Лабҷашь уи инақәшәар, ахы еиҟәнарԥоит. Ахылԥа лаҿыҵшәан ҵаҟа илкашәап, Дгызмалха, изтәугьы дышьҭасных игап... Уаргьы узласыхуам, сласым нас саргьы, Избанзар, ҳачаххьеит ҳа ҳҩыџьегь амхы...
Ари ас анакәха, дҳаԥшаароуп ҽаӡәы,
Зыгәра цқьа иаагаша, ҳзықәгәыӷша зегьы, Ахылԥа аакаҳар, изгаша дласны,
Зшьамхы џьбарара агым, дызхьымӡаша аӡәгьы. Сгәы убасшәа аҳәахуеит, Адәҳәынаԥ, сашьа, Зегьы-зегь иреиӷьушәа иаҳҳәар Ажьа! Шәеигәылоуп ҩынралагь, харамкәагь инхоит, Агәарԥ акәыкәымдра санавсуа избоит.
Абаҳчеи ауҭреи ирҭалоит иара,
Уаҩы данаалом, иаҿуп еиӷара.
Зынӡаск уи иацәымӷми ашәақьи лақәеи, Ахылԥа ахазар, шьоура имцауеи...
Алымҳа инҭушьыр, ушнеиуа уажәы,
Аӡәы ҳәа инҳацлоит, иагьеигӡом ахгьы, Иагьоуҳәар, аҵыхәтәан, уагьшыҟаз са сҿы! Шьҭа акы ҳнацҳа-аацҳап, кырҷ-мырҷ ҟаҵауа, Аԥшӡоу расцу уа узеилаҳауа?!
Аҳы, шьҭа ҳахыццакып абри, уааласи,
Арахь ауп иахьыҟоу сапыни мпахьшьи!
Адәҳәынаԥ мҩахыҵит Ажьа аҩнаҭаҿы. Иркьаҿны иуҳәозар, еиқәшәеит рыгәҭакы. Адәҳәынаԥ иаҳәахыз амыхәеи жьа гәы.
Знык аҩсҭаа хылԥа ахы иахашәап – мышәқьари нас муреи зықәшәашагьы жәбап, мышәқьари нас муреи рҿы иадуп ашьа,
Ашәақь иазыргозгьы ихнахып ицәа. Абар иззыԥшызгьы ҟаларц иахьаауа!
мышқәак реиҳа мҵыкәа еизахит дара, Аҳәынаԥ, Ҳаҷашьа, Аты, нас Ажьа,
Ахылԥа агашьа хәыц-хәыц еиҿыршәшәа, Ацәымза аҭаамҭаз иазышьҭырхт убра. Ицәажәон иазхәыцны, ахшыҩқәа ҳәауа. Ианалга, еишьҭала ишааиуаз еицны, Хаҷашьа ааҭгылан иаргеит ус абжьы:
– Закәызеи, абраҟа баафҩык саҳауеит,
– Ихашәҵа, ихәарҭам абра ак ҳбауеит... Даба нас ҳаимдапи, игәаҭо, ҳаимда, Дышьны дырҵәахызар иҳаиуоу абра?! – Еимдахуа ишнеиуаз Адәҳәынаԥ ҳәҳәаӡеит: – Ашана-қьашана абраҟа избеит!!!
Абар, уахьзамыхо абард ду агәҭа,
Ишьын аӡә маҭыкгьы ижызаап абра! Аҵыхәа ааԥшыхуеит, уи ауп зыфҩы га, Аҟәыдқәагь аҿеиԥсеит, избоит иахьаауа!.. Дҳаԥысит уи ауаҩ, ҳҭахеит ҳара шьҭа, Даԥысны ҳа ҳаԥхьа илеиҵазаап иара, Абраҟа ҳааҵраҿ дааин дҳамбауа,
Иаҳауеи дагандаз аԥсраҵәҟьа ахаҭа!.. – Убра рхы неиларкын, рыбжьгьы дырхәыҷит, Убра илатәахын нас усгьы рыӡбит:
ҭагалан уи иаԥхьа иҿыхны иргарц, Убранӡа, иахаҩҩ, маӡа иҷаԥшьаларц.
ҭагалан иҿырхит аҟәыд иззыԥшыз, (Иахаҩеит-иахаҩеит, дрымбеит иара зтәыз.) Ахылԥахь ҳәа идәықәлеит зегь нас иласуа, Дызусҭдогьы рбароуп уи Аҩсҭаа ихаҭа!
Дыӷәӷәоума, дкәадоума, дзеиԥшроузеишь иара? Ҽазныкгьы еибырҳәеит зегьы-зегь рыдҵа, Ахылԥа анырго ишыргаша, цқьа. Шьаашьына-Хаҷашьа аҟәыдқәа адыркын, Аӡхықәла индәықәлеит, иараҵәт аҭаҷкәым, Аҩсҭаагь даԥылоит, ҳәарак аҭахым,
Аҩызцәагь еишьҭалеит, инхарцгьы рҭахым Акыргьы инеихьан, ҵла-наакаҿ иааҭгылт, Шьаҭала иҭагәаҩуп, махәыла ишьҭагылт, мҩахәасҭакгьы аҵгоуп аӡхықәаҿ убра, Цәгьашәа иманшәалоуп ахылԥа ацәгара, Аҩсҭаа тәарҭоуп азуҳәап иара.
Ус рылаԥш наиқәшәеит – абар дахьаауа! – Лабҷашьгьы икыхуп, икьаҿуп иара. Ихылԥа азкәаҟьаны, еилыбзаауа... Дырбоит шьҭа, иҩашьом, иа иоуп уи иаауа! Ат амахә инықәтәеит, маӡа аҽырхианы, Абӷьеилач аҽаларӡ, изгәаҭом аӡәгьы, Аҽхьанакт Хаҷашьагьы ҵлашьапаны,
Ажьа акәзар – аганаҿ, аҽыршәаҟьаны, Адәҳәынаԥ – ҵлагәаҩа ахьамаз, еиџьны. Дааиуа-дааиуа данааи уи иаауаз,
Хаҳәык лаиқәҳаит, идыршәны ишаауаз. Днаԥшызар – хаҳәума, уи иибо џьшьахәуп, Ихылԥа аҽыҵак ицарцгьы иаҿуп, Хаҳәӡамзаап, тызаап, иагарц аҭахуп! Хаҷашьагь аҟәыдқәа леиқәнаԥсеит уа, Иба-бла ихшәалан, икит еимлагәа, Дзахьӡашам уи иԥыруа, иҟаиҵои шьҭа?! Дыҭрысын инақәкын иагьиршәт илаба... Егьагмызт ицарцаз абар иԥырны, Иагәыдиҵаз ақәымшәар Ты мыжда ахы, Иԥҽыху, иаршьаху избада иара,
Ахылԥагь аҽыҵшәеит, икаҳаит зымҩа... Ахылԥа шьҭнакәыцәаан Ажьа кәараҵеит, Изтәыз дахьымгӡакәа, еиҭаԥан еихеит,
Ҽазныкгьы еиҭаԥеит, еиҭа икәараҵеит... Дшахьымӡоз аниба, ишьҭихт илаба, Ишилшозгьы иршәит, инақәкын Ажьа... Уи аамҭаз Хаҷашьа иҩаԥан ицраст... Ихгьы даамырхәакәа зных дышьҭанарст. Џьаргьы дагьашьҭышам Хаҷашьа, дакуп, Аха жьа хлаҳәада аҟәада аҿашәуп,
Лаба, иара иаахаз, мҿтәым, еихатәуп, Зынӡа имшьабакәагь итәарц аҭахуп, Хылԥа мыжда кәаҟьагь хаԥыцла иакуп... Адәҳәынаԥ, аҵыхәтәан, иҩҭыԥан инҭыҵт, Нас уаҟа лабашҟа еиҭаԥан инҭрыст, Ишьҭасын ишьҭыхны Хаҷашьахь еихеит, Ианынархагыла, икшарц аҽарххеит. Адәҳәынаԥ аниба, уа Аҩсҭаа дыҳәҳәеит:
– Усзыӡырҩ, Хаҷашьа, ма иоушьҭ са снапқәа! Иудыруеит, зегь реиҳа суцәшәахуеит сара, Убома, Адәҳәынаԥ ааин икшауеит,
Абраҟа инсаахар, убри са сашьуеит,
Абар нас иахьысҳәо, ирдун, «мақьаԥсыс»! Ишәымаз ахылԥа, зынӡаск, шәа ишәтәыз! Ижәдыруаз, еицыжәгар, аӡә иоуп змаҵ ауа, Адҳәынаԥ уи амҳәеит, ишәеижьеит убра... – Аҳәаха дахьымӡеит, Адҳәынаԥгьы кшеит, Ишақәшәаз иахьақәшәаз ихагәҭа еиҟәнаршьеит, Дагьыҳәҳәеит, дагьалаԥст, дагьышьҭабан дцеит. Адәҳәынаԥ ццакыхын уа усгьы наҳәеит:
– Ҳаиааиит, дагьаҵахт, шьҭа ҳусқәа еиқәшәеит!.. Унеины игәаҭишь, Ажьа, уаанеишь,
Аҟәадагь аарыцқьа, иагьахәоит ирбзеишь, Избап са сазыԥшаан иахькаҳаз Аты,
Игәасҭап, инхама аԥсы ҭаханы...» –
Аты анабахгьы Адәҳәынаԥ ааҭгылт, Ишьызаргьы збоит ҳәа инеи инахагылт. Иԥсымызт, уа ахәага шҭазгьы абеит, Инхьаԥш-аахьаԥшны лабҷашьгьы аҟьеит –
Аты мыжда, хы-кәымпыл, ахәагагь цеит. Шьапԥықәла илацәхасын ахықәаҿ убра, Илҭажьны акәара, инхьаԥшит зымҩа. Лабҷашьгьы ааӡәӡәеит, акәара иҭнашьит, Кәыкәымдрахь сцалап ҳәа уи нас иццакит. «Акы ҳәа сагьалгеит, акы ҳәа, саӷа, Сҭынхара-сҭынҵыра анызххьаз жәлара. Избада-изаҳада санасуаз сара?!
Хаҷашьа уа иҟоуп, иарыцқьоит Ажьа...» – Абас ишкахәыцуаз ҳәҳәабжьыкгьы аагеит, Хаҷашьа ахьыҳәҳәоз ицәажәан иаҳәеит:
– Адәҳәынаԥ, уабаҟоу, Ажьа ҳацәҭахеит, Ашьа зегь ацәымцеи, аба-бла еиқәԥсеит!.. – Адәҳәынаԥ абраҟа агәахәа ҟалеит,
Аха алахь еиқәушәагьы ус ҟанаҵеит, Хаҷашьа иагьанаҳәт Атыжәгьы шҭахаз, Акәара ишҭаҳаз, акәара ишагаз.
IX
Хаҷашьа, ахылԥа ахы иахаҵо,
Иҵаахит, иаагылан: – Даба, субауо?! –
– мамоу, џьоушьҭ, уабазбои, ишаноуп иара, Убжь ада убжьаӡит, уҽуӡеит уара!.. – Адәҳәынаԥ абас еиԥш аҭак ҟаҵауа,
Иаҿымзи Хаҷашьа убраҟа ажьара. Иажьахуан, избанзар уи иаман гәҭакы: Хаҷашьа ҭахарцаз, ахылԥа нхарцы... Хаҷашьа аагәырӷьан, ақьышә қәацқәацеит, Хаҷашьа аагәырӷьан, аҵыхә кәаткәатеит, Хаҷашьа аагәырӷьан, Адҳәынаԥ иагәӡит...
Уи ашьҭахь аҩыџьагь ҳцалап ҳәа иласит. Ишнеиуаз, ианынаԥш, ирбеит ааигәаны, Абдуи амаҭеи иааиуаз еицны.
Адәҳәынаԥ хәыҭхәыҭит, иаауаз анаба:
– Абду улеицрасны, наҟ иеиқәа ԥыжәжәа,
Итәарҭа дазымкуа убас уи дҟаҵа!
Убас ауп ихәҭаху убри алахша!
Имаҭа дынцәыҵаркьакь, наҟ, ижьирца, Ахылԥа ноухоуҵап, урцәымшәан дара, Урбашам аҩыџьагь, иҭҟьахып рыгәқәа! – Адәҳәынаԥ хәыҭхәыҭит, егьи агәра агеит, Ахылԥа аацәырган иахажь инатәеит. Иааиуаз анааигьы, иаацәырҵын ирԥылт, Иааиуаз уи ирбаз ааџьаршьан иааҭгылт: Иџьоушьап, ахылԥа аашьышькы иахоуп, Аба-бла камкамуеит, цәгьарак агәы иҭоуп! Ишырбо аздырӡом иаԥылаз ауаа, Адәҳәынаԥ иажьеитаз узбом ҳәа ҳәауа. Абду имҩаниҵеит уа иикыз иеигәышә, Ишнеиуаз иагьалалт Хаҷашьа аԥышә, Ианақәшәа, иагьарԥеит ишалшоз зымҩа, Аԥсгьы аамаҷхан икаҳаит убра,
Ахылԥагь ахыууан аҳәирахь ицеит,
Адәҳәынаԥ аганаҿ ахәаԥҳәа икашәеит...
Ахылԥа шьҭнакәыцәаан Адҳәынаԥ еихеит,
Ҵла бабак инықәлан, ирзынаԥш иаатәеит.
Абдуи амаҭеи Хаҷашьа рышьӡеит,
Ахылԥ ахан ирбазгьы усс ирымкӡеит, Блашәшәаразгьы џьыршьеит ахылԥа дара, Блашәшәароуп ҳәа ада ирзымгеит агәра. Адәҳәынаԥ ахьықәтәаз гәаныла иаҳәон: «Убригьы са салгеит, шьҭа аӡәгьы сибаӡом!.. Ахылԥа са ишсымоу издырӡом аӡәгьы,
Иԥсуп шьҭа Хаҷашьа, иԥсуп иара Атгьы,
Иԥсуп жьа шәыргәындагь... сцалап шьҭа саргьы, Ҵхыбжьонгьы инеихьеит, сахьықәтәо сылбаап, Шьҭа схылԥагь ласхасҵап, аҩныҟагь сеихап. Слабҷашьгьы аанкылан аҩысҭаашәа сцап,
Сзысуа зегь сахьрысуа иҷаԥшьӡа иааԥшлап! Абраҟа санықәлоз инсыжьит уи слаба,
Аҭырас еизырҵәан, аӡәгьы имбауа!»

Адәҳәынаԥ ахылԥа убра иахаҵо, Иахьықәтәаз ианылбаа, иаагылт имшәаӡо, Аӡәгьы сибаӡом ҳәа, лабҷашьагь акуп, Аҭырасра илхны, ицарцгьы аҭахуп. Иаалырҟьан, усоума, бжьыҵрык аагеит, Адәҳәынаԥ аҵыхәа даамҵас ирӷәӷәеит, Дызусҭу, дзеиуада здырхуада иара. Адәҳәынаԥ аахьаԥшит, ҭҳараҳәа еисуа. Иабахит ашана, иабеит аџьшьатәы:
Аҵыхәа ааҭаршәны иакуп Абгахәыҷы! – Узымцеит уахьцозгьы, Аҵыхәаҩызы!.. Иабаҟоу уҩызцәа, уаарылгеит ишьны...
Ус шууаз сымҩашьо издыруан сара, Избанзар, сӡырҩыхуан усҟан саргь убра, Абдуи амаҭеи анцәажәоз шьыбжьон, Аҭыҩраҿ, уа рганаҿ, изусҭцәазгьы збон. Ахылԥа маӡала игароуп изго,
Ишиго, ианиго, изцәиго мҳәаӡо.
Ирдыруа ма ҩыџьа, мамзаргь еиҳаны, Ахылԥа мчы аиуам, иргаргь игәаӷьны... Абӷьыжәқәа аналшәшәа, издырт ушӡырҩуаз, Угәаҭогь снаушьҭалт уахьцоз-уахьаауаз... Ахылԥа аныжәгозгьы сыҟан ааигәа, Сыргәыҵа иангылан избон зегь убра... Аҩсҭаак аиаша зҳәозгьы иумырҳәеит, Уҩызцәа ираҳар ҳәа акырӡагь ушәеит, Лабҷашьла ихы уасын, ианеиҟәԥа, дкабеит. Аты хәны иахьышьҭаз аԥсы ааҭуршәеит, Абдуи амаҭеи Хаҷашьа дуршьит...
Уабацо, шьҭа уҵыхәа абраҟа искит! Аҟәыдгьы ахьыласҵаз шәнеин ишәшьаҟьеит, ҭагалан, са саԥхьа, иҿыхны ижәгеит, Шәышиашаз ишәыман ахылԥахьгьы шәцеит. Иазхазааит, изысҳәои сагәылал усҟак –,
Агәымха иԥеиԥшыз агәымха иԥсра! – Адәҳәынаԥ, сыкшап ҳәа, лабҷашьгьы аҟьеит, Иазымҟьеит умҳәозар, мыӷыцк аҿаԥеит, Кәытрыбга аҵыхәа хәыҷӡак инанҟьеит, Убасоуп, егьыс ҳәа ҽакала иҟамлеит. Кәытрыбга ааҭрысын, иҿаԥны иҿамҟәеит – Абраҟа аҵла амҵан Адәҳәынаԥ ҭахеит... Инеиуеит Кәытрыбга, аҩныҟа ахы хоуп, Иакугьы лабҷашьуп, ахылԥагь ахоуп.
XI
Кәытрыбга аанымҿаст, ицеит уи шьоура, Аккара аҽаҭан, бгалаџҭархара.
Уа иамоу бгалаџаа иҭәуам рыԥсахы, Иахызцақәаз зусҭцәоу иазхәыцуеит уажәы. Ҵхыбжьонла урҭ ақәлоит аккарантә иааны, Фатәума-ижәтәума еимырҵәоит икны. Аҭыҩра ахьамоу ифҩышә ирԥшаауеит, Аҭыҩраҿ инеины уа амҩақәа ркуеит... Кәытрыбга шнеи-шеиуаз иазхәыцуа акы, Иазгәамҭазт, иаҿаҳаит убраҟа шьоукы. Ианынаԥш, каамеҭуп, хы-бгак уа иабоит, Иныҵак ицхлымуеит, аҿаԥҳәа иҿамҟәоит. Кәытрыбга, иҭрысӡан, шьҭахьӡала еихеит, мҩапала, аҽеиуатә, аҭыҩраҿ инеит, Иҩҭалан, аҽхәыҵак, хәыҷык, аԥсашьеит. Аха ашьҭахь иаагәалашәт убра иахьҭатәаз, Ахылԥа иагахыз шахаз ишрыцәшәаз. Уиакәхап егьырҭгьы изашьҭамла уа, Ожәшьҭа иднарбахып, иабацо дара!
Абас ишҭахәыцуаз шьапышьҭыбжьы геит, Бгадуаа рыхԥагь аҭыҩраҿ иабеит!
Аҭыҩраҿ инеин убра иҭафҩит,
Аҭыҩра иахыкәшауа амҩақәа ркит.
XII
Ахылԥа харкәаҟьан, лабҷашьгьы аакны, Аҭыҩра аҿышәҭа инҭыҵт Абгахәҷы. Бгадураа гылоуп, ирбом акагьы!
Аҿышәҭаҿ, ианҭыҵуаз, иааган убра,
Иҭымга иҵанаҵт кәтык ашьапқәа,
Ирбарҭан бгадуаа, иргарцаз иара...
Акәтыжь хәыҷ ангәарҭа, бгадуаа еисеит, Ириааизгьы ыҵҟьаны уахь иццакит, Иабаҟоу, акәтыжьаҿ анеира цәгьахеит, Ириааиз ах-ҟәазгьы аҿышәҭа иҭахеит... Егьырҭ уа игыланы уи иазыԥшуеит, Аиашаҵәҟьа ухьит ҳәа усгьы рҳәауеит.
Абас уи шыҟаз лабашьҭыбжькгьы геит,
Зых уа изыцәҭахазгьы аҟәаҟәа ҟаԥшьхеит... Зых уа изыцәҭахазгьы еихан иааҭнагеит, Шәа шәоуп иҟазҵаз ҳәа ирыжәлеит, иҳәҳәеит Егьырҭгьы, аагәаан, еигәыдлеит, еиқәԥеит, Ашьарҩаш, аҟәада убра икадыршит – Бгадуаа зегьы-зегь абра еибарԥсит. Кәытрыбга, ирхыччо, инҭалеит аҭра,
Ауха аашаанӡа ицәт иҭахәхәа.
XIII
мчыбжьыла-мчыбжьыла еишьҭалан ицон, Цуҭа зегь аақәхуа ҵыхәабабагьы чон, Ахылԥагь ыркәаҟьан иахан ианцауаз, Акәтыжьгьы хьанҭамзи шьҭахьы ианаауаз. Аӡә дарбан издыруа, акьафҵәҟьа ауан, Ишаҭахыз иҟан, аҭыҩра иҭаиан.
Нааран иахьыҟаз, иараӡәк иазшаӡан,
Абду имх аҵыхәахь, уажә уа расран, Измнахыз аашьышьын, аҭра цәнагахьан.
XIV
Кәытрыбгаа рызегь акәтыжь иазгәышьуеит, Кәытрыбгаа рызегь акыргьы имлашьуеит, Абри цқьа иназхәыцын, иналагт убра Кәытрыбга-џьырмыкьахь акәтыжь агара. Шықәсык иназынаԥш ианыхәаахәҭ абас, Иамоут иахьагашаз аԥара иарҳаз...
Аҵыхәтәан дыԥшыхәны дагеит уи ԥҳәыс, Иахшәазаап агәы нас ахала ус-ҳәыс,
Иннажьит аҭыҩра, ақыҭагь иналҵт,
қалақь дук агәҭаҵәҟьа ҳҭынракгьы аанахәт, Баашкгьы аргылеит ахәыԥшӡа аханы,
Баагәара иагәылак, дызҭамло ҽаӡәы,
Џьанаҭ уа иаҭыԥны, амшын ааигәаны. ҭынхала-ҭынҵыла, абгахәыҷ-мыҷқәа
Иара ашҟа ихәнаган, ирылнахт уаҩра.
мамоу, бгахәыҷқәам ҳәа жәлары иднарбеит, мамоу, бгахәыҷқәам ҳәа џьоукых агәра ргеит... ҭынч-ҭынч ауп ишцәажәо, иаҳәом уи усҟак, Ианцәажәо иахьцәажәо изкылкәом ажәак, Аҭыԥ ду иа иамоуп, машьынагьы ус, Дагарцгьы егьагым уаҩы уи хәыҩыс. Иагьашьҭоуп уи цасҳәа хәыҩҩыс ҳәа дагарц Ахылԥа зны аӡбахә еиҭазҳәоз изгарц,
Абду нхаҩ имаҭа, иԥылҵ, шьҭа кыр изызҳаз, Ақыҭа ааныжьны қалақь ахь ицаз.
XV
Ахылԥеи лабҷашьи ницәырга инаркны, Дырҟәаҵит уи Аҩсҭаа дызҿқәахыз зегьы, Дырҟәамҵыргьы ԥсыхәак имоуит ҽакгьы, Аҵыхәтәан, изымчҳазт, убасгьы ҟаиҵеит, Амаҭеиҿ дынкылсын зегьы-зегь иҳәеит... Амаҭа иаҳазгьы оумакны иԥхьаӡеит,
Зынгьы агәра изымгеит, зынгьых агәра игеит,
Кәытрыбга гызмалгьы азкылыԥш ҟаиҵеит, Иазҩоит уи, еиҭазҩоит ахылԥаз игәы, Дахаҩоит, дахаҩоит иара иахьагьы...
Ӡәыр илшон дҟалозар Кәытрыбга акра,
Уи ида ҽаӡә уаҳа дызбом уажә сара.
Шьҭа слакәгьы абраҟа аҵыхәа нсырҵәап, Аԥылҵ* нас кыр илшар, изҳәаша дҟалап.
АДӘЫԤШӠА АмАӠА АДУ-ЛАКӘ
Хәҭеи-хәҭеи уалхәаҭаз, Ашҳам бзы, амыза кәкәы... Уара уасны иурчит,
Сара саҭәҳәан исырдеит.
Ажәлар рҳ әам  ахьтә
Агеи шьхатәылеи ирыбжьаршәны џьара, Иҟоуп адәыԥшӡа, ижәбозар шәара,
Ага еишьылуп, аҿаҩа иаҵәоуп,
Амра лашароуп, аха аҵхқәа лашьцоуп. Знымкәа, аӡәымкәа ирҳәон ауаа, Дшырбахьоу уаҟа Џьыныш ихаҭа, Дшырбало, дшыҟоу иара иахьагьы,
Нас ишраҳахуа уахынла ибжьгьы. Акьанҿа даҟаран дцәырҟьоит дхәыҷны, Иблақәа рҟәазны, ирпаҟьа ихиҿы, Илшоит ласбоушәа, ушихәаԥшуа убра, Дԥина хәыҷ шкәакәахар, ҷыӷәҳәа дышуа.
* Аԥылҵ – амаҭа (аԥҳылҵ – уи аԥҳа лҟынтә). Абарҭ ажәытә хьыӡқәа еиҭашьҭыхтәуп! Еиҳагьы иманшәалоуп. Дара иҳәамҭоуп ажәытә ԥсшәа бзиаӡак издыруаз ажәабжьҳәаҩ Ардашьыл (Гәыдҳа) маршьан.
мамкәа даагылар уа уаԥхьа уаҩҵас, Ԥҳәызбан, арԥызбан мамзаргь ҭакәажәҵас. Ҽыуаҩ дизцәырҟьар, иҽы цом ԥхьаҟа, Хыррҳәа иаангылоит, еиҭамҵуа џьара. Ҽыда уаныҟоу оумоуп узықәшәо, Дықәԥалоит узқәа, дахьынтәааз умбо, мамкәаны дуақәԥауеит дуҵагьежь уа, Илшом нацәкьыскгьы уи иалшо иара... Шәарак ҟамҵакәа уиҳәароуп Анцәа: «Џьныш са сеилеимго, Ҳазшаз, иҟаҵа!» Шәарак ҟамҵакәа абас ануызҳәа, Даҵахоит Аџьныш, уеилгом уара!
Имшәаз абраҟа – уи ихьӡом акгьы,
Имшәаз абраҟа – дагьцоит деиқәхангьы, Аџьныш-қаҷаа зынӡа дхәыҷханы,
Дцоит наҟ деиқәыӡыҭ, думбо дкабаны... Иашан иаҳҳәозар, иазгәасҭоит абрак, Асҵәҟьа агәымшәагьы дшумбо рацәак.
Тоурагәҭа иҟоуп Адәыԥшӡа, бнароуп, мҩакгьы аҿықәган амшын ахь игоуп, Агәҭан уа алҳәыԥраҿ, хаҳәқәакгьы шьҭоуп, Арасра рхыҵәеит, ашыцламшә иагоуп. Амра егьынҭашәт – хәыҭхәыҭроуп изҿу, Акәша-амыкәша абраҟа иаԥну,
Ирҳәо маӡошәа, ирдыруашәа акы, Аџьныш дахьыҟоу еибырҳәошәа уны Аҵла еидгылоуп еидкьысло ркьатрацә, Иалаҳамҵозар хаз иҟоу абацә. Ииасуеит уаҟа акәарагь хәыҷны, Ахәажәра аманы, иагьҵлашьцааны, Алахь еиқәнахуам есқьынагь иара, Иамоушәа хьаас абри ақьаԥҭа.
Амра ҭашәеижьҭеи шьҭа ҳамҭак ааҵуан, манчеи Хачачеи еиҽхнылан иаауан, Ӡҭалара иҟан, аҩныҟа рхы хан,
Ага имцази, хәыҷыкгьы ихаран, «Аџьныш идәҳәыԥш» ала рымҩагьы ган, Амзагьы ыҟамызт, аҵхгьы лашьцан. манчеи Хачачеи хәыҷқәаху уажәшьҭа, Цахә азын иалгоит ашкол ахаҭа.
Аҵх лашьца иалак абра ианааи,
Аџьныш иакәушәа бжьыкгьы рмаҳаи:
Асаби иеиԥшны, игоз абжьы пан,
Асаби иеиԥшны иҵәуон, иқьуан...
Рҽы аангылеит, иахымсуа убра,
Шақәкгьы иагьасит «хырр-хырр..!» ргауа... Аџьнышгьы дцәырҟьозар акәхап уажәшьҭа, ҩыџьа рҟны дцәырҵуам ҳәа рҳәонеи ауаа?!. Дыԥахуоу дбылгьахуоу сеидроу убра, Цасҳәан, иршәарцаз, икаҳарц дара.
Рыҽ ԥхьа ианымца, шьҭахьҟала игьежьит, Наҟала ихыкәшан, ахәдаҟа иҵәиит.
Аҵх кыр инеихьан аҩнынӡа инаӡеит,
Ирбаз, ишырбаз џьаргьы ирымҳәаӡеит. Рашҭа инҭалон егьырӡбит убас,
Дәыԥшӡахь уаҵәуха икылсны иҷаԥшьарц. Бжьык ҳәа еиҭагар, закәтәу еилдыргарц, Дылхны дызусҭоу, хьыӡ дуҵәҟьа ҟарҵарц.
Амра анынҭашәа, рҽырӡеит зегьы, Алашьца ҭыҵын инықәтәеит адәгьы. манчеи Хачачеи ҷаԥшьоит итәаны, Аҵлеилач амахә ду иқәтәоуп уажәы. «Бџьарла» еибыҭоуп, рлашагала еиқәшәоуп Даман ӡәыр дыҟазар, иаџьал уахоуп: Иқәтәоуп, ус иқәтәоуп, акраамҭагь цеит,
мҵык ҳәа ԥыруазар, абжьы уаҳауеит. Аџьныш дабаҟоу, иргомеи ибжьы? Дкылыԥш ибозар иахьықәтәоу уажәы?
Ус уа ишықәтәаз абраҟа дара,
Иалагеит Аџьнышгьы ибжь агара.
Хынтә заҵәык рышьҭахьгьы уаҳа имыргеит Дыӡызшәа, дыҟамшәа ишьҭыбжь мгеит. Нас уи еиҭагахт аарла, ирбоит:
Зных иааҟәыҵхуеит, ҽазных иара гоит, Арасра илыҩуеит дәҳәыԥш агәҭаны,
Уахь узланеиуазеи ус марианы?
Ааигәа иҟоу убра нышәынҭроуп,
Џьнышу дыԥсцәаҳаху аилкаара цәгьоуп... Ассирҵәҟьа, лакәума ирбо дара, Рҿаԥхьан игылоу аҟәаш шьапаншәа?! Ассир, уи ашьаҭаҿ ашә хәыҷ аатит! Цәымзакгьы ҭылашо уахьынтә иааԥшит! Чара дук ыҟоушәа, уаҟа шьоукы Ргәырӷьабжьы ҭыҩуеит аууы рыхгоны. Аишәа ҭагылоуп, ирбоит инаԥшны, Аҵлаҩа гәаҩа иатыз шьапаны.
Афатәгьы мачхәума, иқәуп иҭәны,
Амаҭаԥшь ракәӡан итәоуп еикәшаны.
Абла асаркьақәа амоуп акы,
Иҟоуп ԥҵы змоугьы, ихәышлаԥсаны,
Ҽак ахы ҷашьахуп, иагьҭамадоуп,
Аҵәца кны игылан ицәажәо иароуп:
– Дад, абра итәоу зегь, ижәдыруеит, ҳаишьцәоуп, Кәара анырцәынтә иаазгьы ҳа ҳауп.
Ажәа ахы мҳәакәа, аҵыхәа узҳәом, Сажәа сымроукәа, иахәҭоугьы сызҳәом. Асасцәа шәыҟоуп, харантә иаақәаз, Шәарҭгьы ижәдыруаз нас ҳчара зыхҟьаз. Дад, абри Дәыԥшӡа еимаҳкуан ҳара, Ахьаԥарч ықәцан, иаҳтәаҳтәырц зынӡа, Рабацәеи ҳабацәеи жәытә еибашьхьан,
Ҳҵеицәа иреиӷьыз абра иҭахахьан. Еимаркуаз зеимаркуаз жәдыруаз шәара, Ихәахәоу-иашоу ҳәа ныжьны зымҩа. Дәыԥшӡа ҳаҭгәынқәа кыр шамоу жәбахьеит, жәытәаахыс иҟоуп, рыгәгьы ҭабгахьеит. Ахьаԥарч рхылаԥшуан, руамызт ҳаар, Ҳҭалан игәаҳҭар, убраҟа ҳнатәар.
Зинла ҳақәиҭуп, иҳаиҭеит Анцәа, Акаамеҭ аныҟаз, ҳаԥсеитәит иара.
Наҩ зыхьӡыз далихын усҟан Анцәа, Акаамеҭ ишыҟалоз иеиҳәеит иара!. Аӷба ду ирҟаҵан, иалихт зыԥсҭаз, Рызегь рыхкыцԥхьаӡа уа еиқәирхарц. Акаамеҭ ныҟала, аӷба хнаҵеит, Ӡыблара иаргьежьит, џьа ианнаҟьеит... Акаамеҭ аилгара шагыз хы-мшы,
Аӷба ду кылнаҵәеит авара акы,
Рыԥҵәшагь икылҟьеит, инымкылт аӡы, Амаҭқәа ҳаб адаӷь ԥсыхә ҟамлоны. Ҽырқьақьа-ырқьақьо кылҵәара кны,
Наҩ инаиқәнаргеит усгьы абжьы:
– Са иузныскылоит, Наҩ ухаҵкы,
Сзыҳәо ҟоуҵозар, иуасҳәоит уажәы: Сақәиҭыз афара са ауаҩжьы!..
Сшақәиҭу рдырааит еиқәхо зегьы!
мап ҳәа ануҳәагь, сынкылсны сагьцоит, Ӡычҳарагь здыруеит, ицәгьамкәангь сыӡсоит. Шәарҭ ара иаанхо ӡы нашәҿаҵәап,
Аӡсашьа здыруагь аӡытлакә дагап...–
Наҩгьы ибзиоуп ҳәа ҭакс иҟеиҵеит,
Амала, ашьҭахьшәа усгьы неиҳәеит:
– Ҳиазҵаап Иаҳхылаԥшхәу, ииҳәо ҳаҳап, Ҳхала иазаҳаӡбыр, ус иҟамлап...
Ажәҵыс, умшәакәа, удәықәла лассы, Ииҳәауа арбану ҳаҳәа ухынҳәны!
Амаҭ, амарџьа, уус ҟаҵала,
Урқьақьа ҭаршан аӡы шәаҳала!
– Бжынагьы ацҵа, – аҳәеит Амаҭ убра, – Рылаԥш еихыӡааит иахьцо-иахьаауа!.. – Ажәҵыси Бжынеи ахьнеишаз инеит,
Ирҳәаз дазыӡырҩит, зингьы ҟаиҵеит...
Арҭ хынҳәы идәықәлеит, аха аимак ҟалеит, Ииҳәаз ҳәатәума ҳәа, уи рыххатәхеит..
Ажәҵыс аалҟьаны ак џьанашьеит,
Насгьых иаацәажәан абасгьы наҳәеит:
– Бжына, убаашәитеи, да убыз сырбеи, Иқәтатан збоитеи аҷышәи ҳәынҵәеи?!
Абыз анынҭнах, егьи иаахнаҵәеит,
Бжына быжжада азымҳәо иаанхеит...
Ажәҵыс аԥысын иаан ус аҳәеит:
– Дҳақәцәҟьаны мап иҳәеит, зин ҳәа ҟаимҵеит, Дыҟанаҵ ифара – уи ҟалаӡом,
Иаџьал шьҭахь, усҟан нас, Нцәа акгьы иҳәом... – Суа абанужьи?!. – ҳазегь ҳабду
Ажәҵыс иназҵааит, гәҩарас иаку.
– Сышьҭахь исышьҭоуп, изааиуам лассы,
Уигьы иаҳәап нас, ишааилак иаргьы... –
Бжы мҩа ишықәыз каамеҭгьы еилгеит, Ацшьҭахь иахьааизгь быжжыҳәа инхеит... Ажәҵыс акырцаз ҳабдугьы ҩеиҭаԥт,
Аԥшьҭагь быжькаҵәаӡа аҵыхәаҿ иннажьт... Сажәабжь зхысҳәаауа, сашьцәа маҭраа,
Ҳарҭ зегь ҳақәиҭуп ҳаҭгәын аҭаԥшра.
Уи мап ацәыркын хьаԥарчажә зхарԥаз, Ҳҭарымҵо иалагеит наҟынтә иаақәаз. Ҳџьынџьоуп ҳәа игылеит, џьаргьы иашышит, Ҳарҭгьы ҳааҭгылеит, аусқәа ҳаӡбит...
Ҳабацәа ирҳәоз ауп исҳәо сара,
Ӡәыр ишәмаҳацзар, иаҳааит иахьа, –
Х-ҷашь ауп ицәажәо, аҵәыцак акуп,
Иадгылоу рызегь иара иазыԥшуп.
Ажәа рацәазаргь, иахьа иҭамадоуп,
Иацызфо-иацызжәуа ԥшызарц рыхәҭоуп... манчеи Хачачеи уа ирбо мбатәуп,
Х-ҷашь маҭы иацнаҵоит, ажәахә акуп:
– Дәыԥшӡа аагарцаз аџьаҵәҟьа аабеит, мчыла ианаму, маанакгьы ҟаҳҵеит:
Кәуак азыҟарҵан ҳабацәа зны,
Ус иуԥхьаӡозар, ицалап ожәшьҭа шәкы, Ԥсыӡ-хаак аҿарҵан, ианыршьышь ахы,
Уаҳа лахымзар зымбацыз акы,
Ахаа анафа, ианахәа агәы,
Ҳарҭ ҳаиуацәоуп ҳәа аҳәахит иаргьы.
Насгьы илықәыршә Хьаԥарч ахь ицеит,
Уаҟа иахьнеиз абасгьы наҳәеит:
– Ахьаԥарч, сгәыла, фырхаҵа уара,
ҭахак ҳәа рымҭа урылгоит маҭраа!..
Аҵлаҩа ашьаҭаҿ сшавсуаз уҩнра,
Сныдгылт ҳаицәажәап, иаҳшьап ҳәа ҳаԥсқәа... Са усазҵаауазар, аԥсра сацәшәаӡом,
маҷуп исиааиуагьы, аӡәгьы дызбаӡом. Иашоуп, сыӡмахаҿ иҭалоит уажәы,
Знырҳа доумбеиу камбашьқәак ааны. Сзымныҟәар сзымласкәа, срыҵашәоит уа, Сзыҵымҵуа сныҵашьшь сагьашьҭуеит ҵаҟа. Нышәаԥшь саалахоит уа са схәаҽуа...
Иарбан, фырхаҵа, уара узыцәшәауа?!. – Ахьаԥарч ҭакс ҳәа иаҳәахит убра:
– Дмаҷуп сзыцәшәаҵәҟьоу, аиаша хаҵа. Ҵоуп, аҭабгаррақәеи жреи са срыцәшәоит, Сҭаҳар ҵаулан, сызҭымҵуа сҭахоит...
Дыӡын ҳа ҳгәылак, иҵуеит шьҭа акры, Ҳишьҭан, даабомызт, зегьы, ҳаҽшаны. Ашьҭахь уи дгәаҳҭеит дышҭажьыз дыԥсны Нышәынҭра гәаҩак, даҳнарԥшааит ифҩы... – Ас анаҳахгьы Акәуа ҳәазеит...
Амаҭқәа ирыдтәалан уи зегь аҳәеит.
Ас еиԥш ҳабдуцәа аус анраҳа,
Аӡбаҩцәа иақәырҵеит ԥшыхәра цара... Аӷәӷәақәа ԥшыхәра ҳәа иршьҭыз хынҳәит, Руак ус иаацәажәеит, егьырҭ зегь ӡырҩит: – Х-нышәынҭра гәаҩак ҳара иаҳгәаԥхеит, Ахьаԥарч ҭаҳар, убра инҭаԥсуеит,
Ахԥагь ҭабгоуп аз, маншәалоуп зынӡа, Х-кылҳарак рымоуп, укылсны уцауа. Ахьаԥарч ушьҭаҵан, уа уанҭашәкәа,
Иԥан иҭаԥалашт, уафарц уеихҵәа. Кылҳарсҭа пала уацәцоит адәахьы, Ахьаԥарч зҭымҵуа ицоит инҭаԥсы. Рабашьра абасала ҳзалагар ҳарҭ,
Ахьаԥарч ҳрылгоит, ҳшаиааиуагьы гәашәҭ! Нышәынҭреи-мышәынҭреи зегь наҳзынхап, Адгьыл ачашәрагьы ҳарҭ ҳаиҳабхап!
Амала, жәдыруазар, иагьусцәгьоуп иарак, Ҳҩызак ахҵәахагь ҳнахаҳаит џьарак... – Ԥшыхәрантәи ихынҳәыз рзыӡрыҩит зегьы. Уи шьҭа анбыкәу, иҵлап амбатәы.
Уижьҭеи иазыӡбан иагьыҟоуп убас,
ырӡра ҟамҵакәа, маӡа ҳаибашьларц... Ахьаԥарч зыхәангабжь уажә игауа, Ахьаԥарч зыхәангабжь ишәаҳауа, Ҵыхәтәантәи шакәугьы жәдыруаз зегьы, Ҳрылгеит, ианаҳхит, иаҳтәуп шьҭа адәгьы! Ҳасны ҳанхароуп ҳаҭгәынраҿ уажәшьҭа, Хыбаҩ аҩнуҵҟа иҭаҳшьап ҳаԥсқәа! Зыхәангабжь гоугьы ҭаԥсыроуп уаха, жәохә мыш ирыцны иҭажьуп убра! Амаҭаԥшь ҭаԥалан, уа икәараҵеит, Кылҳарсҭа пала, ишцац еиԥш, ицеит! Ахьаԥарч акәзар, изҭымҵт, иҭахеит, Амаҭаԥшь иақәкыз уи абла лашәхеит!
Ӷас ҳәан иҳамоу зегь рыҳәҳәабжь гауа, Ҳарҭ аишәа ҳҽаҭан аҩыкәкәеи аажәуа, Ада ҽа хьаак ҳа иҳаумҭан, Анцәа,
Иақәшәааит амин, иаанышәкыл уажәшьҭа!.. манчеи Хачачеи хлымӡаахҵәҟьа рбауеит, Амаҭқәа гылоуп, иахьцәажәо ирҳәауеит:
– Ахьаԥарч гәаҟбжьы даара иҳаҳаит, Ахьаԥарч гәаҟбжьы ҳа ҳгәахәа знарҳаит!
– Ахьаԥарч гәарԥоуп абраҟа ҳахьтәоу, Дарбан иаҳцәызго, уажәшьҭа изылшоу?! – Бзиоуп, иазхазааит, наҟ ашә ашәыркы, Иалыжәдраауазеи дӡырҩуазар аӡәы?!. – Ашә хәыҷ ианнаха, ҵлагәаҩа накит, манчеи Хачачеи уа нас иццакит.
манчеи Хачачеи уа рыҵла илбааит, манчеи Хачачеи ласын иԥшааит. Сишь, нышәынҭроума уи ирбаз уажәы? Ҳаи, нышәынҭрами! Иааҭрысит зназы. Аа иахьҭыҩуагьы абжьы игауа!
Аа уи Аџьнышгьы дахьҭанхауа!
мап, уи дыџьнышым, ирдыруеит уажәшьҭа, Дарбан абраҟа иаҿу уаха ԥсра.
Нышәынҭра гәаҩа инеин иҭаԥшит,
Дарбан иҵәуозгьы уаҟа иааԥшит.
Аџьныш дабаҟаз, иаҿымзи аԥсра,
Ахьаԥарч хаҵа, хьаԥарчаа рҵыхәтәа.
Иԥан ианҭаԥал, изҭымҵуа иҭахеит, Шәсыцхраа ҳәа ишыҳәҳәоз, акыр иҭатәеит. Ахьаԥарч аҳәҳәабжь зҿасуаз ауаа, Аиқәырхара акәым, ицон ишәаҟьа, Аџьныш ибжьоуп ҳәа игоз иацәшәауа, Аџьныш даабеит ҳәа уаажәлар жьауа... Ахьаԥарч ҭырган, ԥшьаала идыртәеит,
Нас иццакыхын убасгьы нарҳәеит:
– Ахьаԥарч хаҵа, ушзахәо уеиха!..
– Амаҭаԥшь хыҵын иргоит уқьабҭа!.. – манчеи Хачачеи аақәгьежь еимдеит,
Уаҟа аԥсыжрақәа иҵегьы рбеит. Ирбаз ахьырбаз зегьы-зегь ҭабган, Кырџьара ахьаԥарч рыбаҩ ҭаԥсан. Нас иааласыхын иахьықәтәаз инеит, Шаанӡагь иқәтәан иахаҩарц рыӡбеит. Иамамкәа иҟам дырҩегьых маӡа, Иарбану руагьы шьҭа ираҳара?
маҷк еиҳа мҵыцкәа, ацәажәабжьы геит, Рхыцәқәан, иахьықәтәаз, ицәажәоз ирҳәеит
– Кырӡа иаҳгәалоуп хьаԥарчаа зыниаз,
Анкьа Адәыԥшӡа изџьынџьны инхауаз.
Ҳарҭ аҵларкәыкәқәа иҳалшои мамзар,
Ҳазегь ишԥаҳҭахыз амаҭ нҳарҵәар...
– Кырӡагь ишәарҭахеит ҳарҭ ҳаҭрақәа, Амаҭаԥшь ҭаларгьы алшоит маӡа,
Хыхьгьы иҩхалан, инхылан убра,
Кәтаӷьгьы аанрыжьрым, ҳарфап ҳхаҭақәа..
– Нхыҵҟа ҳацҳашан хьаԥарчраахь ҳцаны, Хәынхыҵ иагьыҟоуп инхан хԥаҟа ҭӡы...
– Арҭ иааҳаҵырдраар, ҳуысқәа цәгьахап, Илҵуа ҳакәҷарақәа рызегьы нарфап...
– Ҳаи, џьоушьҭ, закәызеи уахак иҳаҳа, Аџьашьатә, ассир, ашана ахаҭа!.. –
Уаҳа кыр рҳәома ҵларкәыкәаа абра?
манчеи Хачачеи ӡырҩыхуеит еиҭа.
Рлымҳагь инҭашт ҽа бжьык иара убра,
Аҵла иахыҩуа, иаҿуп агара:
– Ишәҳәоз саҳаноуп, ҵларкәыкәаа, сзаа,
Аҵла ацәавҵан сынхоит са ҵаҟа,
Шәыцәгьагь насҳәеитоуп Ахәынхыҵ шәанца!.. Шәыҟаз ашьшьыҳәа, абра шәынхала,
Аҵла ахьшәарҭам шәынҭалан шәцала! Амаҭқәа сзыҟоуп, ҳаҭыргь ҟашәҵала...
Нас ишәԥырхагам, шәыхгьы шәыхьчала...
Усоуп абраҟа аҟәыш дшынхауа!..
– Иашоуп, уи иашоуп!.. – игеит даҽа бжьык, Бтызу мариалзу, ҵаҟа ашьапанытә. манчеи Хачачеи ашанақәа рбоит,
Ахьаԥарч гәарԥан уа аџьал рыӡбоит.
Ашә хәыҷы днадгылан дасит аӡәы,
Амаҭаԥшь хыҵны иахьҭоу ҵлашьапы.
Ҿиҭит: – Акәуа, сара, шәҭынха ду,
Шәызегь, сышәхашҭны, шәагьтәоуп шәшеибакәу!.. Ных, малабашаӡа ҳарҭ ҳаиуацәоуп,
Ашә аашәыртуазар, аҩыжәраз сыхиоуп!.. – Ашә аадыртызар, ацәымза ҩныҷҷеит, Ахьаԥарч хаҵагь ашәхымсаҿ ирбеит.
Кәуа абаҟоу, иаазаап Хьаԥарч,
Амаҭ ахьеизаз, убра иҭаннарҵәарц! Бџьарла еибыҭоуп, кьарахәгьы акуп, Аҳәа цырцыруеит, агәгьы аҽануп. Ашә иаахангьы уи аззырты
Амаҭ еихыхны икаҳаит хазы.
– Шәалга, шәырҩаха шәнапажәқәа, шәласны!!! – Ахьаԥарч хаҵа иарӷьеҩын абжьы,
Наҟ иныҩнаԥалт убра рыҭрахьы,
Аџьал азԥызҵәоз иахьыржәуаз аҩы,
Рызегь шьхынԥсылеит, ирҩахеит рнапқәа, Ирбоу ахьырбоу ирбоит џьашьатәшәа.
Ахьаԥарч цәажәеит, иҩҭыган абжьы:
(Иҵысыз уаҵәҟьа еихнахуеит уеизгьы.)
– Сгәарԥаҿ шәааины абра шәыҩнатәоуп,
Агәҭан итәоугьы, узбоит, ҭамадоуп...
Уакәмыз инеиз сахьҭажьыз жәацы, Снышәынҭра гәаҩаҿы, шьыжь шарԥазы?!
Усҟан иуҳәахит, сҭабгарра уҭаԥшуа:
«Ахьаԥарч ҳшәылгеит, инхада уажәшьҭа?!. Ԥсыжрақәан иҟоу зегь урҭ ҳа иаҳтәуп,
Ахьаԥарч ҵыхәтәажә, абра уҭашьтәуп!» – Асгьы насоуҳәан, усазҵааит еиҭа, –
«Кыр иаԥсаӡами абрантә уцара? Уақәшаҳаҭхозар, нас усҭ ахамы,
Наҟ узлаҭыҵша, узгаша дәахьы.
Знык иноушәуҵар, иушәхаӷьауеит,
Уеиуара аԥсахуеит, уагьмаҭхауеит. Кылҵәарсҭа пала унҭыҵып убра,
Насгьы иуаҳҭап ицәгьамкәа еиҳабра, Гәыкала абраҟа ҳҳаҭгәынқәа хьчала,
Ҳада, ҳа ҳмыда изҭамлартә иаауа!
малла ҳнауцхраап, заҟа уҭаху,
Ԥароу, ма шьароу, мамзаргьы баҩу?!» –
Ас еиԥш насоуҳәан, иркьакьан ухы, Иршәны иҭоужьит убраҟа акы.
Иршәны иҭоужьит зын цәас иухарԥаз, Ҵыԥх икоужьхьаз, ихәахәа ицахьаз, Амаҭқәа, усоуп, ишәԥсахуеит шәа шәцәа. Усгьы узбахуан сацәшәозшәа аԥсра.
мап ҳәа ануасҳәа, унҭажьцәеит ҵаҟа, Арҵәаа саныҳәҳәа, уцеит уеиқәшәаҟьа. Схықәан унықәбан, уҵыхә сҿаҟьаны,
Уҩны уагьцахит убра уҳәазаны.
Ашарԥаз шаанӡа унеихын иацгьы,
Шәымаӡа соуҳәеит, уҭаччо угәгьы.
Анкьа аахысгьы шәышҳашьҭаз шәара, Иҟашәҵоз амаана, ҳарҭ ҳҭархауа...
Амала иалшон са уа сааҭаԥсыр,
Суа ду самбазҭгьы уи Цәыслампыр.
Адгьыл аакылҵәан, аҭыҩра ҳаны,
Ҽнак ала икылнахт сахьҭажьыз ахы. Наҟҵәҟьа сазҭымгазаргь, схәы аанагон: Ахәаци, аинцәыши, быжлагь сарчон. Шәызегь шәагьхәыцуан, маҭаԥшьраа шәара, Ҳрылгеит ҳәа, дрымам ҳәа уаҳа ҭынха.
Хҩы ԥацәа сымоуп, иаҿуп аҵара,
Ҳхыбаҩқәа шыхьчатәу рҵоит урҭ убра.
Анхыҵҟа иҟоуп, иаап шьҭа лассы!
Ҳаҟамызт ахьаԥарч ус ҳаганы...
Ҳадгьылаҿ ахьаԥарч қәыџьма ҳаркхьеит, Ҳадгьылаҿ ахьаԥарч мышәраа ҳаркхьеит,
Усҟан, иаҳдыруеит, шәагьрылан шәаргьы... Ҳажәа еиқәымшәа ҳагьарӡит ӡәырҩгьы... Ахьаԥарч рхьышьҭрахь мышкы-зны ихынҳәуеит, Рнышәнап ҳахьчарцаз Анцәа иҳәахьеит. Ҳнышәынҭра шәҭалахуа, уи ҟалаӡом!
Ԥсыбаҩ какахуа, мап-мап, шәагьызцом!!! – Ахьаԥарч акьарахә ҵыс-ҵыс-ҵысит – Амаҭ еилаҳаит, ацәымзагьы ԥсит!
Нас иааласыхынгьы ашә анаркит,
Иҟаз ишыҟаз убра иҩнанакит,
Кәаш ҩа ду ашьаҭагь амца анаркит. Аршәаагь аҵалан еибанаркит.
манчараагь амцабыз рыбла хнакит. Амаҭқәа рҽеибыҭан ашәгьы иагәҭаст, Зныкымкәа, ҩынтәымкәа, иахо иацәхаст... Амаҭқәагь алаблит уаҟа зегьы
Шәы-ԥсык ҳәаны рхазаргь инхомызт акгьы.
манчеи Хачачеи агәымшәа ҟарҵеит, Аџьнышгьы имаӡа ргама еилдыргеит, Ԥсыжра ҭабгара еимарԥсеит зегьы, Аџьнышгьы дыҟам, диԥымлац аӡәгьы. «Аџьныш идәҳәыԥш» ҳәа иҳәом уажә аӡәгьы, Иашьҭоуп Адәыԥшӡа ҳәа ажәлар зегьы, Амҩақәа авгоуп, икаххаа ицоит,
Ахьаԥарч ашьҭрагь абраҟа инхоит. Амаҭқәагь ыҟоуп, абра иԥшашо, Ахьаԥарч ықәыргарц амӡбатәқәа ӡбо, Ацәгьахәыц дыршоит, ицо-иаауа, Ишашьҭац иашьҭоуп Адәыԥшӡа агара.
Салгеит сҭоурыхгьы, алакә ианҵаны, Исҳәаз заҳазгьы ижәдыруаз шәаргьы.
НҴӘАРА ЗқӘЫм ИҞАН-ИАНЫН АШЫШКАмС
Иашәымкәа-иахамкәа, аӡара паӡа,
Аламгәа егьҭамкәа, хҭарԥажәк ахаҵа, Ашышкамс хысхысуа ицон иццакуа, Аҩнынӡа снаӡап ҳәа, ицон хәылбыҽха, Еидаракгьы иаҵа, иеиҳан хараӡа.
Иахьылсуаз аккара атоура еилачын,
Инеиуан ахала, мҩа-пак иара анын.
Атоураҿ иоумаҷху Ашышкамс зфара, Ашышалым акәху иара зыцәшәара? Ишәаргьы-имшәаргьы аҩныҟа цатәын, Аҟәаҟәа иахшьызгьы убрахь игатәын,
Ахџыџ саҟә ахыцәқәан иахьамаз аҩны, Акәара ахықәан, аккара аханы.
Иаандаз ҳәа игылан хәыҷ гәарҭак зегьы Ахџыџ саҟә ихалан, аккарахь иԥшны... Аҩхынӡа егьбжьамкәа инеихьан иара, Атоураҿ, харамкәа, аганахь џьара,
Аҟәақҳәа имацәысуа, агәақьҳәа идыдуа, Аккара иахысуа, иаакылҟьеит ақәа.
Иҵӡози сынтәала имлеижьҭеи иара. «Аҩарқәа сзырмыруа ихыҵып уажәшьҭа, Ладоума-ҩадоума иахьдәықәло дара?
Азнык ихнаҵогьы хаирла дызцом,
Нахьхьи исзыԥшқәоугьы, сагар, изынхом...» – Агәы инҭахәыцын, Ашышкамс ласны Убраҵәҟьа имҩахыҵын, ҵла дук ашьапы
Инадгылт иҭрысын, ихәнарцаз уажәы.
Уи џьын, игьардын, ацәа еиҟәшьаны, Амҵиаагьы аман, хьакы, ишшаны, Иахьеидгылаз ҳәыгәран, ибахӡа ибаны... Изҵаз ажәҩа инықәхын, инықәыжьны ахы, Иҩкыдлан иҭрысын, ианхала такәы, Ашышкамс варала инавҵалт ҵла-цәа, Цәыкәбаркгьы уажәшьҭала изнеишам убра.
Рацәакгьы мырҵыкәа ақәа ахнагеит, Ашышкамсгьы мԥшыкәа аҩныҟа иеихеит. Сцалап ҳәа иандәықәла, ацәажәабжьы геит, Ицәажәоз, уа ӷәӷәала игәы нхан иҳәеит:
– Абраҟа сахьгылоу усхалт, усхаԥеит, Сдац-ԥашәқәа ахьыҵоу убарҭгьы ухәаҽуеит, Цәыкәбаркгьы наулҟьан қәа цырак збаӡом, Сахьгылоу, уа умҵан, мрахәага сурбом. Угылоуп, агьарда, умыҟә-хәахәаха,
Азҳарҭа ҳәа сымҭа, ииашоу, схәыҽуа! Ажәытәан аҳәыгәра расацраа иртәын, Увҵиаан уангыла, иԥсит, иуахәаҽын... Уҭыԥан сдыргылар, убас ҟасҵарын:
Ииашоу ҵла гылар, ишиашоу исышьҭрын!..
– Ҳаи-ҳаи, авҵиаа, изумҳәои уажәшьҭа,
Са сымҵан уангыла, уандәықәла ҩада?! Иудыруоу уахьгылоу?.. Ҳәнаԥуп уа уаазгаз! Уҭыԥ аҟны иҟоу имҳәароуп жәа ҟәаз!.. – Ашышкамс аацәырҵын, илакәшьан иԥшуеит, Еиҿыхоит еидшылан Хьаҿыси Џьы-ҵлеи!
– Ахаҵа, уабаҟоу, агьардажә сашьит,
Сабацо, иабасҳәо, абраҟа схәаҽит!.. –
Хьа-ҿыс па ахьгылаз абасгьы ҿнаҭит. –Ҳаи-ҳаи, иухәыруама, Агьард, иҟоумҵан!!! – Аҳәеит Шышкамсына, иахьцәывҵыз иҳәҳәан. Иҳәҳәеит, нас иагьалҟьан икаҳаит, ишьҭаст:
Иахьавҵуаз иазцасҳәан Ашышкамс канажьт. Иахькаҳаз иадырит изқәыз аҽшаршәшәаз, Игәаан, иагьыҩит аҩныҟа ахы шхаз.
Ашамҭаз ашышкамс абраҟа еизеит,
Уи ашьаҭа икыдлан уаҩ ишәара ихәнеит, Гәырҭыԥкгьы нырмыжькәан иаакәшан ирфеит. Ацәа зегь цәырҵәан, илалбаангь ицеит.
Акыр шықәса бжьысит. Шьыбжьонк агәазы Ашышкамс аацәырҵит аҳәыгәра аханы. Аккарахь наҟ иҟан, аҩныҟа иаауан, Изҵазгьы еидаран, аҵкьысгьы еиҳан, Ажакьагьы ҟәашхон, уажәшьҭа ишлахьан, Асабагь ахьтатан, аԥхӡашагь иаган. Дырҩегьых аҳәыгәраҿ еиҿыхабжьы геит, Дырҩегьых аҳәыгәраҿ ицәажәоз иҳәеит: – Ашьшьыҳәа сахьгылоу усхалт, усхаԥеит, Сдац-ԥашәқәа ахьыҵоу убарҭгьы ухәаҽуеит, Уахьгылоу, уеимиаан, лашарак сурбом, Иуҿало хьараџьқәан, иахьсықәшәо иӷьаӡом.. Угылоуп, аџарда, унаа-хәахәаха,
Азҳарҭа ҳәа сымҭа, ииашоу, схәыҽуа!.. Ажәытәан аҳәыгәра Агьард-Џьы иатәын, Увҵиаан уангыла, икаҳаит, иршьын...
Уажә уи абаҟоу, ихырҵәҵәан иргеит. Аҳәыгәра, ҳахьыҟоу, зегьы уахаԥеит!.. Уҭыԥаҿ сызҩеир, убас ҟасҵарын:
Ииашоу ҵлак ҩеир, ишиашоу исышьҭрын!.. – – Ҳаи-ҳаи, авҵиаа, изумҳәои уажәшьҭа,
Са сҭыԥан уангыла, уандәықәла ушшаӡа!.. – Ашышкамс ааҭгылан, илакәшьан иԥшуеит, Еиҿыхоит еидшылан Хьа-џардеи Хьацеи. Ишцәажәоз, Хьаца-шша абраҟа иҳәҳәеит:
– Ашышкамс, ахаҵа, Хьа-џардажә сашьуеит!!! – – Ҳаи, Џарда, иушьуама, уаҟәыҵ, иҟоумҵан!!! – Аҳәеит Шышкамсына, Хьа-џардахь еихан. – Иухашҭма иухугаз Агьард уанашьуаз?! Иухашҭзар, иудыруаз уаргьы ушҭахаз!.. Аҳәыгәра анурҭа, избоит, ухәахәеит,
Ииашоу ахьҩеиуа убригь ухәаҽуеит!.. – Хьа-џарда атахҳәа хьаԥарч мҩаннаҵеит, Ашышкамс ианақәшәа, акыр ажьацеит. Насыԥла, имԥсықәа, ианеиқәха, еихеит, Игәаан, жәа мҳәакәа, аҩныҟагь ицеит.
Аныхәла, ашамҭаз, ашышкамс еизеит,
Аҳәыгәра иахьакәшоз Ахәаҷа иабеит,
махәҭакаҿ иахьықәтәаз ишалшозгь иҳәҳәеит: – Хьа ду, ҵаҟа ухәдаҿ ашышкамс еизеит!
Аӡәгьы имбаӡакәа, ицәывҵит ҵаҟа!.. Акылҵәарсҭа пала иҩеиуеит дара!..
Сыҳәҳәаргьы моу сымам, аусқәа цәгьахеит, Нахьхьынтәи, ҵҩа рымам, ҵаҟала иаауеит! Иукәшан, иудиаан, игылоу хә-хәажәак
махәҭала еилиаан, ихырҩит дарак.
Аԥшыхәцәа укыдлеит, егьырҭ рыҽдырхиоит, Иуцәадлар – уцәдырҵәоит, уцәдырҵәар уҩоит!.. – Иҿыхазшәа, иаалҟьан, Хьа-џарда аҽаршәшәеит, Ахәаҷажәгьы лалҟьан, илҭахәаша ицеит. Ашышкамсқәа кыдшәшәан ҵаҟа имцаӡеит, Хаԥыцла ицәдырҵәан, илакәшан ирфеит.
Раԥыза раԥгыла, инҭалан ҵаҟа,
Акылҵәарсҭа пала ицеит ишцара.
Акыр шықәс еиҭаҵыхт. Шьыбжьышьҭахьказ зны, Ашышкамс аацәырҵит аҳәыгәра аханы. Шықәсыла иабаҟоу, акырӡа иажәхьеит,
Шәи ҩынҩажәа шыҟоу уажәшьҭа инаӡахьеит. Ашьшьыҳәоуп ацашьа, еидаракгьы агоит, Иакуп алабашьа, зымҩа ишьҭанакшоит. Дырҩегьых абраҟа еиҿыхабжьы геит. Дырҩегьых абраҟа ицәажәоз иҳәеит:
– Уиашан ушгылаз, унаа-хәахәахеит, Азҳарҭа ҳәа сымҭа, абра сухәаҽуеит!.. Уҭыԥан сдыргылар, убас ҟасҵарын: Ииашоу ҵла гылар, ишиашоу исышьҭрын!.. Ажәытәан аҳәыгәра Хьа-џарда иатәын, Увҵиаан уангыла, иԥырҟеит иршьын... Аҳәыгәра зегь стәуп ҳәа, ухала иукит, Усхыҳәҳәар ҟалом ҳәа, ҩада сумышьҭит!.. – – Ҳаи-ҳаи, авҵиаа, изумҳәои уажәшьҭа,
Са сҳәыгәраҿ уансыҵиаа, уандәықәла ҩада?!. – Ашышкамс ааҭгылан, дырҩегьых иԥшуеит, Еиҿыхоит еидшылан Хьаца-ҵлеи Л-ҟатеи. Ишцәажәоз, Ал-ҿыс-шша абраҟа иҳәҳәеит:
– Ашышкамс, усыхәа, Хьаца-хәажә сашьуеит!!!
– Иумун ус, иушьуама, уаҟәыҵ, иҟоумҵан!!! – Аҳәеит Шышкамсына, иахьгылаз иҳәҳәан. – Иухашҭма аԥасан Хьа-џарда ушашьуаз?! Иухашҭзар, исҳәашан уаргьы ушҭахаз!
Ушиашаз, иџьасшьеит, избоит, ухәахәеит, Убардхеит, угьардхеит, егьырҭ урхаԥеит.... – Хьаца-хәахә ахьгылаз иеиҵас аҽаршәшәеит, Ахышәҭ быӷьқәа хьлеиуаз Ашышкамс ианҟьҟьеит, Имԥсыкәа ианеиқәха, аҩныҟа иеихеит, –
Ари ас анакәха, игәаан ицеит.
Ашамҭаз, иҿыхан, Хьаца-хәахәа ҳәҳәеит – Ашышкамс ахықәҩаан, ацәа хых ирфеит. Ал-ҿыс-шша ахьгылаз ҿнаҭын ус аҳәеит:
– Исхашҭуам, издыруаз, уара сеиқәурхеит,
Ашышкамс ҭаҳмада, уа уоуп са сҭынха, Абраҟа, са сымҵан, уааин уԥсшьала!
Дырҩегьых такә бжьысит. Ашышкамсгьы ԥсит. Аҳәыгәраҿ аӡә ҿиҭит, аккара ӡырҩит:
– Ашышкамс, уабаҟоу, абраҟа схәаҽит,
Сабацо, иабасҳәо, Л-бардыжә сашьит!..
– Ҳаи-ҳаи, авҵиаа, изумҳәои уажәшьҭа,
Са сҳәыгәраҿ уансыҵиаа, уангыла ушшаӡа?!. – Еидшылан еидгылоуп аҳәыгәра агәҭа:
Ал-бардык иашьырцоуп убраҟа Џь-ҟата...
Аҳәыгәра аҵыхәан аӡытҟәа ҭатәан,
Акәуа ааҭыҳәҳәан ицәажәт, ус аҳәан:
– Сара, дад, абраҟа абаарраҿ сынхоит,
Шәи ԥшьынҩажәа рышҟа, абар, сықәра цоит, Аҳәыгә ҳаракыра еимаркхьои заҟа,
Инҵәом шәа шәӷьал-палра, иԥҵәаҵәҟьеит ҳагәқәа! Уажәшьҭа, дад, иазхазааит, ҳаргьы ҳаихатәӡам... Аҳәыгәра шәызхазааит, шьҭыбжьык ҳәа ргатәӡам... Аӡҟычра иҭагылоу апҟыз шәырзыԥшы:
Еисуам урҭ ахьгылоу, рнапы еибаркны. Шәҭагылазҭгьы гәаҩак, ҵәҩанҵәы шәеиццарын, Ишԥаԥшӡоу ҳәа даарак, зегьы шәдырҽхәарын... – Ал-бардқәа ҩагылан Аџь-ҿысқәа рхәаҽит, Рдац-ԥашәқәа рҵаулан аҳәыгә зегьы ркит...
– Ухала ухы уахәа, уџьыми, уқәԥа!
Аӡә дыҟам иуҳәо, ал-бардк уанацәшәа!..
– Ных-ных, иазҳазаргьы, ахәыгә зегь агап,
Ҵла иашак ҟаларгьы, убри инахаԥап... –
Абаарра иҩылҩит абас абыжьқәа,
Аккара еигәныҩт, аҳәыгәрахь иԥшуа.
Ишԥшыхыз, ашьшьыҳәа, кәымжәаԥшь шәыршәыруа Акамаш цырцыруа, аӡара таруа,
Агәчама ҳәымпылӡа, ахы еиқәаҵәаӡа,
Иаацәырҵит абраҟа ашышкамс аԥа.
Ашьшьыҳәа инхьаԥшит аҳәыгәрахь зназы, Инҭгылан иаахәыцит, иаҟьеит анапы – Имҳәакәа ажәакгьы, наҟ амҩахь ицеит – Ашышкамсқәа рыргьы абрахь имааӡеит.
АЗГӘАҬАқӘА
1. Аџьына – ҵыџьжәлоуп, жражәлоуп, тышажәлоуп, ԥсҭажәлоуп, ҟҟаџьжәлоуп, иҵегь аҵакқәа амоуп. жәытәла џь ауаҩгьы ихьӡын, аџьар – ауаа рацәа. Аџьармыкь. ҩыџьа.
2. Хыҵаркьакьа – ахәыҷы хәмарра иахҳәааны ирхәмарны иҳәоуп.
3. Аламыс – ӡуп, анамысгьы. Сс... – ӡышьҭыбжьуп, абри аҟынтә мыс, мсы, масы... ссыҳәа абжьы змоу ҳәоуп иаҳәо, амшынгьы убас шшшы... аҟынтә ауп. Ла, лы, ларҭ – ажәытәӡатәи агыларҭақәа рыхьӡоуп. Иахьа Бзыԥҟа гәарԥык рҳәоит, Бжьуҟа – ҭӡык, лакы, ларҭак ауп. Арҭ ашьҭахь исҳәаз аҩбак ажәытәан ирзеиԥшны иҟан. Абас уахәаԥшыр, аламыс гәарԥ ӡуп, ҭӡы ӡуп, иахьыҵыҵуа аларҭа аман усгьы иахьӡлар ҟалоит, уа ицқьоуп, имныҟәаӡац. Аламыс – абас зҳәозгьы ыҟазар акәын. Лариок, лари – убарҭгьы агыларҭа аҟынтә ауп.
Ажәытәан ламыс еиԥш лажәа ҳәагьы ыҟан. Убригь артәашьа убас ауп. Аӡы жәжәы... ҳәа ахьаҳәоугьы ыҟоуп, ихәыҷны итаӷаны, аҽырҭагәаҩан, иахьалаҭәо, аӡҭаҽҽа хәыҷӡақәа рҟны, ишоуразар. Абрантә жәы, жәа акәхеит. Ахҵәара зқәыз илажә ҿеиҳәон ҳәа ажәаԥҟа зыҟоугьы убриоуп. Шьоукы, иззымдыруа, илажә ҿеиҳәон рҳәоит, уигь иароуп, аха даҽакахьы иԥшуа иҟалоит. Аԥсны Аџьынџьтәылатә еибашьраан, Аҟәа араион шьхарԥык ақәан убас аӡы ахьҿаҳәаз рбеит. Раԥхьа ибаны иԥзыртлаз, абжьы омашәа игеит, акы сҭанагалашәа сыҟан, ианызжә, сыккаӡа салҵит, иҳәеит... Ажәытәан аӡы зҿарҳәоз ихҵәан ицоз нас ихнарҳәырцаз акәын, иҵегь аҵакқәоуп, аха. Лажәа ҳәа ԥаса ахьӡгьы ыҟан, иагьбзиан. Тамшь дынхон алафҳәаҩ Занҭариа Лажәа. мыса, мас, мышьа, машь, машьыхә... – абарҭгьы ӡуп изхылҿиаауа. Аламышь, ламышьк зҳәоугьы иашоуп, шьшьы... – убригь ӡышьҭыбжьуп. Аӡы
ицәырнамго ҭоурых ыҟам рҳәон, иахьагьы ирҳәоит. Уи ԥсуадыгала, аимыкьқәеи аиныкьқәеи налаҵан, 300 рҟынӡа хьӡы амоуп. Аԥсуа-адыгаа убриаҟара ирацәаҩын...
4. Ԥсырҭ, ԥсырҭа – ԥсырӡхоуп, ԥсырцхоуп, иахьатәи Афон Ҿыц. Гәдоу – Гәдоуҭа ҳәа ишыҟоу еиԥш, абригь убас акәын. жәытәла ԥԥы – гәаҩажәлоуп, сс – ӡышьҭыбжьуп, ӡуп; ры – рҩашжәлоуп, ԥсыр-ӡырҩашуп, иасазаргь ауеит. Ус зыхьӡугьы абра иалсны ицо ауп. Ажәытәан абра амшын нахараны, иара ауны иҟан. Анкьа Аԥсны рысҭажәла, рысҭала, рысҭоула... ишон, иахьа раионла шаҳҳәо еиԥш, ԥсырҭа, ԥсырҭоу... – абригь иара иахьӡын. Ара иахҩашьалатәым Аԥсырҭа, Аԥсырысҭа ҳәа иҟаз ахьӡқәа. Уи арҩашқәа рацәаны иахьамоу дгьылуп, тәылоуп, Аԥсны абасала ахьӡ зҳәозгьы ыҟан. Аԥсырҭаӡӡа, Аԥсырҭаса, Аԥсырҭазз, Аԥсырҭажә (ажәытәтәи ма идуу...) ҳәа ыҟан. Изакәугьы уиоуп, Кавказ Ду Азз, Азза ахьӡын (иреиҳау, азза), Кавказ Хәыҷ – Асс, Аса (Ашь, Ашьа) ахьӡын (иеиҵоу, иасоу), урҭ еимаздоу ахәы Азз, Азза, Аззеи... акәын (иреиҵо, ипоу), иҵегь ахьӡқәа рыман, аха иааизакны, иркьаҿны азеиԥш хьӡқәа рыҭан абас идыртәахьан. Ари иаҳәо уиоуп, аԥсуаа-дыгаа рҳәынҭқарра ду ыҟан ҳәоуп. Ажәытә асириатәии нас уи ашьҭахьтәи абырзени ҩырақәа рҟны абарҭ ахьӡқәа ыҟоуп, Аԥсирҭ, Аԥсирҭав, Аԥсирҭаса... ҳәа. Ԥсирҭ, ԥсирҭа ахьаҳәоугьы ыҟоуп, уи Ԥсырӡха ажәытә хьыӡ ду ауп. Арҭ аԥсҳацәа ракәымкәа, атәыла, адгьыл иахьӡзароуп, дара зхагылаз. «Царь Апсирт», «Царь Апсиртав», «Царь Апсиртаса» ҳәа аурсшәахь еиҭагақәоу абри зыхьӡу дыԥсҳаума, тәылоума узеилкааӡом, апрофессор Ш. Инал-иԥа тәылазар ҟалап ҳәа ус ақәиҵон. Еилыкка изҳәақәозгьы бжьыхуп – ма иамхуп, ма еицакуп. Убас, асовет енциклопедиа Ду Аҩбатәи аҭыжьраан Кавказ ахаҭа ԥсышәала ишцәажәоз атәы уи аредсовет иаҭан – иназгазгьы дықәргеит, инеигазгьы мцеит. Ашьҭахь абри хеҭҭаа ртәакәзар ҟалап, каз-каз акәзароуп ҳәа иҭрыжьит. Усҟан аамҭа ус иҟан. «Кавказ» аҟны ка, ака – жәытәла ашьхагәар иахьӡуп. Аха ара аҩбагь вакқәоуп – кавк(ы)-азз, ка-вк(ы)-ас – аду Кавказ ауп, ахәыҷы Кавкас ауп. Раԥхьа «ҳа», «аҳа» гылан.
Абазақәа рҟны Аԥсназы Аԥсырҭа зҳәоз аабыкьанӡагь иҟан. Хәажәқыҭ (Нхыҵ) инхоз маҳмуҭ Кәаӡба аҩбагь иҳәон. Ашьҭахь жәы, жәа ҳәа ахьацызгьы ыҟан, ак ӡуп, егьи ажәытә мамзаргьы аду, агәгәа ҳәа иарцәажәоит иҳәон... Анкьыса (Ангиса – уи маҷк инаскьоуп, аха усгьы ахьӡын. Ҷҷоу иатәуп.) инхоз мураҭ Ацанба, абра шәынхоижьҭеи иҵуазеи анысҳәа, анкьаахыс ҳанхоит ҳәа абас ҳабацәа ирҳәон, иара Анкьыса ахьӡ иаҳәоугьы шыҟоу умбои, анкьа, анкьы – аҩбагь акоуп, ари ажәытәан Аԥсны иатәын, Аԥснаса иатәын, Анкьасара ҳәагьы рҳәон, Анкьа иахьашоз ҳәа, иҳәан, ажәабжьқәа ахиҳәааит, абри ахьӡ ықәыргарцгьы рҭахын ҳәагьы нациҵеит. Уи шԥа ҳәа санҵаа, шықәсы ҩынҩажәа раахыс абри ахьӡ ықәдырӡырц иаҿуп, иара уҳәаргьы ҟалаӡомызт, Аԥснынтә ихҵәаны ҭырқәтәыла иагаз, уаагь ихҵәаны иаан абра ԥыҭҩык ҳаланхон, аџьџьаҳәа ԥсышәала ҳшеилаз, қарҭынтә анџьнырцәа ааит, ауараш зауад ҳаргылоит рҳәан, абраагь ихдырҵәан, ҳаргь ҳаиҳараӡак убас ҳзырун, иԥсаҟьаны ана Баҭым акьақәа ирылрԥсеит, ара аҭыжаара дуқәа ҟарҵеит, зауадгьы дмыргылт, ари змааноу Анцәа имбоз џьушьома, ишԥарыхьи изықәгәыӷуаз рбаадуқәа, иҳәеит. Саргьы ахырҵәаразы сҭарҩхьан, абри ахьӡ ақәгара уажәыгь иаҟәымҵыцт, џьара ианҵа, абарҭгьы-абарҭгьы иара иатәуп ҳәа аҭоурыхқәагь иҳәеит. Амала иара ус дыҟан, ма уигәамԥхар, ма угәра имгар, акгьы сыздырӡом ҳәа уеиҳәон.
мураҭ жәытәан Аԥсны рысҭала, рысҭоула, рысҭоужәла, рысҭажәлала, рысҭажәала, (диалеқтла), рысҭажәҩала... ишшозгьы идыруан. Абриадагь ҷоу, ҷа, ҷан, ҷаныжәа зыхьӡу жәытә ԥсыуала ҩ-тәрыкны ирацәажәеит, абри абасоуп, абри абракәзароуп ҳәа аҭыԥқәагь аирбеит. Ари сеиҳәарц дыҟазу сеидроу, аха уа ааигәа Баҭым инхоз, убарҭ аҭоурыхқәа ирыхҟьаны, троцкиступ ҳәа 14 шықәса ихырҵахьаз аҵара змаз Шьрыф Абдиба (Быҭәба) ибзиан дидыруан азоуп...
Ажәытәан иахьанӡагь ицәыргам ахьӡырҳәагақәа ыҟан: (атитулқәа) ажәҩа, ажәаҩа... ҳәа. Аԥсырҭеи арысҭеи ирыцзар, изыхьӡыз еиҳабацәазаргь ҟалон.
Ажәаҩ – дораторын, дцәажәа дуун. Ажәҩа – деиҳабын, еиҳарак – ар. Арҭ аҩхьӡырҳәагак убриаҟара рхыҵуеит,
убриаҟара еимыкьи еиныкьи рымоуп, хаз ацәажәара аҭахуп, иагьдуны. Ажәытәӡатә аԥсуа-дыга тәыла ду аҳәынҭқарратә титулқәеи ашара дуқәеи аадырԥшуеит... Иара Кавказ ахаҭагьы аҩҟәак ажәҩақәа ҳәа анрыхьӡызгьы ыҟан – Ажәҩа Дуи Ажәҩа Хәыҷи, жәытәла иуҳәозар: Ажәҩажәи (Ажәҩаззеи) Ажәҩасеи...
Абра иҳәазар ахәҭоуп, виас, виос, виав, виов ҳәа абырзени алаҭыни... виетнамаа рҟынӡагьы выу ҳәа ирҳәоз аҳәынҭқар ихьӡ ашьаҭа аԥсшәаҿ иҟоуп ҳәа шцәырнаго, иаазырԥшуагьы, ажәҩа инаԥхьагылан, ажәытә аԥсуа-абаза зыхьӡ жәы, жәа ауп, Кавказ, Карпат ззаагылаз, мрагылареи мраҭашәареи ирыбжьаз аӡы-мшын жәы, жәытәа ҳәа зыӡбахә рҳәоз ауп. Абырзени алаҭыни рҟны анкьа раԥхьа ҩ-вык дыргылон, избанзар, аԥсуа-абазаҿы ажәытәӡан аӡыхьӡ жәжәы, жәжәа ҳәа иҟан. Иқәӡ аӡы-мшынгьы жәжәы, жәжәытәа акәын... Нас акала жәы ҳәа идыртәеит. Аабыкьанӡагь ажәжәытә зҳәоз абыргцәагь ыҟан, акала иуҳәар, ус акәым ҳәа удыриашон. жәы иаԥнын жәаа, жәаа иреиуаз рацәаҩын, Адунеи иакәшахьеит, Аҵагь, Ахангьы ицахьан рҳәон, иаргь убасоуп, избанзар, рышьҭа ануп – ашьха дуқәеи аӡ дуқәеи рыхьӡқәа ирзаарыгӡа, иахьанӡагьы ицәыргам акәымзар.
Ажәеи ажәеи ҭибагоит, исцәоухазаргь исҳәазааит, изхысҳәааз ԥсырҭоуп, Гәдоуҭазгьы Гәдоуҭ зҳәақәогьы ыҟоуп, Ԥсырцхагь иахьа Афон Ҿыц ҳәа иааганы ишыртәоу акәымкәа, ԥсырҭ, ԥсырҭоу, ҳәа руак ала ажәытә хьыӡ ду азырхынҳәзар, убра иҟоу аҳабла хьӡқәа рыбыжьбагь еиднакылоит, анапы ыргьежьуагь иаҳԥылоит, Анцәагь игәы иахәоит.
5. Пытыунт – Пиҵунда ажәытәтәи ахьӡқәа руакоуп. Ара заҟа жәытә хьӡы еилышь ыҟоу иазку ажәабжь Аҩбатәи ашәҟәаҿы иртәоуп. Амала, уажә исҳәо, Алаҳаӡыхь акәӡам уи аҳаблак иахьӡу – Алаҳаӡых, Алҳаӡых ауп, алаҳаҵла акәӡам – аӡы алаҳан ҳәоуп иаҳәо. Ажрақәа ҟаҵаны ана-ара аӡы рҭаҵаны иаларҳауан. Нахьхьынтәи урҭ рышҟа аӡы зҭаҵаны ирзаазгоз, ирызшаны ирҭазҵоз ажроу – уи аха, ах... акәын – аӡыха, аӡых. Убриоуп Алаҳаӡых Алҳаӡых иналкьны изыҟоу. Иаҳа ииашоу Апҳаӡых ауп, ари алаҳаӡқәа ирылҳан иган,
иалҳан, иалҟьан... уи зыҟаҵоу х-ҭоурых дук цәырнагоит... Тамшьгьы иҟан алаҳаӡ, Дӷамшьи Кәыдри (Бжьоӷәеи) еимаздоз... (Бжьоу, Бжьыу –Кәыдры акәын)
6. Аԥсараҳ (мамзаргьы Амзараҳ) ҳәа иашьҭоуп уажәы Пицунда аԥсара игылоу, зегь реиҳа зхыҵуа ԥса ҵла дук. Уи 50 метра иҳаракуп, ашьаҭа ашәпара быжь-метраки бжаки инаӡо ашаха аарла иакәшоит.
7. Ажәытәан асаӡ-ԥсуаа Пицунда аԥсара иԥшьоу, адоуҳа змоу акәны ирԥхьаӡон, иагьырхьчон. Иҟалап уи акәзаргьы Адунеиаҿ зыжәла маҷӡоу абри аԥсара иахьанӡа еиқәзырхаз.
8. Аҟәатәи ашәаԥыџьаԥ баҳча иавсны абаатә ԥан иҭалан амшын иалало акәара Ҳакьаԥсы (Ҳакьакәара) ахьӡуп, Анкьа амшын иҵегь наҟ инаскьаны ианыҟаз, уи жыцәны Басла иалалон. Ԥасаӡа иӡдуын, ианхыҵлак Ҳаҭхәа иаҵаҵәо ицон. Аҩада ибганы аха, абахә ҟәаны ианакы, аҟәыҵәак наҟ иашьҭын, ихәыҷхеит. Адура адгьыл иҵалан ицоит. Егьырҭ ахьыӡқәа – Скәры, Ҳакәажә.
9. Џьан Иԥсаҭа, Џьныи ԥсҭа ҳәа иашьҭоуп Остроумов иргылаз ахәшәтәырҭа иаҵгоу амҩаду зҭысуа аԥсҭа. Ажәытәӡан Џьныи Ԥсҭа акәхон, избанзар ара ԥсҭа-гәаҩоуп, аҵыџьқәагь амазар акәын џьныи, џьнеи иаҳәоугьы уиоуп, џь ҵыџьжәлоуп, ԥсҭажәлоуп...
10. Аҟәа Ашьха Самыҭ Ақә (Самыҭ Ахәы) ахьӡуп.
11. Самыҭ Ақә аҩада-амраҭашәарахь иавоу ахәы (амаамынҭра ахьыҟоу) Ҳаҭхәа, Ҳаҭхәы ахьӡуп.
12. Самыҭ Ахәы аҩада-амраҭашәарахь иавоу егьи ахәы Гәад ихәы ахьӡуп. жәытә ԥсуала Гәдыи Хәы-амҩа зықәоу ахәы, изламҩасуа ахәы ҳәа ицәажәоит, иара убас иагьыҟоуп, ахьӡҵәҟьагь убри акәзароуп, аиҭашьақәыргылараан иазымхәыцит.
13. Ҳаҭхәа аҩадахьтәи аҳаракыра (уажәы аԥсуа школинтернат ахьыҟоу) Баалоу Ахәы ахьӡуп.
14. Аблы – адгьыл иҭоу, иҵоу хәацыжәла дуӡӡоуп, адгьыл афоит, акыр метрагь иоухоит, агәылшьапқәагьы иреисоит. Уаҩы иԥырхагам, уаҿаҳар, уакуеит акәымзар. Абылгьы, ибылгьуп ҳәа ажәа зхырҳәаазгьы иароуп. Инахарамкәашәа
уабар, ахәац еиԥш, ахгьы аҵыхәагьы еиҵагалан, ацәа иҭагалан иаҵәахуеит, ахи аҵыхәеи хыҵәҵәоушәа, акыдуахәа иеиԥшхоит. Омак ала иласны ахгьы ҭнарҟьоит, аҵыхәагьы. Абылҭҟьара, аблыхыҭҟьара даҩызоуп зырҳәозгьы убриоуп. Аҭрагьы убас иласны аҽҭнарҟьоит. Гәыԥла иҭатәаны, адгьыл еиԥкаауа иахьырфо ҵлак адацқәа рықәшәар, идырҩоит, аха изламкьысуагьы ыҟоуп. Гәылшьапжәлақәаки дареи рыбжьара адгьылаҵаҿтәи аҳаԥгәаҩақәа еимакны аибашьрақәагьы ҟалозаап... Абылқәа адгьыл ҭыфаан аҳаԥ дуқәа ҟарҵоит, егьырҭ рықәлан, ирзахцар, иахырцоит. Арҭ реибашьра уаҩԥсы ибарҭаӡам, аха са избахьоу џьашьатәык шәасҳәоит.
Ҽнак Очамчырантәи Аҭараҟа втобусла ҳшаауаз, Кындыӷ, Аҭара иахьаду аҳәааҿы аҟәжәы (анефҭ) аӡы акылҵәара иаҿын, ахачаԥа (авышка) ықәгылан. Адгьыл мҩаныза ҷыда аҟәжәы ыҵазар алшоит, агәаҩара амоуп ҳәа днарбазаап. Ҳшааиуаз, телербага жыцәк иеиԥшыз амонитор иадтәаланы аекран иахәаԥшуаз ԥҳәыск ҳаалывалт. Амҩа дазааигәан. Лнапы дааҩахан ҳаанылкылт.
– маҷк шәаангылароуп, игәасҭаанӡа, ПАЗ ныҟәар ҟалом, шәсеиҩсыргьы адгьыл арҵысуеит, иаԥырхагоуп, – лҳәеит.
Сналбаан, аекран сахәаԥшуа сналыдгылт, аӡә шәааир ҟалом шылҳәазгьы. СССР ажурналистцәа Реидгыла аршаҳаҭ налсырбан, сналыҳәеит, ларгьы уаҳа алаҿылымҭит.
Ҳшыԥшуаз, 70 метра ҵаҟа аҵан игәаҩаӡа аҳаԥ ду ахьамаз ааҳнарбеит. Насҭха акылҵәара иахьаҿыз идәықәырҵаз атруба ахгьы убри аҳаԥаҿы такәы иаакылнагахьан.
Уи аҵаҟа аган ахь ҳанынаԥш, аблқәа ахьҭатәаз ҳалаԥш нарықәшәеит, ирацәан. Иреиҳаз еиҵас иԥан аҵыхәа лымҩанынаҵан, аҟамчԥҵаҵа еиԥш, икылсхьаз атруба иласын, ихжәаны илҭанажьит, иахьеиԥшьыз акәхап иахьхжәаз, иара икшазгьы ааиҩҵәан еикәашеиуа уа илаваҳаит, ахачаԥагьы аахыџхыџын гәыррҳәа абжьы аагеит, хыхь иқәыз аусуцәагьы ҵаҟа илаҭрысит.
– Акылҵәара шәаҟәыҵ, атрубагьы уаҳа шәмышьҭын, мамзар шәыхдыршәҭуеит, шәылбаа!.. – лҳәан, иҟалаз раҳәо, дыҳәҳәаны рықәҿылҭит.
– Шәаҟәымҵын, шәаангылар, еиҳагьы еицәахоит, рԥыза еиҩҵәазар, егьырҭ уаҳа атруба иалакьысӡом, про-до-лжаать! – иҳәеит реиҳабы.
Арҭ абылқәа кәаԥ-кәаԥ ирықәԥсаны убас ԥшшәыс ирыман. Убриаамҭаз убра, иахьынтәнеиз ҳамбаӡо, иаакылибаҳәан иааҭалеит ацәшәшәқәа. Урҭ рхқәа ҽакала иҟан. Арҭ ԥызада ианынха, егьырҭ реиҩаӡозар акәхарын, аҳаԥи-аҳаԥи рыбжьара иалԥшны изларбоу акы иалаҟазар акәхап, рҳаԥы, рҭыԥ рымырхырц акәзаап, иааилалт. Атах-сахҳәа иԥан еигәыдԥалоит, аҟамчԥҵаҵа еиԥш рҵыхәақәа мҩанырҵоит, 10–20 метра (акы –22) инаӡақәоз ыҟан. Зегь ҳнарбоит, зегь аннаҵоит... Зхы зыхьчоз аԥшәмацәа арымӡаа ыҟан, аха еиҳа еиҵақәан, рҵыхәақәа хҵәоушәа ишьҭууаауа ауаатәҩса реиԥш еибарҳәҳәо, ахәыҷқәа еибарӷьаҵәыӷьаҵәуа – изцәажәом ада егьрыгым. Урҭ ааиааиргьы ауан изларацәаз ала, аха ԥызада ианынха, нас ишәан, иҩны ицеит. Уиадагь арҭ зыцҳаӡомызт, егьырҭ цҳауан, ахаԥыцқәа рыман.
– Ҳаи, ишԥашәеи, ашәыргәындақәа, иаиааиратә иҟанеи, зегь еидгылар!.. Ҳаи телекамерак зыԥсоузеи абыржәы, уаҩ иимбац ҭысымхуази!.. – лҳәеит аԥҳәысгьы. Ари абригада Ҟәбинатәқәан, Краснодар.
Ааигәа амҩаду егьи аҿықәахьшәа аӡә аҩныргылара даҿын: Ари иргыло иазиуазеи, наҟ дахыҵны дцароупеи!.. – лҳәеит.–Арҭзқьышықәсалаараиҵоуп,убриаҟаразхыҵуагьы рылоуп, рынхарҭа уоуп, ус бара ишыбҳәогь иҭыҵуам, рыфатә уа иҟоуп, аӡгьы рымазароуп, уаҩы ибаргьы рҭахӡам, иагьиԥырхагам, амала ашәыр бзиа избақәо ыҟоуп, – иҳәан, нахьхьынтә даацәажәеит реиҳабы. – Америка ахачаԥақәагь карыжьхьеит, – нациҵеит, иҟоу збап ҳәа ҳааигәагь дмааит, избанзар арҭ шәаны ианца, егьырҭгьы цеит, ирышьҭалаху сеидроу, ириааида ҳәа знык дҵааит, убриоуп...
Изхысҳәааз, иҟоу аадырлар еиӷьуп, машәырны аҽҿамыжьраз. Дацәшәоит ҳәа ицәуӡар, дҭоурхар алшоит. Раҳәара гаӡараӡам, раҳәашьоуп аус злоу. Абылқәа ракәым, егьырҭ аиҩаӡара здыруагь ыҟоуп. Ахәыҷы дааҭалартә икылҵәан иахьыҟоу уанавсуа угәуҽанызароуп, аӡә ихала даныҟоу, амԥын дымнеироуп. Ари Адунеи ду ианиҵаз реиԥш иаршызгьы ыҟоуп...
15. Амыи-тәа. Иахьа Аԥсны амыи ма амеи ҳәа инхан иҟоу шьамханынӡа иҩеиуа, арахә ирхны ирырҭо, ахшгьы бзиан иаазго ҳаскьынжәлоуп, ахаҿ ахәҵәы чыԥԥыл хәыҷқәа амоуп, унапы иадҷабло аққа анрылҵуагьы ыҟоуп. Ҽа хьӡыкгьы аман, аха иаҳгәалашәом рҳәон абыргцәа. Арҭ адуқәагь ыҟан: алоумыи, амыиққа, амыишәшәа, амыиыз... ҳәа; аҩымсаггьы мыиыжәлоуп азы аабыкьанӡагь амыисаг зҳәоз ыҟан. Абарҭ рахьтә иларҵоз, иаадрыхуаз маҷмызт. Хԥа-ԥшьба шықәса икәаԥӡа ишнеиуа, иаалырҟьаны амхырҭа тәон, аура ԥхасҭахон, иузеилмырго аҟынӡа еилапашьуан. Ус ҟазҵоз жәлала иҟан. Знык иантәалак, нас даҽа 4-5 шықәса ибзиан ицон. Зегь реиҳагь аҿалара адыруан, уиакәын изрызкамыжьуазгьы, аха агра аман. Зымхырҭа тәаз, амыитәа, амеитә изыҟалон. мыи-тәа гылар мыи-тәа ауеит зырҳәазгьы убриоуп, ицәаш изкажьуам, дзышьцылоу ҟаиҵоит ауп иаанаго. Аригь убас ацәа иалан. Амыихьа ҳәагьы ыҟан. Амыиққа шцәаӡаз иандырхлакь, ихәаны акқа алырхуан, ижәпаҳаҳараӡа, ашьақар, ақьазаԥ алҵуан – ари «сахарныи тростник» иажәлан, Аԥснгьы иангылоз ыҟан, аҵаа уажәеиԥш ианыҟамлоз аамҭаз. Уиадагь аԥсуаа ркәыҵәақәа Аԥсны анҭыҵ акраамҭа еиԥынкылан ианынхоз, иаҳҳәап, Шьам, мсыр, макьанагь ицәыргам егьырҭ аҭыԥқәа рҟынгьы, уеи ареи иаадрыхуаз зегь еиԥшымызт. Убра иахьа иаадрыхуа аԥсуаа-абаза жәытә хьыӡқәа змоу еицырдыдуа аҵиаақәеи ашәырқәеи ыҟоуп. Иаҳҳәап, ара-мыи ма ара-меи (иахьа Чынды ма Сынды (Китаи), Иынды, Ныппоун (Иапониа) уҳәа рҟны ирааӡоит, ара-мыиз ма ара-меиз (аригь тростникжәлоуп, аха иреиҳауп, иазызаргь ҟалоит), аптоу-лоумыи ма аптоу-лоумеи (ари аӡыҳәҭа дуқәа рҟны ада џьаргьы игылаӡом. Птоулоумеи – жәытәла азыҳәҭа дуӡӡа ҳәагьы ицәажәоит, уи амҳацә, амаа акәзаргь ҟалоит, ажәытәӡан птоулоумеижәа акәын.
16. Ацәгьаҳәаҩцәа иҳалаз 75-75 мааҭ аулафахәы есымза, рџьабааз, ирырҭон...
17. Ҿыԥжәа – Ҳәызбас, Ҳәызбаҵаркьакь ахәмарра ахәҭақәа иреиуоуп. Аҿы нада-аада иҿыҵакны, ахәы ирҭрысны дасны, иҿыҵырҟьан иҵаиркьакьароуп.
18. Хәыларқәақәа – ахәшҭаара дыҽҳәатәаны, аӡы ыларпҟҟан, ахәа зырқәақәуа ауаҩы. Ус аҟаҵара ҵасым, иагьԥхашьаран, иҟаломызт.
19. Алашәага – алашәарыца, алашәарыцага, алашәарыцақәа. жәытәла ашәарыцара раԥхьа ашәагара ахьӡын, ишәагон. Нас иҵегь аҵакқәа аанахәеит...
20. Ашалабан – қшага лабоуп: қшалабана, салабан, шьалабан; шьа-, саҳәа аԥхьа игылоу ихәыҷуп ҳәоуп ирҳәоу. Иҵегь рыла еиҿартәуп, аха аригь азхоит.
21. Шьыцыргыды – ашьыц, асыц зыршәуа, имҩанызҵо, жәытәла иуҳәозар – изырӷӷо ауп, тыԥжәлан, дыԥжәлан, шьыцыргыдыԥ акәын. Атыԥ, адыԥ – аҩбагь дара роуп. Ари жәытәӡатәиуп. Тыԥла ианеибашьуазгьы ыҟан рҳәон. Аҭыԥ хәаржәла ҵлоуп, уи амахә агәыцә татаӡангьы иҟоуп, ҵәасала унагәҭасыр, иҭурыцқьоит, иаргьы гәаҩаӡа, атруба хҵәаха еиԥш иҟалоит. Асыц, ашьыц ахы шҳамырхны иҭаҵаны, нас адыԥ рҿакны иаҵаҭәҳәан иҭдырҟьон, иҭдырԥон. Икылатәаны ирзааигәахоз ԥстәи-ԥсаатәи убас иреихсны иршьуан... Ари зынӡа ажәытәӡоуп рҳәон. Ус ишааиуаз, атыԥ ашьацмагь ҭаҵаны ахи аҵыхәеи ахаџьгәа аҭан, қьыԥсықьла иагәҭасны аҳауа ҭач иҭнарҟьо иҟарҵеит. Иахьатәи абзарбзанқәагь дыԥжәлақәоуп, ҽакала иҟаҵоуп акәымзар. Атыԥ, адыԥ зыхьӡыз акаламжәлақәагьы ыҟан. Акалам ҽа хьӡыкгьы аман рҳәон... Ус ишааихуаз, ашьыцргыд ҽакгьы иахьӡырҵеит – узымҩаӡо иҳаракызар, ашьыцргыд ашаха ацраҳәаны иршәны хыхь иаҿадырԥон, нас уи ашаха рҽанҵаны ихалон. Иара хԥаны еимҿаԥан, иргьагьан ацқәа хԥа аман, иргьалан идыршәуа ауп. Аҵашьыцҩ бааԥсгьы дызҵашьыцуа диҵагылан абри ыршәны иҿаиршәуеит, изаҿаршәыр, дхалан, дахҳәаны, абаа дҭалан иара дҭатәарц... Ашьыцргыд акиноқәа рҟынгьы избахьо шәыҟоуп, иргьалан иршәны ишаҿадыршәуа, ахьӡ шәзымдыруазар ҟалон
акәымзар, аҭоурых аанарԥшуеит уиоуп изысҳәоугьы. Амала, бжеиҳан, маӡала акәын уи шаҿадыршәуаз, уахынлаз.
Ацәгьашьыцгьы маӡалоуп дышшьыцуа... Абри адагьых арыԥхь аӡы ажәытәан арыг, аргы ҳәагьы рҳәон, идузар – арыгды, арыгда. Уи асац, ашьыц ырхәан ахы иаҭан, иуршәшәар иҿымҵуаз, анеира ахьыцәгьаз иаҵагылан ашәыр алаҿҵәан иларышьҭуан, убригь шьыцргыды, сыцргыды ахьӡын, аха аҵыхәан ҳә гылан. Аиҳарак иалаҿырхуаз абананқәа уҳәа ракәын. Аԥсуаа рҟәыҵәақәа акырџьара иҟан, аха ажәытәан Аԥсны абананқәагьы ҟалон, иара ахьӡгьы жәытә ԥсуалоуп ишцәажәо, бы, ба аҵлагь иахьӡын бық, бақ, (указыжьуа) аҟынтә, каҳашьҭыбжьоуп, бана (ббана) – ҵла хәыҷуп, абнара заҳҳәоугьы убриоуп.
22. Шьашә-Ра-ҳа, Шьашә-Ры-гәа, Шьашә Ду... – Амра ауп. Ажәытәан Ры, Ра, Реи, Раи – убригь иара акәын. жәытәӡан Ӷьы, Ӷьа, Ӷьеи, Ӷьаи... Ӷӷа. Ӷӷеи... ҳәа иртәан, иӷьу, иӷьеиу, иӷӷеиу, ӷәӷәала ишу ҳәа. жәытәӡатә ԥсуа-абаза-дыгала Амра ҩажәа инареиҳаны хьӡы аман. Шьашәшәа, Сашәшәа... ирзаарыгӡа. Амра «ԥхоит» еиԥш, «ишәшәоит» – гьы рҳәозаарын. Физика аҟны иҟоуп атермин – ашәшәа – корпускул ҳәа, лаҭынла. Амра шәшәоу – имышәшәоу аҵарауаа акыр еимаркуан, уи ус шыҟанаҵоз еилыркааижьҭеи омаӡакгьы, ҵуам, атехника аныҟалоуп. Ажәытәӡан ҳбызшәа шьақәзыргылоз ирдыруан уи шышәшәоз-ари џьашьахәтәуп. мсыр, Егәжәыпт раԥхьаӡа Амра анцәахә Ра ҳәа изымҵаныҳәозгьы иара акәын. Абыржәраанӡагь аҵарауаа Ра шԥаҟалеи, изажәада ҳәа иахьалацәажәо, абри зтәыҵәҟьоу цәыргаӡам. Рада, Раида, Уараида, Рарира, Уасарада, Сыиу-Раида, Рама, Ратҳа (Ра-ҭҳа), Рада, Рар... – зегь иара ауп, ԥсра-ӡра амоуа аԥсуа-адыгаа рашәа ианҵоуп... Иҵегь амаӡашәшәара алоуп, ажәытә шьҭыбжьқәа, аха аригь азхоит... Аӡи Амреи еимыркуа ахьӡқәагь рымоуп... Ари Ра закәу уҳәар, мсырынтә шәааны Аԥсны шәанылеит, шәаԥхьа ҳаахьан, шәара аратәқәаӡам ҳәа еигәырӷьоу цасуаа баша ргәы иажьоит, цас иахьырҳәо адагьы – 22 миллион шықәса зхыҵуа Кавказ иарбан бызшәоу излацәажәо, ари ахьӡ азҭаз зусцәоу иахәаԥшааит, иара уажә ишыртәоу, ԥаса
изеиԥшразгьы иара иаҳәоит. Уи ҩеиаанӡатәи ҳҭоурыхгьы ануп аԥсшәа, ажәытәӡан, ианеиҵаха, 500 шьҭыбжь змаз аԥсуа-адыга бызшәа. Ари ӡәыр иамеикыргьы, ара даанагоит! Иацсҵо уиоуп, ҳбызшәа зыртәаз, иахьа ҳгәы ззымҩаӡо аҭоурых дуӡӡақәа аниҵеит, агәырӷьаҿҳәашақәа ҳзалеиҵеит, маӡашәшәарала ицәажәо. Ус ишеит, уи закәугьы згәы азҩоз, иқәызгарц зҭахыз зацәшәозгьы, иахьагьы изацәшәогьы убриоуп.
23. Ахазеи, Ахаззеи ахы ануп рҳәон абыргцәа. Ус сазҳәаз зегьы ара иакуам, аха аӡәык-ҩыџьак: Силаҳ Быҭәба (Аҭара), мураҭ Ацанба (Анкьиса, Ҷоу), маҳмуҭ Кәаӡба (Хәажәқыҭ, Нхыҵ), Шьааб Абыхәба (Чагьам), ҭарашь Џьапоу (Ҷлоу)... Исгәалашәоит, ҽнак саб ахаз ала иеиҭарц аџьаз лагьан иахьаниҭәалоз, узӡааԥшылои, ала узыԥшуп, ирыцҳауп анысҳәа, ахаз, ахазеи ахы ануп рҳәон, абра ахы шԥану ҳәа сахәаԥшуеит, иҳәеит. Ааигәан ада иубаӡом ҳәа усгьы зҳәоз ыҟан, иҳәеит... Уажә ари зхысҳәаауа, америкатәи амҩаныза ԥырны ишнеиуаз Ахазеи, Ахаӡӡеи (Хәылԥы-Еҵә) ианазааигәаха, ауаҩ ихы дуӡӡан ишаныз абеит. Иахьазы исхыччо дҟаларгьы, аԥсшәа амҵәыжәҩа аман, иԥырхьеит зырҳәоз ажәытәуаа? Ус сазҳәаз абыргцәа рыхьӡ ара аиқәԥхьаӡара салагом, ашәҟә аҩнуҵҟа иарбоуп. Уимкәа, ԥаса зны гыруа ԥҳәыс быргк излалҳәаз ала, Хәылԥыҵә (Шарԥы-Еҵәагьы иароуп, ахәылԥаз еиԥш, ашьыжь ашамҭазгьы иҟәазны ижжеиуа, иззеиуа, иԥхазеиуа... иаабо) ԥаса ақьырҭцәагь аԥхазеи, аԥхази ҳәа иашьҭан. Уажә урҭ уи рыԥсы иахдырӡаауам, ишәымҳәан ҳәа ҳзыршәогь ыҟоуп ҳәагьы ацылҵеит... Хуло-аԥхази, Шара-аԥхази ҳәа абас ирыман (хәылԥы... шарԥы...) Ажәытәан аеҵәақәа ахақәа, аӷақәа, аззеиқәа, ажжеиқәа... ҳәа убасалагьы ирыхьӡын.
