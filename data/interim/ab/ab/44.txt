Еицырдыруа аԥсуа шәҟәыҩҩы, Д.И.Гәлиа ихьӡ зху Аҳәынҭқарратә премиа занашьоу Џьума Басариан-иԥа Аҳәба
иҩымҭақәа реизга афбатәи атом ианылеит ироман «Алахәыла»,
иара убасгьы ипублицистика.

© Аҳәба Џь. Б., 2015
© Аԥҳәынҭшәҟәҭыжьырҭа, 2015

АЛАХӘЫЛА
Ароман
Актәи ахы
– Ирлас! Уҭал, уалга! – иҳәеит дшыԥшыц иаԥхьаҟа дыԥшуа
автобус арныҟәаҩ, амашьына аанкыланы, ашә шааиртыҵәҟьаз.
Ахахәда хчааӡа, аҟиар назго ацә асахьа аҭаны, ақалақьи
аҿаҩа қыҭақәеи ирыбжьарҵало, «коробочка» ҳәа, изышьҭоу
автобус хәыҷы акәын уи.
Арныҟәаҩ иеиԥшҵәҟьа иарҭмаҟ иазқәынҵа зымацара
ашьха мҩа ианыз амҩасыҩгьы дымҵааӡеит ҳаимҩалацәоума,
ҳахьцо џьаракоума ҳәа. Сахьцаҵәҟьо, «Абӷагә» зыхьӡу,
атуристцәа рбазаҿынӡа снанагар, зынӡа абзиа, уаанӡа
имнаӡакәа, ԥыҭрак снаскьанагаргьы акыр иаԥсоуп, игәы
дынҭахәыцит ишьҭырхыз амҩасҩы. Автобус иҭатәаз рахь
акәымкәа, дшынҭалаҵәҟьаз аԥенџьыр далԥшны адәахьыҟа
даанаԥшит. Цқьагьы иамуа, егьхымкәо алыхәҭа гәӡа
икылсуашәа, игәыԥҵәагаха иқәарԥссон. Уажәшьҭа иуҭахызар,
қәаршыҩҵасгьы улеила. Сыԥсы уцәызгеит.
Уаанӡагьы аҳәара даҿызар акәхарын, агәҭахьшәантә
инациҵеит ашәак амашьынарныҟәаҩ. Уи хаҵа шәпа-жәпак
иакәын. Сорочка заҵәык ишәын, уигьы имашьхәылҵқәа
рҿынӡа иҿахыҵәҵәан, дхьанҭаӡа итәашьеи ишәпақәаз,
идуқәаз инацәкьарақәа рыла аруль икышьеи рыла амашьына
иақәтәоу днаихәаԥшыр, сзықәгәыӷша ауаҩ инапаҿы сыҟоуп
имҳәар ауамызт.
– Уара, ишьҭухыз ауаҩ даҳурдыррауазеи? – ҿааиҭит уаан­
ӡа автобус иҭаз руаӡәк. Уи зегь реиҳа аԥхьаҟа дааскьаны
дтәан. Иҿыкәкәоз ақәа рыцқьо, дызусҭоу еиҳәарц иҭахны

5

уи ишҟа даанаԥшит ҿыц иҭалаз, аха дахьааԥышәырччаз
уаҟа иҽааникылеит. Арныҟәаҩ иазҵааз, ахҭарԥа ҟаԥшь ихан.
Ҭарсхан уажәада имбацызт ахҭарԥа ҟаԥшь. Ахҭарԥа еиқәаҵәа
рхарҵоит изхоу ихаҭа гәырҩа бааԥсык дақәшәазар, мамзаргьы аԥсрахьы дцозар. Агәырӷьара змоу, ачарахь амҩа иқәу
– ахҭарԥа шкәакәа. Аныҳәаҿагьы иналарҵоит: «Уажәымҭа
хҭырԥа шкәакәала имҩасааит!» ҳәа. Аха ахҭарԥа ҟаԥшь…
Уажәада исымбац. Иаԥсам иҳәан, итетрад ианимҵеит, аха уеизгьы иеиликааит уи иаҭоурыхыз. Арсана зыхьӡыз уи ахьча,
зҭәымҭа инахысхьаз абырг, афольклортә ансамбль далазаап.
Аибашьра ашьҭахь, аиааира ирзаанагаз агәышьҭыхра иара
итәала иазгәеиҭеит ансамбль анапхгаҩы. Абираҟ аԥшшәы
змаз ахҭарԥақәа рӡахырц ирыдиҵеит. «Иаҵанакуазеи, дад,
аҟаԥшь?» «Аиааира, Аиааира, дад, игәырӷьарами? Агәырӷьара
азыҳәан иҳамоу ахҭарԥа шкәакәа амыхәаӡои?» «Уи уара
ужәытә гәырӷьароуп. Аҿатә гәырӷьара аԥшшәы ҟаԥшьуп».
«Иуҳәагәышьоузеи, ҳақәшаҳаҭхеит».
– Уара, дызҳаумырдырзеи ари, ишьҭухыз ауаҩы? – иуамызт хҭырԥа ҟаԥшь.
– Сара исзымдыруа уара дабаусырдыруеи, – иее-хехеира,
уаа-ҳа-ҳааира! – иашәаҳәара инациҵеит арныҟәаҩ.
Иааигәахоз ахәлареи ихымкәаӡоз ақәаԥсатеи иԥсы ахьыр­
цәигаз деигәырӷьаҵәа, ацәажәара иҭахымкәа, аԥенџьыр
днал­ԥшит Ҭарсхан. Игәаҵа нҭыԥсааит. Амашьына абӷаларҭа
ихықәыххылаӡаны акәын ишнеиуаз. Абӷаларҭа убасҟак
иҵаулан, улаԥш наӡомызт. Убри анырцәҟа иаҽԥынгылаз ашьха цәиқәаара амра цыр-цыруа инаҿаԥхеит. Ихыкәкәо иналагеит араҟа илеиуаз ақәагьы.
– Мышьҭа бзиак иакәзаргьы шәыздыруам ишьҭаҳхыз.
Ишәым­бои, ақәа ахкәара иалагеит, амрагьы аацәыҵыԥхеит,
– иҳәеит амашьынаныҟәцаҩ ишьҭахьҵәҟьа итәаз ахаҵарԥыс.
Дҳәыҵәыҳәыҵәуа итәашьеи, уажәы-уажә инаԥш-ааԥшышьеи
рыла аилкаара мариан уаҩы цых-цыхк шиакәыз. Аспорттә костиум жәҩангәыԥшшәыла ишәын. Ацәаҳәа иаҵәақәа алданы
аспорттә хылԥа шкәакәа ихан. – Сгәанала, уаҵәы амш бзиа
ҳауеит. Шәахәаԥш, амра цәыҵыԥхеит аҭашәамҭаз. – Иаргьы
ихы нарылеиҵеит. Ус анакәха, еицуп. Аха ҽеилаҳәашьала…

6

Автобус иҭақәаз аӡәаӡәала цқьа днарыхәаԥшқәеит Ҭарсхан.
Рызегьы хазы-хаз итәан. Уаҳагьы тәашьа рымамызт. Рганаҿтәи
атәарҭақәа рҿы ауапақәа рывагылан. «Шәарыцацәазар
ҟалап. Аха уажәааны ашәарыцара азин ыҟаӡам, насгьы даҽа
шьхақәак рышҟа имцозар, араҟа ҳәарԥссаррҭоуп. Абџьар зкуа
зегьы шәарыцаҩцәазароума. Хымԥада ихьшьцәоуп».
– Ҳара аиакәым ҟаҳҵозаргьы, анцәа ибап, амш ирцәгьап
сҳәан… Иумбои. Ажәеиԥшьаа изуҭац иҭ ҳәа, амш еилгоит
уаҵәы, – иҳәеит агәҭашәа итәаз. Ибжьала мацарагьы аилкаара мариан иқәрахь дышнеихьаз. Амра ихнаблаахьаз ихҭарԥа
еиқәаҵәа длахан, илахь ашҟа иаалаирҟәит. Ашьҭахь Ҭарсхан
игәеиҭеит уи ус грас ишимаз. Ажәақәак аниҳәалак ма илахь
ашҟа илаирҟәуан, ма аҩада дааҩахон ихҭарԥа. Ихьӡ Арушьан ҳәа анырҳәоз, уеизгьы-уеизгьы инацырҵон абчараҳ
ҳәа. Арушьан-абчараҳ. Ашәарацыҩцәа рҿы аҵкысгьы
ԥызара ахьиуаз ахьшьцәа рҿы акәын. Ажәытәан (ажәытәи
аҿатәи ҳәа иара изыҳәан аамҭа аҽеиҩнашеит рқыҭан.
Аԥсара аколлеқтивизациа аныҟала инаркны) иара ихаҭа
дшынхаҩызгьы, ахьшьцәа иман. Аҿатә аамҭа анааи, ирахә
анимырх, ихьшьцәагьы анца, иаҳа ихеиқәырхагоуп иҳәан,
ихаҭа ахьчара далагеит. Аколнхара аԥсаса дрыцлеит. Ихааныз,
ибзианы дыздыруа ирҳәон уи иҽырҭшәаны анхара дшалагаз
еиԥшҵәҟьа ацәажәарагьы аԥшьигеит ҳәа даара иҽынкыланы,
иԥсеиқәырхагоу хшыҩк идыруазаргьы, дыхҭармкыкәа, насгьы
изеиҳәо зусҭцәоу цқьа еилымкаакәа, ҿиҭуамызт.
– Уара, Арсана, баша аӡы уҭахысит, – ахҭарԥа ҟаԥшь зхаз
абырг ихы наиқәкны ҿааиҭит алашәарыца зыдтәалаз, Саҭбеи
зыхьӡыз ахаҵарԥыс, – ҳмашьынарныҟәцаҩ инаиқәкшәа,
иҳамҩалаҩхаз ауаҩ уиазҵааит узусҭада, ҳара ҳтәқәа уреиуоума ҳәа, аха ҳбызшәа изымдыруазар акәхап, иумбои, ҿимҭӡеит.
– Ҭарсхан дааԥышәырччеит, ажәақәак иҳәарц иҿы анааихихуаз, ахухуҳәа иаашит ахаҵарԥыс иватәаз алашәарыца. –
Ишәымбои, исҳәаз иақәшаҳаҭхеит слашәарыца. Сара исҳәаз
иақәшаҳаҭхеит. Арушьан-абчараҳ иуҳәаз ахухуҳәа иеишит,
уажәақәа сымԥанҟа иаасышьҭуам аҳәеит. Ажәеиԥшьаа изуҭац
иҭ уҳәеит. Ажәеиԥшьаа иакәым, аха ҳара изаҳҭац иаҳҭоит,
уаҳа акгьы, – лафшақәоуп ишнациҵаз, аха иҳәашьала мацара-

7

гьы аилкаара мариан урҭ уаанӡагьы аҵәқәа шынеиларҵахьаз,
иаахтны иеибырымҳәацзаргьы, гәынамӡарақәак шрыбжьаз.
– Уара иуҳәаз, Саҭбеи, улашәарыца ақәшаҳаҭхазар уаҳа
иуҭа­хузеи, –инаиаҭеикит Арушьан. Сықәрагьы гәамҭакәа аҵәы
сылоуҵарц уаҿуп, аха ус схы усҭом. Саргьы схы уқәсыртәом,
уаргьы ухы сықәтәом… Иҟоу умбои, дад. Саҭбеи аӡәы игәы иҭоу
ила иадыруеит, даҽаӡәы игәы иҭоу иҩызцәа ирдыруеит. Сара
абри, иҳамҩалаҩхаз санихәаԥшыҵәҟьа, ма ҳара дҳаҵкарым,
дҳаҵкарзаргьы, уажәада ашьхаҟа имаац аӡәы иоуп сҳәеит, –
ацәажәара даҽаџьара инахигеит, –цқьа уихәаԥш. Уара, дад,
уӡбахә ҳахьалацәажәо угәы иалымсын, – ҿааиҭит Ҭарсхан
ишҟа. – Амҩа ҳақәуп, ҳабз ҳасуеит ауаҩы илабара иаргәаҟуа
ахьшьцәажәқәа. Аԥсшьацәа рхылԥа бӷьаажә ахьихоу, қәацк
насаанӡа изылсуа апиджак ахьишәу, мамзаргьы ахы ҭбааӡа аурыс еиқәа ахьишьоу рыла акәым… сшәарыцаҩуп умҳәеи. Саҭбеи,
аҳы, иудыруазар абри ауаҩ уажәада ашьхаҟа даахьоу дмаахьоу?
– Схы зсыргәаҟуа иара снаиазҵаар саалымгеи.
– Урыҵаԥш иеимаақәа, рҵыршьқәа шаҟа иҵаӷоу убап.
Ажә­цәеимаагьы ҵаӷоуп, аха уи аҵыҭәа ҭарҵоит. Ари қалԥад
заҵәла, зыҵа ҵаӷоу аимаақәа ишьаҵаны дшәарыцаҩым,
дныҟәаҩым. Машәыршәа абрахь иқәнагалаз аӡәы иоуп.
– Иеимаақәа зеиԥшроу убазааит, аха рыҵақәагьы узла­
рыҵаԥшызеи. Арушьан-абчараҳхеит, ахырҽхәара уҳәеит
ҳәа… Изҿумҭуазеи, Барсик, уара уус ахьуцәиго умбаӡои–ила­
шәарыца ахахәда ааишьышьит.
– Уаҟа сара сидгылоит, уи азыҳәан акы умҳәан, – ҿааиҭит
ахылԥарч зхаз ахаҵарԥыс.
– Ишәхашҭыма, Доу амҵан, амаршал изыҳәан абнҳәа
анылаҳҵоз? Убасҟангьы агәра шәымгаӡеи ашьҭа архара,
ашьҭа ала изакә шәараху аилкаара, Арушьан-абчараҳ аӡәгьы
ишҳазимамкуа? – Уи инацирӷызит ишьҭахьҵәҟьа итәаз, ахьча
хылԥа зхаз. –Уара уҳацӡамызт, Саҭбеи?
– Сара, уххь згеит, уажәада лаҵгаҩыс сымцац. Ианбыкәу,
дабатәи маршалу?! –иҳәеит Саҭбеи.
– Дабатәиу умбои, саветски маршал. Ианбыкәыз? Ишә­
гәа­ламшәаӡои? Хрушьчов Пицунда дшыҟаз данамырхыз
ашықәсаноуп.

8

– Усҟан сара арра сыҟан, – иҳәеит Саҭбеи.
– Уара арра уҟан, умаршал абраҟа дшәарыцон, – аха­
цәарԥар ражәа нарымидеит абырг Арсана, ихҭарԥа ҟаԥшьгьы
ааихихит.
Автобус ныхбыкь-аахбыкьуа, инҭҳа-ааҭаҳауа инеиуан.
Аԥенџьыр далԥшны адәахьы иаҳа дшыԥшуазгьы, ирҳәақәоз
еиҩиршәомызт Ҭарсхан. Ахшыҩҵакоуп акәымзар, ауаҩы
ицәажәашьа зегьы ақьааад анҵашьа амаӡам.
– Аԥсҭа иҭоу ашьабысҭа иҳаршьып ҳҳәан, имуит, иԥсы иас­
ҭартә, – ихҭарԥа ҟаԥшь неихеиҵан, иажәа инациҵеит Арсана,
– Абӷацымкыра иаҿоу абӷаб иҳаршьып ҳҳәеит, инаҿаиршәит,
имуит абнаҳәада уаҳа акы сҭахым иҳәеит. Иԥсы иарҭеит,
имуӡозар ишԥаҟаҳҵагәышьари ҳашьҭалап абнаҳәа ҳҳәеит.
Уара цқьа уааӡырҩы, Саҭбеи, нас иаҳа еилукаап узцу абчараҳ
дызусҭоу. Игәашәҭахьазар акәхап, абнаҳәеи ақәасаби
ршьапышьҭақәа реиҩдыраара уадаҩуп. Акы ашьҭа ҳархеит,
аха изакәу ҳаздыруам, Арушьан иҳарбеит, Саҭбеи улашәарыца
даҩызаха, ашьҭа дхыфҩыло иҿынеихеит. Ҳара ҳишьҭоуп. Салгеит еилыскааит. Изакәызеи? Ибнаҳәоуп. Иҳәаԥоуп. Уаҟагьы
даанымгылеит. Ма ашәарыцаҩи иареи еиҿаҳахьеит, мамзаргьы амшәи иареи цәгьала иҟаибаҵахьеит.
– Исҳәаз иашамхаӡеи?
– Ашәарыцаҩи, мамзаргьы амшәи иареи шеиҿаҳахьаз
аил­­каара мариан. Ашьҭахьтәи ашьапаҿы азшьапхыц
амаӡамызт. Ианиҳаршьы иџьашьауа дахәаԥшуан амаршалгьы. Цқьа ашьҭа схыԥшылазҭгьы, уи саргьы иеилыскаауан. Аха,
Арушьан-абчараҳ, излоудырзеи иҳәанзу иҳәаԥазу? – изҵаара
аҭак иаҳарц аҵкысгьы, ацәажәара дшеилаҳауаз убартә иҟан
Арсана. Ишԥсеиқәырхагоу хшыҩҵакык иҳәазшәа акәын
зҵаара цәыхьмытк иҭиргьы ихы игәы ақәбзианы иԥаҵақәа
шынаирша-ааиршоз.
– Шәаҟәыҵ, сшәыҳәоит, – ахылԥарч ааихыхны бираҟҵас
инадирбан, инеихеиҵеит иеицыз ахәҩык рахьтә қәрала иаҳа
сара исзааигәоуп ҳәа Ҭарсхан еиликаақәаз аҩыџьа рахьтә
руаӡәк, – иаҳдыруеит ашәарахи арахәи рзыҳәан Арушьан
дзакәу, баша ихьӡ иаԥырымшьит абчараҳ ҳәа. Сара шаҟаҩы
ирҳәо саҳахьоузеи ашәарах ашьҭа ирхар ицәу иҵшоу акәым,

9

еимгәазаргьы ашьҭала еиликаауеит ҳәа. Сара Арушьан
иӡбахә абас исарҳәацыԥхьаӡа сгәы иааҭашәо шәасҳәап.
– Арушьан уаҟа дрыцӡамызшәа, иҩызцәа даарылаԥшит.
– Усҟан арахәи ашәарахи идыруазар, усҟак дҟәыӷазар,
ианаџьалбеит, иҟәыӷара идырра ауаа рышҟа иааигарауазеи,
ауаа иаҳирхәарауазеи? Абнаҳәа ашьҭа дынхыԥшылар, иҳәану
иҳәаԥоу мацара акәымкәа, иҳәанзар, еимгәоу еимгәаму
идыруазар, ауаҩы ибла дынхыԥшылар, мамзаргьы ишьҭа
дхыфҩылароума, акыр здыруоу, аха сзыргәаҟуа, ишәасҳәарц
исҭаху, ауаа даарылаԥшны, дадраа абри ауаҩ ииҳәо акәӡам,
игәы иҭаҵәҟьоу, дзакәыҵәҟьоу абри ауп иҳәар.
– О, ус ҟаиҵондаз, сара, абри ижәбо, акгьы шсымамгьы,
цәык лкажьны изысшьуан, – инацирӷызит ахьча хылԥа зхаз.
Дҩагылан, ииҳәаз сшадгыло шәсырдыруеит иҳәарц иҭахызшәа,
ахылԥарч зхаз днаидтәалеит. Қәрла мацара акәымкәа, ԥшрасахьалагьы иаҳа иеизааигәан арҭ аҩыџьа Ҭарсхан ихазы убас иагьрыхьӡиҵеит. Ауасцәа хылԥарч, Ахьча хылԥа.
Уажәы уск еицаҿыхзар, уигьы мацара акәымкәа, иҟалоит,
еидызкылауа, еицырзеиԥшу иҵегьы ирымақәоу ыҟазар. –
Иаҳҳәап, ус ҿааиҭыр, ари дубома, дад, абри ауаҩ иуеиҳәо
аԥсшәа – бга бызшәоуп, игәы иҭоу зынӡаск даҽакӡоуп, уажәы
дахьухәаԥшуа игәалашәоит уаб дыширӡхьоу, дзызхәыцуагьы
акоуп – уаргьы уахьирӡша. Наҟ уиԥырҵ, дад. Убас сеиҳәар, саб
ашәҟәы изалаҵаны ҩажәи жәибжь раан дзырӡыз дысирбар
ишәасымҳәеи, ажәлар еизганы, ачара изызуеит.
– Иаҳҳәап, дад, убас уасҳәеит. Абри ауаҩ иоуп уаб ашәҟәы
изалазҵаз, дзырӡыз ҳәа дусырбеит, иҟауҵарызеи?
– Иҟаиҵо сара ишәасымҳәои, – уи Ахьча хылԥа ицымхәрас
ҿааиҭит Уасцәа хылԥа, – сара иҟасҵашоуп аригьыы иҟаиҵо.
Ишәымдыруеи, ҳабацәа еицҭаркит. Ирҳәоит, иагьеицыршьит
ҳәа.
– Уара иҟауҵо здыруеит. Илаигәыдҵаны душьуеит, аха
сара исҭаху уҩыза иҟаиҵо еилыскаарцоуп.
– Угәы иалмсын, Арушьан-абчараҳ. Иузымдырӡеит саргьы иҟасҵо. Саб илаигәыдҵаны хаҵаҵас дишьызҭгьы, саргьы
убасҵәҟьа дысшьуан. Аха Рушьнии сареи ҳабацәа шԥадырӡи?
Икылатәаны, маӡала, аӡәгьы изымдыруа, ашәҟәеиқәаҵәақәа

10

алаҵаны. Иршьит, идырӡит хәымгарала. Даргьы убасҵәҟьоуп
ишаԥырхтәу, –иҳәеит Уасцәа хылԥа. Иажәақәа убасҟак агәаӷ
рыҵан, егьиашаҵәҟьаны ишынаигӡоз агәра угон.
Иаҳҳәап, иҩны аҩнуҵҟа дшыцәоу, амца акыр ауеит,
ашә ашҟа деихар, ашәқәа изаамыртыр ҟалоит, – уи иажәа
инациҵеит Ахьча хылԥа.
– Абахә аҿы дыбӷаиҵар иаҳагьы дманшәалахоит, дшәа­
рыцаҩызар ишәақь ицәҭҟьаны ихаҭа дашьыр – зынӡа абзиа,
– инацирӷызит Уасцәа хылԥа.
– Дад дшәыкәыхшоуп, забацәа аамҭа еиқәаҵәа иалаӡыз,
шәарҭ шәҩыџьагьы сара акы шәасҳәашан, – ҿааиҭит Арсана.
– Рыблақәа дырхыԥшылауа, иҟарҵахьоу иҟарҵарц ргәы иҭоу
ҳәа, дыԥшҩушәа изиҳәарызеи Арушьан?! Дасу дызҿыз, дзакәу
изымдырӡои? Уаха аҵхабжьон ацәа далухыргьы, дасу дзакәу
уеиҳәоит. Аха иҳәар иҭахымоуп иҟалаз. Аколлеқтивизациа
ианалагоз, шәиазҵааишь шаҟа хы аԥсасеи ашьамаҟеи, аҽы
уахьади умаз ҳәа Арушьан. Ҳколнхара зегьы иамам иара ихала шаҟа имаз, ихала ахьӡми, рҭаацәа, рыҩнаҭа. Уахыки-ҽнаки
рыла иааимаз зегьы имырхит. Шәиазҵаа иумызхыз зусҭцәада
ҳәа, ишәызирҳәозар, шьтәак шәзысшьуеит.
– Ақәыџьма анаҿаҳалак, абз захәлашәоузеи ала? – лафны
иҳәозшәа ҿааиҭит Ауасцәа хылԥарч. – Убасҟак игәы рышьҭит,
ддыршәеит, иԥсы ахьынӡаҭоу ҿимҭуа.
– Сгәы иҭуҳәааит, – инацирӷызит Ахьча хылԥа. Иаҳшьуаз
ҳшьит, иаанхаз ҳаршәеит ҳәа даргьы ргәы иҭаччо адәы иқәуп.
– Усҵәҟьа изышәҳәар зуам. – Арушьан-абчараҳ днаидгылеит хҭырԥа ҟаԥшь Арсана. – Иара уиазҵаар мап икуеит,
аха сара аныхаҿы сноугаргьы сықәуеит Арушьан дшалахәу
Бақьыр-иԥа Ҳараз иқәцара.
Амра аҭашәамҭаз иаакылыԥхаз аԥсымра ажәҩан убасҟак
иҳаранакит, аиҩхаақәа убасҟак иарҵаулеит ахьшьцәа-шәа­
рыцаҩцәа дырзыӡырҩларц шиҭахызгьы, Ҭарсхан ихы-ихшыҩ
зегьы цеит аԥенџьыр далԥшны дахьыԥшуаз. Шьапыла амҩа
данықәызгьы абахә ахықәҵәҟьа дықәланы акәын дшаауаз, аха сыбӷалап ҳәа зныкгьы игәы иҭамшәеит. Уажәы иаҳа
агәыҭҟьара дамҽханакит. Амашьына зхықәыххыланы инеиуаз
убас иҿҟьараны илашьҭын, дахьынаԥшуаз ихлахаҵ аргьежьуан.

11

Иаргьы тәымуаҩыс ихы имԥхьаӡарц, даргьы рыгәҿыӷьра
иара ила инархыргарц, рхы наиларгалеит имҩалаҩцәа.
Иухьӡузеи, иужәлоузеи? Ҭарсхан Ҭрамба. Ҭрамаа ҳара
ҳқыҭаҿгьы инхақәоит, аха уҳаздыруам. Иахьынхо ақыҭақәа
рацәоуп, насгьы қыҭак ҳаицалҵзаргьы, сара ақалақь
ашҟа сиасижьҭеи акыр ҵуеит, сабажәдыруеи. Реибадырра, реицәажәара уажәазы убраҟа иааԥҵәеит. Ахьшьцәашәарыцаҩцәеи урҭ ирыцыз, аспорттә маҭәа зшәыз ахаҵа­
рԥыси дара русқәа ирылацәажәон. Ҭарсхан уаха амҩан
ишиқәмыхәло, ԥсаҵлак амҵан дтәаны, аҵх аршара шиқәым­
шәо, ииашаҵәҟьаны амашьына дшышьҭнахыз, уимоу, иара
дахьцоз, атуристцәа рыԥсшьарҭа ашҟа дшагоз агәра анига, иҽанирҭынч, макьанагьы хьҭышьрак шиԥырымҵуазгьы,
азхәыцра дналаган, ибла иаахгылеит иахьа амҩа машәыршәа,
дшымгәыӷӡоз имԥыхьашәаз аԥшаахымҭа. Уи сенсациоуп,
наукатә аартроуп иҳәеит игәанала. Ацәгьеи абзиеи рышьхәа
еивҵоуп. Аҭоурыхтә наукақәа ркандидат ҳәа адиссертациа
сыхьчарц саналагаз, аппонентцәақәак сԥырхагамхазаргьы,
ианысхьчоз аҽнынӡа аус шцоз ицаны исыхьчазҭгьы, сынтәа
сыԥсшьара мшқәа рзы џьара ԥсшьарҭа ҩнык ахь сцон, мамзаргьы сцон Саратовҟа, сҭаацәа рахь, ишакәхалак сдиссертациа адәныҟатәи материалла ахарҭәааразы аԥшаара салагомызт, иахьа исымԥыхьашәаз ахаҳәгьы макьана уаҟа
анышә иҵазаауан. Гәаӷшақә ишысзыруз збоит, аха цәгьарас
ирзыҟасҵахьаз ҳәа сзызхәыцуаз аоппонентцәа иҭабуп усҟан
исмыхьчартә сахьықәгылаз ҳәа расҳәароуп.
Иганаҿ ҵаҟа инышьҭеиҵаз, аш иалхыз атуристцәа ршәы­
ра иааигәара ишыҟоу агәра игарц, иҩышьҭихын иганаҿ
инықәиҵеит. Убри ашәыра аҩнуҵҟа аӡиас иалаҳаргьы ақәа
алымсуа иҿаҳәаны, даҽа шәырак, цалафан шәыра хәыҷык
ҭан. Убраҟа иҭаҵәахын мыш ҩажәа раахыс иџьабаа зегьы
зныз азеиԥш тетрад жәпа, убасҟак ишҭаҳәҳәазгьы, акыр ахьзар, ақәа иарбааӡазар ҳәа даназхәыц, аҵаа дыцәгылазшәа
хьҭаха исит. Атетрад дшыназхәыцыз игәы инықәҩит иан
лыбжьы. Иаргьы ԥхаррак изнарҵысырц лажәақәа цқьа инаи­
гәалаиршәеит. «Уан дукәыхшоуп, ашкол хәыҷқәа реиԥш,
уажәгьы атетрад аҿы уҩуама?» «Бара баҳаҭыразоуп, –

12

днахлафит иара, – акалам шнақәысклак, сан дшырҵаҩу,
лыԥсҭазаара зегьы атетрадқәеи арҵага шәҟәқәеи ишрызкыз аасгәалашәоит. Уи мҩақәҵагоуп. – Илгәалаиршәаз лгәы
лнамырхьырц ирласны инациҵеит. – Аус злоу гәыла-ԥсыла
урҵаҩны уаанхароуп. Ашкол аҿы аус ахьыбдмыруаз дара
ирзеицәоуп». Илеимҳәеит иҵегьы игәаланаршәақәоз атетрад анааникылалак. Ихәыҷра, иқәыԥшра зегьы изцәырҵуан.
Рҳабла хәыҷы ашкол иацәыхаран. Ианаацәылашоз амҩа
иқәлалар акәын иаҳәшьеи иареи. Актәи акласс ахь данцаз
аибашьра еилгеижьҭеи ҩышықәса ракәын иҵуаз. Ахьҭеи
амлеи, агәырҩеи алабжыши рыла иҭәын урҭ ашықәсқәа.
Убас ишыҟазгьы, ихәыҷра ашықәсқәа уажәы данрызхәыцуа,
гәхьаагарак изцәырҵуан. «Аихац иҭарааӡаз аԥсаатә, ианоу­
рышьҭлак, игәхьааганы, аихац ашҟа ихынҳәуеит», – иан
лоуп абарҭ ажәақәа иазҳәаз. Изхылҳәаазгьы ихәыҷра иазкны ииҩыз ажәабжьоуп. «Нан, уара убарҭ ашықәсқәа убасҟак
урызхьаауеит, уажәабжь иаԥхьалак, шьыри изеиԥш аамҭа
бзиаз иҳәартә». Раԥхьаӡа иажәабжь иаԥхьаз иан арҭ ажәақәа
анылҳәа, дааԥышәарччеитоуп, уаҳа акгьы. Аха урҭ ажәақәа
игәалашәеит иажәабжь алахьынҵа зыӡбауаз анахцәажәа,
даҽа ажәақәак рыла ирҳәазаргьы, урҭ ирҳәазгьы хшыҩҵакыс
иамаз иан илҳәаз акәын. Уадаҩраҳәа акгьы ыҟаӡамшәоуп
ашәҟәыҩҩы қәыԥш ишиҩуа аибашьра ашьҭахьтәи ашықәс­
қәа. Усҟан, ҳәарада, зегьы дрызгәааит. Аха иахьеи-уахеи
ианигәалашәауа иажәабжь амҩа зкыз зегьы гәаныла дра­
ҭабуеит, иара изкны даазыԥхьахьоу зегьы рҟынтә убраҟа
заҵәык ииашан, убраҟа заҵәык абзиара изыруит.
Аԥҭа ӡлачқәа наҿаҳан иаахнаҩеит иаакылԥхаз аԥсымра.
Ихырымҩаӡаргьы уажәшьҭа аҭашәаразы агаҿа аганахьала
иааԥшуаз ашьхақәа ирыҵалахьан. Аҩы хәашьуазар аҳаԥшьа
аҵантәи ишалаго еиԥш, аиҩхаа аҿынтәи зҽеимакра иаҿыз
ажәҩан ахь иҩеиуан алашьцара. Аиҩхаара аҭылашьцареи
макьаназ зыҵа лашаз ажәҩани неиҿирԥшит Ҭарсхан.
Изеи­ԥшроузеи? Иугәланаршәозеи? Згәаҵа ҽеим ауаҩы.
Иҩнуҵҟа ҭылашьцаауп, уахьихәаԥшуа, адәахьы ихы-иҿы
ихалашаауеит, дԥышәарччауеит. Аха ари аиҿырԥшра ани­
гәамԥха, даҽа еиҿырԥшрак ашҟа ииаигеит ибла иаахгы-

13

лаз аԥсабаратә цәырҵра. Ҳмашьына зхықә иқәланы инеиуа
аиҩхаа аҵахь унаскьацыԥхьаӡа, иаҳа-иаҳа илашьцахоит,
илахьеиқәҵагахоит, уаҟа аҵанӡа иҟоу аҵиаақәа, уԥшы, ашәы
ршәырҵеит. Сажәабжь аҿы исҳәаз амц акәымкәа, аиашаҵәҟьа
сҳәозар, иахьатәи амш инаркны, схәыҷра ашықәсқәа рышҟа
снаскьацыԥхьаӡа, ухы-уҿы зырччаша акы аԥшаара уадаҩхоит.
Убри азыҳәан акәын урҭ ргәаларшәара иаргьы еснагь
дзацәыбналоз. Аиҩхаа лашьцара дҭыҵны адәышкәаӷьаз ашҟа
деихоит дарбанзаалак. Аха сара сдәышкәаӷьазгьы убасҟак
иҭаҟәаҭаҿароуп, ӡлагара ҽымзар ахьӡи-аԥшеи рзыҳәан анцәа
иишаз даҽа ҽык иузаҭәашьомызт, уи адәышкәаӷьаз.
Ахсаалақәа дрыхәаԥшит арахь амҩа данықәлоз. Урҭ
излаиарҳәаз ала, мҩак акәын иҟаз. Абыржә иара дызҭоу автобус зну амҩа ишынкәараҵа-аакәараҵо инеиуеит атуристцәа
рыԥсшьарҭаҿы. Иԥҳәыс изылҩыз ашәҟәаҿоуп раԥхьаӡа
дахьаԥхьаз уи аԥсшьарҭа ахьӡ. Ишԥанылҵеи? Абӷагә. Ашьхагьы убас ахьӡуп, аԥсшьарҭа ҩнгьы лҳәеит. Уара, Аԥсны ииз
иааӡаз иуздыруамызт уи аҩыза ашьха шыҟоу, сара издыруан
лҳәашт, лыҽхәара сахәашам.
– Шәарҭгьы, излеилыскааз ала, уахьуоп шәахьцо. Абӷагә
ашҟа? – иҳәеит изҵаара зегьы еицырзеиԥшны.
– Иабыкәу, уара ҳахьцо?! – дахыччашәа ҿааиҭит иааигәара
итәаз. – Зыӡбахә умоу Абӷагә акәхап.
– Абӷа зыхьӡу удыруеит, дад? –уи инаимидеит абырг Арсана. – Ажәытәӡа ашьхақәа убас акәын ишрыхьӡыз. Абӷа
– ашьха. Абӷа-гәы – ашьхақәа рыгәҭаны. Уажәы атуристцәа
рзыҳәан ԥсшьарҭа ҭыԥс иҟарҵеит. Ажәытән, уимоу сара схаангьы Нхыҵ-Аахыҵ ицоз аныҟәаҩцәа ԥсеиҭакырҭас ирыман.
Исгәалашәоит, сара уаҟа раԥхьаӡа саннеиз, иӷәӷәаҟацаӡа
игылан аҟәарч ҩны. Убас қыд дуқәак еихасаны иҟаҵаны,
егьа асы ақәҳаргьы, ахаҳә азԥҽраҳа иазкажьуамызт. Уаҟа
ԥхьарҭас ирыман аныҟәаҩцәа. Амца злеиқәуҵаша аихымцеи ашьанҵеи, ацәымса, ӡык злаурԥхаша ачуан, аупыжәқәа,
уҳәа уа иҟаз уаҩԥсы дрылакьысуамызт, ҵасым ҳәа иԥхьаӡан.
Уажәы иҟарҵазгьы иабаргәузеи, ашьхақәа рыгәҭа афымца
каххаа, аҩнеихагылақәа ргылан, амҩаныфа ҳәа акгьы умамзаргьы акруҿарҵоит, акрудыржәуеит.

14

– Хәаџьа Шьарадын иџьмақәа еимҵәаны агара ианалага,
иаргьы акы ахы кны дахеит, – иҳәеит Саҭбеи, атәарҭа иқәларц
ианалага, наҟ днагәҭасит илашәарыца. –Иумбои, атуристцәа
ԥшьа ҭыԥк шдырхәамгаз атәы иҳәаӡом, акруҿарҵоит, акрудыр­
жәуеит иҳәеит.
– Игәы иҭаҵәҟьаз иҳәаз џьушьома?! – ҿааиҭит Ауасцәа
хылԥарч зхаз. – Уара уаҵкысгьы игәы иалоуп усеиԥш иҟоу
аҭыԥ ԥшьақәа ахьдырхәымгаз, ианаамҭаӡам. Ажәеиԥшьаа
реиҳа данузгәааша аамҭазы, џьоукы араҟа шәарах шьырҭас
иахьыҟарҵаз. Урҭқәа зегьы игәы иалоуп, аха иҳәаӡом.
Тәымуаҩык димбеи, ицәажәашьа иаразнак иааирҳәуеит.
– Ииашаны иҟаиҵоит, – иҳәеит Абчараҳ Арушьан. Угәы
иҭоу зоуҳәаз, уԥсы ахьҭоу икит иҳәеит. Ани иуватәоу, ахьча
хылԥа зхоу иаби уара уаби ишсоуҳәара, изқәыӡзеи? Рыбз
иақәӡит.
Ҭарсхан игәеиҭаӡеит урҭ блала еибырҳәақәаз, атәымуаҩ
дҳацуп, дызусҭоу ижәдыруазеи, шәыбзқәа ааҭакны шәцәа­
жәала.
Реицәажәара аҟынтә ашьха ахьӡ аамышьҭахь уаҳа акгьы
ақьаад анҵара иаԥсам ҳәа иӡбан, (ҵаны ашьҭахь урҭқәа зегьы
аниҵеит) рызхәыцра далагеит ихәыҷи иԥҳәыси. Еиқәшәарц
ахьеибырҳәаз аҭыԥ шаҟа дазааигәахоз аҟара убасҟак иаҳагьы
дахыццакуан реиқәшәара. Шықәсык шҵызгьы, иахьагьы
иҵәымӷха игәы иалоуп иԥҳәыс бзиа иибауа, игәхьааигауа
Марина, Марина-Мадонна, аҵыхәтәантәи реиԥырҵраан
реицәажәара. Асалам шәҟәқәа рҿы ихьадыршшақәеит уи
аицәажәара, аха уиаахыс иахьеибамбац аҟнытә имӡыҭуа
ҵааршәҵас изынхеит. Иара ишихарам ала ихы ириашарц азыҳәан, илхарақәамгьы лара илықәижьыр акәын.
Сшақәшаҳаҭымхоз, ишызымуаз лдыруан, уаанӡагьы шаҟантә
ҳалацәажәахьаз, ҳасалам шәҟәқәа рҿгьы шаҟантә уи аӡбахә
ҳҳәахьааз, амҩа даннықәлоз еиҭах ицәырлымгар лымуит.
Илҳәаз уахьақәшаҳаҭымхаз уаҩы иумаикуам. Аха уҳәашьа,
Ҭарсхан, уҳәашьа убас иҟалеит, атрагедиатә рольқәа назыгӡо,
ҟыбаҩ злаӡам актиорк иеиԥш.
– Иазхоуп, Марина иазхоуп, – ашәҟәы иикыз ыршәны
акаруаҭ инықәижьит. Аԥенџьыр днадыххылан, аӷьеиҩҳәа иаа-

15

иртит. Иббома, бнаԥши, абанҭ ашьхақәа ббома?! – днаирԥшит
аҩны ашьҭахьҵәҟьа инаркны зыҽҩышьҭыхра иалагауаз
ашьхақәа рахь. Улаԥш акырӡа ианынаскьалакь, ицыр-цыруа
асы зқәыжьыз ашьха ахықәцә инадхалон. Уажәшьҭа баалеи
арахь, бааи араҟа, – руада хәыҷы ашә ааимԥааны, ҩыџьа
ахьзеивамгылоз абарҵа днықәыххит. Бааи, араанӡа бааи!
– ихы изынкыломызт. Лара дԥышәарччон, иԥсахеибакра
хылҽырц. Ииҳәозгьы заа илдыруан. Ҿылымҭӡеит. –Иббома игазго иҭажьу абни амшын?! Мап, бахәаԥш, бара, цқьа
бахәаԥш! – ихаҭагьы даанаԥшит. Инӡааларц инхықәгылаз
амра амшын асаркьа гәы убасҟак иарцыр-цыруан, ублақәа
хнакыртә. Абри амшын иҭарсуп, абанҭ ашьхақәа ирыларсуп
сара сԥашәқа, адәы сызлақәу аԥашәқәа. Лара дԥышәарччон,
иара имуит, ихы изнымкылеит. Сара урҭ рыда ԥсҭазаара
сымаӡам! Ихәашьуп ларгьы аччаԥшь лҿықәызҵаз. Лара
илдыруан иԥсҭазаара ззикырц ииҭахыз аус азыҳәан, лара
илҳәаз дақәшаҳаҭхар, аԥсаатә ажәҩан мап ацәнакыр
ишаҩызаз. Аха еилибамкаарас ирыхьыз, лара илҭахыз
аамҭала уахь дылгар акәын, иахьынӡеилылкаауаз ала
аамҭала уаҟа иҟазаара иԥырхагахомызт, уимоу, харантәи
дааԥшны, бзиа иибауа зегьы даҽа блақәак рыла рыхәаԥшра,
иаҳагьы изеиӷьын. Уаҟа диашан. Илхароузеи сзыцәшәаз
сзымҳәазар. Сцап, иаҳҳәап, уажәы уахь. Акаршәрақәа
санрықәԥшуа, сышьхақәа сгәалашәалап. Волга схыԥшылалап
Кәыдры сазхәыцуа. Аԥхын саалап, аӡын уаҟа аус зулап.
Исычҳап сбызшәа ахьысмаҳауагьы. Аамҭа набжьысып. Сабаци мышкызны схынҳәыр? Ақыҭахь, сан лахь сцома? Аҟәа
хыҵакырҭа сымаӡамкәа саанхоит. Уажәы схы дасырхәап
Виқтор Ҭахәыц-иԥа. Шаҟа игәаԥхазеи аҵыхәтәантәи
иажәахә иагәыласҵаз ахшыҩҵак! «Анхаҩы дацла-ԥашәла
адгьыл даласоуп, аусуҩы ҩнысгьы гәарасгьы имоу азауадоуп, афабрикоуп». «Лозунгс иҟаҵаны икыдҵазар ауеит», –
иҳәеит. Цас иҳәоз џьысшьеит. Ииашҵәҟьаны ишиҳәоз анызба, излахызгаша џьара акы сналацәажәеит. Иара изыҳәан
исыҩло ажәақәа дрышьцыланы, иара сара сажәақәа рыла
ацәажәара далагоу, сара, Виқтор Ҭахәыц-иԥа игәаԥхақәаша
ҳәа срызхәыцны ишызыҩуаз мацара, иара иажәақәа рыла
ацәажәара салагоу, уажәшьҭа аилкаара уадаҩуп. Ихы дахла-

16

фуа игәы дышҭахәыцуа Виқтор Ҭахәыц-иԥа идҳәалаз даҽак
наигәалашәеит.
– Акы сшәазҵаашан, – еиҭах иажәақәа зегьы еицырзеи­
ԥшны ҿааиҭит. Ацәажәара ианаҟәыҵ, џьоукы ргәы инҭахәыцуа
итәан, даҽа џьоукы хырсысуа ацәа иҭанагалон. – Иззыхәшәу
цқьагьы исыздыруам, аха убрахь, ҳахьцо азааигәароума,
уаҟоума, џьаракыр иҟоума ихәшәуп ҳәа иржәуа ӡык?
– Аӡҵәыҵәоуп ари дызҿу, – иҳәеит Ахьча хылԥа – ҳахьцо
ашьхаҿыҵәҟьа иҟоуп. Аҽыхәышәтәразы иуҭахума? Ухшәааӡа
уҟоуп, учмазаҩымзааит?!
– Мап, ахьҭа сакитоуп. Ақәа алсзаап скьаҿ. Сгәы бзиоуп, – аӡәы, дызусҭоу зышәҭахузеи уаҩ дук, убри аӡы
ижәуеит есышықәса. Ианижәуагьы, абыржәааны август мза
азыҳәаноуп. Ихаҭа данзымаауа, амашьына аишьҭуеит. Аӡы
изнаргоит. Исгәалашәоит, зны амҩақәа бгазаарын, амашьына зымааит. Дхынҳәны даннеи, уи ауаҩ ду убасҟак дгәааит,
аҽныҵәҟьа авертолиот ааишьҭит. Акәтаӷь шаҟәа афҩы ахуп
иара аӡы. Аҵәыцак сзымжәит. – Дааччашәа иуит. Ишиамхаҳәаз
гәеиҭеит, аха иҳәаны далгахьан.
Уаргьы ицужәуазма?! Ус анакәха, уара узыҳәангьы иаауан уи авертолиот. Уалахәын… – иччабжь шҳамӡа дааччеит
Ауасцәа хылԥа.
– Далахәымындаз аӡы агьама зеиԥшроу абеидыруаз,
– уи инацирӷызит Ахьча хылԥа. Еилахәу роуп иҵыҵуа ӡык
еицызжәуа.
Зыӡбахә имоу дызусҭоу реиҳәарц иқьышә инықәыххит.
Иҽааникылеит. Усҟан иреиҳәар акәхоит реизыҟазаашьа
атәгьы. Абзиа аҳәара изыцәгьазаргьы ма ацәгьа имҳәароуп
уи изыҳәан. Еиҳараӡак уажәы. Иаарласны иманшәалахароуп
иусқәа. Амц иҳәама Виқтор Ҭахәыц-иԥа. Ауадақәа ахьсиҭо
иарбан ҩну сеиҳәеит. «Уара узызхәыцлаша иарбан етажу
иуҭаху ауп», – иҳәоит ауадақәа рыӡбахә анаацәырызгалак.
Артистцәа ирзиуз саргьы исзиур ҳәа сшәан, иарбан етажу
иуҭаху аниҳәа, иаразнак исҳәеит Ахәбатәи. Егьыҳаракым
егьылаҟәцәам. «Цқьа уазхәыц иҳаракцәамзааит». «Мап, схы
сгәалашәозараахыс сзызхәыцуа убри аетажоуп» «Инаӡоит,
аҩыза, ухәыҷаахыс гәҭыхас иумоу, наӡоит». Сыжәҩахыр

17

днас-насуеит. Акамыршша сыхькьысуашәоуп инапқәа
шысцәымӷу, аха ухаҵоуп иумычҳан. «Ииҳәозеи уавантиурист,
ианбаҳаиҭои ауадақәа?» – иԥҳәыс лыбжьы игәы инықәҩит.
Ателефон сахьынтәасуаз ласҳәеит. Аӡәы дазыӡырҩып ҳәагьы
дымшәеит. Даҽакы балацәажәа. «Сыԥҳәысеибоу, ахаҵа
дсымоу схашҭит», – дыхәмаршәоуп ишылҳәаз. Сыҷкәын
иоуп иаҳагьы агәыԥжәага зҳәаз. «Папа, уааи арахь!». «Уара
иуҭаху, сыҷкәын, снеир?» «Папа ҳаихашҭит лҳәеит мама». Урҭ
ианамуӡах, ҩыџьа еицыҟоуп. Насгьы анду, абду… Иаарычҳап.
Сара сан лоуп зхала заҵәык иаанхаз. Лымаҳә иҿы аангылара
лҭахым.
Абас игәы дҭахәыцуа дышнеиуа, иқьышәқәа қәацқәацо,
ибжьы ҩҭыганы ҿиҭырц иҭаххон Ҭарсхан. Аха ибжьы заҳауа
ҳәа имаз итетрад акәын. Уаҟа инаниҵон нбан дула. «Имаҷуп,
зынӡаск имаҷӡоуп сара исҭаху сан, схәыҷы, сыԥҳәыс, нас
сара. Џьарак ҳаицыҟалар абарҭ!» Арҭ ажәақәа ананиҵозгьы
идыруан убри аамҭазы иҿы иааҭшәаз ҟаларгьы иара ииҭахыз
уаҟа ишнымҵәоз. Урҭ наӡаргьы, иҟан дызмырҭынчуаз
даҽа гәҭыхак. Иара даниуаз ициз, анцәа дыззишаз, убри
ишаҭаху амҩа ианықәҵамха, иара изыҳәан аԥсҭазаара
бзиа, анасыԥ наӡа шыҟамлоз идыруан. Бла иамбо, лымҳа
иамаҳауа бзиабара маӡак иаҩызан. Аха иахьымӡаз зхараз
иара иакәмызт. Иӡыригарц далагацыԥхьаӡа, иаҳагьы инахараны аҵәахра иқәшәон, реиҳа дызцәымӷу рецензенткгьы
иҿыҵымшәеит абаҩхатәра илам ҳәа ашәҟәыҩҩы қәыԥш
Ҭарсхан Ҭрамба. Аныҳәаҩ бзиа иажәақәа ҳәауа ишнеиуа
акьыԥхьреи амкьыԥхьреи рыӡбараҿы ианнеилак, рызегьы
еиԥшхоит дҿажәкуа амҩа иқәыз амҩасҩы. Иҿажәкра хиҽит
иқьышә наҵакны аӡыхь. Иԥҳәыс лоуп изҳәаз ари ахшыҩҵак.
«Излаԥхамшьозеи?! Аӡыхь иаҿыгәҳәаауа ижәны, даҽаӡәы
имжәырц ахаҳә наԥырарыжьуеит». Даҽакгьы нацылҵеит
убасҟан. Имаӡоу убзиабара иаҩызазааит. Иаргьы усҟан
имаз ҩ-бзиабарак ракәын. Изгәакьаз ауаа рышҟа абзиабареи «имаӡоу абзиабара» ҳәа, иԥҳәыс иззылҳәози. Усҟан
изцәырымҵыцызт даҽа бзиабаракгьы, игәаӷьны изҳәомызт
акәымзар, иԥҳәыс амҩан дылԥыларц ашьхаҟа дзаауаз убри
абзиабара дацәыбналарц акәын. Уи иааигәара дшыҟоу аниды-

18

руа, дихашҭуан иан, ихашҭуан иҷкәыни иԥҳәыси. Анцәа дыззишазгьы наҟ иԥырицон. Уи лызхәыцра иаҵанарӡуан зегьы.
Дцәажәозар, иажәақәа иқьышә иқәбон. Хәыцрак даҿызар,
ихәыцра амцабз наласызшәа инеицәеимпны дгыӡҳәыӡха
даанхон. Ажәа заҵәык, хьӡы заҵәык акәын иқьышә иқәкыз –
Фатима. Игәалаҟара аныбзиоу Феиа ҳәагьы нациҵон, ФеиаФатима. Илцәыбналатәуп уи наҟ, илцәыбналатәуп.
– Излашәаҳаз ала, Абӷагә азааигәароуп иахьыҟоу уи
ихәшәу аӡы? – имҩалацәа реицәажәара иҽалаирхәырц
ҿааиҭит Ҭарсхан. – Ус анакәха, абрантәи ауп уи авертолиотла
иахьизнаргало. Ихаҭа данаалогьы абрахь акәзаап дахьаало.
Ашәарыцарагьы бзиа ибоит.
– Аӡы анизнарго иуиржәлозар, ашәарах ржьгьы уҿеим­
ҵаӡаци? – иҳәеит ҵәылаҵарала Ауасцәа хылԥа. Ир­ҳәозеишь
иблақәа? Имчуп. Гәрамгарҭас уҟаҵаноуп ишухәаԥшуа. Ма
бзиа иибауаз аԥҳәыс дкалыжьхьеит, мамзаргьы ауаатәыҩса
убасҟак ацәгьарақәа изырухьеит, имԥан аӡәгьы днаишьҭуам.
Дара егьырҭгьы дзырҭахузеи зыӡбахә сымоу апартиа
аусуҩы Виқтор Ҭахәыц-иԥа?! Сара схаҭагьы уахь снаидкыланы ҳазусҭада абарҭ ауаа рзыҳәан?! Арҭ рзыҳәан иҟам
ақәҵарақәа, ареволиуциақәа, аконференциақәа, ажәахә
дуқәа ахьыҟаҵатәу аизара дуқәа. Маҳагьарак ҟалар, ахҟа
рыбжьалар, баша еимакык роур аигәылацәа, абыргцәа надгаланы рус аҭыԥ иаақәырҵоит. Дасу игәы иҭоу иҳәоит дзакәу
дзеиԥшроу зегьы ирдыруеит. Уахьнеиуа абри уаԥхьоит, абри
уҳәоит, ҳәа аӡәы изыҳәан даҽаӡәы ажәахә иҩуам.
Абас игәы дҭахәыцуа дышнеиуаз, Ҭарсхан дазкылсит иааркьаҿны ианиҵаз хшыҩҵакык. Ианиҵеит ииҩхьоу
еиҭарыхәаԥшуан, мамзаргьы ароман иагәылаиҵарц социалла ауаа реиҟарамра аԥырхырц рыӡбеит ареволиуционерцәа.
Ҳрықәшаҳаҭхап. Ауаа зегьы еиҟарахарц азыҳәан аӷарцәа беианы инхауа рыҟаҵара ацымхәрас, абеиацәа ирымаз зегьы
аарымхны, иӷарцәаны иахьыҟарҵаз, убриала еиҟараҳтәит
ахьырҳәаз ҳалацәажәарым. Ус акәзааит. Еиҟарартәызааит
зегьы. Еиҟарартәызааит малла. Дыҟам абеиа, дыҟам уи тәыс
иҟаиҵаз аӷар. Аха ареволиуционерцәа иҟарҵеит уаанӡа
иаҳзымдырӡоз аҳратәрак. Малмазарыла акәымкәа, гәылаԥсыла аҳратәра. –Ианбыкәыз аӷар, атәы, ақьаҳиа аизараҿы

19

уахьнеиуа иуҳәаша абри ауп, иҟауҵаша абас ауп ҳәа иҭауад
амҩа дықәҵауа иажәахә ҩны ианииҭахьаз?!
Ҭарсхан абри ианҵамҭа иаԥхьаз дазкылымсыр ҟаломызт
хшыҩҵакык. Абас зҳәаз ауаҩ хымԥада, иара иҭагылазаашьагьы
дазхәыцуан. Аԥсахра аамҭала имч ақәымхазаргьы, асаркьа
уеизгьы даныԥшылеит.
Ахьшьцәа-шәарыцаҩцәа дышрызхәыцуаз, иааигәалашәеит
Виқтор Ҭахәыц-иԥа иажәақәак. Изаамҭанызтәи иажәахә
аҩразы, уахь, аппарат аҟны аус зуа рҿы днеит иаргьы. Иеил­
каатәын ажәахә азеиԥш хырхарҭа. Дааҩналеит иара, Виқтор
Ҭахәыц-иԥа, дааҩналеит ихаҭа. Ихы игәы ақәыбзианы,
дҿаԥха-ҿаччауан. Усеиԥш игәалаҟара аныбзиоу, ҩашьара
ақәмызт Қарҭынтә, мамзаргьы Москвантә џьара аӡәы ателефон дшизасыз. Ашьҭыбжь умаҳаӡозаргьы, аԥша асуоу иамысуоу аҵла абӷьы аҵысҵысрала ишудыруа еиԥш, Москвантә
ма Қарҭынтә аӡәы аҭел данаслак, ианеицәажәо иаҳауа
ажәақәа рҵакы дазымхәыцзаргьы, рҳәашьала мацарагьы
иеиликаауан Виқтор Ҭахәыц-иԥа уахь ибӷа ахьынӡаӷәӷәоу.
Иара игәалаҟазаара бзиа иаппарат аусзуҩцәа рышҟагьы ииасуан, аҵла абӷьы иасуаз аԥша, аҵла аԥашәқәагьы ишырныруа еиԥш, иҟан даҽакгьы уи уахь, хыхьӡа имаз аицәажәара
зеиԥшраз аилкаашьа. Иаппарат аусзуҩцәа аӡәы игәы нымхандаз, анапхгаҩ бзиа дҳамам ҳәа игәы иаанамгондаз ҳәа, ихы
рыҵаҵауа дцәажәозар, иџьбараз ажәақәак иаҳаит уахьынтә.
Иҟәардә аақәацамацеит. Иаҳаз, ҽхәаԥхьыӡзар, данцәажәо
игәышԥы иаԥхьаҟа ишышьҭыҵуа еиԥш, иажәақәагьы шҳамла
иҭәуеит, тәқәас шәсымоуп, сара сыда шәара шәзыҳәан ажәҩан
ашҟагьы нцәа дыҟамзароуп ҳәоуп иаанагауа иааиҳәалак.
Ари аҽны иаҳақәаз, хымԥада, иҽхәаԥхьыӡқәан. Ргәаа­
нагарақәа рҳәеит иажәахә ахәҭа хада зыҩраны иҟаз. Иара
ихәҭаа иҩырц игәы ишҭоу нарзеиҭеиҳәеит Ҭарсхангьы.
Иааи­маркқәеит. Иаарԥшқаны акәзаргьы, уара иуҳәаз аҵкыс
ишеиӷьхаша ҳәа, ажәақәак ныбжьаргалт. Игәышԥы иаҳа-иаҳа
ишьҭыҵуа, иччаԥшь наиҿықәбан.
– Сеигәырӷьоит, аҩызцәа, дасу шәхатәы гәаанагарақәак
ахь­шәымоу! Уаҩ дзеигәырӷьаша акоуп уи. Аха шәара
шәгәаанагарақәа ахьмыӡша иҵәахны ишәымаз шәхазы.

20

Шәусураҿы иҟашәҵало акы заҵәыкоуп – сара сгәаанагара.
Убасҟан Ҭарсхан раԥхьаӡа акәны игәы иҭашәеит абри
ауаҩ изыҳәан сара иҟасҵахьоу, амаҵура ду ашҟа иҩеираҿы
сышицхраахьоу аӡәы имаҳандаз ҳәа. Издыруа ирдыруеит, аха
иззымдыруа, измаҳац ираҳәатәым.
«Шәара шәгәаанагарақәа шәара ишәымаз, сара сгәаа­
нагара нашәыгӡала!». Арҭ ауаа, исымҩалацәахаз, рабџьарқәа
аҭаҳәҭеиқәа ирҭаҵаны, шәарыцага маҭәала рҽеилаҳәа, ацивилизациа ҳәа ҳара иаҳаԥхьаӡауа иацәыхьчоу, ҳара ҳфилософиа
арҭ рзыҳәан инарҳәы-аарҳәноуп ишыҟоу. Хыхьынтәи ирҭаху
рҳәалааит, дара зхымԥауа изықәныҟәауа азакәанқәа дара
ирымоуп.
Шаҟа абас дрызхәыцуаз, убасҟак иҟәандаӡа, ихәыҷра азхьаара еиԥшыз, шьыцрак изцәырҵуан. Усҟан Ҭарсхан ихахьгьы
имааиӡеит, дагьазымхәыцит аҵыхәтәан иеиликаараны, дзызкылсраны дыҟаз. Ауаатәыҩса акыр иузадкылозар, ирыдукылар ҟалоит амреи адгьыли. Амреи адгьыли рыԥсы рханаҵоит,
ирааӡоит ашәыр ҵлагьы имаӷы мацароу ақәыцгьы. Дызхылҵда
Виқтор Ҭахәыц-иԥа? Убри ауп иуҳәаша. Ҳара ҳзықәтәоу аӷба,
ҳара, абарҭ ахьшьцәа шәарыцаҩцәагьы налаҵаны, ҳазегьы
ҳзықәтәоу аӷба аԥсҟы иара изыркыда?!
Иааԥсоу, реибыҳәатәқәа рымҵәоу, уажәазы еиқәышьшьы,
ҭынч итәан Ҭарсхан имҩалаҩцәа. Аӡәы заҵәык – ама­
шьынаныҟәцаҩ, ибжьы ныҵак, ашәак иҳәон. Знык иҳәаны
даналгалак апластинка бжьыс еиԥш, ҭыԥк аҿы даанхазшәа,
еиҭах аҳәара дналагон. Амашьына аныҟәашәа ианагхалак,
иаргьы ибжьы наирҟәан. Иаарласны аҿынанахар, ибжьы иаҳа
илахҿыххон, ишьҭыҵуан. «Аамҭақәа зегьы ирыцшәаҳәауа
акомпозитор диҩызаха, амашьына аныҟәашәа ибжьы
шԥақәиршәо».
Амашьына зхықәххыланы инеиуаз аиҩхаа аҵахьтә иҩеиуа
рымҩа аԥаҳалара иаҿын алашьцара. Дшеилысыз уажәоуп
иаҳа ианидыр. Ицәаижь иадхьшәашәалеит имаҭәақәа. Ахьҭа
илалар, дычмазаҩхар, иԥҳәыси ихәыҷи иареи зеиқәымшәар
ҳәа дшәеит. Иҷкәын ашкол аҿы даноурышьҭ, иԥҳәысгьы
аԥсшьара амылхын, иааны иҟан ҵыԥх, месс мзазы. Уиаахыс
шықәсыки ҩымзи ҵит. Иԥҳәыс дахьынӡаҟаз, знызаҵәыкгьы

21

еиқәымшәеит Фатимеи иареи. Ихы даиааизшәа, егьа ихы
иаџьишьарц далагаргьы, идыруан иахьеиқәымшәаз зыбзоураз лара шлакәыз. Ихаҭа илеиҳәаны игәалашәом. Иԥҳәыс данаашаз аламҭалаз, дахьцаз иамҳәакәа мызкы сҟалом лҳәан
дцеит Фатима.. Уиамызк дахьыҟамыз, ахақәиҭра ахьилҭаз
маӡала дшеигәырӷьозгьы, даныхынҳә илеиҳәаз даҽакын. Иаанагозеи бхала џьара бахьцаз? Агәра злазгарызеи бымацара
бшыҟаз?! Деиҵақьыз-қьызуа аҵәыуара аҟынӡа дышнеигазгьы,
илымҳәеит иара иаҳаҭыраз мацара лыҽшылҵәахыз. Иаарласны реизыҟазаашьа шыҟац ишьақәгылеит, иаргьы дызҿыц иус
ҭынч дналагеит. Реиқәшәарақәа краамҭа ианеиԥҟьалозгьы
изыхҟьоз, еиҳарак, иара иеилахара акәын. Иусура, иман­
шәаламхаз идиссертациа ахьчара. Виқтор Ҭахәыц-иԥа изы­
ҳәан ажәахәқәа рыҩра… Изынамыгӡеит иԥҳәыси ихәыҷи
иреиҳәазгьы. Ҭагалан дманшәаламхаргьы аӡын уеизгьы дара
рышҟа днеирц еибырҳәеит. Днеирц идиссертациа шааихьчалак. Агәра ганы дыҟан уи ахьчара усҟак ицәгьахом ҳәа.
Иаирԥхьахьаз аҵарауаа дуқәа изларҳәоз ала имазеин, насгьы
диқәгәыӷуан Виқтор Ҭахәыц-иԥа. Ахԥатәи акласс аҿы итәоу
ахәыҷы иалидыраауазеи адиссертациа ахьчара амыхьчара
зыхьӡу? Иан иалҳәозар акәхарын. Иан, иԥҳәыс, иҩызцәа уҳәа,
зегьы раҳәара иаҳа изымариан иҷкәын иаасҭа.
– Папа, цқьа исмаҳаӡеит, иухьчама адиссертациа? – ибжьы
ҵаӷаӡа ателефон иҭыҩуан.
– Мап, Хаха, исзымыхьчаӡеит, иҵаадырҟәрылеит, – аиаша
мҳәашьа амамызт.
– Ишԥа, аӡы иаларыжьма? – иччабжь ателефон иҭыҩуан.
– Ааи, ааи, аӡы иарҭеит, – аԥхӡы рыцқьауа иаргьы дыччашәа
иуит.
– Ҳпапа, уӡырҩи, – иан ателефон ааимылхит. Ишхьааимгаша, игәы зырӷәӷәаша ажәақәа анылҳәа ашьҭахь иаармарианы, реицәажәара даҽаџьара ииалгеит. –Дзеиԥшроу уасҳәап
уҷкәын? Есҽны, иаҳа-иаҳа уара уеиԥшхара даҿуп. – Сара
сеиԥшҵәҟьа аԥшӡахара? – ихы алаф налихит. Убри акәын
деиқәырханы даазгозгьы. Иусқәа реиҳа ианааманшәаламхоз,
иаҳагьы ихы алаф алхра далагон. – Бара, Марина-Мадонна, дуеиԥшхар ҳәа ибҳәаз ажәа ҩ-ҵакык амоуп. Дсеиԥшхар

22

ҟалоит адәахьала, ԥшра-сахьала, аха уи азхом. Дсеиԥшхароуп
гәаҭала! Сара, мшәан, бара ибымдыруеи, гәаҭала ҩнуҵҟала
иҳаракӡоу уаҩԥсуп. Сышәҟәыҩҩы-классикуп, аҭоурыхтә
наукақәа ркандидат ҳәа адиссертациа ахьысыхьчоз, акандидат захьӡузеи, уара уҩыза аҟәыӷа ихәҭоу абри ауп рҳәан,
адоктор ҳәа ахьӡ схырҵеит.
Ҭарки, – ус ауп ихьӡ шылҳәо, – уҷкәынгьы саргьы ҳуҳәоит,
изаҟаразаалак хьаас иҟаумҵан. Лафны уазҵаауеит, аха
уҷкәын ииашаҵәҟьаны зегь рыла иаҳа-иаҳа уеиԥшхара даҿуп.
Ԥшра-сахьалагьы, гәаҭалагьы. Уара ҳумбеижьҭеи ихахәы
иаҳа еиқәаҵәахеит, ус анакәха, уара ухахәы иаҳа еиԥшхеит
ихахәы. Уи иԥшра-исахьа аганахьала. Гәаҭалоу? Уара иаҳәи
уажәааигәа ухала иуҩыз, – ателефон ахәыҷы инаилыркит.
– Папа сара ажәеинраала зҩит.
Идыруан, ус илцәажәашьан иԥҳәыс. Реиҳа ихьаалго уск
далацәажәозаргьы, усҟак хьаас иҟалымҵазшәа, имариаӡоу
акеиԥш акәын дшалацәажәоз. Ҭарсхан идыруан идиссертациа ахьчараҿы иманшәаламхара шаҟа алабжыш азкалыԥсоз
Марина. Еиҳарак лхы ианалмыжьуа адиссертациа анысыхьчоз аҽны дахьыҟамзоуп. Сара сзыҳәан иаҳагьы еиӷьын
дахьыҟамыз, ҵаны, лхаҭа илбар цәгьамызт «аҵаарҟәрылара»
иамҩаԥысшьахаз. Акакала зегьы анысҵеит, банааилак
баԥхьап.
– Уара, абри ҳасас ихала ацәажәара даҿуп ҳәа сыҟоуп,
– иҳәеит аӡәы. Руа дарбаныз ибжьала изеилымкааит. Автобус аҩныҵҟа илашьцахьан. Ибжьы рдуны излеиҳәаз ала,
Ҭарсхан иаҳар иҭахын. – Уара, ҳасас, акы уасҳәашан. Ухала
узцәажәозеи ҳара жәабжьк ҳазҳәарыдашь ҳәа ҳацхлымуа
ҳаԥшуп. Ҳарҭ усгьы ҳхапыцқәа еибаҿахьеит.
Ҭарсхан аҭак ҟаиҵаанӡа. – Дцәажәауоу сыздыруам, аха
ихаԥыцқәа рышьҭыбжь зласаҳауала аԥсеизгара даҿушәа збоит, – иҳәеит ишьҭахьҵәҟьа итәаз. Уи Ахьча хылԥа шиакәыз
идырит. Иҿықәыжж гәырҭәыла ишиҿықәыз еиԥш аԥсҭазаара,
ибжьгьы ԥсҭазаарала иҭәын.
– Ихьзеи, уара, иԥсы еизигартә, ахаҵа замана!
Иухыччауа урылачча.
– Са-са-сара сакәзар шәыз-шәызҿу, иеизыз-зызго аԥсы

23

сызҭада-ҭада, ицахьеит, – ибжьы ҭыганы ацәажәара даналагоуп, ихаԥыцқәа шеихакшоз ангәеиҭа. Ахьҭышьра иацлеит
гәыҭӡыӡааракгьы. Ауаа рааигәара даныҟала, ақәагьы имысуа
даныманшәалаха, амҩан ишиқәмыхәлоз, аҵла амҵан дтәаны
аршара шиқәымшәоз агәра анигоуп, агәыҭҟьара анизцәырҵ.
Ашәыргәындақәа дреиуамызт, аха аҳәахәдеиԥш абжьаӡра,
насгьы уажәы игәҭыха дуқәак анаӡара ианалага аамҭазы,
иҭахымызт, дагьацәшәон, егьиҭахымызт аԥсра.
– Ишәцәызӡар акгьы иаԥсам, ҳаҭыр зқәу аҩызцәа, исыз­
гәамҭаӡакәа сеилысзаап, уажәы ахьҭа-ҭа сак-сакит. Шзырччаша ак-аак шәас-шәасҳәап, амҩа сахьықәыз ҽуаҩык
дсыхьӡеит. Алахь ҷашьӡа ауаҩоу дышгылоу ишьапы аахыганы
днақәтәартә ашәагаа кьаҿны, ахәда ахацалаӡа, шьхатәылаҿ
аныҟәараз анцәа иишаз ҽык дақәтәан. Аԥсшәа неибаҳҳәеит.
Иара ахҭарԥа ихоуп, ауапа ишәуп. Ақәагьы дацәшәом, ахьҭагьы.
Иара дцоит, сара схысхысуа сишьҭоуп. Ишәымдыр-дыруеи
акәты иашьҭалаз арбаӷь иаҳәаз? Саргьы сзихьымӡаргьы, ма
сыҽсырԥхап сҳәеит. «Угәы ишԥаанагои, ҳаҭыр зқәу аҩыза,
ақәа лассы ихкәа-кәарушь?» – анысҳәа, «Ақәа лассы ихкәоит,
дад, аха ауаҩага адунеихаангьы дҟәышхом. Ари ақәа илеиуа, дад, ауаҩага ирбааӡага ҳәа иашьҭоуп» –иҳәеит. Данца,
еиҭах сымацара амҩа сананхала, акыр анҵоуп схаҿы ианааи
ауаҩага ҳәа шсеиҳәаз. Гаӡа-гаӡара сыхьҵәҟьеит.
Ацәажәара даналага иаҳа дыԥхазшәа ибеит. Машьынала ҳшаауагьы иаҳцәыхәлазар, сара шьапыла мҩабжарагьы
сызнеиуамызт. Ихьҵәҟьаз, амҩан дынзырхаз имҳәаӡеит.
Изырҭахузеи. Ашьжьымҭан шаанӡа амҩа данықәлоз, зашҭа
дҭыҵуаз, арҭ ашьхақәа зыҩнаргәеиԥш издыруаз анхаҩы
иеиҳәеит шьапыла мацара иқәшәозар, шаҟаамҭа даҭаху
Абӷагә ашьхаҿы, атуристцәа рыԥсшьарҭа ахьыҟоу днаӡарц
азыҳәан. Иныҟәашәа злабзиаз ала, ахәлара иқәнак акәым,
днаӡар акәын амра аԥсы шҭазгьы.
– Усҭ, аа, абри ужәҩа иҭарԥа, – ауапа ааиҵыхны ижәҩа
инҭаирԥеит, автобус ашьҭахьӡа, алашәарыца идыртәаланы
итәаз Саҭбеи, – аӡәы ҳихәазааит, бзиарак шыҟаҳҵаз ҳәагьы
ҳамҳәари.
Сымҩашьеит уи иԥшышьазы раԥхьа сгәы иааҭашәаз. Ша-

24

маха иуԥылом усеиԥш аԥшышьа. Иблақәа ирхыҳәҳәылон абзиабара азыгәаҳәра, абзиабара ҳҭахуп, бзиа иаҳбауа дҳамам
акәымзар. Иуазҵаауеит лара дахьыҟоу, дахьыҳаԥшааша удыруама ҳәа.
Иаԥхьа итәаз, аспорт маҭәа зшәыз уи инацирӷызит.
– Абзиабараҿы ҳаҟоума, иԥсы еиқәҳархеит, иубоит.
Уара, аныҟәаҩ, – Ҭарсхан ишҟа даахьаҳәит, – узлазбо ала
амҩаҿы уԥхьартә иеибыҭоу уаҩым. Ақәа, анцәа иџьшьоуп,
ихкәеит, иаҽԥныҳәа. Дабацоз умбои, мцак неиқәҵаны, ҵлак
амҵан днатәон, уаҳа закәи. – Ашьжьымҭан ицқәа хахьхьала
даамҵыргон.
– Аиаша уасҳәап, уи сара даараӡа исҭахым, – ауапа
данарԥха, ихапыцқәа аихакшара иаҟәыҵны, иқьышәқәагьы
аччаԥшь нарықәлеит. – Аԥсра даараӡа санеилаҳауаз ҳәа
сгәалашәом, аха уажәык зынӡаск иаамҭам, убас сеилахоуп.
– Уигьы нациҵеит лафны. Аха ихазыҳәан ииашан уи алаф.
Убасҵәҟьа дхәыцуан. Исыхьыз уиоуп, ҳаҭыр зқәу аҩызцәа,
амҩа санықәла, сышиашаз сцозҭгьы, ихәлаанӡа снаӡон, аха
уск, шәаргьы шәзеигәырӷьаша ус бзиак сыннархеит.
– Шәизыӡырҩи, уара, ижәдыруазеи илаҳԥшыхәраны иҟоу
абнаҳәа заа иара иԥшаазар, илаҿеиҳәазар.
– Исыԥшааит, аҩызцәа, исыԥшааит, аха изакәызеи
исыԥшааз, аартра дуӡӡа! –дагьыҩагылеит. Ауапа ааикәиршеит.
– Ҳаҭыр зқәу аҩызцәа! – ианаамҭаз иҽникылеит. «Иамуит,
сзырцәымцеит Виқтор Ҭахәыц-иԥа иажәахәқәа анызыҩуа
– раԥхьа сызлалаго ажәақәа – акыр иаԥсоу аҩызцәа,
сшымгәыӷӡоз, иаалырҟьаны аартра дук ҟасҵеит». Игәы
дынҭахәыцит. Аҩыра зну ахаҳә атәы расҳәарым. Рыгәрагара
уадаҩуп. Ҳҭоурых архәанчаҩцәа иаараҳар, ма иаашьҭԥааны
дара рахь иргоит, нас дара рҟны ирыԥшаазшәа, адунеи зегьы иахдырҵәоит, мамзаргьы иҟәыбаса иқәырҵоит». – Абраҟа,
сара сахьышьҭышәхыз ишԥашәасҳәари, сышьҭышәхаанӡа,
иҟалап километрабжак сааихьазҭгьы. Ааи, уаҳа смааицызт. Баагәарак ахыжәжәарахқәа збеит. Ахыжәжәарахқәа
ҳәа џьарак ҩыџьара раҟара маҟҿаҳәаранӡа еилаҳахьеит
акәымзар, егьирахь уажәгьы аҭӡамцқәа ԥшь-метрак рҟынӡа
иҳаракуп. Ар бзиак ҭатәартә иҭбаауп аҩныҵҟа. Ашәҟәқәа рҿы

25

џьаргьы уи аӡбахә самыԥхьацт. Ус анакәха, уи аартра зтәу сара
соуп, – илафны ишиҳәазгьы дшеигәырӷьаҵәҟьоз ҩашьомызт.
– Иутәуп, уара иутәуп, иаашьҭыхны ига, усгьы Аԥсны
еимҵәаны аҭироуп изҿу, –иҳәеит алаф згәаҵахь имнеиз, Ауасцәа хылԥарч. Ибжьы идырит, уи иакәын. Илаԥш
еиԥшҵәҟьоуп ибжьгьы шыхьшәашәоу. – Уара иуқәкны акәым
ишысҳәо. Иҟалаҵәҟьеит. Изаҳахьоугьы шәыҟоуп араҟа.
Атрактор ала амхы шаҳцәаӷәоз ҳҳаблаҿы, ҟәџьал хәыҷык
илаҿаԥан, иԥыххааса иагеит. Ҳнахәаԥшызар, аҟәџьал аԥара
ҿырпқәа ҭаԥсазаарын, араӡынтә ԥарақәа, уаԥсҵәык азна
ҭаԥсоуп. Иҳаҟәшәеит. Аҟәџьалгьы аԥҽыхақәа еидаҳкылеит.
Иҳацҳан, Аҟәантәи дкылҟьа дааит ҵарауаҩык. Аԥарақәа
раҵкысгьы иаҳа иџьашьо, илакәшьо дызхәаԥшуаз, иаҳагьы
зыхә ишьаз аҟәџьалоуп. Ҩыроу изакәыз здыруада, иҵәаӷәаҵәаӷәаны акы анқәан. «Ари абырзенцәа ирыҟаҵамҭоуп»,
– иҳәеит, иланарԥшыгақәа цырцыруа. Ажәытәанӡа Аԥсны
абырзенцәа аныҟаз аамҭазы иҟарҵақәаз иреиуоуп ҳәа дналаган, ҳхы ааилеигеит. Уара ҳара абзиа ҟаҳҵеит ҳәа ҳгәырӷьаны
ишәзынаҳацҳаит, уара уахьааиз иҳауҳәо закәызеи ҳҳәеит.
Излоуҳәаз ала, ара иҟаз абырзенцәа ракәын, ҳара урҭ
рышьҭахь ҳаанагеит. Урҭ ракәын уажәы ҳадгьыл ҳамазымкыц
ҳҳәан, ҳгәы иалсит. Иахьагьы сгәы иалоуп иахьиаҳҭаз. Ҳшыҟоу
шәымдыруеи ҳарҭ аԥсуаа. Ауаҩы амцхә игәра ҳгоит. Иҳаиҳәо
акәу џьаҳшьоит. Усҟан иаҳа сыҷкәынан, иахьа акәызҭгьы,
убри аҵарауаҩ изутәыз здыруан. Уара ҳасас иухьӡузеи?
Иумҳәахьеи, саҭамыз, угәы иалыымсын. Ҭарсхан ушьҭаҳхырц
автобус анаангыла, санухәаԥшҵәҟьа, сгәы иааҭашәеит абри
дҵарауаҩызар ҟалап ҳәа. Иеимдо ҳҭоурыхқәа ирышьҭоу
ирацәаҩны срықәшәахьеит. Аха иаҳа саныҷкәыназ, иаҳа
сангаӡазоуп. Ҳара ҳрыцхраауеит ҳҭоурых шәыԥшаа, аиаша
шәҳәа ҳәа, дара аԥсуаа иаҳзеицәоу аамышьҭахь акгьы рыҩӡом.
Сара ҵара сымам, хә-класск рҿы сыштәаз аԥсуа школқәа анадыркы, ишԥаҟасҵоз, сҭыҵит, аха бзиа избоит аҭоурых атәы
зҳәауа ашәҟәқәа рыԥхьара. Аиаша шәасҳәап, ҳҭоурых зыҩуа
зегьы сгәы рыхшәеит. Имцуп иаарыҩуа зегьы. Аԥсуаа Аԥсны
шәаанагеит, шәара араҟа шәааиаанӡа даҽа џьоукы нхон
рҳәеит. Шаҟантә аредакциақәа рахь изыҩхьоузеи, аха аӡәгьы

26

аҭак сзааимҭиит. Исзеилымкаауа ҳара араҟа ҳанааи инхоз
даҽа милаҭк шракәыз злардырзеи? Ибзиоуп, уи рдырзааит.
Аха ҳабантәааи ҳара? Уи аӡәгьы издырӡом. Уара, Ҭарсхан,
исҳәаз угәы иалымсын. Уара узҿугьы узусҭоугьы сыздыруам. Аха уеилаҳәашьеи, ужәҩа иахшьыз ашәыреи рыла абри
дҵарауаҩызар ҟалап сгәахәт.
– Иуҳәаз, ҳаҭыр зқәу аҩыза, сара иаҳагьы сгәы иахәоит.
Амала сахьуқәшаҳаҭым, ҳҵарауаа зегьыҵәҟьа ус иҟам. Аиаша
зҳәақәоугьы ыҟоуп. Ирзымдыруа џьушьома аиаша зымҳәогьы.
Аиашаҵәҟьа рдыруеит, аха ирҳәоит дара ирзеиӷьу. Сара
исыздыруам ажәытәан ауаа шыҟаз, аха ҳаҭыр зқәу аҩызцәа,
ҳаамҭазы зегь реиҳа ицәгьараны иҟалаз, ауаа ргәы акы ҭоуп,
даҽакы рҳәоит. Ихәыцшьаҵәҟьа, игәы иҭоу иарбанҵәҟьоу,
ҳдыруеит. Дҩагылоит, зынӡаск даҽакы иҳәоит. Шаҟа даҽакы
изҳәауа иаҳагьы пату иқәаҳҵоит. Ауапа иҵегьгьы икәиршоит.
Ииҳәоз ихаҭагьы изкын. Итетрад убас егьаниҵеит зны. Угәы
акы ҭаны, даҽакы уҳәауазар, иаҳа ицәаԥҽыгоуп, гәыкала
иуҳәауа гаӡаразар аҵкыс. Акы ҳәауа, даҽакы уазхәыцуа, акы
ҟаҵауа даҽакы уазхәыцуа, аӡәы сылзыԥшны сылԥыларц амҩа
сықәны, даҽаӡәы сыбла даахгылауа… Сдиссертациа ахьчара
азыҳәан аматериал аизгара акәым, схоуп исыхьчаша, схы.
Ианакәу, иахьакәу цқьа исыздыруам, аха иҟалап амҩа санылазар. Иҟамызт, мап, уаҳа ԥсыхәа ыҟамызт. Ашьха дхаларц
амҩа иқәугьы, шаҟантә дкәараҵозеи. Маҷӡакоуп иагу рҳәеит
сдиссертациа. Адәныҟатәи аԥшаарақәа рыла ихарҭәаатәуп.
Ишәымдыруеи, аӡбахә шәмаҳахьеи Аԥсуа баагәара? – Зегьы
иреиҳәон, ауапа изҭаз, ала шәарыца зцыз иаҳа ихы наидикылеит. Убри иеиҳәар бзиара дук изиурызшәа ибеит. – Амшын
ахықәан, Кьалашәыр иалагоит уи абаа. Ахәаџақәа, ашьхақәа,
акаршәрақәа, аԥсҭақәа уҳәа анцәа идырп шаҟаџьара ихалауа, илбаауа. Аԥсны абжарак иагәылсны агырқәеи ҳареи
ҳҳәаа аҟынӡа, Егры ахықәанӡа ицоит. – Ауасцәа хылԥарч зхаз
иаҳа ихы наиқәикит уажәы. – Уара ҳҭоурых дырхәанчоит ҳәа
угәы иалоуп. Ҳхаҭақәа иаҳхароугьы рацәоуп. Цқьа ҳашьҭам,
иҳахьчом ҳҭоурых, аԥсуа баагәара ду раԥхьа инаргыланы,
Аԥсны иҟоу егьырҭ ахыхьчаратә баагәарақәагьы налаҵаны,
сара исыӡбеит убарҭ ирызкны џьара акы зҩырц. Даҽакала

27

иуҳәозар, анаукатә диссертациа сыхьчарц. Сманшәаламхеит.
Иазхашаз аматериал еизумгеит рҳәеит. Уи зышәҭахузеи,
ҳҭоурых, ишыҟоу шәымбои, иҳахьчозароуп ҳхаҭақәа. – Игәа­
лашәара иажәа аахнаҽит. Иахьа-уажәгьы издыруам, абасоуп ҳәа акы дзазкылымсит убасҟан идиссертациа ахьчараан. Ихцәажәараны иҟаз аҵарауаҩ, адиссертациа ахьчара
аҽнынӡа, ииҳәоз даҽакын, уи аҽны иаалырҟьаны дааҳәит.
Раԥхьаӡа данаԥхьа, Аԥсны аҭоурых аҭҵаара азыҳәан мацара акәым, Кавказ зегьы ажәытәра аилкааразы лагаламҭахоит
удиссертациа ҳәа схы еилеигахьан. Азҵаарақәа имаз ҳхала
ҳаидтәаланы иҳаӡбахьан, дахьиашақәаз сыдыскылеит, иахьимаскыз иаргьы дақәшҳаҭхеит. Уи зегьы ажәала дахцәажәаны
иҩны ишьҭеиҵазгьы мап ацәикит. Мапҵәҟьа ацәикны акәым.
Азгәаҭарақәа иҟасҵаз сариашоит ҳәа сақәгәыӷуан, ахәшьара
ҳаракы асҭеит. Аха уажәы избоит аҩыза Ҭрамба, аҵарауаҩ
қәыԥш исҳәаз шидимкылаз. Абас дышнеиуаз, уаҩԥсык
иаҳасабалагьы ламысдас сиԥхьаӡеит. Еибыҳәаны иҟазшәа,
егьи ахцәажәаҩгьы уи инацирӷызит. Абзиара илшоны цәгьара
ҟазымҵо аӡәы иоуп ҳәа сышиқәгәыӷуаз, ицәажәашьа мацара
акәым, иблақәа рыԥшшәқәаҵәҟьа рыԥсахит. Иԥшышьа убас
иҟан, анышь ӡааирҟәрыларц ахаҳәқәа ақәзыжьуа, хаҳәык
ақәижьцыԥхьаӡа иазымхаӡеишь, уажәшьҭа иӡаамыҟәрылаӡои
ҳәа иахәаԥшуа. «Сара сазкылсит убасеиԥш агәаанагара, –
ҿааиҭит уи аҵыхәтәан, иажәа ахыркәшамҭаз – аҵарауаҩ
қәыԥш Ҭарсхан Ҭрамба инаукатә усумҭа аиҳарак зызку
Аԥсуа баагәара ду ахы иаркны аҵыхәанӡа дахысны иблала
зынӡаскгьы имбаӡац ҳәа». Ишьапԥынҵақәа дҩарықәгыланы,
иҽаашьҭихит, ииҳәаз ажәақәа игәы анышьҭырх, иоурагьы
ишԥацнамҵари ҳәа дгәыӷзар акәхап.
– Уажәраанӡа араҟа ҳаҭыр зқәу аҩыза далацәажәон ҵара­
уаақәак рыламысдара атәы. Ҳҭоурых арҩашьара мацара
акәӡам џьоукы зҿу. Ирҭиуеит ҳҭоурых, ирҭи! Аҭоурых атәы
зҳәауа иаарылшауа зегьы рҭиуеит. Џьоукы ирҭиуеит аԥаразы,
даҽа џьоукы – амаҵуразы. – Иахьа ирҳәауа уаҵәы ирҳәаӡом,
игәы иҭашыз ажәақәа рҿааирхеит, аӡәыр иаҳауоу имаҳауоу
агәхьаагьы мкыкәа. Абас дышнеиуаз уи иамхаҳәеит ажәак,
ихаҭа дызлаҟаӡамыз, арахь иԥсҭазааразы акыр зыӡбаз. –

28

Убасеиԥш иҟоу ҵарауаақәак санрызхәыцуа, диашан сҳәоит
Сталин. Ииашаны иҟаиҵон иахьынирҵәоз. – Аҵыхәтәан
иациҵеит зынӡаск иара дызлаҟаӡамыз, дыззымдыруаз иахь­
раҳауаз зынӡаск иҳәатәӡамыз. – Ииашаҵәҟьаны иҟарҵон
ашәҟәқәа рзалаҵаны изырӡуаз. Уаҳагьы бжьашьа рымам
ауаа. Иакәым иҳәама, иакәым ҟаиҵама ашәҟәы ианҵатәуп зегьы ирдыруазааит.
– Зегьы ҳақәибахып уҳәар саҳаит, – иҳәеит абчараҳ
Ару­шьан. Егьырҭ аӡәгьы ҿимҭӡеит. Ирҳәарызеишь ҳәа
дӡырҩуамызт иаргьы. Аус злаз, маҷк иадамхаргьы, игәы ирдеит. Усеиԥш ихьқәахьан уажәадагьы. Мышқәак анаабжьыслак,
даназхәыцлак дахьхәуан. Аха зегь акоуп еиҭа ихы изынкыломызт. Еиҳарак ус ахьихьуаз, абыржә еиԥш атәымуаа рҿы
акәын. Уажәы исыбаргәузеи, иаҳа сыҽныскылеит. Тәымуаҩык
даазбеит, еиҳарак исымҩалаҩхаз, реиҳа исызгәакьоу сҩыза
иасымҳәашақәа наиасҳәоит.
Адиссертациа анихьчоз изыруз зегьы акакала дааҭгыланы,
иҟалаз, ирыхьыз шизеилымкаауагьы нацҵауа, изеиҳәаз
Виқтор Ҭахәыц-иԥа иоуп. Уи амаҵурауаҩ ду игәаҵахь инагауа акәын дшизыӡырҩуаз. Усоуп Ҭарсхан ишибаз, изиеиҳәаз
амаҵура ду дахьахагылоу, акыр ахьилшауа азыҳәан акәмызт.
Аҵла иалҟьаз иан дшигәалашәауа еиԥш, игәы ирҟычырц
дазыхынҳәит иқәыԥшра, астудент ԥсҭазаара. Урҭ Виқтор
Ҭахәыц-иԥа идҳәалан. Ҵаны, усҟан уи ауаҩ даҽакала акәын
ишиԥхьоз. Ихьӡ – Ҩыкьа. Иаб ихьӡ зынӡаскгьы издырӡомызт.
Иҟада угәҭыха зоуҳәо? Ҩыџьа. Уқәыԥшраан иуҩызаз, нас
машәыршәа амҩан иуԥылаз. Иоуҳәеит, дцеит, уаҳа шәеибабом.
Уиздыруам, дуздыруам.
– Сдиссертациа ахьчараан… Сынтәа мес мза азыҳәаноуп.
Реиҳа сзықәгәыӷуаз аҵарауаа ҩыџьа… Сзықәгәыӷуаз акәым,
мҩақәҵаҩцәас исзыҟалоит ҳәа сызхәаԥшуаз, аҩыџьагьы
иаалырҟьаны исыҵаркит аҩны, – абчараҳ Арушьан ишҟа ихы
наирхеит, ииҳәауаз уи еиликаауоу изеилымкааӡоу агәхьаагьы
мкыкәа. – Иҟасҵагәышьоз, сара исхароуп, схы ԥҽтәуп сҳәеит.
Сызҭахыз аӡәы исеиҳәахьан урҭаҩыџьагьы рзыҳәан.Хыхьынтәи
аӡәы драцәажәартә иҟаҵа. Иуаа ҟәышқәоуп, аха шәицхраа
ҳәа аӡәы иреиҳәар, уус дырманшәалоит, анцәа иумҳәан,

29

хыхьынтәи уара узыҳәан иакәымк аӡәы ианааиҿыҵҟьа, уалгеит, уӡаадырҟәрылоит иҳәеит. Сара сзыҳәан цәгьа рҳәауамызт,
аха абзиагьы рарҳәартә иҟасымҵеит. Изаҭахузеи сгәахәт,
сыԥсҭазаара зегьы аҽеиҭанакуан убасҟан исзыхьчазҭгьы.
Уи шәара изышәҭахузеи, аҩызцәа. Сыззааирц исҭаху, абар
уажәшьҭа ҩымчыбжь иреиҳауп абарҭ ашьхақәа рҿы аимдара
саҿуижьҭеи. Егры ахахьы сҩалаган, даҽакала исҳәозар, ашьапахьала сҩагылан, ахахьы скылсит Аԥсуа баагәара ду. Избаз,
исаҳаз зегьы анысҵеит.
– Анҭ, аҵарауаа ҩыџьа ҳәа узҿыз ртәгьы нацҵа. Анҵашьа
здырыз, иахьушьҭышагьы удыруазар акәхап, – иҳәеит Ахьча
хылԥа.
Ҭарсхан изеилымкааӡеит уи изхиҳәааз. Иақәҿимҭӡеит.
Иара дзыргәаҟуаз игәы ахьирдашаз акәын.
– Иҳахәақәо ҳәа иуаҳауазеи, иуԥшаазеи? – иҳәеит Арсана.
– Егры инаркны Кьалашәыр санкылс, даҽа еилкаатәқәак
сыман азыҳәан саахынҳәын, Кьалашәырынтәи еиҭах сҿыҩас­
хеит, Кәыдры ахахьы скылсит. Убра сыҟан абарҭ ахымшк. Бырзенк иҩнаҿы сыԥхьон. Ҳа-ҳа, ақәоура азыҳәан ицәажәашьа
шәасҳәап. Ажәҩан уарбааӡар ҟалап иахьа иҳәеит. Схы
сырҽхәап, сара иласны сныҟәоит. Уажәшьҭа снеихьазаарын.
Амҩан баагәарак сыннархеит. Уажәраанӡа зыӡбахә шәасҳәоз
шәҟәык аҿы уи аӡбахә самыԥхьац. Иахьӡугьы сыздыруам, – даҿын Ҭарсхан, ауапеи дзацәажәашаз амҩалаҩцәеи
дандырԥха, хәышҭаарак дыҽҳәатәазшәа.
– Аԥсҳа ибаауп, уара, ари дызҿу, – иҳәеит абырг Арсана.
Ахьшьцәа ашьха ианцо-ианаауа ԥхьарҭас ирымоуп, рырахә
аҩныҵҟа идыртәоит.
– Уажәы уаҟа даҽа рахәуп иԥхьауа, – ибжьы гәаӷла иҭәны
ҿааиҭит Ауасцәа хылԥарч, – агаҿеи атуристцәеи рыԥсшьарҭа.
Абӷагәи аашьхеи рыгәҭахьшәоуп иара ахьыҟоу, убри аҟнытә
атуристцәа уаҟа ԥхьарҭас иҟарҵеит.
– Убри азыҳәан акәхап уаҟа гәамла изҭәу. Аконсерв
банкақәа узрылсуам. Аԥатлика ԥҽыхақәа, ҩыжәырҭас
ирымоушәа… инаицирӷызит Ҭарсхан. – Аҭәырӷәы иааҟараны
убраҟа – хаҳәк сымԥыхьашәеит…
– Ҳа-ҳа-ҳа! – иаалырҟьаны дыччеит абырг Арсана. –

30

Саҭоумҵан, ҳасас, акы сгәалашәан схы сызнымкылеит, хԥаҟа
шықәса уажәаԥхьа убри абааҿы хьчак ихьхьоу шәасҳәап.
Аԥҳәыс даниба, иԥсаса ихашҭит. Иарԥысымҭаҵәҟьа дҭагылан.
Аррахьтә дхынҳәижьҭеи шаҟа ҵуаз, уара Саҭбеи?
– Еиҭа ицәыругама уи, – дҩагылан аԥхьаҟа дааскьеит
Саҭбеи. – Арсана ицәыригаз ажәабжь ахьиҳәауаз иҭахымшәа
ҟаиҵон, аха егьараан иҳәаларгьы игәы ишахәоз изӡомызт.
Сыԥшәма изыҳәан ирҳәо саргьы исаҳароуп аҳәозшәа,
илашәарыцагьы ишьҭаланы иааин инаивагылеит. – Ихыҵуаз
умбои, шықәса ҩажәихәба дырҭагылан, хышықәса ҵуан
аррахьтә дхынҳәижьҭеи. Ҭагаланын, ашьхыҵра ааигәахара
иаҿын. Уаҳа акыр уҭахума?!
– Шәӡырыҩла, ҳасас уоуп еиҳарак изасҳәо, егьырҭгьы
гәахәас ишыҟашәҵо здыруеит, аха. Абри арԥыс ишԥа­
шәасҳәари, аԥҳәыс лыбла дынҭаԥшыр, иԥсы маҷханы
дка­ҳауеит, убасҟак амца ицроуп. Иӡамҩақәа ҭыҵәраауа,
иџьымшьқәа кыдыршала, иӡара ҭкәыцәаа, иаргьы аԥҳәыс
дзеилаҳаша аӡәы иакәын, аха дабааугои араҟа аԥҳәыс. Иԥсаса
еицхрашьшьы. Аԥсҳа ибааҿы днатәеит ҽнак. Абаа азыҳәан
ирҳәо заҳахьоу шәыҟоуп, аԥҳәыс лшьапы ҭалмыргылароуп,
иҵасым рҳәоит.
– Иҵегьы, уаҳа ижәдыруазеи убри абаа иахҳәааны? –
днаиазҵааит Ҭарсхан.
– Ҳабацәа, урҭ рабацәа ирҳәоны исаҳахьоу убри ауп. Аԥсҳа
ибаа хаҳә цырак иадамхаргьы уалакьысыр, аҭӡамц иамоу
акәзааит, ааигәа-сигәа икаршәзааит, зегьакоуп, ма ибӷоуҵеит,
мамзаргьы хаҳә хәыҷык аашьҭыхны акы инагәыдуҵеит,
ашәиԥхьыӡ бааԥс уқәшәоит. Уеибганы ашьха узылбаауам. Абаа ашьҭахь, издыруа шәыҟоуп, аӡыхь ссир ыҵыҵуеит.
Уаҟа ашьхауаа рнапы ҭарыӡәӡәаӡом, ӡыхь ԥшьас иԥхьаӡоуп.
Урҭқәа зегьы зышәҭахузеи. Згәахы цҳафыруаз ҳахьча рԥыс,
иԥсаса икәаӷӷа, амца хәажжаӡа еиқәҵаны дыштәаз, аӡыхь
ашҟа днаԥшызар, лышәырҭаҭақәеи лыԥхашьара заҵәыки
зҵәахышаз еиқәа хәыҷык лышьаҵаны, лҿы лнапы ӡәӡәауа
аӡыхь аҿы ҭыԥҳак дгылоуп. Абаа ахаҭа ахьыҟоу цқьа иубоу
Ҭарсхан?
– Еиӷьу аҭыԥ ԥшаашьа амам. Амраҭашәара аганахьала, ҵаҟа

31

уахьналбаауа, ӡиаск иаҟараха арҩаш авсуеит, – иааркьаҿны,
иаарласны итетрад ианиҵақәаз наигәалаиршәеит Ҭарсхан, –
арҩаш анырцә рҿыҩархоит ашьха еибаркырақәа. Амашьына
мҩеи иареи рыбжьара дәыкәаӷьазуп. Алада, амшын агаҿантә
иаауа амҩа инахараӡаны уаныԥшылоит. Ҩадаҟа усгьы асы
зқәыжьу ашьхақәа аҽԥынгылоуп. Шәара ишәзымдыруашәа
исҳәо закәызеи.
– Абаа аҩныҵҟа аԥсаса штәахьаз рбазар акәхап аны­
ҟәаҩ­цәа, ани аҭыԥҳа ссир… Иара изыҳәан иссирымыз
аӡәыр дыҟазма аха, – илаф ажәабжь даҿын Арсана. – Лара
ирыланҵәаша дызцыз ракәзаап, амҩеи абааи ирыбжьоу
адәышкәаӷьазаҿ иаатәазаап иԥхьарц аныҟәаҩцәа.
– Арсана, уара ҳазургәаҟуазеи. Ажәеиԥшьаа ирманшәалаз
ихаҭа ара дыҟазар, иара иҳәааит, – дагьыҩагылеит аспорт
маҭәа зшәыз.
Ҽеилаҳәашьала мацара акәым, ԥшра-сахьалагьы арҭ
дреиԥшым, ма аамҭала дрыцуп, мамзаргьы сара сеиԥш, амҩан
дышьҭырхит ҳәа игәы дынҭахәыцхьан уи изыҳәан Ҭарсхан.
Ашьҭахь еиликааит дрывагьежьуа ҳаҭыр ахьрықәиҵозгьы
зыхҟьоз. Ихаҭа изеиӷьын. Аиҳабацәа иахьшәаҳауа изымҳәозар
акәхап, аха ианаҳажьып.
– Зураб Нуриевич, усызиҳәа ибжьы аардуны иҳәааит, саргьы сгәы нарҿыхап, –иҳәеит амашьынарныҟәцаҩ. – Мамзар
ацәа сҭанагалар прошьчаи родина ҟалоит.
– Исҳәагәышьап, – ҿааиҭит ицәымӷызшәа Саҭбеи, – аӡыхь
аҿы сылаԥш анлықәшәа, уҿы унапы аӡыхь иҭауӡәӡәар шыҟамло,
уи зырхәымго иакәым, изырхәымго ауаҩ дахьызмырхәыз
ашәиԥхьыӡ шизкхо ҳәа ирҳәақәо сгәаларшәан, ус ҟабымҵан
ҳәа ласҳәа акәым, лҿы лнапы аҭаӡәӡәара ацымхәрас,
дхычхәрылазаргьы акыр сызҳәо сҟалама, сҿы акит.
– Анана-Гәында уахьлырхәгәышьеит, аха уеизгьы иуоуз
еиҳауп ҳәа сыҟоуп, иуцәыӡыз аасҭа, – ҿааиҭит гәахәарыла
абчараҳ Арушьан.
– Сыџьмақәа даара ихьаазгагәышьеит, аха исхаран,
исықәнагон Анана-Гәында исзылуз, иҟасҵагәышьоз.
– Ани баша амала агаҿа уцаны уахьааз уи атәы уҳәаӡом?
– Уи згәалашәода!

32

– Акгьы имоузаргьы, ма игәазхара длыхәамԥши…
– Исҳәар ихашәҵару сыздыруам, зынӡа схы еилазгаз
аги­тареи ашәаҳәареи роуп. Артистцәазма, исыздыруам.
Уԥсны уқәзар удырччарын, ашәы ушәызаргьы, иухашҭны
удыркәашарын, убас ашәа рҳәон, иччон, ихәмаруан. Аурысцәа,
аиаша шәасҳәап, иахьҳаиӷьқәоу рацәоуп. Ишԥсуа рдыруеит, иҟанаҵ раамҭа қьафла ирхыргоит. Ҳара ҳдунеи ҳақәлахо
џьаҳшьоит. Аламыс ҳәа акы ҳамоуп, ҳагьамгеит, ҳагьаанамгеит,
иршьаҳаз аҽы ҳаҩызахеит. Егьаангылом, егьзыҩуам иршьаҳаз
аҽы.
– Уара уаҟарагьы агитара азырҳәода, уагьымкәашои, уаҳа
иуҭахыз, уаргьы урылаландаз.
– Ашәагьы сҳәеит, сагьықамсеит, даара слеиҽырбеит,
аха иамуит, ани, аӡыхь аҿы избаз ауха ҳхала ҳаизынхартә
ҳманшәаламхеит.
Ҭхаџьраҳәа акгьы умоуит.
Уи аганахьала сыцқьан, сгәалҭар акәын, дысзымгәаар акәын
Анана-Гәында. Аха уи исаналмыжьыз даҽакуп. Аԥшӡа ссир
дызцыз атуристцәа ашәаҳәара, акәашара ашьҭахь аԥсшьа­разы
ианышьҭала, саргьы сыԥсаса рышҟа абаа аҩныҵҟа иҭҭәааӡа
аблақәа ҭышеишеиуа, сыцәар ҳәа ишәозшәа, исыхәаԥшуан
амза. Сзыцәо сыҟазма. Анцәа идырып шаҟа еидысхәыцлаз.
– Ҳара даҽакала акәын ишҳауҳәахьаз…
– Шәара ишәасҳәеит ишәаҳарц ишәҭахыз, иҟалаҵәҟьаз
засҳәо асас иоуп, –даҿын Саҭбеи. – Иҟалаҵәҟьаз убри
ауп. Ӡылан-Ӡаҳкәажә знык иадамхаргьы илыхәаԥшыз ихы
еивылгоит ҳәа шырҳәо еиԥш, убри аԥҳәызба, нас илыцыз лҩызцәа раамҭахыгашьа уҳәа сназлаԥшыз, сааҭқәак
сызлахәыз убасҟак сархәыцит, ишԥашәасҳәари, схы сгәы зегьы аанарҳәит, акгьы сзалымхит, аӡмах инҭыԥаз адаӷь еиҭах
аӡмаӷ ишҭаԥало еиԥш сахьыҟаз сеиҭахынҳәит умҳәозар.
Сқәыԥшра, сыҷкәынра, абар, уажәы сҭәымҭа санааҭагылагьы
налаҵаны, баша аӡы иагаз қыд бажәк еиԥш, иныласырӡит
абнаршәыра. Арра сцаанӡа аҩны агәашә сынҭыҵуан,
сааҭбжак анааҵлак, ашкол ашҭа сынҭалон. Убри ауп дунеис избаз. Ашкол саналга дырралагьы сыӷәӷәамызт, саб
иџьыбақәагьы аҵа рҭаԥсуан, сабаҭалагәышьоз. Арра сыр-

33

геит. Аҳаԥы ухәыҵыҵны, абнаршәыра улалар еиԥш, араҟа
қыҭа кҿахак сҩалырган, Брианск абнаршәыраҿы ҳнаганы
ҳнадыртәеит. Ателевизорҵәҟьа ҳамамызт ҳчаст аҿы. Мызкахьы знык иажәхьаз газеҭқәаки уаҩ дызмыԥхьоз шәҟәқәаки
наргон. Иудыруа ахәыҷгьы ухашҭны, ламыс ҳәа акыр умазар, уаҩра ҳәа акыр улазар, зегьы ырхәанчаны иаҳагьы
убнауаҩханоуп аррантәи ушоурышьҭуа. Аҳы сааит аррантәи.
Аҩны уаанымгылар ҳахҵәеит, ҳҽаҳшьуеит рҳәеит сани саби.
Аҩны иҳамаз аџьмақәагьы уахь инарыласҵан сызҿу жәбоит.
Сыхьчоуп, иалысхуазеи, абас схәыцуа сышнеиуаз, ииашан
сҳәеит Сталини Хрушьчови. Анхацәа кҿацаланы иахьрымаз
аиашаҵәҟьа рзыруан. Уажәы Брежнев дасу ишәҭаху ҟашәҵа
ҳәа ианоуижь, сара сани саби скагәаны хьчас сҟарҵеит.
Уаҟагьы даангылаӡом саб. Ԥсеивгарак иоур, аколнхара ирзану
арахә раҟара акәым, иагьынеиҳаны ихазы мацара ианиҵарц
далагоит. Саргьы дунеи лашарак збараны сыҟам сҳәеит. Сара
сызлареицәоузеи абанҭ қьаф зуа атуристцәа, ақалақьқәа
рҿы инхауа сҳәеит. Усҟан, ҳасас ида егьырҭ дыжәдыруеит,
Амтони сареи ҳакәын еицыхьчоз. Иара агаҿаҟа мчыбжьыкҟа
ҳәа дылбаан, аҭыԥ аҿы схала сакәын иҟаз, арҭ абзцәгьацәа
аԥҳәыс слышьҭаланы сцазшәа схырҵеит акәымзар, сара
сыџьмақәа схаршҭны, атуристцәа срыцны агаҿа сызгаз
даҽакуп. Ауха саузыцәахуаз… Амза снаҿаԥшуан. Атурист
ҭыԥҳа лхы-лҿы лхалашауа шаҟа ианызбалоз убасҟак ахаҿы
ҭакәаҳаӡа, ишәикәагәха избон сара сыԥсҭазаара, ашара адәы
ишаақәлаз абаа саадәылҵын атуристцәа ахьтәаз снаԥшит.
Рымаҭәақәа рҿаҳәара иаҿын. Убарҭ иахьцо ак сцәыргоны ирымысхырц сҭахызшәа дара рҿанынарха азнык азыҳәан бзиала
ҳәа расҳәап ҳәа, нас маҷк иаанаскьазгап ҳәа, агаҿаҟа ицоз
лак рыцын ҳәа, сӡагә-ӡагәуа срышьҭаланы сҿынасхеит. Агитара зкыз арԥыс иааимсхит «Ашәа шысҳәауа шәнаскьазгоит»
– сҳәан, ашәак арҳәара сналагеит. Ани аӡыхь аҿы зцәа-зжьы
абжа хтны избаз уи сҽыналзааигәастәуа ларгьы даасыхәаччо…
Ажәакала, ианааилашәшәуаз ахуаԥшь ҳәа амшын ахықә аҿы
ҳанкылсит. Ишәцәызӡар акгьы иаԥсам, лара атуристка хцәы
бырфынгьы схы еилалгеит, аха еиҳарак схы зыршаҟәаз, алагаӡа
саҩызазтәыз даҽакуп. Ауха сзызхәыцуаз, сызмырцәаз…

34

– Зынӡа урыцны узламцазеи…
– Уара уахыччоит. Сшыхынҳәыз сара соуп издыруа,
– иажәа инациҵеит Саҭбеи. – Ихашәҵару, уара уажәшьҭа
иузхоуп, иҟоуҵаз уахьырхәны салгахьеит, уажәшьҭа ухын­
ҳәы сара стәылахь лҳәозшәа, амшын ахықә аҿы ҳнеит.
Ҳагьынхықәԥшылеит, ацәа салазшәа саалҵит, сыхдыррахь
схынҳәит. Иабаҟоу сыԥсаса, схынҳәны сааизар реиҳарак
ақәыџьмақәа ирфахьеит, сара стәқәа наҟ афермахь
инарысҭеит, уаҳа ишԥаҟасҵоз. Сахьҭарымкыз анцәа иџьшьоуп.
– Убри азыҳәан акәын, дад, ажәытәан аԥҳәыс ашьхаҟа
лшьапы нықәлыргылар аныха даӷрагылазшәа изырыԥхьаӡоз,
– иҳәеит абчараҳ Арушьан. – Уара бзиагьы уеиқәхеит,
уџьмақәа рыла уалҵит. Ухаҭа уахьеиқәхаз иҭабуп ҳәала.
Аԥҳәыс илыхҟьақәо шәымдыруеи.
– Иҳәа, иауазеи…
– Ахацәа деимаркуеит, иакәым ҟалоит ҳәа акәын аԥҳәыс
ашьха дзырмышьҭуаз. Ус ами? Даҽакгьы аҵан уи сара
сгәанала. Аԥҳәыс ахаҵа излырҿыхо акызаҵәыкоума? Уи,
шәыпату схы иқәуп, аха аҳаиуангьы иазҿыхоит. Сара уи ахцәы
бырфын еилыскаартә исалҳәеит, сара акгьы саԥсамхеит
умҳәозар, улҵны абна, ууаҩха, адунеи лашарахь уцәырҵ ҳәа.
Сызмышьҭызеи? Зыԥсаса казыжьыз, агәнаҳа ҟазҵаз АнанаГәында дихьӡоит, дахьлырхәуеит ҳәа саныхәыҷыз инаркны
саб исылаиҵаз ацәыгьманрақәа, уаҳа закәи… Дабатәи АнанаГәындоу. Уажәеиԥш схәыцуандаз, аха иумбои, ушыхәыҷу ушьа
иаларҵаз алхшьа амаӡам, ақәыџьмақәа лақәас илымоуп
Анана-Гәында ҳәа агәра сдыргон, ашьхаҟа сырхынҳәны саанагеит, сахьааигазгьы ирҳәо иашазаап сҳәо иҟалеит. АнанаГәында ллақәа ирфеит сыџьмақәа. Уимоу, схы исзанамыжьуа
даҽакы ҟасҵеит усҟан. Иаанхазгьы бара ибымаз сҳәозшәа,
саҭабымҵан, бхьышьаргәыҵа сакәыхшоуп сҳәан, қыжә бзиак
аалхны, лара, ашьха анцәахәы лыхьӡала исшьит. Саҭабымҵан,
исыхьыз санажь, аԥҳәыс данызба, бара бысхашҭит,
ахьышьаргәыҵа, зегьы зымчу ҳәа… Саншәа, убас ныҳәарак
ҳәа ҭасҵеит, абчараҳ Арушьан усыҵашьыцрын. Сшьамхы арсны сматанеиуа сызҿқәаз… Уажәы ианысгәалашәо, аӡәыр сибамашь сҳәоит.

35

– Избан, уи цәгьоума? – иҳәеит Ҭарсхан. – Ишԥаԥхаушьо…
– Бнауаҩроуп, уаҳа акгьы.
Диқәшаҳаҭымызт, аха ажәа имаимкит Ҭарсхан. Автобус
ҭагәҭасуа иахьнеиуаз, иаҳаз дазхәыцуан. Аԥҳәыс лзыҳәан
ииҳәаз, анҵара иаԥсоуп, ажәытәан аҳәса ашьхаҟа иргомызт
ҳәа ирҳәо саҳахьан. Аха изырымгоз ҳәа иара дшазхәыцуаз
еиԥш схахьы имааицызт. Абнаршәыра аамышьҭахьгьы
даҽа дунеи лашарак ыҟоуп ҳәа ахәыцрақәа дырҿыхар ҳәа
иацәшәон иҳәеит. Уи аҵас дахьаҿагылаз иқәшаҳаҭымхашьа
амам. Даҽакуп Анана-Гәында лзыҳәан ииҳәаз. Иара игәы
иалоуп, ихы изанажьуам усҟан уи дахьлыцәшәаз, излеиҳәаз
ала, лымпыҵыҵра дашьҭоуп. Иасҳәар акәын, уажәы акәым,
убасҟан ашьха анцәахәы данлыцәшәоз дзакә уаҩыз иаҳа
сшаҵашьыцуа сара.
Уаҳа инарҵауланы дагәыламлеит Ҭарсхан. Ихазы иҟаиҵаз
алкаақәа нацҵаны ианиҵарц иӡбеит, ашәҟәыҩҩы Адамыр
Арҭанба изыҳәан. Ажәлар рҳәамҭак анҵаны ианизушьҭлак,
ҳамҭа дуӡӡак иуҭазшәа деигәырӷьоит. Ашәҟәы ма ажурнал иананиҵалак, уара иануҵаз аҵкысгьы еиӷьитәуеит. Убас
иҟаиҵоит, ажәабжь, ма алакә уазҳәаз иаҳауазшәа. Иаҳәашьа
амам акәымзар, аиаша сҳәозар сгәанала, уи ароманқәа,
аповестқәа ҳәа ииҩқәо даарҟәаҵны убарҭ ажәлар рҳәамҭақәа
ма ианиҵар, мамзаргьы аус рыдиулар, иаҳа абзиарақәа
ҟаиҵон. Сара ишысзымҳәо еиԥш, даҽаӡәгьы илшом усеиԥш
иаҳәара. Зырҿиамҭа азыҳәан аҽхәаԥхьыӡқәа раамышьҭахь
акгьы змаҳац ауаҩ… Иаҳҳәап, улаиҿагыланы ихаҭа иаҳәара
угәаӷьит. Аҵыхәтәан ҳанеицәажәоз, ирҿиамҭа азыҳәан
агәынамӡарақәа злаиҳәоз ала, иаҳҳәап ихаҭа дымгәааӡеит.
Аха егьырҭ изаҳауа? Ихаҭа Асовет мчы иаҿагылауа аҩымҭақәа
ахьаԥиҵауагьы азмырхакәа, зыԥсы ҭоу ҳаклассикгьы аҵәы
ихьишьит ҳәа…
Аҵх далаԥшлар, амҩа заҵәык дазхәыцларц шиҭахызгьы,
иауамызт, ахьча шәарыцаҩ Саҭбеи ииҳәаз деиҭаназхәыцуан.
Анана-Гәында лыгәра ахьигоз, аиакәым ҟаиҵар, дахьлыцәшәоз
аҟнытә, ихаҭа изгәамҭаӡакәа, убасҟак изеиӷьхеит, иуаҩра
изеиқәнархеит. Хыхь акы ыҟоуп ҳәа гәрахаҵарак анимазгьы,
уажәгьы узлаиҵашьыцша, игәы акы ҭаны, даҽакы ҟаиҵомызт,

36

даҽакы иҳәомызт, арецензиаҿы ианимҵеит усеиԥш, аха
ҳанеицәажәоз ишԥасеимҳәеи Адамыр? Уара, дад, аӡы зҭутауа
аҵеџь уҭажьцәоит иҳәеит, иара итәала апартиа ма Асовет мчы,
ақәҵарақәа уҳәа, зегьы ирҿагылоит иаазыҩуа. Урҭ уара, бзиарамзар, цәгьарас иузырухьоузеи иҳәеит акәу?!
Аинститут далган, ақыҭаҿы рҵаҩыс аус ахьынӡаиуаз, урҭқәа
дырзымхәыццызт Ҭарсхан. Усҟан акәым, ашкол данҭазгьы
ажәеинраалақәа иҩуан, статиақәакгьы газеҭқәак ирниҵахьан.
Аха аинститут далгаанӡагьы агәра ганы далгеит иара игәы
зызҭоу, инеиҵыху аҩымҭақәа ракәым, ажәабжь хәыҷыкгьы
шизымкьыԥхьуаз, иаанханы иҟаз акы заҵәык акәын. Ақыҭаҿы
аус ахьынӡаиуа, баша аамҭа мырӡкәа, бзиа иибауа урҭ аҩуск,
маӡа-аргама дырҿызарц. Ианиҵалап ажәлар ирҳәамҭаны
иааиҳауа, аиқәырхара иаԥсоуп ҳәа ииԥхьаӡауа, нас кьыԥхьшьа
рымамзаргьы, иҩлап иара игәы иахәо асахьаркыратә
ҩымҭақәа. Ихаҭа дазкылымсит, иҩызак иеиҳәеит гәҭыхас иоуз,
хықәкыс ишьҭихыз даҽа ускгьы. Уара аҭоурых аҿы удыррақәа
злабзиоу ала, иҳәеит уи, иаармарианы адиссертациа ахьчара
улшоит. Уи аныҟауҵа, шьаҿабжакгьы аанхом ақалақь ашҟа аиасра азыҳәан. Убасҟан иабжьигеит, акраамҭа ихы иҭагалауа,
дазырхәыцны иеиҳәеит даҽакгьы. Апартиа далаларц, ииҳәаз
иаҳа ихахьы иааигар ҟаларын, аҵыхәтәантәи иажәақәа
ацимҵазҭгьы. Убарҭ ажәақәа зегьы ааԥхасҭартәит, акамбашь егьацәаӷәон, егьакәаҳауан, бзиарак ҟаиҵарц шиҭахыз,
иааԥхасҭаитәит. Агәра ига акәым, уи иазкны дзыдзыԥхьалогьы,
илымҳа иаҳауагьы, ихаҭа иҳәашьала, игәы дырхынҳәуеит. Аха,
угаӡамхакәа, угәыхынҳәра ааучҳар, ацха науҿнашьуеит.
Ишԥаиԥсыхәоу ауац иалакәаҳаны изфарц зҭахым ацха?!
Даныстудентызгьы акырынтә дазхәыцхьан, ирацәан уи
иазкны дзыԥхьазгьы. Иауамызт аҭак, изыҟҵомызт зҵаа­
рак, Христос ауаа идирҵозгьы ухашҭып убас иҟәыӷоуп,
игәҭыхаҳәагәоуп анагӡаразы схы ақәсҵап унарҳәап уи
апартиа иаҭаху, иуанаҳәауа иҟанаҵарц иззықәԥауа шәҟәыбыӷьшәыла иануҵалак. Уаадәылымҵӡакәа Фатима аус ахьылуа абиблиотека уҩнатәазар, ухы зақәумҵарызеи, аха абиблиотека уаадәылҵны, аԥсҭазаараҿы уажәы иҟоуи, насгьы уаанӡа
иҟанаҵахьази анеиҿурԥшлак, иуҳәара уҿамшәо уаанхоит.

37

Издыруада абраҟа акәызҭгьы иахьыҟаз Ҭарсхан итрагедиа.
Ақьаад, ус анакәха иреиӷьыз ахшыҩқәа ирҳәози, аԥсҭазаараҿы
иҟази реиқәымшәара, уимоу ӡи мцеи реиԥш реиҿагылара, изхароу аилкаара даргәаҟуа даназхәыц дазкылсит амҩахҟьарахь,
абӷаларҭахь дназгашаз. Ианҵамҭақәа рҿы убас иагьаниҵеит,
ари аҳра зуа аидеологиа, иреиӷьу аҟәыӷацәа зегьы еизугаргьы
аҵкыс еиӷьны ирзымыӡбуа, аԥсҭазаараҿы иҽеимхазар, изхароу иназыгӡо роуп. Асеиԥш иҟаз ахшыҩҵак даназкылс, аинститут далган ақыҭаҿы аусура далагахьан аԥсҭазаара ахаҭаҵәҟьа
далаԥшхьан. Иназыгӡо ирхаразар, иҟаиҵарц ихәҭоузеи ихаҭа,
ирыхәҭоузеи иеиԥш зеиԥшу? Ма анагӡара иалагароуп рхаҭақәа,
мамзаргьы уи анагӡара иазку ирыцхраароуп.
– Аԥҳәыс дылхьыԥшны, иџьмақәа ихашҭны, агаҿаҟа дцеит
ахьча. Аха издыруада, ҳасас агаҿантәи арахь даауазар аԥҳәыс
лзыҳәан? – даалафит абырг Арсана.
– Уаҳа дзаауазеи атурбазахь.
– Уиашоуп, аԥҳәыс илыдҳәалоуп, ҳаҭыр зқәу. – Игәы
иамыхәоз агәалашәарақәа наҟ дахьрылыргаз иаҳагьы
инеиӷьишьеит Ҭарсхан. – Аԥҳәыс лзоуп, дагьтуриступ, аха баша
мҩасҩым. Сыԥшәма лоуп ҳхәыҷгьы длыцуп. Иласҳәеит жәеиза
шықәса ирҭалаз ахәыҷы, ашьха дызхыҵрым уи ҳаирпланла
даашьҭы, бара аныҟәара бзиа иббоит, шьапыла бхыҵны баа
сҳәеит, илымуит, ахәыҷы иаҳагьы изеиӷьуп лҳәеит, иаргьы
шьапыла сымцар зуам иҳәеит. Сыгәжәажәо сыԥшыз…
– Ԥшӡала анцәа шәеибаирбааит! – днаиқәныҳәеит
абчараҳ Арушьан. Домбаинтәи акәхап ишаауа. Амҩа бзиоуп.
– Шәарҭ здырҩатә еиӷьхаша, иахьынӡеилыскааз ала,
шәшәарыцаҩцәоуп. –Ҭарсхан ихаҭагьы ахьшьцәа раҵкыс
деиӷьымызт, акрааҵуан ауаа рацәажәара далхәдазишьҭеи.
– Саргьы ишԥашәасҳәари: шәарҭ ашәарацыҩцәа сахь­
шәеиԥшқәоу ыҟоуп, ус уҳәар ауазар, бџьарс исымоу каламуп
– ақьаад анҵага.
– Уаҟәыҵ, абааԥсы, ҳақәызхӡаз убри ауп, – иҳәеит Уасцәа
хылԥарч. –Уажәааигәа быргк исеиҳәаз шәасҳәап. Асовет мчы раԥхьаӡа ианааи аҩышьа аԥхьашьа заҳдырҵазеи
зугәахәуа? Ашәҟәқәа ҩны иалаҵауа, аӡәи-аӡәи ҳаизашшларц,
ҳақәибахырц иҳәеит.

38

– Уи лафноуп ишиҳәаз, аха сара сақәшаҳаҭуп – иҳәеит
Ахьча хылԥа.
Уимоу, егьирахьгьы ҳахьеиқәшәахьоу рацәоуп, – иҵегьы
иҽынарыдицәылеит изиҭахыз изымдырӡо, – шәарҭгьы
шәыхьшьцәоуп, аԥсаса шәыхьчоит, саргьы убасшәа уҳәар ауеит, сыхьчоуп. Ажәытәра, аҭоурых мыӡырц исыхьчоит.
– Аха иҟалаз уиоуп, Ҭарсхан, ҳара ҳшәарыцаҩцәаӡам.
– Ҳазусҭцәада, уара ҳшәарыцаҩцәамзар? – игәы иалсит
абчараҳ Арушьан.
– Ақәасаб шьны ианиҿоуҵо усҟан ушәарыцаҩуп,абжьааԥны
баша уџьмахьчоуп, – иҳәеит инақәырӷәӷәаны еиҭа Саҭбеи.
– Утәа, иабацои! – илашәарыца днаҵаҟьеит. –Шәхаҭақәагьы
заманалаҵәҟьа ижәдыруеит ҳшышәарыцаҩцәам. Иашоуп, абџьарқәа ҳкуп, алашәарыца ҳацуп, ашәарах ҳшьуеит.
Ажәеиԥшьаа иҳаиҭар, аха ҳара ҳшәарыцаҩцәаӡам, ҳара
ишәасҳәап, шәгәы иалымсуазар ҳазусҭцәоу? Иумдыруеи,
Ҭарсхан алаҵгаҩцәа зусҭцәоу?
– Ауаҩы иидыруа зегьы иҳәома, уара, агаӡа? – иҳәеит
Уасцәа хылԥа.
– Иумбои, аиаша аниаҳауа аӡәгьы иҭахӡам, – иуамызт
Саҭбеи. – Ажәытәан, ҭауади аамысҭеи рхаан, иҟан рҳәоит
алаҵгаҩцәа, абзаркалцәа ҳәа џьоукы.
Автобус аҩныҵҟа илашьцан, ихы-иҿы ибомызт Ҭарсхан,
аха иҳәашьала аилкаара мариан иԥшышьагьы зеиԥшраз.
Иҵасхәымыз чыск зҿарҵаз ауаҩы.
– Уара узықәшәаз иақәшәахьада, – иҳәеит хыччашақә Арсана…
– Ирымоукыр, еиҳабы еиҵбы диздыруам, ҳԥаҵа дахьын­
ҳалоит – рҳәоит, –иаҳагьы иԥсахы неибакит Саҭбеи. Деиҭа­
нақәҵәҟьеит илашәарыца. Убри ахәылԥаз азыҳәантәи
реицәажәара ашьҭахьгьы Ҭарсхан игәеиҭеит уи игәы иахәаша
акы аниҳәауа, ма ианыҟаиҵауа, иргәыбзыӷуан, ахы ишьышьуан илашәарыца, игәы иамыхәаша аан – даҵаҟьон, изхараз иара акәызшәа. – Акгьы умҳәар, ирымаумкыр аргама ду
ублақәа шааԥшуа, уара унапала ицәаԥҽыгоу удырҟаҵоит.
– Ари аҩыза уақәшәар аҵкыс, ухы ҿаҳәаны наҟ ҳазегьы
убла ҳахьамбауа, ани ахцәы бырфын дахьцаз уналышьҭаланы
уцар уҭынчыми, – иуамызт Арсана.

39

Аӡы иагоз дыччон, – иҳәеит.
Аԥсҳа илаҵгаҩцәа ҳауп ҳара… Ҳаибадыруаз, уххь згеит
Ҭарсхан. Дтәоуп уи аԥсҳа џьарак, имгәацәа ҭысҳаԥӡа. Ҳара
агыгшәыг изнаҳцоит.
– Дыҵәрышкәаӡа дыҟазаргьы уздыруам, – иҳәеит еиҭах
аҵәы алаҵаны Арсана.
– Уиҟәаҵ, Арсана, –уи днаиқәцәҟьеит Арушьан. Аиаша
ухаҭа иузымҳәозар, ма изҳәо уизыӡырҩы.
– Алаҵгацәа агыгшәыг изнаҳцоит дахьгылоу, ма деи­
зҟәыҿы дахьтәоу. Илагәыдҵаны ишьуеит. Сшәарыцеит, агыг­
шәыг сшьит ҳәа дыҽхәо дынкылсуеит иԥҳәыс лҿы. Аԥсцәаҳа
диеишәарыцааит, сара дысныҳәаанӡа. Иҟаӡами уара Аҟәа
арахә ршьырҭа, абоиниа?! Убраҟа днаргар, ихы иҭашәартә,
дреихсны ишьлааит убраҟа арахә, усгьы иршьуеит, иаԥсам
аҳәара.
– Уи, дад, ишыҟоу уасҳәап, – ҿааиҭит абчараҳ Арушьан, –
знапы умкыша иқьышә агәӡра ануқәшәо акәӡам ирыцҳароу,
арыцҳара зынӡаск даҽакуп. Зҿы уамгәӡыша итәарҭа агәӡра
уқәшәар, аа убри акәҵәҟьоуп арыцҳара. Уара, дад Саҭбеи,
уаргьы уқәлацәагьы шәзықәшәаз знапы шәымкышаз, ус
ҳҳәап, рқьышә агәӡра шәықәшәан, ишәзыхгом. Уажәшьҭа, дад
дукәыхшоуп, уҳазхәыц ҳара, савецки власт аазгаз зегьы ирхаану?! Ҳара, дад, знапы ҳамкышаз ртәарҭа агәӡра ҳақәшәеит.
– Усҵәҟьа акәымзаргьы ҳашьаду Арушьан, аиаша ахьуҳәо
азыҳәаноуп пату зуқәысҵо. Иҟаиуҵақәоу сгәаԥхоит ҳәа уасҳәар,
узжьеит. Иахьа абрахь ҳахьаауагьы аиҳарак уара иухараноуп ишызбо, аха аиаша уҳәоит, – иҳәеит гәалала иҭәыз ибжьы
лахҿыхӡа Саҭбеи. – Сара, иуазҳәо сзакәи? Исҳәоит аҟароуп
уаҳа акгьы. Иаԥсам аҳәара! – дҩагылеит. Автобус аԥхьаҟа дааин, амардуан днаҿагылеит. Адәахьы идәылҵуаз џьнашьан,
иеигәырӷьаҵәа, ишьапқәа ирықәҵәиаашон илашәарыца.
Аԥшәма инаидҟьан, исызиаҳәа соуишьҭааит, сара исҭахым
араҟа аҳәозшәа, ихырбза-кәырбзо Ҭарсхан идҩылара иалагеит. Уи ахьибоз игәы иахәан дааччеит Саҭбеи. – Слашәарыца
уагәаԥхеит ҳамҩалаҩ. Ус шамаха, уаҩ дагәаԥхаӡом. – Шәара
сшәацәҳауеит, схаҭа стәарҭа ауац илакны, алаҵгацәа сҳәахуеит,
арахь алашәарыца аазгаз сара схаҭа соуп.

40

– Убри умҳәо! – хҿыхгак иаҳазшәа дааигәырӷьеит Ауасцәа
хылԥарч.
– Сара ма исымҳәо, – инаиаҭеикит иҳәашьа ҟаҵо Саҭбеи.
– Уара уцәажәашьала, ҳара ҳрыцҳарақәа, ҳцәа аӡәыр
иԥиҽуама, уаҩыс ҳимшьо ма ишынеибакәу зегьы зхароу, уара уҳәашьа амаҵура дуқәа ирхагылоу, апартиа
аусзуҩцәа ҳаамҭазтәи ҭауади аамысҭеи роуп?! Анапхгаҩцәа
аныҟамыз ҳәа аамҭа ҟалахьоума. Сара усазҵаауазар, зегьы
аазхароу ацәгьахәыццәа роуп. Иуасҳәахьеит. Ашшыҩцәа,
ацәгьаҳәаҩцәа аԥырхзар ауаа ҭынч иҟалон, – иуамызт Уасцәа
хылԥарч.
– Шәаҟәыҵ, иахьакәым шәкылнагоит, – иааҿахиҵәеит аб­
чараҳ Арушьан.
– Уара изуаҳамҳәои, Ҭарсхан, уажәы ҳахьцо… – имҳәар
изымчҳауа ҿааиҭит Саҭбеи, аха уи ишиҳәоз аниба, иажәа
наиҿыҵиԥааит аспорт маҭәа зшәыз, Жәраб зыхьӡыз.
– Уара изуҳәоузеи, сара ара сыҟоуп, сара сами уи аус
шәалазгалаз.
– Уара умааргьы даҽаӡәы даарышьҭуан.
Ажәакала, ишьҭахьҟа дааҳәны днатәеит раԥхьатәи атәар­
ҭаҿы итәаз Жәраб. –Адҵа ҳауит араиком аҟнытә. Ашәа­
рыцараз дырманшәалатәуп уаҩ дук. Амшә ишьыртә аусқәа
еиҿкаатәуп.
– Уеизгьы-уеизгьы амшә. Даҽа гыгшәыгк иԥсы иоуҭар
иаднакылаӡом, – иҳәеит иаԥхьаҟа алашьцара далаԥшуа
Саҭбеи.
– Уаҵәашьҭахь даауеит џьаԥҳаныла деибыҭаны.
– Уаҵәашьҭахь уҳәоу?! – иааџьеишьеит Арсана. – Уаҵәа­
шьҭахьынӡа ҳаԥшуама уара?
– Шәыԥсы шәшьа, шәҽазыҟашәҵа – игәы иҭаӡамыз даҽакы
иҳәеит Жәраб.
– Исҳәеит ҳәа акыр иаԥсоуматәа! – иҽизынкыломызт
иԥсахы ԥыжәжәон автобус амардуан иаҿагылаз Саҭбеи.
Сшәыцуп, сшәыцымзар уаҳа ԥсыхәа сымам, аха шәареи сареи ҳашхазыхазу ма ижәдыруазааит иҳәарц иҭахызшәа,
зегьы изқәа реиархан. Аӷба иақәтәаз, сцом ҳәа амазгәыҭ
дахьынҳалон…

41

Ииҳәоз иақәшаҳаҭызгьы, хьӡи-ԥшеи раҵкыс мгәеи-ԥси
роуп иҟоу ҳәа ихәыцуазгьы, аӡәгьы ҿиҭуамызт, еиқәышьшьы
итәан. Ииҳәац ашәа еиҭа иаацәыригахит ашофер.
«Аӷба иақәтәаз, сцом ҳәа амазгәыҭ дахьынҳалон…»
Шаҟантә иаҳахьаз Ҭарсхан абри ажәаԥҟа, аха абыржәы
дшазхәыцыз еиԥш дазымхәыцыцызт. Уи еснагь дазхәыцуан
изҳәо инаидкыланы. Ихаҭа ишҟа ииаганы, ихы даахыччауа, ччаԥшьк наиҿықәлеит. Дреиԥшымкәан ибеит аҩыџьагьы,
иахьаҭаху сагааит, сара сзыҳәан зегьакоуп ҳәа иҽырҭынч аӷба
иақәтәазгьы, сшуго збоит, сымч хом, аха ишысҭахым удыруазааит ҳәа амызгәыҭ иахьынҳалазгьы. Аӷба дацца акәым, аԥсҟы
зку акаԥдан ихаҭагьы дицхраауеит, амҩа дықәиҵоит. Убри
аамҭазы иҭахым, иахьаҵәҟьа иҵааҟәрылозаргьы дақәшаҳаҭуп
иара, аӷба ахаҭа.
Амҩан дрыниеит гәыԥҩык ашәарыцацәа-ахьшьцәа. Адыр­
хаҽны излеиликааз ала, урҭ ашәарах здыршьуаз, лаҵгацәас
иззыҟалаз Виқтор Ҭахәыц-иԥа иакәын. Иҟашәҵо иашам, ари
шәара шәланарҟәуеит, ишәаҭәам, ицәаԥҽыгоуп лаҵгаҩцәас
шәхы зышәҭаз ауаҩ шәара дшыжәдыруа еиԥш акәым
дшыҟоу, шәца шәҭыԥқәа рахь, шәҭаацәарақәа рахь ҳәа
иреиҳәашаз, дара рзыҳәан иқьышә иаақәыххыз ажәакгьы
иҿыҵимыршәеит. Уимоу дагьрыхәаччон. Аха убри аамҭазы
иҵегьы сиацәажәандаз, џьара акала дысҭынхандаз, ма
дысҩызандаз ҳәа ацәанырра ҟәандала дҭәит, изқәа урҭ иреиархан игылаз, Саҭбеи ишҟа.
Амҩан дахьықәыз игәалашәеит данстудентыз ииҩхьаз
иновеллақәа руак. Уи ановелла аперсонаж хада, ақалақь
аҿы инхауаз, амаҵурауаҩ аԥҳәыс бзиа дызмоу, зынасыԥ
иалагәырӷьауаз уаҩԥсуп ҳәа дрыԥхьаӡон иҩызцәа. Иқәрахь
днеит, инарцә мҩа дықәгылеит. Иҩызцәа иазҵаауеит, анцәа
ииҳәауа, ҳамч зқәымхауа аамышьҭахь, егьырахь, даҽаџьара
ҳахьихәо, иузыҟаҳҵаша акыр ыҟоума ҳәа. «Сҩызцәа
гәакьақәа, шәхьаақәа шәгәаҟрақәа зегьы сара изгааит сахьцо. Исзыҟашәҵа ус заҵәык. Сахьцаз сахьааз уаҩы изымдыруа,
сыжәга сышәҵәахы уахык иадамхаргьы. Убраҟа дсызнажәга,
бзиала ҳәа ласҳәарц сҭахуп сыԥсы ахьынӡаҭаз бзиа избауаз», – иҳәан, ԥҳәыск лыӡбахә реиҳәеит. Иҩызцәа ажәа ирҭеит

42

аухаҵәҟьа ишынарыгӡо ҳәа. Амра анынҭашәоз, иаргьы иԥсы
ацҭашәеит.
Уи ановелла социалтә ҵакы ҳәа акгьы аимҭеит Ҭарсхан. Ус­
еиԥш иҟаз ҵакы аанахәаҵәҟьазаргьы, иара ус дазымхәыцит. Иа­ра
иҩырц иҭахын абзиабара иазкыз новелла хәыҷык, аҭыжьырҭа
аусзуҩы Ҳарун Нықәба (шықәсқәак анаабжьыс, аамҭақәак
зынӡаск даҽакала рҽанеиҭарк, Ҭарсхан Ҭрамба иҩымҭақәа
ԥшааны, аредақциа рзуны иҭзыжьыз) дааԥышәарччан, абзиабара мацара иазукызшәа, асоциалтә ҵакы аумҭазшәа, уара
ишуҳәаҵәҟьаз акәушәа, саргьы исзеилымкаазшәа ҟасҵап.
Ҭарсхан, аха ишԥаԥсыхәоу, ржьашьас иаҳҭарызеи ацензура аусзуҩцәа. Урҭ уареи сареи ҳиаанӡагьы иҵаны иалгахьан
Езоп ибызшәа. Иумбои арецензент ииҩуа?! «Сыгәра га, сара
ииашаҵәҟьаны абзиабара мацароуп иззыскыз. Ауаҩы иԥсы
ахьынӡаҭаз ԥҳәыск длыцынхауан. Даҽа ԥҳәыск бзиа дибауан.
Ари, уеизгьы-уеизгьы иҿыцым, ирымҳәац акакәым, аха сара
стәала исызҳәазар, насгьы иҟахузеи, машьынкала икьыԥхьны
хә-даҟьа заҵәык». Акгьы иҳәомызт, дԥышәарччон Ҳарун.
Иновелла иманы данцоз изымҳәаз, ашьҭахь иблокнот
ианиҵеит: «Азнык азыҳәан сгәы снархьит, сарцәомызт, сар­
тәомызт. Ашьҭахь, цқьа саназхәыцқәа, иаҳагьы агәышьҭых­ра снаҭеит. Хә-даҟьа заҵәык иҟоу, сара бжьаратә студентк
изҩыз иацәшәозар, усҵәҟьа сбашамзаап, изҩызгьы акы иаԥс­
азаап…»
– Ҳаамҭазы хаҵас, аиаша ҟазҵахьоу ҳәа сара издыруа
аӡәы заҵәык иоуп, –ганшәа дааҳәын ҿааиҭит Саҭбеи. Ашофергьы иашәаҳәара дааҟәыҵит.
– Ҳоҳ, аӡәы заҵәыкгьы дыҟазааитишь, уигьы акыр иаԥсоуп,
– иҳәеит абчараҳ Арушьан.
– Уара ухахьы иумган, даду Саҭбеи уара иухыугахьоу, бзиа
улшаны цәгьара шыҟаумҵо уҳәа сара, ԥынҵала аӡы зжәуам,
издыруеит.
– Сара сакәхап узҿу. Сара саҟара аиаша ҟазҵада, шәеибгашәеизҩыда шәсыманы саауеит. Уи мариам, аҩыза. Уԥшишь
уармарахь. «Прошьчаи родина» ахьыҟоу убап. Уарӷьарахь
аруль анаасцәынаа ацаҟьа ҳнадхәашалоит, – иҳәеит ашофер.
Иҳәашьала адырра мариан аччаԥшь шиҿықәыз.

43

– Уаргьы абзиара узыҟалааит, – алаф ашҟа дмиасит Саҭбеи.
Сара зыӡбахә сымоу Бақьыр-иԥа Ҳараз иоуп. Шәара ишәҭаху
шәҳәала, сара сиҵашьыцуеит.
–­ Ҳаи, Саҭбеихеит, иаҳҳәеит ҳәа. Бақьыр-иԥа Ҳараз уиҵа­
шьыцыртә! Аԥсцәа срыҵашьыцуеит уҳәар смаҳаи, – иҳәеит
абчараҳ Арушьан.
– Аԥсы бзиагьы дубап. Уи иҭынхацәа рзыҳәан дыб­
загәырҩоуп, абзагәырҩа! –уи инацирӷызит Арсана.
– Егьаҩы егьа рҳәаргьы, шәарҭ!... – иажәа наимыгӡеит
Саҭбеи. – Ироуҳәозеи, еиҳабацәақәак, – иҳәеит ибжьы
рхәыҷны ихазы.
– Иҳәа, дад, иҳәа иауазеи! – иуамызт Арсна. – Сара
сзыцәшәо ҳәа акгьы сымам. Егьи, абчараҳ Арушьан иакәзар
узҿу, аиашақәа уздыруамоуп, дада, иҟалаз.
– Сара издыруа убри ауп, ихы ҿаҳәаны дықәҵит, наҟ
ауаа дҳалҵит, дцеит, иҽиҵәахит уаҩԥсы ибла дахьамбаша
ауаатәыҩса игәы рыхшәеит, – иҳәеит Саҭбеи. –Унапала аҩны
ургылар, аԥҳәыс дааугар, ахшара уоур, аха уԥҳәысгьы ухшарагьы иааҳәны уара иуҿагылар, ишсоуҳәара, ишԥаҟауҵо? Зегьы уздәылцару? Зегьы ааныжьны, аҩны исыргылазгьы шәара
ишәымаз, шәхы ианышәҟьеит ҳәа нараҳәаны… Диашаҭгьы
Бақьыр-иԥа Ҳараз, диашаҭгьы…
Ҭарсхан дигәалашәеит уи зыӡбахә имаз ауаҩ. Аха ирҳәо
иаҳарц иҭахын, ҿимҭӡеит.
– Дарбану, уара ииашоу?! – дагьыҩагылеит атәарҭа амаа­
қәа кны Ахьча хылԥа. –Бақьыр-иԥа Ҳараз иоума аиаша
ҟаиҵеит ҳәа уара иуԥхьаӡо?! Дахьықәҵыз, дахьыбналаз акәу,
уаанӡа советски власт ҟалазараахыс дызҿыз акәу руа иарбану
иҟаиҵаз убасҟан ажәлар ааизигандаз. Урҭ реизгашьа уажә имбеит, данарԥысызаахыс дызҿыз убри акәын. Сшәыкәыхшоуп,
ажәлар саҭашәымҵан, сымдыррала исыхьит, исанашәыжь ҳәа
нараҳәаны, ажәлар ишырбо, ихы илагәыдҵаны иҽишьызҭгьы,
дхаҵан ахаҵара ҟаиҵеит рҳәон убасҟан. Уара ахаҵара
ҟаиҵеит ҳәа дуԥхьаӡоит дцәыҵышьшьны ибналаз.
– Саргьы убри сақәшаҳаҭуп, – иажәа ныбжьеигалеит
Уасцәа хылԥарч, – сара даҽакы суазҵаауеит. Шәара ишәымаз
иҳәан инапала иргылаз аҩны рызныжьны дцеит уҳәеит.

44

Изакәы ҩнузеи ирызиргылаз? Убри ауп иуҳәаша. Ҩным, аха
абахҭа рызиргылеит, абахҭа!
– Уи Сакәыт-иԥа Сафер данимаҳәха, ани аҩны ҳәа шәара
шәызҿу здыруеит, аха сара иҩынҵәҟьоуп сызҿу, ашәқәа
аԥенџьырқәа зҿоу. Абри аҩныҵәҟьа дмаҳәны, Бақьыр-иԥа
Ҳараз дуӡӡа димаҳәны даныҩнала Сакәытыжә иԥа Сафер
ҵмыҳәҳәара, ихы игәы ахшәеит Бақьыр-иԥа Ҳараз, – иҳәеит
Арсана.
Ҭарсхан дахьтәаз дҩаҵҟьарц егьигымхеит. Сакәыт-иԥа
Сафергьы дырдыруазаап арҭ. Уажәшьҭа аилкаара мариан, иаргьы қыҭак дшалҵыз. Амҩа изнуи уи ақыҭа ахьыҟоуи
наигәлаиршәеит. Агаҿантәи ушаауа, абарҭ ашьхақәа
унарҿаларц азыҳәан, ршьапаҿыҵәҟьа уназылсуа ақыҭа дара
ртәоуп. Аԥсара ақыҭа. Уи анаҩсангьы иҟоуп қыҭақәак, аха урҭ
шьха қыҭақәоуп.
– Уиаҟара Саҭбеи изимашәкуазеи уара?! – ҿааиҭит ҵәа­
лаҵарала Арсана. –Ахаҵара ҟазҵаз Бақьыр-иԥа Ҳараз иоуп
ҳәа диԥхьаӡозар, ауаатәыҩса игәы рыхшәазар, доушәышьҭ,
дцааит иара ишҟа. Ирҳәоит Ԥсҳәы ааҵра дыҵатәоуп ҳәа.
– Анкьа зны иқәицаз аманахцәа рҿы дыҟоуп рҳәеит, –
ҿааиҭит Арушьан.
– Аманахцәа рҿы дыҟам, аха ихала дынхоит, – иҳәеит Арсана.
– Сара сшәыҳәоит, уи иӡбахә уаҳа шәаламцәажәан, –
иԥсахы ԥыжәжәо ҿааиҭит Жәраб. – Уи изыҳәан уаҵәы еиҭа
амҩа сықәлароуп, даазгароуп.
– Дзуҭахузеи?! – иааџьеишьеит Арушьан. – Дшәарыцаҩуп
ҳәа уаҳазар, уржьеит.
– Уи иаҟара ишәарыцодаз, аха дзеишәарыцоз ауаа ракәын,
– ҿааиҭит Арсана.
Дасу ихаҭа дзеиԥшразеиԥш акәын уи ауаҩ ишихцәажәоз,
Ҭарсхан уи ихаҿсахьа аарла игәалашәон. Еиҳарак дшидыруаз ӡбахәла акәын. Иӡбахә иалацәажәон рқыҭан ашкол аҿы,
далацәажәон аҩны иан, иааиуаз ицоз агәылацәа. Ипатреҭгьы
зныз шәҟәы хәыҷыкгьы.
Иарбан класыз дахьтәаз цқьа игәалашәом, аха ибзианы
игәалашәоит аиҵбыратәи класск аҿы дыштәаз. Ашкол аҿы

45

дамырхын, аколнхараҿы аус луан, ачаи ҿылхуан иан. Адәқьан
аҿы илбан, иаахәаны иаалгеит шәҟәы хәыҷык. Адәахьала
ацәаҿыҵәҟьа хаҵак ипатреҭ анын, игәышԥаҿы ахьтәы еҵәа
кыдҵаны. Дара рзыҳәан шәҟәык аалхәаз џьыршьан, лымхыха
рибамҭо иаалымырхит иаҳәшьеи иареи. Инагәылаԥшқәеит,
аха уаҳа сахьа анымызт. Излаҩыз анбанқәагьы ссан, аԥхьара
уадаҩын.
– Дызусҭада, нан, ари? – аеҵәа цыр-цыруа игәы икыдҵа
зсахьа ацәаҿы ианыз дихәаԥшуа ҿааиҭит Ҭарсхан.
– Ари, нан, уара дзуҭахузеи. Узхәаԥшыша уи акәым, ари
убома? – лнацәа нақәылкит ашәҟәы зҩыз ихьӡи ижәлеи.
Убасҟаноуп иаҳәшьеи иареи ианырдыр, дара рзыҳәангьы
уи ашәҟәы шҳамҭа дууз. Иҩымҭан Адамыр Арҭанба, раб
гәакьаҵәҟьа иаамышьҭахь, ҳашҭа данбаҭалои, уахык иадамхаргьы дсасны данбаҳҭаауеи ҳәа зегь реиҳа иззыԥшыз ауаҩ.
Ран уи ашәҟәы заалхәазгьы уажәшьҭоуп ианырдыр. Ланшьа
ду Адамыр Арҭанба иҩымҭан.
Егьа дхәыцындазгьы, изҩыз ихьӡи ижәлеи, ашәҟәы ацәаҿы
ианыз апатреҭи раамышьҭахь, уи ашәҟәы аҩнуҵҟа иаҳәоз ҳәа
акгьы игәаламшәеит. Иҟалап зынӡаскгьы дамыԥхьаӡазаргьы.
– Уара, Ҭарсхан дад, излоуҳәаз ала, ажәытәан иҟалахьоу
аҭоурыхқәа урышьҭоуп, – ҿааиҭит абырг Арсана. Уакә сакәзар,
Бақьыр-иԥа Ҳараз сизцон, сиацәажәон.
– Акгьы еиҳәаӡом. Баша душьҭуеит, – иҳәеит Арушьан.
– Ани, акы ыҟами, аӡәгьы дахьынтәихнымҳәыц, убрахь
дҭаԥшуа дынхықәгылазар, иудыруеи иааидыруа зегьы
иҳәаргьы.
– О, иидыруа иҳәа акәым, ихаҭа дызлаԥшхьоу мацара
иҳәаргьы… Нарҭаа рқәаб днахагыланы, ихы еиҭеиҳәар агәа­
раҳәа еилашып ақәаб, – иҳәеит абчараҳ Арушьан.
– Аа, убри азыҳәанами даазгарц зысҭахыз. Ауаҩы дизы­
сышьҭит, аха дмааит, ма џьоукы сыманы, ма схала цатәыс
исықәшәеит иаагаразы, – иҳәеит Жәраб. Ҭынч дызтәомызт,
дҳәыҵәыҳәыҵәуан. Иажәа аниҳәалак, дҩагыланы, ихы надырбаны днатәон. – Ишԥаҟаҳҵо? Иаараны иҟоу аиҳаб ду
иацәажәаша, ажәытә-аҿатә уҳәа, ажәабжьқәа иазҳәаша, игәы
змырҿыӷьша аӡәы дидҳартәалароуп акранифо.

46

– Сара сыҟами! – иҳәеит дааччан амашьынарныҟәцаҩ. –
Убасеиԥш иҟоу ажәабжьқәак, лакәқәак иасҳәап, ихы еилаганы, дахьцо изымдыруа дҟасҵап.
– Акы заҵәык Бақьыр-иԥа Ҳараз сара дызласырҽхәауа,
ихы идырит иаамҭа шцаз ибеит. Ихала ихы аԥыригеит, –
иҳәеит абчараҳ Арушьан.
– Ихала ихы идыру, даҽа џьоукы ихы идырдыру, уигьы
здыруада… – иҳәеит абырг Арсана. Арушьан ҿимҭӡеит.
Ҭарсхан иҭахын Бақьыр-иԥа Ҳараз иӡбахә иҵегьы
иалацәажәар. Игәаланаршәақәоз рацәан. Уи ихьӡ иара
ихәыҷреи иқәыԥшреи ирыдҳәалан, изцәырнагон. Уаҟа
дзыргәырӷьаша уамак шыҟамызгьы, зегь акоуп агәалашәара
дзацәцомызт. Убри аамышьҭахьгьы, ахаҭа имбацзаргьы, ашәарах ашьҭа зырхаз ашәарыцаҩ иеиԥш, Ҭарсхан
уи ауаҩ ихьӡ инагәылибааит литературатә персонажк,
иҿыцыз хаҿсахьак. Ианысҵақәаша иҵегьы рҳәақәандаз ҳәа
дшыԥшыз, абчараҳ Арушьан ацәажәара даҽаџьара ианиаига,
уи ауаҩ иӡбахә алацәажәара уаҳа ишиҭахым, ишигәамԥхауа
аныдирдыр, иамаимкит, уахь ирхынҳәырц даламгеит, насгьы
ацәажәара ииаган иара Ҭарсхан ихаҭа ишҟа.
– Ҳамҩалаҩ арԥыс бзиак далацәажәон, аҳәаха ишәымҭеит,
– ҿаиҭит Арушьан, уаанӡа аҵкыс ибжьы ҩыҭцаны. – Ҳаамҭа
зеиԥшроу жәбоит, ақалақь аҿы ауаа ирыԥсҭазаашьоу сара
цқьа исыздыруам, аха ақыҭауаа ҳәа егьыҟам. Азнык азыҳәан
хақәиҭрак ҳаиҭазшәа дналаган Хрушьчов, ашьҭахь дааҳәны
дааҳҿагылеит. Сталин иеиԥшҵәҟьа, шәырахә нышәхыроуп
иҳәеит. Уажәы иҟоугьы дызҿу жәбоит. Изхысҳәаауа, ҳаԥхьаҟа,
сара сҟәыдырԥаҩым, иҟало сыздыруам, агәеиҵыхра зҭаху
ҳхьаԥшлар акәхеит ҳашьҭахьҟа. Аԥсҳа ибаагәара атәы
цәыругеит, дад, иухьӡузеи? Исгәалашәеит, Ҭарсхан.
Саб дызусҭоу иасҳәар, хымԥада дидыруан, мдыршьа
имам. Уи иакәым, анҭ, ирҳәо хҭак еицҭаршәуа, еизааи­гәан­
гьы иеидтәалоу Уасцәа хылԥарчи Ахьча хылԥеигьы дыр­
гәалашәозар ҟалоит, урҭ сара исеиҳабымзар еиҵбацәам.
Иажәа инациҵеит Арушьан.
– Аҵарауаа иахырҳәаауазеи аԥсҳа ибаагәара? Дзабашьуадаз, ихы зцәихьчодаз зырҳәо аԥсҳа.

47

Еизарак аҿы дтәаны, зегьы ираҳартә зҭак ҟаҵатәу зҵаарак
ирҭазшәа, ашырҳәа дҩагылеит Ҭарсхан. Ижәҩа иҭарԥаз ауапа
ааирҽеит. Автобус анынҭас-ааҭас, амаакыра дамҵамсызҭгьы
дкаҳауан.
– Акыр иаԥсоу аҩызцәа… – автобус убас инҭасит амаакыра дамҵамсызҭгьы дкаҳауан.
– Утәа дад, утәа, араҟа еизараӡам, амҩа ҳақәуп, ҳцәажәоит,
– иҳәеит Арсана.
– Саҭашәымҵан, – ауапа ааикәиршан днатәеит Ҭарсхан. –
Исыхьыз уиоуп, сашьцылеит усеиԥш ацәажәара… Ацәажәара
акәым, убасеиԥш аҩра… Еснагь убасоуп сшалаго, акыр
иаԥсоу аҩызцәа… Абарҭ аҭыԥқәа: Дал, Ҵабал, Амҭҟьал уҳәа,
Кьалашәыр абаагәара аамышьҭахьгьы, баҟақәас иҟақәоу
ртәы ахьааҳәоз, издыруааз, исымԥыхьашәаз ашәҟәқәа зегьы
срыԥхьеит. Ижәдыруазар акәхап аԥсилаа рбаа хырӷәӷәарҭа?
Убра сыҟан ҩымш. Уи аҭоурых дуӡӡоуп. Аԥсуаа ҳакәым,
абырзенцәа ракәзаргьы иалаҽхәартә иҟоуп. Изхысҳәаауа,
арҭ аҭыԥқәа цәгьамкәан иҭысҵааит, аха џьаргьы аӡбахә
сԥымлеит убри, иахьа амҩан избаз шәара Аԥсҳа ибаа ахьӡуп
ззышәҳәаз абаагәара. Урҭқәа уажәраанӡа ишәасҳәон, – ииулак иҽникылеит, имҳәеит акыр иаԥсоу аҩызцәа ҳәа, – ахсаала ҭысхит, аура аҭбаара сшәеит, ианысҵеит, – иҽааникылеит.
Иреимҳәарц иӡбеит аҩырақәа анны ииԥшааз ахаҳә. – Сара
иахьынӡеилыскааз ала, уи абаагәара зқьышықәса инареиҳаны
иахыҵуеит. Иҟалап ииашазаргьы Аԥсҳа ибаагәара ҳәа шәара
ишәҳәаз. Аҳра анҳамаз аамҭа иаҵанакуеит уҳәартә иҟоуп.
Сара саныхәыҷӡаз знык-ҩынтә раҟара ашьха сааргақәахьан.
Уаҳа арахь снықәыԥшны исыздыруамызт. Убри абаагәара
ахьықәгылоу мацарагьы изакәытә ҭыԥ ԥшӡароузеи. Дарбан
ажәа иазҟазоу аиҭаҳәара зылшауа.
– Рыԥшӡара азыҳәан мацара акәмызт, дад, ажәытәан ашь­
хақәа бзиа изырбоз. Урҭ даҽакалагьы ирыхәаԥшуан, – иҳәеит
абчараҳ Арушьан, – сара схаан ақыҭаҿы уаҩ гәы хәаԥсак
дрылиаар, ашьхаҟа дышьҭтәуп, дычмазаҩуп, рыцҳа, рҳәон.
Ашьхақәа ауаҩы игәы-иԥсы дрыцқьон ҳәа ирыԥхьаӡон.
Ианышьхнылоз ианышьхныҵуаз улԥха-угәыԥха ҳаҭ ҳәа
аныҳәагатә ршьуан, Анана-Гәында илашьапкуан.

48

Уинахыс, амҩа иахьынӡақәыз Ҭарсхан имҩалаҩцәа
иры­лацәажәон рырахә-рышәахә ртәы, аха еиҳарак
дырзыӡырҩуан ашьхақәа рҵас-қьабз ианалацәажәоз. Џьоукы
ирҳәон иазгәдуны, ныхачаԥак иамҵагылазшәа. Иазаӷьны
ицәажәақәозгьы ишырҳәоз аилкаара мариан. Изҳәақәаз
цқьа изеилымкааит, аха ихамышҭыкәа анҵара иаԥсаны
иԥхьаӡеит хшыҩҵакқәак. «Узыхшаз уан илеиӷьушьода? Лара
лоуп аԥсҭазаара узҭаз. Уи угәы анлыхшәа, аԥсҭазаарагьы
угәы ахшәеитоуп. Аха уԥсы ахьынӡаҭоу уан лыхьчара мацара уаҿызар, угәахы ԥҵәоит. Ҳаи, абри сылхымшаӡар еиӷьын
уҳәоит». Ари ахшыҩҵак зҳәаз абарҭ ашьхақәеи дзыхшаз иани
еиҿирԥшит. Ашьхақәас уи ииԥхьаӡоз Аԥсны зегьы акәын. «Ихьӡ
шсоуҳәара, – инациҵеит даҽаӡәы, – уара дудыруама аӡәыр,
аԥсуаа иакәымала иҳазныҟәаз абзиа дақәшәахьаны, ԥсышьа
бзиа иоухьаны?! Аа, дабаҟоу аҳәынҭқар Никәалеи?! Ԥсышьа
бзиа иоума?! Аԥсуаа ҳахицан, амҳаџьырра ҳзыҟаиҵан, иаргьы
иҵыхәтәан дықәӡааит. Бериа иакәзар, дкыдҵаны дыршьит».
– Минуҭқәак амашьына аанкыл, сукәыхшоуп, индәылым­
ҵыр ҟалом сла, – иҳәеит Саҭбеи.
– Уара иуҭахызар иаахтны иуҳәарауазеи, ацә иақәкны ажә
ҳәа узцәажәо. Схаҭагьы исҭахуп, – иҳәеит ашофер.
Ари ахьча-шәарыцаҩ илеи иареи злеицәажәо рхатәы
бызшәак рымоума ҳәа дышизхәыцуаз, урҭ злеидҳәалоу
изымдырӡо, ибла даахгылеит иан ланшьа ду, ашәҟәыҩҩы
Адамыр Арҭанба. Уии иареи реизыҟазаашьа, угәы ахшәоит,
сыҿҳәара ааиаанӡагьы наҟ саԥырҵындаз игәыԥҵәагоу
аԥсҭазаара уҳәоит. Иуцәымӷуп аҵх ишацәымӷу еиԥш амш лашара. Аха зегь акоуп узаԥырҵуам, избанзар ушымгәыӷӡо знызынла убасеиԥш гәырӷьара хәыҷқәак узаанагоит, уаанӡатәи
уҵх лашьцақәа зегьы иҟаӡамызшәа инауханаршҭуеит. Ҽазны
еиҿирԥшуан маӡала аԥҳәыс лыбзиабара. Аа, уаҩы иаҳарц,
идырыр иҭахымкәа, еснагь дахьылԥырҵша дазхәыцуа, аха
еснагь лара лышҟа амҩа дықәны бзиа иибауа Фатима, феиаФатима леиԥш.
Дарбан шәҟәыҩҩы қәыԥшыз уи, зыԥсы ҭоу аклассик
ҳәа изышьҭаз ашәҟәыҩҩы иҩны анеира-ааира иахымыҽ­
хәарыз. Иара днеины иацәажәара мацара акәым, иҩны

49

дегьыԥхьақәахьан. Ицәажәашьа, итәашьа-игылашьа, иҽеила­
ҳәашьа акәым, фатәыс бзиа иибақәо, иарбану дызлаизымдыруа. Ицәымӷын, аха нас дашьцылеит иԥшышьа. Еимаас иушьоу
еиликаарц иҭахушәа, ушьапаҿынтә духәаԥшуа иҿааихоит.
Ибласаркьақәа уажәы-уажә длахоит-дҩахоит. Дызусҭада
ҳәа дазҵаауашәа, ажәҩан днаҵаԥшны, лаԥшыыла уеимдара
дналагахуеит. Ҿыц иауз асы бымбыл иаҩызоуп ихахәышла.
Ихахәыцқәа илахь ианаақәслак, инапқәа нарылшьуа ихагә­
ҭахь инықәиҳәоит. Дцәажәозааит, ишиҟазшьоу еиԥш, ҿымҭ
духәаԥшуазааит, «чхыркь-чхыркь» ҳәа, еихеиԥсоит иҭесԥыҳә.
Иан излалгәалашәо ала, уи аҭесԥыҳә арҟыҵымыҵра бзиа
ибон данқәыԥшызгьы. Уара уҭаҳмадоума, изуҭахузеи аҭес­
ԥыҳә анырҳәалак, иџьыба инҭаҵаны, аӡәгьы имырдыруа,
аиха­ԥсара-аихыхра дналагон.
Уажәы дигәалазыршәазеи ҳәа дшазхәыцуаз, ибла иаахгылеит аҵыхәтәан иҩны даныҟаз. Аԥхынра аналагамҭаз акәын.
Иаашар сабшан, ақыҭахь, иан лышҟа дцарацы дыҟан. Дахьнеиуа хымԥада диазҵаауеит дубама, дышԥаҟоу саншьа ду
ҳәа. Убри илеиҳәаша идырырц ахьиҭахыз аамышьҭахьгьы,
дазхәыцуан даҽакгьы. Иҩымҭақәа рзыҳәан игәаанагара
арецензиаҿы иҳәахьан Адамыр, аха издыруада днарыцхрааны џьара кьыԥхьшьак роуеит ҳәа неиҿыҵҟьаргьы.
Адамыр икабинет аҿы аҟәардә тата лаҟәқәа ирықәтәан.
Уажәада имбацшәа, аҭӡамцқәа зегьы хызҩоз ашәҟәқәа
дрыхәаԥшуан Ҭарсхан. Уи инеира деигәырӷьон, бзиа дылбон
Адамыр иԥшәма. Уԥшәма дыҟаӡам, узаҵәуп, исцәумӡан, амла
уакуеит, уажәыҵәҟьа акруҿасҵоит лҳәон дшыныҩналалак,
ианиҭахӡамгьы акриҿалҵон. Аха ари аҽны имуит, имуҵәҟьеит.
Акаҳуа аалгеит. Амырӡра, ахамшҭра иаԥсоу хшыҩҵакык, мамзаргьы ихҭигахьоу хҭыск аниҳәалак аамышьҭахь шамаха
реиқәшәарақәа аниҵомызт Ҭарсхан. Ари аҽнытәи реиқәшәара
заниҵаз, уаанӡа идимбалаӡацыз акы идибалеит.
– Иудысныҳәалоит, уажәабжь анызаап, – иҳәеит Ҭарсхан,
астол иқәыз ажурнал еихырԥхьауа. – Исымԥыхьамшәац усызжьом самыԥхьац.
– Макьана аԥхьаҩцәа ишәмоуӡац ажурнал. Раԥхьа иҭыҵыз
цырақәак сзаарҭиит. Уаԥхьап, акыр уанаҳәозар, – иҳәеит Ада-

50

мыр. Излаимаҳацыз ала икаҳан ибжьы. Дааԥсоуп, мамзаргьы
деилахоуп, ирласны сцарц иҭахуп уҳәартә иҟамызт зынӡаск
даҽакы иахҟьоны ибеит ицәажәашьа ус иахьыҟаз. Ажурнал ааимихын, еихырԥхьауа днахәаԥшит. – Ала иахҳәааны
изҩит абри ажәабжь. Аибашьра саныҟаз аполк аҿы лак
ҳаман. Солдаҭк арра даныргоз, адәыӷба данынҭала, иамукәа,
мчыла ицҭалеит илагьы. Иабаигоз, иманы дцеит аибашьра. Солдаҭк иеиԥш иаргьы ахәы азыԥҵәан. Солдаҭк иакәым,
гәыԥҩык аԥшыхәыҩцәа ираҩсуан. Аҵхыбжьон ала аԥшәма,
ҳсолдаҭ ила наскьаԥхьаны, иҩыза гәакьа диацәажәошәа,
алымҳа дынҭахәыҭхәыҭуан. Ахахәда шьышьуа иргәыбзыӷуан.
Ԥшыхәра ишьҭуан. Сара скылԥшны акәзаргьы, бзиа избон ԥшыхәра ианишьҭуа аамҭазы реиԥырҵшьа. Алымҳа
дҭахәыҭхәыҭит, адҵа аиҭеит. Инаидҟьаны иаанаскьон, сцома
ҳәа иаахьаԥшуан. Иҭрысны иаахынҳәуан. Инаигәыдԥалон.
Иргәыбзыӷуан ахаҿы шьышьуа. Убас ҟанаҵон ҩынтә-хынтә,
иудыруазеи сахьцо сзымаауазар, наӡаӡа ҳаиԥырҵуазар
аҳәозшәа. Аҵх иалакны ишьҭуан, ашара адәы иқәлаанӡа
ихынҳәуан. Сара исыздыруам уи излаирҵаз. Еснагь иаанагоз акы акәын. Анемеццәа ршәырақәа. Знызаҵәыкгьы,
машәырынгьы уаҳа даҽакы аанамгеит. Иаҿыҵазза иаакылсуан адокументқәа, мамзаргьы асалам шәҟәқәа зҭаз ашәыра.
«Аҳыҳ, Реқс иҟанаҵаз еиҭа иҟанаҵахт!» – иҳәон дгәырӷьаҵәа
ҳкомандир. Жәылара дрышьҭӡомызт уи аԥшәма. Генералк
иеиԥш акәын дшырыхьчоз, ишихӡыӡаауаз ила аҳаҭыраз.
Иаауҳәо иахымԥауа, абасеиԥш злаурҵазеи ҳәа уиазҵаар,
дԥышәарччон акәымзар иԥсы иахирӡаауамызт.
Иҩымҭак ас аӡбахә далацәажәо имаҳацызт. Иуҳәаз
саҳаит Адамыр, аха иуҳәарц иуҭахузеи абри ажәабжь ала ҳәа
дизҵаарц иқьышә инықәыххит. Схаҭа саԥхьап, иҳаиҳәарц
ииҭаху сзеилымкаар убасҟан сиазҵаап, мамзар саԥхьаанӡа
иазҵаашьас иҟоузеи иҳәан иҽникылеит. Егьиашаҵәҟьаны,
дхынҳәны данцоз уеизгьы-уеизгьы даԥхьарц иӡбеит.
Инцәырҟьа-цәырасуа иааигәалашәақәеит ашьҭахьгьы, аха
ажурнал дашьҭамлеит дамыԥхьаӡеит. Ҭарсхан дҭысхьан уи
иҩымҭақәа анигәаԥхоз аамҭа. Дҭысижьҭеигьы уажәшьҭа
акрааҵуан. Ҵаны, иҩымҭақәа дрыԥхьалон. «Уаԥхьама, нан,

51

саншьа ду ииҩыз?» – днаиазҵаауан иан, алитератураҿы ҿыцк
аацәырҵыр изаҩзыжьырц зҭахымыз, ԥсабарала дырҵаҩны
анцәа иишаз, аха лахьынҵала уи иазкымыз аԥҳәыс.
Самыԥхьаӡеит, саԥхьарцгьы сҭахым ҳәа лаҳәашьа ыҟамызт,
аҵкыс еицәан, саԥхьеит, аха исгәамԥхеит ҳәа лаҳәарагьы. Иадубалазеи? Иҳәоуқәа рыртәашьеи ибызшәа ацқьашьеи рганахьала дарбану, ихьӡ саҳәа уи иаԥхьа игылауа, егьирахь, уара
излаугәамԥхауа, уи нан, уҩашьоит ауп, даараӡа уҩашьоит ауп.
Уи ашәа азиҳәоит насыԥ лаша ҳзаазгаз аамҭа, уара нанхеит…
Уаҟа лҽаанылкылон.
Уаанӡа идимбалацыз – иажәабжь асиужет ихаҭа иахьеи­
ҭеиҳәаз аамышьҭахьгь, убри аҵыхәтәан ианеиқәшәаз дызлаимбацыз ала дибеит даҽакаҿгьы. Лахьеиқәра дук аҵан
ицәажәара. Ажәабжь зныз ажурнал убас иршәны иқәижьит,
цәгьамзар бзиа зымҳәауа шәҟәык инапаҿы икызшәа. Ус
зыҟаиҵаз ахӡырымгара азыҳәан акәзу, иажәабжь игәы
азҭамкәа, ибарц иҭахымкәан акәзу изеилымкааит Ҭарсхан.
Шаҟантә дибахьаз, иҩны даннеилак, иҩызцәа ашәҟәыҩҩцәа,
аҵарауаа, еиҳарак акритикцәа ажәа рымаимкуа иҩымҭақәа
рзыҳәан. Шьаҿак дхьаҵуамызт. Игәалашәоит, ус ҿааиҭит критикк. «Адамырхеит, уара иаауҩхьоу зегьы убас урыхӡыӡаауеит,
ашьауардын аԥацәа ишырхымӡыӡаара!»
Сахьнеиуа аԥсшьарҭа ҩнаҿы издыруада, убри ажурнал
рымазар. Саԥхьароуп иажәабжь. Сара сгәы зызҩаз аҵакы
акәхарушь иаргьы иеиҭаз? Ус акәхар, иара изыҳәан зынӡаск
иҿыцуп. Саԥхьароуп, уеизгьы-уеизгьы иԥшааны саԥхьароуп
убри ажәабжь ҳәа игәы дышҭахәыцуаз, амашьынарныҟәаҩ
иаԥхьагьы аусқәа ианрылга иаахынҳәны амашьына
инҭаԥалеит Саҭбеи илашәарыца.
– Ашәарыцаҩцәа ҵасс ишрымоу жәдыруеит, – ҿааиҭит
ашофер дхынҳәны дааин, иҭыԥ аҿы данынатәа, – ашәарах
зшьызаалак, еицу зегьы еицыршоит. Ажәеиԥшьаа акы аншәиҭа,
саргьы сыхәҭаа алоуп.
– Ахы уаҳҭоит, абнаҳәа ахы, – иҳәеит ҵәалаҵарала Саҭбеи.
– Ихкәазаап ауаҩага ирбааӡага, – иҳәеит амашьына иахьын­
ӡарлашоз днаԥшуа Ҭарсхан. Уаха ҳаиԥырҵыр, уаҳа асеиԥш
рацәажәарҭа смоур, ҳаиқәымшәар ҟалоит. Аԥсҳа ибаагәара

52

ахьӡуп ҳәа ззышәҳәаз аҵыхәала уаҳа ижәдырқәоузеи ҳәа
днарацәажәарц иӡбеит, аха деиԥхьхәыцаан, иҽааникылеит.
Алегендақәа егьа иаҳаргьы уимоу, ҭоурыхтә нҵамҭақәак
иԥшааргьы, акы изадкыломызт, акы еиԥшымызт ихаҭа ииԥшааз,
имԥыхьашәаз. Хәымш заҵәык анааҵлак, Аҟәаҟа дшыхынҳәуа
агәра ганы дыҟамызҭгьы, насгьы асҟаамҭа иимбацыз ҷкәыни
ԥҳәыси рԥылара акәмызҭгьы, уи ахаҳә иахьаҵәҟьа иманы
амҩа дықәлон, излаиго амашьына имоуп, импыҵарӷәӷәа икны
амҩа дантәаларын уахыкгьы-ҩахагьы. Гәыҵха-хәыцырҭас
иман даҽакгьы. Иӡуама, ирҭиуама, џьара даҽакы аҵаргалома
иахьриҭо амузеи аҿы. Урҭ русура гәазҭоз комиссиак далан
иаргьы. Игәаҭаны ианалга ҵарауаҩык бырг-ҟәыӷак ирбаз еихишьаалеит ҳәоук аҿы. «Агәра згеит аҩсҭаа ихәхаша, аԥара
мыжда руҭар уаҟа усзуҩцәақәак, адиреқтор раԥхьа днаргыланы, рабацәа рыбаҩқәа ааҵхны ишуаадырхәо». Аха урҭ
рус иаарласны аҭыԥ иқәрымҵарада ԥсыхәа ыҟаӡам. Уаанӡа
иԥшаахымҭа даҽаџьара иҵәахыргьы ауеит. Иахьиҵәахқәаша
ҳәа иҩызцәа, ақыҭан, иан лҿы уҳәа дрызхәыцуа дышнеиуаз, зегь реиҳа дақәгәыӷуаны иԥхьаӡеит Адамыр иҿы инеигар. Уи деигәырӷьоит. Аҵарауаҩ қәыԥш иԥшаахымҭа ҳәа
астатиа иҩыргьы ҟалоит. Уи шаҟантә сымҩа икхьоу здыруа
сҩызцәа ега иарччап. Сахьаркыратә ҩымҭак скьыԥхьыр зымуаз ауаҩ, ихаҭа дсыхцәажәеит акьыԥхь аҿы. Иӡбахә ибзианы сналацәажәалап саргьы. Ихароузеи, узызизгәаарызеи.
Егьырҭ арецензентцәа раҵкыс усгьы деиӷьуп. Убасҟак ажәа
бзиақәа сзиҳәеит, сацәыԥхашьаны иахьа уажәгьы сҩызцәа
гәакьацәаҵәҟьа идсмырбац ирецензиақәа. Кьыԥхьшьа рымам ҳәа сҩымҭақәа рзыҳәан иахьуҳәаз наҟ инасхаршҭны,
абаҩхатәра ду илоуп ҳәа ахьуҳәаз схаҿы иааганы, ҳаҭыр зқәу
Адамыр Арҭанба, аамҭала акәзаргь, ҳамҭас иузааигеит абри,
ажәытәӡатәи аҩырақәа зныз ахаҳә, аа, узхара уахәаԥшла ҳәа
инаисҭап.
Уажәы амҩа дахьықәыз уи ахаҳә шимԥыхьашәаз игәа­
лаиршәон. Абаагәара адәныҟа, амраҭашәара аганахьала давеимдон. Имԥыхьашәоз акыц ԥҽыхақәа усҟак дрыз­
ҿлымҳахартә иҟамызт. Дылмыҳәҳәо, еилачы еилагылан
адырӡра. Еимгәырҽҽо дышнеиуаз, ҩбаҟа метра анышә

53

иаҳа иҭаҳаразшәа, иаалаҟәызшәа ибеит. Уаҟа иҭиааз
адырӡрақәагьы иаҳа ршьапқәа шәпан, рыԥсы рылан. Гәҩарас
икит абраҟа ажәытәанӡа анышәынҭра ыҟазар ауеит ҳәа.
Ақәеи асырӡи анышә ықәрыӡәӡәаахьазар акәхарын. Хыхьӡа
иқәын уи ахаҳә. Ацәырасрақәа ршьапы ианааҵих, ауаҩы
инапы ахькьысхьазар ҟалап иҳәартә хаҳәк аҵкар илаԥш
нақәшәеит. Аԥашә ианкны иааҵихит анаҩстәи ацәырас. Ахаҳә
иаҳа-иаҳа иааԥшуан. Акраамҭа дадхалеит анышә ақәхра, аха
дшымгәыӷӡоз ала дшыманшәалахоз аниба, наԥхыцла анышә
ақәихуазаргьы хьаас имамызт.
Ақәарԥсса илеиуаз иара дахьарбааӡоз ихахьгьы иааиуамызт, деигәырӷьон ахаҳә ҟьаԥс ахьаӡәӡәоз. Аԥҭа ӡлачқәа
зҵажьыз ажәҩан илаҟәӡаны ишихгылазгьы, ихы шьҭыхны
иҭабуп сахьурманшәалаз ҳәа ажәҩан даҵаԥшуан, аԥхьахә
згаз аспортсмен иеиԥш.
Ахаҳә ҟьаԥс аҩыра зланыз анбанқәа џьаракыр ибахьаны
игәаламшәеит, аха ажәытә ҩырақәа иара дрызҟазамызт, насгьы аус злаз даҽакын. Ҩашьара ақәмызт ишҩыраз. Ҩашьара
ақәмызт ишжәытәӡатәиу иҟалоит ҳара ҳашықәсԥхьаӡара
иалагаанӡа акәзаргьы иананырҵаз. Ахаҳә ҟьаԥс ахаҭа агылара метрак еиҳамызт. Аҭбаара ҟаларын метрабжак аҟынӡа.
Ашьҭыхра имч ақәхеит. Аҩыра иаҳәоз азыҳәан гәыҩбара имамызт акаҿы, ма анышә иамардаз аӡәы изкын, иржыз игәаҿы
иқәын, мамзаргьы иазкын абаагәара ахаҭа.
Аҵыхәтәантәи
аҩахак
зыҟны дыԥхьоз
абырзен
ҭаҳмада акыр зхызгахьаз, акыргьы здыруаз уаҩын. «Угәы
ишԥаанагои, изызкыз Аԥсуа баагәара, изыҟарҵазеи?» ҳәа,
– диазҵааит. Исцәагозеи ҳәоуп дышиазҵааз. «Изызкыз, усс
иамаз унахәаԥшаанӡа иуанаҳәоит. Ауҭра иҭалауа арахә
агәараанда ишыннакылауа еиԥш, аригьы азкын Аԥсны
иақәлоз амилаҭ рынкылара», – иҳәеит уи. Хымԥада абри,
амҩан избаз абаагәара азыҳәан сиазҵааргьы ииҳәауаз абасоуп. Реицәажәара ашьҭахь, ажәа «амилаҭ» иазхәыцтәуп ҳәа
нациҵеит Ҭарсхан. Иаанагозеишь ибантәаагоушь абри ажәа?
Абызшәадырҩцәа ирҳәо даҽакхар алшоит. Аха шәҟәыҩҩык
иҳасабала сазнеип, нас азхәыцра далагеит џьара жәабжьк
аниҩуа ишагәылаиҵаша. Аԥсуаа раамышьҭахь Аԥсны

54

иаақәнагалаз зегьы рзыҳәан ирҳәоит амилаҭ ҳәа Милеҭаа…
Византәыла иаҵанакуаз адгьылбжьаха акыр шәышықәса
уажәаԥхьа хазы ҳәынҭқарраны иҟаз, имшынуааз, атәым
дгьылқәа зыҵакны измаз… Аԥсни иареи реизыҟазаашьа…
Абри дазхәыцларц шиҭахызгьы, ихәыцра еиҭах ихынҳәуан
имԥыхьашәаз ахаҳә ҟьаԥс ашҟа. Уажәазы иаразнак амузеи ашҟа рыҭара мацара акәым. Адамыр ишҟа анагарагьы
мап ацәикит. Иуада-кәымра хәыҷы инаганы иҩнаиргыларц
иӡбеит. Аҭаца даныкҿадыргыло еиԥш, акасыш аҿаршәны инаиргылап. Аҩныҟа изнеиԥхьауа рамҳәакәа, иҩызцәа: Ардонбеи, Ҭанас, Мераб нас лара феиа-Фатима лхаҭагьы наиԥхьап,
«шәааи, ахаршә зшәарц зҭаху, аҭаца дышәсырбап. Аҿыхтыпса,
анаҟа, асаан ианышәыԥсалоит аԥара-ҿырп, аҿыхтыпса!»
Аҵла амахәқәа ирызҳауама аԥашәқәа амамкәа?! Абар ҳара
ҳԥашәқәа! Егьырҭ лафқәак рҳәаргьы, мҵәыжәҩада дԥыруа
дшеигәырӷьо здыруеит Ардонбеи. Уара уакәмыз, Ардонбеи
анаукагьы, арҵаҩрагьы кажьны, ачиновникра уалагеит ҳәа
аҽԥныҳәа сызҭоз. Абар уахәаԥш анаука сыхәшьадзар убап…
Уаҩԥсы илаԥш иахьыҵамшәаша иԥхьаикит. Абаагәара
аҩнуҵҟа иҭагаланы, аҭӡамц аҿы, аҩыра адгьыл аганахьала иаарҳәны, адырӡбыӷьқәа нақәиҳәҳәеит. Иԥҳәыс, иҷкәын,
иара еицны ианаауа ааҵәак инҭаҵаны иргап. Дазхәыцит
амашьынамҩа аҟынӡа изланеишагьы. Ашаха иԥшаап. Алаба
ианҿеиҳәалап. Иԥҳәыси иҷкәыни азхык иаҵаланы инеиуеит.
«Ишьҭых, уаб дукәыхшоуп. Уаԥхьаҟа убас ууаҩԥсы бзиаханы
уҟалааит, азқьышықәсақәа еидараха изқәу ҳҭоурых ашьҭыхра
улшартә!»
Кабинет дук ахь днеиуазшәа, иҷкәын иеиҳәаша заа ирмазеит. Уажәадагьы ихаҿы иааихьан урҭ реиҿырԥшра – аидареи аҭоурыхи. Шаҟантә игәы дҭацәажәахьаз. Ҳарҭ ҳҭоурых
убриаҟара идууп, ихьанҭоуп, ашьҭыхра ҳамч ақәымхартә.
Игәалашәоит, ианстудентцәаз, убри ахшыҩҵак иҩыза Ҭанас
ианиеиҳәа, алаф ашҟа ииаигеит, ҳара иаҳзышьҭымхуазар
даҽа џьоукы аҵаҳҵап иҳәеит. Уи усҟангьы иахьагьы зегьы алаф рылихуеит, аҵәы рылаиҵоит. Игәасҭахьеит, адгьыл
хәыҷӡак уҽынаҟәуҭхар, уҽааҳараукыр, иаразнак уаалбааганы унаиргылоит. Ҟәыӷара игӡам, аха убас дыҟоуп адунеи аҿы

55

зегьы ҵакыданы, зегьы баша жьжьаганы, ауаҩы ихаҭа џьара
мчык анапаҿы хәымгарас дыҟаноуп ишиԥхьаӡо. Убасҵәҟьа
егьиҳәеит «Акьанџьа ҳаҩызоуп, ҳампыҵакны ҳакуп мчык.
Ҳара иаҳзаанхеит акы – ҳаччалап, ҳахәмарлап акьанџьа
еиԥш».
Урҭ аҩыџьа злеизааигәаз, излеидхалаз изымдырит азнык азыҳәан, аха гәныхәҵысҭала еиликаауан џьара акала ишеиԥшыз, ишеизааигәаз. Руаӡәк, Ҭанас данстудентыз
иани иаби изаархәаз амаҭәақәа роуп уажәгьы ишәу. Иплашь
убасҟак амра иабылхьеит, ақәа иаӡәӡәахьеит, аханатә изакә
ԥштәыз иамаз ашьақәыргылара уаҩԥсы илшарым. Егьи, Ҭанас
дышизхәыцуаз ихаҿы ицәырҵыз хаҿсахьан. Сафер, мамзаргьы иусураҿы ишиԥхьо ала иуҳәозар, Сергеи Сергеи-иԥа мышкы ҩынтә-хынтә зҽеиҭазкуа март мшы даҩызоуп, ашьжьымҭан
ишәу ахәылԥаз ишәым. Ҭанас ихы-иҿы ҩанҭхьуп, иӡамҩақәа
ааҭашәашәоуп, иблақәа ракәзар, даныччо аамышьҭахь,
абжьааԥны унархыԥшылар, зԥацәа зҵәахуа ашьауардын еиԥш
инарҵауланы ирыҵаҵәахуп алахьеиқәра, агәынамӡара. Сафер иакәзар, аҵәеихаҳа иаҩызаха, иӡамҩақәа ҭыҵәраа ицоит,
аԥсҭазаара убасҟак игәы азҭоуп, адунеихаан ԥҭацк нхымлацт
ижәҩан уҳәап. Иахьагьы исзеилымкаацт саҳәшьа уи идылбалаз. Дқәыԥшын, дгаӡаноуп, уаҳа акгьы, аха уи уҳәаргьы,
аҳәса бзиа ирбауа убасеиԥш иҟақәоу роуп, насгьы усҟан,
ақыҭаҿы даныҟаз, ашәҟәқәа бзиа ибауашәа, ажәеинраалақәа
иҩуашәа… Романтикатә цәак иҟәыншәа дыҟан.
Ахьшьцәа-шәарыцаҩцәа џьоукы рыбжьы ныҵакны, рхазы
мацара ашәа рҳәон, даҽа џьоукы ацәа иҭанагалан ихырсысуан. Аӡәы иаҳаргьы ихаҭа изынхаргьы лафқәак наҳәауа, ихала
ихы ирлахҿыхуан автобус аԥсҟы зкыз. Аабатәи акласс далгазараахыс иқыҭаҿы дыҟамызт Ҭарсхан. Зны аинтернат дҭан,
нас – аинститут, даналгагьы даҽа қыҭак аҿы аусура. Иидыруаз,
дыздыруаз иаҳа-иаҳа имаҷхон иқыҭаҿы. Зықәрахь инеихьоу
џьара аӡәи иареи ааибадырыр, уеизгьы-уеизгьы инаеиҳәар
акәын дзыҷкәыну. Иара ицәымӷын уи аҳәара. Ицәымӷын, избанзар рызегьы еицырҳәоз акакәын: «Ҳаи, Ҭемыр рыцҳа!
Ҭемыр Ҭрамба дыззымдыруаз! Дрымфеи, иҵарҟәаҟәааит!» –
уинахыс иалагон ирыцҳашьара.

56

Амҩан дзыцнагалаз ауаагьы ишеиқыҭантәқәоу, Ҭемыр
Ҭрамба дышиҷкәыну зреимҳәаз убри азыҳәаноуп. Аха
рааигәара дахьыҟаз, дахьрыцыз, ихәыҷра зегьы изыхынҳәуан.
Иахьагьы игәалашәоит рҽада иахьӡыз – Пач. Аидара
нақәҵаны, аӷәра нақәдыршәуан. Аԥхьа агылара аҭахӡамызт,
иахьцатәыз ахала иадыруан. Ажәеинраалагьы еицырыӡбеит
иаҳәшьа Марицеи иареи. «Ачу, Пачу», – лҳәеит лара.
«Злымҳа дуу, зшьапқәа кьаҿу», – иҳәеит иара. Заҟа рҿы
дтәаз усҟан? Ԥшьба рҿы. Шаҟа шықәса ҵхьоузеи уиаахыс. Иахьагьы иаҳәшьеи иареи рхәыҷра ргәаладыршәарц
анырҭаху: «Ачу, Пачу», – иҳәоит руаӡәк. «Злымҳа дуу,
зшьапқәа кьаҿу», – инациҵоит егьи. Уи ргәаладыршәоит
гәахәарала, аха иҟан даҽакы, аҩыџьагьы ибзианы ирдыруаз, мышкы шьыбжьаанӡагьы ирхамышҭыцыз, аха аҩыџьагьы
ирхашҭызшәа ҟарҵон еснагь. Уажәы Аҟәа аконсерв зауад иахагылоу, еицырдыруа ауаҩ Сергеи Сергеи-иԥа Фасба, усҟан
ихьӡыз Сафер акәын. Ихаҭа иакәым, иабгьы даҽа хьӡык иман
– Сакәыт. Ихьӡ мацара акәым иԥшышьагьы, ихаҿсахьагьы
даҽакын усҟан. Аусҳәарҭа уахьнаҩсуа адәҳәыԥш унықәсуан.
Абна-ккара азааигәара аҽкыдкылашәа иҟан шьҭаҵарҭа
дук, адәахьгьы аҩныҵҟагьы, уахьынаԥшлак, иҿыцыз,
иажәхьаны иԥыҽҽыз иашьыкьла иҭәын. Ауардын ҩналартә
иҭбааз ашә азааигәараҵәҟьа будка хәыҷык дыҩнатәан Сафер. Ҭарсхан иџьеишьеит уаҟа ашәҟәқәа ахьибаз. Апырпыл рықәыршьызшәа, иҿыҟаԥшьаа-ҿыҟаԥшьааӡа иҟан
иӡамҩақәа. Акәҷарақәа ирхаҩо ахьшь еиԥш акәын иԥшышьа
шыҟаз. Ашьҭахь акыр ҵхьаны, ақалақь аҿы ианеиқәшәа, Сергеи Сергеи-иԥа иблақәа рыԥшышьа еиԥшхахьан акәҷышь
зфаз, зыҽзырҭынчыз ахьшьыцба аԥшышьа.
Абҳәасақәа аиасрахь инеихьан. Иан, иаҳәшьа, иара
ирыҟәшәеит ҩбаҟа ааҵәа. «Ачу, Пачу!» – инахыршьит наҟ-ааҟ.
Иахьагьы иблақәа ирыхгылоуп. Аусҳәарҭа ашҭа иқәсны ианцоз
рҽада иахәаԥшуа, ччараха ирысит џьоукы. «Амца науҳәҿоуҵар,
уаҳа аҭахӡам, ахәхәаҳәа ауатка аҿаанахоит», – иҳәеит аӡәы.
«Аҽадагьы ацашьа умбои, ауатка иашьызаап, ашьапқәа
еилаԥсоит», – инаицирӷызит егьи. Амцхә итатацәан, иҟалацәан
абҳәаса. Ааҵәақәа ианырҭаҟьыц иалҵәҵәаны иҩежьӡа

57

икаҭәон. Иаҳәшьа длазҵаар, илгәалаиршәар, лгәы лнархьыр
иҭахымызт акәымзар, шаҟантә еиликаарц иақәикхьоузеи,
убри аҽноумашь лгәы анизцаз Сафер. Илхыҵуаз саҳәшьа
жәаха-жәиԥшь шықәса, иара акәтрыхьшь, арра дцаны даахьан, иашоуп, аррантәи даахьан избанзар ар рымаҭәа ишәын
ҳаннеиз. Ҳҩыџьагьы ҳрыцҳашьаны акәу. Марица дигәаԥханы
акәу? Ус зыҟаиҵазеи? «Шәҳәаса аҳаԥшьа иҭажьзар, ауатка
алҵуеит, ачуан инҭаҭәаны иршызар, исыӡбалхоит, акомпот
аамышьҭахь иалымҵуа ҳәа егьыҟам. Ҳара изаҳҭаху акомпот
азыҳәаноуп», – иҳәеит. Марица лылабжышқәа ҩхаҟәҟәалеит.
Имкапанӡеит уаанӡа ианнаргалак ишыҟаиҵалоз еиԥш. Иашьыкьк дирбан инҭарыжьит. «Иаарыцқьаны абриаҟара мааҭ
ҟанаҵеит», – иҳәан ҟәрышьқәак налиркит, изиҭаз Марица
лоуп. «Аа, абри шәҟәы бзиоуп, банаԥхьалак исзаага», – иҳәан
иарбану уажәшьҭа игәалашәом, шәҟәыкгьы налиҭеит. Аидара
ианаҵыҵ, иаразнак ашьҭахьҟа аҿаанахеит Пач. Ианцозгьы
ианаауазгьы аидара хьанҭа иаҵазаргьы, еидарада иҟазаргьы,
игәаҭаны иамаз адәҳәыԥш аҿы уеизгьы-уеизгьы инықәҳәаақәҳәыр акәын. Иаҟәырхырц баша егьалагомызт. «Ҭарас, –
ихьӡ ааркьаҿны ҿаалҭит Марица рыҩны агәашә аҿы иааиуаны, – ашәҟәы шсиҭаз лоумҳәан мама. Уаҳау? Уҿы иааҭыхны
иануҳәа, акгьы ҳзеилам». Иахьагьы изеилымкаакәа инхеит
усҟан уи маӡас изыҟалҵаз…
Амҩа мыцхәы инахарахазар акәхарын, иааӷызы-мызын,
зыҩшьапыкгьы зыхьуа иеиԥш иаагарҽарын, иааҭгылеит.
Арныҟәаҩ ашә аартны ишьҭахьҟа даанаԥшит. Ишылашьцазгьы,
шьҭахьҟа аҿынаирхеит. Амшцәгьаха, ихала амҩа данықәыз
амҩан ихәлар, илашьцар, имацара заҵәык аԥхьара иқәшәар
аныҟалоз ихы иадимбалоз акы изцәырҵит Ҭарсхан уажәы.
Изцәырҵит ауаа рааигәара даныҟала, дцарц амҩа дахьықәу
уаха уеизгьы-уеизгьы дышнеиуа агәра анига ашьҭахь. Убри
азыҳәан акәын уи зыхҟьоз ахьизеилымкаауаз. Уажәы ҩынтәын
уи наиӷрасуеижьҭеи. Амашьына ашьҭахьҟа маҷкоуп иахьаанаскьаз, амч неибнаҭан, игәырхаҵагаз ашьҭыбжь ахылҵуа,
анаара иҩаҿалеит, иара даҽа ԥыҭраамҭак иԥырҵуамызт
дзымҽхазкыз арԥхашьага – агәыҭҟьара. Агәыҭҟьараҵәҟьагьы
акәым. Убасеиԥш акы дақәшәарызшәа ибеит, иԥҳәыси,

58

иҷкәыни, иареи еицәзырӡышаз, уаҳа еибазмырбашаз. Ихаҭа
издыруамызт ихы зларылаигалашаз. Иҭахын имҩалаҩцәа
џьара акы, изакәызаалак џьара акы иналацәажәар. Аха урҭ
ҿырҭуамызт.
– Макьана акыр бжьоу? – иҳәеит иара, аҿымҭра уаҳа
ианизымычҳа.
– Уабаццакуеи, дад, уаҟа ԥҳәыск дузыԥшызҭгьы, уахала шьҭа дызгаша дигахьеит, – иҳәеит, ииҳәаз ихаҭа дацыччо
абырг Арсана.
– Хәаџьа Шьардын иџьмақәа еимҵәаны ирго ианалага,
иаргьы акы ахы кны дахеит иҳәеит. Иумбо иуҳәо! – ҿааиҭит
абчараҳ Арушьан. – Шьхатәылан аԥсыцқьара аҭыԥ аҿы, аҳәса
ирҭыԥым ҳәа аҿар раҳәара ацымхәрас, уара иаҳагьы амца
рыҵоуҵоит, ма ашьшьыҳәа утәазар, аҭаҳмадажә…
– Ҳажәит уҳәама, шәаала, ҳшәарыцап ҳәа ҳаԥхьа угыланы
ҳааугоит, – иҳәеит Арсана.
– Шаҟантә ишәасҳәахьоузеи, сара сшәыҳәоит, сшәыкәых­
шоуп, шәышлара сакәыхшоуп, адунеи азна пату шәықәсҵоит,
аха уаҳа сара иахьсаҳауа ишәҿыҵашәмыршәлан убри ажәа
«Ашәарыцаҩцәа!» Ҳабатәи шәарыцаҩцәоу! – иҳәеит, иажәа
ашҳам алыжжуа Саҭбеи. – Анцәа шәаҭаимҵааит.
Аӡәгьы имаимкӡеит.
Аҵх алашьцара еҩнарссон амашьына алашара.
Иахьцоз
иазааигәахазаап. Аӡәык-ҩыџьак
нагылааагылақәеит. Аҭаҳәҭеи иҭаз рабџьарқәа рыжәҩақәа инархыршьит.
– Угыл, ҳааит, иазхоуп уԥсы ахьынӡаушьаз, – иҳәан, иша­
ҭах­ӡамыз атәарҭа инылбааирԥеит Саҭбеи илашәарыца.
Амашьына асаркьа далԥшны днаԥшуан Ҭарсхан. Иџьеи­
шьеит, дахьцоз акәӡамкәа даҽаџьара дааз џьишьеит. Аҩнқәа
ҳәарада, убас егьыҟазар акәын, иӷәтәқәан, идуцәамызт,
рықәцәақәа кахәхәа-кахәхәа иҳаракын, аха абраҟа ахьӡ
ишаҳәаҵәҟьо еиԥш, ашьхақәа рыгәҭаны, абас икаххаа
илашо иабаанагеи афымца лашара. «Ари атурбаза ахьӡи
иахьыҟоуи ракәын бара ибдыруаз, уи бара ибыԥшааит, аха
саргьы баша сыбԥымлеит, аа иббома бара бықалақь Саратов
еиԥшҵәҟьа афымца лашарақәа каххаа иаркны сыбԥылеит»,

59

– игәанала иԥҳәыс дналацәажәеит. Ибжьы лаҳазшәа убри
аамҭазыҵәҟьа даҽа ԥҳәыск лхаҿсахьа иблақәа иаарыхгылеит. Ажәақәак лаҳәатәын уигьы, аха илеиҳәашаз изымдырит. «Ажәытәан ишԥаҟарҵоз зиҳәа? Акалашәа ирбоз
ауаҩ дахәышәтәуеит ҳәа ашьха дрышьҭуан иҳәеит», – ахьча шәарыцаҩ иажәақәа ааигәалашәан днарызхәыцит.
Сдиссертациа азыҳәан адәныҟатәи аматериалқәа реизгара сызҿызгьы сынтәала салгеит. Еизызгаз анҵатәуп,
уаҳа акгьы. Абарҭ ахәымшк, сыԥшәмеи схәыҷи аанӡа,
зегьрыла схы сақәиҭуп, схатәы усқәа рызхәыцха соуеит ҳәа игәы дынҭацәажәан, иӡбеит убри, иԥҳәыс лыӡбахә
дшалацәажәалак, зхаҿсахьа ибла ихгылауаз аԥҳәыси иареи реизыҟазаашьа даараӡа дазхәыцырц, дахымԥауа
џьара акы дазкылсырц. Иҟан даҽакгьы уи абраҟа ҭынч
дзызхәыцырц ииҭахыз. Ишәҟәыҩҩреи инаукатә усуреи
ртәы ӡбан иԥсы ахьынӡаҭоу дахымԥауа. Иҭахгәышьоуп
ииҩуа ркьыԥхьлар, аха ирымкьыԥхьит ҳәа иара даҽакала
аҩра дзалагом, иҭаххазаргьы издыруам даҽакала аҩышьа.
Иҽазишәахьеит иааимпыҵԥааны иркьыԥхьша иҩырц. Аҩра
даналагогьы убасҵәҟьа гәҭакыс иманы шаҟантә далагахьоузеи. Иауам. Иҩны инышьҭаиҵоит, мышқәак ааҵуеит.
Иҿыцӡа иаашьҭыхны данаԥхьалак, дшазхәыцуаз акәӡамкәа
даҽаџьара ахы шхаз ибоит. Аха зегьакоуп агәра изгом
иркьыԥхьрым ҳәа. Уаҟа игәы ирҭынчит, уаҳа даҽа мҩак
ибом. Машьынкала ианикьыԥхьлак рхкьыԥхьаак изҭаху
инариҭалап, аредакциақәа ирылазаап, егьи ак иахьигац,
изиҭац илҵәахырц иан илиҭап. Ашәҟәыҩҩрахь акандидатс сшыҟоу сегьыҟазаап ҳәа ихы алаф алихуан. Даҽакала
ибатәын аҩбатәи – иҵарадырратә усура. Бзиа иахьибоз
аамышьҭахьгьы дныҟәнагалап ҳәа дзықәгәыӷуазгьы убри
акәын. Убарҭ аҩба дышрызхәыцуа ианаацәырҵлак ахԥатәи
– Виқтор Ҭахәыц-иԥеи иареи реизыҟазаашьа, мамзаргьы
даҽакала иҳәозар, уи дызхагылоу аус аҿы дахьрыцхраало, уи ӡбоуп, алацәажәара иабаԥсоу иҳәон, ихала игәы
ирҭынчуан, аха ихаҭагьы идыруан иҵегь ишазхәыцтәу,
ԥшаашьа ыҟазар, даҽа мҩак шазыԥшаатәу.
– Уара, дад, уаха уахьԥхьо ҳәа акыр умоума? – Ҭарсхан

60

днаиазҵааит, амашьына аангылан, ианааҭыҵ, абчараҳ Арушьан.
– Иҭабуп. Ааи, сахьцо… Уаҟа унарацәажәар, уахьԥхьаша
урҭоит рҳәеит, – иҳәеит Ҭарсхан, аԥхыӡ изалымҵыз иеиԥш
ихәыцра-гәалашәарақәа макьанагьы дышрылаз. Сабаанагеи,
сзышьҭоузеи ҳәа акәын дшынаԥш-ааԥшуаз. Ақәа шыхкәара
ихкәахьан. Аха ажәҩан аԥҭақәа аҵачызар акәхарын, еҵәа цырак кыдыршәыламызт. Аҩнқәа рбарҵақәа рҿы, џьара-џьара
аԥенџьырқәа рҿынтә, насгьы ашҭа иқәгылаз баҟақәак рҿгьы
иаркыз афымца лампақәа икаххаа идырлашон.
Автобус ахьаангылаз шҭа хәыҷык аҟара адгьыл ааиашаран.
Еицыз зегьы анҭыҵ, бзиала ҳәа реиҳәаанӡа, ижәҩа иҭарԥаз
ауапа неикәаирҳәын, изтәыз, абырг Арсана инаииркит. Уахь
иумаз, уаха иуҭаххар ҟалоит, амала уаҵәы исцәумырӡын
иҳәан уи имгаӡеит.
– Уаҩԥс дыҟаӡами ари атурбазаҿы? Аӡәгьы дызбаӡом, –
иҳәеит Саҭбеи, илашәарыца аҷапырхәа кны.
– Уахык иахьҭынчрахаз ҳаигәырӷьаҵәа ҳаҟоуп, – иҳәеит
автобус даԥылозар акәхарын, иаарыдгылаз ахаҵа. Днаҳәны
дааҳәаанӡа ишап, ихәлап уҳәарын, убас уаҩы шәпа-жәпак
иакәын уи. Ҭарсхан иџьеишьеит абраҟа, ашьхақәа рҿы абас
зымгәацәа дуу дабаанагеи ҳәа. Имгәацәа инақәиҵеит иҩнапык.
Имч еизганы акәын ибжьы шҭицоз. – Ақәа илеиуаз, анцәа
иныҳәартә, ҳара иҳахәеит, атуристцәа зегьы ахыбра иҵанацалеит,
ишырҭахӡамыз ишьҭанаҵеит. – Аԥсшәа нареиҳәеит ахьшьцәашәарыцацәа. Џьоуки иареи шеибадыруаз ҩашьомызт. – Иҭабуп,
сшәыкәыхшоуп шәахьааз, – иҳәеит зегьы еицырзеиԥшны, –
изышәцәызӡарызеи, ҳаргьы даараӡа иаҳҭаху џьышәшьома,
аха ишԥаҟаҳҵари, араиком аҿынтә иҳадырҵеит. Уара, – аспорт
маҭәала еилаҳәаз Жәраб ихы наиқәикит. – Ашәарыцаҩцәа
рыла деиқәуршәеит, аха дабаҟоу ани, ҳазҿыз абырг, идтәалаша
иацәажәаша ҳәа ҳазҿыз, ихьӡузеи, уара уами дыздыруа…
– Бақьыр-иԥа Ҳаразу? Уи имуит, дысзаамгеит. Изысыцҳаит,
ҳаизыԥшит, аха дымнеит автобус ахьаангылоз. Даҽазны аказы дсыҳәааит, исырбап сара. Аконсервқәа, асгәышьчонкақәа
анисҭо сыбзиооуп, сара данысҭахха, икьаҭеиқәа ааҳәны
иӷрашәеит.

61

– Уара уи арахь даауазар, дыбналозма?! – иҳәеит Арушьан.
– Ҳаушьит, Зураб Гәдисович, ҳаушьит, – ахаҵа мгәацәа
шәпа иҵегьы игәышԥахьы дҩахан имгәа инақәиҵеит инапқәа.
– Шәахьԥхьо, ишәфо ижәжәуа зегьы хиоуп. Ари дызусҭада? –
Ҭарсхан днаихәаԥшит.
– Ари, адиреқтор ухаҵкы, дкашәарахуп. Амҩан дкаршәны
даҳбеит, – иҳәеит Саҭбеи. – Иааибо, иааиаҳауа зегьы ашәҟәы
ианиҵоит…
– Убри иакәын уажәы иҳагыз…
– Ицәгьоума аҭоурых ҳазынхар, – иҳәеит Арсана.
– Аҭоурых, Арсана, ҩ-даҟьак амоуп. Акы шкәакәоуп, егьи
еиқәаҵәоуп. Уахьаныло ауп аус злоу, – иҳәеит Жәраб.
– Анирахьгьы атурбаза ыҟоума? – днаразҵааит Ҭарсхан.
Инархараны алашьцара иалаҷҷон ҩнык алашара. Анаҩстәи
ахәаҿы акәын уи ахьыҟаз.
– Ҳа-ҳа-ҳа! Уаҩы хӡырымгак иакәзаап ишәыԥшааз ари
акашәарах! – ибжьы гәаҩаӡа, игәарԥханы дааччеит ауаҩы
шәпа-жәпа, ашьҭахь излеиликааз ала атурбаза адиректор. –
Издыруада убраҟа уԥхьар уҭахзар, иаа?! Усышьҭып убрахь?!
Иҳәашьала џьара акы шаҵаз идырит.
– Уаҟа, аҩыза Ҭарсхан, аҳцәа ртәарҭоуп, анҭ лаҵгацәас
ҳазмоу аҳцәа! – иҳәеит Саҭбеи. Сыԥшәма ииҳәаз сақә­
шаҳаҭуп аҳәозшәа, инхышҿышит илашәарыца. Ҭарсхан
игәеиҭеит Саҭбеи ихьӡ аниҳәоз «аҩыза» ҳәа иациҵаз ажәа
иара иҳәашьа ҟаҵаны ишациҵаз. Саҟәыҵроуп убри ажәа.
Виқтор Ҭахәыц-иԥа иажәахәқәа «ҳаҭыр зқәу аҩызцәа»
ҳәа, сышналагоз, аӡәы ацәажәашьа шисырҵоз мацара
аофициалтә бызшәа ашҟа сианагеит сара схаҭа. – Уаргьы,
аҩыза Ҭарсхан, – ала ахәда иахаз аҷапырхәа кны, иажәа
инациҵеит Саҭбеи, – сара узлазбақәо рыла, ани, инахьхьи иԥхьакны иҟоу Абӷагә ашьхатәи Аҩны шкәакәа ашҟа
инарышьҭқәо уреиуагәышьам. Уаала ҳара ҳашҟа, уаха
уахьышьҭаҳҵаша џьара акы ҳаԥшаап.
– Асаси асаси еибапатууан, аҩыџьагьы аԥшәма иҭахӡамызт,
иаа-ҳа-ҳа-ҳа! – ирган, имгәацәа ҭысҳаԥ ҵыс-ҵысуа, аҽыгәҽыгә дааччеит адиректор.
– Аԥшәмацәа рыԥшаара ҳалагар, сацәшәоит уара ухаҭагьы

62

асасцәа рахь уаҵанакыр ҳәа, – алаф ашҟа иниаигеит Саҭбеи. –
Уаала акаруаҭ урымҭар, ҳшьапқәа неилаҵаны ҳиоит.
– Иаауҳәақәоугьы наниҵалап, – аҵәы налеиҵеит Ауасцәа
хылԥарч.
– Сара сзыцәшәо ҳәа акгьы сымаӡам, сҿы иаҳәо акәым,
сгәы иҭоугьы аниҵалааит иҭахызар. Уара акыр уацәшәозар,
ԥхыӡла иуамхамҳәарц, умыцәан, аа, шәмыцәан абри
слашәарыцагьы уаргьы, ҿааиҭит иажәа абжа лафны абжа иашаны иҳәашьагьы убас иҟан, изызкыз дгәаарц иҭаххаргьы
дзымгәаауа.
– Жәраб – Зегьраб… Ҳа-ҳа-ҳа! Шәара ижәдыруама ари
Жәраб зихьӡырҵаз? – Ари зегьы ахьиӡбуа, зегьы ахьыҟаиҵо
азыҳәан ҳповарцәеи аофицианткацәеи Жәраб – Зегьраб
ихьӡырҵеит, – адиректор инапы ҭахәқәа аспорт маҭәа зшәыз
ижәҩахыр инықәиҵеит. Иара Жәрабгьы инеиқәырццакны
ажәақәак неиҳәеит, аха уи ииҳәаз цқьа изеилмыргеит
Ҭарсхан. Ачча данаркит иныҟәашьеи ицәажәашьеи. Ацыркьразы дцыркьуамызт, аха шьаҿак ҟаиҵацыԥхьаӡа, сармарахьгьы сарӷьарахьгьы игылоу зегьы сшәеихырхәоит, зегьы сеицышәтәуп иҳәозшәа, иармарахьгьы иарӷьарахьгьы
дхырхәон, аха убри аамҭазы ихы иаԥхьаҟа ихан, дцон дыццакны, хьаҵра шиқәым удырыртә. Адиректор даниацәажәоз
ииҳәоз ажәақәа рхаҭақәа, иаҳҭахым, уара уҿы ҳахьҭыҵуа
рҳәозшәа. Асеиԥш изцәажәашьоу, изныҟәашьоу иахьада
сиқәымшәац, ианҵатәуп.
Иччара ааникылап, инапқәа еихышь еиҭа имгәацәа
ианақәимҵа, ус ҿааиҭит адиректор:
– Аригьы, – ихы ааирҵысит Ҭарсхан инаиқәкны, – џьара
ҭыԥк изыԥшаа. Дызусҭоу дахьаанагаз ҳаздыруам, аха дуаҩ­
ԥсуп.
Даанкыл, сицәыхьча иҳәозшәа, иуапа цқьа иааикәиршеит
Ҭарсхан. Иԥсахы неибакит. Абасеиԥш иҟоу роуп иҟаумҵаша
узырҟаҵауа. Абарҭ ршәаны аҩ рыҵацалара азыҳәан мацарагьы
иаԥсоуп Виқтор Ҭахәыц-иԥа уҽидҳәалара, ицхраара, иҩызара
амырӡра. Абыржәы даанаскьаԥхьаны, зны уаҳа ашәҟәы
санҭаимҩӡа аҩнусбарҭа аиҳаб илымҳа сынҭахәыҭхәыҭны,
сара абри ауаҩ ицхырааҩыс сыҟоуп анысҳәа, идырҵәхьоу аи-

63

маа ҵаршьы дшаҩызахаз еиԥш, аригьы илымҳа инҭаҳәазар,
икаруаҭ аҿы сара сырианы, иара адәахьы дыԥхьон.
– Ишәфаша, ижәжәыша, шәахьԥхьаша… Аҳы, Зураб – Зегьраб, уара иудыруеит иҟаҵатәу, сара, ҳа-ҳа, сцеит, – инапқәа
нылбааигеит адиреқтор.
– Шәара шәымчала, шәыххь згеит, шәара шәымчала, –
иармарахьгьы иарӷьарахьгьы дынхырхәа-аахырхәеит Жәраб.
– Шәаала, ҳдәықәышәҵа… Сара уаҵәы аус сымоуп. Ма иԥсы
шҭоу, ижакьа данкны, дырхысхысуа даазгароуп, мамзаргьы
асакаса данҵаны дкылгазароуп Бақьыр-иԥа Ҳараз.
Аҩбатәи ахы
Бақьыр-иԥа Ҳараз… Бақьыр-иԥа Ҳараз… Зны инахараӡаны
ацәаара днахьыԥшуа, цқьа иеилиргаанӡа инаицәыӡуа, нас
иаҳа иааскьаны ибла иныхгыло, гәалашәарақәак наизцәырҵит
Ҭарсхан. Ус акәын иара ишиҟазшьаз, ишиҭахыз, ихәыҷра
иадҳәалоу гәалашәарақәак анизцәырҵлак, иҽеим, ихьанҭоу
гәалашәаразар, бабыцк хыршәланы ибар аҵәца иҭоу аӡы
шкеиҭәареиԥш, наҟ инаиԥырицон. Дахымԥарц иҭахны ԥҟаррак
ҟаиҵахьан ихазы: егьа ихьанҭазаргьы, егьа азалымдарақәеи
амыҟәмабарақәеи дрықәшәазаргьы, даныхәыҷыз, нас
данқәыԥшӡаз иахьатәи иԥсҭазаара ахьанҭара злаихигалаша,
иаԥхьаҟагьы дызлацалаша амч лашара убрантәи иааигалароуп. Иахьатәи ахьанҭара иацлалар иаҩсхьоу аҟнытә иаауа ахьанҭара, нас зегьыы ихазыршҭыша ссирӡак иаԥхьаҟа
иԥеиԥшхап ҳәа иара агәыӷрақәа усҟацәакгьы излаимамыз
ала, дацәшәон, урҭ ахьанҭарақәа зегьы рышьҭыхра илымшар, дызҿу, иҟаиҵарц ииҭаху акгьы дзахьымӡакәа зегьы рааныжьра иқәшәар ҳәа. Иара дзышьҭаӡаз, ииҭахӡаз акы заҵәык
акәын, иаамҭа дазыҟаларц шаҳаҭс.
Гәахәарала данигәалаиршәа Бақьыр-иԥа Ҳараз, иара,
Ҭарсхан Ҭрамба Ҭемыр-иԥа, иаб иашҭаҿы акәырҷыжь дақә­
тәаны дыхәмаруа, агәашә ааиртын, асасцәа ишыҟарҵалоз
еиԥш акәымкәа, ибжьы мыргаӡакәа, аха дҿаԥхаҿаччо дааиуа ибла иаахгылеит. Ибзианы игәалашәоит агәашә анҭыҵ

64

ишҿаҳәаз ицыз ауаҩгьы иаргьы рыҽқәа. Иарбан шықәсоу
ари? Ҩашьарас, хашҭшьас иамоузеи! 1953 шықәсазы Сталин данԥсыз акәын. Лара лзыҳәан агәашә анадыркы, усҟан
рҵаҩыс ашкол ахь ацара даҟәыҵны, аҩны дыҟан иан.
Асасцәа днарԥылеит.
– Иҟалаз саҳаит, Ҳараз уххь згеит, иҳаԥсыхәоузеи уажә­
шьҭа? – ҿаалҭит иан лылахь еиқәҵаны. Усҟан, данԥсыз аҽны
акәым, абасҟак шықәса шыҵхьоугьы, абасҟак ала исабрада
шиҿырххьоугьы, иӡбахә анылҳәауа, Сталин ҳаб ҳзааӡаз ҳәа
нацылҵоит.
– Иҳаԥсыхәахуазеи, иҟаҳҵалаша, иааулаша ҳхала иҳаӡ­
балар акәхеит, – иҳәеит иара. Иҿынԥшылара иаҳа илахҿыхын.
Ашьҭахь, еицәажәауа ишнеиуаз, иара реиҳа игәы иалсып ҳәа
изхәаԥшуаз, иаҳа-иаҳа алахҿыхра дамҽханакуан.
– Иҳаԥсыхәоузеи, ишԥаҟаҳҵо, – илуамызт иан.
– Баҟәыҵ, абаақәа Марушьа, быххь згеит. Дахьынӡаҟаз
ҳгәахы ҭаирҷаҷахьан, уажәшьҭа ҳаԥсы ааиваҳгар здыруада, –
иҳәеит, дегьаақәыԥсычҳаит. Уажәшьҭа иеиликаауеит Ҭарсхан
усҟан Бақьыр-иԥа Ҳараз ихьыз. Ахақәиҭра ҳзаанагоит ҳәа
иҷкәынреи иқәыԥшреи ареволиуциа иахҭнызҵаз, иҭәымҭа,
иуаҩра данаарҭагылоз ахақәиҭра ацымхәрас атәраҵәҟьа
дышҭанаҵаз збаз, Сталин данԥсы, игага егьа дацәшәозаргьы,
иамуит, иҷкәынреи иқәыԥшреи ирыдҳәалаз агәҭыха
мышкахы-мышкаҵыхәала иҿыхеит, дамҽханакит, аизарақәа
рҿыҵәҟьа дшәаны иҵәахуазаргьы, аӡәык-ҩыџьак зыгәра игоз
ахьааидгылоз игәырӷьара изынкыломызт.
– Издыруамызт, араҟа иаҳзыруқәоз иара издыруамызт.
Игәы иалоу, иара ихьӡала ара иҟарҵоз ацәгьарақәа акгьы изымдырӡо, имаҳаӡакәа дахьцазоуп, – иахьа илҳәац
убасҟангьы илҳәеит иан.
Ишьацԥшшәылаз иеиқәа агалифе, иеиқәаҵәа цыр-цыруаз
изиацкқәа, зны иажәхьоу акәзаргьы, ҽазны иҿыцу акәзаргьы
еснагь ишәҭыц, уеизгьы-уеизгьы исахҭантәыз икьаҿ, ари ашҭа
акәым, адгьыл зегьы сара саԥшәымоуп иҳәарашәа дгылан
Ҳараз.
– Сара, Марушьа, гәырӷьаҿҳәашаҵас, ибыдысныҳәаларц
сымҩахыҵит, бара былахь еиқәышьшьы бысԥылоит…

65

– Уа-диди, Ҳаразхеит, ажәлар зегьы лаӷырӡышо итәоуп,
иарбану исыдуныҳәало…
– Иарбану бымбои, бхаҵа, ҳҩыза бзиа Ҭрам Ҭемыр иаара. Иҟалаз бымбаӡои, дызқәыӡыз ауаҩ далгеит, даҳԥырҵит,
уажәшьҭагьы дҭакны дрымазаауама иара, ԥхыӡ дахьибаз азыҳәан идырӡыз ауаҩ. Доурышьҭуеит… Уааишь уара,
хахәеилажәжәа, аранӡа, уаб доурышьҭыр, аҩныҟа даар
ишԥоубои, иаа? – акәырҷыжь дақәтәаны дахьгылаз днаидгылан, ихахәы ааишьышьит. Ажәак мҳәакәа, ихы ларҟәны
дышгылаз, илабжышқәа рҿаархеит Ҭарсхан. – Иубалап уаб
доурышьҭны дмаауазар, уара иҟоуҵаша убри ауп, ашкол
уҭами? Хәба, хәба, хәба ҳәа утетрадқәа ирынны, ари убома
саб ҳәа дшааилак инаиурбароуп…
Аныҳәаҩ иааиҳәо зегьы аунаӡахуа, аха ианиҳәогьы,
ашьҭахьгьы ҳгәы изахәауа, иара абзиа ахьиҭахыз азыҳәаноуп,
ииҳәақәаз ҟамлагәышьози Бақьыр-иԥа Ҳараз, иаб ихаҭа
ихынҳәра ацымхәрас, дшыҟам ала ашәҟәы роуит шықәсқәак
ааҵхьаны, аха зегьакоуп убасҟан Бақьыр-иԥа Ҳараз ииҳәақәаз
иара игәалашәеит гәахәарала. Ҵаны, ашьҭахь даназхәыц,
иамуит, даҽа хшыҩзцарак аҽнаԥнашьит. Дзымҩахыҵзеи
Бақьыр-иԥа Ҳараз убри аҽны дара рашҭахь? Ҳәарада, харак
идны ихы иԥхьаӡон, ихы ириашарц, бхаҵа дхынҳәыр сара
сшеигәырӷьо ббоит ҳәа леиҳәарц акәын иан. Ашьҭахь Ҭарсхан
излеиликаақәаз рыла, иара, усҟан аколнхара ахантәаҩыс
иҟаз Бақьыр-иԥа Ҳараз акгьы ихарамызт, ибз аламызт иаб
дахьдырӡыз. Дизымашшит, ашәҟәеиқәаҵәа изалаимҵеит, иус
анырыӡбуаз диҿамгылеит. Аха ахара идны ихы иԥхьаӡон дахьизымыхьчаз азыҳәан. Реиҳа дыздыруаз, реиҳа дзыхьчашаз
ауаҩ ажәак иҿыҵымшәеит. Иҿымҭрала динаԥхеит.
Ахьшьцәа-шәарыцаҩцәеи иареи автобус хәыҷала ашьха
мҩа иахьынӡаҿаз, Бақьыр-иԥа Ҳараз изыҳәан гәалашәара
цәгьак имԥан иааимышьҭит Ҭарсхан. Саб димыхьчеит,
иҿымҭрала динаԥхеит ҳәа игәы инҭаиҳәазгьы, ихызҽышаз,
уаҟа Бақьыр-иԥа Ҳараз дзыриашақәашаз рацәаны иазиԥ­
шаан, наҟ ихәаҽит. Ашьҭахь иахьнеиша ианнеи, аухатәи
реицәажәарақәа, адырҩаҽны иибаз-иаҳаз уҳәа зегьы анеихишьаала, Бақьыр-иԥа Ҳараз ихы-иҵыхәа зегьы анеиликаақәа,

66

уи ауаҩ изыҳәан ихаҭәааз гәаанагарак изышьақәгылеит. Аха
егьа иҽизишәандазгьы иамуит, азкылсра илымшеит акы:
уи ауаҩ иқәыӡбатәызу, пату иқәҵатәызу, мамзаргьы имаҳә
ишиеиҳәаз еиԥш, дрыцҳашьатәызу…
Уахгьы ҽынгьы дарцәомызт, даргыломызт Бақьыриԥа Ҳараз иҭоуба ахьизынамыгӡаз, иахьеилеигаз. Ичҳаит
шықәса заҵәык. Иҟалап, мышқәак ахылазар. Уаҳа иамуит. Ихы злаҿихуа ҳәа изаанхаз акы заҵәык акәын. Акакала,
ажәак ицәыбжьахар ҳәа дшәауа, игәалаиршәон аҭоуба аниуаз ииҳәаз ажәақәа. Иаб иакәым, иабдугьы даниз абыржәы
изаҟароу иаҟаран рымхырҭа аҵыхәан игылоу аџь. Бақьыр
иԥацәа рыжәла, рышьҭра убри аџь амҵан ныҳәарҭас, аҭоуба
урҭас ирыман. Ҳараз данхәыҷыз акәым, ихаҭа ақыҭа дахагыланы, аколлеқтивизациа аиҿкаара иалагаанӡагьы, уи
аџьҵла ду ашҭа аҵыхәан акәын иахьгылаз. Аколлеқтивизациа
иаҳа-иаҳа аҽарӷәӷәацыԥхьаӡа, апролетариат рдиктатура
ӷәӷәахацыԥхьаӡа, рмаҵурҭеи асасааирҭа кәаскьеи рышҟа
иааскьон ашҭа, ашҭа шаҟа иҭшәахоз аҟара, иаҳа-иаҳа наҟ,
амхырҭахьы инаскьон уи аџьҵла. Иабацәа, урҭ рабацәа
ишыҟарҵоз еиԥш, аџь ашьапаҿы ацәашьы нкыдиҵеит. Ишьамхы арсны дҩагылан, ихылԥа ааихихит. Ҩынҩықәра ниҵыргьы,
иԥсы ахьынӡаҭоу, дкыдҵаны дыршьуазаргьы, иҿы ааихыхны
уаҩԥсы дшимацәажәо ала ҭоуба аниу ашьҭахь, «саҭанаумҵан,
саҭанаумҵан» ҳәа, хынтә иҳәаны, хынтә адгьыл днагәӡит.
Уажәы игәалаиршәон, ишиҳәаз ауаа рымацара срацәажәом
ҳәа акәу, мамзаргьы уаҩԥсы иаҳа-имаҳа, ажәак сҿыҵсыршәом
ҳәа акәу. Ишакәхалак, шықәсык ажәак иҿыҵимыршәеит. Ладагьы ҩадагьы зҽышьҭыхны игылаз ашьхақәа ракәзааит,
зхыцәқәанӡа наԥшышьа змам аҵлақәа ракәзааит, иара
иҿыҵшәаны ажәак рмаҳаит. Урҭ аҿаҳақәа ракәым, егьарыла
дыргәыбзыӷуа иахәыҭ-хәыҭзаргьы, иқьышәқәа еихарӷәӷәа,
ажәак иҿыҵимыршәеит арҩаш аҿаԥхьагьы. Иара, амаҭ гызмал
шкәакәа, џьара «ицәажәон» бзиабарала згәы ҭәу ԥҳәысҵас,
даҽаџьара – агәаӷ еибанарфауа хаҵаҵас. Еиԥшын абжьгьы
аԥштәгьы. Ацәшәара-ацәыԥхашьара зҿықәыҳәҳәу аҭыԥҳа
лӡамҩақәа иреиԥшха ишнеиуа, убас агыгцәа ргыланы аибахеибафара иалагон, зыдгьыл змырхыз анхаҩы духанаршҭрын.

67

Ииасуан уи арҩаш иҟәарч ҩны анаҩс, шәақь иахьнанагаша
аҟара даанаскьаны дахьналбаауаз.
Ашара адәы иқәлаанӡа, аҵх лашьцара иҽналак, ақыҭа
даналҵ, араҟа данааи, асы каҳаны, уахь дзымнеиуа
иҟалаанӡагьы, ԥышәагас иман арҩаш. Ахықә аҿы днеины днатәон. Иара усгьы ҿиҭуамызт. Шаҟаҩы рцәажәабжь
алыҩуазеи арҩаш. Еиҳарак аҳәса роуп зыбжьы уамыхәо.
Шәҽаанышәкыл, уажәшьҭа иазхоуп ҳәа иара ажәак раҳәара
азин имам. Изиҭахузеи дара рыбжьқәа? Рцәажәабжьқәа
ракәым, илымҳа иҭамсыроуп рыччабжь инадкыланы, рҵәы­
уабжьқәагьы.
Арҩаш ахықә аҿы дааины, иахьынӡаизычҳауа днатәаны
данцауа еснагь ииҳәоз акы акәын. Рхаҭақәа сгәы шрыхшәаз
еиԥш, исҭахым, исҭахыҵәҟьам рыбжьгьы саҳар. Иҟәарч ҩны
дныҩналаны, ауапа ихы инақәиҳәҳәон, илымҳақәа ҵәахуа.
Мышкы ҩымш раҟара дықәломызт арҩаш ашҟа. Амҿы ааигозаргьы, иҩны ашьҭахьҟа, ашьхара аганахь акәын дахьцоз. Аха иауамызт, ахымш рыҽны илабашьа наиҵарсуа, игәанала дшаӷьуаз
удырыртә, иқьышәқәа қәацқәацо, дҽаргәуа иҿынеихауан
арҩаш ашҟа. Аҵыхәтәан ус грас иҵигеит. Иара ахықә аҿы
дтәаны акәын ажәлар рышҟа ихы рханы, иқьышәқәа еихарӷәӷәа
дшаӷьуаз. Ақыҭа далҵны данцозгьы, ашьхақәа рыгәҭаны,
арҩаш ахықә аҿы дтәаны ииҳәозгьы акакәын. Сҿы ааихыхны
ажәак шәаҳәара акәым, шәара шәхаҭақәа шәыбжьы ахьсаҳауа
сзычҳауам. Слымҳақәа сыџьгәап бжьы кәармак ҭамкәауа. Имцуп, Ҳараз, ауаатәыҩса иаарҳәауа зегьы мцуп. Изшаз ус ишеит, ргәы акы ҭаны, рҿы даҽакы адырҳәауа. Ражәақәа рымацара
ракәым, рыччаԥшьгьы мцуп. Уара узыҳәан ргәы ашҳам анҭоу,
убасҟак иаҳагьы иуҿаччоит. Уара уаҟара, Ҳараз, ажәа хаа, ажәа
лыԥшаахқәа зарҳәахьадаз. Сара сшәазҵаауеит, шәыххь згеит,
Бақьыр-иԥа Ҳараз иакәӡамыз, иухьша ҳара иҳахьааит, Ҳараз,
ҳаҷкәын маҳәра дымҩахыҵуеит, уирԥхашьом, шәахьнеиуа
хар змам џьоукы роуп, ҳуҳәоит, ҳарԥшӡа, иаԥхьа уҳазгыл ҳәа,
исашәҳәоз, аа, абыржәы ишәҳәа, сара сакәӡамыз ауаа зны­
шәҵоз?! Шәыӡӷабцәа хаҵа ианцоз шаҟаҩы мҩаԥызгахьадаз!
Еиҳараӡак уи игәалаиршәоз аныҳәаԥхьыӡқәа ракәын.
Иарбан чараз Аԥсара ақыҭан имҩаԥыргахьаз иара иныҳәаҿа

68

рымамкәа. Зныкгьы акәмызт данырныҳәоз. Раԥхьа иныҳәаҿа
ааникылон аешьараҿы, мамзаргьы аҳаблаҿы реиҳа дбыргуп, реиҳа дҟәыӷоуп ҳәа ирыԥхьаӡоз. Усҟан зегьы ираҳауан.
Раҳаҭыр рбон аҩыџьагьы, аныҳәаҿа зҳәозгьы зныҳәаҿа
икызгьы. Иныҳәаҿа рҳәон ачара анеилгоз, аҵыхәтәангьы.
Усҟан иныҳәаҿа зҳәоз аҿар, зыхшыҩ аҵкыс зымч аиааиуаз ракәын. «Ҳзааӡаз, нцәаҵас иаҳхылаԥшуа, зыхшыҩ
ҳагымхаша…» Иҭамадара мҩаԥганы, ачареишәа ырԥшӡаны
дангылоз иныҳәаҿа рҳәартә иаанхоз ахацәарԥар роуп иахьа зҭәымҭа иҭагыланы, унеишь-уааишь ҳәа раҳәауа, ақыҭа
знапаҿы иҟоу. Ишқәыԥшӡаз, шәанаџьалбеит, идзырҵазеи
ргәы иҭоу акәӡамкәа, зынӡаск даҽакы аҳәара.
Сыԥсы ахәага ҭанаҵы, дара рыбжьгьы анцәа исумырҳан,
сара усгьы ажәак сыхәылшәом. Ианамуӡах, рыбла аҭаԥшра
иаҳа исычҳап.
Иазышьҭыхуаз аидара ақәын иҽы ақыҭа даналҵуаз. Даны­
қәҵышаз ҭагалара иацааиуаз аԥхынразын, аӡәгьы иамҳәакәа
дааит ари ашьха қыҭахь, Ԥсҳәыҟа. Уаанӡа уи ақыҭахь даахьан
зны заҵәык, Нестор Лакоба ихаан, ҩажәи ааба шықәсазы,
Асовет мчы шьақәзыргылоз дрылан. Усҟан, игәалашәоит,
ԥхынран. Игәалашәоит уаҟа дызлаԥшыз аԥсабара азыҳәан
ииҳәазгьы. «Џьанаҭ, аргамаду џьанаҭ, уаҳа акгьы». Аха усҟан
ихахьы аагара ицәыцәгьан, аԥсҭазаара ахаҭа ацәгьеи абзиеи рыла ишышьақәгылоу еиԥш, аԥхынразы иџьанаҭыз уи
аԥсабара, ишацааиуаз аӡын хьшәашәа. Ҩыџьа инеихагыларгьы ирхыҵәауа асы, ҩ-уапакгьы ирызнымкылауа аҵаа.
Ааԥынрахь дынӷыҵсаанӡа игәанала ихы алаф алихуан. Уаҩԥсы сшимацәажәо ҳәа аҭоуба аура заҭахыз, сза­
цәажәаша араҟа, ари аӡынразы, даара исҭаххаргьы уаҩԥсы
дыҟамызҭгьы. Уи усҟакгьы ииашамызт. Ихаҭа иакәым,
иҟәарч ҩны иахыҵәартә асы анлеи, данҭанасы дызцомызт,
аха агәылара днеирц, ауаа рацәажәара иҭахызҭгьы, мышкы
ахала аҵыхәала дегьцаны, изхарагьы днарацәажәаны, амш
нҵәаанӡа дхынҳәыртә иааигәаны инхақәоз ыҟан.
Ԥсы зхоу аҿыхара ишалагауа еиԥш, ааԥынра анааи, иаргьы ацәажәара иаҳа дазгәышьуа далагеит. Уи иазууз уажәшьҭа
иузхоит. Иарбан ааԥынроу уажәы узԥыло? Аҩбатәи. Ааԥынрак,

69

ԥхынрак, ҭагаларак даҽа ӡынрак… Ари, аҩбатәи ааԥынра
зынӡаск даҽакхеит. Арҩашгьы уажәшьҭа игәырҿыӷьгоуп. Еснагь иахылҵыц шьҭыбжьыкоуп иахылҵуа. Уара угәы зыхшәаз
ауаатәыҩса ракәзар, уаҩԥсы ишиаҳауа ажәак шсыхәлымшәо
ҳәа аҭоуба уузар, ишсоуҳәара, Бақьыр-иԥа Ҳараз, ирхароузеи анҭ ашьхақәа, арҭ уҟәарч ҩны аԥхьаҵәҟьа игылоу,
зымахәқәа уеихырхәауа аҵлақәа, ҭоуба анууаз џьаракыр
иуҳәама ани, аԥсаҵла амахә иқәтәаны иааԥшуа ацыӷгьы
сшамацәажәараҳәа.
Ихаҭа изгәамҭаӡакәа, ауаатәыҩса рыдикыло далагеит иааикәыршаны ибла иабоз зегьы. Ауаатәыҩса реиԥш,
рыԥсы ҭоуп ашәаԥыџьаԥгьы, рыԥсы ҭоуп асы иаҵақь игылоу
абанҭ ашьхақәагьы, ауаҩы иеиԥшҵәҟьа алымҳақәа амоуп,
уара иузымдыруа бызшәала ицәажәоит есышьыжь, уҟәарч
ҩны ушаадәылҵлак аԥсшәа уазҳәауа ацыӷ. Ажәак шынау­
ҿыҵшәалак, икаууа иԥаны даҽа махәҭак инықәтәоит.
Лассы-ласс игәалашәон, дазхәыцуан, ихы дазҵаауан, аха
иамуит изыхҟьаз ҳәа изеилымкааит, избан, аҩбатәи ааԥынразы
иаҳа изымчҳауа дзалагазеи, уаҩԥсы имаҳауазаргьы, дым­
цәажәалар амуа дзыҟалазеи аҩбатәи ааԥынразы. Даҽа
ааԥынрак излеиԥшымыз ҳәа егьыҟамызт уи ааԥынрагьы.
Абыржәтәи ааԥынра азыҳәан еиԥшҵәҟьа, усҟангьы раԥхьа
асы ашьҭыҵра иара реиҳа игәы иахьаанамгаӡоз ашьхақәа
рмаҟҿаҳәарақәа рҿы. Узладмырччаша акы иалаҟамызт.
Рхыцә­қәақәа рҿы кьыс рымаӡамкәа, иблахкыгаха ицырцыруа асы рықәжьын. Аиҩхаа ашҟа уахьааскьо, аԥштәы
иаҳа инахҟьазаргьы, анаара иаҿаиан асы. Маҟа ҟьаҟьа дук
рымӷарҵазшәа, рыбӷаӡарақәа џьара еиқәаҵәа-еиқәаҵәаӡа,
даҽаџьара ицәҩежь-цәышӡа иааԥшуан.
Еиԥшуп ааԥынрақәа зегьы, еиԥшуп аԥхынрақәа зегьы.
Данааз ашықәсангьы ԥшьба-хәба шықәса анҵгьы. Ааԥынра
шааилак, абна-ккара зегьы, аԥсҭа еиҩхаақәа зегьы, рыԥштәы
аԥсахра ишналагалак, инеиужьӡаны иалагоит ацәажәарагьы.
Уаҩ дызмыхәаӡо, чҳашьа змаӡам ԥсаатәзаап ахьажь. Зҳәашьа
ҟанамҵо дарбану. Шьыбжьаанӡа аӡәы, ашьыбжьышьҭахь даҽа
џьоукы. Ҿыц ацәажәара иалагаз асаби ицәажәашьа уҭахума,
зыбжьы ҭхааз аҭаҳмада, иаҳҳәап, иԥсаҭа шкәакәахааит,

70

аабатәи абригадаҿы ҿахәҳәаҩыс ирымаз Гәџьыуа Гач
ицәажәашьоума, иаауҭаху. Мра ашьхақә иҩарывҵаланы,
аԥсҭақәа рыҵахьтә ашьшьыҳәа алашьцара аҿанаанахалак,
убас бжьы ҵәыҵәык ҭнацоит… Уамак дадымхалеит уи збжьыз
дызусҭоу. Аҭакәажә. Иара дааибазараахыс еснагь иҭакәажәыз
Ҭаршԥҳа Ҭакәына. Ани аԥҳаи реиԥшоуп уи аҭакажәи ари
ахьажьи рыбжьқәа шеиԥшу. Ичҳап, имаҳаӡозшәа ҟаиҵап
аԥсҭа аиҩхаа аҵан, иеимаркуа уара идыр, инибарҵәарашәа
иеибарҿыҿуа абнаҳәақәа рыбжьқәа. Ҭагалан шьҭахьы, асы
анкаҳашаз аламҭалаз, дмыццакыкәа, реиҳа иԥсылахап
ззигәахәуаз ҳәаԥак агәаҵаӷара инҭаиршәит ахызаҵә. Еиҿы­
ҟьҟьа иныкнеиҳаит. Ашәаӷьи ахьеи ишырчахыз мҩашьо,
иԥсылан, аха амцхәгьы ишшаԥасаламызт. Ианигәаԥха, насгьы
дара, еицыз абнаҳәақәа, иҟәарч ҩны ааигәараҵәҟьа ианааи, еиҭах дмыццакыкәа, цқьа дкылԥшны, даҽакы нахәитәит.
Амца аҵаҵаны иахьынӡаирԥшшоз, акәацҩара азыҳәан
адагьы, акәац афҩы раҳаны, амшәқәа аанамгарц азыҳәан,
дааҟәмҵӡакәа иеиқәиҵон амца. Ибзианы ирԥшшаны даналга,
ачалтқәа ирықәҵаны, аҭуанахь дҩахан икнеиҳаит. Алӡынрак
иеиқәыцәаны иҟан абгахәыҷқәа рыбжьы. Асы егьынкаҳаит,
инаҵахәаҽызшәа, урҭ рыҵәаабжьқәа ныҵахәашеит. Агыгшәыг
рахьтә иаҳа ичҳауан, уимоу, иахьиаҳауаз иаҳагьы еиӷьишьон
абгахәыҷқәа реибархьусуура. Игәаланаршәоз рацәан. Иқыҭахь
мацара акәмызт, иҷкәынрахь, иқәыԥшрахь ддырхынҳәуан.
Шаҟа иқәыԥшрахь днаскьаны игәалашәара иҽагәылаихало
аҟара, иаҳа иеилачуан абнаршәырақәа, иаҳа ирацәахон
абгахәыҷқәа рҿыҭбыжьқәа. Иара иуаҩрахь, иҭәымҭахь, нас
днаскьозшәа, абнаршәырақәагьы дәышкәаӷьазханы ихтуан,
абгахәыҷқәагьы рыбжьқәа аҵабара иалагон. Бзиа ибон Аԥсара
ақыҭан еиқәызазо, еихашьшьы иҟаз абнаршәырақәа ибла
ианыхгылоз, урҭ абнақәа ирылыҩуаз абгахәыҷқәа рыбжьы
игәы ианықәыҩуаз. Аха бзиа иба акәым, ицәымӷын, имԥынгьы
иааишьҭуамызт урҭ абнеихашьшьырақәа рықәӡаареи,
абгахәыҷқәа рыбжьқәа, иҭабаз аӡыхь еиԥш, рыбжьқәа
реиқәтәареи иара, Бақьыр-иԥа Ҳараз дахьынӡалахәыз
азхәыцра, ихахьы аагара. Атрактористцәа рыбригада анариад рыҭара… Аплан ахыхьгьы иҟарҵаз «акарчовка» азыҳәан

71

апремиақәа… Аштраф зқәырҵаз колнхаҩ ԥҳәыск илеиԥшха,
асеиԥш иҟоу гәалашәарақәак ирымукәа, мчыла иҭааргьы,
иқыҭа далҵаанӡа, ирҿеикша иман. Уи зегьы ҟаҵан ажәлар
рзыҳәан, Аԥсадгьыл азыҳәан.
Иҭоуба ахьеилеигаз зхароугьы убри ахьажьоуп. Иашоуп, уаҩԥсы сшимацәажәо ҳәоуп аҭоуба шиуз, аха знык
данцәажәах… Иҟәарч ҩны аԥхьаҵәҟьа игылаз ашәҵла
иналатәеит. Ашәҵла аԥштәи иара аилыӷраашьеи шаҟа еиԥшу
џьашьауа дахәаԥшуан. Абри аԥсаатәи, абри аҵла аԥштәи шеинаало еиԥш… Лыхцәқәа, лхы-лҿы, лҽеилаҳәашьа… Еиҳарак
лыхцәқәа. Урҭ шәпа-шәпаӡа иԥаны лызқәа ианықәылҵалак,
лцәашәҵатә аԥштәи иареи реинаалашьа…
Ихьӡҵәҟьа ҳәаны ихыччозшәа акәын ахьажь абжьы
шиаҳауаз. «Бақь-қьыр иԥа Ҳар-раз, Ҳар-раз!..» Амахәҭақәа
инарықәԥала-аарқәԥалон, ҵаҟаҵәҟьа дшаҵагылазгьы, ицә­
шәа­ӡомызт. «Уӡыр-рҩы! Уӡыр-рҩы!» Илымҳақәа ҵнахуан.
Ичҳаит мышкы, ҩымшгьы. Ҭаршԥҳа Ҭакәына раԥхьаӡа
лыбжьы ҵәыҵә иаҳаит аколнхара анеиҿыркаауаз. Усҟан
лажәрахь акыр набжьан, уаалеиҽырбартәгьы дыҟан, аха
лыбжьы… Игәкылҵәаган, аиашазы, лыбжьы. Реиҳа гра
бааԥсыс илымаз – еснагь дуазҵаауан. Амраҵәҟьа аӡбахә
лҳәозаргьы, изакәызеи абри иҳақәԥхауа, имроума Ҳараз
лҳәон. Убасҟан, аколлеқтивизациа аангьы иалҳәоз зегьы зҵаарақәан. «Аԥсаса ҳамышәхит. Ҳара ҳҭаацәа дууп.
Иуаҳахьоума уара аџьмахырҵәы хәшәуп ҳәа?» Ҿысымҭит.
«Акамбашьқәа ҳамышәхит. Аӡын ахш ҳазҭоз урҭ ракәын.
Иаҳфозеи?» Ҿысымҭит. Ҿымҭӡакәа иӡырҩуан изаҳауазгььы.
Абзцәгьара илҳәозгьы зҵааран. Сычҳара сахлыжьырц, провокациак ҟалҵарц, ус ҿаалҭит аԥхамшьа. «Уара ҳацәаӷьқәа зегьы жәгеит, ишәраҟәеит, ҳажәқәа зырцәтәуазеи уажәшьҭа?!»
Ахьшь злалаз ахьажьқәа реиԥш агәақьҳәа ччараха ирысит.
Ахымш рыҽны, ишыҟанаҵацыз еиԥш, еиҭах иааины ашәҵла
ианалатәа, еиҭах ихьӡ аҳәара ианаҟәымҵ, агыг­шәыгқәа
алаиршәарц, ашьацма ҭамҵакәа еиҵаҵаны имаз патронак
нҭеиҵеит ишәақь. Ихаршаланы иҟәарч ҩны дындәылҵит.
Ашәҵла амахәҭақәа инарықәԥала-аарықәԥалоит ахьажь.
«Ҳар-раз! Ҳар-раз!» Лҳәашьа мацаралагьы иубоит Ҭакәына

72

лгәаҵа зегьы гәаӷла ишҭәу. Аколлеқтивизациаан ирымаз зегьы ахьрымырхыз, лашьцәа, атроцкистцәа, аконтр­
револиуционерцәа ҩажәи жәибжь раан иахьдырӡыз, руаӡәк
дахьыршьыз егьи дуаҩыбжаханы дахьааз, уимоу, афашистцәа
ахьҳақәлазҵәҟьагьы, адунеи зегьы сара исхараны, сара
исыхҟьаноуп ишылбо. Илоуҳәозеи амдыр! Хрушьчов лыбз
аниртла, ауаа ишраҳауаз. «Иҭашәыз, жәашықәса зхыганы
ихынҳәыз сашьа-ахымхәа иеиԥш узбааит уаргьы!» – лҳәеит.
Илҳәаз мацароума, лҳәашьа шԥаҟаз, лҳәашьа!
Ахьажь цқьа даҵаԥшуа, ахызаҵә ҭаҵаны деихсуазшәа,
ашәақь аҵа дынкылаԥшит «Гаӡароуп иҟауҵо, агаӡара!»
Ԥсаатәк абжьы гацыԥхьаӡа ухысуа уалагар…»
Иауамызт, аухагьы ауапа икәыршаны, инапқәа ихы иаҵаҵа,
иҟәарч ҩны дахьыҩнаиаз, илымҳа ишааҭаҩлак ахьажь абжьы, ма ԥҳәыск, мамзаргьы хаҵак ицәажәашьа игәы иқәыҩуа
иналагон. Зны иҵәыуон афатә зыгхаз асабицәа, даҽазны
игәынқьуан зхала ақьаԥҭақәа ирыххалаз аҭакәажәцәа,
аҭаҳмадацәа…
Иҟәарч ҩны ашьҭахьтәи аҭӡамц хаҳәтәын. Ахаҳә ду ахькажьыз иадҟаиҵалеит. Аԥхынра шааира ианааи иԥшааит уи
аҭыԥ. Иԥшааит ақыдқәа еихасаны изыргылашазгьы. Ҭагалан,
ашәарыцараан, шәарыцара даауа, асы дҭанасыргьы дахьчауа,
шаҟа иӷәӷәаны изыҟарҵо, убасҟак ахә азыҳәан ргәы нимырхо
драцәажәеит ԥсҳәытәи уасҭацәақәак. Ашә иҿарҵаз мацара
убасҟак ижәпан, уеихсыр ахы алымҟьо.
Дҩагылан, ахаҳәтә ҭӡамц аҿы, хәыцра хьанҭақәак даных­
ҭарклак ишыҟаиҵац еиԥш, ацәашьы нкыдиҵеит уажәгьы.
Аҩсҭаацәа уҟәызцо убриак заҵәыкоуп. Ацәашьы иацрыҵуа
амца мацарагьы изхоит. Абла дынҭаԥшит, дныҵаба дцоит.
Ацәарҭаӷәы дықәианы, ацәашьы ахьыбылуаз дахәаԥшуан.
Иабаҟоу, ҵла еилачырак амахәқәа рҿы аҽаҵәахызар акәхап
зегьы рҳәашьа ҟазҵо аԥсаатә ӷра. Ацәашьы дшахәаԥшуаз,
аҽеиҭанакуа мацара, ауаҩԥсы инапы еиԥшхеит. Напыкгьы акәындаз, ирацәаӡаны анапқәа. Урҭ анапқәа зегьы зны
иҩышьҭырхуеит, даҽазны иладырҟәуеит, инарҟьа-аарҟьоит.
Иара ажәак иҿыҵымшәаргьы, дара ирҳәааит. Ирҭахызар
ирҳәааит ажәа џьбарақәа, агәаҵӷахҵәагақәа, ирҭахызар,

73

қьаҳиак иаҳ иҿаԥхьа дшымқьақьара, иҳәыркьироу ажәақәа
рҳәалааит, изакәызаалак џьара акы рҳәалааит, амала
рнапқәа шьҭыхны, ҿымҭ имтәааит, ҿымҭ еиламгылааит… Еизара заҵәык акәын мҳәаӡакәа, ҿымҭ аимпра ианалагалак.
Уи дацәшәон Асовет мчы анааиуаз раԥхьатәи ашықәсқәа
раан, дацәшәон аколнхарақәа анеиҿыркаауаз, дацәшәон
еснагь…
Аухантәарак ҵҩа змамыз анапқәа ибла ишаахгылоз,
изусҭцәоу изеилымкаартә еилаӡҩауа рхаҿқәа шааизцәырҵ­
уаз, зны ацәа дынҭанагало, нас дцәырҳаны дааԥшуа, ииулак
ихигеит аҵх. Ишьҭахьҟа инижьит ҭагалан, инижьит ӡынра
дук, амра шаҳәшаҳәуа иаазгаз раԥхьатәи ааԥынра даԥылеит.
Ашара иҩнашә ианаалаԥха, ишаркыз дыцәазаап, дназыԥшит
ахаҳә иадырҷаблаз ицәацәашь. Ацәашьы былны иалгахьан.
Ауха ижәлаз ауааԥсыра дрыцәцеит.
Ибзианы игәалашәоит. Иҭоуба анеилагаз аҽны, ажәҩангьы
лахҿыхын, ашьхақәа рықәцәқәагьы ԥҭацк рхаршәымызт,
ихаҭагьы игәы ҭынчын. Ихахьгьы иҟамызт аҽны аҭоуба еилеигап ҳәа, ихы дачычап ҳәа зҵаарала. «Аҭоуба шԥазуи, ажәак
шысҿымшәо ҳәа акәу, мамзаргьы уаҩԥсы сшимацәажәо ҳәа
акәу?»
Иҟәарч ҩны дындәылҵын, иҭбааҭыцәхаз адунеи ду дықә­
ԥшуа, деигәырӷьо днахәаԥшит ани, ахьажь бзиа иабауа ашә­
ҵла иавагылаз аԥсаҿы хәмарырҭас измаз ахәыԥшқәа. Уара
уоуп сара рахәшәахәыс исымоу ҳәа, чаӷьа ҿаҵақәак ицәынхар,
иршәны инкаиԥсон. Унаскьа, сара ишсуҭаҵәҟьаз агәра згароуп ҳәа, амахә аҵкар иқәтәаны иааԥшуеит акраамҭа, нас
инкаԥоит, хәашақәак аашьҭԥааны, еиҭах иԥоит амахәҭахь.
Ари азыҳәан иҟаумҵара иҟоузеи. Аԥсаатә мҵәыжәҩаӷроуп
уаҩԥсы дызмыхәо. Уахәаԥш, уахәаԥш, аҩны сшаадәылҵыз
амбеи, аҟыжра иналагеит. Иудыруоу уара узыҳәан ирҳәауа?
Анаԥхаҩцәа урыдыркылоит. Убасҵәҟьа акәын ишузылҳәоз
санду. Амхырҭаҿы убжьы анаагалак, иаахт ани, аилыӷраа,
анаԥхаҩ лҳәон. «Избан, нанду, изнаԥхаҩузеи?» «Инаԥхаҩуп,
нан, инаԥхаҩуп. Абна илоу, иԥсаатәума, ишәарахума,
игыгшәыгума, еидгылароуп, избанзар, нан, урҭ бнак еицылоуп. Ари аилыӷраа, аҟыжҟыж, иара атәқәа ахәшьадуеит. Уцеи,

74

нан, абнаршәырахь, уазыӡырҩи. Амаҵуарлақәа ирыԥхьауа
ауаҩԥсы иеиԥш, атрышә иасуеит. Атрышә иасуа, атрышә иасуа, алақәа ахьырԥшны иагоит. Иабагои? Заа ирхаԥыруа
иԥшаахьеит абгақәа рҽыҵәахны иахьыҟоу. Иубо, ирызнауа?!
Анаԥхаҩ! Зҩызцәа зҭиуа!
Ишәақь иааҭихын, апатрона еиҭа днахаԥшит. Ашьацма деиҷаҳауан, ицәҩашьаны, шьацмала иеиҵоу апатрона
ҭеиҵазар ҳәа дшәон.
Ахьажь убри аамҭазы егьиашаҵәҟьаны атрышә асра иалагеит. Ашәақь инанагартә иааигәаны ишықәтәазгьы, аихсрагьы
шыманшәалазгьы, игәы иахәон иҟаиҵарц ииӡбаз аргәагәара.
Ухы акәамҷаҷыра иҭасыршәып иҳәахуан ишәақь еиҵазшәа.
«Уара умшәан, уаҟа ухәмарла!», – иҳәеит игәанала, амзаҵла
амахә иқәтәаны ихәаԥшуаз ахәыԥшқа азыҳәан.
Ахысбжь инацҭҟьеит иаргьы абжьы. Аԥхарра злысра иаҿыз
адгьыл ахылҩа-ԥсылҩа ахылҵуан, еилашуа ақәаб еиԥш. Убри
ахылҩа-ԥсылҩа цәышҳаби ишәақь ииҩҭҟьаз алҩақ еиқәаҵәеи
неилаӡҩеит, ахысбжьи ихаҭа иҿыҭыбжьи шеилаӡҩаз еиԥш.
Ахьажь ааҟыжын, иҵыӡәӡәааӡа ицқьаз ажәҩанахь
иҩхалеит.
– Ҳа-ҳа-ҳа! Иубеит ибзиашәа анаԥхара зеиԥшроу! –
убасҟак ибжьы дуун, агәылацәа имазҭгьы еизнагарын. – Уаҳа
арахь уқәлашам Ӡагәадар-иԥа Ӡаӷьалажә! Уара, – дзацәажәо
изымдырӡо, иааигәара ауаа гылоушәа, иажәақәа еишьҭаххы
рҿаархеит, – ҭагалан шьҭахьы, асы акаҳара ианалага, сҟәарч
ҩны сыманакырц мшәык счычеит. Есуаха сааҵраҿы иааиуан. Иҿыҿуан, ибыбуан. Исанаҳәозеи? Ари аҟәарч ҩны сара
истәуп. Сныҩнаианы сыцәоит. Уара араҟа иуусузеи?! Ашьха
уаазар, наҟ уца, уца агаҿаҟа, мамзаргьы уца ақыҭа агәахьы,
ауаа ахьынхо ашҟа. Исанаҳәоит, исанаҳәоит… Иауамызт, уара.
Изулак уи сԥырысцеит. Абри аԥсаатәыжәоуп сызмыхәаз.
Ирыԥҵәа имҟьеит. Ҽынкылашьа имамызт ашьыжь иналагаз
шьыбжьаанӡагьы. Зны аӡәаӡәала драцәажәон, нас дцәажәон
аизараҿы дгыланы. Дхынҳәны ахәышҭаараҿы дааин амца
ахьынӡеиқәиҵозгьы, цәажәаран дызҿыз. Аҩныҟа инаиԥхьеит
изыӡырҩуаз ԥыҭҩык. Ацәажәара дшаҿыз днықәиан дыцәеит.
Ԥхыӡлагьы цәажәаран, ажәахәқәа, аҳасабрбақәа рыҟаҵара
даҿын.

75

Амра ажәҩан агәы иҩхыҵын, иҟәарч ҩны алаԥхара иаҿын
данааԥш. Изиҭаху, иахьаанага изымдырӡо, иааигәалашәан,
ихчы иаҵаз абилеҭ ҟаԥшьы ааиԥшаан, иаартымкәа, инарҳәыаарҳәуа дахәаԥшуан. Наҟ инаиҵеиҵеит, насоуп анцәа иашьапкра, даҭанаимҵарц иҳәара даналага. Анцәа дхаиҵа акәым,
матанеирҭак ахьааибоз изырхәашоз Бақьыр-иԥа Ҳараз, уажәы,
иԥсҭазаара зегьы анеихишьала, ианынаҳәааҳә ашьҭахьгьы,
анцәа дхауҵома ҳәа уиазҵаар иаахҵәаны аҭак аҟаҵара
ицәуадаҩын. Ихчы иаҵаиҵаз абилеҭ ҟаԥшьы иџьыба ианҭеиҵа,
иан ԥсаҭа шкәакәа лҳәашьа, аҩсҭаацәа данырфа ашьҭахьгьы,
анцәа зынӡаск дизымхәыцӡауа, шьцылараны изынханы иҟан
акы: ихы итәыз, арыжәтә даганы дыҟаз, аҽеилыхра илымшо дааԥсаз, есуаха даннышьҭалоз, анцәа улԥха сыҭ иҳәон
иажәақәа ирыҵаркуаз зынӡаск дазымхәыцӡакәа. Аҵәца
анаашьҭырхлак, хәыҷгьы дугьы ирҳәоз – анцәа улԥха ҳаҭ – ииуллак аҳәара даҟәыҵит, аха иамуит, данышьҭалоз ишиҳәац иҳәон.
Убасшәақәоуп уажәгьы, иҭоуба анеилеига, даҭанаимҵарц
анцәа иашьапкра дшалагаз. Уеизгьы-уеизгьы уаҩы имаҳаит,
сцәажәазар, сара исзынхеит, насгьы ажәак шысҿыҵымшәо ҳәа
акәым ҭоуба шызуз, уаҩԥсы сшимацәажәо ҳәоуп. Аха арҩаш
ашьҭыбжь ахылҵуам џьоукы ираҳалааит, даҽа џьоукы рзыҳәан
сышьҭыбжь маӡазааит ҳәа. Имацара ӡынрак ихыганы, раԥхьа
дызԥылаз ааԥынразы, уаҩԥсы имаҳазаргьы, ибжьы ашьхақәа
ишынарҿаҩыз еиԥш, иацааиуаз аԥхынраан ауааԥсыра
рлымҳаҟынӡагьы инеит аԥсараа хәыҷгьы дугьы зышьцылахьаз, даҽа бжьык иаладмырҩашьоз ибжьы, ҵаны, дзацәажәаз
аԥсаратәқәамызт, уимоу, усеиԥш ақыҭа адунеи аҿы иҟоуп ҳәа
рыԥхыӡгьы иаламшәацызт, рымҩагьы уахь акәмызт иахьхаз,
ашьха илбааны ишааиуа, рқыҭа ахахьы ианаацәырҵлак, амҩа
аагьежьны, амшын ашҟа даҽа қыҭақәак ирылсны ицон, иара
иқыҭа, Аԥсара, амрагылара аганахь иааныжьны.
Абан, иҟәарч ҩны алаандаҿы иқәуп дзырцәажәаз уи
ашәҟәы. Ашәҟәыԥшьа, ажәлар идырбауа, аизарақәа раан
аҩсҭаацәа зыӷроу ҳәа изныкымкәа иззиҳәахьаз, иԥсҭазаара
зегьы зҿагылара иазкыз ашәҟәы. Туристцәа-ныҟәаҩцәақәак
изынрыжьит. Дҿаҳауп, аха иаҳҳәо иаҳауеит, насгьы аԥхьашьа
идыруеит, имацара заҵәык дыҟоуп, иԥҳәыс дыԥсызар акәхап,

76

ихшаз дкажьны иԥырҵзар акәхап, шәааи, амҩа ахьаҳирбаз
азыҳәан иаҳҭап абри ашәҟәы. Ирымихуамызт, ргәы нимырхарц азыҳәан ирымихӡаргьы, дара анца наҟ иршәны
икаижьуан, убри ашәҟәы иадҳәалаз гәалашәарак мцабзха
инаизцәырымҵызҭгьы, кыҷырала иҭәыз иӡамҩақәа абыржәгьы
иаахәацыхәаԥшьхан аԥхашьара нарҿықәымлазҭгьы, насгьы
дшаԥхьо араҟа избодаз.
Ианбыкәу, иҵхьоузеи уиаахыс, аколлеқтивизациагьы иаламгацызт, иԥсҭазаара зегьы даҽа мҩак ианызҵаз Адагәагьы
иԥсы ҭан, ауаагьы усҟан ргәы иҭоу иаахтны ирҳәон, рацәажәара
цәгьан.
Ишыҟаиҵацыз еиԥш, еизарак аҿы ацәажәара дшаҿыз,
иџьыба иааҭигеит ашәҟәыԥшьа. Уиаахыс џьаргьы имԥыхьа­
мшәацт усеиԥш гәыбылрала иҭыжьу ашәҟәы. Унапсыргәыҵа
иҵахуҩартә иахьхәыҷыз акәым. Ацәа иахаз сахҭантәын.
Иҭарҽыланы аџьарсахьа анын. Аганқәа ракәзар, иуҿацыр­
цыруа ахьӡы ақәырҭәан. Изцәигаз изтәу ҳәа иидыруаз ианду
лакәын, аха уи излалҳәоз ала, ныхаԥааҩык иҟнытә иоун, лабду итәы акәын. Иџьыба иааҭыган, инарҳәы-аарҳәуа идырбауа,
ус ҿааиҭит амыждараз.
– Ижәбоит, аа, абри, аҩсҭаацәа згәылоу абри ашәҟәы?!
Абри ауп ҳара ԥхьаҟа ҳазмышьҭыз, ҳахшыҩ рҩышьны измоу,
абри наҟ иаҳҟәаҳамблаакәа, ҳара ԥхьаҟа ҳазцом!
Иахьагьы ибла ихгылоуп, џьоукы цәыҵаччеит, даҽа џьоукы
рылахь аарӡатәын, анцәа уаҭанаимҵааит рҳәеит.
Дзусҭоугьы игәалашәоит, анцәа иџьшьоуп, ихшаз ирыхшаз иахьагьы иҟоуп, аҭаҳмада Қәҭар Кәыта иакәын. Ижакьа
игәышԥы иахысуа, амч суҭароуп иҳәозшәа, инапқәа налишьын, ус ҿааиҭит.
– Нани Дади аахәаны суҳәоит, дад, аиаша ҳаҳәа. Убри
иуку, аҩсҭаацәа агәылоуп ҳәа ззуҳәаз ашәҟәы, иаартны уара
уаԥхьахьоу? Убри соуҳәар, дад, нас сара уаҳа акгьы сҭахӡам –
исҳәаз шԥоубо, иугәаԥхома иҳәозшәа, ажәҩанахь даанаԥшит.
– Самыԥхьаӡац, саԥхьарцгьы сгәы иҭам! – иааҿахиҵәеит
Ҳараз. Иҵегьы иҳәақәарц игәы ишҭаз.
– Ари провокациоуп, динхаҵара азыҳәан апропоганда аҟаҵароуп иаанагауа, –итапанча ахы инапы ақәкны

77

дҩагылеит, маӡала излаидыз ала Бақьыр-иԥа Ҳараз хьчаҩыс
идыз, аха ажәлар рзы акомҿар активист ҳәа ирдыруаз, ды­ҟоуп,
анцәа иџьшьаны, уи ихшазгьы аӡәы, аколнхара аԥсаса дрыцуп, дахьынаҵыслак, ачачанцәа реиԥш, ауасцәа хылԥа ихоуп,
убас егьишьҭоуп – Уасцәа хылԥа, ихаҭа, иԥсаҭа шкәакәахааит,
дҭаркит, усҟанҵәҟьа, 1939 шықәсазы дыршьгәышьеит.
Аԥсы уизгәаар, уара баша угәы ԥужәоит, иара ишиԥырхагам
еиԥш, акгьы ихәом, уажәшьҭа аиаша ҳәа, Бақьыр-иԥа
Ҳараз, усҟан Қәҭар Кәыта иуеиҳәаз, иаҵанакуаз цқьа
уазхәыцу? Ашәҟәы ԥшьа дахәаԥшуа, игәы дынҭацәажәеит.
Уи зхиҳәаазеи? Уаԥхьахьазҭгьы уаҟа аҟәыӷарақәа шуанаҳәоз
убон, уара иузеиӷьхон иҳәеит. Абри дазхәыцуа дышнеиуаз, уаанӡа ихаҿы имааиӡацыз акы дазкылсит, аха уи
заҽԥныҳәатәыз, изхараитәышаз ҳәа дналкааны аӡәгьы дизымдырит, дизымԥшааит. Иуанаҳәашаз узымдырӡо, аҩсҭаацәа
агәылтәоуп, амца иақәыжьны ибылтәуп ҳәа ушахцәажәоз
еиԥш абри ашәҟәы, аизарақәа рҿы ишьҭыхны идумырбазаргьы, ирҳәаҵәҟьо узымдырӡо, даҽа шәҟәқәак, даҽа џьоукы
ирҳәаз ухы ақәҵауа уашьҭан, убри ауп, Бақьыр-иԥа Ҳараз,
урыцҳарақәа зегьы аазыхҟьаз, ахақәиҭра урҭозшәа агәра
удырган, мчык, мчы еиқәаҵәак анапаҿы хәмаргас уҟалеит,
ажәларгьы баша урызгәаауеит.
Хыхь мчык ыҟоуп, иеиқәырхара алшоит ҳәа агәра шимгозгьы, илахь-иџьымшь ӡатәуа, имдырра даҭанаимҵарц
анцәа диҳәауа, иҟәарч аҽны дындәылҵит, аха ашырҳәа
деиҭаахынҳәын, џьара данцо амца машәыр ҟанаҵар ҳәа
дацәшәаны акәызҭхақәа дшынарых-аарыхоз еиԥш, ҟаԥшьи иареи еидымкьысларц, еизааигәамхарц, ашәҟәыԥшьа дааҩахан,
хыхь инықәиҵеит. Алашьцара имнахаанӡа деиҭаԥхьалап уаха.
Гәынхәҵысҭала иеиликаауан Ҳараз иара изыҳәан ибзиаз, ихазы иҟаиҵашаз. Иԥсҭазаара зегьы азикит, идырреи имч илшареи акы дамеигӡакәа ирыхҭниҵеит џьоукы, џьоукы рҳәахьа,
џьоукы рус. Есымза шаҟа мааҭ ишәаз аамышьҭахь, уаҳа акгьы ианамыҳәаӡо, ашьа иӡааршьызшәа иҟаԥшьӡа, ицәарҭаӷәы
иаҵоу абилеҭ заҵәык изаанхеит уи аус аҟнытә, ихаҭагьы дахьаанагаз ибоит. Убри агәра шигауаз еиԥш агәра игар даҽакы,
иара реиҳа дызҿагылаз, имариахон изаанхаз имшқәа рыхга-

78

ра. Аха иауамызт, уахь уаҳа хынҳәышьа имамызт. Иҵарбаҟа
иаиркхьаз ашә-гәашә аартра амч ақәхомызт ихшыҩ. Агәашә
ҳарак, ахаҳәтә гәашә иадхалаз ауаҩ аанда адыԥшылара дшалаго еиԥш, дзыдхалаз агәашә аартраҿы ихәозар ҳәа дгәыӷны,
Бақьыр-иԥа Ҳараз игәалаиршәон данқәыԥшыз, уи ашә-гәашә
изакаанӡатәи ашықәсқәа. Усҟан Аԥсны акәым, Урыстәылагьы
иамысцызт ашьа аԥштәы змаз аурҭ, иԥсҭазаара зегьы
аазырҳәыз, ацыхаӡы анымҩахырго еиԥш, даамҩахыганы даҽа
мҩак дықәызҵаз, иԥхыӡқәаҵәҟьа зыԥсахыз, Адагәеи иареи
еиԥымлацызт, шықәсык аҟара акәын иҵуаз аурыс ҳәынҭқар
ихьчаразы ицаз иаб иашьцәа, «адабрауолеццәа» хынҳәижьҭеи.
Ибла даахгылоит арԥыс ҵәрышкәак. Ианыхьҭоугьы ианшоуроугьы апырпыл рхьыршьызшәа иҿыҟаԥшьаауп иӡамҩақәа.
Аԥсра изаҩызан аҳәса рыбла дхыԥшыло ацәажәара.
Имышәхәы ааиныҩлоит. Аҳабла иалҵаанӡа ижәцәеимаақәа
ишьазарц иан длыҳәеит. Игәыла ҳәсахәыҷқәа ирбарц
иҭахымызт ишьапы хтны, ижәцәеимаақәа ишьхны амҩа
дшану. Зегьы излареиҳәарызеи аныха иамҵало аныхабаа аҟынӡа уеизгьы-уеизгьы ишьапы хтны дцароуп ҳәа.
Итата-татаӡа, иҿыцӡа ажәцәеимаақәа шимоу рбалааит
ианамуӡах. Ршьацҳәақәа неидҿеиҳәалан, ижәҩахыр инахишьит. Уи бзиоуп, дақәшаҳаҭхеит иан ианылмуӡа. Илмырбакәа
ишьеиҵарц зныкгьы иҽазимкит. Аха иамуит, димжьакәа,
ишиҳәоз изынамыгӡеит даҽакы. Араса иалхыз лабак наилыркит. Уан дукәыхшоуп, абригьы науҵарсуа уцалароуп. Ди,
бара бажәызар, ибыҵарсла. Сара алаба сҭахӡам. Ус иахәҭоп,
нан. Ҳазшаз ус иҳәеит. Иаанагозеи, ди? Алаба данырҵеит,
нан, Иасҭа Қьрысҭа. Уара узнырҵаз алаба саҵоуп сара. Убри
сыҵаргәоуп, исыманы суҭаауеит сыгәнаҳақәа санаужьырц.
Цас иауазшәа, ахәышҭаара ахәа еиԥш ишын асаба.
Днымҩахыҵыргьы ихҩааӡа игылан аҳаскьынқәа. Нанҳәа
ашыкьымҭаз акәхарын. Иан лызқәа дахькыдыԥшыло, аика
хыҟаԥшьааӡа, уажәы-уажә «ҟырр» ҳәа бжьык нахәылго,
аблақәа ҟәысҟәысуа ихәаԥшуеит, ашәыра иҭартәаны лызқәа
ихшьу арбаӷь. Акәтарцына угар ҟалаӡом аныхабаахь. Зегь
реиҳа еиӷьу аҟәарылоуп, аха уи умамзар – арбаӷь. Илаба
нарыхханы, арбаӷь аика инахьиркьысуеит, ац инааирхоит.

79

Ианааҟыжлак «ахьшь уагааит, ҭынч утәарауазеи!» лҳәоит иан.
«Ахьшьоума, ди, папа излеиҳәаз ала, апап иоуп ари згауа».
«Изҿаҵахәу игап, нан, изҿаҵахәу!»
Аныхабааҿы инеит. Инаԥар шьҭассы, ижакьа еиқәаҵәақәа
игәышԥаҿынӡа инеиуа, папык днарԥылеит. Ҳараз уи апап
дихамышҭуа игәалашәараҿы дызлаанхаз, шықәсқәак ааҵ­
хьаны дызлеидырыз, иблақәа руак, иарма бла данцәажәоз
ихиҩон, жакьеи иблеи рыбжьара, нацәаҭыԥк иаҟараны
ашьана иман. Арацәа иҿшьыз џьшьаны, иҿы зимыӡәӡәозеи
ҳәа дизхәыцуа, дахьынӡаиныҳәозгьы убри ашьана акәын
дызхәаԥшуаз.
(«Ианҵала, Ҭарсхан, Ҭрам Ҭемыр-иԥа, уеизгьы-уеизгьы
ианҵа убри апап иблақәа руак шҵакыз, иӡамҩаҿы ашьана шамаз, избанзар, дад, ҳаԥхьаҟа уи апап иӡбахә иҵегьы
уасҳәараны сыҟоуп. Ага бӷьыци ашьха бӷьыци еиқәшәоит ҳәа,
ҳахьеиқәшәазгьы уасҳәап»)…
Ишҟыжуаз, ишаҭахӡамыз Ҳараз ихы инакәиршеит апап
арбаӷь. Ишьҭахьҟа игылаз, иара иеиԥшҵәҟьа, ишьҭассы ана­
ԥар зшәыз ҭакәажәык иналиркит. «Шәара шәхынҳәны аҩны
шәааиаанӡа ихәылырххьан шәарбаӷь», – иҳәеит иаб аҩны ианааи.
Игәалашәоит, даҽазныкгьы ианысит убри амҩа иани
иареи. Адагәеи иареи еиқәшәан, ашьхантәи ианылбааз,
ҭагалан акәын. Иан лышьҭахьҟа иҽааникылан, илмырбакәа,
ршьацҳәақәа еибамыркыкәа, инаишьеиҵеит ижәцәеимаақәа.
Ишьапқәа рышьҭыбжьалоума, даҽа блақәак лымазу, изла­
гәалҭазеи иан.
– Аҩсҭаа дуԥырхагахеит, нан, аҩсҭаа. Анцәа уаҭанаим­
ҵааит. Ушьапқәа хты, нан, ушьапқәа хты!
Иԥсҭазаара ашьыжь азыҳәаноуп иан арҭ ажәақәа аниалҳәаз,
аҩсҭаа диҟәылыблаарц даналагаз. Усҟан, ианылҳәаҵәҟьаз
еиԥш дахымыччазаргьы, урҭ ажәақәа дырзымхәыцит иԥс­
ҭазаара ашьыбжь агәазгьы, ашьыбжьышьҭахьрахь анхыҵ­ра
ианалагагьы. Уажәшьҭа, иԥсҭазаара ахәылԥаз ааины, иҟәарч
ианылаԥш, рҵакы идырит ҳәа акгьы ихәомызт, ԥхыӡ бзиак
еиԥш игәалашәон аҟароуп. Шаҟа цәанырра аҵаҵаны илҳәоз
анаҩс, иацылҵоз ажәақәа.

80

– Иблақәа ҭихааит, ашьашәы дҭарыблааит аҩсҭаа! Иумбои, нан, дуԥырхагахеит. Умҩахҟьеит. Шьашәы дҭарыблааит,
шьашәы! – ижәҩахыр инықәылҵеит лнапы. Дааихан, лҩыҵра
дыҵакуа, дналгәыҵалкит, аӡәы дылцәигар ҳәа дшәозшәа.
Абжьааԥны аҵкыс иаҳа дмыццакыкәа, иаҳа ихы азышьҭны
инацылҵеит. – Иблақәа ҭихааит, ашьашәы дҭарыблааит,
иумбои, нан, дуԥырхагахеит, умҩахиҟьеит аҩсҭаа. Зылԥха
ҳауша, зылԥха ҳауша, – лылахь лыџьымшь лӡатәуан, илҳәауа
еиҭаҳәауа, –ухьышьаргәыҵа сакәыхшоуп, наҟ диԥырца, иԥсы
сзеиқәырха сысаби, унапы дануп. –Иаҳа лҽаалырҭынчит.
Лгәанала дматанеиуан. Иан дылҿаԥшуан Ҳараз. Уажәгьы
игәалашәоит уи усҟан лыԥшышьа шыҟаз. Лхы-лҿы убас илхалашауан, жәҩангәашәԥхьарак лзаатызшәа.
Уажәы, ақыҭа акалҭ аҿы, абнаршәырахьгьы дыҟамкәа,
ауаа реиланхарҭахьгьы дыҟамкәа, дықәҵырц аниӡба, џьоукы
драцәажәан заа иргылахьаз аҟәарч ҩны дахьыҩнатәаз,
иԥсҭазаара анеихишьалоз, хәыц-хәыц зегьы игәалаиршәон,
имҩахҟьаз аныҟәаҩ сабамҩахҟьеишь ҳәа дхәыцуа, дызнысыз
амҩа шьаҿацыԥхьаӡа ишигәалаиршәо, дшазхәыцуа еиԥш.
Ҳараз… Бақьыр-иԥа Ҳараз, игәы дынҭахәыцит, ма уажәгьы
акгьы уанамҳәаӡои убасҟан, аныхабаа шәамҵаларц амҩа
шәанықәыз, аҩсҭаа уаницәылыхьчоз, амҩа агәҭан даныматанеиуаз уан лҿынԥшылара зеиԥшраз? Издыруада убраҟа
акәзар иахьыҵәаху шәарҭ ишәыгхаз, ажәлари шәареи
шәгәы ахьеихшәаз зыхҟьаз? Ауаҩы зегьрыла игәы наӡаны,
зегьрыла иԥсҭазаара дақәгәырӷьо адунеихаан ҟалашьа
имаӡам, ус дыҟан, ус даанхоит џьанаҭ ҳәа шәызҿыз ҟаҵаны
шәалгаӡаргьы. Уи бзианы ирдыруан зықәхра шәаҿыз.
Аматанеира, убриала агәырҭынчра, аматанеира, убриала,
Ҳараз, аҽрыцқьара, шәара, дад, аизашшрала ишәыԥсахит,
аибаҭира ашҟа ииажәгеит. Агәынамӡара аазауаз, игәыла
днаизашшыр, убри ҿааҳәыра имоуа дизырӡыр, мамзаргьы
дизхырҵәар, адунеи иара изыҳәан иџьанаҭхоны ишәырбеит,
шәара шәхаҭақәагьы агәра жәгеит. Аҩсҭаа дуҟәлыблааит,
анцәа дышәҭааит, уи имҩоуп шәызқәу ҳәа агәра анылга,
иугәаларшәеи, лхы-лҿы лхалашара мацара акәым, лыбӷагьы
аалыриашеит ԥсаҭа шкәакәа уан.

81

– Нан дукәыхшоуп, иухоумыршҭыр, мышкызны уаргьы
ухәыҷқәа ироуҳәап. Ауаҩы, нан, иԥсы ахьынӡаҭоу, ҩыџьа
деимдырххоит. Ижәҩахырқәа руак аҩсҭаа дықәтәоуп. Уи
иахьагьы-уахагьы дашьҭоуп ауаҩы гәнаҳарак, ламысдарак
ахьиирҟаҵаша. Егьи ижәҩахыр дықәтәоуп аԥсыцқьа, ҳазшаз
Анцәа ду. Уи, нан, амҩа уирбоит аԥсыцқьарахь, ауаҩрахь. Уеимдырххоит, иааҟәымҵӡакәа уеимаркуеит урҭ аҩыџьа. Зны
аӡәы дгәырӷьаҵәа дҟалоит сара дызгеит, сара дыстәуп ҳә.
Усҟан уи ииҭаху уирҟаҵоит. Нас уицәигоит, нан, егьи. Ани,
шьашәы иҭарыблыша уанитәу, акы заҵәыкоуп импыҵыҵшьас
иҟоу. Иумбои абыржәы ҳахьцо? Аныхачаԥа ҳнамҵагылоит,
иаргьы днаҳԥырҵны дцоит. Ужәҩа иқәтәоу анцәа днықәицар,
нан, нас ишиҭаху дуқәиҭны, ииҭаху уирҟаҵо, уааимпыҵахоит
аҩсҭаа: шьашәы иҭарыблыша аџьныш. Убри азыҳәан, нан
дукәыхшоуп, уара еснагь узызхәыцлаша, анцәа дааныжьны,
аҩсҭаа ужәҩа дахьықәуцашоуп. – Ианылҳәоз, усҟанҵәҟьа, ибзиан игәалашәоит Ҳараз, лажәақәа дырхычча акәым, игәанала
анцәа диашьапкуан дихьчарц. Ашьҭахь, шықәсқәак анҵоуп,
еиҳараӡак аизарақәа рҿы, иҳәаны далгаанӡа ихаҭа ччараха
исуа, иан лажәақәа ччархәыс рыҟаҵара даналага.
Атуристцәа-ныҟәаҩцәа Ашәҟәыԥшьа анирҭоз, газеҭк
илаҳәан. Ашәҟәы ахаҭа аԥхьагьы, изныкымкәа иара дзыԥхьаз
убри агазеҭоуп. Уажәгьы иеикәарҽны аҭӡамц иавҵан. Еиҭах
днахәаԥшит. Уажәраанӡа дазымхәыццызт – агазеҭ ахаҿы ианыз ауаҩ исахьеи ибилеҭ ҟаԥшь иануи аӡәы ракәзаап. Агазеҭ
анеиҿкааз ашықәс, 1912 шықәса ҳәа ахьаныз дшахәаԥшуаз,
иааигәалашәеит, иара, ашьхеи агеи рыбжьара ишьҭоу ақыҭаҿы
ииз, зани заби шәҟәыԥхьашьа ззымдырӡоз ахәыҷы, убасҟан,
убри ашықәсазыҳәан дзеигәырӷьашаз уск шизыҟарҵаз. Убри
ашықәсаноуп данырнаҭыз, ашьҭахь, ихаҵарԥысра данаа-­
ҭагыла жәлары зегьы ираҳауа мап зцәикыз. Ихыҵуааз Ҳараз
абри агазеҭ анхациркыз абри ауаҩ? Жәашықәса. Сара
санырнаҭуаз, аӡы санӡаархуаз, даҽа џьоукы сразҟы даҽакала
аӡбара иаҿын.
Инеиуеит асаба зынчылоу амҩа ианыланы. Иан лызқәа
икыдтәалоу арбаӷь аика нахьиркьысуеит илабҷашь. «Ҟыжт»
аргоит арбаӷь. Шаҟа ихараз иахьгылаз уи аныхабаа. Ақыҭа

82

агәҭаҿы акәын. Асаба ршьапқәа ахьабылуаз рзымхозшәа,
иазааигәахо ианалагалак, амҩа ахаҳә еиҟәырԥԥа аныԥсалан.
Убригьы ршьапқәа шыхту инылаԥало ианысыр акәын.
Ихаҭа иаҳауеит ибжьы, шықәсқәак анааҵ, аизарақәа рҿы
ииҳәауаз.
– Уаҩы ианажьтәым, узыхшаз уан лхаҭа лакәзаргьы, ауаҩы
ишьамхы арсны иргылара?! Ишԥаҳзыруаз, ишәгәалашәыршәа.
Ҳшьапқәа хырҟьаҟьа ҳрыманы иааиуан аныхабааҿы. Амҩан,
шәыххь згеит, асаба ушьапы аннылалак, ахаҳә еиҟәыԥԥара
ушьапашҵақәа анԥнаҟалак, угәырӷьаҵәа иаурсуан ушьамхқәа.
Шәахәаԥш, шәазхәыц, изакәы ҩысҭаараз ирыӡбуаз апапцәеи
адикәанцәеи! Ажәлар шәжьаны, шәҟаҭәаны шәызмаз.
«Сара сшамкәа сызшаз, ухьышьаргәыҵа сакәыхшоуп, –
иара иажәақәа ирылыҩны, инахараӡаны иааҩуеит иан лыбжьы. Аҩыџьегьы ршьамхқәа арсны аныхачаԥа иамҵагылоуп,
– уара, ԥсы зхоу зегьы зшаз, уара унапы данысҵоит, уара
дусҭоит, уараӡә заҵәык уиқәиҭыз, иааигәара дааумышьҭын,
наҟ диҟәыблаа аҩсҭаа, имдырра даҭанаумҵан».
– Шәыбла абзиа абааит, ажәлар шәхаҵкы, асаба зынчылаз ҳамҩа, ахаҳә еиҟәыԥԥара ҳшьапқәа ахьԥнаҟоз, ижәбоит,
шәахәаԥш акаҭран цыр-цыруа ишықәырҭәоу. Иабаҟоу иҿыжуа
амҩақәа ирныз шәуардынқәа? Урҭ рҭыԥан, ажәлар, шәыблала
ижәбоит иқәԥраа ишнеиуа амашьынақәа!
«Иԥсы сзеиқәырха, ацәгьа-мыцәгьа наҟ иҟәыблаа, ухьы­
шьаргәыҵа сакәыхшоуп».
Ибла дыхгылоуп инаԥар ҵаҟанӡа ишьҭассы апап. Иӡамҩа­
ҿыҵәҟьа еиқәаҵәаӡа иануп ашьана.
Аӡынра дынӷыҵсын, ааԥынразы, дшымгәыӷӡоз ҽнак ашь­
жьы­мҭан иҭоуба анеилеига, иҽизнымкылакәа дан­цәажәоуп
абарҭқәа зегьы даныхҭарк, дызрылымҵуа данрылахаз. Уаж­
әшьҭа рыцәцашьас иҟаны иибоз акы заҵәык акәын. Ауааԥсыра
ракәым, иԥсаатәыз, ишәарахыз, ԥсы зхоугьы изхамгьы ирма­
ҳалар акәын ибжьы. Иамуит. Ихы ихадыршҭит аԥсаатә мҵәыжә­
ҩаӷреи реиҳа анцәа дхазҵауа аныхачаԥа аҿаԥхьа дшымгылара, иҿаԥхьа иматанеиуашәа, аԥхьатәи ашьапқәа еикәаԥсаны,
аԥсаҵла амахәҭаҿынтә дахьцалак ихәаԥшуа, ҵыхәабаба,
ахәыԥшқа. Ааԥынразоуп иаҳа даныхҭарк.

83

Шьашәы уҭарблааит! – иҩҭирҟьеит ахысбжь инацҵаны.
Аԥсаатә мҵәыжәҩаӷра убас бжьык ҩыҭнацеит, агәаҵәахы
аҳәызба аларҵазшәа. «Ҳахәырҵәеит, ҳахәырҵәеит!» ҳәа,
– лҿыҭыбжьы ааҩит аҭакәажә Ҭаршԥҳа Ҭакәына. «Иамуит,
шәҳаӷрымӡааит. Зны акәлакцәа шәҳәан, иҳамаз ҳамышәхит,
нас еибашьроуп, ацхыраараз иаҳҭахуп шәҳәан, ԥшь-шьапык
зҵоу рахәык ҳазнышәмыжьит, ашьҭахь даҽакы шәыӡбит».
Илоуҳәозеи аҭакәажә. Улыццәажәар, лара улеиԥшхоит.
Дҭоукыр, ахьымӡӷ. Аҭакәажәцәа ҭеикуан рҳәоит. Сара сыдамздам даҽаӡәы ичҳауамызт лышәиԥхьыӡ: «Шәыблақәа
ҭышәхааит, иҳадыжәбалазеи анхацәа!»
Аԥсаатә амҵәыжәҩа-ӷра, иџьашьаны даҵаԥшуан, амахәҭа
ишнықәԥрааз аԥсҭахьы, ма ашьхаҟа акәымкәа, уажәшьҭа ухысла шаҟа уҭаху, сара сҿынӡа ааӡашьа умаӡам ҳәа ианаҳәарц
аҭахызшәа, ихагьежьаауа ажәҩанахь иԥрит. Аизара кажьны,
днапҟьа-шьапҟьо, даӷьуа днеиуан аҭакәажә.
Ишәақь нхаирҟәалан, апатрона ааҭыхны, дынҭаҭәҳәеит.
Инахараны иааҩуаз арҩаш ашьҭыбжь аамышьҭахь уаҳа
шьҭыбжьы мгаӡо, ԥсаатәкгьы ҷыт нахәламшәауа, аизараҿы
раикомк ажәа ииҭазшәа, еиқәышьшьы иааҭынчрахеит. Иҭоуба
уажәшьҭа усгьы иеилеигахьан. Изиҵәахрызеи ҳәатәыс иааимоу зегьы! Ажәҩан иаҵаӡыз аԥсаатә мҵәыжәҩа-ӷра ихы
ақәкны акәын ишиҳәоз. Иажәа иаҳа иџьбаран, имакрагьы
иаҳа уаҩы изыгәаӷьуамызт аколнхара ахантәаҩы данцәажәоз.
Реиҳа зцәа зхихуазгьы абригадирцәа ракәын. Изыхьӡузеи
анхаҩы усура дымнеит?! Иахьа усура дымнеизар, иацтәи иусурамш наҟ имх. Даҽазны дымнеир, имх идгьыл, имх ирахә,
имх ибжьы. Иажәа иаҳа инкылан, иаҳа ираамысҭашәаны
дцәажәон аусҳәарҭа ахантәаҩыс даныҟаз. Бақьыр-иԥа Ҳараз
ихаҭагьы ихашҭит шаҟантә иԥсаххьаз урҭ аҩҭыԥк. Аус злаз
араиком акәын. Раиком ҿыцк даныҟарҵалак, иаргьы дниаргон.
Аӡыхь ашҟа дахьнеиуаз, дааҭгыло, рацәажәара даҿын
илаԥш аазықәшәоз зегьы. Асы анрықәҳа, алӡынра анаара
иаҿаиан аасра. Уажәы рыбӷақәа аиҵыхра иаҿын, ижәуаишәҳәо шәақәиҭуп ҳәа зырҳәаз нхаҩцәақәак ракәызшәа.
Ибжьы неиҵыхны акраамҭа дацәажәон арҩаш анырцә

84

зыҽҩышьҭызхыз ахра. Анаҟа-араҟа имӡыҭыцкәа асы ҿыҭҳақәа
аҿажьуп. Рхахәы шкәакәа-шкәакәаӡа улаԥш нарықәшәоит
аҭаҳмадцәа.
Еиҳараӡак игәазхара дцәажәеит аӡыхь аҿы даннеи.
Ажәлар еизан, еилақь еилагылоуп аныхабаа аҿаԥхьа.
Иџьныштәарҭоу убри ахыбра дырбгароуп. Иҟам даҽа мҩак.
Уаҳа ҟаҵашьа амам дара зҿу аус џьанаҭ баҳчахароуп
аԥсҭазаара. Рыбла хнаҩеит абри ахыбра.
Ибжьы шаҟа изырдууа убасҟак ирласны инагӡахоит иажәа.
Аҟәиҭ-ԥсиҭ ыҟамкәа, аԥсы ӡаны, ашьшьыҳәа ицоит аӡыхь.
Иажәа нарыгӡеит иҩызцәа – иарӷьажәҩақәа.
Иҽааиқәикит. Иуасцәа хылԥа ахаҳә инықәиҵан, арашәаҩ
иԥсы анааиҭеикуа еиԥш, дааԥса-дкараха днатәеит. Уажәы
ацәажәара далагеит аӡыхь аҟара ибжьы рхәыҷны. Дцәажәон
ихазы мацара, уаҩԥсы иаҳарц иҭахымызт. Ихы игәалашәозар
аахыс убас дцәажәахьеит зны заҵәык. Уажәеиԥш убсҟангьы
иара ида уаҩԥсы имаҳаӡеит. Иҷкәын заҵәы дҭахеит усҟан.
Аҵәыуацәа анаамаҷха, аԥсы дахькҿаз дныҩналеит. Рхала
еизынхарц ашә наиркит. Сааҭкгьы ҩ-сааҭкгьы диацәажәон.
Ихараз зегьы еиҳәеит ашә мчыла иаартны иҩналаанӡа.
Ихы машәыр азиуз џьыршьеит. Ԥсы зхаз аӡәгьы имаҳаит
усҟан ииҳәаз. Анарцә даннеилак иаҽԥнимҳәароуп иҷкәын.
Дахьҭахаз иара, Ҳараз, Бақьыр-иԥа Ҳараз иоуп изхароу. Уаҳа
ԥсыхәа ыҟамызт, дад дукәыхшоуп. Иубоит схазы бзиарак
алызгарц саҿызар. Исанажь, уԥсы сакәыхшоуп.
Усҟан иҷкәын данҭахаз, аибашьра иаламгацызт. Иара изы­
ҳәан иԥсеиқәырхаганы ибеит мыш ҩынҩыжәа ааҵаанӡа излагаз аибашьра. Ихы игәаӷьыр, дхаҵамызт, баша ажәлар
даҳхагылан, иҷкәын изыҳәан асеиԥш ҟазҵаз, аҵәыуараҵәҟьа
даԥсам рҳәон. Аибашьра дцар, дҭахар, еиӷьу иарбану. Ирымуит знапаҵаҟа дыҟаз. Дырмышьҭит. Бџьарла мацара акәым
аԥсадгьыл шырыхьчо. Иара иаҟара изылшода аколнхара
арыӷәӷәара.
Аӡыхь аамышьҭахь, уаҩы имаҳаӡакәа, иара изынхеит
уажәтәи гәаартыла ицәажәарагьы. Шәацәажәара иаԥсам ҳәа,
дара ирхаратәны, баша ажәлар урызгәааит Ҳаразхеит. Уара
уаҟарагьы издыруада изхараҵәҟьоу дызусҭоу.

85

Иҽналеихалон аҟароуп. Аӡӷьы иаҿаӡсо еиԥш, агәҭанӡагьы
дымнеикәа, ишьҭахьҟа даахынҳәуан. Илаԥш назықәшәоз
днахьынҳалон. Амра шыҩагылалак, раԥхьаӡа ашәахәақәа
нықәыԥхоит зегьы ирылыҳәҳәо абни ашьха. Уахәаԥш, Ҳараз
уи уажәы амра шаҟа бзиа иабо. Ашьхақәа ирылыҳәҳәо ашьхоуп амра раԥхьатәи ашәахәа хаақәа зықәнарԥхо, аха аурҭ
бааԥс анаслак? Ахьҭа бааԥс анҵыслак? Уара иуҭахызма еснагь
ишаҳәшаҳәуа амра ақәыԥхаларц?
Иԥсҭазаара ԥкаауа иҿынеихеит. Ԥсҳәы акалҭ аҿы инхақәо
роума, ашәҟәы ԥшьа изҭаз аныҟәаҩцәа роума, шаҟантә,
шаҟаҩы дырмацәажәакәа ичҳазеи ҵыԥхаахыс. Ауаҩы
ианиаҳашаз игәы шрыхшәаз анреиҳәашаз, дҿаҳаушәа мацара акәым, ддагәоушәагьы ҟаиҵеит. Уажәы еиҭах, шаҟантәыз
здыруада, иԥсҭазаара аихшьалара даналагах, аӡәыр
иаҳауазшәа, ибжьы ҩҭицеит. Аԥсаатә ӷраҷкәын, анкьа, ианиааз ажәа имазкуаз рыҿқәа шеихеикуаз еиԥш, уаҳа абжьы
азҭымкаауа ианыҟаиҵа ашьҭахь, иааирак згаз иныҟәашьа
иҭаны, иҟәарч ҩны ашҟа дхынҳәит. Реиҳа изааигәоу роуп
араҟа итәоу. Маӡала дызҭахым, данаарыдгылалак ацәажәара
иаҟәыҵуа ракәым, иҟазааит, иауазеи, иааины итәааит иҩны
зыблызгьы, сықәҵыр еиӷьуп иҳәауа дҟазҵаз. Дызцәыԥхашьо
ҳәа акгьы имам. Ирыздыруам ауп иҟалаз, уаҳа акгьы. Ихааныз абыргцәа ԥсит, иаанхақәаз зеилкаара маҷу роуп.
Егьырҭ, ҳара ианҳааз зхәымџьар аҿаҳәашьа ззымдыруаз
ироуҳәозеи. Иумбои, абасҟак иасҳәеит ашәҟәыҩҩы Адамыр
Арҭанба, ианҵа абарҭқәа, иҟалаҵәҟьазоуп ҳәа, «Кьараз» далан ҳәа аамышьҭахь, рнапхгаҩы иԥсы аиқәырхара сшалаз,
ажәак иҿыҵимыршәеит. Иидыруа маҷума, ихы изымдырааит ахьчажә Арушьан Рачба?! Уиазҵааи, абзиа иҳәозар убап.
Ҵаны, бзиара заҵәык сзиухьеит. Сан, аԥсаҭа шкәакәа, грас
илымаз, сара сымацара сакәым, аҳаблаҿы ахәыҷқәа еизганы, ауахәамахь илыманы дцон. Исгәалашәоит, аибашьра аламҭалаз, аӡәы ашәҟәы сзалеиҵеит, абас иҟаз аԥҳәыс
дылԥоуп, иҳәом акәымзар, маӡала анцәа дхаиҵоит ҳәа. Уаҳа
зыгәра игаша димоуроуп. Арушьан ианиазҵаа аорганаа, имцуп, иан сара ибзианы дыздыруан, аныхабаахь дцон, аха илгоз лара лтәқәа ракәын иҳәеит, ихаҭагьы дшылгахьаз имҳәеит.

86

Ианбыкәу уи? «Кьараз» зынӡаскгьы еиҿырымкаацызт иан
ахәыҷқәа лыцраԥсса аныхабаахь ианылгоз. Убас ҳааиуан
Адагәеи сареи ҳаиқәшәаанӡа. Уинахыс иааҟасҵоз маӡазар,
иззымаӡаз даҽа џьоукы рзыҳәан акәын. Ажәлар ирдыруеит.
Изумҳәозеи, Арушьан, уара уаҟара издыруада.
Иԥкаауа иҿааихеит. Ашьха ҳаракӡа ахықәцә инықәԥхаз
амра, иаҳа-иаҳа ашьапахьы иааскьон, аиҩхаа ҵауларагьы
инҭаԥхарц. Кьаразаа рхаанаахыс дналаган, иаргьы дааскьон иҟәарч ҩны ашҟа. Урҭ игәалашәарақәа зегьы раҵкыс
ицәыцәгьан иан илыдҳәалаз хҭыск агәалашәара. Иҳәар
акәым, ихаиршҭӡарц иҭахын.
Дҩагылан, амца нхәыҵишьшьаит. Ахәышԥырӷқәа инары­
қәиҵеит иацтәи абысҭа. Ҩ-ӡынрак еицыларгьы изхашаз
ажьҵааи ашәырҩақәеи иман. Ишәсак аамихын, аҳәызба
инахаҵаны иӡит. Ллабҷашь налыҵарсуа, лыҵкы еиқәаҵәа
шьҭассы, иаԥхьа дгыланы лҿаныналха, ииулак дылԥырҵит,
даҽа гәалашәарак ашҟа диасит. Пату ақәҵатәӡами, иаҳ­
ҳәап, убри, аибашьра ашьҭахь аорден зирҭаз аус, убригьы цәгьараны иҟаиҵама?! Артель еиҿикааит. Аусура
ашьҭахь, аҳәса еизаны анапҭарԥақәа, ақалԥадқәа рԥон.
Џьоукы аласа ркәакәон, ирхахон. Афатә мацара акәымкәа,
ашәҵатәгьы… Еибашьуаз рзы аиааира ргарц азы. Илымуит.
Амҩа дааныҵын, еиҭах иаԥхьа даагылеит иан. Еиԥшымзт
урҭ, аныхабаа ашҟа амҩа иқәызи, уажәы иаԥхьа игылази.
Лыбӷа иашан, лхы шьҭых, уажәы-уажә ажәҩан днаҵаԥшуан
аныхабаа ашҟа амҩа иқәыз. Уажәы иаԥхьа игылаз лыбӷагьы
ыхәан, лара лзын иҟаӡамызшәа, ажәҩанахьгьы дыԥшуамызт.
Дыԥшӡаргьы бзиа лҳәомызт. Аныхабаа аҿаԥхьа адәаҿы иеизаз ажәлар даарылҵны, раԥхьа даагылеит. Иара, Бақьыр-иԥа
Ҳараз, астол дықәгылоуп. Сара схаҭа сшьамхы арсны шаҟантә
сдыргылахьаз (шаҟантә слыргылахьаз ҳәа лыхьӡгьы ҳәаны,
инапгьы лықәикырц ихы инҭашәеит, дегьыналыхәаԥшит
иан, аха иҽникылеит), шаҟантә исаҭәам, ауаҩы длазырҟәуа
сдырҟаҵахьааз абраҟа, абри, аҩсҭаацәа иахьыртәарҭахаз.
Ижәдыруеит, избаз шәыҟоуп, Аҟәа агәҭан игылаз аныхабаагьы иҟәыбаса икарыжьит. Шәара шәшыбнауааз шәынхеит
ҳәа аҽԥныҳәа ҳадыргоит.

87

– Ҳа-ҳа-ҳа! – иаԥхьаҟа даанаскьан, аӡәыр иаҳауазшәа,
ибжьы нҭицеит. – Уара, сыԥсымзар, Арушьан, уаргьы уҟан,
усҟан иугәаламшәои, аныхабаа ҟәыбаса ианкаҳажь ашьҭахь,
ҭакажәык иҟалҵоз?! Ҳгәыларатәын лара. Уаниз ушьҭызхыз
лара лоуп лҳәалон сан. Ҭакәажә бзиан рыцҳа. Сышьҭылху, скалыжьу сыздыруам, сара акгьы сымбеит, аха исгәалашәо убри
ауп, дзандузгьы дзандумызгьы аҳаблаҿы зегьы нанду ҳәа
акәын ишларҳәоз. Лыхьӡҵәҟьа зегьы ирхашҭхьан.
– Нанду, уо, нанду! – изнапык имаҟа иавҵаҵаны, егьи
инапы налықәикит Ҳараз. Аҭакәажә иҟәыбаса еилажьыз
ақьырмытқәа, ахаҳәқәа, амҿы маҭәахәқәа дрылеимдон. Лхы
дааҩахан днаиҿаԥшит. Лыџьымшьқәа дыршкәакәеит асаба. –
Бызсыхәаԥшуазеи?! Бзышьҭоузеи, нанду, бзышьҭа?! – ажәак
лымҳәеит. Ахаҳәымҿыхә аимыртытаара даҿуп. Ҳәсақәак лыдеизалан, наҟ дрылыргеит иан. «Уан, уан…» ҳәа, – аамышьҭахь
уаҳа илҳәоз имаҳаит уи. Аҭакәажә деимдоит дааҟәымҵӡакәа.
– Дабоугеи, нан, дабоугеи? – лҳәеит аҵыхәтәан лыбжьы
аарла иҭкаауа, лыбӷа иаҳагьы ирхәаны. – Џьаракыр иҟазар
абраҟа акәхап, – илабашьа иҵарсуа уи дналыдгылеит быргк.
Длыцхрааны ахаҳәмҿыхә днахаахоит. – Даҭанабымҵан,
бхьышьаргәыҵа сакәыхшоуп, имдырра даҭанабымҵан, –
даҿуп аҭакәажә.
– Ҳараз, дықәаҳгап наҟ, – илымҳа инҭеиҳәеит ишьҭахь
игылаз ахаҵарԥыс.
– Улҟәаҵ, – иҳәеит иаргьы убасҵәҟьа ибжьы ныҵак. – Унеишь, уара, хаҳәк даҳцәаҵаԥсуеит, илҭахузеи абни аҭакәажә,
– инапы наиқәикит аура ду кны игылаз хаҵарԥыск.
Ақьырмыт ԥҽыхақәа, ахаҳәмҿыхә уҳәа еилажьыз
иаарыҵырхит ныхачаԥак.
– Абар дахьыҟоу зхьышьаргәыҵа сакәыхшаша, – дызлеим­
баӡацыз ала лыбӷа аалыриашеит аҭакәажә. Лкасы аҿацәқәа
ахьшьуа, аныхачаԥа лрыцқьеит. Иан лнапаҿы дылкын асаби.
Дшәымаз, ауаатәыҩса, шәара шәӡатәс дҟасҵоит. Аҭакәажә
аныхачаԥа ҩышьҭылхит.
Ишгылаз, имҵысӡакәа иаанхеит Ҳараз иҩызцәеи иареи.
Абарҭ асҟаҩык еизаны иҟаз зегьы, адгьыл рыҵаҽылазшәа,
аныхачаԥа егьынахәаԥшит, ршьамхқәа ҩадырсит.

88

Аҭакәажә иара ишҟа лҿаалхеит. Ишылкыц ишьҭыхны илкуп аныхачаԥа. – Дубома, нан, абраҟа зсахьа ану, гәнаҳа
змамыз ан-ԥсыцқьа? Дубома? – аныхачаԥа наиҿалкит.
– Уахь умхьаҳәын, цқьа улҿаԥшы. Дубома амаалықь илку
Есҭе Қьрысҭе?! Уажәшьҭа уналзыԥшы деиқәара-еиҵараха
анаҟа игылоу уара уан, Ҳанифа ԥшӡа. Абри, – даахаӡаны
иқьышә инықәылкит аныхачаԥа ивагылаз иҩызцәа руаӡәк
иаԥхьаҟа днаҭрысит аҭакәажә длыҵаҟьарц, иара дааникылеит. – Нан, убри ан лысаби, иумбои лнапы данҵаны дшаалго?!
Шәхаҵкы дцааит, шәара дшәымаз, ажәлар лҳәеит. Ажәлар
дрыхҭнылҵеит. Уара уан улыхшеит ажәлар хурҵәарц, ашәы
ҳшәуҵарц. Уӡырҩы, нан, арахь цқьа уӡырҩы. Абри лысаби,
нан, дкыдҵаны дааныршь, ажәлар зегьы ашәы рҳшәырҵеит.
Уара, нан, Ҳаниф ԥшӡа уаалгәыҵылхыр, укыдҵаны уршьыр,
ҳара еинҟьаны ҳкәашоит. – Лажәа ҳәаны даналга, аныхачаԥа
ажәлар рахь иаалырҳәит. Убри аамҭазы деиҵақьыз-қьызуа,
аԥсӡы лаҳазшәа, гәынқьыбжьык налхылҵит иан дахьгылаз. Ажәақәак лҳәарц далагеит, аха лыԥсы лыхәлахеит.
Лҩызцәақәак налыдеизалан, дрыманы наҟ рҿынархеит.
Ииура-ииҳәара дақәымшәо шәымҭақәак роуп дахьаанхаз.
Иаарласны ихы инапаҿы иааигеит. Аҟыԥҳәа иааигәалашәеит
мышкы убри аԥхьа араиком аҟнытә иаарышьҭыз ашәҟәы.
Аизара ҟаҵатәуп. Иақәыӡбатәуп аконтрреволиуционерцәа
рыҵшәааратә ус.
– Ажәлар, шәӡырҩы! – иааилаҭырыз ажәлар днарылаԥшит.
– Шәӡырҩы! Савецки власт аӷацәа аргамаду ижәбоит. Ҳара
иаадыруеит аҭакәажә дазыҟаҵаны даазышьҭыз. Аконтр­
револиуционерцәа, аобер бандит Нестор Лакоба иҵыхәакцәа.
Ҳара ибзиаӡаны иаадыруеит ҳқыҭаҿы рҽыҵәахны ишыҟоу
урҭ. Аҭакәажә дазыҟаҵаны даарышьҭит. Иҳамазароуп агәа­
ҽанызаара. Абасеиԥш иҟоу ҳақәныҟәалароуп Ленин дуӡӡа
иус дуӡӡақәа! Ҳара ҳақәныҟәалароуп анасыԥ ҳзаазгаз Сталин
иажәа. – Ибжьы иаҳа-иаҳа ихаицалон.
Игәалашәоит, аҩны дшааиз еиԥш иан дахьышьҭарҵаз
дныҩ­нашылеит. Ус илҳәартә иҟалеит.
– Нан, – ҿаалҭит лыԥсы аарла иҭкаауа, – иуҳәо, иҟауҵо
ажәҩангьы ишагәамԥхо уаҳа иумбаӡои.

89

Егьиашаҵәҟьаны, иаалырҟьаны амш аҽеиҭакроуп иажәа
аҳәара даҟәызхыз. Ԥҭа ҽыҭқәак наҵаршә-ҩаҵаршәқәан
акәымзар, цәгьарак агәы иҭоуп уҳәартә иҟамызт ажәҩан. Аныхабаа аԥҽрагьы иагьналагеит, амра хырҩеит, рҽааларцалеит
аԥҭақәа. Еилыӷрааӡа ишыҟаз, инеизакны ԥштәык – аӡыхәашь
аԥштәы аархәеит. Ақәа рылхаҽа рҿаархзҭгьы иаҳа еиӷьын,
иаҳа уаҩы ичҳауан. Ашьхарахьтә убасеиԥш ԥшак аҿаанахеит,
асабеи абӷьыжәи еиларҩынтны ишьҭнахит. Хаҳәи-мҿыхәи
ахьеилажьыз илагьежьаауан. Агаҿаҟа ицеит, аҽарҭынчит
шырҳәоз, еиҭах ихынҳәит. Иахьынтәааз, ашьхаҟа идәықәлеит.
– Ҳамдырра ҳаҭанаумҵан!!
– Лымшарак ҳҭашәеит, иубоит, ухьышьаргәыҵа сакәых­
шоуп!
Ахацәа ракәын уажәы иматанеиуаз.
– Рыбжьы ныҵакны изыматанеиуаз, рҽааибаркны, Ба­
қьыр-иԥа Ҳараз, дад, ҳаҷкәын иҟауҵо ҽеим рҳәарауааз?!
– аӡәыр иаҳауазшәа, ибжьы ҭыганы дцәажәауа, аҟәарч ҩны
дындәылҵит. Зегьы урҟәаҵ. Ишәазааит. Мамзаргьы ирҳәо акгьы шаҵанамкуа анырба рыҽныркылазааит. Аха изҿимҭызеи
сара сызнаҭыз? Днукыларауазеи, иҟаиҵо умбаӡои анырҳәа,
иара ишԥаҟаиҵеи? Ажәаԥҟак иҳәеит.
– Ашьа ицаша да иалагылом. Шәиҟәаҵ, – уаҳа акгьы.
Уаҳа ажәак имҳәеит. Абыржәы дызбо џьысшьоит, иӡамҩақәа
ашьа рылԥхаауа, ишьҭахьҵәҟьа дгылан Арушьан. Уигьы акыр
иҳәама? Ҿимҭӡеит. Ҳус ҳаналга ашьҭахь, ҳазегьы ҳаилагыланы
аусҳәарҭахь ҳанаауаз ауп сызнаҭыз иажәа-хшыҩрҵарақәа
анцәыригаз. Исзеилымкаауазшәа ҟасҵеит.
– Ажәытәан, дадраа, – иҳәан ҿааиҭит Ҳараз данысабиз дызнаҭыз, – ирҳәоит, иҟан ҳәа аҵанаа ҳәа џьоукы. Ҵҩа
рымамкәа ирацәаҩын. Ашышкамс реиԥш акәын ишҿиоз. Ашьха зегьы ықәырҭәааны дара нхон. Аҭырас иқәланы икарҿо
аҟара иуаа хәыҷқәан иҳәеит. Аха убасҟак зхы лазмырҟәуаз
уаа ԥагьақәак ракәын, Нарҭаа дуқәа рԥыларгьы, имҩахыҵны
амҩа рырҭомызт. Уи бзиоуп ауаҩы ихы анылаимырҟәуа
ауаҩы иҿаԥхьа. Аха аҵанаа убасҟак иахнаԥаацәеит, убасҟак
иԥагьацәахеит, анцәа ихаҭагьы драҭәарымшьо иалагеит. –
Дааҭгылеит. Ажәҩан днаҵаԥшит. – Шәахәаԥш, иара ианаҭахыз

90

иасит, ианаҭахыз иаангылеит аныхабаа ахьҳарбгаз згәы
иамыхәаз аԥша. Ианаауазгьы ҳара иааҳамгеит, ианцазгьы
ҳара иаҳмазҵааит. Убасҵәҟьа анцәа имазҵаауа, датәарымбо
иалагеит аҵан. Ус ҟашәымҵан, дадраа, шәҽаанышәкыл,
ахьаԥарч ан иахәлаӷьаӷьон ҳәа шәызшаз шәысҿамгылан
иҳәеит, зхьышьаргәыҵа сакәыхшаша. Изаҳауадаз. – Дкылкааны Ҳараз днаихәаԥшит. – Уаҳа ианырмуӡа, абыржәы,
иахьа, иаалырҟьаны аԥша шҵысыз еиԥш, ажәҩан цқьаӡа
ишыҟаз, иаалырҟьаны еимаҩны алеира иалагеит… Изакәыз
зышәгәахәуа? Абымба. Рқьаф ҭан, рымчқәа ӷәӷәан аҵанаа,
аха хшыҩла ахәыҷы иҩызан. Абымба еигәырӷьеит. Иҵегьы
ҳзаашьҭ, уара убри ауп уаҳа иулшозеи шырҳәоз, адгьыл зегьы бымбала ихҟьеит. Илабылгьоит, илахәмаруеит аҵан.
Еиҭах дразҵааит, сара исҳәо акәу, шәара шәхаҳәатәада
даҽакы шәмаҳаларц шәҭаху ҳәа. Ччархәыс дҟарҵеит изшаз.
Ишәмаҳаи аԥхьан ишәасҳәаз? Ашьа ицаша ада иалагылом.
Аҽыԥҳәа амца ҩалҟьеит ажәҩан. Адыд-мацәыс инапаҿы
иҟан, илымшоз иарбаныз зхьышьаргәыҵа сакәыхшаша. Амца
акит абамба. Иналаблит, абас инықәӡааит аҵан.
Баша изаҳауаз, изызкӡамыз ракәым, ианиҳәоз аамҭазгьы
ихы назқәикуаз Бақьыр-иԥа Ҳараз ихаҭагьы аҽныҵәҟьагьы
наҟ ихаиршҭуан аҭаҳмада ииҳәаз абри ажәабжь иҟамлазҭгьы
аҽныҵәҟьа зхы ҵызгаз, мышқәак анааҵ инаӡаз аус. Убри ауп
иаргьы иахьа уажәгьы ихазмыршҭыц, изаҳазгьы, рхаҭақәа
рдунеи анырыԥсахуаз рышьҭахьҟа инхоз инараҳәауа, иахьа
уажәгьы аԥсараа ирхамышҭыкәа изааргауа ари ажәабжь.
Иныҵак-ааҵакны иахьырҳәаз аҟнытә, лааигәараҵәҟьа игылаз раамышьҭахь аӡәгьы имаҳаит, аха аӡәы заҵәык илымҳа
иҭасыргьы иазхон, избанзар иҳәаз ажәа зегьы ирыгәҭыхаз
акәын.
Ахаҳәи-мҿыхәи дрылеимдо, илулак иԥшааны, лкасы ахьшьуа, ирыцқьо, игәыдкыло аныхачаԥа анҩышьҭылх аҭакәажә,
ан лысаби лнапы даныртәаланы дахькыдыз ажәлар ианаадлырба, иҟалҵаз аҵкыс иалҭаз аиҭаҳәара зҭахыдаз. – Абас
анцәахша дызку ан. Лхьышьаргәыҵа ҳакәыхшоуп. Бара,
Ҳанифа ԥшӡа, аџьныш дбыхшагәышьеит, аҩсҭаа хәырҭлаӷь
бнапы дықәыргыланы дааганы дҳабҭеит. Иаҳзиуз ббоит, –

91

лҳәеит ԥҳәыск Бақьыр-иԥа иан ллымҳашьаҭа аҿыҵәҟьа. Лыбжьы неиҵыхны илҳәар – дшәеит. Аха лааигәара игылаз уеизгьы ираҳаит.
«Иларҳәаз баҳама Ҳараз иан? Аџьныш дбыхшеит ҳәа лар­
ҳәеит»,
«Шаҟа ииашаны иларҳәазеи ҳасҭаршын иан. Аџьныш духшар, аџьныш духшеит, дад, ҳәа уарымҳәои».
Игәыҟаҵагаха ари ажәа анрылсуаз, иара даҿын илымҳа­
ҭшьаагаз иажәа.
– Абраҟа, абыржәы сахьгылоу аҭыԥ аҿы, – аҵәҩан
еиԥш диашахәҵәаӡа дгыланы реиҳа ицәымӷу уаҩԥсык
диацәҳауазшәа, ибжьы ҩҭицеит Ҳараз. Иара убасҵәҟьа,
аҵхшьа змоуа аҵәҩан еиԥш акәын деиқәҟаца игылашьагьы шыҟаз. Ииҳәо ажәақәа шаҟа израӷьуа, убасҟак рхаҿы
инеиуеит изаҳауа, ихаҭагьы убасҟак дыӷәӷәаны дықәгылоит
адгьыл. Аҟамчы рхумҟьакәа адунеи лашарахь иузкылгаӡом
ауаатәыҩса, –абри аџьныш тәарҭаҿы, шаҟантә сшьамхы арсны сдыргылахьаз сара схаҭа. – Бзиара дуӡӡаны иҟаиҵеит
ҳәа иԥхьаӡеит ишьамхы арсны дзыргылоз иан шлакәыз
ахьимҳәоз. –Абас акәын ҳшырааӡоз. Аныхабааҿы ҳааир
ҳшьамхы арсны ҳгылан, абжьааԥны акулакцәа ҳабӷа иқәтәан.
Изыхҟьазеи, ажәлар шәхаҵкы абарҭқәа зегьы? Ҳамдырра.
Уажәшьҭа ажәлар рыбӷа еиҵырхит. Уи зегьы ҳзаазгаз сара
сеиҳагьы шәара ижәдыруеит. Ҳара иқәаҳхыроуп, ицҟьашәҟьа
иаагароуп Ленини Сталини рыхшыҩ иаҿагылаз, еиҭах атәра
ҳҭарцаларц иаҿыз атрацкистцәа, аобер-бандитцәа! – абарҭ,
аҵыхәтәантәи ажәақәа, еиҳарак ажәа «аобер» иаанагоз
акәым, аҳәашьагьы издыруамызт, аха агазеҭ аҿы уаҩ дук
иажәахә иалаҵаны ишиҳәаз ибан, даԥхьауа, деиҭаԥхьауа
ихамышҭуа иҵеит. Еиҳарак ихамышҭуа иҟазҵаз, Аҟәа, нас
араион аҿы уҳәа, дызлахәыз еизарак мҩаԥысуамызт уи
ажәа џьара аӡәы инаиҿыҵымшәакәа. Еиҳарак изырҳәоз
Адагәа идкыланы акәын. Цәгьарак шаанагоз аҟара уеизгьы игәы аназҩа, хаҵараны иҟаиҵеит иара ииԥхьаӡаз,
ихаҭа даҟәыҵит уи ажәа Нестор Лакоба идкыланы аҳәара.
Уи ихьӡ-иԥша ихьчоны, ицәаԥҽыгаз ажәа иаҭәеимшьоны
акәмызт. Ақыҭаҿы дарбаныз изгәаламшәоз уи ауаҩ иныҳәаҿа

92

аанымкылакәа чыс-еишәак дшахымҵуаз. Дшыжәдыруаз
еиԥш акәым, дызҿыҵәҟьаз, дзакәыҵәҟьаз абри акәын,
ажәлар драӷан анырҳәа, акраамҭагьы агәра имгеит Бақьыриԥа Ҳараз. Сара саҟара шәара дыжәдыруама. Ажәлар
дышԥараӷоу, иԥсҭазаара ажәлар ирыхҭниҵоне иҳәеит. Зныкгьы дахьымхәит реизааигәара мацара акәым, иԥсраан ашәы
ишәҵаны дахьгылаз. Ашәы ишәимҵаргьы ианарыжьуамызт
ишеизыҟаз здыруаз. Ашьҭахь, ҩба-хԥа шықәса анҵы, ахаҳә
кылызҵәаз ацәыкәбар иаҩызахеит. Дааҟәымҵӡакәан иаҳауаз
иаргьы агәра иго далагеит. Иус иацныҟәоз, гәыкала изыҟазгьы
иҳаимҳәаӡозаарын игәы иҭаҵәҟьаз. Аха ахьӡ аԥҽра усҵәҟьа
иаахтны изыгәыӷьуамызт. Ақыҭа шиқәыӡбаз ала, аизара
ҟаҵаны, ашәҟәы шьҭыхны иаашьҭтәуп ҳәа араиком аҟнытә
адҵа анроу намыгӡашьа имамызт. Агазеҭ аҿы иааизырҳәақәаз
– аобер-бандит, аконтрреволиуционер – иаргьы изиҳәеит, аха
егьи абжьааԥны ҩыџьа ахьааиқәшәо аума, еизароума, авсшьа
ахьааиоуз цәгьагьы изиҳәомызт, бзиагьы. Ԥасеиԥш бзиа дибоны, ихы ихашҭуа аҟынӡа игәра игоны акәмызт. Уи ихьӡ шаҟа
иҳәоз, убасҟак иргәалаиршәон ишеиҩызцәаз, ишеизааигәаз.
Дтәаны ирымбаз, дгыланы ихы дирбеит ҳәа, разҟыла, сыр­
хашҭшәа сынханы сыҟоуп, схала иргәаласыршәома.
Аныхабаа иалгеит. Иҩызцәеи иареи ақыҭа мҩа ианыланы иахьаауаз, игәалаҟареи иныҟәашьеи убас иҟан, зашьцәа
рыԥсы еиқәзырхаз Нарҭ Сасрыҟәа иакәызшәа. Усҟан ԥҳәыс
дааигахьан, ахшарагьы диоухьан. Ԥҳәыс дааимгацзаргьы
асасцәа дышреигәырӷьоз идыруан иан. Аҵәыцақәак ааныркылароуп иахьа иргаз аиааира азыҳәан.
Иааицәымыӷхеит ашҭа ианынҭала, иан, ма иԥҳәыс
лакәымкәа, аҳәса рахьтә ргәыла ԥҳәыс Ҭаршԥҳа Ҭакәына
дахьаарԥылаз. Лыбз шҳамӡа, иҟалҵозеи араҟа. Иаб усгьы
уажәааны ахаан аҩны дубаӡом. Амхырҭақәа дырхашәалар,
арахә дрышьҭоуп.
– Аныхачаԥа анҩышьҭылх ани аҭакәажә… Анаҟа, Ҳараз­
хеит, аныхабаа ахьшәырбгаз, уахәаԥшу, уарах, цқьа уахәаԥшу
уи аныхачаԥа, – лӡарақәа ҭарс икны ҿаалҭит Ҭакәына.
Аԥсшәагьы цқьа еибырымҳәац, аҩныҟагьы имнеиц. – Цқьа
уахәаԥшызар, ишсоуҳәара, дзеиԥшыдаз анцәа иан?

93

– Бара дбеиԥшын, зынӡа бхы аахҵәа илхагылан, ҳа-ҳа-ҳа!
– ихаҭагьы деигәырӷьеит ииҳәашаз иаразнак иахьиҿашәаз.
Иҩызцәа ракәзар, кьатеиԥҵәараха ирысит.
– Иуҳәо ԥсажәоуп. – Лӡарақәа ҭарс ишылкыц илкын Ҭа­
кәына. – Уан лхы аахҵәа илхагылан, уан, Ҳанифа ԥшӡа.
Унеи, аарла дааганы, абнаҟа дышьҭаҳҵеит. Улылгеит. Саргьы абыржәоуп иангәасҭа урҭ абасҟак ишеиԥшу. Игәаҭ.
Лахьынҵала иеиԥшымхеит умбои. Аӡәы анцәа длыхшеит.
Анцәа дианхеит. Егьи илыхшаз дзанхаз, уара иудырп. Даазгеит, дышьҭасҵеит, сус ҟасҵеит, сара сцеит уажәшьҭа, –
лажәақәа неиқәылԥхьаӡан, уаҳа бла хаа иҭамырԥшыкәа ашҭа
дынҭыҵны дцеит.
Иахьагьы игәалашәоит Бақьыр-иԥа Ҳараз убри аам­
ҭазыҵәҟьа дшааҟалаз. Иԥсы ахьынӡаҭоу ихы ианаимыжьша, иԥсы ахьынӡаҭоу имӷьаӡо хәраҵас изынхашаз инапала
ишыҟаиҵаз ицәа иалашәеит, аха уажәшьҭа даццалар акәын,
дышьҭызхыз аӡӷьы дхынҳәны шьҭахьҟа дзыруамызт.
– Уахь шәымнеин, нана лгәы лыхьын дышьҭоуп, – лҳәеит
иԥҳәыс. Ашьҭаларҭа ауада ашә дылагылан. – Ахәшә-абыӷьшәы,
иааҭаху зегьы ҟаҳҵахьеит.
Амаҵурҭҿы рхәы дырхиеит. Аҵәыҵақәак ааныркылахьаны,
ианԥшы, ашә дылагылан иан лхаҭа. Рыбжьқәа анлаҳа, дышгылаз, дшааиз лара лакәын издыруаз, аха иара зынӡаск даҽакала
иеиликааит. Лгәы ааивҵахазшәа дҟалазаап, илхыԥсааит. Акгьы
лмыхьӡазшәа, акгьы изымдырӡошәа иҽыҟаҵаны, ус ҿааиҭит.
– Ди, акы сбазҵаашан. Аныхачаԥаҿы, игәабҭахьоу, ани, зысаби знапы даныртәаланы даазгауа ан, ишԥабҳәалои, дзаалгазеи? Ауаатәыҩса дрылҭоит, рхаҵкы длышьҭуеит.
– Ааи, нан, рыгәнаҳақәа рхихырц.
– Убри бҳәар акәын исҭахыз. – Иҩызцәа рахь дынхьаҳәит.
– Адинхаҵара аганахьала узызлазҵаалак зегьы лдыруеит сан.
– Аҳы, сеигӡом, шәара дшәымаз, шәыгәнаҳарақәа шәхихааит
лҳәеит. Усеиԥш аныҟалҵах дгәырӷьозар акәӡамыз? Лара
блыхәаԥши, цқьа блыхәаԥши, ашәы лшәу џьушьап, убас лылахь еиқәуп. Избан? Аҳы, ибҳәозар?!
– Узшаз уаҭаимҵааит, уаҳа иуасҳәозеи, нан… Акрыфа,
акрыфа… Ижәжәы, аҵәцақәа хәыҷызар, идуқәоу аажәг.

94

– Ибасҳәап, ди, уи лылахь зеиқәу? Шәара агаӡақәа, ари
ишәызнеиго алашара акәӡам, алашьцароуп ҳәоуп лгәанала
илҳәауа. Лара заманалаҵәҟьа илдыруан лыҷкәын ианизҳалак
дзакәхоз.
– Ааи, нан, ааи, акы шәнацҳа. Ларгьы саргьы ахшара анҳауаз аҽны иҳахшазгьы ҳаргьы ҳаԥсызҭгьы, џьанаҭ
гыларҭас иҳауан, – иҵегьы акы лҳәақәарц лҭахын, аха лҭаца
дааин, ишылымуаз дышьҭалҵарц дылгеит.
Иара, аӡыӷь аилашырахьҵәҟьа инанагахьаз, иҩызцәа
ирлахҿыхырц, иаби иареи еибырҳәахьаз акы наигәалаир­
шәеит.
– Ииҳәаз шәасҳәап, уара, саб ҽнак. Уара, дад, Есҭе Қьрысҭе
нцәас дҳамоуп иҳәеит. Уара унцәа уара думаз, ҳара ҳтәы ҳара
дҳаҭ иҳәеит. Ус иауам, баба, нцәак дҟалароуп анысҳәа, ус
акәзар, дад, уааи, уара унцәагьы ҳара ҳанцәагьы еинҳаршәап
иҳәеит.
– Уи шԥа иара, еинышәашьас ирымоузеи? – инапсыргәыҵа
ҵнарҭәаауа абысҭа аамихын иҿахьы индәықәиҵеит Ҳараз
иҩызцәа руаӡәк. Усҟан иԥхынран, аха аӡынра агәҭазгьы уи
акранифо иааҟәымҵӡакәа аԥхӡы иҿыкәкәон. Иахьа иџьабаа
рацәан. Егьа изыфозаргьы даԥсаны иԥхьаӡон. Аныхабаа
арбгараҿы зегь реиҳа ауыра мҩаниҵеит.
– Убри ауп иуҳәаша, – дааччеит Ҳараз, – арҭ, анхацәа, ԥшьблак рыла урыхәамԥшыр, уаныржьо уздырӡом. Аизараҿы
шәаннеилак… Ҳаннеилак иҳәаз џьушьома, шәаннеилак
ҳәоуп ишиҳәо… Аизарақәа рҿы шәара шәынцәа ихьӡ
шәҳәала иҳәеит, нас аныхабааҿы шәаннеилак, ҳара ҳтәы
шәимҵаныҳәала иҳәеит.
– Уара уи, дхаҵами, акы иҳәаргьы, акы имдыруеи. Уаҩ
дызмыхәо аҳәса роуп. Иҟалҵаз шәымбеи ани аҭакәажә?!
Шәашҭа ҳанааҭала Ҭакәына иҳалҳәаз шәаҳаит, –иҳәеит
иҩызцәа даҽаӡәы. Аныҳәаҿагьы дазымԥшыкәа, фырџьанк
нҭаирпҟеит.
– Ирыхәҭоу здыруеит аҩыџьагьы. Ажәакоуп, уаҳа аҭахӡам,
– иҳәеит ахԥатәи.
– Урҟәаҵ, – иҳәеит шәысмазҵаакәан акы ҟашәымҵан ҳәа
аанагауа Ҳараз, – ҳара ауаа ҳзырхагылоу иакәымк ааҳазҳәо
зегьы ҳарӡларцоума.

95

– Убра суқәшаҳаҭуп, Ҳараз. Убри азыҳәаноуп уара аԥсараа
бзиа узырбо, иара ида даҽаӡәы даҳхагылазар ҳҭахым зырҳәо.
– Ауаатәыҩса, ишыҟоу шәымбои, абзиара анырзыҟауҵо
рзеилкааӡом. Мчыла идурҟаҵалароуп. Аха уи шԥаҟаҵатәу?
Зынӡагьы имшьыкәа, имырӡкәа, абзиагьы дырҵауа, –
изеиҳәози иареи қәрала уамак шрыбжьамызгьы, абырг
ицәажәашьа иҭаны, иаахиркәшеит Ҳараз.
Аныхабаа андырбга ашьҭахь мчыбжьыкгьы дзымнеит иан. Џьоукы иаҳаҭыр рбеит, игәы ршаҭеит. Уҩызцәеи уареи иҟашәҵазоуп уан дызгаз, лгәы ԥжәаны дызшьыз ҳәа
иарымҳәеит. Даҽа џьоукы ицәшәаны ирзымгәыӷьит.
Иара, Бақьыр-иԥа Ҳараз, иахьа уажәгьы изеилымкаауа инхаз, игәы ашаҭара аганахьалагьы игәы зымшаҭашаз, ацәшәара
азыҳәангьы ицәымшәашаз, лара, иан, абасҟак адинхаҵара
злаҽыз, аныхабааҿы дымцакәа мчыбжьык зхызымгоз, избан,
акгьы зиалымҳәазеи. Лҟазшьа идыруан. Зыламыс зҟьашьыз,
маҳагьарак ҟазҵаз ауаҩ лчеиџьыка дахалыртәомызт.
Араҟа ҿылымҭӡеит. Аҳәаразы илҳәақәеит, аха урҭ ажәақәа
аҟамчы зықәнаго аҽы баша уаҵаҟьар иаҩызан. Дара урҭгьы
залҳәоз лҭаца, иара Ҳараз иԥҳәыс лакәын. Убасҟан иан,
лҭаца илҳәақәази, дара, анхәеи ҭацеи, ани ԥҳаи реиԥш
реизыҟазаашьеи, ашьҭахь, иан лыԥсҭазаара даналҵ инаркны иԥҳәыси иареи реизыҟазаашьа шыҟалази еиҿырԥшуа
уажә даназхәыцуа, Ҳараз дазкылсуеит акы. Убасҟан иан
лынарцә мҩа данықәлоз иара иҭаацәа хзырбгалашаз, ихаҭа
иҳәашьа, шҳамк нарылаҵаны дцеит. Згәыцә аҵәымӷ аларҵаз
аҵла ҟатеиԥш, ашҳам, имыццакӡакәа аус ауан. Раԥхьаӡа уи
гәеиҭеит иан анышә данамарда мышқәак анааҵыҵәҟьа.
Лцәажәашьа мацара акәым, лыблақәаҵәҟьагьы рҽырыԥсахит.
Игәалашәоит, ҟазшьас ишҵылгаз еиԥш, ҽнак, ашьыбжьон, имазеины иҟаз ихәы анааимҵалыргыла, цқьа бысҿамԥшыкәа исфом иҳәеит даахәмаршәа. Ларгьы уажәы субама ҳәа лафқәак
налҳәашәа луит, дегьынаихәаԥшит, аха лыблақәа ирхибаалеит уаанӡа иимбацыз. Лара лзыҳәан иара дтәымуаҩхеит. Ди
лоуп уи даазырҳәыз. Илалҳәах уара идыр. Сара схы иҭашәаны
иҟасҵама, уаҳа ишԥабзеилымкаауеи?! Акы сбазҵаашан, ди.
Сара схы ақәысҵарызма убри аныхабаа?! Сара бшьамхы

96

арсны бахьсыҳәаз иаҵанакуа сзеилымкаауа? Бара беиԥш
убас иҵегьы исыҳәақәаз ҟалеит. Уаҳа ԥсыхәа ыҟамызт, ди.
Бара иаҳа ибзеиӷьызма сара сеимгәаххаа сҭаркыр?! Сеибганы схынҳәып ҳәа бгәы иаанагома?! Сара, быҷкәын заҵә,
сахҭныбҵон аныхабаа ус акәу?! Саргьы слақәхәаша сцон, иаргьы зегьакакәын идырбгон. Ирҭаху ҟарҵааит, аха уара унапала
иҟаумҵан, ашәиԥхьыӡ, ауаа рышәиԥхьыӡ ҳәа сыхҭабкит. Сара
исҭахума ашәиԥхьыӡ. Игыландаз, иабасԥырхагаз, аха, ди, сара
схы мацара сазхәыцуам, ус еиҳа ирзеиӷьуп ауаа. Ирзеиӷьуп,
ди, ирзеиӷьуп.
Лҟәиҭ-ԥсиҭ ыҟамкәа диан. Ажәак ламхаҳәар ҳәа дшәаны
аҭӡамц ахь лҿы налырҳәит. Ибзиараны иҟаиҵаз уинахыс
уаҳа уи аҩыза ацәажәара аԥшьимгеит. Мышкы ҩынтә-хынтә
дыҩналон дахьышьҭаз, дмыцәаӡакәа дыштәаз ианиршозгьы ыҟан. Лара лҭынхацәагьы ақыҭагьы еиҳарак иара излаидгылаз, изныкымкәа араион аҟынтә аҳақьымцәа лзааигеит, иаарҳәоз хәшәы ҳәа акгьы лыгимыжьит. Урҭқәа ракәым,
лара ианылҭахха, аныҳәагатәгьы ҟаиҵеит. Иаб иааихәазшәа,
иааигазшәоуп аҳаблаҿ ишреиҳәаз, аха анцәа ибоит, ауаса ахә иара ишишәаз, иаазгазгьы иара иишьҭыз ауаҩ иоуп.
Дахьышьҭаз лаԥхьаҵәҟьа инаргеит. Лара ишылҭахыз дныҳәеит.
Дныҳәеит аԥсы анҭаз, ашьҭахь дныҳәеит агәи агәаҵәеи аанкыланы. Убасҟаноуп иаҳагьы данеицәахаз. Иҟасымҵаӡар
акәын. Аха иҟаумҵаргьы уажәшьҭан ухы иаҽԥнуҳәо уаанхоит.
Иан лыԥсҭазаара даналҵ ашьҭахьоуп урҭ аҩыџьа –
аныхачаԥаҿы зсахьа аныз ани иара дзыхшаз иани – рса­
хьақәа еидкыланы дрызхәыцуа даналага. Ииашаҵәҟьаны
илҳәеит усҟан аныхачаԥа шьҭыхны ажәлар идзырбоз
аҭакәажә. Иеиԥшыҵәҟьан иани иареи. Еиԥшын ԥшра-сахьала,
аха ирҳәоз рыблақәа? Аныхачаԥа лыблақәа дасу ииҭаху
рхибаалап, сара сусс иалам. Сан, ԥсаҭа шкәакәа, данышьҭаз
убарҭ амшқәа рзы лыблақәа исарҳәоз акакәын, уи усҟангьы
игәасҭеит. Зегьы уанасыжьит, сыҷкәын, уара иухарам ҳәа
акәын ирҳәоз. Уи илдыруан, зегьы лдыруан.
(«Сара џьанаҭ санцоз удыруама, дад, Ҭарсхан? Убасҟан,
абри адунеи гәымха, абзиабара знымаало ауаатәыҩса уҳәа
зегьы ааныжьны, лгәы раҳаҭны нарцәыҟа данцоз сан, уаала,

97

нан, сара сахьцо усыцца ҳәа саргьы сылгазҭгьы, убасҟан издыруадаз џьанаҭ гыларҭас исоур. Дабаҟоу уаб, арк иреиӷьыз Ҭрам
Ҭемыр?! Ихы зқәиҵазеи уигьы? Дҭаркаанӡа дызҿыз? Аибашьра дзыҟаз?! Исгәалашәоит, ԥсаҭа шкәакәа, бригадирс даныҟаз,
абригадирцәа анеизызгалак, аизараҿы дҩагылацыԥхьаӡа
иажәа иналаиҵон еиҿырԥшрак. «Сшәыкәыхшоуп, абаақәа,
ҳаԥсадгьыл азыҳәан ахәырбӷьыц ҳаҩызахароуп. Ахәра бааԥс
амоуп уи уажәы. Ашьа ацрыжжы иалҵит аибашьра. Абыржәы
ахәырбӷьыц ҳанаҩызаха, нас аԥсы еивнагоит, нас аԥсҭазаара
бзиа ҳауеит. Ахәрақәа ӷьеит, аԥсҭазаарагьы бзиахеит. Дабаҟоу
иара?! Сталин ԥхыӡ дызбеит, ақәаршҩы аазышьҭыз аԥҭа
деиԥшын ахьиҳәаз азыҳәан дынкылахәаша ддырӡит»).
– Знызаҵәык илышьалҵандаз, аҩны аҩнуҵҟа иадамхаргьы даалеиҩеиндаз, сгәы абаауан, – иҳәеит, ибжьы ҩҭыганы,
аӡәыр иаҳауазшәа. Дзырцәажәаз аԥсаатә мҵәыжәҩа ӷра иара
ибжьы акәым, даҽа знык дхысыргьы, ишәақь ашьҭыбжьгьы
ахьзымнаҩшаз ицахьан.
Иан дахьышьҭаз дныҩналан, илеиҳәарц заа ирмазеихьаз
ажәақәа, аизараҿы дгыланы иҳәозшәа, еишьҭарххы рҳәара
дшаҿыз, Ҳараз илаԥш нақәшәеит акаруаҭ аԥхьа икаԥсаз иан
леимаақәа.
Уаҩԥсы сшимацәажәо ҳәа ҭоуба уны, сқыҭантәык дахьысымбаша ҳәа, ҽнак, ашамҭазы, ҩ-ҽык ирзышьҭымхуаз аидара нарықәҵа, иқыҭа даналҵ амҩа дахьықәызгьы игәала­
шәон, игәанала рыӡбахә иҳәон убарҭ аимаақәа. Иҳәон дыз­
цәыбналоз ахара рыдҵауа. Изеиҳәодаз, изаҳауадаз. Ажәлар
иара дрылҵхьан, сшырмацәажәо ҳәагьы ҭоуба иухьан. Хыхь,
ажәҩанахь аӡәы дыҟаны, исҳәо иаҳап, ма убри сибап ҳәа
аӡәгьы игәра игомызт. Аха зегьакоуп иқьышәқәа еихарӷәӷәа,
ацәажәара даҿын игәанала.
Аҳақьым имҳәаӡаргьы, еиқәырхашьа шлымамыз ибон иан.
Иҟаиҵаз дахьхәны дыҟамызҭгьы, иан илыхәаша хәшәы ҳәа
акыр идыруазар, деигӡомызт. Леимаақәа дшынарыхәаԥшыз,
убас дҟалеит, деиқәзырхаша хәшәык идыруаны дахибаазшәа.
Аҵала иаарҳәны икаршәын леимаақәа руак. Убасҟак аҵа хахьан, иԥыттаны ианца, акы сыгуп, акы сҭахуп ҳәа иазымҳәацыз
иан гәаҟ, кәахьчак ԥҟаны иҭалыршәзаарын, иқәчычӡа аџьма

98

ахәыцқәа арахь иҭыҳәҳәон. Адырҩаҽныҵәҟьа араион аҟнытә,
иахьагьы игәалашәоит изеиԥшраз, алакаруан шьаҵақәа, ухыуҿы анубаало ицыр-цыруа иманы дааит. Иан днарыхәаԥшит
аҟароуп. Лнапы аалҟьеит наҟ икажь ҳәа. Лкаруаҭ аԥхьа инаиргылеит. Мышкы заҵәык сыхьӡала еимаак лышьалҵандаз, касык
лхалҵандаз, сгәы абаауан. Уи лымацара лоума абзиара знымаало ирыхҭнысҵаз. Уи лымацара лоума исхашҭуаз. Ахшара анроулак егьырҭ аҳәсақәа рысабицәеи дареи шаҟаамҭа аҩны еизынхар иуаз абжагьы аҩны даангылар имуит иԥҳәыс раԥхьатәи
ахшара данлоузгьы, ашьҭахьгьы. Анцәа иџьшьоуп, лгәы бзиоуп, илылшартә дыҟоуп, аус луааит. Еснагь еилахаран, еснагь
агәаҟра иҭагылан, ацхыраара аҭахын аԥсадгьыл. Имаҵураҿы
иԥырхагахар ҳәа дшәаны акәмызт аӡәгьы дзимеигӡоз, ихгьы ԥсцаха зеимҭоз. Урҭқәа зегьы уажәы ианеихишьало,
даҽакала данрызхәыцуа, ихаҿы иааиуеит еиҿырԥшрак. Аҽы
уахьад агыгшәыг идрырҳаит. Аанкылашьа рмоуа иԥхеибарс
ицоит. Ишрыцәцаз рбеит, ирыцрыҵит агыгшәыг. Ауахьад
рҽырзынкылом. Иҟәыбаса ицеит, ибӷалеит ахраҿҟьараҿы.
Акаҿы ҳазлареиԥшым, аҽы уахьад агыгшәыг иԥхарҵеит, ҳара
ҳхаҭақәа гыгшәыгс ҳхы ҳазыҟалеит. Ҳахгьы ҭаҳархеит, ауаагьы
нҳарҵәеит. Иҟандаз ишыҟаз, атәра ишҭац иҭандаз.
– Ҳара аргылара ҳаҿуп ахан хьыҵәцара. Анасыԥ лашара
ахан. Аӡәы идамхаргьы ишьҭихраны иҟоу ақьырмыт уи ахан
ианагижь, нас ргылашьас иоураны иҟоузеи?! –ашықәсқәа
ирылыҩны ихаҭа иаҳауеит бригадацыԥхьаӡа иреиҳәоз.
Сынтәакоуп, ҽааныкоуп, нас аԥхьахә агоит ҳҽыҩ, аха
ашықәсқәа еикәшон амҩа иаҳа-иаҳа ирхарауа.
Аԥсаатә мҵәыжәҩа ӷра данарцәажәаз ааԥынра еиԥш
даҽа ҩба-хԥа ааԥынрагьы ниасит. Ҳәатәыс имаз зегьы
арҩаши, аӡыхьи, инахараны игыланы иааԥшуаз ашьхақәеи
ишреиҳәахьазгьы, мышқәак анааҵлак еиҭах аҳәара дналагон. Еиҩсхьаз акәым, «иҩызцәа»» ҿыцқәа зегьы ираҳартә,
иҟаиҵашагьы, анкьа ауаа ишрыдиҵоз еиԥш, ибжьы
ҩҭыганы ихы иадиҵон. Ӡынрак ихигахьан иааиуаз ааԥынра
ашыкьымҭазы, ибжьы ҩҭыганы адҵа ҟаиҵеит.
– Узыԥшузеи, Ҳараз?! Амхқәа рылаҵара аамҭа ааит. Уара
цәаӷәа умаӡам. Изласцәаӷәозеи? Иубаҳароуп. Аӡәы изха-

99

ра ахьылауҵаша абаҳара закәызеи. Аҭыԥ иалухыз бзиоуп.
Аманахцәа, иумыхәозар, иуԥырхагаӡам.
Араҟа, ашьха қыҭаҿы, акырӡа ихьшәаны иаауан аԥхын.
Иҟәарч ҩны аԥхьа зны ихикааит шҭас, аха ашьҭахь амҩахәасҭа
заҵәык ааныжьны, уҭрас ибаҳаит. Аԥҳәыс бзиа лаҟара
дацклаԥшны ауҭраҭыхқәа рыжәлақәа каиԥсеит. Уажәшьҭа,
аԥхынра ааимҭазы, ҟаҵатәыс имаз акы заҵәык акәын, изхашаз аџьықәреи лаҵатәын. Ақьаԥҭақәа, амхырҭақәа шаҟа
иҭахыз ҭацәны ишьҭан. Илаиҵашаз ажәлагьы араҟа инхоз
рҿы аԥшаара уадаҩмызт. Аус злоу, ицәахымԥароуп, заацәагьы
илаимҵароуп. Усҟак дазааигәаны издыруамызт Ҳараз ари
ашьха қыҭа. Раԥхьаӡа абраҟа данааз, аколлективизациа
акәым, Асовет мчгьы ҟамлацызт. Аԥсны зегьы Асовет мчы
шьақәгыла акәым, хәышықәса ахыҵит, наныкьара ҳәа иубилеикгьы азгәарҭахьан. Аха уи анаур, анцәа иџьшьаны, арахь
имааицызт.
Уажәы избама Ԥсҳәы ақыҭа, сџьабаақәагьы адуп иҳәон
Бақьыр-иԥа Ҳараз еизаразааит, ҩыџьа ахьааидгыло акәзааит
уи ақыҭа аӡбахә аацәырыргар. Егьиашаҵәҟьаны, аҩажәатәи
ашәышықәсазы уаҟа реиҳа ихаданы имҩаԥысыз ахҭысқәа
ма ихаҭа дрылахәын, мамзаргьы изааигәаз ауаа рыла идыруан. Уаанӡатәи аҭоурыхгьы шәҟәы-быӷьшәыла акәмызт
ишидыруаз. Идыруан аҭоурых шаҳаҭцәас иамаз ауаа рыла,
еиҳарак азеижәтәи ашәышықәса анҵәамҭазы иазыҟалаз
атрагедиа. Усҟан амҳаџьырра аҟалашьеи уажәы Асовет мчра
ашьақәгылашьеи анеиҿирԥшлак, иахьеиԥшқәаз рацәаны
ибон. Усҟангьы, Аԥсны мацара акәым, Кавказ зегьы абџьар
шьҭарҵеит, аурыс бџьар аҿаԥхьа рнапы имҩахар амуит. Аԥсны агаҿеи амшын инхыԥшылауа агаҿа иазааигәаз
ақыҭақәеи ишадлара Урыстәыла иадлеит, иахьырҭаху игылон аурыс ир. Амҩа бзианы издыруа шьха уаҩык иакәымзар,
агаҿантәи ддәықәлар мышкала анеира ицәыцәгьахартә агаҿа
иацәыхаран ари ашьха қыҭа. Урҭ Урыстәылагьы иадмызт,
Аԥсынгьы иаххәыцуамызт, аурыс рыҽирҭеит, рыԥсадгьыл
рҭиит ҳәа иԥхьаӡаны. Аха ашьҭахь, Аԥсны зегьы иазыҟалаз
амҳаџьырра уахьгьы имнаӡар амуит. Азеижәтәи ашәышықәса
анҵәамҭазы, анапы хәымга иаҟьашьыр ишҭабо еиԥш ашьха

100

ӡыхь, иккаӡа иҭацәит Ԥсҳәы. Забџьар шьҭазымҵаз ршьит, иаанхаз ықәырцеит.
– Аешьцәа еибарԥсуа, анацәа ирыхшаз рҵәыуарҭа рмоуа, рхәышҭаарақәа рҿы аӡы ҩеиуа, абраҟа икашәҭәаз ашьа
ишьаӡагәаӡаха ишәҿыҵааит, – аҭакәажәцәа бааԥсқәа реиԥш,
ахаан иҟазшьаӡамыз ашәира ҵигеит Бақьыр-иԥа Ҳараз.
Ашәира даҿын еихыбгахьаз, ашыцламҭәқәа зқәиаахьаз
ахаҳәқәа ахьеиқәиҵоз. Уажәы иара мхырҭас иахьалихыз,
амҳаџьырра ҟалаанӡа ихыркаахьан хаҳә гәарала. Изызкызишь? Аҳәса ауҭраҭых ҟаҵарҭас ирымазмашь? Амхы азыҳәан
ихәыҷцәан. Хымԥада жәгәарас ирыман. Араҟа ижәгәаразҭгьы,
рыҩнгьы ааигәа џьара игылан. Дашьҭан ҩымшгьы хымшгьы.
Убас иҽазҵәылхны дашьҭан, убри ахәышҭаара ааиԥшаар,
амца иқәнаблаахьаз иара инхара изыхынҳәуазшәа, зегьрыла
данеибгаз еиԥш днахыларашәа уи ахәышҭаара.
Абраҟа акәын рхәышҭаара ахьыҟаз, абар ахәышҭаара хчнызас иамаз ахаҳәгьы анышә акәзар, иаӷраланы амца иабылхьеит иҳәартә ҭыԥк ахьиԥшааз, аҩнгьы шьаҟас иаҵагылақәаз
абарҭ ахаҳәқәа ракәхарын ҳәа, егьиашаҵәҟьаны шьаҟаҵас
ицәны иҟаз хаҳәқәак ииԥшаази уҳәа зегь раҵкыс Бақьыриԥа Ҳараз дархәыцит, зегь раҵкыс ицәа арӡыӡеит машәыршәа
имԥыхьашәаз архнышьна. Ихжәаны икаҳаз аџь ашьапы
агәаҩараҿы иҭан. Алҩақ иацәнахьчазар акәхарын, ажьақца
иазамкит. Иахьа уажәгьы иныкнаҳаны ачуан зхумшьрыз. Аҵла
агәаҩара ианааҭига, иџьашьа-илакәшьо дызхәаԥшуаз архнышьна аҟаҵашьа акәын. Данқәыԥшӡаз, иаби иаб иашьцәеи
ашьхаҟа даныргоз убас идыршо ибахьан ашәеилаҵа, уи архнышьна адаҷқәа шыршаз еиԥш. Шаҟа итатаха импыҵакыз,
ианаџьалбеит, аиха. Ухаҵоуп иахьеиԥшьу уԥшаауазар. Иҟәарч
ҩнаҿы иааганы, ихәышҭаара ианахакнеиҳа, егьа ишьҭихзаргьы,
ачуан изкнамҳартә илаҟәцәахеит. Аха ҭыԥк азимԥшаар имуит.
Ахаҳәҵәаҳә иаҿаирԥеит. Акгьы ахымшькәа уахык аҟарагьы
ус икнаҳан. Адырҩаҽны амца ӷәӷәаны еиқәиҵеит. Архнышьна
лақәижьын, иҟаԥшьӡа ишыртә иблит, нас иааҽҳәԥааны аӡы
иҭаижьит. Убас иҿыцхеит, ицқьахеит, убри аҽны акәызшәа
ажьира ианаадәылыргаз. Ахаҳәҵәаҳәқәа рҿы хәбылҵас абжьында рыҭаны, ахәышҭаара агәҭа иақәшәауа, ачуан шаҟа

101

иҭаху илаирҟәуа иҳараикуа ианирманшәала, иҽанирҭынч
ашьҭахьоуп уи архнышьнеи иареи аҟәарч ҩны иҩнеибамӡо
ианалага. Ижәпаӡа, ихьанҭаӡа ашьхақәа ишынархатәалак аҵх,
амца хәыжжаӡа ишынеиқәиҵалак, архнышьнеи иареи реимак
ахы ныҵнагон. Уазҵас архнышьна иаҳәоз аҭоурых, Бақьыр-иԥа
Ҳараз ҽԥныҳәаҵас иаҳауа далагеит. Иҭбааҭыцәыз ҩнык агәҭа
еиқәын амца. Алҩақ иагахьаз ахәыблы иаҵакнаҳан архнышьна. Зны ахьурӡы зҭаз, даҽазны кәацла иҭәны ачуан нхыршьуан. Ахьурӡы аныкнаҳаз, амҳаб наҵылшьуан аԥшәма ԥҳәыс.
Ажьыхҵәқәа наҵыршьуан ахацәа акәац аныржәуаз. Абыргцәа,
аҿар, ахәыҷқәа, ахәышҭаара иамкуа еикәшаны итәоуп, иара,
иаб, иашьцәа, урҭ ирыхшаз, рыҳәса уҳәа зегьы еибганы ианыҟаз
ишааилатәалоз еиԥш. Уахыкымзар уахык убас иааилатәаны,
рыччабжь имаҳакәа дзырцәымцеит. Уеизгьы-уеизгьы иеибарччалар акәын, рылахь неиқәызҵаша ҳәа уаҳа акгьы рмоуӡацшәа.
Уахынла, насгьы амца ааиқәҵаны, ахәышҭаара данаа­
ҽҳәатәалак аакәын урҭ зегьы анеизоз. Уаха рыцәцашьа аниоулак, аҵх агәы анеиҩнашалак, аҟәарч ҩны дындәылҵуан,
аҵыџь дынҭыҵны иԥсы шааивиго еиԥш. Амза ӡса-ӡсо ажәҩан
иаҵаны, аеҵәақәа еилыџьџьаауа, илахҿыхӡа иҟоу ҵхызар,
архнышьна ацәыбналара иаҳагьы ицәыцәгьахон. Иҟәарч
ҩны идәылыҩуаз агәырӷьа-ччабжь аҵхгьы алыҩра иалагон.
Амза ианду илеиԥшхон, лхахәы ҟәашӡа ишланы, акасыш лхан.
Аеҵәақәа ракәзар, агәылацәа хәыҷқәагьы назлоу, лмаҭацәа
роуп. Иҵхы лашьцазар, данындәылҵлак, иаҳа ирласны иԥсы
ааивигон, архнышьна днацәцон.
Уахыкгьы архнышьна кныхны иршәырц, мамзаргьы ибла
иахьамбаша иҵәахырц иақәикит. Уигьы акгьы алымҵит, аха
нас, дшымгәыӷӡоз иаалырҟьаны иԥшааит аҵыџь ҭыҵшьас иамаз. Дшеибгоу даароуп Ԥсҳәыҟа. Уажәазы иааигах ицәа-ижьы
мацароуп. Игәы-иԥсы уахь инхеит, Аԥсара ақыҭа ишалац иалоуп, агаҿа ишавац иавоуп. Дшеибгоу ашьхаҟа даниаслак,
дыцқьахоит абраҟатәи аӡыхьқәа реиԥш, иԥсҭазаара ласхоит
абри аҳауа еиԥш. Аҵыџь аҭыҵра мариаӡоуп. Амардуан мазеиуп. Ишьапқәа нкыдыргыланы иҿааихоитоуп, уаҳа акгьы.
Раԥхьаӡа уанбааи, раԥхьаӡа ианбоубеи, уажәы зкалҭ аҿы уааины унхаз ари ақыҭа? Уаазышьҭыда? Узаазеи?

102

Абыржәы еиԥшҵәҟьа акәын убасҟан, 1927 шықәсазгьы
ԥсҳәаа милаҭла реилазаашьа шыҟаз. Кавказаа иреиуаз
ҭаацәақәак ракәын иаланхоз. Егьырҭ зегьы, дара рҳәашьа,
аславианцәа ракәын. Аҳи аҳкәажәи еивҵасын, аҳҭныԥҳәыс
дрыбжьыԥсааит ҳәа, ҩ-империак реибашьра иҭанарцәыз
Ԥсҳәы, аҩажәатәи ашәышықәса аналагамҭазгьы асыԥса
зҿыҩрны ицаз абнаршәыра згәылсны ицаз анаара иаҩызан.
Уаҩԥсыла иккаӡа иҭацәын. Ашьақәгылашьагьы убасҵәҟьа,
асыԥса згәылсны ицаз абнаршәыра анеиныло иаҩызахеит.
Еиҳарак иаанагоз ибналоз ауаа ракәын. Абахҭаҿынтә ибналаз, арҳәра, ма уаҩшьрак ҟаҵаны зҽызҵәахуаз, аҳәынҭқар
инымшәаз, аха еиҳарак ирацәан мчыла зыԥсадгьыл
иқәырцаз аполиакцәеи аболгарцәеи. Нестор Лакоба ихаҭа
изларыдиҵаз ала, апартиатә иачеика аиҿкаареи, Асовет мчы
ашьақәыргылареи рзыҳәан убасҟан, 1927 шықәсазы Ҳараз
иҩызцәа ҩыџьеи иареи абра иааны ианыҟаз, иахьԥхьоз
аԥшәмагьы дполиакын. Иахьагьы игәалашәоит ихьӡгьы
ижәлагьы – Вацлав Ранковски. Ихаҭа иҭоурых еиԥш акәын
дахьаанагаз Ԥсҳәы аҭоурыхгьы шидыруаз. Ҳараз иԥхаишьон,
иара, ари адгьыл иашьагәыҭыз ауаҩ иаҵкыс иаанагаз ауаҩ
иаҳа иахьидыруаз убраҟа инхоз аԥсуаа ирзыҟалаз арыцҳара,
иаҳа иахьидыруаз уажәы инхақәогьы зусҭцәоу. Игәалашәоит,
уи аурыс ҳәынҭқар иӡбахә даналацәажәоз, убасҟак игәаӷ
иманы дихцәажәон, ихшара, ма иашьа гәакьа дишьхьоушәа.
Ҳараз имҳәаӡеит иара иабгьы иаб иашьцәагьы аҳәынҭқар идгыларц, дрыхьчарц «дабрауолецра» ишыҟаз.
– Шәара шәыззааз аус аҟаҵаразы, араҟа уадаҩрас ишә­
ԥылақәо рахьтә реиҳа ихадоуп акы, – ҿааиҭит Вацлав уахык ишеицәажәоз. Иҷкәынцәа, иӡӷабцәа, иԥҳәыс, зегьы
рыла анцәа ишиҳәара иҟаз ҭаацәаран. Урҭгьы ираҳауан
реицәажәара. – Даараӡа еиуеиԥшым уаауп Ԥсҳәы иаланхақәо.
Аболгарцәеи аполиакцәеи ҭаацәарақәак ҳауп иҟоу. Аурыс
ҳәынҭқар ашьажәҩы, ахақәиҭра ахәаҽҩы зыԥсадгьыл иахицаз ҳархылҵшьҭроуп. Ҳара ҳӷьычыҩцәам, ҳқәылаҩцәам.
Ҳаԥхӡашала ҳхы ныҟәаҳгоит. Асовет мчи абольшевикцәеи
ҳрыдгыларц азыҳәан ҳара ҳхы аҭагалара аҭахӡам. Ҳахиоуп.
Иҟоуп даҽа џьоукы. Урҭгьы рацәаҩым, жәабаҟа жәохәҟа

103

ҭӡы роуп иҟоу, аха рыхԥша ӷәӷәоуп. Урҭ ҭауади аамысҭеи
ирхылҵшьҭроуп. Иоурысцәоуп. Аурыс ҭауад жәлақәоуп.
Урыстәыла абольшевикцәа рнапаҿы ианаарга, рҭаацәагьы
даргьы бналеит. Аладаҟа, Амшын еиқәа ахықә ахь иаауан иԥхеибарс. Дара аауан, ареволиуциа рышьҭан. Иааит
Шәача, ашьҭахь нхараҳәа ԥыҭҩык Гаграҟа, Аԥсныҟа ииасит.
Аха жәаа шықәса рзыҳәан, аамҭала акәхазаргьы, Аԥсынгьы
абольшевикцәа рнапахьы ианаарга, ҭаацәарақәак бналаны иааит абрахь. Араҟа, ишудыруа, иԥхьакырҭоуп. Аԥхын заҵәыкоуп
ауаҩы данзаауа. Асы ауит, уинахыс иалгеит, згәашәқәа адыркыз абаагәара иаҩызоуп. – Ииҳәозгьы иаҳауан, аха иаԥсшәа
ҳәашьагьы аччаԥшь иҿықәнаҵо дизыӡырҩуан. – Ҳараз, – цқьа
ихы азышьҭны иажәа инациҵеит аполиак, – абраҟа, Ԥсҳәы
иҟоуп џьоукы, сшәыҳәоит убарҭ рзыҳәан ишәасҳәо ажәа Нестор Аполлон-иԥа илымҳаҿынӡа исызнажәгарц. Уи сара сидыруеит. Дысҵәаххьеит. Шьхала дхыганы Нхыҵҟа даҳгахьеит
сҩызцәеи сареи.
– Уӡбахә ҳаиҳәон. Иара иоуп иҳабжьызгаз уара уҳаԥшаарц,
ԥхьарагьы уара уҿы ҳаангыларц. Уи шәыҽимажәдар машәыр
шәыхьуам. Ҳара даҳтәуп иҳәеит.
– Иҭабуп. Ԥсҳәы рҽыԥхьакны иҟоуп џьоукы, даараӡа
иаз­хәыцны изызнеитәу. Ишәаны-изаны изацәажәатәу. Урҭ
аурыс ҭауади-аамысҭеи ирхылҵшьҭроу, аҵара дуқәа змоу,
акультура ду злоу фицарцәоуп. Агвардиа шкәакәа иреиуоуп.
Ирацәаҩым, шәкы, шәи ҩажәаҩык иреиҳам. Сара аӡәырҩы
срацәажәахьеит, сырзааигәан издыруеит. Ҩыџьагьы схәыҷқәа
рҵаҩцәас ирымоуп. Изықәшәаз удыруазар, аччагьы уакуеит,
егьрыцҳаушьоит. Зегьы рцәеилаԥаҭеит, ирцәеилаҩашьеит.
Бжь-мҩак ахьеихагалоу инанагаз аныҟәаҩ иҩызахеит. Иаҳа
ииашоуп ҳәа изнылаша мҩак рзалымхит. Жәибжь шықәса
раан, аурыс ҳәынҭқар иаҳра анышьҭеиҵоз, ишьҭазырҵаз иреиуоуп. Усҟан аҳәынҭқар идымгылеит. Уимоу абџьаршьҭыхрала
иқәгыларц рҽырмазеины ишыҟазоуп аҳәынҭқар иҳәынҭқарра
шышьҭеиҵаз. Абольшевикцәа амчра рнапаҿы ианааргоз,
егьрыдымгылеит ирҿагылангьы имеибашьит. Аха ашьҭахь,
ишудыруа, шықәсык ааҵаанӡа аграждантә еибашьра ҟалеит.
Урыстәыла аҳәааҿы, Амшын еиқәа ахықә аҿы ианааи иалыр-

104

хыр акәхеит ҩба рахьтә акы – ма рнапы иҩаханы раӷацәа,
абольшевикцәа рыҽрырҭар акәын, мамзаргьы рыԥсадгьыл
карыжьыр акәын. Аԥсадгьыл рызкамыжьит, ирзымнаԥхеит.
Ирыԥшааит ахԥатәи. Иразҳәаз, излардыруаз сыздыруам.
Рҽеибаркны иааит абрахь, Ԥсҳәыҟа. Аиаша уҳәозар, Асовет
мчы иацәыбналаны, зҽыҵәахны иҟоу роуп. Аха иҟоуп даҽа иашакгьы. Уигьы умҳәар ламысдароуп. Убри азыҳәаноуп Лакоба
шәиҳәарцгьы зысҭаху. Агвардиа шкәакәа иеиуоу афицарцәа.
Абри сыхәда ақды иқәысҵоит, дарбанзалак аӡәы Асовет мчы
азыҳәаноума, абольшевикцәа рзыҳәаноума ажәа бааԥсык
рымҳәац. Урҭ зҿу акоуп. Аҩны хәыҷқәа, аҟәарч ҩнқәа дыргылеит. Аҭаацәарақәа ирылалаз ыҟоуп, аха аиҳараҩӡак аҳәса
аарымгаӡеит. Уаҩ иџьеишьартә ауҭрақәа ҟарҵоит. Акартош
аадрыхуеит. Аӡәык-ҩыџьак налаумҵозар, аӡәгьы дҩыжәҩым,
деисҩым. Џьоукы ашкол аҿы рҵаҩцәас аус руеит, даҽа џьоукы
рыҩнқәа рахь ахәыҷқәа рыдагьы, адуцәагьы аҩра, аԥхьара
ддырҵоит. Уиазҵааи ани, –инапы наирххоит жәабаҟа шықәса
зхыҵуа аҷкәын хахәы бырфын иахь, – аҩреи аԥхьареи рыдагьы иддырҵақәо уарҳәап.
– Акрыфашьа, – иҳәеит дахыҽхәаны аҷкәын хахәы бырфын.
– Акрыфашьа уҳәоу? – иааџьеишьеит Ҳараз.
– Ааи, ааи, акрыфашьа, – аҷкәын ииҳәаз инацлырӷызит,
далаҽхәошәа, аԥҳәыс қәыԥш, Вацлав иҭаца. – Арҭ аҩымшк
ишәирҵоз шәырҵаҩы?
– Ачқьыԥ акышьа, – иарма напала ачқьыԥ икызшәа ныҟаи­
ҵеит аҷкәын хышла.
– Уи бзиоуп, цқьа иҿышәҵаала, – днақәшаҳаҭхеит Ҳараз,
ачқьыԥ зыхьӡыз зынӡаск ишизымдырӡозгьы. Асҟак идырҽхәаз
ауаҩ ахәыҷқәа акы дирҵозар, ибзиазар акәхап.
– Сара сшәыҳәоит, Ҳараз, шәҩызцәагьы уаргьы, ишьамхы
арсны дуҳәоит ҳәа сызиашәҳәа Лакобагьы, шәрыламкьысын
убарҭ, агвардиа шкәакәа афицарцәа, – иҳәеит аҵыхәтәан аполиак бырг Вацлав.
Имцабзу аурҭ иаҩызаха ҩажәи жәибжь шықәсагьы рхыргахьаны, аибашьра хлымӡаахгьы еилгахьаны, иҭахада, зыԥсы
еиқәхада ҳәа анеибырҳәоз аамҭазы, игәалашәоит, Бақьыр-

105

иԥа Ҳараз диқәшәеит убасҟан, Ԥсҳәы ианыҟаз ицыз иҩызцәа
руаӡәыки иареи. Убриаахыс ԥсрак чарак аҿы аԥсышәак
неибырымҳәацзар, уаҩҵас иеицәажәартә, инеидтәалартә
аамҭа рмоуцызт. Рарԥысра шыргәаладыршәоз, иналацәажәеит
Ԥсҳәы ианеицыҟазтәигьы.
– Дугәалашәома зыҩны ҳаԥхьоз аполиак бырг? – ҿааиҭит
Ҳараз анкьатәи иҩыза.
– Дышԥасгәаламшәо. Ичеиџьыка уҳәару, дахьҳацхрааз
уҳәару! Уимоу, акы уеиҳәарц аниҭаху инациҵоз ажәак иахьагьы исгәалашәоит – пане. Пани мҳәакәа, ухьӡ изҳәаӡомызт.
Иԥсы ҭоушь, уажәгьы уаҟа дынхауоушь?
– Уара иузымдырӡои, Ҳараз, уи дзықәшәаз?! Иара иҵы­
хәала саргьы ишсыԥхьақәаз? Анҭ, иугәаламшәои, дызхашшаауаз агвардиа шкәакәа афицарцәа, ҳхәыҷқәа ашәҟәыԥхьашьа
мацара акәым, акрыфашьагьы ддырҵоит ҳәа иихьчоз…
Иугәаламшәои, ҳаргьы ҳрацәажәақәеит усҟан? Убарҭ
ишҳәыԥыз иааизакны иқәыргеит.
– Ишԥа, арысҟаҩык рус рыӡбызар, сара исмаҳакәа сыш­
ԥанхеи?
– Иабатәи усӡбароу, Ҳаразхеит. Ишҳәыԥыз иааидкыланы аҽныҵәҟьа аетап иарҭеит. Иахьыргаз, ирзыруаз анцәа
идырп. Урҭ заҳҭахузеи. Сгәы иалоу аполиак бырг Вацлав
иоуп. Аҳәынҭқар, сыԥсадгьыл Польша ахәаҿы дахырҳәеит,
ахақәиҭра ҳауит, анцәа иныҳәароуп шиҳәоз, агвардиа
шкәакәа афицарцәа анырга, мчыбжьык ааҵаанӡа иаргьы
дҭаркит. Иус анырӡбуаз саргьы исыԥхьеит. Сара Ԥсҳәы Асовет
мчы шьақәзыргылоз среиуоуп, сыгәра шәымгозар абри ауаҩ
шәиазҵаа, ҩажәи быжьба шықәса раан сызҿыз шәеиҳәап
ҳәа, иахьигәалашәаз сыздыруам, сыхьӡ аирбеит. Аԥсык аасыгхеит саргьы сирӡырц. Дудыруама? Дыздыруеит. Мап кышьас исымыз. Асовет мчы ашьақәыргылара дацхраауазма?
Иашоуп, дацхраауан. Абас ҳшааиуаз, амыждараз, афицарцәа
ааргәалашәеит. Аҳәынҭқар ир афицарцәа рзыҳәан ииҳәоз?
Ишԥаҟасҵоз, Ҳараз? Уара убольшевикӡам. Абольшевикцәа
рҩызцәа рнаԥхаӡом ҳәа ажәа насҿаижьит, иус далган,
амашьына данынҭадыртәоз. Ииҳәоз урҭ рзыҳәан? Уаргьы
иугәаламшәои ииҳәақәоз? Урҭ рзыҳәан иааиҳәоз зегьы бзи-

106

ан. Дырхашшаауан, алахтра ҳзааргеит иҳәон… Абас акәмыз
ииҳәоз? Апригаор ианаԥхьоз, аконтррреволиуционерцәа,
агвардиа шкәакәа афицарцәа, ауаа зшьуаз ҳәа иҟаз зегьы
нарызҳәаны, убарҭ ирыдгылоз ҳәа Вацлав рыцҳа…
Ҳараз ҿимҭӡеит. Анкьатәи иҩыза имаимкит, игәы иша­
мыхәазгьы. Акгьы ҟамлаӡазшәа, даҽакы дналацәажәеит.
Усҟан, аибашьра ашьҭахь, дымҵааҟәрылартә аӡсашьа бзиан иҵахьан Ҳараз. Иҭаркыз, идырӡыз, ашьра зқәырҵаз ҳәа
аӡәы иӡбахә анаацәырыргалак, игәы иалсу, игәы иахәоу
иахьынӡаилшо инмырԥшуа, изҳәауа игәы нымхартә дааи­
зыӡырҩуан, нас ацәажәара зынӡаск даҽаџьара иниаигон.
Иаҳаз шаҟа игәнигаз, шаҟа ҵхы дамырцәаз ихала иааизынхон. Шаҟантәгьы маӡала дрыҵашьыцхьаз ивыршьааз
иҩызцәақәак. Уааҟәымҵӡакәа ушәаԥырҳаԥуа адәы уқәзар
аҵкыс, хаҵаҵас знык уҭахар еиӷьуп ҳәа игәы ианааҭашәалак,
иҿазҟәаҟәоз, иаҿагылоз даҽакы наизцәырҵуан. Дарбану
ахан хьыҵәцара зыргылахьоу аҵлақәа ԥымҟакәа. Насгьы
изакә ҵлақәоузеи, убри ауп иуҳаша?! Сара излаздыррызеи
изхароуи изхарами! Иаҳхагылоу ирусуп, дара ирбарҭоуп. Уи
аполиакгьы зынӡаск акгьы ихараӡамкәа баша ддырӡрымызт.
Сара схаҭагьы исеиҳәеит агвардиа шкәакәа шәрыламкьысын
ҳәа. Урҭ зусҭцәадаз? Асовет мчы иаҿагыланы иеибашьуаз. Уажәы уӡырҩыр аӡәгьы акгьы ихараӡам. Аколнхарақәа
анеиҿаҳкаауаз аколлективизациа хырҵәагоуп ҳәа иаҳҿагылз,
ашьҭахь идырӡқәаз, урҭгьы фырхацәаны ихынҳәит.
Игәалаиршәо далагеит еиҳараӡак убарҭ, аколлективизациа
шәаҿагылан ҳәа идырӡыз, ихынҳәыз ишырҳәоу иара ақыҭа
кажьны дахьықәҵыз. Усҟан иаҿагылан, идырӡит, ихынҳәит иоурыжьын. Шәыбз ҭашәк ҳәа раҳәара ацымхәрас, ишәҿаҳауа
зегьы шәҳәала, шәақәиҭуп ҳәа рарҳәеит. «Уусқәа шԥацои,
Бақьыр-иԥа Ҳараз? Ҳара иаҳҳәоз акәу, уара иуҳәаз акәу иаҳа
еиӷьхаз? Иннархоу ихнарҵәоу аколлеқтивизациа?» «Иннархеит». «Ииашоуп. Иннархеит. Аха ажәлар рыхәда иқәтәоу
шәоуп иннархаз, анхацәа ракәым. Уанаџьалбеит, улашәхама,
уаҳа иумбаӡои афатә аахәаразы уқыҭауаа абазар ахь ишцо?!»
Даҽаӡәы инациҵон. «Ҳлақәа ашра рылымшо, ҳкәытқәа зымҵо
аҟынӡа ҳнажәгеит, дадраа». Абарҭ аицәажәарақәа, хыччара-

107

лафшақә иарҳәақәоз аиашақәа игәаларшәо дышнеиуа, еснагь ихиркәшон хшыҩҵакык ала. «Аиха иаҿухуа аихашәа
уибоит. Ҳзырцәымӷхазеи? Ахәура иҭаҳгеит, атәра иацәаҳгеит.
Уи бзианы иҟаҳҵама? Мап! Аӡәы анцәа дишоит дтәитәыхны,
даҽаӡәы – убри ихәда дықәыртәаны. Ҳара шәеиҟараз ҳҳәеит.
Сара агаӡа…».
– Баша шәҽышәҵәахуеит. Арахь шәхәыҵыҵишь, арахь, –
иҳәеит игәҭахәыцра дааҟәыҵын, аӡәыр иаҳауазшәа, ибжьы
ҩҭыганы. Ахәышҭаара ахәа еилишьшьаауан. Аԥырӷқәа неидкылауа, амца неиқәиҵеит. Мчыбжьык ахьтә знык, ианеиҳаха
ҩынтә ракәын абысҭа аниуаз. Абжьааԥны ахьшәашәа
иҽалеигӡон. Ҿыц иу абысҭа аҵкысгьы еиӷьишьон ахьшәашәа
ааихырссаны, аԥырӷқәа инарықәыжьны арԥхара. Анхацәа
анхашьа-анҵышьа уаҟа инхоз ауаа ирҿимҵаар шамуаз ибеит. Аџьықәреи аныларҵоз, ауҭраҭых аныҟарҵоз зынӡаск даҽа
аамҭан араҟа. Аха урҭқәа ракәмызт ихадаз. Зыда хныҟәгашьа
ыҟамыз даҽак ибеит Ҳараз абраҟа. Аԥсны агаҿаҿтәи
ақыҭақәа рҿгьы иларҵалон, уи, аха иналаршә-ҩаларшәны,
аӡәык-ҩыџьак. Араҟа акартош лазымҵаз аарыхраҳәа акымзаракгьы ҟаимҵазшәа акәын дшырбоз. Егьиашаҵәҟьаны иарада хныҟәгашьа ыҟамызт. Алаҵашьа, аарыхшьа мацара акәым,
ирҿиҵаар акәхеит аҵәахышьагьы. Иҟәарч ҩны ашьҭахь, адгьыл наараны иахьыҟаз дласны иаҿаԥиҟеит. Ақыдқәа рыла
икәыршаны, хыхьгьы ақыдқәа ақәиҵеит. Анышә ықәижьит.
Ашә иҿеиҵаз убасҟак ижәпан, иӷәӷәан, амшә ахозаргьы иазаамыртуа.
Шықәсык акәым, ҩышықәса ракәым, аамҭа анца, ихәы
аҟаҵара данашьцыла игәаларшәара даҟәыҵит акәымзар,
данааз раԥхьатәи амшқәа рзыҳәан ихала ихәы аныҟаиҵаз,
игәаламшәакәа ҟамлацызт иидыруаз, дызхааныз иқыҭаҿтәи
хҭыск. Измаҳаӡац, Аԥсара ақыҭа исасцәаны иаҭааз џьоукы
иҭоушәа, аҳәара дналагон уи ажәабжь. Иҳәон уаҟа иҟаӡаз,
измаҳаӡо, иара иидыруаз џьоукы ираҽԥныҳәауа.
– Ҩажәиак шықәсазы, иахаану ижәдыруеит, иахааным
ишәаҳахьеит, Ар Ҟаԥшь рыманы Аҟәа иалалеит Ешбеи Лакобеи. Кьаразаа, нас урҭ ирыдгылақәоз уҳәа, зегьы еицын.
Сара сыҷкәынӡан. Иҟалап «Кьараз» иалаз рахьтә зегьы

108

среиҵбызҭгьы. Уи иазаауазеи. Ҭауадк иҩнаҭаҿы ҳанкылсит.
Асахҭан кьаҿқәа ҳшәуп. Атапанчақәа ҳаҟәнуп. Ацинк
шәақьқәагьы зыжәҩа иахшьу дубап. Аҳ, аҳкәажә уҳәа аӡәгьы
ҳрыламкьысит. Амаҵуцәа зегьы аадәылганы иаҳгеит. Рхәы
ҟаҵаны ирҿазҵо дрымамкәа иаанхеит. Мышқәак анааҵ
Аҟәа иналаҩит аҭауад иҭаацәагьы иаргьы амла инҵәоит,
рхәы ҟаҵаны афашьа рыздыруам ҳәа. Абас акәын ишыҟаз
ажәытәан. Џьоукы рхәы ҟаҵаны афашьаҵәҟьа рыздыруамызт, ршьамхы еиқәыршәны итәан, даҽа џьоукы урҭ рхәура
иҭан. Аригьы ҳарҭ, абольшевикцәа иҳаӡбама? Аиаша шәҳәа
иҟаӡамыз? Уи раҳәишь уажәы ҿарацәақәак? Аҿарацәа роума,
уи аамҭа иахаанугьы усҟан иаҳа ҳаиӷьын ҳәа иаауҿагылоит.
Ишәасымҳәеи, уара, аиха иаҿухуа, аихашәа уибоит. Ахәура
иҭаҳгаз, иааҳәны ҳара иаҳҿагылеит.
Ахәышҭаара иныҽҳәаршәны, ахәышԥырӷы нақәиҳәҳәон
акартош. Ианӡуаз аамҭа идыруан. Ишцоу ацәа ахыхтәуп, ишцоу ифатәуп.
– Абрахь санықәҵышаз аламҭалаз, – иажәабжь инаци­
ҵеит, – аусҳәарҭа аԥхьа ԥыҭҩык ҳаиқәшәаны ҳгылан.
Исгәалазыршәаз сыздыруам, ажәеи ажәеи шеихаҳҳәаалоз,
амаҵуцәа анрымаҳх зхәы ҟаҵаны афашьа ззымдыруаз,
хымш акрымфаӡакәа итәаз аҭауад иҭаацәа аасгәалашәеит.
Абас ҟалахьан ҳәа ҿаасҭит. Исымазкыз иоуп иџьашәшьаша!
Ақыҭаҿы џьмахьчак дыҟоуп Арушьан ҳәа. Иабацәа, убарҭ
рабацәа зегьы хьшьцәан. Маршьанаа рыџьмақәа ирыцын. Абни, сара снапала ахәура иҭызгаз, ажәлар рыԥсаса
урхылаԥшла ҳәа знапы ианысҵаз, уара Ҳараз, акы уасҳәашан
ҳәа ҿааиҭит. Ианиҳәо анбыкәу? Уажәы, зегьы рыбз
ианақәиҭха. Иабажәгеи, уара, Ҳараз убри аҭауад ицыжәгаз
амаҵуцәа? Сара соуп дзызҵаауа. Иабаҳгеи умбои, ахақәиҭра
раҳҭеит. Шәца, шәхала шәынха шәынҵы, шәхы шәақәиҭуп
ҳҳәеит. Аҳампалоуп рхы иахьақәиҭышәтәыз иҳәеит. Ишԥа,
уара?! Иабаҳгеи рхы иақәиҭаҳамтәыкәа?! Ииҳәазоуп уеилазго. Иабажәгеи умбои, шәара шәхаҭақәа ижәгеит, маҵуцәас
ижәгеит иҳәеит. Иуаҳауоу, уара?! Сара сакәзаап маҵуцәас
изгаз. Сара, зыԥшәма ԥҳәыс мышкы шьыбжьаанӡа ачаи
ҿыхра иагымхацыз, анхацәа бзиақәа раҵкыс еицәаны

109

ахыбрақәа зызгылоу?! Зыҷкәын заҵәы, зыҵәҩаншьап ажәлар
дрыхҭнызҵаз. Сара сызҿыз саҿымызҭгьы, иахьа деибгадеизҩыда дыҟазаарын схәыҷы. Абри аҩыза ажәа ануаҳалак…
Игәалашәоит, убри аҽноуп Бақьыр-иԥа Ҳараз имаҵура
ашьҭаҵара, уаанӡа дызҿыз аусқәа зегьы дырԥырҵырц,
дырҟәаҵырц аниӡбаз. Усҟан иҷкәын дҭахахьан. Аҩны иҟан
иԥҳәыси иԥҳаи. Изхаша ҟәыдк, џьықәреик ааирыхлап,
рахәқәак изгәарлар, иара изхоит. Макьана имч ҭоуп. Аԥхын
ашьха дцалап. Аха дшымгәыӷӡоз ала иааҳәит зегьы. Имаҵура
шьҭеиҵаанӡа хаҵа дцеит иԥҳа. Иара реиҳа ицәымӷыз ауаҩ
диццеит. Иԥҳыси иареи уаанӡагьы иссирны еизыҟамызт, аха
рыԥҳа хаҵа данца инаркны, цас илуазшәа, иара ицәымӷыз
рымаҳә, лара дааицәнымхо иӡбахә аҳәара далагеит. Урҭқәа
зегьы ихы иқәикрын, имаҵура анышьҭеиҵа инаркны ауаа
даҽакала изыҟамлазҭгьы. Излаизымдырӡоз ала иааҳәит. Ҵаны,
дахьымҩахыҵуаз ачеиџьыка дахырбаауамызт, аха шамахамзар, иара ишҭахь уаҩ дымҩахыҵуамызт. Реиҳа ицәыцәгьаз,
зхыгара илымшоз убри акәын. Лхаҭагьы илдыруан, иаргьы
илеиҳәеит иԥҳәыс. Чеиџьыка змам, анымха-хымҵәа диԥоуп
рымаҳә. Иаб дусым, ихаҭа дҽеиндаз. Убла дхыԥшылаанӡа,
уџьыба дҭаԥшуеит. Аԥара арҳара аамышьҭахь иара изыҳәан
уаҳа акгьы ыҟаӡам. Аԥсараа жьаны рҳәасабаақәа рымхны
изҭиуаз сара маҳәыс дсызшьом сҳәеит. Илаҳазшәа ҟалҵеит.
Илымуит. Смаҭа дысзычҳауам ҳәа ҽыҵгас иҟаҵаны данцалак, мчыбжьык даанымхакәа дмааӡац. Аҵыхәтәан зынӡа уаҟа
даангыло далагеит. Аус руеит, ахәыҷы дырзызбароуп лҳәахт.
Ҳаилыҵит, уаҳа закәи. Сан, ԥсаҭа шкәакәагьы уи акәын
илҭахыз. Смаҭацәа быманы бықәҵ, наҟ биԥырҵ ҳәа ауасиаҭ
ажәа лалҳәахьан.
Ихаҭа ихарақәоугьы иԥҳәыс илхаратәуа, гәаныла дылзаӷьуа
дышнеиуа, ихаҿы иааигон иԥҳәыс, иԥҳа, имаҳә, имаҭа хәыҷы
уҳәа зегьы еилатәаны, ишыччо-ишыхәмаруа, игәырӷьаҵәа
ишеилоу. Уи ахыгара изымариан. Зегь акоуп сара стәқәа роуп.
Аԥсара ақыҭан ҳаблак бырзенцәан. Урҭ шынеибакәу
инеидкыланы ихырцеит, ашьҭахь ихынҳәит. Ихырцаанӡа
аҳабла далсны даннеиуа, ҩнаҭак аҿы дымҩахыҵыр, сара
сҿы умҩахымҵит ҳәа анаҩс инхауа дгәаауан. Уажәы ҩнаҭак

110

аҿы дымҩахыҵыр, дышԥааушьҭуаз ҳәа аԥшәма изгәаауеит
инаҩс инхауа. Уигьы идыруан, аха убригьы ахыгара илшон.
Агәра ганы дыҟан дзыхдырҟьауа – иахьахырцаз, иара акгьы шихарам, ибз шалам, дара рзыҳәан бзиарамзар цәгьара
шимҳәацыз. Зегьы хәшәык хәшәык рзиԥшаауан Ҳараз, аха
хәшәы изамҭакәа, аҩны дыҩнанамыргыло идхалеит акы. Иамуит, дзамышьцылеит ихала, имацара заҵәык нхара дуӡӡак
ахылара. Амаҵурҭа дыҩнатәар, уаанӡа ҭаацәа хәыҷык ирызхоз, уажәы уаашәҩык ҩнатәаргьы иакрашәа, еиӷрыкка
иҭбаахон. Асасааирҭа кәаскьа акәзар, уаха ҩынтә хынтә
дгыланы ауадақәа дрыҩнаԥшыр акәын. Зны ацәажәабжьқәа
гозшәа иаҳауан, даҽазных – ашьапышьҭыбжьқәа ааҩуан.
Иуаз Ҭарсхан ианиеиҳәоз, ҳәоук ала ихиркәшеит.
– Сықәымҵыр ада уаҳа ԥсыхәа ыҟамызт.
Заа иеиликааит дыздырша, дызгәалашәо аӡәы дыҟоу дыҟаму
Ԥсҳәа ақыҭан. Асовет мчы анышьақәдыргылоз абраҟа иааны
иҟақәаз аӡәыр ишәгәалашәома ҳәа дназызҵаалак, ирҳәоз
акакәын. Урҭ згәалашәо ҳәа уаҩ днымхеит. Уаҩԥсы дахымызт,
иккаӡа иҭацәын, иқьаԥҭан аполиак Вацлав инхара. Ауҭраҿы
арахә ирзымфакәа, бҳәақәак, ҵәаҵлақәак гылан. Иахьыҟаз
узымдырыртә
иқәӡаахьан
иаандақәа. Маҟҿаҳәаранӡа
иҩышьҭыхыз, ахаҳә иалхыз ашьаҟақәа рыла иудыруан аҩны
ахьгылаз. Аԥшәма ԥҳәыс лыбжьоума, ахәыҷқәа рыбжьқәа роума, иара, абырг Вацлав иоума, аӡәгьы ибжьы игәы инықәымҩит
Ҳараз. Ақьаԥҭа иқәыҩны иаҳауа иалагаз зынӡаск даҽа бжьын.
Ибжьы ҵаӷан, иҷахьан. Иажәақәа еишьҭаххы акәын ишаауаз. Ҩыџьа, хҩык драцәажәозаргьы ажәлар реизараҿы
дцәажәозшәа акәын ицәажәашьа шыҟаз. Илымҳа иахьагыз
аҟнытә, ииҳәо ихаҭагьы иаҳарц, ибжьы ирдуцәон. Ажәа имакра зылшодаз. Уиргачамкуан. Узызхәыцуаз акы заҵәык акәын,
иааиҳәо ажәак ахьувымшәаша. Иара дтәоуп, рҽеидыԥсала
игылоуп дара, Ԥсҳәыҟа ицараны иҟоу ахҩык.
– Асовет мчы аԥсы злаҭоу, аҩызцәа, шәара шәеиԥш
гәыкала-ԥсыкала уи иазыҟақәоу рылоуп. Изықәгәыӷуа шәара
шәоуп!
– Абзиара узыҟалааит, Нестор Аполон-иԥа!
– Ауаа ирыздыруам аԥсҭазаара ҿыц иааиз изакә насыԥу

111

ирнаҭауа. Рыԥсы шҭоу џьанаҭ иҭалауа иҟанаҵоит. Агәра
дшәыргароуп, ирзеиҭашәҳәароуп. Анхаҩы игәы злашәкуа
иарбану? Адгьыл. Абраҟоуп уи аԥсы ахьҭоу. Удгьылаҿ
уара уаԥшәыманы уҟалоит ҳәа иашәҳәароуп. Аԥсны
ахьынӡанаӡааӡо ҳнапаҿы иааҳгеит. Ҳара ҳтәқәа зегьынџьара
иахаҳаргылеит. Иԥхьакны, иҵәахны иҟоу қыҭоуп Ԥсҳәы.
Аԥхын заҵәыкоуп амҩа анаарту. Асы анкаҳалак, аӡын
уахь уаҩ дызцом. Шәара убригьы шәхы иашәырхәа.
Амҩа шәзыҟаҳҵоит ҳәа рашәҳәа. Ҳара ҳагентцәа излаа­
рыцҳауала, уаҟа тәарҭас, ҽыҵәахырҭас иҟарҵеит аконтр­
револиуционерцәа, ахәаџьацәа, апапцәа, аманахцәа, аха
зегь реиҳа уаҟа иҳаӷацәаханы иҟоуп агвардиа шкәакәа
афицарцәа. Ҳара ҳашҟа ииасуазар, ма иаҳԥырхагамзар,
ирашәҳәа ҳашрыламкьысуа. Аҩызцәа, иарбану Ленин ду
уасиаҭны иаҳзынижьыз? – даарыхәаԥшит. Еицыз рахьтә
цәгьам-бзиам аԥхьашьа здыруаз иараӡәзаҵәк иакәын.
Аха иаргьы Ленин иҩымҭақәа дрыԥхьа акәым, шәҟәыкгьы
инапаҿы иаанимкылацызт. – Зхы ззымыхьчаз ареволиуциа акгьы иаԥсам иҳәеит Ленин. Ареволиуциа, аҩызцәа,
аҩнаҭаҿы ииз асаби иҩызоуп. Ихьчатәуп. Иахылаԥштәуп. –
Ииҳәоз ихаҭа убасҟак агәра ганы иҳәон, иҳәашьагьы убас
иҟан, ииашаҵәҟьаны амаалықь инапаҿы дикушәа, шәара
дшәысҭоит, деиқәшәырха ҳәа реиҳәарц иҭахушәа.
Аполиак дахьынхоз ақьаԥҭа дықәсны днеиуан. Ҟәарч ҩнык
ргыланы, сынтәала дахьымӡаргьы, ҽааны абрахь дшааша, дахьынхаша аҭыԥ гәеиҭон. Бзыԥ аӡиас ихықәтәалаз ԥсыӡкҩык
дааивагылеит. Ианеицәажәақәа, ус днаиазҵааит.
– Абнаҟа инхоз ауаа иахьцаз ҳәа иудыруазеи? – ақьаԥҭа
ашҟа инапы наирххеит. Аԥсыӡкҩы акыр ихыҵуан, мдыршьа
имамызт.
– О, ауаҩ қьиа! Урҭ рымацара роума, ақыҭа зегьы ақәӡаара
иаҿуп. Араҟа ауаа анынхоз, қьаф аныруаз аамҭа цахьеит. Иумбаӡои ақьаԥҭақәа шаҟа ирацәоу. Вацлав иқьаԥҭоума
узҿу? Иара ихаҭа, иудыруазар акәхап, пан Вацлав аибашьра иалагаанӡа, агвардиа шкәакәа афицарцәа дрыдҳәалоуп
рҳәан, дҭаркит, дыршьит. Иҭаацәа хырҵеит. Аҳәаанхыҵтәи
агентцәоуп рҳәеит. Исгәалашәоит, Сталин дыԥсаанӡа рыҷ­

112

кәынцәа руаӡәк дхынҳәит. Ԥҳәыс дааигеит. Анхара далагеит.
Уигьы иаарласны ддырӡит. Иԥҳәыс дықәҵит.
– Акы суазҵаашан, – ҿааиҭит Ҳараз. Шаҟантә даргәаҟхьаз
уи азҵаара, аха аӡәгьы иазҵаара изыгәыӷьуамызт. Ари
дтәымуаҩуп, диздыруам. Еиқәшәеит, инеиԥырҵит. –Аиаша саҳәа. Асовет мчы абраҟа иахьышьақәгылаз Ԥсҳәы
иазеиӷьхоу иазеицәахоу? –аҭак иаҳауаз иара изыҳәан
иаӡбауаз рацәан. Иқыҭаҿы ақәҵреи ақәымҵреи рзыҳәан
лакҩакра хәыҷқәак изынханы иҟазар рҭыԥ иахьықәнаҵоз мацара акәмызт. Иаӡбауан даҽакгьы. Абраҟа дахьааиуа инхои
иареи реизыҟазаашьа.
– О, ауаҩ қьиа! –иҳәеит аԥсыӡкҩы. Аҵәгәыр нҭиԥаан, аӡы
ахьынтәаауаз ашҟа инаиршәит. – Сара узсазҵаауазеи. Убла
иамбаӡои?! Аполиак дахьынхоз мацароума араҟа иқьаԥҭоу. –
Анцәа уирманшәалааит! – днаиԥырҵит.
Ацыха-ӡы абахә анарбгоу еиԥш, аԥсыӡкҩи иареи реи­
цәажәара хәыҷы иара изыҳәан иаӡбаз рацәахеит. Раԥхьа
игәы ишҭеикыз еиԥш ҟаҵашьа амам. Дааскьаны ақыҭа
агәахьы дызрыланхом. Аха инахараны акәзаргьы зынӡаск
уаҩԥсы дахьыҟаӡамгьы нхашьа шимамыз идыруан. Реиҳа
иманшәалаз ҭыԥны ибеит иахьалихыз. Реиҳа иааигәоу игәыла
илашыбжьқәа ааҩуеит. Изхоит. Иԥсҭазаара зызкыз ауси ԥсҳәаа
рзыҳәан аԥсыӡкҩы иеиҳәаз ажәақәеи дырзымхәыцларц
азыҳәан, Бзыԥ аӡиас дхыԥшылауа, ибжьы ҭыганы ацәажәара
далагеит. Лафкгьы налеиҵап, ихы ааиханаршҭып.
– Даара умцҳәаҩуп, аиашазы, уара аӡиас, – инапсыр­
гәыҵақәа рызна аӡы нҭитан, инаиҿеиҭәеит. – Нхыҵи аахыҵи
ирыбжьагылоу ашьхақәа рҿы уныҵыҵуеит. Аԥсныҟа сара ус
сымам, шәареи сареи акгьы ҳзеилам ҳәа, уҿҟьаса уҿынаухоит
Нхыҵҟа. Урыхәаԥши Аԥсны аӡиасқәа?! Уара уаамышьҭахь зегьы, рхы анныҵырхлак инаркны, ишзахәо иеихоит Амшын
еиқәа ашҟа, агаҿаҟа. Уара заҵәык уоуп Нхыҵҟа идәықәло.
Шәара шәымҩа сара исымҩам, сара даҽа мҩак сзыԥшуп.
Аныҟәаҩ бзиа ухықә иаваршәны дцозар, мышкы акәым,
ҩымшгьы ныҟәашәа уанцалак, ашырҳәа уаақәгьежьааны
уҿынаухоит Аԥсныҟа. Иауазеи, сукәыхшоуп, уаныҵыҵлак
инаркны уахь ухы рханы уцаларауазеи. Ӡыхьҵас, ижәла,

113

ицқьаӡа, –днаҿыхәеит. Еиҭах инаиҿеиҭәан, ахықә иаваршәны,
аҟәарч ҩны иргыларц аҭыԥ ахьалихыша деимдо иҿынеихеит.
Угызмалуп, уара, аӡиас, даара угызмалуп. Издыруада егьырҭ
аӡиасқәагьы ухьырԥшны иугарц уҭахны, аха ишымцаз, ухала
ушынхаз ануба акәзар уаныхынҳәуа?!
«Аӡиас акәым, Бақьыр-иԥа Ҳараз, уара ухаҭа уоуп ибналарц иаҿу. Егьа урцәыбналаргьы хашҭшьас иҟоузеи убасҟан,
Адагәа идҵала уҩызцәеи шәареи шәааны шәаныҟаз, аизара
ду ахь шәнеиаанӡа, аполиак иҩнаҿы ишәымаз аицәажәара.
Дугәаламшәаӡои дшәацәажәарц инеиз ареволиуционер?
Ирыԥҳақәа уашәшәырахеит Сибра дахьҭакыз. Ашьха ҳауа
ада ԥсыхәа имамызт. Иҭаацәа иманы уаҟа дынхон. Ихыҵуаз
– шықәса ҩынҩажәа. Убри абжак Сибра абахҭақәа рҿы ихигахьан. Ах, анаџьалбеит, изакә ҵараз имаз, дагьшԥаҟәышыз.
Ақыҭаҿ аизара ду аныҟашәҵалак иуҳәақәаша ҳәа иаасеиҳәаз
зегьы ахәырбӷьыц иаҩызан.
Уахык заҵәыкоуп уии иареи анеибабаз ианеицәажәаз,
аха дихашҭуамызт аӡиас шыцәаз ибазшәа. Иажәақәа уаҟа,
Ԥсҳәы имҩаԥыргаз аизара ду аҿы аамышьҭахьгьы, иара
иқыҭаҿ аизарақәа рҿгьы шаҟантә иҳәазеи. Игәалашәоит,
иаацқьаны жәаҩа шықәса ҵхьаны, 1939 шықәсазы, усҟан
иара Аԥсара ақыҭан ақыҭсовет ахантәаҩс дахьыҟаз икабинет ашә аартны иныҩналеит изымдырӡоз ҩыџьа. Шықәса
ҩажәи жәохә раҟара зхыҵуаз, лхахәы еиқәаҵәа агәҭа ишаны,
иԥаны изқәыз ԥҳәыски жәабаҟа шықәса зхыҵуаз, зымшәхәы
аақәымыҳәҳәацыз арԥыски. Ани аԥеи ракәзаарын, лассы-ласс
игәалашәалоз ԥсҳәытәи ареволиуционер иԥҳәыси иҷкәыни
ракәын. Дыззааиз ашҟа диасаанӡа, лафҵас инаигәалаиршәеит.
– Исгәаламшәакәа, убасҟан ада агьамагьы сымбацызт
акәыкәбаа. Шәыфашьа игәаларшәаны дахыччалон. Саргьы
исзырҵаз иара иоуп. Ижәдыруеит, аԥсуаа иаҳчысхәым. Сибра дахьыҟаз идырҵеит. Даагәаар, Сибраҟа кәыкәбаафара
сеиҭацахуеит шиҳәоз, амышьҭа иқәшәеит, – лылабжышқәа
ҩхаҟәҟәалеит.
– Иҟалазеи?
– Сгәы иалоу, – ҿаалҭит аԥҳәыс лылабжышқәа рыцқьауа,
– аҳәынҭқар ихаан, аҳәынҭқар иахҳәара уашьҭан, уиаӷан ҳәа

114

ддырӡит. Иԥсҭазаара зегьы ареволиуциа иазикит. Уажәы, ареволиуциа аниааи, уара ареволиуциа уаӷоуп ҳәа дҭаркит. Ашьха
ҳауа цқьа иахәышәтәын, уажәшьҭа хар рымамызт ирыԥҳақәа.
Агаҿаҟа ҳалбааны ҳанхап шаҳҳәоз…
– Сара ахаан исхашҭуам уи усҟан ацхыраара иҳаиҭаз.
– Уажәы иара ихаҭа ацхыраара иҭахуп.
– Сабаихәо? – иааицәымыӷхеит Ҳараз.
– Сара сыхьчара шәагьаламган, сыздыруа ашаҳаҭцәагьы
брышьҭамлан, иҟасҵахьаз абзиарақәа шаҟа рҳәауа, иаҳагьы
исзеицәахоит иҳәеит. Уара аказы суҳәарц сузааишьҭит.
Ухьӡ ҳәаны, абри ауаҩ иҿы бца, бсызиҳәа, исзыҟаиҵааит
иҳәеит. Иаарласны иара дхырцоит. Сара ма уаанӡа сҭаркуеит,
иара иеиԥш, мамзаргьы, сҭарымкыкәа сынхар, дахьхырцо шаасаҳалак, уахь сишьҭаланы сцоит. Уажәааигәа
Ҟәланырхәатәи Ԥлиак иԥҳәысгьы убас лхаҵа дишьҭаланы
дцеит. Сысаби, сыҵәҩаншьап заҵәы дысзеиқәирхааит, иара
иҿы дыҟазааит ҳәа дсыцҵаны сузааишьҭит. Иахьа сыҟан
Дранда абахҭаҿы.
Даҽа џьоукы рылоуп Ҳараз иԥҳәыс ишлаҳаз.
– Дызусҭада уара, ахәыҷы дулҭарц иааны иҟаз? –
ҿаалҭит хымшҟа ааҵхьаны. –Аҳәсақәа исарҳәон. – Лафкгьы
нацылҵеит, аԥҳәыс лхы лҵыхәа шылдыруазгьы. –Издыруада
ахәыҷы уара дутәызҭгьы?
– Даараӡа исҭахын слыцхраарц, аха илҳәаз ҟаҵашьа
амамызт. Ажәлар раӷа ҳәа иҭаркыз ихәыҷы дааганы сара
иааӡара сызлалагоз?! Ҵаны, ларгьы исыдлымцалеит. Цқьа
сазхәыцып анаасҳәаҵәҟьа, уаҳа ацәажәаха сымҭакәа лхәыҷы
имахцә данкны, дындәылҵны дцеит. Сара даасымгаргьы
дахьысҵәахыша џьара исыԥшаарын.
– Лара ҳқыҭан аӡәыр дидыруазма?
– Дызбахьада?!
– Шәеицәажәара аӡәыр иаҳауазма?
– Изакәызеи, бара, быпрокурорхама?! Изаҳауадаз, ауаа
ишраҳауаз илҳәозма схәыҷы иаб дызусҭоу аӡәгьы иоумҳәан,
дысзыҵәах ҳәа?!
Уиаахыс шаҟа шықәса ҵызеи, аха иумбои, илхамышҭит,
ҳанеиԥырҵуаз, илгәаларшәаны исаҽыԥнылҳәеит, игәы дынҭа­

115

хәыцит Ҳараз, иԥҳәыси иареи реицәажәара игәаларшәауа.
Иахьсаҽԥнылҳәазоуп иуҳәаша? Зымгәеи зхәымџьари рыда
хәыцырҭа змам ҳамаҳә бзиахә, Сакәытыжә иԥа ишиаҳауаз,
насгьы ишԥасаҽԥнылҳәеи, асаби дахьумыхьчаз азыҳәан
анцәа ҳахьирхәит, ҳаргьы ҳҵеиданы ҳаанижьит лҳәеит.
Шаҟарыла исаҽԥнылҳәара лыздыруам ҳхәыҷы дахьҭахаз. Ииашаны иҟасҵеит сықәҵырц ахьысыӡбаз, ииашаны иҟасҵеит.
Аӡәгьы абзиара инаалаӡом. Атрацкист ихәыҷы дызгазҭгьы,
лара, аԥҳәыс гаӡа, дабаҟалоз уажәы? Ауарҳал тата дылаԥало
лымаҳә иҿы дыҩназаауазу, Сибра ԥсышьацәгьа шлоуаз лбарын. Убри акәын илықәнагозгьы.
Ҳараз иԥсҭазаара зегьы еихшьалауа данахәаԥш, уаҳа
даҽа мҩак ыҟам ҳәа ӡбаны, иқыҭа анкаижьшаз, данықәҵышаз
аламҭалаз, аӡы иаго аҭәыц дахьынҳалоит ҳәа, инықәыршәны
дцеит иԥҳәыс, иԥҳа, имаҳә, днарацәажәарц, ииӡбаз реиҳәартә
еиԥш ибар, иреиҳәарц. Даннеи аҽынгьы, аҭаацәа зегьы
анааилатәа аухагьы еибырымҳәаз, иргәаладмыршәаз ҳәа
иҟоузеи. Ажәеи ажәеи еихҳәаало ишнеиуаз, ԥсҳәытәи аԥҳәыс
лхәыҷи лареи рыӡбахә аацәырылгеит иԥҳа. Уи зынӡаскгьы илдыруеит ҳәа дыҟамызт. Усҟан лара дхәыҷын. Ианыҟалаз аҩны
иалацәажәоны илаҳазаргьы, илхашҭхьазар акәын.
– Папа, сара уеилыскаауеит, иаҳҳәап, ажәлар раӷа
зыхьӡырҵаз, усеиԥш ахара здырҵаз ауаҩ иԥҳәыс лыцхыраара ахьулымшаз, дахьузымыхьчаз. Аха, папа, ахәыҷы? –иԥҳа
абарҭ ажәақәа анылҳәа, адашьмаҿы ауарҳал дықәтәаны
ихәмаруаз лыҷкәын хәыҷы днаихәаԥшит.
Имаҳәгьы иԥҳәысгьы ҿырымҭӡеит. Иԥҳа лызҵаара аҵкыс­
гьы убарҭ рҿымҭра ишьара дықәнаҟьеит, иаҳа ианаҳәеит. Арҭ
уажәадагьы убри иалацәажәахьеит.
– Сара исзеилымкаауа, – лажәа инацылҵеит иԥҳа. Лаб
иакәын изалҳәоз, аха лхаҵа, Сакәытыжә иԥа Сафер, аԥсараа
рыбҳәасақәа ирчахыз ишҟа акәын дахьынаԥшуаз, – аимак роузааит абольшевикцәа, рдунеихәаԥшышьақәа еиқәымшәеит,
аҭыԥқәа еимаркит, ахьӡ-аԥша рзеиҩымшеит, урҭқәа зегьы сара еилыскаауеит. Аха сара адунеихаан исзеилкаауам
асабицәа змыхьчаз ауаа.
– Аҳәса? Урҭ ирывыббазеи? – амца наҵалҵеит лангьы.

116

– Аҳәсагьы, иаҳҳәап, аполитика рҽаларгалазар ҟалоит,
рхацәа ирыдгылама, иакәым рҳәама, исыздыруам, урҭ
ирыӡбаша аԥшаара мариоуп, аха асабицәа?! Ихыҵуаз,
дысзыҵәах ҳәа ԥсҳәытәи аԥҳәыс иаалгаз ахәыҷы? – лан
лышҟоуп дахьынаԥшуа. Уи лоуп зегьы лазҳәаз.
– Иҳәала, иҳәала, сӡырҩуеит, – дҩагылан, ашәҟәеиқәҵарҭа
днадгылеит Ҳараз. Ацәа аганахьала иаарҳәны, иахьӡугьы,
изҩызгьы рыԥхьара мариахартә иқәгылаз ашәҟәы хәыҷы
аақәихит. Акрааҵуан уи ашәҟәы, иара изкыз, инапаҿы
иаанимкылеижьҭеи. Дызҿыз аус зегьы башазаарын, дызныз
амҩагьы иашамзаарын ҳәа агәра игацыԥхьаӡа, иԥсҭазаара
зыхҭниҵаз ауаа, иԥсҭазаара акәым, ихыссаны икаиԥсо инапхыцгьы иаԥсамзаарын ҳәа шаҟа игәанала иҳәоз, убасҟак
агәаӷ икуан убри ашәҟәы хәыҷы, игәаӷ икуан изҩызгьы. Аибашьра ашьҭахь, хышықәса ааҵхьаны, раԥхьаӡа ианҭыҵыз
абри ашәҟәы, ипартбилеҭгьы иаргьы иҵырҟа џьыба еицҭан.
Ашьжьымҭан шаанӡа иҽы днақәтәаны, аконторахь днеиаанӡа
аусура инеихьоу имнеихьоу ибарц ачаирҭақәа, аҭаҭынырҭақәа
анеимидо, мамзаргьы икабинет аҿы ихала данаанхалак, ашәҟәы
ааҭыганы днахәаԥшуан, иааихирԥхьон. Шықәсык бжьахаргьы адырҩашықәсан еиҭаҭрыжьуан уи ашәҟәы. Изҩыз ихьӡи
ижәлеи – Адамыр Арҭанба зны анбан дуқәа рыла ианырҵон,
ҽазны идырхәыҷуан, аҽаԥсахуан аҿыгҳарагьы. Иҭыҵцыԥхьаӡа
аҿыгҳара иацлон. Иԥсахымкәан иаанхон ахьӡи ҵакыс уи ахьӡ
иеиҭази. «Ашьауардын амҵәыжәҩақәа», ашьауардын иаҩызоу
ауаҩ имҵәыжәҩа иҵакуп иқыҭа гәакьагьы. Имҵәыжәҩа иҵакны
игоит Ерцахә ақәцәахь. «Уажәшьҭа, даҽазнык ианҭижьуа,
уажәы сыԥҳа илҳәаз ациҵааит!» – иаарҳәны ашәҟәқәа рхахьы
инықәиҵеит, аха нас иаақәиԥаан ацәа ҵаӷа ианкны, ашәҟәы
зҩыз иԥҳәыс, иԥҳа, мамзаргьы имаҳә ракәушәа, ус ҿааиҭит.
– Иабаҭахыз абри?! Раԥхьаӡа ианҭыҵыз, исаҭәамыз уск
ҟасҵазшәа, иԥхасшьон. Иԥхасшьон, иԥхасшьа. Сыбзарӡы
ахьырҳәаша, хьӡык ахьсырҳаша ҳәа сыҟамызт сара.
– Ҳа-ҳа-ҳа! –иаалырҟьаны ччараха исит имаҳә, Сакәытыжә
иԥа Сафер. – Папа, амал аганахьала, шәаб иҭынхаз аҩноуп
шәзыҩноу, ахьӡ-аԥшагьы шәашьҭамызҭгьы, нас ишәҭахыз,
ҭынч шәзымтәоз?

117

– Уи уара иузеилкаауам, – иқьышә инықәыххит уара
узакәу ҳәа ажәақәак нациҵарц, аха иҽааникылеит. – Ахәыҷы
дышԥалымумхуаз, аҩныҟа днаугандаз, ҳара даҳмааӡоз!.. –
лҳәашьа ныҟаиҵеит иԥҳәыс. Усеиԥш ажәақәа иалымҳәацызт,
аха ибзианы идыруан убасҵәҟьа лгәы ишаанагоз. – Ԥсҳәытәи
аԥҳәыс лхәыҷы дзыбгоз, Аԥсара иҟаӡамыз забацәа ҭаркыз, урҭ
рхәыҷқәа бымгоз?! Рҭынхацәа ирбон. Ҭынхас бҽыҟабҵандаз
баргьы.
– Уара сумазҵаакәоу? – лҳәеит иԥҳәыс, сумазҵаакәа
шьаҿак ҟасҵар иалҵуаз узымдырӡои ҳәа аанагауа. – Сара
сакәым, ақыҭа ырбаандаҩны иумахын. – Аихацқәа ирҭакымыз
сара мыжда! Бцеишь, иԥхьаӡеишь егьырҭ ақыҭақәа рҿы
шаҟаҩы ыӡыз, иршьыз, ихырҵаз, иԥхьаӡеишь Аԥсара шаҟаҩ
ҭаркыз, нас иббап ирбаандаҩны исымазу, исыхьчоу. – Еиҳарак
изеиҳәоз имаҳә иакәын. – Иашоуп, аӡәгьы дмыӡит сҳәом. Аха
урҭгьы зырӡда?! – изиацкқәа аҷҷа-аҷҷа рылго длеиҩеиуан,
дара ҿымҭ итәан. Иԥҳа ихы налықәикит. – Бангьы баргьы шәнаицҵаны акәын Сибраҟа шәшырышьҭуаз усҟан уи
ахәыҷы аҩныҟа даазгазҭгьы. Уи схы ихҭнысҵарызу ауаа рус
ҟасҵарызу?!
– Ари наԥхароуп, папа, ишԥоузеилымкаауеи, наԥхароуп.
– Аҿаарха, аҿаарха! Иҵегьы кәапеила аӡы алаҭәала! –
усҟан аӡәгьы изеилымкааит изхиҳәааз. Иԥҳәыс гәҩарақәак
лкызаргьы, усҵәҟьа ҟаиҵап ҳәа дыҟамызт. Аҽны аҩныҟа,
ақыҭахь данцоз, ларгьы диццарц акәын, аха макьана быҟаз,
лассы сеиҭаахуеит усҟан ҳаиццап иҳәан даанижьит. –
Наԥхароуп ҳәа даауеит. Анаԥхара аӡбахә араҟа ҳалацәа­
жәарым. Сара мыжда бара баб иус бымнаԥхазар акәхап.
– Сара уи ахаангьы садгыламызт. Мчыла садырцалозар
сара исхарам.
– Абар дахьыҟоу, аа, бан блазҵаа. Ишԥасзыруи аибашьра
аламҭалаз? Иаарласны изусҭцәазаалак ҩыџьа ырбаандаҩны
иаашьҭы ҳәа иаарыцҳаит. Ацәгьара ҟазҵаз ҳәа аӡәгьы дсымам.
Акгьы зхарам сара исызҭакуам ҳәа анысҳәа, излабымҳәозеи
быԥҳа, сара сганы мчыбжьык сҭакны сышрымаз?! Схаҵа акгьы ихараӡамкәа дҭакуп анылҳәа лыгәра зызгарыз сара
ԥсҳәынтәи иааз аԥҳәыс?! Акгьы ихарамызҭгьы дҭаркрымызт.

118

Иҭаркқәаз рҟнытә акгьы зхарақәамызгьы алашәазар акәхап,
аха зегьыҵәҟьа акгьы рхарамкәа иҭакны ҳәа сара агәра сызгом. Сиашаӡами, дад, уара иахуҳәаауазеи, Сафер? Саҭамыз,
Сергеи. Ус ами араҟа ишуарҳәо? Сергеи Сакәыт-иԥа.
– Сергеи, Сергеи-иԥа…
– Уабгьы даҽа хьӡык иуҭама?! Уи бзиоуп. Сара иџьасшьауа,
Сергеи Сергеевич, шәара… Уара, уара уеиԥш зеиԥшу, анҭ,
иумдыруеи, уҩызцәа, шәус аҟаҵашьоуп, шәусушьоуп. Ҳара
иаҳцәымӷыз, иаҳҿагылаз ҳаргьы аҳәаҭыхлаҵәҟьа ҳаиҿагылан,
ԥсцаха иаҳҭомызт. Аизарақәа рҿы даҿаԥаҳҽуан, дзакәу
ажәлар ираҳәауа, исабрада иҿаҳхуан, ианимуӡалак, аизара
лаидҟаҵаланы, ибжьы имаҳхуан.
– Џьгәанаҭ ишизыжәуз еиԥш… – лҳәеит акреслаҿ иқә­
тәаз иԥҳәыс. Ҳараз еиликааит уи илҳәаҵәҟьарц илҭахыз.
Ишизыжәуз акәым, аха ишышәзиуз. Лара ус илцәаҩан. Аҩны
аҩнуҵҟа дныҟәозар, лшьапышьҭыбжь уаҳауамызт. Ԥҳәысыс
данига, шықәсқәак цаанӡа, дашьцылаанӡа, Ҳараз уахынла данааԥшлак, дыцәоу дыԥсу ҳәа длыхәаԥшуан, лыԥсыԥ
алагаҩагара дазыӡырҩуан. Динхаҵарала дааӡан. Ауаҩы
имҽыӷра мацара акәым, ихшыҩ маҷзаргьы ианалыжьуан. Ҩыџьа рҳәатәы еиқәымшәозар, мамзаргьы аҭаҷкәым
ахь инеибагозар, лара ахәша нарыбжьылшьуан. Лыкәшамыкәша иҟаз рзыҳәан лцәаҩа бзиан уи, аха ихьанҭан лхаҭа
лзыҳәан. Аӡыхь аҩар ӡы алаҭәар, аҩар ӡы зӡыхьхауам,
аӡыхьоуп иҩарӡхауа. Лара лцәаҩа лхаҭа атәра дҭанаҵон,
егьырҭ аӡәгьы дазҿаҳәомызт. Сталин данԥсы, унцәахәы
дызусҭаз ҳәа аниарҳәа Ҳараз ихы даназынха, иԥсҭазаара
анеихишьалоз, иԥҳәыси иареи реизыҟазаашьеи, лара
лцәаҩеи дырзымхәыцыр амуит. Игәалаиршәеит иани лареи
реизыҟазаашьа. Урҭ еиҳарак еидызкылауаз. Иан лыԥсҭазаара
даналҵуаз, уасиаҭ ажәас лҭаца илалҳәаз. Рыҷкәын заҵәы
иҭахара, рыԥҳа лхаҵацара, урҭқәа лара ишылхылгаз, рымацара аҩны ианеизынха, амш шлырхәлоз, аҵх шлыршоз…
Абарҭқәа анеихишьала ашьҭахь, дахымԥауа ихазы иӡбеит.
Ламыс умазар, уаҩра улазар, Ҳараз, Бақьыр-иԥа Ҳараз, бзиара заҵәык ҟаҵа лара лзыҳәан. Лхы дақәиҭтәы. Лыԥсҭазаара
илзынхаз, лара ишылҭаху, иахьылҭаху илхылгааит, хьымӡӷык

119

улыргап, хьӡы бааԥсык лхы иахылҵап ҳәа уҟоу, дабацари,
лашьцәа рахь, мамзаргьы лыԥҳа лышҟа акәхап, уаҳа џьаргьы.
Ишылҳәаз умбои, Џьгәанаҭ ишизыжәуз еиԥш лҳәеит. Ииулак,
иахьынӡаилшоз иаргьы алаф ашҟа иниаиган, лара илҳәарц
илҭахыҵәҟьаз, иара инациҵеит.
– Изыбымҳәахуеи, Џьгәанаҭ уихааными… Иухьӡузеи?
Сергеи Сергеевич, уабду иашьа… Џьгәанаҭ Фасба. Анс
ҳҳәан, арс иҳәеит, ани ҳҳәан, ари иҳәеит, иҽиркьаҳәит.
Ишԥаизаауаз? Аизара ааҟаҳҵан, ибжьы имаҳхит. Иҭабуп,
сыбжьы сымышәхызаргьы, аԥсҭазаара ахьсаҭәашәшьаз
иҳәеит. Иҽада днақәтәаны дцеит аҩныҟа. Абжьыҭира аҽны,
иҽада дақәтәаны даакылсит. Иазиух, излаирҵаз уара идыр,
аҳы, убжьы ҭыга иҳәацыԥхьаӡа, азаақьҳәа ихәаауан иҽада.
Иҟауҵозеи анырҳәа, шәара ишәықәнаго абжьы змоу абри ауп
иҳәеит, – иухыччо урылачча ҳәа, ихаҭагьы дааччеит Ҳараз.
Бгәы иахәама ҳәа аанаго, иԥҳәыс лышҟагьы даанаԥшит.
– Папа, иахьаҟара шәысгәамԥхац! – ашырҳәа дҩаҵҟьан,
инапқәа ааикәиршеит имаҳә. – Абас шәыҟазар…
Аха ашәалҟьамра иаарласны аԥҭа еиҭа иаахнаҩеит.
– Ҳаграқәа схаҭагьы исзымдыруа џьумшьан. Уӡырҩы.
Исоумҳәакәа суԥырҵуам. Ачеиџьыка еицаҳфомызт, ҳаицныҟәомызт, ишырҳәо еиԥш, Ӡаԥшь иқәаҵа ҳаҵеи­баргыло­
мызт, уара, ҳара ҳаӷацәеи ҳареи. Шәара шәзакәи, уара?!
Аргамаду ижәбоит ҳшышәԥырхагоу, шәус ҳшаԥгылоу. Уара
заманалаҵәҟьа иудыруеит зыӡбахә сымоу. Сара исзымдыруа џьушьома, ҳазго аӡы жәбар, кәапеик акәым ԥҳаллагьы
ишалашәҭәауа. Арахь, аа, уԥши, уԥши… Узԥышәырччозеи?
Абасоуп. Сара исмаҳац ауаҩы иаӷацәа дырҿаччауа. Уара
умацара уоума. Уара уеиԥш зеиԥшу, узҿу иаҿу зегьы усоуп шәшыҟоу, – имаҳә дихәаԥшуан. Ҳараз иаҵкыс деиҳабын
уи иаб, анхаҩы Сакәыт Фасба. Деиҳабын, аха Ҳараз ибзианы игәалашәоит уи иҭәымҭа данҭагылаз. Иаби иареи
еиԥшуп, иабгьы даныҷкәыназ абасҵәҟьа дуаҩы ԥшӡан ҳәа
зоуҳәаз, ихаҭа дахаанымзар, агәра игом. Данныҟәо, убасҟак
иҽыриашаны дныҟәоит, ихы аҵәа ықәушәа рҳәон Сакәыт изы.
Иблақәагьы абасҵәҟьа иҭыԥхаауан. Аамҭа цацыԥхьаӡа, ҵаҟа
мацара акәын иахьхоз илаԥш. – Иугәалашәоит, дад, – иажәа

120

инациҵеит Ҳараз. Имаҳәи иареи реицәажәарала иеиликаарц ииҭахыз рацәан, – усымаҳәхаанӡа, ақыҭаҿ уаныҟаз, уареи сареи зны аицәажәара ҳаман. Усҟангьы иумҳәеит уара
уҟынтә исаҳарц исҭахыз. Гәаартыла умцәажәеит. Акырынтә
сазхәыцхьеит. Ари дсабхәахарц дыҟоуп, игәы цәысҟьарым
уҳәазар… Уажәшьҭа сабхәа иоуп, иаҳәашьас исымоузеи ҳәа…
Аха сара сгәы иалсуа џьумшьан.
– Сара, папа, маӡа дук сыманы исҵәахуашәа шәгәы иаанагоит. Маӡас исымоузеи, сыҟоуп ишыжәбо…
– Еиҭах иумҳәеит. – Адиуан днықәтәеит. Реицәажәара уамак аҵанамкуазшәа ҟаиҵарц иҭахын. Иамуит. Дҩагылеит,
аколнхара аконтораҿы, мамзаргьы ақыҭа аусҳәарҭаҿы
еизарак мҩаԥигозшәа, иҩнапыкгьы имаҟа ахы иавҵаҵа,
ԥыҭрак длеиҩеиуан. – Уаб Сакәыт икәал уахьҭагылақәоу
рацәоуп, сымаҳә, – иҽааникылеит. Иԥҳәыс лымаҳә изыҳәан,
данрымаҳәха, шықәсыкгьы ааҵаанӡа, сыҷкәын, нан ҳәа аҳәара
далагеит. Ҳараз сыҷкәын ҳәа зныкгьы иҿыҵимыршәеит.
Агәра гаҵәҟьаны дыҟан иҷкәын иԥсы ҭазҭгьы, дзеиԥшхоз ари
иакәмызт, иаб диеиԥшхон, иаб иусқәа ирыцызҵоз иакәхон. –
Уаб Сакәытгьы иааиоуҳәо дақәшаҳаҭушәа уирбоит. Иҟаиҵо
уахәаԥши?! Ма зынӡаск акгьы ҟаиҵаӡом, мамзаргьы иара
итәала иҟаиҵоит. Аха бжеиҳан акымзарак, изакәызаалак акгьы ҟаиҵаӡом.
– Уи иара иусуп, – иҳәеит Сафер. – Дасу иара анцәа дшишазоуп… – инациҵеит ҵакы дук амҭакәа. Аха Ҳараз убарҭ
ажәақәа днархьынҳалеит убарҭ рыла џьаракыр дсызкылгозар
ҳәа.
– Уи иаанагозеи, дасу ихаҳәатәала дыҟаз ҳәоума?! Сара
убас анцәа сишеит ҳәа дасу ииҭаху ҟаиҵо, иахьиҭаху дцодаауа ҳҿылаҳхар ҳабакылнагои?!
– Дасу анцәа дыззишаз аҿы дынкылсуеит, – иҳәеит
имаҳә лафҵас. Еиҭах урҭ ажәақәа уамак ҵакы римҭеит. –
Акы ҳнашәырцҳа, ишәымоузеи, папа пату иқәшәҵарц шәгәы
ишԥаҭоу?
– Сара акгьы сҭахӡам, – иҳәеит Ҳараз. Идыруан имаҳә
иҿы афатә-ажәтә шагмыз. Афатә-ажәтә мацара акәмызт, егьирахьгьы иԥҳа илыгыз иарбаныз, хыброума, ҽеилаҳәароума,

121

аҭынхацәа рбароума, џьаракыр напы лыгсыжьма иҳәар
иоуҳәараны иҟоузеи! Ималмазара рҳашьас иеиҭаз, аӡәы
джьаны ицәигама, дыбжьахәаахәҭма, аҳәынҭқарра даҵа­
ӷьычма, Ҳараз иидырқәоу, заманалаҵәҟьа иԥҳагьы илдыруеит, ишылдыруа еиԥш аҳәса рганахьгьы дызҿқәоу. Ихәда
иныҵагылан иқьышә инықәххит, дызлаизыҟаз изымдыркәа,
чарак аҿы ахацәа ахьеицәажәоз, имаҳә изыҳәан хаҵак
зҿааирхаз ажәақәа. «Уара уи, Сакәыт-иԥа Сафер иҟаиҵо уаргьы саргьы иаҳзыҟаҵом. Обкоми раикоми иаахәаны имам
дарбану. Џьоукы ԥарала ихихуеит, даҽа џьоукы акаҳԥцәа
рзиԥшаауеит.»
– Ишсоуҳәара, нас, ишсоуҳәара, Сакәыт-иԥа, уара угәы
ишԥаанагои ибашазма нас абри сара, нас сара сеиԥш зеиԥшу…
Аӡәык ҩыџьак инхақәаз… Абри ҳара ҳазҿыз аус башазма? –
мчыла ихы никылон. Имаҳә иҭынчра изыхгомызт. Иԥшӡарагьы
изакә гәаӷьыз изымдырӡо гәаӷьк арҵысуан игәаҵаҿы. Уихәаԥш,
аҵәаԥшь ҟазҵо аҭыԥҳацәа реиԥш, иӡамҩақәа шҭыԥхаауа,
уабасыцәцо рҳәарашәоуп ишухәаԥшуа ибла гәыӷрақәа,
иаԥштәхәу умбои ихахәы, иеиқәаҵәам, дхышым, милаҭс дзеиуазаалак ҟалоит. – Ус, баша, сара схазы издыруазар сҭахуп,
шәара шәышԥахәаԥшуеи абри ҳазҿыз аус? Уазымхәыцӡауоу?
– Шәара, пап, ишԥашәасҳәари… Сазымхәыцкәа, уи
уазымхәыцыр ԥхьаҟа цашьас иҟоузеи! Шаҟантә шаҟарыла
сазхәыцхьоу шәаҳәара заҭахузеи. Сааҟәымҵӡакәа уи
саназхәыцуаз арра саныҟазоуп. Уалуп рҳәеит, исхызгап арра,
схынҳәып Аԥсараҟа. Уинахыс? Сызлагозеи? Ачаи ҿысхлома?
Аҭаҭын срыԥхлома аказармаҿы, аҭакәажәцәа срылатәаны?
Уи сара иԥхасшьоны, мамзаргьы исаҭәасымшьоны акәӡам.
Шаҟа суҭозеи, аҩыза аколнхара ахантәаҩы, килограммк
ачаи ҿысхыр, исашәҳәеишь? Абазк сышәҭоит, ианеиҳаха
ҩажәижәаба, ҩынҩажәа капеи. Уиоума иара зыԥсоу? Уи
амҩала сара сызцом. Уаҩҵас унхарц, унҵырц азыҳәан даҽа
мҩақәак ԥшаатәуп. Уи шәара изышәҭахузеи. Шәара шәзызҵааз.
Мама лоума, – ианхәа лышҟа даанаԥшит, егьырҭ роума, –
иԥҳәыс лакәын зыӡбахә имаз, – шәыӡбахә анаацәырыргалак,
шәразҵаа, сара еснагь шәсыхьчоит. Шәара, папа, шәарҭгьы
шәара шәеиԥш зеиԥшугьы шәықәӡбара иашам. Идырӡызгьы,

122

цәгьала иҭадырхазгьы… Изырӡызгьы… Шәызегьы, папа,
шәрыцҳашьатәуп. Ишԥашәасҳәари… Ажәаԥҟак, саҳахьеит. Амца
ахьеиқәу даныҽҳәаԥшлак асаби, ахьы ԥҽыхақәа ирҩызаха,
икәалыкәаџьо, иеилыԥхаауа ибоит, иҳәеит, аԥырӷқәа. Изакәу
абеидыруеи асаби. Деилаҳауеит. Инапқәа рхаха, амца ашҟа деихоит, иҳәеит, аԥырӷқәа дрымҵасуеит даанумкылар. Изиҭахузеи
аԥырӷы? Убри ауп аус злоу зегь реиҳа иџьоушьаша. Ахьҩеижь
цыр-цыр иаҩызоу аԥырӷы ааҽҳәԥааны, иан илеиӷьишьо уаҳа
имада, иан лыкәа иҭеиҵарц иҭахуп, иҳәеит.
Иаҳауаз ихшыҩ азышьҭны дазыӡырҩуан Ҳараз. Ӡыӷьк
даанахәан даманы ицоит, дахьаго ихаҭагьы издыруам ҳәа
акәын дышизхәыцуаз имаҳә. Ақыҭаҿ, иара инапаҵаҟа
даныҟазоума, димаҳәхазараахыс аума, абри ауаҩ иҩнуҵҟа
иӷроузеи ҳәа иеиликаарц даламгацызт, избанзар дзакәу идыруеит ҳәа агәра ганы дыҟан. Уи иакәӡамкәа, ицәажәоз зынӡаск
даҽаӡәызшәа акәын дышихәаԥшуаз. Ӡыӷьк даанахәан днанаго сыздыруам, аха даараӡа аԥаҩқәа гәаҭаны, ихаҭа иӡсашьеи
аӡиас ацашьеи еизшәаны, дахьыруа гәаҭаны, аӡиас иҭалаз
аӡәы иоуп ари. Исмаҳаӡац акаҿы икылигоит иажәа.
Ҿымҭкәа дӡырҩуан Ҳараз. Исҳәаз, сажәа ахы ахьхоу еилышәкаау, иаахтны ишәаҳәатәу ҳәа иаанаго иабхәа
дихәаԥшуан Сафер. Урҭ шәсыдгыл ҳәа раҳәара рҭахӡамызт.
– Илеиӷьеишьо димаӡам. Иҟаиҵо издыруамоуп, уаҳа акгьы.
Шәазхәыц, папа, шәизгәаауама асаби.
– Абри азыҳәаноума,ақыҭаҿ уанықәҵуаз,изысымҳәарызеи,
уанықәсмыргыла...
– Шәхала иахьышәҳәаз бзиоуп, – дԥышәарччон Сафер. Ацәгьара сзууаз џьшьаны иаҳагьы абзиара сзууит, –
сышԥаузгәаауеи ҳәа аанагон иԥышәырччара.
– Ишԥоуҳәеи, мшәан, усҟан? Сшоушәышьҭыз ала ашәҟәы
сышәҭ, уаҳа акгьы сҭахым уҳәеит.
– Шәаргьы шәгәырӷьаҵәа ашәҟәы сышәҭеит. Усымбан
араҟа, ажулик, абжьахәаахәҭҩы… Баша шәгәы ԥыжәжәон.
Сара исҭахыз сышәҭеит, шәара ишәҭахыз ҟасҵеит, аҽныҵәҟьа
сықәҵит. Иакәым ҳәа акыр шәасҳәама? Шәразҵаа, – иԥҳәыс
лышҟа даанаԥшит, – шәара шәзыҳәан сгәы акыр аланы
исҳәахьазар шәарҳәап.

123

– Ушԥаизгәаауеи, асаби иҟаиҵо иидыруазеи… – ихы даз­
гәаауан Ҳараз. Иамуит, иааиӡбауаз знымзар зны изынамыг-­
ӡеит. Диацәҳароуп, ухәымгасшьоит ҳәа инаркны, ажәа цәаԥ­
ҽыгас иҟоу зегьы наиаҳәаны, уаҳа уҩны сшымааиуа ҳәа
наиаҳәаны, ддәылҵны дцароуп. Маҳәҵас акәым, харантә дидыруазаргьы иҭахым. Дахьимаҳәыз мацара азыҳәан акәмызт
ус аҟаҵара илмыршо дҿазҳәоз. Ауаҩы дидызхалоз ԥхарралашак ицрыҵуан уи ахаҵарԥыс. Ақыҭаҿы баша изырҳәомызт
дназыҿцәажәаз иара дитәуп ҳәа. Ҳараз игәалашәоит,
димаҳәхаанӡа, Сафер аррахьтә даныхынҳә, икабинет аҿы
реицәажәара. Дигәаԥхеит. Иԥшра-исахьа еиԥш, ицәажәашьа,
ихәыцшьа, иаҳаҭыр қәҵашьа уҳәа, дызлаизхәыцлак зегьрыла дазкылсуан акы. Иааигәара днаргылауа дидикылароуп
дишьҭып дахьиҳәаз, ақыҭанхамҩатә техникум ашҟа, дишьҭып
аколнхара ахарџь ала. Дшаахынҳәлак аусура далаиргап бригадирс, мамзаргьы аконтора аҩнуҵҟа. Тәанчара данцо иара,
Бақьыр-иԥа Ҳараз, иԥсҭазаара зыхҭниҵаз аус инапы инаниҵап.
Атехникум далганы дшаахынҳәыз, Ҳараз цқьагьы азхәыцха
имоуӡакәа, днақәиршаҳаҭын, ақыҭаҿы иааиртит ашәыр
адкыларҭа апункт. Дыҟаз уаҟа аамҭала. Ишааманшәалахалак,
сара сҭыԥ ашҟа дызлаҩеиша амҩа дықәсҵап. Иаахтны убас
егьиеиҳәеит. Уара, Сакәыт иԥа, иануҭахха, угәы сзамысит, уаҟа
аамҭала апункт аҿы. Аха сара уззыскырц исҭаху аус азыҳәан
уантәи неишьа амам.
– Иаба, исашәҳәар имаӡамзар…
– Сара есқьынгьы араҟа стәоума.
Ҿимҭӡеит Сафер. Иџьеишьеит Ҳараз уи ихы-иҿы аҽа­
хьамԥсахыз. Ажәала имҳәазаргьы ма блала, гәырӷьаракгьы
инымԥшит, иҭабупгьы ыҟамызт. Ишимҳәаз умбои игәы иҭаз.
– Иҟаиҵо издыруам ауп асаби, иаа?! – иҳәеит, иҩнапыкгьы
имаҟа ҟьаҟьа ишавҵаз иавҵаҵаны Ҳараз. – Асаби уизгәаауам…
– Дрыцҳаушьоит ауп, – иҳәеит иахьынӡаилшоз ибжьы
ырҟәымшәышәны Сафер. – Шәара, пап, шәысзымгәаан. Сара
сзыҳәан абзиа шәҭахын. Атехникум сҭашәҵеит. Аколнхара
астипендиа снаҭон. Уи шәара шәоуп иҟазҵаз.
– Усымаҳәхарц акәмызт изыҟасҵоз. Ус иеилызкаақәогьы
ыҟоуп.

124

– Издыруеит. Шәҭыԥ ашҟа снеирц сазыҟашәҵон. Аха, папа,
шәара шәҭыԥ аҿы снеир, ани, хьы ҟәырҷахоу џьшьаны, зан
лыкәа аԥырӷы ҭазҵо асаби сиҩызахон сара схаҭагьы.
– Ирыцҳаушьақәо?
–Шәысзымгәаан. Шәара шәзыҳәан мацара акәым изысҳәаз.
Зегьы, аԥсҭазаара џьанаҭ иаҩызаҳтәуеит ҳәа агәра згаз зегьы.
Уи, папа, ҟаҵашьа амаӡам, ауаҩы џьанаҭ инаалозҭгьы, уаҟа
данҭаз дҭицомызт дызшаз. Шәызрыцҳасшьо, абзиа ҟаҳҵоит
ҳәа агәра гаҵәҟьаны шәыҟан.
– Иҭабуп абзиа ҳгәы иҭан ахьуҳәаз. Абзиара рнаалондаз ауаа… – иажәа наимыгӡеит. Сара, зқыҭа азыҳәан абасҟак
ҟазҵаз, уажәы, снапала инсырхаз иумбои, рашҭа сҭалар,
ахьурӡы кнаҳазар, икныхны ирҵәахуеит. Алым ашьапы асахьа
аҭаны ашьапқәа аҵан азал ҭбааҭыцә агәҭа игылаз астол гьежь,
ауатка, акониак, ашампан ҩы, ауарашҵәҟьагьы уҭахызар
инаркны рыжәтә хкыс иуҭаху зегьы ықәгылан. Имԥыхьашәаз
ԥаҭликак ахҩа аахихын, афырџьан инҭеиҭәеит. Ианижәоуп ишкониакыз анидыр. Аҽны мҽышан. Дсасны дызҭаз ақалақьуаа
аӡәгьы усура дцомызт. Ишьҭахьҟа дыццакуамызт иаргьы. Дцару, иҵегьы даангыланы днаиацәажәару имаҳә. Еибыҳәатәыс
иҳамоузеи?! Ииҳәаз умбои, иумаҳаи, шәрыцҳасшьоит
уҩызцәагьы уаргьы иҳәеит. Срыцҳашьала, уара уҿы сыҟаз ҳәа
иасҳәома?!
– Бара макьана быҟаз ибҭахызар, – иҳәеит иԥҳәыс ихы
налықәкны ашәаҿы даннеиуаз. Егьигьы илҭахыз уи акәын.
– Папа, шәымцан макьана, сшәыҳәоит, – иҳәеит гәыкала
имаҳә. – Агәылацәа бзиақәа сымоуп, абыргцәа. Ишәҭахызар
арахь иаазгап, ишәҭахызар агәарԥ аҿы шәнеидтәалап, шәгәы
аашәхашәыршҭып. Уаҵәы ашьжьымҭан шаанӡа сара шәызгоит
машьынала.
Ианоумыжьын ухаҵазар, ицәажәашьа, иҿаԥсшәа шаҟа
ихаау убоит.
Имаҳә иҵегьы иҳәақәарц шиҭахыз идыруан, аҳәаха
ииҭарц дааҭгылеит. Аҭак ҟамҵакәа, изқәа инапы нкыдишьылан, днаиԥырҵит.
(«Уаҩы гәаҵәа еилыххак иакәын, дад, Ҭарсхан, уара
уаб Ҭемыр. Иԥсы ҭазар, изқәаҭыԥ Аԥсны анцәа иҟаиҵааит!

125

Иоуҳәаз ихашҭуамызт. Иҟасҵоит аниҳәа, абаагәара аҟара
уиқәгәыӷ. Дысгәалазыршәаз, уи уиԥазар, уажәа уеижьарым.
Иаауасҳәаз ани, утетрад жәпа инанҵаны, амузеи, ма архив
ашҟа ирыҭ. Иудыруазеи, мышкызны… Аха уи сҳәаргьы, уара
ишуҭаху…»)
Ахԥатәи ахы
«Сабаҟоу? Сабаанагеи?» – иҳәеит игәанала Ҭарсхан,
ацәа дшалҵра далҵны, дахьышьҭаз ауада даныныҩнаԥшыааҩнаԥш. Ауапа иқәын. Ихәда иӡамҩақәа арчыхәчыхәуан
уи ахәы. Наҟ даанахеит. «Уахьыҟоу, уахьаанагаз акәым, уԥсы
ҭоу иҭаму, убри ауп узызхәыцша, аҩыза Ҭрамба». Игәалаҟара
аныбзиоу, ихы алаф алихуан. Ихигаз амш хьанҭаны,
дызԥылазгьы ахыгара ицәыхьанҭаны ибозар, игәалаҟара
шьҭызхша ажәақәа иԥшаауан, иеидара злаирласша азхәыцра
далагон. Хәшықәса ҵит умацара ашара уаԥылоижьҭеи.
Есышьыжьҵәҟьа уаԥымлозаргьы, уеизгьы. Уаҟа далаумҵан
Феиа-Фатима. Уи даҽа статиоуп. Дабаҟоу есышьыжь ашара
узцаԥылаша? Ашьжьымҭан данааԥшлак, амшын, ашьхақәа,
Аҟәа ақалақь уҳәа, уара иутәу рцымхәрас, дынхыԥшылоит
Волга, дналаԥшуеит Саратов. Иҵуазеи? Хәышықәса ирықәуп.
Абраҟа данааи, аӷәра ааникылеит. Дшымҩахнаҟьоз идыруан. Шаҟантә шаҟа шьыжьы ихьхьоузеи убас. Хәышықәса
ирықәуп анааиҳәалак, заӷәра ауишьҭыз ауреиԥш, ажәақәа
ԥхеибарс рҿаархоит. Хәшықәса ирықәуп, аҽада алымҳа
ишанырымкра улымҳа уанкны улеига-ҩеигоижьҭеи уи ауаҩ.
Иахьаҵәҟьа аусураҿ ушнеилак, аҭел аашьҭыхны унеизасны,
икабинет аҿы ункылсны, аҵыхәа ԥуҵәароуп». Аиарҭа илигоз арҭ ажәа хьанҭақәа, иаҳа-иаҳа ишыхьанҭахо, аус ахьиуа,
анаукатә еилкааратә институт аҿы дынкылсуан. Иҩызцәа,
даҽа цәажәарақәак, даҽа хьаақәак, инаҳараку азеиԥш
проблемақәа, нас зегьы ишраҳауаз аҭел данзамыслак, зегьы
ишырбо Виқтор Ҭахәыц- иԥа аус ахьиуа ахыбрахь данзымцалак, шаанӡа игәаҵаҿ иааибакыз амца игәаҵа инҭахьшәашәон.
«Сара саха рымоума, иҟоу умбаӡои!»

126

Абрантә акәхап Ҭарсхан изеиԥш тетрад аҿы ианыз
хшыҩҵакык ахьынтәааз. Аетнографиатә нҵамҭақәа иҟаиҵаз
роума, иажәабжьқәа роума, ииҩхьази зыҩра данаҿызи
ароманқәа рҿоума, џьаргьы ихы иаимырхәацызт уи аҩыза
ахшыҩҵак. Ихазы инаниҵеит ауп, уаҳа акгьы. Дрызхәыцит
аӡәи ауаатәыҩсеи неидкыланы. Дызусҭада аӡәы? Изусҭада
ауаатәыҩса? Ишԥеизыҟоу аӡәи ауаатәыҩсеи? Абарҭ
дрызхәыцуа дышнеиуаз, Ҭарсхан ихазы иҟаиҵеит аартрак.
Ҽаӡәы иеиҳәар, ҟаларын дахыччаргьы. Аха иара изы уи
ахшыҩҵак иеилнаркаақәаз рацәоуп. Убри ашьҭахь даҽакала
дрызхәыцит, даҽакала иеиликаауа далагеит иани иаби.
Даҽакала дизхәыцит Бақьыр- иԥа Ҳарази уи иеиԥш зеиԥшызи.
Ачуан иҭоу ззымфашаз, аца иҭаз дахыбаауан иҳәеит. Аӡәы
дналкааны анасыԥ иҭара злымшашаз, ауаатәыҩса зегьы
насыԥ бзиа рыҭара иҽазикит. Абри ауп иҟалаз. Уара угәаҟзар
– усым, сара сгәаҟзар – хьаам. Ауаатәыҩса џьанаҭ иҭалап
уаҵәы. Ишԥарзымдыри шьалеи лаӷырӡылеи џьанаҭ ашҟа неишьа шыҟамыз. Ихьзеи, иаҳҳәап, уажәааигәа сзацәажәоз,
зҽыԥхьазкыз Бақьыр-иԥа Ҳараз? Уи дыршьызар усым, егьи
ддырӡзар хьаам, абырзенцәа хырҵазар, урҭ роума аус злоу,
амла иакыз иаарычҳап, ахьҭа иакыз ирхыргап шиҳәоз, убри
аҟны днанагеит, дыздыруа уаҩԥсы ибла дызҭамԥшуа.
Иацы разҟыла дышьҭызхыз ахьшьцәа-шәарыцаҩцәа ицәоу,
игыланы ицахьоу ҳәа риарҭақәа рахь даанаԥшит. Заҟаҩы еицыдаз? Хәҩык. Абчараҳ Арушьан, абырг ԥаҵа кьатрацә Арсана
алашәарыца зцыз, зыхгьы егьырҭгьы дрызгәааны иҟаз Саҭбеи,
нас анҭ аҩыџьа, знызаҵәыкгьы ччаԥшьк злакыҵа иҵамшәоз
Ахьча хылԥеи Ауасцәа хылԥеи. Аспорт маҭәа зшәыз усгьы
атурбаза аусзуҩы иоуп, адиректор ихаҭыԥуаҩ, зегьы здыруа,
зегьы зылшо Жәраб-Зегьраб. Излеибаз ала, аӡәы ида, егьырҭ
макьана ицәан. Даҽа убриаҟара шьҭоуҵаргьы иакуеит, шаҟа
каруаҭ ҩнагылоузеи.
Дҩагылан, аԥенџьыр дналԥшит. Ақә ҳаракӡаны, ҟауарла
ихыбын анаҩстәи аҩны. Аӡаӡа анақәнау, ақәа цырақәа реиԥш,
ипҟыш-пҟышӡа иақәԥсан. Иҭбааны, аҩны ахышәара-ҵышәара
инага-аагаз абарҵа иахакнаҳан илаҟәӡаны иҟаиҵаз ахыб.
Ақәа ыҵанамҳәаларц, асгьы ыҵамҳаларц акәхарын. Зылахь

127

еимарџахәу ауаҩы дугәаланаршәоит уи абарҵеи ахыби иҳәеит
Ҭарсхан игәанала. Инахараны ашьхақәа рахь дахьынаԥшуаз,
ашьхақәагьы шыхтра ихтхьан, ажәҩангьы ҳаракӡа иҵы­
лашаан, аха дара ахьышьҭаз аҩны цқьа иаԥырымҵыцызт
алашьцара. Аԥсаҵлақәа убасҟак аҩны иазааигәаны игылан,
рымахәқәа аԥенџьыр иадкьыслон. Аԥхынра асакьаҳәымҭаха,
араҟа иааԥынроу џьушьап, аԥсаатә рашәаҳәабжь гоит. Иарбан
ԥсаатәушь уажәы зҳәашьа ҟанаҵо ахьажь? Иҽахьеилеиҳәоз
игәалаиршәон убри аԥсаатә изнарҵысыз, ихәыҷра иадҳәалаз
гәалашәарак. Усҟан иаб дҭарымкыцызт. Ашьжьымҭан шаанӡа
иаҳәшьеи иареи ран илыцны ашкол ахь ицон. Дара шышьҭоу
дгыланы, амаҵурҭаҿы амца еиқәиҵон раб. Уажәымзар-уажәы
ҿиҭуеит шәгыл, ашкол шәагхоит ҳәа. Дааԥшуеит, ахыза ихы
иақәыҳәҳәаны дцәыҵаӡырҩуеит Ҭарсхан. Раб аҿыҭыха
инаҭаӡом. Абаҳчаҿынтә аҿыҭыбжьы ааҩуеит, егьа ԥсаатә хкы
рыбжьқәа ааҩуазаргьы, зыбжьала иаразнак иидыруа, ахьажь.
Зны уи аԥсаатә ишәиуеит иаб. «Ашьашәы уҭарыблааит,
аӡыршы ухәларҭәааит, шаанӡа уабаанагеи!» Даҽазны «Ашара
уаргьы иузыбзиахааит, дгьыли жәбани узыразхааит!» ҳәа, –
аныҳәара далагоит. Игәалашәоит, иаб даниазҵаа, ҽнак ииҳәаз.
«Зны изысшәиуа, ҽазны изысныҳәо аума еилукаарц иуҭаху?
Исшәиуеит абжьы амыткәма бжьы анаҵыҩуа. Ус ианҿнаҭуа,
ахы зықәнакыз, иаарласны цәгьарак дақәшәоит. Иуанаҳәоит,
угәы уҽаныз, ухы хьча ҳәа. Иузеилкаазар, исаҳаит, ацәгьара
уара иумаз уҳәар, наҟ иуԥырнагоит. Даҽазны, цқьа уазыӡырҩи,
абжьы зеиԥшроу уаҳап. Ҿыц дины инкашәаз асаби. Иумбацаз бзиарак убоит, иумаҳаӡац гәырӷьарак уаҳауеит иахьа ҳәа
иузҿнаҭуеит. Иахуҳәаауазеи ҳәа иузҵаауеит. Исаҳәишь, дад,
уара иахуҳәаауазеи? Иахьа бзиара дук уԥеиԥшуп ҳәа уазҳәаз
иоуҳәозеи? Уаргьы абзиара анцәа уақәиршәааит уҳәоит. Иумбои, узакә уаҩу ԥнашәоит. Ибашоу ԥсаатәым уи Ӡагәадар-иԥа
Ӡаӷьала».
– Иахьа ашьжьымҭангьы ҿнаҭуан ахьажь, – иҳәоит амҩа
иахьықәу. Иара рышьҭахьҟа дгылоуп. Еснагь амаӡақәа
еибырҳәоит иаҳәшьеи иани. – Шәара ишәмаҳаӡеит уи
иаҳәақәаз.
– Ҩба уоуеит аҳәеит, – иааҿахылҵәоит иаҳәшьа.

128

– Акласс бдәылырцоит аҳәеит.
– Убз аӡаӡ аларҵоит аҳәеит.
Шаҟа абзиарақәа рыцыз аҟара, аҽнынтәарак ишьара
дықәнаҟьартә ихьанҭаз агәалашәарақәагьы зцыз ихәыҷра
ашықәсқәа уаҳа иҽагәыламхалакәа, иҽааилаҳәаны, ашә
ашьшьыҳәа иааиртын адәахьы дындәылҵит. Ҭарсхан дашьцылахьан егьа аҵх ганы дышьҭаларгьы, ашьжьымҭан шаанӡа
агылара. Уеизгьы-уеизгьы ақьаади акалами неиқәикыр акәын
ашьжьымҭан. Бжеиҳан – асахьаркыратә ҩымҭақәа, ииҩхьоу
арҽеира, мамзаргьы аҿыц аҩра. Иналаршә-ҩаларшәны, иаарласны ианырхиатәу – анаукатә статиақәа, аусумҭақәа. Аха
игәанала ҭоуба иун, зныкгьы иеилеимгацызт – ашьжьымҭан
шаанӡа икалам шьҭимхыцызт Виқтор Ҭахәыц-иԥа изыҳәан.
Уи иажәахәқәа рыҩра иазкыз даҽа аамҭан. Аус бзиақәа
рзыҳәан ииҭахым аамҭа акәын. Иааԥсахьоу, мамзаргьы
амш аилаҩеиласра иархәашьхьоу ахшыҩ. Иара убригьы
ицәымцхәуп. Схы мчыла иахьасырҟаҵо инацҵа сҩызцәа
бзиахәқәа убри азыҳәан блаҵыхәала иахьсыхаԥшуа.
Аҭоурыхи аетнографиеи ирыҵаркуаз нҵамҭақәак раамы­
шьҭахь, ари ашьжьымҭан салам шәҟәыкгьы иҩырц иҭаххеит
Ҭарсхан. Уаанӡа ԥҳәыск лыхьӡала салам шәҟәык иҩуазар,
иԥҳәыс лышҟа акәын иахьиҩуаз. Уажәы уи амҩа дшықәыз
идыруан. Излалҳәаз ала, иацы мамзаргьы иахьа Домбаи
иҟалоит.
(Ахьӡ Домбаи ананиҵа, иаанагозеи абри ахьӡ ҳәа
дшазхәыцуаз мҩашьо, инаҵшьны, даҽа ажәак – етимологиа
ҳәа нацҵаны, азҵаара дырга ықәиргылеит. Аҵаҟа иаҵаҩуп.
Нхыҵаа рбызшәақәа рҿы, ажәарқәа рыла игәаҭатәуп, иаанагозеишь абри ажәа, иабантәаагоу? Даараӡа иугәаланаршәоит
аԥсуа жәа адомбеи, ашәарах ахьӡ).
Асалам шәҟәы лзиҩырц инақәикит Фатима, феиа-Фатима.
Раԥхьа ианиҵақәаша ҳәоуқәакгьы днарызхәыцит. Агәра бгарым, сыԥсақәара, бара аус ахьыбуа абиблиотека аԥенџьыр
уалԥшны, уанаанаԥшлак, рымаҭәақәа рышьҭаҵарҭа рмоуа,
ауаа ҭәны амшын ианҭоу, уԥсы ҟәыкуа аҳауа аншу аамҭазы,
сара, иахьа ашьжьымҭан, иахантәарак исыкәыршаз ауапа аасықәхны сҩагылоит ҳәа басҳәар. Ауапа сыкәыршаны

129

сыцәан август мза ашыкьымҭаз. Бсыҵашьыцла. Ари збасҳәо,
бгәы ԥызжәарцоуп. Бахьхәырцоуп ҳаиццап анысҳәа иахьыбымуз. Ахьшьцәа-шарыцаҩцәеи сареи иаха ҳахьышьҭаз ауада саадәылҵын, абарҵа саннықәгыла, сыԥсықәара феиаФатима, убас сҟалеит, ишԥабасҳәари, аиҿырԥшра аԥшаара
уадаҩуп. Сгәы нҭыԥсааит цаҟьа-бӷаларҭак сынхықәгылазшәа,
убас иҳаракын ашьхақәа, убас ицқьан ажәҩан, убас иласын
аҳауа.
Ах, шаҟа сгәы иалоузеи бсыцны бахьымааз, уажәы сааи­
гәара бахьыҟам… Ибасҳәақәаша..
Икарандашь нақәырӷәӷәаны иааиҵәаӷәеит уи аԥҳәыс
илызкны ианиҵаз зегьы. Ианамуӡахгьы ма абраҟа, абарҭ
ашьхақәа рҿы сахьынӡаҟоу егьызыҩрым егьысҳәарым сгәы
иҭам. Аҽырԥшӡаразы исҳәеит акәымзар, Фатима дсыцны арахь ларгьы даауамызт, даар саргьы исҭахымызт. Зхы
аҭыԥ аҿы иҟоу аӡәыр иҟаиҵеит ҳәа уаҳахьоума маӡала
бзиа иибо аԥҳәыс диманы иԥҳәыс лԥылара дцеит ҳәа.
Ҵаны, ишысыӡбаҵәҟьаз ус акәмызт. Абаагәара агәаҭаразы
ҳаицныҟәап. Анҵамҭақәа еицыҟаҳҵалап. Ҳаицхалап ари
атурбаза ашҟагьы. Сыԥҳәыси схәыҷи раара мышкаҟара шыбжьоу, лара дхынҳәып. Аха усеиԥш ҟалашьас иамаз? Цәала
сцәажәара сыҵылдырааит. Лԥышәарччарагьы убри акәын
иаанагоз. Иҳәатәыз аԥсшәа уҳәеит, уажәшьҭа иҟаҵатәу уаргьы иудыруеит. Уахь аицныҟәара акәым, ҳамҩақәа аринахыс
зынӡа хазы-хаз ацара ишаҿу убоит. Сара аханатәгьы уи амш
аҽазыҟаҵара саҿын, аха гаӡароуп, Амш нҵәоит, ахәлара ааиуеит ҳәа ашьыжь шара амеигәырӷьара, абасҵәҟьа лҳәеит. Уи лыдагьы аӡәы иҳәоны смаҳацызт, шәҟәык аҿгьы самыԥхьацызт
уи аҩыза аиҿырԥшра. Иаарласны ихәлоит, инҵәоит ҳәа
ашьыжь шара амеигәырӷьара гаӡароуп, Ҭарсхан.
Анаара иаҿгаз амҩахәасҭала дааиуан зышәагаа кьаҿыз,
зхы хтыз хаҵарԥыск. Имаҭәақәа рылоуп раԥхьа дызлеидырыз.
Иацы ишәыз аспорт костиум акәын уажәгьы ишәыз Жәраб.
Зураб-Зегьраб. Уи иныҟәашьа аччаԥшь изнарҵысит Ҭарсхан.
Ақәача, насгьы зықәрахь инеихьоу ақәача аныҟәашьа. Иармарахь дхырхәеит шуҳәо, иаразнак дхырхәоит иарӷьарахь,
саҭоумҵан, адгьыл, сықәгыланы сахьныҟәо иҳәарц иҭахушәа.

130

Иҵегьы дизааигәаны данидырқәа, уи аиҿырԥшра мап
ацәикит Ҭарсхан. Адгьыл акәым уи дзеихырхәо, иеиҳабацәа
роуп. Сарӷьарахь игылаз суеихырхәеит, угәы ҟасҵеит.
Уажәшьҭа суеихырхәоит уара, сармарахь игылоу, сукәыхшоуп,
иуеиӷьасшьо дыҟам, сгәаҭ, сара исхашҭуам, иҭабуп ҳәа
уаҳәашьа здыруеит.
Ҭарсхан убри днаиԥыларц дышнеиуаз, аӡыԥсы ахьыҵәҵәа,
абз ҭҳәа иҳашҳашуа, лак ааидыххылеит. Сузымдырӡеи ҳәа
ианаҳәарц аҭахызшәа, икәшон, иԥаны игәыдԥалон. Ҭарсхан
дреиуамызт ирыцәнымхо алақәа бзиа избо, уимоу, ианшьаду, ашәҟәыҩҩы Адамыр Арҭанба иҿы даннеилак, иуадаҿы ала
шимоу анибалак, изиҭахузеи, наҟ идәылицарауазеи иҳәон, аха
иџьеишьауаз, дара, алақәа бзиа дырбон, даараӡа шамахамзар
лак иеишуамызт, знык дызбаз ала аҩынтә раан изгәакьаха
акәын ишиԥылоз.
– Ҭарс! Ҭарс! – хаҵак инақәҿиҭит ала. Иацы автобус аҿы
дызцыз, иидырыз алашәарыца аԥшәма Саҭбеи иакәын.
Асахҭан ҵӷа аҵаны ижәҩа иахшьын атранзистор. Ирхәыҷны
ашәаҳәабжьык ҭыҩуан. – Ҭарс! Уиас арахь! – ала Ҭарсхан
инаидҟьан, ахьшьцәа-шәарыцаҩцәа ахьыҟаз аҩны абарҵа
инхаԥалеит. Ашә адхара иалагеит. –Уиас арахь! Уахәаԥш,
ишыцәоу адыруеит. Ирҿыханы, шәарыцара иагарцоуп иаҭаху.
Саҭоумҵан, Ҭарсхан, ала аӡбахә алацәажәара сахьалагаз.
Уара, ҵарауаҩык, узызхәыцуа зынӡаск даҽакхап.
Аԥсшәа нареиҳәан, арымарахьгьы арыӷьарахьгьы дхырхәо
днарывсны дцеит Жәраб.
– Анцәа ииныҳәаз абри иоуп, – иҳәеит уи дишьклаԥшуа
Саҭбеи. – Амарсеи амарқәеи реиԥшоуп иаамҭеи иареи шеинаало, ишеиқәшәо. Иумбои, дызҿу аус азыҳәан анцәа дишеит.
– Аиапонцәа ирыҟаҵамҭазаап ари утранзистор, – иҳәеит
Ҭарсхан. Иаҭәеимшьоны акәмызт. Иџьеишьеит ауп ашьхақәа
рыгәҭаны, ахьча башамашакгьы акәымкәа, иапониатәи аппаратура ахьимаз.
– Ари ҳашьхақәа ирхыҵны ицоз иапонецк исиҭеит.
Иныҟәаҩцәа, ашьха ихыҵны ишаауаз, ишихьыз сыздыруам,
дыбӷалеит, ишьапы ԥҵәеит. Аҽы длақәсыртәан, аҿы ианкны,
ҩаха-ҩымш дсыма амҩа сықәын. – Дааччан инациҵеит, –

131

аԥара сиҭарц далагеит амашьына мҩаҿ данназга. Ччархәыс
ауаа схы рысҭозма аԥара имхны. Абри ҳамҭас исиҭеит.
Иуцәызӡом, саргьы сеилаҳауа сахәаԥшуан, исызҳәомызт
акәымзар.
– Аҳамҭа бзиаҵәҟьа узыҟаиҵеит…
– Иахьӡысҵаз удыруама? Ӡызлан лҳамҭа. Ӡызлан-Ӡаҳ­
кәажә аӡы дааҭыҵны, ҳамҭаҵас ахаҵа лҽилырбоит, иҳәеит.
Анцәахша дызбеит ҳәа дгәырӷьоит ахаҵа. Ӡызлан-Ӡаҳкажә
ашәалҟьамра даҩызаха, днеиҿаԥхеит, дныҵаба дцеитоуп. Димбазар ибаргәыз ахаҵа. Адәы дықәзаауан усеиԥш
аԥшӡа, анцәахша дшыҟоу изымдырӡо. Знык даниба инаркны,
игәы аҭынчра ацәыӡуеит. Ҽынла ибла дыхгылоуп, уахынла
иԥхыӡ далоуп. Изхысҳәаауа абри арадио ауп. Ашара адәы
ишаақәлалак, аҭыԥ аҿы ахьшьцәа аӡәыр дыҟазар, ӷьычра
сцошәа, сыҽӡаны сныҵыҵуеит. Слымҳа кыдҵаны аӡырҩра
сналагоит. Сара арра сахьыҟаз аурыс бызшәа бзианы исҵеит.
Ҳара ҳҿы ишыцәгьоу, шәара шәҿы аԥсҭазаара шыцәгьоу
ҳәа акәӡам урҭ ишырҳәо. Ирыԥсҭазаашьоу рҳәоит ауп, уаҳа
акгьы. Иубома аҳәашьа шырдыруа. Дара ирыԥсҭазаашьоу
анырҳәалак, уара иуԥсҭазаашьоу уара иумдыруеи, ухала
иеиҿурԥшуеит.
– Нас уара ианеиҿурԥш узызкылсуазеи? – иҳәеит Ҭарсхан
дԥышәарччо. Арҭ реиԥш иҟоу ацәажәарақәа уажә имбеит.
Ихазы дазкылсхьан хшыҩҵакык. Реиҳа аԥсҭазаара згәы азҭам,
реиҳа акгьы ҟазымҵо роуп. Зус рацәоу ианакәызаалакгьы
иажәа маҷхоит. Ухаҭа иҟауҵазеи ҳәа игәанала даҽа џьоукы
дышразҵаауаз еиԥш, ихаҭагьы ихы дазҵаауан. Ихаҭа иажәа
рацәамкәа, аус аҿы акәзар, илшо зегьы ҟаиҵоит ҳәа иԥхьаӡон.
Дацхраауеит аҭоурыхтәи-аетнографиатәи наука аҿиара.
Статиақәаки жәабжь хәыҷқәаки раамышьҭахь уаҳа акгьы
изымкьыԥхьзаргьы, илшо ала иажәа алеиҵоит асахьаркыратә
литературагьы. Иҩымҭақәа ахьырымкьыԥхьуа, џьоукы ишыр­
ҳәало еиԥш, асистема акәӡам изхароу. Аҭыԥантәи разҟыӡ­
баҩцәақәак реилымкаароуп. Асовет мчы иаагылоит ҳәа
ирыԥхьаӡеит. Шаҟантә иеиҿирԥшызеи Москва иҭыҵқәо
ҩымҭақәаки иара иҩымҭақәеи. Урҭ иҟарҵо акритика абжагьы иҟам иара итәқәа. Ҭарсхан изеилымкаакәа иаанхеит

132

уи иаҵаз. Москвантәи шаҟа унаскьоз ацензура иаҳа-иаҳа
иахьыӷәӷәахоз, ахәышҭаара уацәыхарахацыԥхьаӡа, амца
иацрыҵуа алашара иаҳа-иаҳа ишмаҷхо еиԥш иахьыҟаз,
аҭыԥантәи аразҟыӡбаҩцәа ракәымкәа, иара, Москва ахаҭа
ишахараз ихахьгьы имааиӡеит. Ижәбоит ҳара ҳҿы ахақәиҭра
шыҟоу ҳәа иалаҽырбарц акык-ҩбак иҭрыжьуаз, уаҟа зегьы
рзыҳәан ус иҟоушәа игәы дажьон Ҭарсхан. «Москва иҟоу ҳара
ҳҿы иҟандаз иҳабаргәыз» ҳәа, –иажәа иналаиҵалон.
– Сара сзызкылсыз уасҳәап? – исҳәо цқьа иаҳауамашь ҳәа
Ҭарсхан днаихәаԥшит Саҭбеи. Уи игәеиҭеит Саҭбеи зынӡаск
даҽакы дшазхәыцуаз. – Сталин ихаан акәызҭгьы, уажәшьҭа
Сибраҟа срышьҭхьазаарын. Уӡырҩы, ара ушыҟам збоит, аха
саргьы сгәаҟуеит. Ҳқыҭан ветеринарни врачк дҳамоуп. Абра
Нхыҵынӡа дцахьеит, убраҟоуп аҵара дахьалгаз. Уаҳа дунеи лашара ҳәа акыр ибахьазма. Аԥышәа аимдараз рҳәама,
рхаԥсыраз, делегациак дрыларҵан, Венгриа дыҟан. Амыждара изыруит уара, ҳхаҵарԥыс. Ӡызлан-Ӡаҳкәажә дызбаз
диҩызахеит. Диашан, уара, Сталин диашан. Агәашәқәа аркын. Уахь иҟоу ҳаздыруамзт. Ицаны иаауаз зыбз ҭагылоз
ҿырҭуамызт, зыбз аҭра иҭамгылоз, рхы аахисон. Егьырҭ
ҳаҟан ҳҭынчӡа. Иааилгеит, уара, Аԥсараа ҳҳақьым. Ҳзааӡаз
ҳкамсамол, иҳазгәакьаӡоу ҳпартиа аԥсҭазаара лаша ҳазҭаз
ҳсовет мчы ҳәа ада даҽакы аизарақәа рҿы изҿамшәоз,
ибз ихәлашәеит. Дҟәыӷаха акәым, дгаӡахеит, уара, дгаӡаха.
Уаҟеи араҟеи анхацәа еиӷьны иабанхои ҳәа уиазҵаар, иҿы
акны, дҟәызгаӡа духәаԥшуеит. «Исашәымҳәан, исашәымҳәан,
аҳәаҭра ҳҭакуп!» – иҳәоит дыҳәҳәаны. Иаргьы саргьы егьа
Сибраҟа ҳхиҵарын Сталин дыҟазҭгьы.
– Уи дыҟазҭгьы, Саҭбеи, уҳақьымгьы Венгриа изырбодаз,
уара убла ҵкәит, уиапонецгьы, Аԥсны ашьхақәа рҿы акәым,
Курилтәи адгьыл бжьахақәа рҿгьы ишьапы ықәиргыло иубарымызт, – Саҭбеи изеилымкааит, Аԥсныҟа аара аҵкыс урҭ
адгьыл бжьахақәа рҿы инеира иаҳа изахәҭаз, аха ҿимҭӡеит.
Иара иидыруаз акы акәын, ашьхауаҩ, ахьча Саҭбеи иламыс
ишаҵанакуаз дныҟәеит, зшьапы ԥҵәаз дицхрааит, анцәа ибоит. Акы ицрысҟьандаз ҳәа иҟаимҵеит, ирадио деилаҳазаргьы,
ажәак иҿыҵимыршәеит. – Сталин дыҟам, Саҭбеи, аха уи иаанагом уажәшьҭа уаҳа уаҩ дҭаркуам ҳәа…

133

– Уи сымдыркәа. Аха абас, уара уеиԥш аӡәы данызбалак, сақәӡыргьы агәхьаа сымкуа, иауам, здамба ԥжәаз аӡы
саҩызахоит. Реиҳа итәымуаҩу иоуп иаҳагьы изасҳәо. Аԥсараа
анызбо иаҳа сыбз ҭаскуеит. Ҭарс! Ҭарс! – ила днаԥхьеит.
Ҭарсхан иҳәарц иқьышә инықәыххит ихаҭагьы Аԥсара дышиз, ихәыҷра уаҟа ишымҩаԥысыз, ихарҭәаам абжьаратәи
ашкол даналга, аинтернат дшалҭаз иан. Ашкол рцәыхаран.
Уиаахыс акыр ҵит. Аԥсараа иидыруа дыздыруа маҷхеит.
Аԥхын иани иаҳәшьеи рбара даннеилак, шамахамзар, рҳабла
далҵӡомызт. Аха иацәажәо ауаҩ хымԥада иан дидыруеит.
Иаб дызгәалашәо маҷхацыԥхьаӡа иаҳа-иаҳа аҳәара иалагон
«Марушьа лыҷкәын» ҳәа. Рҵаҩыс аус анылуаз, дырдыруан
лҵаҩцәеи урҭ зыхшази рыла. Ашьҭахь, цәгьак-бзиак ақыҭҿы
иҟаны, џьаргьы лҽахьагылмырхоз ала. Сталин иԥсы анҭаз иамырхыз, Хрушьчов иасакьаҳәымҭаны даныҟала, лырҵаҩра
ашҟа дхынҳәырц ларҳәеит иан, аха лара сацәхҟьахьеит, дырралагьы шьҭахьҟа сынхеит лҳәан илымуит, иахьагьы аус шылуц илуеит аколнхараҿы.
– Қәрала дқәыԥшуп Саҭбеи, Ҭарсхан иаб дигәаламшәозар
ауеит, аха иӡбахә иаҳахьазар, идашшылара далагоит. Ус ианидашшыло еиҳарак изицәымӷыз – урҭ цәажәон иаб дшыҟам
агәра ганы, иара иԥсы ахьынӡаҭоу иаб дыҟоуп, дхынҳәуеит
ҳәа агәра игаларц иҭахын.
Саҭбеи иажәа инациҵеит.
– Аԥсараагьы ажәа хаала срацәажәом. Аха егьа саӷьыргьы,
сгәы иҭаҵәҟьоу расҳәаӡом. Иацы ҳанаауаз, иугәалашәозар,
автобус аҿы, иаха ҳашьҭалаанӡагьы, аҩы сашьны сыҟазшәа,
ишакәым срацәажәеит аиҳабацәа. Ма ус узацәажәаша уааума.
Еиҳарак ани, абчараҳ Арушьан. Алафқәа иҳәоит, иуҭахызар
алакәқәа уеиҳәоит. Уаҳа даҽакы узирҳәаӡом. Сталин уи иҿы
иаҿеиҵаз асаԥаҭ, Сталин данԥсуаз, ацаԥха уахь иманы дцеит. Аҭоурыхқәа, ажәлар рҳәамҭақәа анысҵоит уҳәеит. Арушьан дыргәыбзыӷны, иареи уареи шәыда уаҩы иахьимауаз днауртәар, угәра игар, ажәытә жәабжьқәеи аҿатә аамҭаз
иҟалақәахьоуи убасҟак уеиҳәап, уаҳа акгьы уҭахӡам, шәҟәык
ҩны иаашьҭухуеит. Игәаԥхо џьушьома ҳазҿқәоу?! Иааурызеи,
дад, аамҭа уҽанураалароуп, уаҳа ԥсыхәа ыҟам иҳәеит. Абри

134

ауп, Ҭарсхан, сара сеилазго. Абас иҟәыӷоу ауаҩ ишԥеиҳәои
абри аҩыза ажәа. Изыхьӡузеи аамҭа уҽанураалароуп.
Аамҭа зеиԥшразаалакгьы ҳара ҿымҭӡакәа иҳачҳалароума?!
Исҳәоитоуп, уаҳа акгьы. Слашәарыца сыманы сыбналарц,
наҟ ҳҭыԥ ашҟа сцарц иақәыскхьеит ашьжьымҭан. Ус ҟауҵар,
уҩызцәа унаԥхеит. Уара уаҵкыс ҳаицәоума ҳара рҳәоит.
Арахь ҳазҿу убоит. Араҟа ҳәарԥсарроуп, ашәарах рышьра аныҟалогьы, араҟа ушәарыцар ҟалаӡом. Ихаҭа иахьишьуагьы азмырхакәа, ҳара ҳнапалоуп ацәгьара шыҟаиҵо.
Уиазҵаа абчараҳ Арушьан, ажәытәан ихьӡырҵан изаанхеит
акәымзар, аԥсаса ирԥырхагахаз гыгшәыгк акәымзар, иҵуазеи
шәарахк имшьижьҭеи. Иҟалазеи, ҳазегьы иҳахьзеи?! Уихәаԥш
ара иҳавсны ицаз, атурбаза ҳәынаԥ, ихьӡузеи, Жәраб. Уара
угылаанӡа ауаа ишьҭхьеит даҽа хьшьцәақәак рахь. Ииҭахузеи?
Асас дахь изыҳәан ашьтәа. Имаҵ ауха рибаҭом. – Ԥыҭрак
дынкахәыцуа дгылан Саҭбеи. – Иҟоу уасҳәап, сҵарауаҩ,
ауаатәыҩса абзиара ҳнаалаӡом. Атәра шәҭыҵ, шәуааха рҳәан,
ҳара иаауам.
Абарҭ ажәақәа ихала акырынтә дрызхәыцит Ҭарсхан.
Ииашаҵәҟьаны атәра шәҭыҵ ҳәа рарҳәаны ирымуоу, мамзаргьы иҟалаз даҽаку? Иарбан? Атәра шәҭыҵ ҳәа ажәала
ираҳәаны, иаҳагьы атәра иҭанацаларц еиҿкаазар аусқәа?
– Арушьан иҳәан еиԥш, сара егьараан сыҟазаргьы сыбз
сақәӡуеит, – иҳәеит Саҭбеи, – зыбз хааз асыс аингьы ацәеит,
иаинмызгьы. Уигьы сзымдыруа џьушьома?
Абри ауаҩ ихҳәааны ажәабжь уҩыр, ҳара ҳаамҭа датәӡам,
дабааугеи ари аҩыза аперсонаж ҳәа иаауҿагылоит. Саншьа
ду Адамыргьы асеиԥш иҟоу аперсонаж ҳаамҭа датипӡам ҳәа
арецензиа ҩны инышьҭеиҵоит. Дабаазгеи, абар саԥхьа дахьгылоу.
Даҽа гәалашәаракгьы изнарҵысит Ҭарсхан уи ахьчашәарыцаҩ қәыԥши иареи реицәажәара. Ма Виқтор Ҭахәыц-иԥа
иажәахә иагәыладыргыларц, мамзаргьы иара ус, докладҵас
акы ҩны ириҭарц анырҭаху, еснагь иԥхьаны дахьнарго кабинетк аҿоуп. Акабинет хәыҷуп. Аӡәы имацара дтәартә иахьыҟоу,
хҩык еидтәалоуп. «Абанҭ уцхырааҩцәа, рыртәарҭа умамзар,
даҽа уадак руҭарауазеи» ҳәа, – Виқтор Ҭахәыц-иԥа иеиҳәеит

135

ҽнак. Уҳазиҳәа, шәеиҩызцәоуп, уара иуҳәо дазхәыцуеит ҳәа
иарҳәеит. Ишыҟаиҵо ала иақәиргәыӷит. Ахаан дақәгәыӷуамызт
убасеиԥш иҟаз аҭак иаҳап ҳәа.
– Уара, ауаҩ қәыԥш Ҭарсхан, – дахлафуа ҿааиҭит Виқтор
Ҭахәыц-иԥа, – урҭ ахҩык уаҟа изеидтәалоу иахьсыртәаша
аҭыԥ сымамкәан акәу џьушьома?!
Ухала иудыруазар ҳәа ԥыҭраамҭак дихәаԥшуан.
– Нас иахьуртәо умазар, рыстолқәа узрыбжьысӡом, аӡәиаӡәи еиԥырхагоуп, еицрыхны, ҭынч иуртәар, уаргьы иузеи­
ӷьми?
– Изласзеиӷьузеи? – дԥышәарччон Виқтор Ҭахәыц-иԥа.
– Уара узыҳәаноуп аус зыруа. Уара ахьӡыми, амаӡаны­
ҟәгаҩцәа зегьы шәзыҳәан. Ажәахәк аашәҭаххар, имазеины
иаашәдыркуеит. Ртәарҭа ргыларҭа урманшәалар, иаҳагьы
еиӷьны аус рымуеи? – абри шԥоузеилымкаауеи ҳәа аанаго
дихәаԥшуан, аха егьигьы иԥшышьа убасҵәҟьа акәын ишыҟаз,
абасеиԥш иҟоу, уамак ахшыҩ зҭахым шԥоузеилымкаауеи.
– Уара сахьуҵашьыцқәо рацәоуп, сҩыза. Уара анцәа ушишаз уҟоуп. Урҭ, Ҭарсхан, узхашшаауа, еидтәаламзар уаҳа
ԥсыхәа ыҟаӡам. Аӡәы ихала днаганы уадак аҿы дуртәар,
иҭаауеи иареи рхала иеизынхоит. Араҟа сызҭахқәоугьы ааиуеит, аха сызҭахқәоу шаҟаҩ ааиуа удыруоу. Уии иареи
неидтәаланы сыцәгьақәа рҳәалоит. Ирҭаауа урҟәаҵ, дара дара
аибыҳәара иаламгаӡои? Уажәы еидтәалоуп. Сыцәгьақәа аӡәы
иҳәар, егьи дааины сара инасеиҳәоит. Рыгәра еибагаӡом. Ус
анакәха, сыцәгьақәа рызҳәаӡом.
– Хшыҩла санизхәыцлак, – иажәа инациҵеит Саҭбеи,
– абчараҳ Арушьан сиҵашьыцуеит. Дҟәыӷоуп, дзыхәози
дызмыхәози ибеит. Шаҟа ибзианы иҳәазеи, аамҭа, дад,
уҽанурнаалароуп. Игәы ирҭынчит. Сара санаалом сҳәеит.
Зегьакоуп иара иаҭаху сыланагӡоит. Уаргьы, хымԥада, убасоуп ушазхәыцуа. Ашьха цәҳәыра иқәу ахьча, амаҵура
иашьҭам, апартиа иалам, игәхьаас иикуазеи, дзиҭахузеи
Брежнев ихаҭагьы ҳәа. Ихы зылаирҟәызеи, лаҵгаҩыс ихы
зыҟаиҵарызеи маҵура уаҩ дук иҿаԥхьа. Уеизгьы иҳахьыз
убри ауп, Ҭарсхан ухаҵкы, аӡәгьы, дарбанзаалак аӡәгьы
ҳаҟаӡам убри, амаҵура ду дахагылоуп ҳәа изҿу, зымаҵ аауа
ауаҩ ихьыԥшым. Ҳазегьы дҳақәиҭуп иара.

136

– Усҵәҟьа уаҳахьоу? – иаҳарц иҭахымхеит Ҭарсхан.
– Убасҵәҟьоуп, убасҵәҟьоуп. Аҳ иқьаҳиацәа дышрықәи­
ҭымхара дҳақәиҭуп.
Уӡырыҩла. Иахьа ашьжьымҭан саныҩагыла убас сыӡбеит,
слашәарыца насышьҭарԥало сҩызцәа лкажьны, слықәҵны
сцап ҳәа. Ус ҟауҵар, Саҭбеи уара угәы аԥсы ауршьоит, хаҵарак
ҟауҵеит ҳәа ухы уԥхьаӡо уалагоит. Ибзиоуп. Уара иузеиӷьуп.
Аӡәыр изеицәоума? Абригьы уазхәыцроуп. Ҳшеибарку умдыруеи. Ауацәа, аҭынхацәа, аҩызцәа. Сталин дгаӡаз џьушьома,
иҿагылоз ихаҭа мацара иакәымкәа, иҭаацәагьы иҭынхацәагьы
нирҵәон. Ухы угәаӷьит, исыхьлак сыхьааит уҳәеит. Ибзиоуп, ухы иазуулак уақәиҭуп. Аха ууацәа, уҭынхацәа, уҩызцәа
ирзуулак уақәиҭума?! Ииӡбаз умбои ԥаҵақьала, шаҟаҩы
уҿарҳәозеи. Слашәарыца сыманы, илкажьны Сталин ихаан
еиԥш, иҭаркрым, иршьрым. Аха убасеиԥш акы рыҵаргалоит,
ахаан ҳзеиҿамԥшуа ҳҟарҵоит. Ахамышҭыхә иақәдыршәоит.
– Апартиа иалырцома? – иҳәеит Ҭарсхан. – Уаҳа ԥсыхәа
сымамызт, сара ӡӷьык сҭалеит. Аамҭалоуп. Исҭаху налганы,
сҭыҵуеит, уинахыс амԥангьы снеиуам. Аха шәара шәҭамлан.
Изышәҭахузеи.
– Апартиа иалырцар ҳәа ишәо аҵарауаа шәоуп. Маҵура
бзиак шәзаламло ишәԥырхагахоит. Шәара шәызладыршәаша
ианазхәыцуаз, уацәымшәан, анхацәа ракәзааит, аџьма
хьшьцәаҵәҟьагьы ҳакәзааит, аӡәгьы дырхамышҭӡеит. Иарбану, суазҵаауеит, анхаҩы ԥсыс ихоу? Адгьыл, арахә. Иубома ҳаԥсы ахьикыз. Дааузыцәгьахар, удгьыл иумоу ахәыҷгьы
ааумихуеит. Арахә шаҟа урықәиҭузеи? Уҵарауаҩуп, иудыруа сыԥхыӡгьы иаламшәац, аха саргьы шәҟәқәак срыԥхьоит,
ишсоуҳәара, ауаатәыҩса рҭоурых аҿы зныкыр иҟалахьоу
абриаҟара хы арахә урықәиҭуп, ианеиҳаха ҟалаӡом ҳәа?
Ажәқәа урықәиҭуп хԥа иҳәеит. Аԥсаса? Жәохә. Ирымур,
ихьар ишԥарзызуеи? Инырҵәа. Исгәалашәоит, усҟан ашкол
сҭан, Хрушьчов данааиҵәҟьа, рнапқәа ааԥиртлеит анхацәа.
Иныҳәаҿа ижәуан саб. Ашьҭахь уигьы ҳарахә рыԥхьаӡара далагеит. Уи зегьы уаҟәыҵ. Аиҳабыра узыцәгьахар, абраҟа, ашьха
иаацаны арахә узырҳәру? Ухатәы рахә аҳәынҭқарра адгьылаҿ
рырҳәра азин узҭода?! Иубома?! Убас ашәахтә уқәырҵап,

137

урахә уҭиргьы иузымшәо. Иабацеи сла? –даашәышәын ибжьы ныҵакны иазҿиҭит. Ҭарсхан дааԥышәарччеит. Абыржәоуп
даназхәыц, иааркьаҿны иҩызцәа иарҳәало иара ихьӡ – ала
азыҳәан ишыхьӡы маншәалоу – Ҭарс.
– Ҭарс! Ҭарс! Дагәаԥхеит убоу ани ауаҩ, – ԥсшьаҩык идгьежьылон ила...
– Ишәымбои, алаҵәҟьагьы дадырит, – иҳәеит дхынҳәны
иааиуаз Жәраб. –Уи дыззымдыруаз уаҩԥсы дсымбеит.
Ихаҭа дзымбацгьы ихьӡ аароуҳәар, аа, дҳамдыркәа рҳәоит.
Ҳақьачақьцәа рзыҳәан находкоуп, анаходка, аха иабаҟоу иара
иуам. Иуаҳахьоума ашәҟәыҩҩы аԥхьаҩцәа рԥылара иҭахым
ҳәа?! Уи иаанаго, ишԥашәасҳәари, алиотчик аҳаирплан
ааигәара снеиуам иҳәар иаҩызоуп. Ленинградынтәи гәыԥ­
ҩык атуристцәа хыҵны иаауан. Ҳақьачақьҩы иреиҳәеит
абасоуп, абраҟа иԥсы ишьоит абри еиԥш иҟоу ашәҟәыҩҩы,
иареи шәареи шәеиԥылара ҟаҳҵар ҳҭахуп ҳәа. Иҩымҭақәа
ирыԥхьахьазгьы ҟалеит, иамыԥхьацызгьы абиблиотекаҿы
ишәҟәқәа ыҟазар иҳашәҭ, арҭ аҩымшк рыла ҳаԥхьоит, нас
азҵаарақәа иаҳҭап рҳәеит, аурысцәа шыҟоу шәымдыруеи,
ашәҟәы аарбеит, акрыфарагьы акрыжәрагьы рхашҭуеит. Имуит аԥсраказ, дырԥымлеит. Адамыр Алмасхан-иԥа, сшәыҳәоит,
сшәыкәыхшоуп, ираҳҳәахьеит, ишәзыԥшуп ҳҳәеит, ҟаҳ,
дҳазнамгеит.
– Дызусҭадаз зуҳәаз, уара?! – иааџьеишьеит Ҭарсхан.
– Цқьа днеизыԥшит ампахьшьы ижәҩахыр иқәыршәны,
аӡыхь ыҟоуп ахьырҳәаз аганахь, лбааҟа инеиуаз ахаҵа.
Егьиашаҵәҟьаны, иибахьоу, дзышьцылахьоу аныҟәашьа.
Харантәигьы унаихәаԥшыр еиҳарак дызлоудыруа –
ижәҩахырқәа руак, иарӷьа жәҩахыр иаҳа иҳаракуп егьи
аҵкыс. Уи идагьы зықәрахь инеихьоу ашәҟәыҩҩцәа ирыдибалахьеит Ҭарсхан уи агра, саргьы убас сҟаларушь ҳәа,
ицәымӷны дазхәыцқәахьеит. – Адамыр Арҭанба! Дабаанагеи,
уара, араҟа?! Ааи, ааи, исгәалашәоит, уи аԥхын ашьхаҟа дцалоит.
– Аа, иумбои уаргьы дшудыруа. Ишәасымҳәеи, дыззымдыруаз ҳәа уаҩ дсымбеит. – Зыӡбахә имаз ауаҩ ишҟагьы, нас
дара, изеиҳәоз рышҟагьы дынхырхәа-аахырхәеит Жәраб.

138

Ԥсеивгарак даақәыԥсычҳаит. – Изулак исышьҭит ашьтәа аагара. Ицоз џьушьома?! Ахә ршәом, аԥса ршәом, изакәыхи, ицоит, иааргоит уаҳа акгьы. Абри ауаҩ даҳҭаауеит, изаҳшьуеит
уҳәар, кто не даст шьтәак. Иахьа дынхацәеит, аҩра даҿызар
акәхарын. Абжьааԥны ашара адәы ианаақәло аӡыхь аҿы
дшыҟоу убоит. Сынтәадагьы даақәахьан, аха мызкы, мызки бжаки еиҳаны днымгылацызт. Сынтәа абар ҩымз нҵәан,
хымз ирықәуп дааны дыҟоуижьҭеи. Ицәажәашьақәа злазбо
ала, асезон аҳаркаанӡа дцарц игәы иҭаӡам. Каамеҭк иҩуеит,
изакәу сеидру.
Ҭарсхан игәалашәеит, ииашаҵәҟьаны Адамыр мес мзаахыс
дшимбац, иҩнгьы дшымнеиц. Ааигәа дызбон, хар имам ҳәа
леиҳәеит иан абрахь амҩа данықәлашаз аламҭалаз ақыҭаҿ
даныҟаз. Дшимбац иҩнгьы дшымнеиц леиҳәар, идыруан, уара
уоуп изхароу ҳәа, иан Адамыр, ланшьаду дидгылон, абзиара
унаалом ҳәа аҽԥныҳәа далыргон. Иаргьы уеизгьы- уеизгьы
сагьуацәажәом, уҩнгьы снеиуам ҳәа дизгәааҵәҟьаны, ианаимыжьуа гәалак иманы дыҟамызт, аха идыруан, аҩыџьагьы
рзыҳәан иаҳа еиӷьын ԥыҭраамҭак рыблақәа еихәамԥшыр.
– Саргьы дызбахьеит знык, ҳқыҭаҿы дыҟан, Аԥсара,
– иҳәеит Адамыр изыҳәан Саҭбеи. – Арра сцаанӡоуп, ашкол аҿы дыҟан. Ҭарс, уааи арахь. Иуеиҳәазеи ашәҟәыҩҩы?
– Ахы ааишьшьит илашәарыца. – Адунеи аҿы зегьы гәалакгәалак рымоуп. Аригьы агәала амоуп, иумбои, изцәажәозҭгьы,
исацәҳауан. Ишсыхәаԥшуа жәбома? Угәы иалоузеи, Ҭарс?
Ашәарыцара ҳахьымцо. Уара ашәарыцара ҳахьымцо угәы иалоуп, сара ҳахьцо сгәы иалоуп.
Изҩырц исҭаху аҭоурыхтә роман аҿы абри ауаҩ ихаҿсахьа
џьара схы иасырхәар ҟалоит ҳәа Саҭбеи днаизхәыцит Ҭарсхан.
Илашәарыцагьы наидкыланы. Бзиа иибо аԥҳәызба лааигәара
дшәарыцалар иҭахуп. Ила иауам, ашәарах ыҵырҟьаны,
абнаршәыра агәахьы дагоит. Мап, иԥшаатәуп даҽа сиужетк.
Ари башоуп. Ихаҭа иҟазшьа ианаалаша сиужетк ԥшаатәуп.
Ииашоу, ихаҭагьы ииҭаху идыруеит. Аха убас лахьынҵас иоуит,
еицу зегьы ҩымҭак аҿы иагәылауҵақәаша роуп.
– Дзеиԥшра уаҩузеи, уара, ани, еиҳабыс ишәыцу, абчараҳ?
– Саҭбеи днаиазҵааит Ҭарсхан.

139

Ашьҭахь Саҭбеи иҩызцәеи иареи шеицәажәоз, уара,
Арушьан, уара узыҳәан дзакә уаҩузеи ҳәа дсазҵаауан ҳәа
анреиҳәа, хымԥада ԥҳәыс дузааигарц игәы иҭазар ҟалап ҳәа
џьоукы алаф шалырхызгьы, изгәамԥхаз ҟалеит, гәҩарас дахьыркыз аҿы уигьы акы ҳәа инацлеит.
– Арушьан иоума узҿу? – еицны аӡыхь шыҟаз рҿынархеит,
– иуасымҳәеи, дузырцәажәар, иааиҳәо нануҵар, шәҟәык
ҩны иаашьҭухуеит. Егьирахь дзакә уаҩу уасҳәап? Акырынтә
сизхәыцхьеит. Иԥсадгьылаҿ дшыҟаз дымҳаџьырхеит.
– Уи шԥа?! – иааџьеишьеит Ҭарсхан, – уажәада исмаҳац
усеиԥш аӡәы изыҳәан ирҳәауа.
– Дықәрымцеит, амшын нырцәҟа дхырымҵеит. Иҩны
дыштәаз дымҳаџьырхеит. Амҳаџьыр дызусҭада? Абаандаҩы,
ииуа ииҳәо иақәиҭым.
Жәабаҟа шықәса рыла акәхап сара саҵкыс дызлеиҵбу, аха
зынӡаск исзымдырӡо абиԥарак дреиуоуп ари ҳәа иацәажәоз
днаизхәыцит Ҭарсхан. Ари ҳаниқәлаз, асеиԥш ихәыцуаз ҳәа
сара аӡәгьы дысгәалашәом.
Саҭбеи иажәа инациҵеит.
– Шәарҭ, аҵарауаа шәҿы ишыҟоу сыздыруам, ишәҭаху
шәҳәозар, ишәҭаху шәыҩуазар акәхап, аха ус иҟам анхацәа.
Дыҟоуп шҭак иаҟароу адгьыл иуҭаргьы, иззымцәаӷәо,
иззымрашәо, аарыхра ҳәа акгьы зызҭымго. Даҽаӡәы дубап
хԥа-ԥшьба гектар иуҭаргьы иззымхо. Уаргьы иузхаша, саргьы исызхаша аарыхра ҭигоит. Еиҟараны ируҭар ауама урҭ?!
Шәеиҟараны адгьылқәа шәымаз, шәеиҟараны арахә шәзаныз.
Шәеиԥшны шәхәыцла. Ирашәҳәарауазеи, уара, аиҳабыра,
ари, дадраа изымуа усуп ҳәа. Иубома срадио исызнауз. Ҳгәаӷ
змоу иҟаиҵаша сара иасҳәоит. Маӡа-аргама зегьы абас радиок радиок ҳаиҭааит, нас шықәсык ҵаанӡа иҟало убап араҟа.
Ҳазегьы Ӡызлан–Ӡаҳкәажә дызбаз ахаҵа ҳаиҩызахоит.
Изхысҳәаауа, абчараҳ Арушьан иоуп. Иаб, убри иаб уҳәа
инадыркны, жәытәнатәаахыс ихьшьцәан, ҵҩа змамыз аԥсаса
рзанын. Ихыҵрыз, иҭәымҭа дҭагылан аколлективизациа ианалагоз. Малс ирымаз, ԥсҭазаарас ирыԥхьаӡоз ракәын. Шаҟа
рзаныз, хәышә-фышә хы. Уажәшьҭа уара уизхәыц. Ҽнак
ашьжьымҭан, дзыхҟьаз, цәгьарас иҟаиҵаз изымдырӡо, убри

140

ауаҩ иарҳәеит, уара, дад, арахә мыцхәцәаны иузануп, наҟ
инухыроуп, узқәиҭу жәохә хы роуп ҳәа. Жәохә хы аџьмақәа
анхьо уахыки ҽнаки ииуеит иҭыԥ аҿы. Ишԥаҟаиҵо? Амҳаџьыр
диеиӷьума уи ауаҩ?! Ихшыҩ аҭра иҭҟьаны дхагамхаргьы,
акәтаӷь шаҟәа даҩызахоит. Арахь ҳахшәырҵәеит зҳәаз ирзыруз ибоит. Дышԥаҟалеи, дзеиԥш уаҩхазеи? Аџьықәреи аҭыԥан
ақәыцжәла каԥса ҳәа иоуҳәар, аҵкыс еиӷьу иҟоузеи иҳәоит.
Абрахь ҳанаашаз, ҳаагаразы днеит ани, аҭаҟьаҭас Жәраб.
Ашьжьымҭан шаанӡа днеит. Амашьына ахьынӡазнеиуаз
инеины иԥшын. Иара ҳҭыԥ ашҟа дхалан дҳаҳәеит абасоуп
иҟоу, еиҳаб дук даауеит, дшәарыцарц иҭахуп, шәҳазицхраа
ҳәа. Амҩан, уара иануаҳауаз ажәа еимаҳкыз џьушьома,
уаҟоуп ҳаԥсыр ҳаибамҵәыуо ҳахьҟеибаҵаз. Џьоукы
иҳамуҵәҟьарц ҳалагеит. Аха аиҳабацәа ианырҳәа иҟауҵозеи,
ҳақәшаҳаҭхеит. Ҳара ҳақәшаҳаҭханы ҳаналга, даҽаказгьы
сшәыҳәоит ҳәа ҿааиҭит аҭаҟьаҭас, атурбаза ҳәынаԥ.
Иуҭахузеи? Шәара шәшәарыцаҩцәа бзиақәоуп, аха даҳҭахуп
ҳасас игәы змырҿыӷьуа, ажәабжь бзиақәа иазҳәауа быргк.
Ҩыџьаҟа шәцароуп, шәиацәажәароуп Бақьыр-иԥа Ҳараз.
Уи дызусҭада? Ԥсҳәы акалҭ аҿы дынхоит. Ихҭимгац, дызхааным ҳәа егьыҟам. Иқәрахь даннеи, зегьы кажьны дыбналеит,
дықәҵит, далҵит ақыҭа. Ихаҭа ихигахьоу мацара иҳәар, алақәа
ирҵәыуап. Ҳдәықәлеит уи ишҟа. Арушьани даҽа ҩыџьеи
наҳашьҭит. Имуит аԥсраказы. Исгәалазыршәаз, убриҵәҟьагьы,
зыԥсҭазаара зегьы апартиеи аиҳабыреи рымаҵ аура иазызкыз, ихы иаҭәаимшьеит. Иара акрифоит, сара игәы ҟасҵоит.
Сқьачақьҩума иҳәеит. Ҳара ҳазҿу убоит. Иуасымҳәеи, аҳ
илаҵгацәа. Сара саӷьуеит, сгәы иааҭоу сҳәоит, аха шәарыцара
ҳцар, иамур, сара иаҳа ашәарах исыршьуеит асас. Иҟаиҵо
удыруама ҳабчараҳ? Аиҳаб ду иаауа сара сызҭаху абри
иоуп, амшә симыршьыр иуам, имшәума, ибнаҳәоума, иԥсы
иарҭеит, ишьырц ииҭаху сыздыруам, шәахәаԥш ашьҭа дышху, дшашьҭоу иҳәо дҟаиҵоит, арахь ҳампалуп ииршьуа.
Дахьыҟаӡам иԥхаҵаны идәықәиҵоит, мамзаргьы зынӡаск
даҽа шәарахк ашьҭа ихигалоит. Уара, Ҭарсхан, аҭоурыхқәа
анысҵоит, ажәытәан ауаа ирыԥсҭазаашьас аилкаара сашьҭоуп
умҳәеи, уи бзиоуп, аха ианызҵода уажәы ҳзеиԥшроу. Аа,

141

данҵа, зегьы ирҳәауа иақәшаҳаҭхауа, иҟаиҵошәа дзырбо,
аха игәанала зынӡаск иақәшаҳаҭым, зегьы нарҳәы-аарҳәны
иҟазҵо абчараҳ Арушьан. Ҭарс! Иабацеи сла?! – илашәарыца
днаԥхьеит.
Саҭбеи дахьынӡацәажәозгьы Ҭарсхан азхәыцра далагахьан абасеиԥш иҟоу ахаҿсахьа иҭоурыхтә роман аҿы
иахьагәылаиҵаша. Ахҭыс мҩаԥысуеит Аԥсуа баагәара ду
Аԥсны анеиҩнашаз ашәышықәсазы. Мрагыларахь џьоукы
ирымпыҵархалеит, амраҭашәарахь – даҽа џьоукы. Ауааԥсыра
ишԥарныри уи аҩшара? Иаҿагылаз, аибашьраҿы иҭахаз,
зхы анзраалаз, аха иҟаӡамыз Саҭбеи зыӡбахә иҳәаз абчараҳ
иеиԥшқәазгьы? Уи башоуп, аамҭа аҽанаԥсахлак ауаҩгьы
иҽиԥсахуеит ҳәа ирҳәо. Аамҭа иҽанираалошәа ҟаиҵоит ауп,
уаҳа акгьы. Егьирахь ауаҩы иахьа дшыҟоу убасҵәҟьа дыҟан
зқьы шықәса уажәаԥхьагьы. Иахьа ишилоу еиԥш, усҟангьы
илан ақьиара, аҳарамра, агәыразра, ацәгьахәыцра, зны асыс
даҩызоуп, даҽазны ақәыџьма млашьы аҵкыс деицәоуп, зны
аӡыхь цқьа даҩызаха, игәаҵа уҭаирԥшуеит, даҽазны амши
аҵхи еиԥшу аҳа, иеиԥшым иқьышә иқәку ажәақәеи игәаҵа
иҭаҵәҟьоуи. Ауаҩы абас дыҟан, аринахысгьы убас дҟалоит
ҳәа дышизхәыцуаз, Ҭарсхан иааигәалашәеит (аухаҵәҟьа
итетрадгьы ианиҵеит) мышқәак уажәаԥхьа, иара иҳәашьа,
шәарыцарантә даныхынҳә, зыҩнаҭаҿы дыԥхьоз аԥшәма
иашҭа данааҭала иибаз.
– Уааишь аранӡа, сҵарауаҩ, аранӡа уааишь! – изҿиҭит
аԥшәма. Аԥхын аԥсшьаразы даноурышьҭ ақалақь аҿынтәи
дааны иҟаз, жәабаҟа шықәса зхыҵуаз имаҭа хәыҷи иԥшәма
ԥҳәыси иареи ракәын нхара дук иахыз. Мчыбжьык иара иҿы
дыҟан. Иамуит шьжьымҭанк иаԥхьа дзымгылеит, акы даҿымкәа
димбеит. – Иадҿоуҳәалода ари ашьаҟа? – днаидгылеит.
Абаагәара акәша-мыкәша ииҟәшәаз акыц ԥҽыхақәа, асаркьа
ҟәырҷахақәа уҳәа зҭаз ишәыра наҟ днаханы инышьҭеиҵеит.
– Ани умбои, – днарԥшны инаиирбеит ажәгәара иҭакыз
ацә. Аԥшышьала мацарагьы иудыруан ишураз, ахәда ауӷә
шықәымлацыз, – иазызуа уахәаԥшла уажәыҵәҟьа. Ахы
иақәиҭны адәы иахьынӡақәыз азхоит.
– Ашьаҟа арсны иадҿоуҳәалома?

142

– Уара анхаҩы уиԥаӡами? Аура ахьырыбжьо убахьоума?
Агьаргьалас иаҵаҳкуеит.
Аԥҳә хшәага аҷҟарапат иԥшааит. Ашаха ырҟәараҟәантәны
аханы инахаиршәын, ажәгәара иҭагылаз ацә атәыҩа
инахаиҵеит. Убасҟак ирласны, ижьаны иахаиршәит, ианитҟәоз
азгәамҭаӡеит ацә. Адәы агәҭа иарсын ашьаҟа. Азхык
арыԥҵәқәа аҭаны, агьаргьалас ахеиҵеит. Иргәыбзыӷны, ижьаны ашаха шахеиҵаз еиԥш, иргәыбзыӷуа, ижьа-жьо агьаргьалас
инаҵаиҳәеит. Ҭарсхан иџьашьаны дахәаԥшуан аҵыхәҵадқәа
анҿеиҳәоз ацә аҽахьамҟьаз. Ажәҩан иазҵаауазшәа, ахы
раҳаны иԥшын.
Ауха дызмыцәеит Ҭарсхан уи ацә иҟанаҵоз дшазхәыцуаз.
Даҽа еиҿырԥшракоуп усҟан ихаҿы иааиз, итетрадгьы ианиҵаз.
Ижьаны, иргәыбзыӷны агьаргьалас иаҵарҳәеит. Иҟалаз, иазыруз анеилнакаа, акгьы алымшо, ахәда ауӷә ықәланы иалгахьан. Ауаҩгьы… Уаҳа иацҵаны ианимҵеит.
Агьаргьалас иаҵаҳәаны даналга, ашаха анахих ашьҭахьгьы,
аҵыхәа раҳа, иҟанаҵара азымдыруа, ишанхашәа игылан.
Ашьҭахь, ицәырҳаны иааԥшызшәа иҭрысны иҩит.
Ҭарсхан уажәгьы иблақәа ирыхгылоуп уи ацә. Шаҟа ахиаԥси ирмеигӡауа ԥхьаҟа инеиуа, шаҟа ашьамхы арҵысуа,
агәаҟ цәгьа, агәра ганы иҟан убасҟак иарааигәоит ҳәа ахәда
иқәырҵаз ауӷә акажьра. Адырҩаҽны абаагәара акәшамыкәша археологиатә ԥшаарақәеи, ааигәа-сигәа инхоз
дрыҿцәажәаны аетнографиатә нҵамҭақәеи уҳәа дызҿыз зегьы дырҟәаҵит. Бӷьыцқәаки икарандашьи аашьҭыхны дцеит
уаҩԥсы иахьиҿырхарсҭамыз дәҳәыԥшк ахь. Ихы ԥишәарц
иӡбеит акаҿы. Данбанӡазҟазоу ажәа? Ибла иабази игәаҵа
иҭоуи ажәала аҳәара, иаԥхьауа, иара ишибаз еиԥшҵәҟьа
ибартә аҟаҵара, аиҭаҳәара иабанӡаилшауеи. Уи иҭахын
ажәала еиҭеиҳәарц агьаргьалас иаҵаркыз ацә аблақәа
зеиԥшраз, иаԥшышьаз, урҭ ирхибаалаз. Ишилымшоз агәра
игеит. Баша амала атетрад абӷьыцқәа ԥыжәжәаны икаиԥсон.
Егьа ажәа лыԥшаахла иҩыргьы, иҩны даналгалак, ҭынч
данаԥхьалак, игәы иҭази ибла ихгылази, ақьаад изанҵази
шеицәыхараз, абжа аиҭабжагьы шизымҳәаз ибон. Уи аблақәа
рсахьа аҭыхразы иажәақәа шизымхоз аниба, ахҭыс ахаҭа

143

ауаатәыҩса рымҩа инаҿирԥшит. Ҿыц зыхәда ауӷә ықәырҵаз
ацә еиԥш, зны иҭрысны, амҩан иаарыԥгыло зегьы рхәашо
рҿыҩархоит ауаатәыҩса. Шаҟа иласны ицо, убасҟак ирласны
иаанагоит иахьыҵҟьаз аҭыԥ аҿы. Агьаргьалас иахагьежьаауан
ацә. Ашьамхқәа кәадахо ианалагоуп ажәҩан ахь ианынаԥш.
Уара уда исыцхраауа ҳәа аӡәгьы дсымам, цәгьарас иҟасҵазеи,
сыхәда иқәҳаз закәызеи, усыцхраа соушьҭ ҳәа изшаз иашьапкуан. Аӡы иааҭыҵызшәа, ԥхыӡла аҽакәабеит, ашәах
аҿачит, ма арымарахь, мамзаргьы арыӷьарахь шьаҿак ҟамҵо,
мҩахәасҭак иҭаршә, иааҟәымҵӡакәа ихагьежьаауан. Ашьац
цәыҳәҳәаны ацәа ахнахит адгьыл. Уаҳа налымшо, абз ҭҳәа,
ашьапқәа еимыртаӷа ианаангылалак, дҿаԥха-ҿаччо, ифырмахьц рыхха дасуан аԥшәма. Ииҳәозгьы акакәын.
– Уца, дад, уца! Уҭрыс, уеиха ԥхьаҟа! Шаҟа ашьамхы
урҵысуа, убасҟак ирласны уҭаслымхоит! – иааира дук згаз
аинрал иԥшышьа иман уи анхаҩы.
Атәыҩа ҵарқәа ажәҩан агәаҵәахы иалақшауа итәҩасуан.
Ашьа рхыҵәалон аблақәа. Ԥхьаҟа, даҽа ԥыҭк ԥхьаҟа
инеи­хар, иқәҳәан иканажьып ахәда иқәҳаз. Ишаҭахыз
иахьықәыз адәқәа рахь ицап, абна-ккара аҽаманадап. Ҳәаа
рымам адәқәа, ахәадақәа, аԥсҭақәа. Ҳәаа амам ажәҩан.
Ишьҭрақәлоит, иҭагьежьаауеит џьарак. Шьаҿак иадамхаргьы
иамуит, ирзааигәамхеит анаҩсан адәаҿы иҳәуа аҩызцәа.
Иҳақьԥсықьуа иааҭгылеит. Аԥышә хыџьгәыгәын хыҟаԥ­
шьааӡа иҩшьҭнахын, ахақәиҭра фҩы алшәшәо ашьхарахьтә
иасуаз аԥша ахәлагало, ишамчыз ибыҩҩит.
Иҵыкка, зыҵа кылҵәоу аҳаԥшьеиԥш иҭацәын, аӡиа еиԥш
иҿаҳан ажәҩан, иҳашҳатәараха, зегьы рзеиԥшны, харантә
иааԥшуан ашьхақәа. Ишырҭахӡамыз, знык аҟара иара ашҟа
иааԥшитоуп иарҭхаџьхьаз ажәқәа, нас ишҳәыц, рԥышәқәа
нышьҭшьуа аҳәра иналагеит.
– Уанышәа, дад, уанышәа, – аҵыхәҵадқәа рҽеиуа, ахәда
инапы нықәишьит аԥшәма. – Ашьшьыҳәа ухәда наҵак ауӷә.
Ашәақьқәа рыԥсақәа иреиԥшнишьалеит ацә атәыҩақәа.
Убасҵәҟьа иҵаруп. Ирацәоуп, ирацәаӡоуп урҭ ашәақь ԥсақәа…
Амра ахаҭагьы агьаргьалас иаҵаку ацә еиԥшоуп ишеикәшо.
Азнык азыҳәан ианиҵеит, аха нас иҵәаӷәеит даҽа хшыҩҵакык.

144

Агьаргьалас иахагьежьаауаз ацә иахьҭагьежьаауаз изахыс­
раҳа, изқәыц амҩа инаныҵны даҽа мҩак ишзанымлауа еиԥш,
амра ахаҭа, шәшыҟац, аԥсабара шәшашаз убас шәаанхоит
шәарҭ, ауааԥсырагьы. Ироман аҿы уи ахшыҩҵак зҳәашаз, изнаалашаз дарбаныз идыруан. Аха нас изигәамԥхаз здыруада,
инахьшьны иҵәаӷәеит.
Ҭарсхан игәалашәарақәа дрылан. Дзацәажәашаз дахьиоуз
деигәырӷьаҵәа, игәҭыхақәа рҳәара даҿын иԥсҭазаара шҽеим
гәынхәҵысҭала еилызкаауаз, аха арҽеишьас иамоу ҳәа ззымдыруаз Саҭбеи. Илашәарыца уажәы-уажә иназҿиҭуан «Ҭарс!
Ҭарс!» ҳәа, – уи ахьӡ иҳәацыԥхьаӡа, иара ихьӡ иҳәаз џьшьаны
дынхьаԥшуан, дааԥышәарччон Ҭарсхан. Еиҿырԥшракгьы знык
аҟара ихаҿы инцәырҟьа-цәырасит, аха иччархәуп иҳәан, мап
ацәикит. «Абри алашәарыца шыҟоу еиԥш аԥшәма изыҳәан,
иара имаҵ шауа еиԥш, иара ииҳәауа ишазхәыцуа еиԥш,
иара изыҳәан аԥсы шҭоу еиԥш, шаҟаҩы ахацәа бзиақәа ҳәа
ззуҳәаша, даҽа џьоукы рзыҳәан рыԥсы ҭоузеи, тәцәас даҽа
џьоукы ирымоузеи». Еиҳарак дацәшәаны ари ахшыҩҵак,
аиҿырԥшра мап зацәикыз ихаҭа, ԥсабарала ишәҟәыҩҩыз,
иҵарауаҩыз, аха лахьынҵала ишәҟәыҩҩреи иҵарадырратә
усқәеи ирԥырхагахаша аусқәа ихала, инапала иҟаимҵалар
амуа иҭагылаз. «Усҵәҟьа акәым. Сара схы мацара сахәаларц,
схазы мацара акы ҟасҵарц азыҳәан акәым Виқтор Ҭахәыциԥа сызицхраало…» Уаҳа дагәыламлеит.
Шьыжьхьа шааифалак, итетрад жәпа аашьҭыхны, уаҩы дахьимбаша дцап. Даныхәыҷыз, актәи акласс даналгаз аԥхынразы,
иаб дҭаркаанӡа, ахьшьцәа дрыцҵаны ашьхаҟа дааишьҭхьан.
Ҩымчыбжьагьы дыҟамызт. Игәалашәеит изакә мшы цгьақәаз
ирықәшәаз. Ахьҭа илалеит. Иԥсыԥ изымго ихәда ихьуа даналага, ишьхыҵуаз хьшьцәақәак дрыцҵаны аҩныҟа даарышьҭит. Уиаахыс уаҳа, агаҿантәи дааԥшны ибахьан акәымзар, шьхатәыла
днанамгацызт. Аԥсҭа еиҩхаақәа, игәыҭҟьагаха ажәҩан иаҵасуаз
ашьха еибаркырақәа, уаарԥырымҵӡакәа уззыӡырҩлаша арҩаш
ҭаҽҽарақәа уҳәа, ихы ихадыршҭуа дзыргачамкқәаша зегьы
реиҳа, излаигәаԥхаз аҳәара ицәыцәгьаны, Ҭарсхан бзиа ибеит, дыхнахит аԥсаҵлақәа рымҵа. Акәҷарақәа ирхатәоу аҟәарҭ
амҵәыжәҩақәа реиԥш, рымахәҭақәа шьҭассы илашьҭны, ақәа

145

кыдҵәаны илеиуазаргьы, рымҵақәа бахҵәаӡа, иҿыхаааӡа
иласӡа аҳауа, урҭ рымҵан дантәоу ихы убас акәын ишибоз,
дахьиз дахьааӡаз ҩнык аҩнуҵҟа дныҩналазшәа. Илабжышқәа
хаҟәҟәало игәанала иҵәыуеит, шәиԥхьыӡ назишьҭит илахьынҵа,
нас уи ашәиԥхьыӡ азышьҭра днаҟәыҵит, ихы дазаӷьуа далагеит. Ихаҭа иоуп зегьы зхароу. Игәшаҭароума? Агәаӷьра ахьилам
иахҟьома? Зегьы даарҟәаҵны, аӡәгьы игәхьаа мкыкәа, уаҳа
даҽакы дазымхәыцуа, ирҭахызар иркьыԥхьааит, ирҭахымзар ус
ишьҭазааит, аха иара изыҟаимҵозеи иуалу. Икалами иқьаади
неиқәымхуа аԥхынра зегьы аԥсабараҿы, абарҭ аԥсақәа рымҵан
ихигалар, аӡынгьы дахьтәаша акы иԥшаап. Дзашьҭаларызеи.
Ақыҭаҿы дынхоит иан. Иаб иҩны уаҟа игылоуп. Аха урҭқәа зегьы баша хәыцран.
Игәы нзырхашаз усқәак шизыҟаиҵахьазгьы, ибзиара­
қәагьыы ахьидыз, насгьы дахьеиликаауаз азыҳәан илабара,
иацәажәара днеилаҳаит аӡыхь ашҟа иналбааз, ианшьа ду,
ашәҟәыҩҩы Адамыр Арҭанба. Иаргьы ашьжьымҭан деилахазар акәхап, саргьы стетрад акы нанысҵақәап. Иацы амҩан
избаз абаа хырӷәӷәарҭа, аҩырақәа анны исымԥыхьашәаз
ахаҳә… Урҭқәа сдиссертациа азыҳәан, амҩан исықәшәаз, издырыз ахьшьцәа шәарыцаҩцәеи нас агьаргьалас иаҵакыз
ацәи уҳәа сахьаркыратә ҩымҭақәа рзыҳәан…
Аус абаууеи, ухы зланыҟәугозеи ҳәа Саҭбеи даниазҵаа,
наукатә усзуҩы еиҵбуп иҳәеит, егьи, даҽаџьара дышицхраало имҳәаӡеит. Виқтор Ҭахәыц-иԥа иажәахәқәа рҿы анаукеи акультуреи ирызку ахәҭақәа иара ишиҩуа иҩызцәа
ирцәиӡомызт, аха иԥсы иахирӡаауамызт атәымуаа рҿы. Ихаҭа
гәҩарас дҟарҵар, гәрамгарҭас дышьҭырхыр ҳәа дацәшәомызт.
Уи измырҳәоз зынӡаск даҽакын. Зегьыҵәҟьа ракәымзаргьы,
игәеиҭахьан, реиҳараҩык ус акәын ишыҟаз, ҭынч, гәаартыла
ишеицәажәо, иара дзыдҳәалоу ауаҩ дызусҭоу анааилыркаалак, абырсааҭк рцәажәашьа аҽааԥсахуан. Џьоукы ргәы иҭоу
аҳәара иаҟәыҵуан. Ибоит аргамаду игәы иҭоу акәӡам ииҳәауа.
Егьа уҽазушәаргьы, аиаша узирҳәаӡом. Даҽа џьоукы зынӡаск
ацәажәара иаҟәыҵуан. Урҭ дрызгәааргьы ицәымӷымызт, избанзар еиликаауан. Иара ицәымӷыз, Виқтор Ҭахәыц-иԥа
ицхырааҩс дшыҟаз зимҳәоз даҽа џьоукы рзыҳәан акәын.

146

Урҭ рцәымӷраҿы мацара даанхомызт, ихәымгаишьон, ихаҭа
дахьуаҩу, ауаатәыҩса дахьырхыԥхьаӡалоу ԥхаишьо далагон. Инеибеиԥшны рыблақәа ирхыҳәҳәылаз акы акәын –
амҵақьақьара, аҳәыркьира.
Ус ахьыҟаиҵаз, ихы ахьимпыҵҟьаз дақәыӡбаноуп итет-­
рад ишаниҵаз. Аԥшәма иаамышьҭахь уаҳа аӡәгьы дахьи­
зымдырӡоз ара хбыџк аҿы дыҟан. Иҭамадаз, ҳәарада, аколнхара ахантәаҩ иакәын. Знык иамуа, ҩынтә иамуа, убри
аҭамада, зхы замхакәачрашәа иҟаз, Ҭарсхан дыхҭаикит.
Реиҳа пату иқәҵаны даниацәажәозгьы, иқьышә дықәҵаны
акәын дышцәажәоз. Дгәааны чысеишәа дахыҵны дцар,
иԥхеишьеит. Жәа имаикыр, ачысеишәа еилеигон. Аныҳәаҿа
аникуаз, аҳәашьа азыԥшааны, иажәа иналаиҵеит Виқтор
Ҭахәыц-иԥеи иареи шеиҩызцәоу, иажәахәқәа рыҩраҿы дышицхраало. Исымҳәандаз, ԥаса, тәамбашақә дансацәажәоз
иаҳа исзеиӷьын иҳәо аҟынӡа днеигеит уи ауаҩ. Амҵақьақьара
рхыжжыла иҭәит иблақәа. «Ҳасас дахь Ҭарсхан» – иҳәон
дааҟәымҵӡакәа. Ихьӡ шиҳәалак, аԥхӡы иқәнаҭәон. Игәышԥы
иаԥхьаҟа иргыла, ицәажәашьа сара сыда дыҟам ҳәа аанагоз
ауаҩ, иаалырҟьаны иоураҵәҟьа еиҵалеит. Аҵәыцак ааникылар, ажәа лыԥшаахс иҟоу зегьы нахҳәааны, Ҭарсхан ишҟа
аҿааирхон аныҳәаҿа. Ҳзыхшаз, ҳзааӡаз аиҳабацәа ҳәа,
жәытәнатә аахыс иаԥыз аныҳәаҿа иара иааирҳәит.
– Знапы ҳаныԥшылауа, иаҳхылаԥшуа, амҩа иаша ҳақәызҵо
ҳаиҳабацәа-ҳнапхгаҩцәа анцәа иҳагимырхааит. Уныҳәаҿа
ҳҳәахьеит, Ҭарсхан Ҭемурович, аха араҟагьы изаласҵо, уаргьы
аиҳабыра рыгәҭа уалагылоуп…
– Абри иоума, уара, ҳара ҳзыхшаз-ҳзааӡаз, – Ҭарсхан ихы
иақәиҵартә, иқьышә дықәҵа, тәамбашақә ҿааиҭит, иижәыз
аҵәцақәа злысыз ҭаҳмадак.
– Абарҭ роуп ҳара знапы ҳанԥшыло, уара иуздыруам акәымзар, – игәышԥы ҩышьҭыҵит аҭамада – аколнхра
ахантәаҩы.
– Уи инапы ианыԥшыло уара уоуп, дад, уара. Сара знапы
саныԥшыло абни иоуп, абни, – ажәҩанахь инаирххеит инацәа.
Датәамбаӡакәа дахьихцәажәаз игәы иааҵаххит Ҭарсхан.
Аха адырҩаҽны уи аицәажәара даназхәыц, изигәаԥхаз,

147

иблокнотгьы изаниҵаз, аҭаҳмада иажәақәа ирылибааит иара
ихаҭа анцәа дыззишаз – ауаҩы иуаҩра ахьчара. Ишәҟәыҩҩра
ззикырц ииҭахызгьы убри акәын. Абри аҵыхәала изныкымкәа,
еицәажәахьеит, акьыԥхь аҿы ишизырҳәало еиԥш, зыԥсы
ҭоу аклассик Адамыр Арҭанбеии иареи. Еицәажәаракгьы
ишааҟаҵәҟьаз ианиҵеит.
– Уара ишԥеилукаауеи уи, ауаҩы иуаҩра ахьчара?
– ишьамхқәа еиқәыршә, акресла тата дықәтәан Адамыр.
Иҭаҭыныжәга днаҿыхон. – Аӡәгьы иҿаԥхьа, акгьы аҿаԥхьа
ихы лаимырҟәуа дыҟазарц, – инаҳаракцәашәа, иршәҭы­
какаҷцәашәа ишҳәаз еиликаауан, аха даҽа ажәақәак
изымԥшааит. – Аҳы, уи бзиоуп. Аӡәгьы иҿаԥхьа дымхырхәо,
акгьы аҿаԥхьа дымхырхәо? Усоума? – инацәаду инахарӷәӷәо,
иҭаҭыныжәга неиҿеикит. Даахәыцхәыцын, изҵаара аҭак ихала
иныҟаиҵеит. – Уи ԥсыхәа змамоуп, Ҭарсхан. Ауаҩы дзыцәшәо,
днызкыло мчык ихагылазароуп, мап анакәха, дқәыџьмахоит,
длахоит, дҳәахоит. Уақәшаҳаҭым, избоит.
– Уи шәареи сареи ҳзыҳәангьы ицәаԥҽыгоуп, ҳланар­
ҟәуеит…
– Мчык ҳацәымшәозар, иара уара ухаҭагьы, абри сара иубогьы ҳзакәхашаз, иҟаҳҵашаз анцәа идырп.
Акраамҭа еимаркуан. Аҵыхәтәан иаҳазоуп Ҭарсхан ихы
далазырԥшыз.
– Уара, ашәҟәыҩҩы қәыԥш, ииашаҵәҟьаны ԥсабарала
абаҩ­хатәра змоу, акы суазҵаашан ашәҟәыҩҩы қәыԥш Ҭарсхан
Ҭрамба, уара уарӷьа напалагьы уарма напалагьы уҩуама? –
аӡәы ииркырц иҭахызшәа инапы еиҵых, иҭаҭыныжәга даанахан, иара ишҟа дымԥшӡо ҿааиҭит Адамыр.
– Сыҩнапык рыла сышԥаҩуеи? Исзеилымкааит.
– Иаҳа еиӷьын уҩнапык рыла уҩуазар. Ианамуӡах ухы
злаухьчаша иаҳа иуҩуан. Асахьаркыратә ҩымҭақәа сарӷьа напала изҩит, уброуп сара сызусҭаҵәҟьоу ахьыҟоу, егьи, сарма
напала изыҩқәаз шәрыхәамԥшын ҳәа ма иуҳәаларын…
Изхиҳәааз еилкаан. Адамыр игәамԥхеит Виқтор Ҭахәыциԥа изыҳәан ажәахәқәа шиҩло аниеиҳәа. Адепутат,
еизарацыԥхьаӡа апрезидиумқәа рҿы итәоу, апартиа иалоу,
аиҳабыра рнапы дықәыргыланы ирбо, Ҭарсхан агәра ганы

148

дыҟан, иаргьы урҭ иҽхьрыдиҳәалаз, русқәа дахьрылахәхауа
иаҳагьы деигәырӷьоит, имаирҽхәоит ҳәа. Уи игәаанагара
иара изыҳәан акыр аҵанакуан. Исахьаркыратә ҩымҭақәа
ирыхҳәааны арецензиа аниҩлак акьыԥхьра иаԥсам ҳәа
акәмызт уи ишиҳәоз, кьыԥхьшьа рымам ҳәа акәын. Кьыԥхьшьа
рымам рҵакы аганахьала, аамҭа изланымаало ала, аха ус
акәымкәа, даҽа аамҭак иадкыланы урыхәаԥшуазар, насгьы
урҭ шаҟа ибеиоу ажәа сахьаркла иҩу ухаҿы ианааугалак,
абаҩхатәра ду шимоу мап узацәкуам. Ус анакәха, уи иҭахуп
изыҩуеи ҳаамҭеи еинсыршәарц. Саргьы исҭахуп, аха иауам. Дысзеилкаауам. Изыҩуеи ҳаамҭеи еинсыршәарц иҭахуп,
арахь аус рыдсулар иҭахӡам. Ҭарсхан ихаҭагьы акырынтә
длакҩакхьан, ихы дақәыӡбахьан. Сара сылоуп Виқтор Ҭахәыциԥа амаҵура ду ахь дызлаҩеиз, уажәгьы снаицхраақәар,
исҭаху, сзыргәаҟуа сызицәгар, нас ихаҭа имацара иакәым,
дзыҩнатәоу ахаҳәтә ҩнгьы слымҳа саркьада избараҳа амԥан
сықәларым. Сара иӡбаны иаԥысымҵеит, сара аԥыхра сылшом.
Аҳынҭқарра ыҟанаҵ, иҟалоит анапхгаҩцәагьы. Иажәахәқәа
ишеибгоу изыҩуа даҽа џьоукуп. Уамак иҟоузеи сара истәу
ахәҭа. Угәы иаҭаху зегьы уара иузҭода! Ақалақь ашҟа
ҳаиасызараахыс, уара утәаӡам, уск уаҿуп ҳәа исаҽԥнылҳәеит
сыԥҳәысгьы. Уи иҟалҵаз аҽԥныҳәа иаҿаиргылашаз иман.
Иԥсыҽзаргьы аус иара итәым. Руак. Егьи, имаҵураҵәҟьа,
наукатә усзуҩы еиҵбыс дахьыҟоу – анцәа дазишеит. Иара
итәызма, Марина, ишсабҳәара Марина – Мадонна, анцәа
дыззишаз акәызма ақыҭаҿы дызҿыз? Аинститут даналга,
рҵаҩыс ақыҭахь аусура данцозгьы Ҭарсхан идыруан иара
иԥсҭазаара азикырц ииҭахыҵәҟьаз даҽакы шакәыз. Ҵаны
рҵаҩыс аус ахьынӡаиуаз, илшоз акы рыгижьуамызт аҵаҩцәа.
Апеременақәа раангьы акласс идәылымҵуа, бзиа дырбон
иаргьы. Аха иара иахьагьы уахагьы дзызхәыцуаз даҽакын.
Ижәлаҵәҟьа аҵаиҩыр иԥхаишьон. Ихҭҳәааз жәлак аҵаҩ­
ны, статиақәак, ажәабжь кьаҿқәак аниҵалон араионтә газеҭ.
Ирыҵаҩыз ижәлаҵәҟьа шакәмызгьы, данахәаԥшлак гәахәарак
наилсуан. Иагәылԥҟааны иџьыба иҭаиҵон. Ажурналқәа
рдаҟьақәа рҿы, ашәҟәқәа рцәақәа рҿы ижәлаҵәҟьа, ихьӡ­
ҵәҟьа ҿаҿаӡа ианны ибла иаахгылон.

149

Аамҭа цон, ихьӡ ижәла џьаргьы ианны ибомызт. Реиҳа
дзықәгәыӷуа иҩымҭақәа реиҳа инахараны иҵәахыр акәхон.
Ихы дазгәаауан, азхәыцра далагон иааимпыҵԥааны
иркьыԥхьыртә иҩырц. Аха акгьы алҵуамызт. Акьыԥхьразы
рыҭара акәым, усеиԥш мчыла ииҩуаз, аҵәахраҵәҟьагьы
иаԥсахомызт. Иҩны дшаалгалак, мамзаргьы инаигӡаанӡа
иԥжәаны икаиԥсон.
Убри асааҭқәа, убарҭ амшқәа раан, уахынла ицәа анҟьалоз,
ҽынла ихы имагәхьааха адәы данықәхоз, шаҟантә иҳәахьааз,
иганахьала иӡбахьааз уаҳа қьаади калами еиқәыскуам, анцәа
иџьшьоуп, уи ачымазара схызгеит ҳәа. Аха мышқәак набжьысуан. Абӷьқәа казыԥсаз ҭагалан иацааиз аӡынрагьы ниасуан,
еиҭах апытҟәырқәа ашәра, атҟәацра иалагон. Аԥҳәыс ишылдыруа еиԥш лыхшароура аҿҳәара шааиз, гәынхәҵысҭала
еиликаауан даҽа ҩымҭак аԥҵара дшазхиахаз. Ихаҭа ихигаз, изааигәоу аӡәы дзықәшәаз, ибзианы иидыруаз… Еснагь аҭыжьырҭеи иареи еимаркуазгьы убри акәын. Асеиԥш
аԥсҭазаараҿы иҟалом анырҳәалак, изхызгахьаз ихаҭа иӡбахә
реиҳәон. Исзымҩызар, сахьаркыратә ҩымҭоуп уҳәартә
иҟамзар, уи даҽакуп, исыдыскылоит. Ҳара ҳаԥсҭазаараҿ ари
аҩыза ҟалашьа амам, арҭ реиԥш иҟоу аперсонажцәа уаҩы
иԥымлац шәымҳәан. Дышәзаазгап, дышәсырдырып изхызгаз
ихаҭа.
Уахык, аҵх агәахьы инеиаанӡа Адамыр Арҭанбеи иареи
реицәажәара ашьҭахь, уи иабжьеигаз ала, агәра игеит иара
изыҳәан ишеиӷьу дызхаану, иаамҭазтәи аҩымҭақәа раԥҵара
даҟәыҵыр, изымчҳакәа иҩӡаргьы, акьыԥхьразы џьаргьы рнагара иаԥсам. Баша амала иаргьы игәы ԥжәоит, даҽаџьарагьы
иԥырхагаша аӷацәагьы ирҳауеит. Адамыр дақәшаҳаҭымхеит,
иашоуп, блаҵахәыла ихәаԥшуа аӷацәагьы ирҳауеит, аха
аҭыжьырҭаҿы ҩыџьаҟа, еиҳарак руаӡәк, иҩымҭақәа рҭыжьра
шилымшогьы, ҩыза гәакьак иаҟара пату шиқәиҵо убри
азыҳәан мацарагьы аҩра ишаԥсоу. Усҟак ихы зиргәаҟрызеи
иҟаиҵаша даҽакы шыҟоу. Ауаҩԥсы, дад, ашәҟәыҩҩы қәыԥш,
иахьа дшааубаз, иахьа дшааҟоу еиԥшҵәҟьоуп Гомери Шекспири рхаангьы дшыҟаз. Иахьеиԥшҵәҟьа убасҟангьы уи
дыцәгьашьыцуан, амаҳагьара ҟаиҵон, днаԥхаҩын, шьа-

150

ла иҟьашьуан агәыԥҳәыхш, иахьеиԥш убасҵәҟьа бзиабарала дҭәын, изгәакьоу диԥхар дгәырҩон, аӡаӡа пҟышқәа
дреигәырӷьон, амра дазышәаҳәон. Сынтәа аарцә аԥаҩ иадсылоит. Ҽааны нырцә аҽаднакылоит. Аха аӡиас аанхоит ишӡиасу.
Уи аиҿырԥшра ааигеит хшыҩҵакык алаиҳәарц Адамыр. Аамҭа
мҩа ҿыцқәак инарбаргьы, ауаҩы даанхоит аԥсабара дшашаз,
анцәа дхазҵо иҳәап, анцәа дшишаз ҳәа.
Аухаҵәҟьа дақәшҳаҭымхеит. Мшқәак ракәым, мзақәакгьы
дазхәыцуан.
…Адгьыл ужәра илашәеит арыц. Аинститут даналга ашь­
ҭахь, аус иуларц ахьиҭахыз џьара заҵәык акәын. Аҭоу­
рых ахьҭиҵаалаша. Иусурагьы аҭоурых аҭҵаара иазкхар,
ишәҟәыҩҩреи иареи иаҳагьы ихеибарҭәаауеит. Инациҵеит
Адамыр иеиҳәаз даҽа хшыҩҵакыкгьы. Ауаҩԥсы иҟаиҵо мацара акәым, инарҵаулан аҭоурыхтә аамҭақәа рышҟа иугар ауеит
ҳаамҭазтәи ахҭыс дуқәагьы. Ҿырԥштәқәакгьы ааигеит. Ареволиуциа, аибашьрақәа. Уара, Ҭарсхан, уқыҭан Аԥсара дыҟоуп асовет аамҭазтәи Аԥсны аҭоурых зегьы шаҳаҭс иамоу – Бақьыр-иԥа
Ҳараз. Теориала усҟак иеилкаарақәа ыҟамзаргьы, апрактикаҿы
уи ииҭахыз, дыззықәԥоз, иԥсҭазаара зыхҭниҵаз иарбану?
Ауаатәыҩса рҭоурых аҿы изныкымкәа иззықәԥахьоу, ашьа
зызкарҭәахьоу, аҳәынҭқаррақәа заадырҳәхьоу. Ауаатәыҩса зегьы зинлагьы маллагьы еиҟаразарц. Ига аҭоурыхтә аамҭак, дад.
Убри ауаҩ убрахь, аҭоурыхтә аамҭа ашҟа диага. Убас уҿынаха.
Игәаҭа зеиԥшроу акәым, ажәала ипатреҭ ааҭыхны убрахь иааугар, ари аҩыза ауаҩ усҟантәи аамҭазы дыҟамызт ҳәа ахаан
ԥхьаҩык иҳәараны дыҟаӡам. Дааԥышәарччан, инациҵеит. Ҳарҭ,
умҩа зкуа урецензентцәагьы претензиа ҳауам уара ушҟа. Убри
азыҳәан, дад, абыржәнатә иҟауҵаша убри ауп, аинститут аҿы
аҭоурых-филологиатә факультет уахьҭоу, уаҟа ибзианы аҵара
ахьуҵо, уахьалго зынӡаск иузхом.
Даҽа хшыҩҵакыкгьы иҳәеит Адамыр усҟан реицәажәараан.
Уи ахшыҩҵак Ҭарсхан ианиҵеит, аха убраҵәҟьа инациҵеит
дшақәшаҳаҭым, агәра игарцгьы шиҭахым. Иара, Адамыр
Арҭанба, ихаҭагьы ихы налеиҵеит. «Дырмит ду иаамышьҭахь,
– иҳәеит уи, – ҳарҭ, аԥсуа шәҟәыҩҩцәа зегьы еицаҳзеиԥшу
гра дук ҳамоуп. Зҿахәы ҳҳәарц ҳазҿу ажәлар рҭоурых

151

ҳаздыруам. Иҳадмырҵеит. Уи ҳара иаҳцәырҵәахит. Иакәым
аҟаҵара иаҿын, уажәгьы иакәым ҟазҵақәо џьоукы-џьоук, асовет мчи апартиеи нас ҳарҭ ажәлари ҳаидырсырц иҳабжьоуп
уаа мҽеиқәак».
Амҩақәа ахьеихагалоу днанаганы, иарбан мҩоу дызнылара изымдыруа акырынтә дықәхахьан Ҭарсхан. Аинститут
даналга, далаԥшыр акәхеит, иқыҭахь, иан дахьынхоз дцаны, рҵаҩыс аус ахьиулаша аҭыԥ ыҟамзаргьы, анхара-нҵыра
далагару, мамзаргьы даҽа қыҭак ашҟа усура дцару. Иҟан
даҽа мҩакгьы. Иԥшәма ԥҳәысгьы иаҳа илҭахыз убри акәын.
Лара лани лаби ахьынхоз Саратовҟа ацара. Уи дыхнахыртә
излаҟаз, џьаргьы аус имулаӡозаргьы дныҟәыргартә иҟан
иабхәараа. Даҿызааит ишәҟәыҩҩреи инаукатә ԥшаарақәеи.
Дахьылакҩакыз, иахьиҳәаӡаз мацарагьы убасҟак лгәы иалсит
иан, шәаџьҳәаҩык дылҭаазшәа, инеималҭәеит.
Иааркьаҿны, иаарласны иӡбатәыз мҩан уи. Иҟан знык
иӡбаны салгеит аниҳәалак, игәы анирҭынчлак, еиҭах иаа­
цәырҵуаз. Шаҟантә дазхәыцхьоузеи, сызхымԥо абри ауп ҳәа
шаҟантә иҳәахьоузеи, аха иауамызт. Еиҭах ахы ааӡырнагон.
Уи дызҿқәоу, инаукатә ԥшаарақәеи, кьыԥхьшьа амам зҳәауа
арецензентцәа раамышьҭахь даҽаӡәы изымдырӡо, имаӡаусха
дызҿу ишәҟыҩҩреи, нас Виқтор Ҭахәыц-иԥа имҩеи. Шаҟаҩы
иарҳәахьуозеи убри, аҩбатәи амҩа данылар, имҩа каххаа ишаатуа. Уажәааигәагьы даҽазнык иҳәахит иара, Виқтор Ҭахәыциԥа ихаҭагьы. «Зынӡаск уиас сара сахь. Уажәы иҟауҵо ада
ҟаумҵозаргьы иазхоит. Уаԥхьаҟа ҳуцхраап». «Усыцхраа акаҿы –
сан, сҭаацәа, сара ҳахьыҩналаша уадак сыҭ, уаҳа акгьы сҭахым».
Виқтор Ҭахәыц-иԥа иусқәа дышрылахәу, уии иареи
шеидҳәалоу араҟа, ашьхақәа рыгәҭаны издыруа ҳәа иҟоу аӡәы
заҵәык иоуп – Адамыр Арҭанба. Уи даҽаӡәы иеиҳәа акәым,
дара анеицәажәогьы изымдырӡошәа ҟаиҵоит, иаҳарцгьы
иҭахым. Иеиҳәаргьы иамоузеи. Ҵарауаҩуп, аҭоурыхқәа
срышьҭоуп ҳәоуп араҟа ишырдыруа. Ихала иеиликаауеит.
Анаара дылбааны, ҵаҟа, арҩаш ашьҭыбжь ахьынтәааҩуаз
ашҟа днеиуан. Саҭбеии иареи анааиԥырҵ, акраамҭа ицрыҵуа­
мызт ивагьежьуан алашәарыца.
– Ҳшәарыцаҩцәоуп, уаргьы саргьы ҳшәарыцаҩцәоуп. Уца,

152

уфҩышәа, ашьҭақәа урхыла, саргьы снаԥшы-ааԥшлап, – ахы
ааишьышьит. Иуҳәаз саҳаит аҳәозшәа инеидҟьан, аԥшәма
ишҟа ихынҳәит. Иаргьы аҿыҭра даҿын «Ҭарс! Ҭарс!» ҳәа.
Ажәҩан хыла иҵнаԥссо, агаҿа аганахьала зҽышьҭызхыз
ашьха, ицәыҳәҳәӡа, ихаҳә еиҟәыԥԥараха иааԥшуан. Ахыц­
қәа инаркны маҟҿаҳәаранӡа аҟара амра аҿаԥхон. Амра
аныҟәашәа еилукаарц уҭахызар, ашьха уаҿаԥшла. Ашәахәақәа
ҵаҟа илаҟәыцыԥхьаӡа, ахаҭа ажәҩанахь иҳаракхоит. Аҳауа
ҿыхьшәашәаан. Арҩаш зҭыҩры ицоз аиҩыхаара иҵаӷаӡа,
иласӡа, аԥҭа шкәакәа иеиԥшха ахылҩа-ԥсылҩа ҭачын.
– Издыруеит, ҳҵарауаҩ, издыруеит уара уус, – иҳәеит
ишьҭахьҟала ихьӡаз Жәраб-Зегьраб. Днаивсны иҿынеихеит
дыццакы-ццакуа. Дахьишьҭаԥшуаз аччара дакуан Ҭарсхан.
Ишԥаҟасҵари, сарӷьарахь игылоугьы среихырхәалароуп, сармарахь иҟоугьы. Аус злоу, урҭ рыбжьара угыланы, уара иуҭаху
быжьԥааны агароуп. Аха уи иаанагом уара угәы нсырхарц
сҭахушәа, уаргьы абзиара узыҟасҵоит аҳәон уи иныҟәашәа.
Иаԥхьаҟа дышнеиуаз, акы игәалашәазшәа дааҭгылеит. –
Аҩыза, уахьыҩноу уабартә иҟоума макьана? Уахакгьы иаачҳа
сукәыхшоуп. Абри ҳасас дааны, лоума, ҳәоума ииҭаху шьны
дцар, наҟ даҳԥырҵыр, нас уаҩҵас ҳааухылаԥшып.
– Адиректор сара сиацәажәап. Иаха сызцыҩназ уаа
бзиақәоуп, аха иҟоу уиоуп, сара ашьжьымҭан, ашара адәы
иқәлаанӡа, ианамуӡах ма уахынла, ақьаад акы нанысҵалароуп,
– иҳәеит харак идызшәа Ҭарсхан.
– Угәы иалымсын, аха уанаџьалбеит, изҭахыда уара ақьаад
иануҵо. Аҳауа цқьа, аӡыхь хьшәашәа, афара-ажәра… Макьана
шаанӡоуп, уажәыҵәҟьа, ашьхымза ашьхыцқәа анҭыппуа еиԥш,
арҭ аҩнқәа рдәылыппра иалагоит аҳәсахәыҷқәа, унаԥшны
аӡәы даалх. Иабоуҭаху аҩрақәа узҿу.
– Иахьатәи амш қьаф алоура ацәыскуам сара, Зураб,
аха уаҵәтәи амшҳәагьы акгьы ыҟаӡами? – иҳәеит Ҭарсхан
ацәажәара шиҭахымызгьы.
– Иҟоу иахьоуп, Ҭарсхан, иахьа. Сыццакуеит, аҟаҵатәқәа
рацәаны исымоуп акәымзар, уи азыҳәан иуасҳәақәаша сымоуп. Зҵаарак усҭоит, иааркьаҿны, иаарласны аҭак сыҭ. Хәаџьа
Шьарадын иџьмақәа еимҵәаны ирыма иандәықәла, иаргьы

153

џьмак дамҵасит иҳәеит. Иахыччаноуп ари алаф шырҳәо. Сара
уи акырынтә сизхәыцхьеит. Ҟәыӷа дус дсыԥхьаӡоит, ииҳәаз,
иҟаиҵаз сықәныҟәоит. Ишԥаиурыз, исаҳәишь, аҩыза? Имч
рықәхом, иџьмақәа еимҵәаны иргоит. Иаргьы, ианамуӡах,
данеимырҵәах, џьмак игар еиӷьу, зынӡа аӷәыцәҳәы дықә­
тәар еиӷьу? Уара удагьы араҟа иаақәлахьеит аҵарауаа,
ашәҟәыҩҩцәа, аа, думбеи Адамыр Арҭанбагьы дааны дыҟоуп.
Шаҟаҩы ирасҳәахьоузеи, шәаргьы џьмак ахы кны шәаахар
иаҳа ишәзеиӷьуп ҳәа.
Дшубақәо дыҟамзаап ари. Уаҩ дзырхәыцша ахшыҩҵакқәа
иҳәеит. Иҵегьы иацәажәатәуп ҳәа игәы дынҭахәыцит Ҭарсхан.
Сҭоурыхтә роман аҿгьы дзыҟамларызеи абасеиԥш иҟоу
ауаҩ. Аԥсны агәҭа еиҩшоуп. Ахаҳәтә баагәара рыбжьыргеит.
Мраҭашәарахь империак аҳра ауеит, амрагыларахь – даҽакы.
Ари ауаҩ иеиԥшу аӡәы, урҭ рыбжьара дыбжьахеит. Иара ииҭаху
акоуп, урҭгьы акы ахьырцәигаша, егьырҭгьы. Иазхәыцтәуп,
иазхәыцтәуп изыҟаиҵо ус, усгьы уажәшьҭа Ԥсадгьыл сымам,
еимырҵәеит, саргьы сыхәҭак алызгар иаҳа еиӷьуп ҳәа, игәы
каҳаны акәу, ԥсабарала зыԥсы мҭәуа аӡәы иакәу? Ԥсабарала
ус дшазар, аԥхьаҩ акгьы инаҭом.
Иаԥхьаҟа данаанаскьа, еиҭах дааҭгылеит.
– Адиректор дуҭахума? Иуасымҳәеи, сара иузыҟасҵоит
хазы ауада, иахьак исараӡа. Адиректор уара уибо дыҟоума?!
Шаанӡа Аҟәаҟа дцеит. Ауараш, ашампански… Пепси-Кола
зжәыр сҭахуп иҳәар ишԥаҟауҵо?! Схы еилагоит, схы. Уахьнеилак акы нарҿумшьыкәа, акгьы урҭаӡом. Хәаахәҭрахеит,
еимҵәарахеит. Уажәааигәа араскладушкақәа аазгон. Азавсклад, жәаба смашьына ианнақәиҵалак, акы аахихуан ихазы. Иумҭар, иуиҭаӡом. Уажәшьҭа ухы кны ухәыцла, списат
злаҟасҵарызеи ҳәа?! Уи изууазеи! Иахьа, иахьа ҳанеиқәха…
Схы ԥҽтәуп, уара. Сыбз ҭаскызҭгьы, ашьшьыҳәа сыҟамзаауаз.
Араиком аҿы Виқтор Ҭахәыц-иԥа ҩымш хымшҟа иԥсы
ишьарц, дшәарыцарц днеиуеит, иифаша, иижәыша,
шәарыцара иццаша шәрызхәыц аниҳәа ҳраиком, игәы
змыр­ҿыӷьшагьы ҳазхәыцроуп ҳәа иаасҿыҵҟьеит. Аҟыԥҳәа
убри днахьынҳалеит араиком. Аҳәса изыԥшаара уи шәара
ишәусым, иахьынӡаздыруала, уи иазку даҽа џьоукуп, шәара

154

акранифо игәы ҟазҵаша, ажәабжь бзиақәа иазҳәаша, быргк
ҟәыӷак, акыр здыруа, акыр зхызгахьоу дизышәыԥшаароуп
иҳәеит. Убас аниҳәагьы усеиԥш ауаҩы ашьхақәа рыгәҭаны
дабаҳаԥшаауеи, ахьшьцәа хшыҩцажәқәа рыда аӡәгьы
дахьыҟам сҳәар сызкыдаз. Ара дыздыруеит усеиԥш иҟоу
ауаҩы сҳәеит. Иаҳзаамгаз, зыӡбахә ҳалацәажәоз, Бақьыриԥа Ҳараз.. Уакә-сакәзар, убри иҭоурых сыҩуан, аха Адамыр
иҩхьеит ҳәа саҳауеит. Иҩхьазааит, уара даҽакала иҩы. О, уи
ихигахьоу удыруоу?! Аҵыхәтәан зегьы игәы рыхшәеит. Ауаагьы, дызҿыз аусгьы. Ихы ҿаҳәаны дықәҵит.
Бақьыр-иԥа Ҳараз ихьыз, ԥсыхәа ахьынӡамоу, иара ихахьы ииагауа, акраамҭа иӡбахә далацәажәон Жәраб. Еиҳарак
днақәыӷәӷәон Бақьыр-иԥа Ҳараз ауаа игәы шрыхшәаз атәы
аниҳәоз. Угәы зхымшәаша роума. Уахгьы ҽынгьы умтәаумыцәа акы срыхәандаз, бзиарак рзызундаз ҳәа уашьҭоуп.
Дара, иҭабуп ҳәа уаҳәара ацымхәрас, иааҳәны шьапҿаршә
узыруеит, угәы иҭажьцәоит. Абри атурбазаҿы қьачақьс аусура
далагеит раԥхьаӡа. Нхыҵынтәи Аахыҵҟа иаауа, Аахыҵынтәи
Нхыҵҟа ицауа, ҩаха хаха рыԥсы ааиҭаркырц абраҟа ианаангылалак, ргәы умырҿыӷьыр ами?! Ашәаҳәара, акәашара,
ахәмаррақәа еиҿкаатәуп. Ҩбаҟа сезон убри даҿын. Атуристцәа
рымацара ракәым, атурбаза аусзуҩцәагьы дыргәаԥхеит.
Гәыкала, иара иҳәашьа, от души работал. «Ари еиӷьу еиҳау
аҭыԥгьы даԥсоуп» ҳәа, – иааиҿыҵҟьеит абарҭ атурбазақәа
зегьы иреиҳабу аӡәы. Аа, абыржәы дахьыҟоу аҭыԥ ашҟа даниаргазоуп. Уи акәхеит. Аҵаа зысыз аҵла абыӷьқәа анкаԥсо
еиԥш, еишьҭарххы рҿыҩархеит ашшыԥхьыӡқәа. Иашшқәоз
зусҭцәада? Реиҳа абзиарақәа ззызухьаз. Убри ауп Бақьыриԥа Ҳаразгьы ихьыз.
Уи ихы-иҵыхәа дахьалацәажәоз аҟнытә, Ҭарсхан иџьа­
шьаны, ихамышҭырц ақьаад ианҵатәуп ҳәа ииԥхьаӡаз акоуп. Излаигәалашәоз ала, Бақьыр-иԥа Ҳараз изкыз, Адамыр Арҭанба ииҩыз ашәҟәаҿы уи аҩыза афакт џьаргьы
иҳәамызт. Иҟалоит даҽа џьоукы ианырҵазар, абри, Жәраб
иеиԥш иҟақәоу, абзиара ашьҭахь бзиар ыҟам ҳәа ихәыцқәо.
Ауаа ирыдкыланы, ииаашаҵәҟьаны иуҳәартә иҟоуп абзиара
ашьҭахь бзиара ыҟам ҳәа. Аха рыцҳарас иҟалаз, ани, абзиара

155

ду ҟасҵеит ҳәа изыԥхьаӡо, ииашаҵәҟьаны иахьынӡабзиароу
ихаҭа издыруам, аӡәгьы иаахтны иеимҳәеит. Ишизныҟәаз
умбои, ихы игәы ахшәаны дықәҵуа дҟарҵеит Нестор Лакоба
ихаҭа деиқәзырхаз ауаҩ. Дахьиҩызаз, дахьивагылаз, «Кьараз»
дшалаз, ҳарҟәаҵып зегьы, аха уи ауаҩ, данқәыԥшӡаз, жәаф
жәибжь шықәса анихыҵуаз, Нестор Лакоба иԥсы аиқәырхара
далахәын.
Сара сеиԥш иҟоу, аҿымыӡәӡәақәа, зыбз ада зыхәлам,
ҳанбаидикыларишь ҳәа иԥшны икабинет аԥхьа итәон, даҿын
Жәраб. Уажәы сара снапы даныԥшылоит.
– Ишԥа, араҟа аус иуама?
– Иабатәи усуроу! Уаҩ дибарц иҭахӡам, аус злеиуа­
зеи, Ҭарсханхеит. Шьапыла уцозар, абарҭ ашьхақәа уахьы­
нархыҵуа, Ԥсҳәы акалҭ аҿы дынхоит. Машьынала уцозар,
уакәшаны унеироуп. Уи закә ҭыԥузеи?! Ԥшьба хәба мза
асы шьҭоуп. Иифозеи? Изҭода? Ҳа-ҳа-ҳа! – дааччан, аӡәы
иаҳауамашь ҳәа дегьаанԥшы-ааԥшит. – Аӡы иагоз дыччон ҳәа,
абасҟак дақәшәеит, аха зегьакоуп, усҵәҟьа игәы камҳацзаап,
лафқәакгьы иҳәалоит. Ҳараз, иуфозеи, уԥсы злаҭоузеи ҳәа
снаиазҵааит зны. Сара сышьтәуп, уара. Аӡәы сабаихәари
ҳәоуп сшыҟоу. Аха ауаа исанармыжьуа уасҳәап? Аповышение соур ҳәа ишәаны изысзашшуаз удыруоу? Дара сахьрыхәо
– бзиоуп, мап ацәыркуам. Аха иуанарыжьуам уаргьы ухы
уахьахәо. Ҳара уҳацхраала, аха уара бзиара ҳәа акгьы алумган. Сара, что, суаҩӡами?! Акрыфара сҭахӡами?! Уи иазууазеи.
Ҭагалан иасакьаҳәымҭан. Ԥсҳәы, иудыруазар акәхап, акакан
рацәоуп. Сҩызаки сареи, аҽқәа ааҳаԥшаан, акаканҟәшәара
ҳцеит. Ҳшеимдоз, ааҵәақәа ҳарҭәырц егьҳагымкәа, араҟа
уаҩ дынхом, каканқәак гылазаргьы, бнаҳәамзар акгьы иафом
ахьаҳгәахәуаз, ҳаԥшызар, арҩаш анаҩс, ԥсаҵла дуӡӡак амҵан,
ҟәарч ҩнык гылоуп. Иџьаҳшьаз, аҩны ҿыц иҟаҵан. Ҿыц ахьӡми,
ааигәа ишыҟарҵаз ҩашьом. Уажәы, ишудыруа, зхы изахәо зегьы ақыҭақәа кажьны иқәҵуеит. Дызусҭада араҟа дааны инхаз ҳәа ҳкылаԥш-кылӡырҩуа ҳанкылсит. Шьарда зықәрахь
инеихьоу, аха макьанагьы иблақәа цымцымуа ҵлаҳәысҭак
дыҩнатәоуп. Ашәҟәы даԥхьоит. Дҳаигәырӷьаз џьушьома?! Игәы
ԥаҳҵәахьоушәа, арахьгьы шәсышьҭаланы шәаама, здаракәац

156

нҵәаша ҳәоуп дышҳахәаԥшуа. Аԥсшәаҵәҟьа ҳаимҳәеит.
Шәааизар ишԥаҟасҵари, шәсыздәылцом, шәаатәа. Иеибаҳҳәаз
зегьы зышәҭахузеи. Иуфозеи? Аӡынра узлаӷыҵсуазеи ҳәа
снаиазҵааит. Ҳа-ҳа-ҳа! – деиҭаччеит Жәраб, еиҭа даа­
наԥшы-ааԥшит. – Ашәҟәы ианумҵааит, акы ҳақәӡуеит, аха
ииҳәаҵәҟьазоуп иуасҳәо. Ареволиуциа снацҳалоит, марксизм
снаҿыхәалоит иҳәеит. Дысгәаԥхеит, уара, абри аниҳәа. Рыцҳа,
дуаҩы цәгьамзар ҟаларын, аха џьоукы ддырҟьалеит, надо старику помоч сҳәеит. Ҳа-ҳа-ҳа! – иччара изынкыломызт. Иахьа
иаауа ҳасас инаганы инаиасҳәахыр убас. Ареволиуциа шәфала,
марксизм шәнаҿыхәала ҳәа. Сыҟаӡамкәа егьа адунеи санырхып. Какраз ҳаргьы асезон аркра ҳҽазыҟаҳҵон. Иҟоу уасҳәап,
Бақьыр-иԥа Ҳараз, сара уара убзиарагьы, уцәгьарагьы сыздыруам. Усгәаԥхеит, бзиарак узызурц сҭахуп, унеи, уԥхамшьан,
аӡын иуфақәаша иусҭақәо сымоуп сҳәеит. Абрынџь, ашьаҳариа,
асгушьчонкақәа. Еидарак изеиқәсыршәеит. Даараӡа сиҭахны
дшымаазгьы збоит, аха дааит, исҭеит. Уаҩҵас иарымҳәеит
анҭ, ашихқәа, мамзар даауан. Рыгәра угартә иҟоу џьушьома?!
– ахьшьцәа-шәарыцаҩцәа ахьыҩназ аҩны ашҟа дыԥшуан. –
Уҿаҿы иуарҳәо акәу џьушьома, рышәара анышә иҵоуп. Анҭ
аҩыџьа, Уасцәа хылԥеи, Ахьча хылԥеи, урыцны ашәиҭышә узнеиуам. Уанааргәамԥха, абахә унхықәыргыланы инаугәҭаситоуп.
Аҭаҳмадцәа? Урҭ закәи? Ашьха аҵасқәа, анцәахәқәа ҳәа,
анкьа, акы аныҟақәаз рхы иааҭашәаз, рыцҳақәа, иахьагьы
иҟоу џьыршьоит. Рыгәра зго џьушьома. Аҳампалоуп абнаҳәа
ахьидыршьуа ҳасас. Иуҳәо реиҳа ианақәшаҳаҭхо, иаҳагьы
иҟарҵаӡом. Уажәраанӡа иҳадгылаз Саҭбеи, араҟа, ҳтурбазаҿы
даалоит иара, ҳацәаӷь ааит ҳәа лафкгьы наилаҳхлоит, пату
зиқәысҵо, игәамԥхо уҿаҿы иуеиҳәоит. Иҭахӡамызт шәарыцара
дахьааҳгоз, алашәарыца агаҿантәи изаазгаз аԥсаса ахьчаларацоуп, уажәааны сшәарыцарц иаасымгеит иҳәеит. Иуамызт.
Аха дақәыршаҳаҭны, шәарыцара данузышьҭ, уирманшәалоит.
Уаҩҵас иарымҳәеит, убри азыҳәаноуп Бақьыр-иԥа Ҳараз дызрыцмааз. Схаҭа сцароуп иаагара.
– Сара џьаракы сухәома? – иҳәеит Ҭарсхан. Ирмаананы иҳәеит акәымзар, диццарц, арахь дмааргьы, ма уаҟа дибарц, днаиацәажәарц иҭаххеит иацижьҭеи абасҟак зыӡбахә

157

иаҳахьоу ауаҩ. Игәаланаршәозгьы рацәан. Ихәыҷра, иқыҭа,
издыруада иаб итәқәакгьы иаҳар…
–Узаҳмыхәозеи… Уаанҿаси, иҳамоу, иҳагу… Иаҳшьуа ақыжә
бзиа ҳамоуп. Аԥсы шҭоу ирбаны, нас агәаҵәа имҵоуҵароуп.
Анцәа. Ус ами аныҳәагатә шыҟарҵо. Уажәы аԥсы шҭоу иусырбоит, нас агәаҵәақәа. Уи иацы џьоукы ираасыргеит. Реиҳа
дзыргәаҟуа – ақәасаб ажьы ҵааны, уигьы ҳамоуп. Тақ, так.
Аԥсыӡ ҟалоит. Ҿыц аӡы иааҭԥааны, акалмаҳа! Даҽа ԥсыӡк ифо
џьушьома. Абаҳҭқәа ақәыԥсаны, аӡара калаӡа, ажьы ԥсыланы,
абаҩ маҷны… Сызҩахәы ифароуп. Та-ак! Акаҳԥы… Уи сара
снапы ианӡам. Так! Ҳа-ҳа-ҳа! – дышгылаз зны иарӷьарахь, нас
иармарахь дынхырхәа-аахырхәеит. Игәалашәаз ихаҭа дарччеит. – Уӡырҩла, укьатеиах ԥызҵәаша уасҳәоит. Ҳтәоуп араиком аҿы. Инапқәа имгәацәа иақәҵаны, аҳәан макьа асахьа
иҭаны дтәоуп сдиректор. Аӡәыр акраажәгама, ишԥасышәҭои,
аконверт иҭаҵаны акәу, аҭаҭын пачка иҭаҵаны исышәҭауоу
ҳәа…
– Уи шԥа, исзеилымкааит… Аҭаҭын пачка иҭарҵо закәи?
– Уи узымдырӡои? Уара уҵарауаҩыҵәҟьами, урҭқәа анцәа
урцәихьчеит. Аӡәгьы акгьы иҭатәыс иумам… Ҳа-ҳа-ҳа!
– Сыҭатәысгьы ирымам. Ҳа-ҳа-ҳа! – Жәраб иччашьа
ныҟаи­ҵеит Ҭарсхан.
– Уи саргьы исыздырӡомызт, аха сдиректор исирҵеит.
Уи даҽаӡәы иҿиҵаазар акәхап. Аус бзиа абиԥара инеимдаааимдо инаргалар ами. Иаҳҳәап, раикомк ма обкомк, аинструктор иоума, амаӡаныҟәгаҩцәа роума, аӡәы иҭатәыс имоуп ани, иаадыруа, ҳахәдацәа ҵыхәрааны изку, – инацәақәа
неихьишьит аԥара ҳәа ирбауа, –иаарласны иумҭар ҟалом.
Уск рыӡбауеит аҽныҵәҟьа, абыржәы, иаарласны излагараны иҟоу абиуро аҿы, мамзаргьы уаҵәы ашьжьымҭан. Иахьа
илабарҭа уоуит. Илабарҭа уоуит, аха ани, аныхачаԥа, иаргьы
уаргьы шәзымҵаныҳәо, иҭашьа умоуит. Ауаа идгылоуп, ицуп,
мамзаргьы еизарак еилацәажәарак мҩаԥигоит. Ишԥаҟауҵо?
Исаҳәеи, ишԥаҟауҵо уара?
– Акрыздыруоу? – иҳәеит Ҭарсхан иҟаиҵаша ахьизымдыруа хара дук идызшәа.
– Иумбои, уара уеиԥш акәын саргьы ишысзымдыруаз.

158

Сеиҳабы, анцәа иџьшьаны иаарласны апенсиахь дцараны
иҟоу, – днахырхәа-аахырхәан, ишьапԥынҵақәа дрықәгыла,
Ҭарсхан илымҳа инҭеиҳәеит, – сҭыԥ ахь снеирц азыҳәан
абри зегьы ҟасҵо… А что?! Сара исеиӷьу инаргода?! Изыҭатәу
измыхтәу сара саҟара издыруада…
– Ҳәарада, ҳәарада…
– Уӡырҩла. Ишԥаҟауҵо, срочно хьешь ԥара иҭатәызар?
Аҭаҭын пачка, импортни, зцәа жәпоу, аҭаҭын ааҭухуеит. Шәкы
шәкы ицо аԥарақәа рҽны инҭоуҵоит. Шәышгылоу, иаҳҳәап,
аҭаҭын ааимданы шәнахеит. Абни, аԥара зҭоу еиԥшу даҽа
пачкак, аҭаҭын еихыхаа иҭаны уџьыбаҿ иумоуп. Аҭаҭын
нарымҵоукуеит. Цырак цырак ааҭыганы зегьы наҿыхоит. Уара
уџьыба инҭоуҵоит аҭаҭын зҭоу апачка, ашьҭахь, иухашҭызшәа,
аҟыԥҳәа уџьыба иааҭуԥаауеит егьи, аԥара зҭоу апачка.
Ишырбо, иахәаурԥшыр иаҳагьы еиӷьуп, ани изуҭарц иуҭаху,
ажәақәак нацуҵар ауеит, аха акгьы мҳәакәа, амала цқьа инаирбаны, иџьыба инҭоуҵоит. Издыруа, дааԥышәарччоит, аҳамҭа
хәыҷы ыҟам, аҳамҭа ду ыҟам, шәыпатуеиқәҵара ԥкымзааит
– уи иаанаго имаҷны иуҭазаргьы, ирацәаны иуҭазаргьы
ҳәоуп – ҳәа днашәықәныҳәоит, иззымдыруа, иуҭозар,
аҭаҭын, изырчмазаҩуа аума иҭатәу ҳәа лаф бзамыҟәқәак
нар­ҳәоит. Вот ты поверишь, араиком аҿы, абиуро шцоз
исҭеит асекретар. Атуристцәа рзыҳәан иамырхуа атуристцәа
абжа аиҭабжагьы рҿарҵаӡом, дара ирфо рфоит, иаанхо рҭиуеит ҳәа, клиаузникк даҳзашшит. Ҳус иалацәажәоит.
Маӡаныҟәгаҩык зынӡаск даапкуа, иамхтәуп ҳәа дықәгылеит.
Аҭаҭын ааҭызган, исҿыҵаскуеит, снацәақәа ирыбжьакны
салахәмаруеит. Данынатәа, усҭ, аа, абри апачка сҳәан, ани,
хьешь ԥара ҭаҵаны исымаз апачка наисыркит. Сихәаԥшуеит.
Ицәыҵрааны ихыртлашәа днахәаԥшит. Иԥштәы аҽааиҭанакит.
Дҩагыланы, абар иҟаиҵаз ҳәа ҿааиҭыр, пропал, сдырӡуеит.
Аха сара уажә дызбама ани. Иблақәа алашьцара рхаҳалазар
акәхап, ирыцқьауа, дсыхәаԥԥшуеит, дҟаԥшьхоит, дцәышхоит,
иқьышәқәа агәырӷьара ықәыххуеит. Сааилгеит. Арыԥҵәа
асҭеит абочка. Уӡырҩла. Сызҿыз… Ҳтәоуп, значит, сдиректор,
араиком асекретар, аинструкторцәа, асас иԥылараз аплан
мероприатии ҳалацәажәоит. Каҳԥы бзиакгьы дизыԥшаатәуп

159

рҳәеит. Уи сара схы иадысҵоит туристкак сналацәажәоит,
сколько хочеш дам, сара дсыԥшаауеит, шәыххь згеит, хьаас иҟашәымҵан сҳәеит. Уара, аших, угәра згода, дуԥшаауеит,
иашоуп, аха зны уара улыкәаианы, нас иара диуҭоит, уи
анааиаҳа, ҳзықәшәараны ҳаҟоу удыруоу иҳәеит асекретар.
Иуҳәои?! Аиаша анырҳәалак ҿумҭыроуп. Хаҵа дызкәамиац
акаҳԥы шәара дшәыԥшаа сҳәеит. Уажәы, акаҳԥцәа рырмазеира знапы ианыз, ҩыџьа иманы дааит, иацы… Мап, жәацаахыс
рныҟәгара саҿуп. Иара аӡәы иоуп иҟоу, дара ҩыџьа, аха агәра
ганы сыҟам аҩыџьегьы иара ишимам.
– Дызусҭада «иара» ҳәа узҿу? –дзиҭахыз изымдырӡо,
џьара акы ҳәатәуп ҳәа ҿааиҭит Ҭарсхан. Иаҳақәоз дрыз­
ҿлымҳахартә, уимоу, лыхәҭак инкылхны, ақьаад анҵарагьы
иаԥсоуп иҳәартә ишыҟазгьы, уажәы иара ииҭахыз акы
заҵәык акәын – ихала дыҟазарц, асҵәҟьа иҭҟәагоуп ҳәа
игәы иззаанамгоз аԥсабареи иареи рхала еизынхарц. Уи деиликаауан ари, цәажәарҭас дыхҭазкыз ауаҩ. Зегьы рҿы ас
иҿашәалак иҳәозҭгьы, уажәшьҭа дықәырцахьазаарын, аха
Саҭбеи мшқәак ҵхқәак роуп, уаҳа еибабом, русурақәа рганахьалагьы рымҩақәа еиԥылараны иҟам. Аха идыруазҭгьы
Ҭарсхан дзыдҳәалоу, зусқәа дрылахәу… Иахьимҳәауа бзианы
ишыҟаиҵо даҽазныкгьы агәра игеит. – Акаҳԥцәа знапы ианыда уҳәоу? Уара дабоудыруеи. Аԥара аганахьалагьы зџьыба
дҭатәоу аӡәы иоуп.
– Аԥара аҭашьа мацара акәым, изҭатәқәоугьы жәдыруама?
– А как же, – раԥхьатәи акқәа дрықәыӷәӷәаны абри аҩы­
заҵәҟьа шԥоузымдыруеи ҳәа аанаго, ҿааиҭит Жәраб. – Изҭо,
значит, изааигәоу, иара иҿы аус аҟаҵара зылшо иоуп. Урҭ
узымдыруазар уус ҟаҵашьас иумоузеи! Иаҳҳәап, уи дышгылоу иакәымк аауҿыҵҟьеит. Уалгеит. Ари, уажәы акаҳԥцәа аазгаз, уажәадагьы шаҟантә даахьоу удыруама. Сезонк азыҳәан
ҩынтә, ма хынтә уеизгьы даауеит. Далаԥшноуп ишааиго.
Изымҭода. Иԥшра ыҟоуп, исахьа, аԥара иара имажьуп, –
шьыцрала иҭәын Жәраб иажәақәа.
– Аус абаиуеи? – Ҭарсхан иажәақәагьы ашьыцра нарылыжжит. Егьа ихәаҽыргьы инхыжжылон игәыҵха. Аԥара
иҭазарц иҭахгәышьан. Ауада ҭбааҭыцә, ибзианы ирхиоу, уаа-

160

ма, нан, ҳәа даниԥылауа иан, папа, уабацои ҳәа дихьынҳалауа
иҷкәын, есышьыжь диҿаччауа иԥҳәыс… Зегьы алшоит, иблыша, аԥара. Аха нагӡашьас иамоуи иареи ирыбжьысуаз аӡиас
дырырц ихахьгьы иааигомызт, ацҳа аӡәырҩы ишидырбахьазгьы.
– Аус абаиухуеи, сара сеиԥш дыҩҩуа атуристцәа дрышьҭоу
џьушьома. Уаҟа дыштәоу анхацәа инаргоит аҳа, алаҳа, аҵәа,
абҳәаса, иааиҭаху. Зегьы аԥара рылҵуеит. Консервни зауад. Агородаҿ двухетажни аҩны имоуп, амашьына «Волга».
Ақыҭаҿы иани иабгьы адворец рызиргылеит рҳәоит. Убри иоуп
ахаҵа. Виқтор Ҭахәыц-иԥа ихаҭа ишьамхқәа ҟәарҟәаруеит уи
иҿаԥхьа… Ето мужик.
– Виқтор Ҭахәыц-иԥа дарбан? – днаиазҵааит, иаҳауаз ахьӡ
агәра изымго.
– Дарбаныху, ҳаззыԥшу асас. Уара Ҭарсхан, маӡала акы
уасҳәоит, угәы иалымсын. Убри данаалак, уахьимбаша
уҽынаԥхьак… Араҟа, уара иудыруоу сыздыруам, усоуп ишыҟоу,
аҭыԥантәи ауаа раашьҭра азин ҳамаӡам. Мҩакы дықәханы,
царҭа имоукәа, уахык дыԥхьаргьы, адырҩаҽны шаанӡа
дықәҵны дцароуп. Ус изыҟарҵазеи ҳәагьы узҳәом. Иҽеиу
џьушьома дара ҳара ҳтәқәа. Ма аҳәса ирхьынҳалоит, мамзаргьы
џьара акы рӷьычуеит. Еиҳарак ирчычоуп арадиоприомникқәа.
Апастанавлениа ҟарҵеит строго, ҭыԥантәик иԥсы шишьо
данаҳба, аштраф ҳдыршәоит. Унаԥшы-ааԥши, ани, живои
классик Адамыр Арҭанба ида даҽаӡәы дубозар убап. Уи, ишудыруа, иаашьҭра акәым, ҳаихылаԥшларцгьы ҳнапы иануп.
Апастанавлениа адагьы, ара иҟалаз умбои, ани, ҳаззыԥшу,
Виқтор Ҭахәыц-иԥа иеиԥш, уахык ҩаха ҳәа, аҳәса рыманы,
аиҳабацәа шаҟаҩы аауа удыруама?! Избогьы дзакәу уаҩузеи,
убри ауп иуҳәаша. Сара араҟа аус зуеижьҭеи иҵуа удыруама?!
Аҭыԥантәи ауаа рзыҳәан акорпусқәа ҩба алхын. Еиҳараӡак
иаауаз зусҭцәадаз? Аинтеллигенциа, ацәҳәы-ҟьантазқәа. Ҟоҳ,
саҭаумҵан, уаргьы… Ишәымам, угәы иалымсын. Шәыхшыҩ уи
аганахьала аус ауам. Ихҭаркит, уара, ихҭаркӡеит абраҟа.
– Аҳауа бзиоуп, аӡыхь, нас аӡҵәыҵәы, аҽыхәшәтәыга…
– Уи акәӡам иҟалаз. Иаҳа имариоуп. Апутиовка апрафсаиуз
иашәоит. Ацара-аара иаҭахузеи. Аҳаирплан уақәтәом, адәыӷба

161

уаанагом. Есҽны реисави каробочка бжьоуп. Ишакәым еила­
ҳауа иалагеит урҭ абраҟа, қьаф рурц иаауаз атузқәеи, зыбз
ада зыхәламыз, ацәҳәы-ҟьантазқәа аинтеллигенциеи. Урҭ усгьы ишыҟоу удыруеит. Угәы иалымсын Ҭарсхан, уара уаласҵом.
Уара сануҿаԥшыҵәҟьа усгәаԥхеит. Арҭ ҳахьыҟоу иҟаӡам, уаҩы
гәыразык иакәзар ҟалап сҳәеит. Аха анҭи, уара узлоу аинтеллигенциа, аиашаз рычҳара цәгьоуп. Рыбз уахәаӡом, арахь
иҟарҵаз ҳәа акгьы ыҟаӡамкәа. Исаҳәеи, иҟарҵахьоузеи?!
Акыргьы ҟарҵараны иҟоума! Арахь рыбз уахәаӡом. Уиоуп
иуҳәо, изааргаз акаҳԥы рылаԥш аалықәшәар, рхы еиламгои. Анцәахша. Жәаа, зежә, уаҳа лхыҵуам. Саҭанаумҵан,
ҳҵарауаҩ, саҭанаумҵан, ухы ҭысҟьеит, – дааҭгылеит дхәыцуа,
нас иблақәа хырқьиарала иҭәны, ус ҿааиҭит, – уара, аказы
суҳәоит, исзыҟаҵа, нас сара сахьухәақәо убап. Иуасымҳәои
сахьухәогьы. Сҭаацәа аауеит умҳәеи. Уҭаацәа роума, бзиа
иубо лоума сара сус алам. Дшааилак, атдельно ауада бзиаӡа
узыҟасҵоит. Иабоуҭаху ахьшьцәажәқәа урылаианы. Иҟалап,
сара схаҭа сцаргьы, мамзаргьы хаҵа бзиак дуцысҵоит. Усызцарауазеи Бақьыр-иԥа Ҳараз иаагара?! Дааҟамлар ԥсыхәа
ҳамаӡам. Уаҩҵас иаҳәатәуп. Уара уцәажәашьақәа рыла, уаҩ
ҟәыӷак уоуп, выручи, иаа? Имур, рпартиагьы сҭахым, даргьы
рааигәара снеиуам, иахьысымбаша сықәҵит иҳәар, иԥсы снапы ишаку, сара сыда ԥсыхәа шимам наигәаларшәатәуп. Дабацои, аӡынра ааигәахара иаҿуп. Аҳампалоуп асгушьчонкақәа
ахьиоуа. Уазхәыц, уазхәыц, уажәшьҭаншәа усыԥшаауеит…
Уԥши, абас ушнеиуа, уарӷьарахь уҿынаухоит. Амҩахәасҭа иунарбоит. Аасра, ашымҳара улсны уцоит. Џьаргьы умҩахымҵын.
Уахьналбаауа, арҩаш азааигәараҵәҟьа, ахаҳә дуқәа
ирылкәкәаны икаҭәоит аӡҵәыҵәы. Уҟанаҵ ҩымш хымшгьы
изумжәрызеи, ахәшә. Уҩныҵҟа зегьы уарыцқьоит. Ҳамгәақәа
ма иаҳрыцқьалап, ҳахшыҩ усгьы иалгахьеит, аха.
Ирласны наҟ дысԥырҵындаз, ицәажәара сзычҳауам
ҳәа дзызхәыцуа абри ауаҩгьы, ашьҭахь иибақәаз, дзыҿ­
цәажәақәазгьы нацҵаны, инеидкыланы данрызхәыц, иқьаад
анҵара иаԥсаны ииԥхьаӡаз хшыҩҵакык дазкылсит Ҭарсхан.
Акгьы шьақәирӷәӷәомызт, ихазгьы зҵаараны инижьит. Аҭак
аԥшаара ус имариамызт. Даниуаз ицины аԥсабара иланаҵоу,

162

мамзаргьы иҭагылазаашьа, иԥсҭазаара ус ианыҟала, уаҳа
ԥсыхәа анимоу ҟазшьас иҵигауоу ауаҩы амҵақьақьара?
Амшын аҿынӡа изланаӡаша даҽа мҩак анамоулак аӡиас,
акәараҵара, аҵәиҵәира иалагоит…
Урҭ ауаа иара ихы инадкылангьы дрызхәыцит Ҭарсхан.
Дреиԥшны ихы иԥхьаӡеит. Дхәацыхәаԥшьхан, даанаԥшыааԥшит ӷьычрак дшаҿыз дақәыркызшәа. Дызҭагылаз аӡиас
дахьыруа идыруеит, днаԥшны ибоит ахықә. Уамак изнымхеит. Иаарласны днаӡоит. Уажәазы уаҳа ԥсыхәа имамызт. Дызхьынҳалашаз даҽа махәыкгьы ыҟан. Уи иаҳагьы
иԥсеиқәырхагаз махәын. Ихазы мацара акәым. Иан, иԥҳәыс,
ихәыҷы рзыҳәан мацарагьы акәым. Шаҟаҩы дрыцхраахьоузеи, дара рхаҭақәагьы ирзымдырӡо. Мышкызны иеилыркаап.
Иажәахәқәа рҿы сара сыхәҭа иҩны ианназго, снапы аҵаҩны
ирысҭоит. Урҭ аанхоит архив аҿы. Дышԥаҟоу, уара, маӡалатәи
ушеф, ааигәа шәеиқәшәахьоума ҳәа аҵәы сылазҵало, дара
рзыҳәан ацәгьа саҿу, абзиарақәа рзыҟасҵауоу, мышкызны ирбап, ирымбаӡаргьы, сара сыламыс цқьоуп. Уламыс аныцқьоу,
аҵәы уларҵа акәым, аҟырҟырҳәа иухыччаргьы, агәхьаа укӡом.
Уара уаҟара издыруада узусҭоу.
Аӡҵәыҵәы аҟынӡа днаӡаанӡа, днымҩахыҵын, уаҩы дахьимбаша ҵлак амҵан, итетрадыжәпа ишьамхы иқәкны
днатәеит. Иааркьаҿ-ааркьаҿны, иаарласны инаниҵақәап.
Иацы амҩантәи иныҟәара, имҩалаҩцәахаз ахьшьцәашәарыцаҩцәа, уажәы дзацәажәоз арма хырхәа, арӷьа мҵа­
қьақьа Жәраб уҳәа, зегьы дҩарылсын, урҭ, дад, аӡәгьы дузеилкаауам сара усзымхәыцкәа иҳәозшәа, ибла даахгылеит,
иацижьҭеи изныкымкәа зыхьӡ илымҳа иҭаҩуаз Бақьыр-иԥа
Ҳараз.
Усҟан иара дхәыҷын, иеиликаартә дыҟамызт. Аха илҳәоны
иаҳақәахьоу рыҟнытә, уи ауаҩ изыҳәан игәалашәараҿы
иаанхақәаз иреиуоуп акы. «Иҟаиҵақәахьаз абзиарақәа зегьы
аҵәы рхьишьит. Жәытәнатәаахыс, хазы ҳабланы, ҳқыҭа иаланхоз абырзенцәа рыхҵараҿы днарыцхраан, Егры нырцәаа
ааганы инирхеит». Иан иалҳәаз ахьынӡаиашаз шизымдыруазгьы, убри ауаҩ ихаҿсахьа ииҩырц ииҭахыз аҭоурыхтә
роман ашҟа ииаганы дназхәыцит. Усҟан ироман аҿы иҟало

163

ахҭысқәа анымҩаԥысуаз аамҭазгьы, абыржәы, иара данахаану еиԥшҵәҟьа, аимпериақәа ҩба еиҩыршеит Аԥсны.
Амраҭашәарахьтәи ахәҭа рымпыҵархалеит аџьамцәа, амрагыларахь – аурымцәа. Аимпериа аныҟала, уи аполитика
мҩаԥыргауа аҭыԥантәи ауаагьы аԥшаауеит. Араҟа даҽакгьы
иазхәыцтәуп. Ишԥарызныҟәо убарҭ, аимпериалистцәа рхы
иадырхәаз? Убри акәушь Бақьыр-иԥа Ҳаразгьы ихьыз.
Ашьҭахь Ҭарсхан игәалаиршәеит рқыҭаҿы ашкол данҭаз
дызлаԥшхьаз еизарак. Аизара зызкыз издыруам. Иԥхынран,
ишоуран аҟнытә, аусҳәарҭа ашҭаҿы иқәгылаз аџь амҵан
имҩаԥыргон. Аурокқәа ианрылга, аҩныҟа дцарц ишәыра
ыркәаталеиуа дшааиуаз, ауаа еизаны ишгылаз аниба, иаргьы рҵыхәахьшәа даагылеит. Уажәы даназхәыцуа иеиликаауеит уи аизара анымҩаԥысуаз апартиа аҩажәатәи аизара
ашьҭахь шакәыз, избанзар уаҟа нхаҩык ииҳәақәоз рҩыза
даҽа аамҭақәак рзыҳәан ҳәашьа имамызт.
Дад, Ҳараз, – ҿааиҭит ажәлар даарылҵын, илабашьа нарсны, амра ихнаблаа-ҿнаблаахьаз ихҭарԥа алабашьа инахарԥаны. Астол даахагылан Бақьыр-иԥа Ҳараз.
Ишԥхынраз, ишшоуразгьы уи, еснагь еиԥш, асахҭан кьаҿ
цәхаԥшь ишәын, агалифе еиқәа, азиацк магәқәа ақәҵаны
ишьан. Еснагь еиԥш иарма напы анацәа ду аҿарԥан имаҟа
ҟьаҟьа. Урҭ рҽеилаҳәашьа, ргылашьа ибацыԥхьаӡа, Ҭарсхан
дазхәыцуан, иҟазҵазеи абарҭ зегьы абас инеибеиԥшны, ареволиуциа иазку акиноқәа ирҿыԥшу, мамзаргьы акино ҭызхуа
дара, абарҭ ареволиуционерцәа ирыхәаԥшны иҟарҵауоу?
Иарбану ираԥхьатәиу? Ажәа сҳәар ҟалома ҳәа диазҵааны
акәымкәа, ихала дҩагыланы иҿахьааихаз, ажәа аҳәара дахьалагаз џьеишьазар акәхарын, иблақәа ҵархәны абырг
дихәаԥшуан Ҳараз, – ҳазшаз анцәа ду иџьшьаны, – ажәҩан
днаҵаԥшит, – атыҩ иакны иҟаз амза, атыҩ иоунашьҭит.
– Иуҳәашьоузеи, иаанагозеи уажәа?! – дхьижәеит Ҳараз.
Џьоукы инцәыҵачча-аацәыҵаччақәеит, аха џьоукгьы «иажәа
ирҳәа, иажәа» ҳәа, – абырг инаидгылеит.
– Убас иҟалалоит, дад, амра атыҩ иакуеит. Аҽнышьыбжьон,
икаԥха-каҷҷо ажәҩан ишкыду, иаалырҟьаны илашьцоит.
– Иаадыруеит, ахшыҩ ҳаумырҵан, – еиҭах дхьижәеит
Ҳараз.

164

– Изакәызеи, уара иажәа зиумырҳәо?! Абас ауаа шәыр­
цәажәомызт азыҳәаноуп иҳахьқәаз зегьы зҳахьыз? – аиза­ра агәҭаншәа иалатәаз аӡәы, ихылԥа ихԥаа ҿааиҭит. Ихазы­
ҳәан акәхарын изиҳәаз, ибжьы рхәыҷны «абар Хрушьчов
иҟаиҵаз, хылагәыла ҳаилеиҵеит. Арҭ ауужьыр ҟалома?!» –
иҳәеит.
– Ажәҩан цқьаӡа ишыҟоу, – иажәа инациҵеит абырг, –
иаалырҟьаны илашьцоит, ажәҩан агәҭаны иҭашәоит амра.
Ишԥаҟауҵо, иулшозеи? Уԥшыроуп. Анцәа уиашьапклароуп. Убас ҳамра атыҩ иакны иҟан, дадраа иахьа уажәраанӡа.
Ишәыдысныҳәалоит, ҳамра атыҩ иоунажьит. Изхысҳәаауа
жәдыруеит. Ԥаҵақьала иԥсроуп.
– Хшыҩ дук уҳәоз џьысшьан, – дагьааԥышәарччеит Ҳараз.
Иааигәараҵәҟьа днеин, диҵаԥшуа дгылан Ҭарсхан. Игылашьеи иԥшышьеи анигәалашәо, иџьеишьоит дызлаимрырҳаз.
Иаҳалааит, идыруазааит, ихашҭрым инасыԥ азыҳәан иқәԥоз
зусҭцәоу иҳәозар акәхарын, днаихәаԥшуан, уаҟа дахьгылоу,
дахьыӡырҩуа дшақәшаҳаҭу ала ихы наирҵысуан, – ԥаҵақьала
имацара иакәӡам, уи иаԥхьа даҽа дукгьы дыԥсхьан, Гәаџьала,
дугәалашәозар, аха, Гәаџьала, урҭ рус аԥсы ҭоуп, аӷьараҳәа
иҟоуп, – инацәақәа зегьы шеибгаз инавҵеиҵеит имаҟа.
Ижәҩахырқәагьы ҩышьҭыхны, ажәлар даарылаԥшит. Аӡәгьы
ҿимҭӡеит.
Ажәлар рҿымҭра, иара идгыланы ицәажәазар еиԥш
иԥхьаӡазар акәхап абырг, ибжьы иаҳа аԥсы ҭалеит, дааҳәын
Ҳараз ихы наиқәикит.
– Сара иуасҳәо цқьа уазхәыцыр, уара иузеиӷьуп, Ҳараз.
Анкьаӡа зны, уанқәыԥшыз, иуарҳәо ада анузымдыруаз, ҽы
ццышәк уақәдыртәеит џьоукы. Уара уеиԥш иҽыжәлақәаз,
џьоукы уи аҽура икыдҟьаны иашьит, џьоукгьы ҳахьуго ҳга ҳәа,
аӷәра ақәыршәны, аԥырцәқәа рыҽрыларԥа иркит. Аҽы иахьканамыжьша мацара иазхәыцит. Анс уҳәа, арс уҳәа, иҟауҵалак,
иуулак, уканамжькәа, иахьа уажәраанӡа уалааит уаргьы уҽы.
Уканамыжьит, избанзар, изныз амҩа удыруан. Уажәшьҭа, дад,
уҽы шыҟоу иаанхазаргьы, изныз амҩа аҽаԥсахит. Даҽа мҩак
ианылеит, Ҳараз, даҽа мҩак. Амра атыҩ иоунашьҭуа иалагеит.
Сара, дад, ҳаҭыр уқәысҵоит, уџьабаақәа здыруеит. Уҽы знылаз

165

амҩа ҿыц ианузақәмыршәа, сацәшәоит, уара наҟ ункажьны,
иара нықәхәаша ицар ҳәа…
Убасҟан ашкол данҭаз иҟаиҵаз анҵамҭа, акыр шықәса
ҵхьаны, ихиҩылааит Ҭарсхан. Раԥхьа иананҵаз ашықәс
шаҵаҩымызгьы, аилкаара мариан аизара анымҩаԥысуаз закә
аамҭахахьаз. Уажәааигәа уи анҵамҭа данаԥхьа, азхәыцра далагеит иҩымҭак аҿы ихы иахьаирхәаша, аха иахьааирбышаз
макьана акгьы изымԥшааит.
Хымԥада, убри аизара анымҩаԥысуаз, Бақьыр-иԥа Ҳараз
дыӷәӷәаҟацаӡа дышгылазгьы, ахы ыҵнаххьан убасеиԥш иҟаз
мчык, дук мырҵыкәа уи ақыҭа далҵны дказцаз.
Пату злаиқәуҵаша, дызлаурҽхәаша, уҳалҵ, уҳамбан ҳәа
аӡәгьы иеимҳәеит. Иԥсраз, ибзараз дахьнымҩахыҵуаз,
ашҭа ушԥаҭалоз ҳәа аӡәгьы алаба шьҭимхит иара изыҳәан.
Дгаӡазма, ихала ибеит иеликааит иҟалаз. Изхылҳәааз,
иӡбахә изалацәажәоз игәалашәом, аха ибзианы игәалашәоит
абасҵәҟьа шылҳәаз иан.
Шәҟәык аҿы исԥымлац хаҿсахьак ацәаара сахьыԥшуеит,
аха ацәаара мацароуп, акырӡа инахароуп. Иеилкаам рацәоуп.
Иаагара уцозар суццоит, снумыжьын ҳәа иасҳәар акәын
Жәраб.
Аӡ ҵәыҵәы ыҵыҵуеит ҳәа ахьиарҳәаз ашҟа инагаз амҩа
убасҟак иҭшәан, ҩыџьа зеивысуамызт. Аӡынра зегьы анышә
иқәырҟаца асы иакыз аасра, макьанагьы абӷа азеиҵыхуамызт,
џьоукгьы, иаҳа ақәра змақәаз, абӷа аиҵыхра иаԥсам, зегьакоуп иаарласны еиҭа асы наҳақәҳахуеит, ус ҳлахьынҵа ианызар акәхарын, ҳхы ҳааҩахаргьы, ишыҟоу иҟазааит ҳабӷақәа
рҳәазар акәхарын, анаара иаҿаиан.
Марина-Мадонна иласҳәароуп сара, шьхатәылан ииз,
иааӡаз, сышьха гәакьақәа рыԥшӡара сзаазыртыз бара боуп ҳәа.
Арҩаш ашьҭыбжь ааигәахон, иаҳа ихьшәашәахон аԥша­
гьы. Шьаҿақәак ныҟаиҵеит, ашьҭыбжь иаҳа ишьҭыҵит,
даҽа шьаҿақәак, иҵегьы иҳаракхеит арҩаш ашәа… Даҽа­
кы иузаҿырԥшуам. Ашәоуп иахылҵуа арҩаш. Амҩа иахьы­
қәу иаҳәауа ашәа. Ԥынгылак анаиулакгьы, ашәаҳәара
нышьҭнахуеит, убриала иагоит аиааира. Амҩа аниашоу,
ахаҳәқәа ананыжьым иҭынчуп ашәагьы…

166

Ақәаб еилашуазшәа ахылҩаԥсылҩа ахылҵуан арҩаш.
Амра ашәахәақәеи иареи ахьеилаӡҩоз, Ҭарсхан ахаан
иимбаӡацыз ԥштәык аанахәон. Ашьҭыбжь дазыӡырҩуа,
аԥштәы еилыџьџьаара дахәаԥшуа днатәарц, цәырас бӷьы
ҟьаҟьақәак ршьапы ианкны, итатаӡа иаарԥыԥит, аха ҭынч
атәара, ибла иабози игәаҵа ҭзырҭәаази иҽрыҭара ацымхәрас,
ибӷа адҵаны, аԥсаҵла дышнадтәалазҵәҟьа, дшашьцылахьаз еиԥш, адәахьала икьаҿ ақәҵаны, имаҟа иавҵаз атетрад жәпа аавҵихит. Аӡӷьы иаанахәаз, анапҟьа-шьапҟьара
дахьымыгӡо, дымҵарс дшаго еиԥш, азхәыцхаҵәҟьа инамҭо,
инапы ахала иҩуа аҿыҩанахеит. Иацы амҩан иибаз абаа
хырӷәӷәарҭа, уаҟа, машәыршәа имԥыхьашәаз, аҩырақәа
зну ахаҳә ҭәырӷәы, дзыцнагалаз ауаа, урҭ рцәажәашьақәа,
рхәыцшьақәа, дахьаанагаз ашьхеибаркыра… Ауасҭа бзиа
дыҟазар, зеиӷьаҟам амҿымаҭәахә ссир, уара иуҭаху алҵуеит,
аус злоу ахархәашьоуп, абар имазеиуп… Арҩаш ашәаҳәара
зны илаҟәуа-илаҟәуа мацара, зынӡаск инеиқәтәоит, нас иаҳаиаҳа ашьҭыҵра иалагоит.
– Ҳа-ҳа-ҳа! – ччабжьык илымҳа инҭаҩит. Иблақәа хиҩеит.
Усеиԥшқәа ихьқәахьан. Ақьаад аҿы зыԥсы аҭалара иаҿу
фырхаҵаки иареи шеицәажәауа, дышизхәыцуа, иблақәа
хҩаны дышихәаԥшуа, ма иччабжь, мамзаргьы игәынқьыбжь
иаҳауа далагон. Дацәцарцгьы иҽазикуамызт. Цқьа дихәаԥшып,
цқьа дизыӡырҩып…–Уоора, ублақәа хҩаны уҩуама?! Уыу,
рыцҳа, ари деилаԥсазаап.
Агәра агара уадаҩын. Зыцәгьа уҳәо ушә дылагылоуп ҳәа,
иацижьҭеи акырынтә дигәалашәахьан, абар уажәы иара
ихаҭа дахьыҟоу – Сафер… Мап, Сергеи. Сафер Сакәыт-иԥа
иакәым, аха Сергеи Сергеи-иԥа. Иԥхашьара аарла иаҵәахуа,
ҽыкәабага еиқәа кьаҿ хәыҷык ишьоуп, егьирахь иан дшаалыхшаз деилыхуп.
Ҳаша-ҵәаша улаха-уҩаха,
Ҭарсхан Ҭрамба,
Лымҳа-хаха!
Арҩаш иалыҩуан Сафер ибжьы.
– Араҟа уабаанагеи? – дизҵааит агылашьа дақәымшәо,
цқьа иблақәа анаахит Ҭарсхан.

167

– Сароу? Сара сқьафурҭа араҟоуп, уара уабаанагеи, убри
ауп иуҳәаша! Иаа, иугәалашәауоу, уара, ҳаша-ҵәаша, улахауҩаха?!
Уахык ҩахаҟа алҩақ назхьысыз ашәха иеиԥшын ицәеижьы.
Араҟа адагьы, иҽаирбылхьазар акәхарын амра. Ижьашәқәа
еилаҟацаӡа, ихиҿеиԥш акәын уи ицәеижьы зегьы аԥсҭазаара
ишеигәырӷьоз. Ҭарсхан идыруан иара иаҵкыс Сафер
хәбаҟа фбаҟа шықәса рыла дшеиҳабыз, шықәса ҩынҩажәа
дшырзааигәахоз. Аха дахьихәаԥшуаз, деиҵбымзаргьы,
иеиқәлацәоуп ҳәа зимҳәарыз, убас иҷкәынан уи иблақәа,
иқәыԥшын ихы-иҿы.
– Уара, Ҭарсхан, уанаџьалбеит, абри аҩыза аԥсабара ԥшӡа,
абри аҩыза аҳауа зҩыда, мҵәыжәҩада узырԥыруа аҳауа,
аԥсаатә рашәаҳәабжь, уахәаԥши, арҩаш ацԥхьқәа амра
ашәахәақәа анрылаԥха, изакә цәаҟәоу иҟанаҵаз! Абарҭ зегьы зыԥхасҭоутәуазеи?! Уиҟәаҵ, духаршҭ наҟ! Уара уакәым,
сараҵәҟьагьы изхәыцра сҭахым, даараны дшыҟоу схахьгьы
иаазгом. Араҟа утәаны ажәеинраалақәа уҩлароуп акәымзар,
апартиа еизарақәа рзыҳәан ажәахәқәа рыҩра, иаанаго
уасҳәап, ишԥасҳәари, ашәы ушәҵаны ԥҳәысаагара уцар
иаҩызоуп. Ааигәа еизара ҟалома, дықәгылараны дыҟоума
Виқтор Ҭахәыц-иԥа?
– Аа, уиоума узҿу? Ииҳәо закәызеи сҳәахуеит, – иааи­
цәымыӷхеит Ҭарсхан. Виқтор Ҭахәыц-иԥа иажәахәқәа
шизи­ҩло, дышицхраало аӡәгьы ицәиӡомызт, аха дахьырзымдыруазгьы иреиҳәомызт аҟнытә, араҟа уи здыруаз дахьиқәшәаз игәамԥхеит. – Сара ԥсшьара сыҟоужьҭеи
ҩымчыбжьа иреиҳауп. Дсымбац. Дықәгылараны дыҟоугьы
сыздыруам, – иаргьы уаргьы шәхы еинышәҟьеит, аҩыџьегьы
иеиԥшқәоу ҳәа аанагон иҳәашьа. Ибла иаахгылеит урҭ
аҩхацәак шаҟа игәаԥхеибашьаны иеиҿаччоз, аҳәаха
рибамҭауа иеицәажәоз ҽнак Виқтор Ҭахәыц-иԥа икабинет
даныныҩнала. «Шәеибадыруаз, ари сара сҩыза гәакьа иоуп»,
– Виқтор Ҭахәыц-иԥа Ҭарсхан изыҳәан. Убасҵәҟьа, сҩыза
гәакьа иоуп иҳәеит Сафер изыҳәангьы, ашьҭахь инациҵеит.
«Сара бзиа избоит сҩызцәа гәакьақәа анеибасырдыруа,
урҭ анеизааигәахауа». «Ҳара ҳаибадыруеит ҳхәыҷаахыс,

168

қыҭакгьы ҳаицалҵит», – рҳәеит аҩыџьагьы. Уи иаҳагьы
деигәырӷьеит Виқтор Ҭахәыц-иԥа. «Ауаа бзиақәа зегьы еибадыруазароуп, рыжәҩахыр еибырҭалароуп» Ажәа ҟәышӡак
раҳазшәа, насгьы ирхамышҭӡошәа ҟарҵеит аҩыџьагьы.
– Уара, Ҭарсхан, шаҟантә сгәы иҭашәахьоузеи, уаҳәарҭа соуамызт. Убри ҟауҵозар, смашьына ацаԥха наганы иноусыркуеит. Иуҭахызар, ауадақәа ддыргәаҟуеит, сгәахы ԥиҵәеит иҳәеит
Виқтор Ҭахәыц-иԥа, амцхә сзыҟаҵом аха, ҩбаны иеимоу уадак
узаасхәоит. Иажәахә ахьыуҩуа, ухаҵазар, ажәак уасҳәоит, ибжьаргыл. Шаҟантә сизыӡырҩхьозеи, уара изуҩуоу, ихаҭа бзиа
ибауоу сыздыруам, аха дцәажәацыԥхьаӡа иҳәоит нам кажетсиа
ҳәа. Убри анааиҳәалак, нам анаҩсан, иныбжьаргыл «блиадиам».
Иалҵуеит «нам, блиадиам» ҳәа. Уара иануҩлак, атрибунаҿы
днеиаанӡа усгьы даԥхьаӡом, уаҟа даԥхьо дышнеиуа, уазхәыци,
апартиа еизара ду аҿы, ибжьы гәаҩаӡа, Гәымба ихор далагыланы ахапа иҳәошәа дышнеиуа, нам блиадиам кажетсиа
аниҳәалак иҟало?! Аԥсны зегьы иахыҵәоит аҽныҵәҟьа. Уара
узыниашагьы сазхәыцхьеит. Алақәа ушьҭаҵаны удрырҳауеит.
Хаха-хымш априомни аҿы утәазаргьы, уаҳа уахь узнеишам. Аха уара уи иуиҭараны иҟоу, умшәан, сара иузыҟасҵоит.
Иуасымҳәеи, иуҭахума, амашьына, иуҭахума, аквартира.
Ҭарсхан ҿымҭ дгылан. Итетрад имаҟахы инавҵеиҵеит.
Виқтор Ҭахәыц-иԥа иажәахәқәа ракәым, аха уара ухаҭа уоуп
араҟа имыцхәу игәахәт. Еиҭах ибла иаахгылеит урҭ аҩхацәак
акабинет ҭбааҭыцә, зыҭӡамцқәа рҿынтә Ленини Брежневи
рыхәаԥшуаз, иҭшәахазшәа, зны агәҭахьы иааскьеибаԥхьо, нас
кәакьк ашҟа инеиуа, инеиҭаҵцыԥхьаӡа аҩыџьегьы хьаԥшны,
столк рҭәны иқәгылаз ателефонқәа ишынарыхәаԥшуаз. Рыбжьы аннаҵар ҳәа ишәон. Бзиа иеибабауа ахаҵеи аԥҳәыси
рхала аизынхара ишаргәаҟуа еиԥш, урҭ дырзычҳауамызт
иааҩнаххыз Ҭарсхан. Қьаадк наииҭоноуп, уаҳа акгьы.
– Уи иазаауазеи, ишыҟаумҵо сара исзымдыруа џьушьома.
Амала иара изутәу иара имацарак иакәым, рызегьы. Убри
азыҳәаноуп «нам» ҳәа зегьы неилакны иҳәар зысҭаху…
– Шәеиҩызцәоуп ҳәоуп зегьы ишырдыруа. Аӡәы уск иҭа­
хызар, Сафер, саҭамыз, Сергеи Сергеевич иоуҳәар иузы­
ҟаиҵоит рҳәоит…

169

– Сара соума иҩызоу?! Зынӡаск угаӡоума, уара, иареи
сареи аиҩызара акәу, даҽаку ҳаидызкыло узымдырӡои?
– лабыҵә ҩа хәыҷык аашьҭихит, – аа, абри убома, абасҟак
иӷәӷәоуп ҳаиҩызара. – Алабыҵә ааԥиҵәан инкаиршәит.
Ҭарсхан идыруан аԥара азыҳәан иԥсы шыцәгьаз Сафер.
Иахьагьы игәалашәоит, рқыҭаҿы аԥара азыҳәан зыԥсы цәгьоу,
аԥара аниба зыламыс кьаҿхо аӡәы ихцәажәозар. «Сафер Фасба диҩызоуп, аԥара ибеит, иԥсы маҷхоит», – рҳәон. Ажәабжьк
аҿгьы ихы иаирхәарц далагахьан уи ихаҿсахьа. Аԥсҭазаараҿ
Сафер дзакәыҵәҟьаз, дшааҟаҵәҟьаз ажәабжь ахь диаигарц
даналага, имааибит, аԥсҭазаараҿы дзеиԥшрази, иара иаԥиҵаз
ахаҿсахьеи еиҿагылеит. Асеиԥш ҟалашьа амам рҳәеит
арецензентцәа. Убасҟан заҵәык иаргьы дақәшаҳаҭхеит урҭ
ирҳәаз. Егьиашаҵәҟьаны, агәра гашьас иамаз, уахынла аԥхыӡ
далазар, аԥара ахьалахәым ԥхыӡ зымбауаз, ҽынла ихшыбаҩ
ҭҟьауа аҟынӡа дхәыцуазар, аԥара злам хәыцрак зхаҿы имааиуаз ауаҩ, амаҵура, икаршәны ибаргьы ишьҭихуамызт уҳәар.
Урҭ аҩба – аԥареи амаҵуреи – аҵла ишацу еиԥш ашәшьыра,
еилаҵәаны ишеицу дыррас иаҭахыз. Амаҵура мап шацәикыз
алаиҳәарц, иажәабжь аҿы иааигеит иҟалаҵәҟьаз хҭыск.
Сафер аррамаҵура ихыганы даныхынҳә ашықәсаныҵәҟьа,
зны аусҳәарҭахь ҽазны аконторахь, инеиҭныԥсахло, иахьи­
ҭахыз итәалоз Бақьыр-иԥа Ҳараз диԥхьаны днеиган, аком­
ҿареидгыла амаӡаныҟәгаҩыс аусура далагарц идигалеит. Раԥхьа ианиеиҳәа, дааԥышәырччан, иҭабуп, сазхәыцып
ҳәа иаҳәаны, дындәылҵны дцеит. Мчыбжьыкгьы аконторахь дықәымлеит. Аҿар ирылаҩит Сафер акомҿареидгыла
амаӡаныҟәгаҩыс дҟарҵоит ҳәа. Идырныҳәалон. Иара
ҿиҭуамызт, дԥышәарччон.
Диԥхьан деиҭанеигеит Бақьыр-иԥа Ҳараз.
– Макьана уҷкәыноуп. Аҭакԥхықәра ду змоу, иполитикатә
усу, амаҵура ду аныҟәгара уцәыцәгьахашт, аха ҳуцхраап.
Уаргьы иулшо агумыжьын. Араиком ахь ирасҳәахьеит.
Иақәшаҳаҭуп, уаҵәыҵәҟьа аизара ҟаҵаны уалаҳхуеит, –
ҿааиҭит Бақьыр- иԥа Ҳараз.
Ҿымҭ, дԥышәарччо дгылан Сафер.
– Акгьы зумҳәозеи?

170

– Ииҳәараны иҟоузеи?! – иажәа ныбжьаигалеит астол аганахь итәаз, апарторганизациа амаӡаныҟәгаҩ. – Илҳәараны
иҟоузеи аԥҳәызба, бзиа илбо арԥыс ажәа анылниҵалак?
Дгәырӷьоит, лҿы акуеит. – Иахьынӡаилшо иҽыларҟәны
ҵаҟантәи хыхь Бақьыр-иԥа Ҳараз диҵаԥшуан. – Уара! – Сафер ишҟа даахьаҳәит. Иблақәа ирхыҳәҳәылаз амҵақьақьара,
ақәымчрала рҽаарԥсахит. – Узыԥшузеи, уара?! Унеи,
уиеихырхәа, инапы уагәӡы. Иуеиҳәаз иаанаго удыруоу, уара,
агаӡа?! Умҩа аатит икаххааӡа. Акомҿарра аҟнытә сара сҭыԥ
ахь униаҳгоит. Нас арантәи, – дзықәтәаз аҟәардә днаснасит,
– аа, абрантәи, ушиашоу анахь унеиуеит, уԥши, иубома цқьа?!
– Бақьыр-иԥа Ҳараз иҟәардә инапы нақәикит.
– Иҭабуп, шәҭыԥқәеи шәареи шәеигымхааит, – игәы инапы
иадкылауа, артистҵас днареихырхәеит Сафер.
– Агаӡа, уажәы иуаҳҭоит ҳҳәама? Апенсиа, иудруама апенсиа захьӡу?! –амаӡаныҟәгаҩ иахь дынхьаҳәит, – шықәсыла
исыԥхьаӡеит. Хәышықәса анааҵлак, уара апенсиахь уцоит.
Усҟан иара аԥышәа иоухьеит. Ииагара ауеит. Аинститут заочна
дҭаҳҵап, далгап. Нас сара санцо…
– Иҭабуп, шәҭыԥқәеи шәареи шәеигымхааит, – иҳәеит
еиҭагьы Сафер. Ақыҭа аԥшәмацәа агәра ганы иҟан дақә­
шаҳаҭхеит, абзиара ахьизыруз азыҳәаноуп иҭабуп ҳәа
зреиҳәауа ҳәа. Иара зынӡаск даҽакала ишиҳәауаз агәра
анырга ҭыԥс ииҭаху, дзышьҭоу анреиҳәоуп.
– Ақыҭагьы сацхраап, анхаҩыжәларгьы срыцхраап убри
сзыҟашәҵар. Ашәыр адкыларҭа апункт ааҳартып. Исызбап шәгәахәуазар, сара сзыҳәан абзиа шәҭахызар, убраҟа
еиҳабыс сҟашәҵа.
Зҭәымҭа иҭагылаз ахаҵарԥыс иеилкааразы, цқьа дидырырц азыҳәан, ихәыҷра дахьынтәааз ашҟа дхьаԥшырц иӡбеит.
Дзеиԥшраз уи, иаҳҳәап, ашкол данҭаз? Афантазиа заҭахузеи.
Ажәабжь зхиҳәаарц ииҭаху деибга-деизҩыда аԥсҭазаараҿы
дшыҟоу еиԥш, иааигәараҵәҟьа дыҟоуп уи ашкол данҭаз
згәалашәо, рҵаҩыс имаз лара, Ҭарсхан иан, ақыҭаҿы еицырдыруаз арҵаҩы лакәын рҵаҩыс имаз. Ҵаны, Сафер ашкол
далгаанӡа, лара дамырхит, аха афбатәи акласс аҟынӡа имаз.
Длазҵаап, ихәаша, ажәабжь иагәылаиҵаша акыр лҳәозар,
иагәылаиҵап, имыхәозар, даҽакы иӡбап.

171

– Бақьыр-иԥа Ҳараз идигалаз, амаҵура мап ахьацәикыз
сара иџьасымшьаӡеит, нан, – ҿаалҭит иан. Ашьҭахь уи
лажәақәа, ишаалҳәазҵәҟьаз ажәабжь иагәылаиҵеит. Иеи­
ҭеикыр акәым, ажәакгьы ԥсахтәымкәа ибеит. – Уи, нан,
аԥароуп ихы иҭоу. Ахәбатәи акласс аҿы дтәан сара уи дзакәыз
анеилыскааз. Аибашьра ашьҭахь акәын. Ашкол аҿы арҵаҩцәа
ахьмаҷыз азыҳәан, амаҭәарқәа зегьы сара идсырҵон. –
Ҭарсхан идыруан, иан, аԥсшәа еиԥш, ақырҭшәагьы аурыс
бызшәагьы шылдыруаз. Уи аганахьала, акгьы лԥырхагамызт.
– Аҳасабра дсырҵон. Атетрадқәа узҭодаз? Ақалақь ахь
ма шәхаҭақәа шәцаны шәҟалозар, мамзаргьы аҭынхацәа
шәымазар, шәрыҳәа, ишәзааргааит сҳәон. Ҽнак акласс
сныҩналазар, игәырӷьаҵәа ахәыҷқәа аасԥылеит. Ҳазегьы
атетрадқәа ҳамоуп рҳәеит. Ишәызҭада? Сафер Фасба. Иабааигеи, излаиӡбызеи уҳәарауазеи, ихала илықәыршәны дцеит
ақалақь ахь. Дызусҭоу сеидру, аӡәы диԥшааит. Дилаӡеит. Зегьы
исырҳәеит. Исырҳәа ҳәа, даарагьы дацәыԥхашьаз џьушьома.
Ашкол дҭырца акәым, иқәра аҵанакуазҭгьы, дҭаркуан. Аӡәы
диԥшаан, тетрадцыԥхьаӡа капеиқәак ацҵаны имихит. Шаҟа
иҳәазеи, мшәан? Ҩба-ҩба капеи. Араҟа иахьааигаз иара
ҟәрышьк аҿы инеигеит.
– Сафер, уԥхамшьаӡои, уламыс излаҵанакуазеи, атетрад
ахә иацҵаны уҩызцәа ишԥадааурхәо анысҳәа, Марушьа
Маҳмеҭ-иԥҳа, сара сџьабаа акгьы иаԥсаӡами иҳәеит. Иуаҳауоу,
уара, ииҳәаз?! Изаҟарзаалак ԥхашьарак иблақәа ирхысымбалеит. Сара сџьабаа акгьы иаԥсаӡами?! Ацгәы аԥа аҳәынаԥ
акуеит. Исаҳахьан иаб дуаҩы беиан, дхәаахәҭҩын, ихатәы
дәқьанқәа иман ҳәа. Аҩны ирҳәоны иаҳама, аӡәы амҩа
дықәиҵама, анцәа идырп. Ишәҭахымзар, Марушьа Маҳмеҭиԥҳа, уаҳа иаазгаӡом, уаҳа сцаӡом иҳәеит. Уахәаԥш, нан, сара
сызҭаиргылаз. Уаҳа иҟаумҵан сҳәар, ахәыҷқәа тетрадда иаанхоит, уца, иҵегь аага сҳәар, абжьахәаахәҭҩы иааӡара салагар акәхеит. Иалсхызеи угәанала? Даҟәысхит. Уаҳа иҟаумҵан
сҳәеит. Иаргьы, ииашаҵәҟьаны, уаҳа иҟаимҵеит.
Арҵаҩы иҟалҵаз ицәгьоу ибзиоу аԥхьаҩ ихала дазхәыцааит
иҳәан, иара, автор иҟнытә акгьы ацимҵеит Ҭарсхан. Ажәабжь
аҟны иаҭахым, иаҭыԥым иҳәан даламцәажәеит Сафер иԥҳәыс­

172

аагара, амаҵура идызгалоз ауаҩ, Бақьыр-иԥа Ҳараз иԥҳа
дшигаз атәгьы. Ажәабжь аҿы имҳәеит, аха ишыҟалаз бзианы
идыруан. Уажәы еиликаарц иҭаххеит, ишԥеизыҟоушь иԥҳәыси
иареи, насыԥ рыманы еицынхауоу, мамзаргьы еилыҵхьоу.
Хԥаҟа шықәса уажәаԥхьа, иԥҳәыси ихәыҷи Саратовҟа рцара азыҳәан, уаҳа ԥсыхәа анимоу, ишиҭахӡамыз, Сафер аус
ахьиуа, аконсерв зауд аҿы днеит, аԥара имиԥсахит. Усҟангьы
иҭахын, уҭаацәа шԥаҟоу, уҩнуҵҟа ухы уақәгәырӷьо уҟоума
ҳәа. Изымгәаӷьит, диргәаар, аԥара аԥсахразы иимҭар ауан,
иара иааимоур ԥсыхәа имамызт.
– Исаҳәишь, уара, Ҭарсхан, удинаныс, исаҳәишь, уаазгазеи
араҟа? – иазҵааха имоукәа, иргызмалны, узааз сзымдыруа
џьушьома ҳәа аанаго ҿааиҭит Сафер.
Арҩаш ахықә ахь даанаскьеит Ҭарсхан. Гәалашәарала иҭәу
еицәажәарак иҽыназыҟаиҵеит. Итетрад ианиҵарц ииҭахқәаз
дрыԥирҟьеит, аха дшымгәыӷӡоз ашәарах бзиа зԥаҳалаз
ашәарыцаҩ диеиԥшны ихы иԥхьаӡон. Дышқәыԥшӡаз иаанижьргьы, зегьакоуп иқыҭаҿ, имҩаԥысыз ихәыҷра игәалазыршәоз,
акры ихашҭзар, иазҳәашаз, усурала дзыдҳәалоу ауаҩ ибзианы дыздыруа, нас урҭқәа зегьы дырҟәаҵыргьы, иара ихаҭа
ашәҟәыҩҩы дзызҿлымҳахаша уаҩуп. Аус злоу иацәажәашьа
аҽақәыршәароуп. Уи азхәыцха имоуит. Дахьаанаԥшыз, дгачамкны даанхеит. Инаҩсан, арҩаш здыҽҽалоз ахаҳә ҟьаԥс ду
дықәтәан ԥҳәызбак. Аӡҭалага маҭәа хәыҷқәак ракәын илшәыз.
Амра аҽацәыхьчага бласаркьақәа лыбла иаман. Уареи ҳареи
реиҳа аԥхарра зыцрыҵуада ҳәа Амра еисон, леилақь иамкуаз лгәыԥҳәы дуқәа. Алакәқәа рҿы зыӡбахә рҳәо ӠызланӠаҳкәажә лхаҭаԥсаҭа. Ларгьы уи лдыруашәа, исыхәаԥшыз
сара дыстәуп ҳәа, дҿаԥхаҿаччоит.
– Дугәаԥхама? Дусҭап? – ихьшәашәаӡа даачеит Сафер.
Ҭарсхан еиҳарак дзыршанхаз ашьҭахьоуп ихаҿы ианааиз. Ахаҳә иқәтәаз аԥҳәызба Фатима, Феиа-Фатима
дигәалалыршәеит. Иара уи дигәалазыршәаша араҟа аӡәгьы дибарцгьы иҭахымызт, лызхәыцрагьы дацәбналон. – Сыхәмарны
исҳәоит акәымзар, лыкапан ахьы суҭозаргьы, дсызуҭом. Лҩыза
длыцуп, пажалста, дга, –дыҽхырцәажәон Сафер. Ажәабжь
аҿы исҳәоу исымҳәоу ицәажәашьа? Иарбанзаалак игәахьы

173

акгьы наишьҭӡом. Аҵеи дуоуит ҳәа агәырӷьаҿҳәашажәа
уеиҳәома, дшәаџьҳәаҩума, игәаҵахьтә ажәакгьы ааӡом.
Абри шԥалызгәамҭеи саҳәшьа? Иԥшра мацароума дхызхыз?
– Иугәалашәауоу Аԥсара ҳанынхоз? – ҿааиҭит, иабаҳҭахыз,
ҳахьалҵыз шаҟа ибзианы иҟаҳҵазеи ҳәа аанагауа. – Уара,
ажәеинраалакгьы ухысҳәааит зны. «Арԥыс Ҭрамба Ҭарсхан,
аҭырас иалх, иргылт ахан!» Ажәамаананы иҩуп иара. Аҵак ду
амоуп. Аҭырас иалху ахан, уамак азынҵуам. Акәиц налашәар
иабылуеит. Афырҭын асыр, иаақәнахуеит. Нҵыра змам, мыцла
еибарку…
– Уи сара сакәхама?
– Убасоуп сара ушеилыскааз. Уажәы ушыҟоу сыздыруам, уҭырасра хан уажәшьҭа ибылхьазар акәхап, аха усҟан,
сара сакәым, уаҳәшьа Марицагьы убас акәын ишузылҳәоз.
Арҭ ҳахьыҟоу дыҟаӡам, уи иара дунеик иӡбан, убраҟа дынхоит, дынҵуеит лҳәон. Убри ауп ажәеинраалагьы сзырҩыз.
Уара иугәаламшәаӡои адкыларҭатә пункт аҿы аус анызуаз,
уаҳәшьеи уареи шәаннеилоз, ара ажәеинраалала сцәажәалон.
Ашәҟәқәа рыԥхьара, ажәеинраалақәа рыҩра, Марица лгәы
ахьизцазгьы нацҵаны, зегьы хәмаррак иаҩызаитәырц даҿуп.
Иара изыҳәан убасҵәҟьа акәын ишыҟазгьы. Иԥҳәысаагарагьы
хәмарралоуп ишыҟалаз. Аррахьтә дхынҳәижьҭеи мшқәак
ракәын иҵуаз. Чарак аҿы иҩызцәеи иареи шеидгылаз, аԥсшәа
нараҳәаны, ԥҳәызба ҵәрышкәак днарывсит. Лыхцәқәа кьаҿны
иҵырффан. Ԥхынран аҟнытә, ҵкы ҵаӷа заҵәык акәын илшәыз.
– Дызусҭада, уара, ари? Арра санцоз ихәыҷқәаз, ԥшьы­
шықәса рыла, убас ирызҳаит, иузымдыруа, – аԥҳәызба
длышьклаԥшуа ҿааиҭит Сафер. Еиҳарак дызҵааз, игәы
иааҵаххит, аратәызар, абасҟак аамҭа дыҟамызт, мшыни океани дырхын, дхынҳәит, идылныҳәалар иауаз, усыхәаԥшызар
иузхоит лҳәошәа дрывсны дцеит. – Лқьышә ҳақәҵаноуп
дышҳавсыз…
– Лқьышә уқәҵаны дызувымсрызеи, џьымхеит, дзыԥҳау
узымдырӡои, – иҳәеит иҩызцәа руаӡәк.
– Уи диԥҳаӡамзаргьы, лара? Лара лхаҭа? Цқьа улыхәаԥш­
хьоу? Анцәахша, –инациҵеит даҽаӡәы.
– Ҳаргьы анцәа ҳимшаӡеи, аҩсҭаа ҳаихылҵма? – иҳәеит
амшынуаа рымаҭәа даҵаҽырбо.

174

Игәалашәоит, убасҟан, гәыԥҩык аҿарацәа еилагыланы, абас ианеицәажәоз, ишырҳәо еиԥш, ихи ишьапи еидкьысло, ишықәс рацәа иазқәынҵа, алабҷашь иҽанҵаны,
дцәыҵаӡырҩуа рнаҩс игылаз аҭаҳмада, аӡәгьы дихәамԥшӡо,
ус ҿааиҭит.
– Анцәа уишеит ҳәа, дад, акгьы иухәом, уԥсҭазаараҿы
аҩсҭаа дануқәиҭха. Бақьыр-иԥа Ҳараз иԥҳа илеицәаны анцәа
ишаз џьушьома егьырҭ ҳҭыԥҳацәа, аха рыԥшӡара ачаирҭа ма
аҭаҭынҭра инхыӡла ицеит. – Илабҷашь ныҵаикша-ныҵаикшеит,
анаҩс иациҵаз уаанӡа аӡәы иҳәо иахьимаҳацыз аҟнытә, итетрад ианиҵаанӡа, ажәак ицәыбжьамхарц, жәеинраалаҵас
дааҟ́ә́ ымҵӡакәа иҳәон. Шәалҟьамрак иаҩызан уи ахшыҩҵак.
Шәҟәык аҿгьы дамыԥхьацызт. Иахьиашаз азыҳәан акәын
еиҳараӡак излашәарҭазгьы. – Ҳара, дадраа, ақәӡаара амҩа
иану уаауп. Ажәлар анықәӡааша рыԥсҭазаара ахьынтәалаго иачычоит. Раԥхьаӡа иргыланы убри ахьықәырхыша иашьҭалоит.
Ҳабантәалагои, сшәазҵаауеит, ауаатәыҩса? Ҳзыхшада?
Ҳазшада? Анцәа ҳаишеит. Аԥҳәыс ҳлыхшеит. Ус акәӡами? – ихы
дҩаханы дрылаԥшырц иҭахызар акәхарын, аха ибӷа ианаму,
ихәамц зегьы шеибгаз иааирҳәит. – Раԥхьа Анцәа ҳаичычеит.
Уи ҳашҭа дынҭаҳцеит. Дгәырӷьаҵәа, ашәа акькьыҳәа иҳәо,
ҳашҭа дааҭалеит аџьныш. Уи ҳилгеит. Ҳгәы ҳарҭынчит. Иаанхада? Ҳақәӡаар лымуа, ҳамҩа даԥгылан, даҳԥырхаган, дадраа,
аԥҳәыс. Уи ҳашԥалызныҟәеи? Лыԥшра-лсахьа, леиналаашьа,
акаҵкәыр лыцраҳәоушәа лныҟәашьа ҳаҟәыҵып. Уи агәхьаа
зкыда! Шәыпату схы иқәуп, дадраа, – илаба наиҵихын, иҩнапык
иԥхашьара инақәикит. – Даараӡа шәшьа-шәда ӷәӷәоуп, аха
есышьыжь аӡала ишәырбааӡалеи абраҟа, нас шәеиқәа уаҟа
иадбалалааити, изеиԥшра хшароу ишәоуа жәбап. Аԥҳәыс
еиҳагьы илзеицәоуп. Амра гылаанӡа ачаирҭа инхырцалоит.
Ибааӡажжыраӡа ишыҟоу, амра нардшылоит, инарыдбалоит. Ари
уажәшьҭа ахшара длоуа дзыҟалома, длоуӡаргьы, дуаҩхома?!
Ари дызгаз, – Ҳараз иԥҳа дызлацаз амҩахь инапы наирххеит, –
зыҩнаҭа дыҩнанагалаз, дыҿиоит, избанзар деиқәырхоуп, дыхьчоуп, ажәытәан ишырыхьчоз еиԥш аҳәса.
Аҭаҳмада иажәақәа ананиҵа, иара иҟнытә инациҵеит
иаҳаз иаҳәшьа лахь ииаганы дшазхәыцыз. Дандухалак, илшо

175

дшааҟалалак, уаҳа ачаирҭахь дишьҭуам, аҭаҭын ҿылхыр иуам
Марица.
Иҟалап, Ҭарсхан ида аӡәгьы уаҩҵасгьы иимырҳазар
аҭаҳмада ииҳәаз. Урҭ дара реицәажәара иаланахалан иаҿын.
– Абасоуп ҳара ҳшыҟоу. Ҳара аԥылгды ҳамҵаны, ҳаиҳабы
аваҵарақәа ирҭаргьы, убри иаҳа пату иқәырҵазшәа,
еиҳа еиӷьыз ажьыхәҭа имҵарҵазшәа иаабоит. Ачаирҭаҿы
думбаӡаци ари? Бақьыр-иԥа Ҳараз уара уакәым, иҭаацәа
дреигӡом ҳәа рымҳәаӡои? Аҭаҭын анаҳрыԥхуа аказармаҿ
дҳацҵатәаӡами?
– Изырҳәаз умбои, лҽырԥагьаны ауаҩы ихәаԥшра лдыруеит.
– Лҽырԥагьаны духәаԥшуазар, лара аԥшӡара дыкны дагоит, уара асаркьа уаныԥшылеи.
– Дегьыԥшӡаӡамзааит, аха дзыԥҳада? Бақьыр-иԥа Ҳараз!
О, убри ауп иуҳәаша.
– Сара арра санцоз, цқьагьы дысгәалашәом… – даахәацы­
хәаԥшьхеит Сафер, маӡак иҵырдыраазшәа. – Бзиаӡак лакә­
ҵәҟьоуп.
– Дзыбзиамзеи, иузлылоузеи акәымзар? Алакә аҿы ада
иҟалахьеит ҳәа уаҳахьоума аҳ иԥҳа ачныр диганы?!
– Уааилгаӡеит, убаарашәит, Сафер.
– Ишԥашәҳәеи, уара, ишԥашәҳәеи? – еиҭах ҿааиҭит илаб­
ҷашь ныҵакшо аҭаҳмада. – Аҳ иԥҳаи ачныри уҳәоу?
Дара руаӡәк итәы дахьалацәажәоз азыҳәан акәхарын,
уажәы иаҳа инаизыӡырҩит. Рыгәҭахьгьы даарыларкит.
– Абри ауп изырҳәо, дадраа, абзацәа ԥсны аԥсцәа гылоит ҳәа. – Дырҿаԥшыр иҭахын, аха ибӷа иауамызт. – Дызԥада,
уара, ари, ачныр ҳәа зоуҳәаз? Сакәыт-иԥа иакәӡами? Сакәыт
Фасба диԥоума? Аамҭақәа шцоз ицондаз, иахьа Бақьыр-иԥа
Ҳаразгьы уи иԥҳа ԥшӡагьы Сакәыт иҩны иқьаранџьуа иубарын. Уажәы Сакәыт днымхахымҵәахеит. Иҷкәынгьы, иумбои,
Ҳараз… Џьмахьчарамзар акгьы зымбацыз, Бақьыр-иԥа Ҳараз
иԥҳа длыхәаԥшыргьы ҟалом. Иԥсит, иалгеит абзацәа. Аԥсцәа
гылеит. – Илабҷашь наиҵарсуа, аҭаҳмада днарԥырҵны дцеит.
Убри аамҭазы, ибз ада акгьы илам ҳәа ақыҭаҿы иззырҳәоз,
зажәақәа рҵакы аҵкысгьы рҳәашьа ҵәыҵәыз хаҵарԥыск,

176

иныҵакшәа, аха зегьы ираҳартә иҩарылаижьит, Сафер реиҳа
длазырҟәуаз, реиҳа ихьымӡӷу цәаԥҽыганы ииԥхьаӡоз.
Ауарбажә ашәҭыц иазнауазеи,
Ахаԥыцқәа ирыбжьакны,
Сара исеиԥшу илзууазеи,
Уҩнеицаҟьа дыҩнакны!
Арҵага шәҟәы аҟынтә акәын ари ахьынтәаауаз. Класск аҿы
ицҭақәаз, еидгылаз рҟынтәи иҟақәан урҭ ажәақәа ирыхҟьаны
Сафер ашкол дҭырцарц егьааигымхо аҟынӡа дышнарцаз.
Хаҵарас иҟаиҵаз убри ауп, иуазҳәада усеиԥш ҳәа арҵаҩы
даныхҭаик, ашәҟәы дшаԥхьоз иаб ианиаҳа, убри ишиҳәаз
иԥсы иахимырӡааит, схы иҭашәаны исҳәеит ҳәа инаҿаиршәит.
– Ажәабжь аҿы, ишыжәбо еиԥш, ауаҩы аашьаҩ, абаҩдан,
анымхахымҵәа ихыччоит, – иажәа аахиркәшеит ажәабжь
иахцәажәоз арҵаҩы.
Азҵаарақәа рышҟа ианиас, ус ҿааиҭит Сафер.
– Изихыччозеи аҩнеицаҟьа иҩноу?
– Ихыччоит, избанзар даашьоит, дзынхом азыҳәан! –
ишԥоузеилымкаауеи ҳәа аанаго ҿааиҭит арҵаҩы.
– Аҩнеицаҟьа зызгылоу, инымхахымҵәоу иакәӡами ҳара
ҳҿы иаҳагьы пату зқәу? – иаб иажәақәа акакала рҿааирхеит
Сафер. Акы заҵәык ирыцрихыз, «дбеиазар, аҩнду изгылазар,
арахә-ашәахә рацәаны имазар, имрымхӡоз, дҭарымкӡоз» ҳәа,
– иаб ииҳәақәаз роуп.
Сафер изҵаара мацара акәым, асеиԥш азҵаара заҳаз, аҭак
иҟаиҵо иҿамшәо иқәхаз арҵаҩы, аурок ашьҭахь, арҵаҩцәа
руадаҿы дахьнеиз, иҩызцәа ианреиҳәа, уаҟа даҽа рҵаҩык
иахиҳәаазгьы ашкол зегьы иаарылаҩит.
– Уаҳа ииҳәараны иҟаз акулак иԥа! Аҳаскьын бааԥс ирхны
аԥашә аанужьыр, иаҳагьы ирацәаны иахылҿиаауеит.
«Акулак иԥа!»
«Акулак иԥа!»
Ашкол ашҭаҿы, рҭаҷкәымқәа раҵәаны ирбауа, ахәыҷқәа
изҿырҭуан Сафер. Иара илабжышқәа хаҟәҟәалон. Аха
иажәақәа мап рцәикуамызт, уимоу игәаҵаҿы иаҳагьы
рԥашәқәа ӷәӷәахон урҭ ажәақәа.

177

– Уара ухан хьыҵәцара аҵкысгьы сара сыҩнеицаҟьа
еиӷьыл­шьозаргьы уздыруам, – иҳәеит уажәы Сафер, игәаҵа
ҭызфаауаз агәаӷ хәаҽуа. Иччон иқьышәқәа. Иухыччо урылачча.
Џьаргьы ианимҵеит, аха ихамышҭыкәа иаанхеит Ҭарсхан
убасҟан иаҳаз даҽакгьы. Ихамшҭит, избанзар, иҩызцәа
ихәмаршәа инаиарҳәалон ихы иахьӡиҵаз. «Сара асовет
колнхаҩ сиԥоуп».
– Уара, асовет колнхаҩы иԥа, унаԥшишь ажәҩанахь, –
ихы ҵаҟа иларҟәны, инацәа аҩада инаирххеит зыбз ада
акгьы зламыз, – амра шеишеиуа икыдми? Уажәшьҭа цқьа
унаԥшааԥш, уеимда ажәҩанаҿ. Еиҵәа цырак џьаракыр иубома? Уҽушьуазаргь аеҵәақәа ыҟаӡам. Убас акәгәышьоуп, Сафер, ани амра азааигәара уара уиеҵәахә каҷҷашьа амам.
– Икаҷҷар?! Иҟауҵозеи убасҟан?
– Учараҿы сыжәзаҵә назгоит.
– Ииҳәаз шәаҳаит?!
– Уара иуҳәазгьы ҳаҳаит!
Бақьыр-иԥа Ҳараз иԥҳа лаҵкыс деиҵбымызҭгьы, лацәа­
жәара дацәыԥхамшьозҭгьы, иҟаларын илеиҳәаргьы, бгәы
бҽаныз, бара бзыҳәан иеисеит, дбышьҭалозар, бзиа ббаны акәӡам, иахьеисаз аҟнытә бигарцоуп ҳәа. Усҟан лаҳәара
ахьизымгәаӷьыз деигәырӷьон Ҭарсхан уажәы. Уи лымацара
лакәым, ашьҭахь, иаҳәшьа Сафер изыҳәан дшыҟақәаз аниба,
убригьы иахьлеимҳәаз, уажәы гәахәарала игәалашәоит. Ихы
ианаимыжьуаз даҽакын. Дзакә уаҩузеи, схаҭа сышԥаизыҟоу
ҳәа Сафер данизхәыцлак, хьаҳәаԥаҳәарада акы дазкылсуан Ҭарсхан. Уи згәаҵәа хьшәашәоу уаҩуп, иара изыҳәан
сгәы иааҭаҵәҟьоугьы иаҳәатәуп. Ииӡбауаз иара изынхон.
Ианеиқәшәалак аԥсшәа хааны еибырҳәон. Ианааиҭаххалак
аԥара имиԥсахуан, насгьы Сафер икырҭа ииҭомызт,
днаимпыҵҵәраауан.
– Уԥсы шлылахаз збоит. Ларгьы, аиашазы, уԥсы зламхо
аӡәы лакәым, – арҩаш лыдыҽҽало ахаҳә иқәтәаз аԥҳәызба
лышҟа днаԥшны дахыҽхәауа ҿааиҭит Сафер.
Азнык азыҳәантәи ишанхара анааихыԥсаа, изыхҟьаз,
иахьаанагаз изымдырӡо, убри аԥҳәызба лышҟа гәаӷк
наизцәырҵит Ҭарсхан. Диуамызт диҭынхамызт, еиҩызарагьы

178

рыбжьамызт Сафер иԥҳәыси иареи. Ихаҭа гәнаҳа имамшәа,
иусс иалоузеи аӡәы иԥҳәыс лаамышьҭахьгьы даҽаџьара
дныҟәозар, лара, дзыцныҟәозгьы иара иусс илылоузеи.
– Уара улыхәаԥшла, сара арҩаш сҽынҭысшьуеит, нас
шәеибасырдыруеит. Убас ҟаҳҵап, алаԥшра лара илаҳҭап. Уара
уалылхыр, акгьы сҳәом, амала сара сыхәда дахьынҳалар, уинахыс улыхәамԥшыроуп…
Бақьыр-иԥа Ҳараз иакәым, Брежнев ихаҭа диԥҳазаргьы,
сара дансгәаԥха, дхысымхуазар, дсымгозар жәбап ҳәа, ихы
иамхабзиаха, иҩызцәа дреисаны, ԥҳәыс дшигаз ззымдыруаз, ақыҭаҿы Сафер изырҳәаз акоуп. Ларгьы дыбзиан, аха
Сафер уи лыцәгьареи лыбзиареи ракәым дызхәаԥшыз. Лаб
ибӷа иҭахыноуп, уаҳа акгьы. Аҵара, амаҵура, зегьрыла ихы
даирхәап. Бақьыр-иԥа Ҳараз нхара дук имамзаргьы, Сафер
иаб иаҵкыс усгьы деиӷьны дынхоит. Иԥҳазаҵә лоуп. Уигьы
ззынхода? Имаҳә. Зегьрыла ихы ирманшәалеит арԥыс. Сара
сакәым, қыҭак зегьы анҩашьогьы ҟалозаап. Аҵара–маҵура
аганахьалоума, инхара-инҵыроума, иаба, ихы дабаирхәеи
иабхәа? Џьаргьы. Зеилкаара ус имариам уаҩԥсуп ари. Сара
сакәым, иҟалоит ихаҭагьы цқьа ихы изымдыруазар. Дсымгозар жәбап, лхала дсыццо дҟасҵоит ҳәа длышьҭалеит, аха
ииашаҵәҟьаны бзиа дибазар? Абас дизхәыцуа дышнеиуаз,
игәалашәеит иаҳәшьа Марица Сафер изыҳәан зны илҿыҵҟьаз.
«Уи даҽаӡәы бзиа дибоит».
Сафер ахаҳә иқәтәаз аԥҳәызба лышҟа даннеи, бзиалаҳәа
инапгьы мҟьакәа, ашырҳәа ишьҭахьҟа даахынҳәын, ихы
икәажь иҿынеихеит Ҭарсхан. Саҳәшьа дахьимгаз, лара лзы­
ҳәан иаҳагьы инасыԥхеит. Реиҳа лгаӡара данҭагылаз ашықәс­
қәа рзыҳәан акәын, дзеиԥшраз абалдыруаз. Иԥшра-исахьа
дыхнахит.
Зны аҳәса, даҽазны иара, Сафер ихаҭа дрызхәыцуа дышнеиуаз, игәалашәақәазгьы, ибла иабазгьы иҩырц ииҭаху
ироман аҿы иахьихәаша, иахьааирбыша ҳәа азхәыцра далагеит. Арахь, ашьхаҟа амҩа дықәлеижьҭеи шаҟаҩы ҳәса ибла
иҵашәахьаз, аха ани, лгәыԥҳәқәеи лыԥхашьареи заҵәык рыда,
егьирахь лан дшаалыхшаз деилыхны, ашьхақәа рыгәҭаны,
ӡызланҵас арҩашаҿ иибаз аԥҳәызба иаҳа иналыдкыланы

179

дазхәыцит. Аетнографцәа ианырҵахьоу аматериалқәагьы,
сара иеилыскаазгьы, зегьынџьара иаҳәо акоуп, ажәытәан
ашьха лшьапы нықәлыргылар руамызт аԥҳәыс. Уи араҟа даарбар, абахә дықәыргыланы дыбӷарҵон. Аурымцәа, мамзаргьы, шьхатәылан ишәарыцаз џьоукы дырбеит. Лыԥсадгьыл
зымпыҵазхалаз лхы рцәылыхьчеит. Лара лтәқәа? Иланарыжьрызу ашьха ҵас ахьеилалгаз? Дара рзыҳәан иарбанхаришь иаҳа ихадоу, рқьабз-рҵас акәу, аԥҳәыс лыпату ахьылыхьчаз акәу? Ус акәымкәа, уи асиужет даҽакалагьы уаҩы
ихы иаирхәар ҟалоит. Аԥҳәыс лылабара жәҩангәашәԥхьара
иззаҩызоу, згәаҵәақәа ацәымсахара иаҿу шәарыцаҩцәақәак
дырбеит уи аԥҳәыс ԥшӡа. Ашьхаҟа даазгаз аӡбара мариоуп. Ауадалықь азыҳәан дӷьычны дырҭирц иаҿыз дрыцәцама,
илҭахымыз аӡәы дымҵаирсырц дшаҿыз, лыԥсы ицәылгама,
ишакәхалак, шьхатәыла даанагеит. Анана-Гәында лоума ҳәа
ишанхоит ашәарыцаҩцәа. Дышуаҩԥсу, дшыԥҳәысу анырдырлак, ирыӡбар акәхоит акы. Дыбӷарҵароуп. Ус ианы­
ҟарымҵа, идырхәангеит рыԥшьа ҭыԥ, уаҳа ашьха ршьапы
ықәдмыргылароуп рхаҭақәа. Уи аганкахьала, егьирахь –
аԥҳәызба лыԥшӡара. Уи убасҟак дыԥшӡоуп рхы рханаршҭуа
аҟынӡа. Ишԥаҟарҵои?
Аԥсаатә имԥырлар шазымчҳауа еиԥш, дазымхәыцлар ауамызт акәымзар, Ҭарсхан идыруан, иҩраны дыҟаӡазаргьы,
ааигәа-сигәа сахьаркыратә ҩымҭак аҩра дышзаламгоз.
Амҳаџьырра иазкыз аҵыхәтәантәи ироман азыҳәан ирҩыз
арецензиақәа, иаҳаз ажәақәа игәы ианырҵаз ахәра иар­
ӷьаӡаргьы, уажәы асахьаркыратә ҩымҭақәа дырзы­хынҳәыртә
аамҭа имам. Иаарласны далгароуп идиссертациа. Аха
убраҟагьы уи диеиԥшхон аӡиас иаҿаӡсо. Аӡиас амшын ахь
ицоит, иара деихоит ашьхаҟа.
Иҩырц иӡбаны имаз аҭоурыхтә роман аҵакы хада акырынтә
далацәажәахьан ианҵамҭақәа рҿы. Аҵла иазҳацыԥхьаӡа
амахәқәа шырацәахо еиԥш, дазхәыццыԥхьаӡа ахшыҩҵак
хада иацлон иҵегь ииҳәарц ииҭахқәоу. Идиссертациа ахьчара мариахоит иҳәартә аматериал шаҟа иеизигоз, убасҟак
иаҳагьы аҩра шыцәгьахоз ибон ироман. Аҭоурых азыҳәан
ихадаз акы акәын – иҟалаз, ишыҟалаз. Асахьаркыратә

180

ҩымҭаҿы, ианамуӡах, ихазыҳәан аҭак ҟаиҵар акәын. Иҟалаз
хырԥашьа амазу иамамзу, нас иҟалаз – Аԥсны агәҭаҵәҟьа
хаҳәтә баагәарала иахьеиҩшахаз – ишԥарыдыркылеи ԥашәк
иқәиааз ауааԥсыра, дара рыԥсҭазаара уи шԥаныԥши. Зегьы
ӡбатәуп, иаарԥштәуп ауаа рыла. Убасҟан, жәохә шәышықәса
инарзынаԥшуа инхоз ауаа еилкаашьас ирымаз? Урҭ зҭагылаз
аҩыза аҭагылазаашьа… Зԥа дымԥсыц уԥа диумырҵәыуан
зиҳәаз, уара угәырҩа уи изеилкаауам ҳәоуп. Зыԥсадгьыл
еиҩырымшац… Ахаҳәтә баагәара мацара акәзушь ауаа
еиҩызшаз? Џьоукы адгылеит мрагыларатәи аимпериа, даҽа
џьоукы – мраҭашәарахьтәи. Абри ахәыцра Ҭарсхан дааскьанагон ихаҭа дызхааныз аамҭахь. Ианҵамҭақәа рҿыҵәҟьагьы
уи атәы инықәырԥшшәа акәын ишиҳәоз. Аха абарҭ рылагьы
уаҩы ибартә иҟоуп, зыҩра дахьымӡаз ароман, иҩӡаргьы, уи
алахьынҵа шреиԥшхоз егьырҭ иҩымҭақәа.
Сафер даниԥырҵ, анаара дааҿаланы, абнара еихашьшьы,
уаҩы дахьимбаша ҭыԥк иԥшаан, итетрадгьы наҟ иҵәахны
днатәеит аԥсабареи иареи рхала еизынхарц. Иауамызт,
дшиҭахӡамыз дааины ибла даахгылон Сафер.
Абар, рқыҭаҿы ашәыр адкыларҭа апункт дыҵагылоуп.
Убасҟан Бақьыр-иԥа Ҳараз иԥҳа димгацызт.
«Сара исеиԥшу илзууазеи, уҩнеицаҟьа дыҩнакны!» –
ихьшәашәан иқьышәқәа ирықәыз аччаԥшь. Ҭарсхан идыруан
уи зхиҳәааз. Ианиарҳәоз иааигәараҵәҟьа дгылан. Усҟангьы,
ихыччоз данрылаччоз, иубартә иҟан игәаҵа ишеилашуаз агәаӷ.
Абри лмаҳацыз, илзымдырӡоз саҳәшьа Марица лгәы анизцоз? Дрыцҳалшьазар? Аԥҳәыс лгәаҿы усеиԥш ацәаныррақәа
зырҿыхо дреиуамызт уи усҟангьы. Нхара-нҵырала, малмазарала сӷарзаргьы, сара сбеиоуп даҽакала, сбеиоуп шәара
ишәымаӡам даҽа малк ала аҳәон уи ихы-иҿы. Убасҵәҟьа акәын
иблақәа рыԥшышьа шыҟаз. Адкыларҭа пункт дахьыҵагылаз,
инеихых-еиҵыхыз ашьҭаҵарҭа сара сзыҳәан иҭшәоуп,
сара араҟа знапқәа ҿарҳәаз асаби сиҩызоуп ҳәа акәын
дшыҵагылаз. Иԥшра-исахьа даҵаҽырбон. Ижәҩахырқәа
ҭбааны, иӡара паӡа, дантәоугьы ибӷа риашаны акәын ишикыз. Алаф алхшәа акәын ишиҳәоз «Ҳарҭ, еимырҵәаз ҭауадиаамысҭеи рхылҵшьҭра» ҳәа. Уи аниҳәозгьы дыччон, иухыччо

181

урылачча ҳәа. Саҳәшьеи сареи иара иаҵкыс акыр ҳаиҵбын.
Ишаҳзеилымкаауаз мдыршьа имамызт, изҳаиҳәазеишь Марицеи сареи апункт аҿы аҳәаса ҳаманы ҳаннеи ииҳәақәоз?
Ацифрақәа рыла иҭәны иҩыз тетрадк имҵан.
– Уахәаԥш, Ҭарс, араҟа иаҳҳәо? – итетрад инапы нақәикит.
Цифрақәак аныноуп. Акгьы изеилымкааит Ҭарсхан. – Ашкол
аҿы шәанааурышьҭлак инаркны аԥхынра зегьы шәызҿузеи
уаҳәшьеи уареи? – Марица деиҳабын. Уи лакәмыз иаҳа ихы
зқәикшаз. –Ачаи аҿыхра, аҭаҭын арыԥхра. Амҽыша шәымам,
асабша шәымам.–Иахаҳҳәаауа еиликаарц иҭахныдҳахәаԥшуан.
Иҟалоит ишьа иалаз џьара акы ҿыханы ицәажәозҭгьы. –
Шәара шәхәыҷқәоуп, ашкол шәҭоуп, акгьы шәырымҭаргьы,
аҵара шәаҳмырҵои, уи маҷума рҳәап. Сара сшәазҵаауеит,
– дегьыҩагылеит Сафер. Документк цәыригазшәа акәын итетрад шикыз, – аҵара ахьырҵо азыҳәан ахә ашкол иахьынӡаҭаз
изырҳаз, убри ашьҭахь, ашкол ианалга, Аԥсадгьыл зыхьчоз, уаҟа,
саашәыкәыхшоуп, ҭаҭынк ахәгьы зырымҭоз, урҭ хынҳәны иааит рқыҭақәа рахь. – Иҽааникылеит. – Уахәаԥш Ҭарсхан, арахь
бааскьа, бахәаԥш Марица, – итетрад инахәаирԥшит, – шаҟа
рырҭозеи? Килограмк ачаи анҿырхлак? Абазк, ма ҩажәижәаба
капеи. Аҭаҭын? Уи азыҳәан шаҟа рырҭозеи? Ианаацәылашо
инаркны амш ахәлара иаарымнахаанӡа ачаирҭақәа ирхуп,
аҭаҭынырҭақәа ирҭоуп. Уигьы учҳап. Сара сеилазго даҽакуп.
Ашықәс анынҵәо аизара ааҟарҵоит. Инеизакны, обшьчи аплан
азынамыгӡеит аколнхара. Убри аҟнытә ажәлар, аҽадақәа,
шәыххь згеит, акгьы шәоуам. Изгазеи, иҟалазеи, иҳарҳаз
абаҟоу? Аоблигациа, астрах, ашәахтә… Уигьы учҳап. Даҽакӡоуп,
аҩызцәа, чҳашьа змам даҽакӡоуп. Аплан азынамыгӡазааит
аколнхара, ауал ақәшәазааит. Уи сара сусс иалоузеи? Акгьы
ҟазымҵаз, акгьы имоуааит, аԥхӡы иҿашы акрызуз, ииуз иҭ. Дара,
– аколнхара аконтора ашҟа инапы наирххеит, – қьафла адәы
иқәуп. – Аконтора абарҵаҿы џьоукы шеицәажәоз аниба, зны
ибжьы ааирхәыҷит, егьа ибжьы рдуны дцәажәаргьы ирмаҳартә
ишыхаразгьы. Иаарласны иааиԥхьаӡан, абҳәаса инаргаз ахә
нариҭеит.
Ишԥалызгәамҭеи саҳәшьа, убарҭ, аҽны Аҟәантәи иааны иҟаз, Бақьыр-иԥа Ҳараз икабинет иаадәылҵны абарҵа

182

ианаақәгыла, Сафер дегьынарыхәаԥшит ақәыџьма зԥаҳалаз
алеиԥш, зны иҿы акит, нас дҟаԥшьхон, дцәышхон. Иблақәа
убасеиԥш иҟаз мҵақьақьарак, ҳәыркьирак рхыҳәҳәылеит,
ихы ихашҭуа аҟынӡа анцәа дхазҵауа усеиԥш дамҵагыларым
аныхачаԥа. Жәаф шықәса дырҭагылан иаҳәшьа Марица. Амреи аӡәӡәареи иргахьаз лыҵкы, калԥад аҵаӡамкәа илышьаз
леимаа еицаҟьақәа уҳәа, леилаҳәашьала ииашаҵәҟьаны
тәымуаак дудырбалар дыԥхаушьарын. Гәаҵәа зызҭоу
дрыцҳаишьарын. Аҵарагьы зҵоз, колнхаҩ ԥҳәыск лаҟара
аусгьы зуаз, уаҳа еиӷьны дахьеилаҳәам азыҳәан, даҽакызар
акәхарын иԥхашьатәыз. Даҽакгьы иаҵаӡыр ауан иӷарны уи
леилаҳәашьа. Иблақәа аконтора абарҵахь акәымкәа, лара
лышҟа иааԥшызҭгьы, Сафер игәеиҭарын иара ишҟа лара
илыԥшышьаз.
Даҽа џьоукы ракәын иара инцәахәы.
– Шәысҭ, шәысҭ! Абриаҟароуп шәыбҳәаса иҟанаҵаз, –
иҳәан, цқьагьы имԥхьаӡакәа, ԥарақәак неидгәаланы инадиркит.
– Изусҭцәада анҭ? – уахь днаԥшуа Сафер днаиазҵааит
Ҭарсхан.
– Анҭу? – иблақәа урҭ иаарҟәымгауа, адкыларҭа апункт
ашәқәа ныдижьлан, барқәам дуӡӡак нҿеиҵеит. – Анҭ, Ҭарс, анҭ
зусҭцәоу уара макьана иузеилкаауам. Ирласны, исыцәцаанӡа…
Араикомаа, иудыруама араикомаа?! Ҳазкәыхшаша ҳан­
цәахәқәа. Иаарҭаххар, уеибга уеизҩыда, аӷьараҳәа уԥсы
ҭаны адәышкәаӷьаз… Убасҵәҟьоуп ишиҳәаз, адәышкәаӷьаз
ушықәу… Иҟаларын, ҩныда-гәарада адәышкәаӷьаз иқә­
тәоу ҳәа иҳәарц иҭахызҭгьы… Адәышкәаӷьаз ушықәу, сыԥс­
ҭазаара џьаҳанымуп шуҳәауа, – ишәаҳәаны сшалгалак наҟ
шәысԥырҵуеит ҳәа аанаго днарыхәаԥшит, – ухы угәы ахшәо
аҟынӡа унеины ушыҟоу, ибаҳауама Марица, – лыжәҩахыр
инапы нықәишьит. Иахьагьы исызианажьуам. Иахьагьы
иамҳәаӡакәоуп сшыҟоу, инапы лыжәҩахыр ақәшьра акәым,
лшьапы аӡәӡәара дшаԥсам. – Иуаҳауама, Ҭарс хәыҷы, –
ихахәы неилеижәжәеит, – иаалырҟьаны, сызкәыхшаша
иџьаҳаныму уԥсҭазаара џьанаҭыртәуеит. Ус акәымкәа, – ҳара
ҳаиццарц зынӡаскгьы иаҳҭахӡамызт, аха иажәа аҳәара далым-

183

геит. Иҿанынаиха ҳнаишьҭалеит. Амҵақьақьаҩ хәыларцәа!
Арахь шәабацои, арԥхашьагақәа, наҟ шәысԥырҵ ҳәа инапы
наиҟьеит, – ус акәымкәа, анҭ, шәрыхәаԥши, абанҭ ианаарҭахха,
уԥсҭазаара џьанаҭзаргьы, али-ԥси рыла иџьаҳанымыртәуеит. –
Ибӷа ирхәахьан макьана дшыхаразгьы. – Акыр днаскьахьаны,
ишьҭаланы инеиуазар ҳәа дшәазар акәхап, деиҭаахьаԥшын,
уаҵәы, ашьыбжьышьҭахь сҟалоит, шаҟа шәзааго иҵегь аажәга
абҳәаса. Ахә бзианы ишәысҭоит. – Дцеит дҳәаркьиуа. Уажәгьы
ибла дыхгылоуп. Дара, инцәахәқәа, аконтора абарҵа иаалбаан, ашҭа инықәлеит. Х-ҩык ыҟан. Ашоура шыбааԥсызгьы,
ахҩыкгьы акостиум еиқәаҵәақәа ршәын, рыхәдақәа агалстук­
қәа ахан.
Амшын иазааигәахо аӡиас аныҟәашәа ишагнархо еиԥш,
рааигәараҵәҟьа даннеи, зны дааҭгылеит, нас ишьа­ҿақәа
ашьшьышьшьыҳәа еихго иҿынеихеит Сафер. Иблақәа ирыԥ­
шышьаз ибарҭамызт Ҭарсхан, аха игылашьеи инапырҟәыҷышьапырҟәыҷышьеи рыла ихаҿы аагара уадаҩмызт уи иблақәа
ирхыҳәҳәалаз.
Адырҩаҽны, иарбан бҳәаса шьапу идыршәшәазгьы
игәа­лашәоит, еиҭах ааҵәақәа ҩба рызна абҳәаса аарыҟә­
шәеит иаҳәшьеи иареи. Рҽада Ҷашьа, наҟ-ааҟ иахшьны
инақәырҵеит. Аӷәра аҿоуҵаргьы иаҿоумҵаргьы зегьакакәын.
Иагәамԥхакәа, ашьапқәа аҵарбаӷьа ианааҭгыла, аӷәрагьы
уаха аҷынқәа ақәԥҵәа, иахьгылоу иеиҭаҵуамызт. Бзиарас
иамаз, иргәыбзыӷны амҩа ианырзықәҵа, аԥхьаҟа агыларагьы аҭахӡамызт, иара ахала ицон. Иашьцылахьан аӡлагарахь
аидара агара. Ахьӡ ззымдыруазгьы, даннахәаԥшлак Ҷашьа
иҳәон. Алахь ҷашьан. «Уара уҽадоуп ҳәала, иара ҳашрыцҳау
еилнакаауеит. Иумбои, шәаб дыҟамижьҭеи, уи иусқәа сара
инасыгӡоит ҳәа, иахьҳацхрааша иашьҭоуп», – лҳәон аидара
нақәырҵацыԥхьаӡа Ҭарсхан иан. Гра бааԥсыс иавырбозгьы,
ианашьцыла, ус ахьыҟанаҵоз иаҳагьы еиӷьыршьо иалагеит.
Ԥшькилометрак инареиҳаны иахьыбжьаз аусҳәарҭеи дара
ахьынхози рыбжьара, кәараҷҷак иахьнырсуаз, ихкаамыз
дәык шьҭан. Ахы акәажь, аидара иаҵақь ишнеиуа, акәараҷҷа
инырны, убри адәҳәыԥш ианнавалалак, аӡәы ақьышә дҭасны
иԥхьеицазшәа, ашырҳәа иаақәҵәиааны, ажра инахыԥан, агәы

184

каршә аҳәра иналагон адәаҿы. Аӷәра иахеит, афырмахьц
ахырҟьеит ҳәа зегьы башан. Ахы иааҩаханы инарыхәаԥшуан
аҟароуп. Иара агәы иахьанӡаҭахыз иҳәны иаалгаанӡа, амҩахь
ирзаагомызт. Ианашьцыла, даргьы иҟарҵақәашаз рыԥшааит.
Акәараҷҷа ахықәан, аҵла амҵан днатәон Ҭарсхан. Иаҳәшьа
Марица лакәзар, аҳаскьынқәаҵәҟьа аныхҩаауа иаамҭазаргьы,
шәҭқәак лымԥшаар луӡомызт. Иаалымхны днарфыҩуан,
«ашәҭ изаҭахузеи ашәҭ акра» ҳәа, – гәы зҵазамыз, лаф башак
наиҳәон. Уи илафқәа ддыргәаауан Ҭарсхан, аха иаҳәшьа лгәы
иахәон.
Убарҭқәа игәаларшәауа, еихшьалауа абраҟа, шьхатәылан,
ҭынч данрызхәыцуа, Ҭарсхан хазы алкаақәак ҟаиҵеит, иаар­
кьаҿ-ааркьаҿны итетрадгьы инаниҵақәеит.
Иара дызҿыз, анцәагьы дыззишаз ауси, нас убри аус, анцәа
дыззишаз ҳәа ииԥхьаӡоз, ихатәы ԥсҭазаараҿы дызҭанаргылоз
дназхәыцит. Аус злоу, аҩызцәа, иҳәеит иажәақәа иаҳауазшәа,
дасу иҭыԥ идыруазароуп. Уи дыршьас иамоу акы заҵәыкоуп,
сшәыкәыхшоуп. Дасу анцәа данишоз, уск дазкны, уск
даманшәаланы, убри уара иудуп, уар иууалԥшьоуп ҳәа идҵаны
дишеит. Аӡәы иџьабаа аҵысхә иаҩызеитәит, даҽаӡәы иԥсы
ахьынӡаҭоу алуқәа дрыҵазароуп. Абри азыҳәаноуп сара адәы
сзықәу ҳәа изыԥхьаӡо аус, иаҳа ииашаны иуҳәозар, аҩусхкгьы,
ухатәы ԥсҭазаараҿы уадаҩрамзар, хьанҭарамзар уаҳа акгьы
узаанагом. Ашәалҟьамреиԥш гәырӷьарак ааузцәыҵыԥхаргьы,
ари уара уақәиҭызтәыда рҳәошәа, амра ашәахәақәа
аарҵәахуеит аԥҭа ӡҭачқәа. Абас ишыҟоугьы, асахьаҭыхҩы
илахьынҵа, иаҳҳәап, Сафер иеиԥш иҟоу ауаҩ идкыланы
уазхәыцыр, Сафер иакәымкәа, шьыцра бзиала асахьаҭыхҩы
иаҳа уиҵашьыцыртә иҟоуп. Алаԥшра умазар, убри илахьынҵа
иаҳа иалухып. Иҟамзааит унхара-унҵыра, бжеиҳан иуҭаху
афатәҵәҟьагьы узиҿамҵозааит ухәыҷы, уԥҳәыс лымшира аҽныҵәҟьагьы шьыҵәрак ашәҭқәа узаамхәозааит,
даҽаџьара дыҟазар, ателеграмма ушьҭырц азыҳәан аԥара
уԥсахуазааит. Зегьакоуп уара Сафер иаҵкыс убеиоуп. Сыгәра
га убас шакәу. Унапҩымҭақәа рзыҳәан ҭыжьшьа рымам ҳәа
уаҳәаны, аҭыжьырҭаҿы уара узыҳәан ашә анадырклакгьы
иаҳа ухы шьҭыхны аҩныҟа уцоит, Сафер иеиҳабыра аниба-

185

лак аҵкыс. Уи имоу ахақәиҭра – цәала-жьыла хақәиҭроуп.
Аҩбагьы еицуоуртә ианзыҟамла, ухы шьҭых аҩыза, уара иумоу ахақәиҭра еиҳау акгьы ыҟам.
Иҟаларын абасеиԥш иҟаз агәҭахәыцрақәа рыла уи ихала игәы ирӷәӷәозҭгьы. Ҳара уи ҳазҿлымҳахартә иҟоуп,
иԥҽыхазаргьы, аамҭа ҳзырбо саркьа ԥҽыхоуп.
Акраамҭа дрыдгьежьылон, днапырҟәыҷы-шьапырҟәыҷуа
драцәажәон Сафер, урҭ Бақьыр-иԥа Ҳараз икабинет
иаадәылҵны, аусҳәарҭа ашҭа иаақәгылаз асасцәа.
– Шәанаџьалбеит, дасу иҭыԥ издырӡом. Сакәытыжә иԥа
уаҟа иусузеи?! – иҳәеит уахь инаԥшуаз, егьараан унеиргьы
аусҳәарҭа ашҭа иқәубаауаз аӡәы.
Асасцәа раҵкысгьы Сафер иакәын инаԥшуаз иаҳа рылаԥш
зықәкыз. Инеихәаԥшы-ааихәаԥшын, ирҳәо рҿамшәо иаанхеит амашьына днарыцҭалан ианца.
Адырҩаҽны ихы-игәы алаҟаны, дҿаԥха-ҿаччон. «Шәааи,
агәаҟқәа, аԥара шәырҳа! Иаажәга абҳәаса, иаажәга аҳа!» –
жәеинраалала акәын дышцәажәоз.
– Шәысасцәа цама? – днаиазҵааит Марица, лхы шьҭыхны
дзиҿамԥшӡо.
– Ицхлымуа иааз абгасса ирфеит, иргеит абҳәаса! – иҳәеит
иара ажәеинрааланы. Аԥара шаариҭаз, адәахьы индәылҵит.
Адкыларҭа пункт иҵыкка аҭуан амаӡамкәа, ахаҭагьы аҽы
урҩыртә ишыҭбааҭыцәызгьы, иҭәыз, иҭацәыз аиашьчикқәа
рыла иҭәын. Еиҳарак ҩнагылашьа зыҟамыз – ауатка фҩы
ахылҟьо, ҵәыҵәы фҩык ҩнан. Ухлахаҵ аргьежьуан. Ҭарсхан
илаԥш изадымхуа дахәаԥшуан апункт аҩнуҵҟа иҩнаҟаҵаз
ауада кәыкәымдра хәыҷы иҩнагылаз ашьқаԥ. Уи шәҟәыла
иҭәын. Ианигәалаиршәо иахьагьы иахиҳәаара изымдыруа
иџьеишьоит. Сафер уаҟа данықәҵ, даҽаӡәы аусура даналага, шәҟәы цырак ҭамызт уи ашьқаԥ. Ус анакәха, ашәҟәқәа
иара итәын. Ашәҟәқәа дрыԥхьон, ажәеинраалақәагьы
иҩуан. Абаҩхатәра илаҵәҟьаны инаԥхоу, мамзаргьы ибаҩ­
хатәра шәалҟьамрак иаҩызаха, иқәыԥшраз иаацәырҵны
инеиқәыхьшәашәоу. Абри аганахьалагь Сафер дизхәыцуа,
иаргьы ихы наидкыланы, нҵамҭақәак ҟаиҵеит убасҟан
Ҭарсхан.

186

Инарҵауланы уизхәыцыр, егьа дысцәымӷзаргьы, сара
исыцәтәыму уаҩуп ҳәа егьа схы агәра асыргаргьы, ҳахьеи­
ԥшқәоу рацәоуп убри ауаҩи сареи. Идырны, даз­хәыцноума,
мамзаргьы ԥсабарала мчык инарҟаҵама, ишакәхалак уи
ауаҩгьы, сара сеиԥш, шьоуроуп дызҿу. Иабацәа, урҭ рабацәа,
зегьы ирҳәоит, еихбааланы инхон ҳәа, шьҭа уара уазхәыц
изакә нхарақәаз ирымаз. Иреицәаз ҩнык изаанрыжьит иаб.
Иабду иакәзар, имал-мазара имыхраҿы даанрыжьындаз,
ихы иқәикрын. Иԥсҭазаарагьы имырхит. Сан ибзианы илдыруеит уи шыҟалақәаз. Аусҳәарҭа ашҭаҿыҵәҟьа дыкнаҳаны
дыршьырц рыӡбеит акомҿараа, аха иара иеиԥш ибеиақәаз
акулакцәа ирыцәшәан абахҭахь дрышьҭит. Иранаижьзааит
иабду дахьыршьыз, иранаижьзааит иаб днымха-хымҵәаны
дахьыҟарҵаз, иҩны ахыб иалкәкәо ақәа ахьиҿаҭәо. Иранаижьуам даҽакы. Ихаҭа ахырхәара, амҵақьақьара ахьиқәшәауа.
Дрымҵақьақьаны аԥара ирҳауеит. Ирҳәоит аԥара иԥхьаӡаӡом,
икапануеит ҳәа. Уахәаԥшла мҵақьақьарала ирҳаз аԥара
иаирҟаҵо. Дара, зҿаԥхьа дқьақьо, иаарҳәны, рҿы асаԥаҭ
наҿаҵаны, иара иҿаԥхьа иқьақьо иалаҟаиҵоит. Ишьа иуеит убриала. Аӡәгьы иасымҳәац, џьаргьы егьанысымҵац, аха
сгәаҵа сҭаԥшны исҳәозар, саргьы сышәҟәыҩҩра шьоуроуп
изызку. Егьырҭ зегьы схасыршҭыргьы, исызранажьуам саб
изыруз, исызранажьуам сан аҿар бжьылхуеит ҳәа, лцәа ԥҽны
ашкол аҿынтә дахьыԥхарҵаз. Иадубалазеи, цәгьарас иузнаузеи, уара, Ҭарсхан, асовет мчы, иааҩуа иара иаҿагылоит
аниҳәалак, исҭахы-исҭахым, исзааигәоу ауаа рыԥсҭазаара
азхәыцра салагоит. Сара дысзымԥшааит аӡәы заҵәыкгьы,
џьара акала цәгьарак ззырымуц. Иҟалап сара анцәа сишазар,
убарҭ зегьы ршьа зурц, рҿахәы сҳәарц.
Игәалашәоит, аԥарақәа анриҭоз, Марица лоуп изиркыз.
Акраамҭагьы длыхәаԥшуан аԥара анлиҭоз. Лара дҟаԥшьхон,
дцәышхон, лхы дҩаханы дзиҿаԥшуамызт. Аҽада иахаз анахәҭ
кны дгылан Ҭарсхан.
– Уара, – Ҭарсхан иахь даахьаҳәит, – анҭ, – амгәацәа дуқәа
ҳәа аанаго инапқәа наиирбеит, – амашьына санрыцҭала ҳахь­
цаз, ҳазҿыз еилукаарцоума иуҭаху? Ҳабацарыз уара утәала?
Акрыфара. Уаҳа рхы иҭоузеи?! Аҵәыҵәфҩы дәылымҟьои, Ҭарс,

187

ари спункт? Иаарласны адухь фҩы дәылҟьо иубап скабинет, –
абасҵәҟьа иҳәеит. Ма шаҟа ихы иамхакәачраны иҳәазеи! –
Уахь аус ҟаҵоуп, уи иазыжәуазеи. Даҽа жәабжьк шәасҳәап, –
хымԥада ԥыҭрак ҳамцарц иҭахын. Идыруан закә лаԥшыз Марица дызлаихәаԥшуаз. Иара усҟан даҽаӡәы лзыҳәан ахәыцра
далагахьазаргьы, аухаҵәҟьа дигозаргьы, зегьакоуп Марица
бзиа дахьылбоз игәы иамыхәакәа ҟаломызт, –уажәааигәа
ҭаҳмадак ауардын азнаҵәҟьа абҳәаса иманы дааит. Уаҩԥсы
бзиак иакәын. Садызцалаз, амыждараз, схы иааҭашәан,
«Шәааи, агәаҟқәа, аԥара шәырҳа! Иаажәга аҵәасса, иаажәга
аҳа!» ҳәа, – жәеинраалак аҿаасырхеит. Аҭаҳмада убас
дгәааит, ашырҳәа ицәқәа ааҵиртлеит. Иҟаиҵозеи, деилагама ҳәа сихәаԥшуеит. Ауардын ахы дҩахеит. «Аҩнуҵҟа
иҩнаҳгалап, иаҳкапанып, иҟауҵозеи?» – шысҳәоз, аҳәаса
зегьы лақәырҩны, аҳәынҵәа инылажьны дцеит. «Уԥсы иамоуп, уара иумаз, ухаҭа уакәҵәҟьоуп агәаҟ!» иҳәан, – илкажьны дцеит. Анымха-хымҵәа Сакәыт-иԥа ҳәагьы нациҵеит. Егьа
зундазгьы, ҟәрышьк сызимҭеит.
Даҽа џьоукы ианырҳәалак даргәаа акәым, ихаҭагьы
иҳәон анымха-хымҵәа Сакәыт иԥа ҳәа. Цқьа уазымхәыцыр
иузгәаҭаӡомызт ихы иалихуаз алаф агәаӷ шаҵаҵәахыз.
Рԥара хәыҷқәа уажәы-уажә иԥхьаӡауа аҩныҟа ианаауаз.
– Аиашаҵәҟьа ҟаиҵеит аҭаҳмада! – иҳәеит Ҭарсхан.
– Ааи, аха наҟ иациҵаз зумаҳазеи?! Аҭаҳмада игәы ишалсыз аниба ишԥаҟаиҵеи Сафер? Сминауаҭуп иҳәеит. – Сафер
длыхьчон Марица.
– Ибзеилымкааит акәымзар, аҭаҳмада имацара иакәӡам,
ҳаргьы… Цқьа базхәыци, ҳаргьы иҳаиҳәеит урҭ ажәақәа.
Ихаҭа иакәҵәҟьоуп агәаҟ!
– Ушыҟоу умбои, абзиара унаалаӡом! – илуамызт Марица.
– Ааҵәа иҭаԥсаны аҽада иахшьны абҳәаса ааугар ҟалома?!
Иҟьыцуеит. Ҳрыцҳаишьан идикылеит.
– Ҳара ҳакәым, аха ихоуп абзиара ззиуа, ихы! Аиашаҵәҟьа
ҟалҵеит ҳан дахьылцәымӷу! Ашкол данҭазгьы бжьахәаахәҭран
дызҿыз.
– Сақәшаҳаҭӡам, сара сақәшаҳаҭӡам! – дааҭгылан, лшьап­
қәа нкыдылҟьеит. –Сафер ауаа рзыҳәан абзиара ҟаиҵоит.
Дуаҩы қьиоуп.

188

– Зегьреиҳагьы дыԥшӡоуп?! – иҭаҷкәымқәагьы ааираҵәеит.
–Иаргьы банибалак алирикатә жәеинраалақәа игәалашәара
иалагоит. – Сара исзымдыруа џьыбшьома бзиа дшыббо?!
Ҭарсхан Ҭрамба зыҩра дахьымӡаз аҭоурыхтә роман шаҟа
дазхәыцуаз, уахгьы ҽынгьы шаҟа даргәаҟуаз, насгьы аҩра
инапы алакра шаҟа агәаӷьра ицәыцәгьаз уаҩы ибартә иҟоуп
абасеиԥш иҟоу ианҵамҭа хәыҷқәа рылагьы. Исылшауам,
исзыҩуам, сдыррагьы сбаҩхатәрагьы азхом иҳәауа аҟынӡа
данлеилоз ыҟан.
Узхаану ауаҩы цқьа дузеилымкаауазар, ашәышықәсақәа
раԥхьа иҟаз дзакә уаҩыз еилкаашьас иоуҭарызеи. Абас
дзыҟалазеи, дабаанагеи, изакә ԥашәқәоузеи дызқәиааз Сафер Фасба?
Аԥсуа баагәара акәша-мыкәша санеимдоз, мчыбжьык
аҟара нхаҩ бзиак иҿы сыԥхьон. Изхиҳәааз сгәалашәом,
уахык ҳшеицәажәоз, ус ҿааиҭит. – Ԥхьаҟа ҳәа ихәыцуа, –
даасыхәаԥшит цқьа сазхәыцыр иҭахны, – аҵәасса, иумдыруеи,
дад, абнаҿы зхала ииуа аҵәасса? Убри анаҩсан, дад? – ииҳәарц
ииҭахыз сзеилымкаауа сихәаԥшуан. – Иҽеимыз ацәгьара
ҵаҟа иааникылеит. Хыхь ишьҭит, ауаҩы ихәартә, анцәагьы
игәы иахәартә иҟаиҵеит абзиара. Џьара сеиҭоумҳәааит?! Урҭ
ауаҩы ишьра, ирӡра кәтык ахы ахҵәара ирзаҩызоуп. Ани,
дад, уара узлоу апартиа, уи ишԥаҟанаҵо. Аҵәасса ҵаҟа иаанкыланы абзиа хыхь ахаҳара ацымхәрас, инарҳәы-аарҳәуа
ишыҟарҵо. Аҵәа бзиа ахала иаӡаргьы, амахәҭақәа надҟааны,
ахы аахсаны, реиҳа акгьы зҿамло, иҿалаӡаргьы реиҳа иссоу
аҵәа, аҵәаша нахарҳауеит. Абри азоуп, дад, ҳара иаҳа-иаҳа
шьҭахьҟа ҳазцо.
Излаигәаланаршәаз изымдырӡо, анхаҩ иажәа-маана
игәалашәеит Ҭарсхан Сафер дышизхәыцуаз. Ишԥаҟалеи аби
аԥеи, Сакәыти Сафери рҿы? Имаз, ихӡыз, имал-мазара зегьы
анимырх, шәара ишәҭаху анымха-хымҵәа, азхарамфа, ачычиа
иакәзар, абар дахьыҟоу, дшәымаз иҳәеит Сакәыт. Иҩныҵәҟьа
ахыб ақәбаацыԥхьаӡа, иқәиршәуеит акәымзар, ҿыц ихыбӡом.
Ирҳәоит, акәымжәы акаба, ауапа шкәакәа абырфын хҭырԥа
уҳәа, анкьа ишәиҵоз амаҭәа бзиақәа иахьагьы имоуп, аха
ишәиҵом ҳәа. Иара уиазҵаар акоуп ииҳәауа, аиашаҵҟьа сзы-

189

руит аколлективизациаан, сбысҭа ҿаҵа сзамымхуа амсақәа
рыҵан снапсыргәыҵақәа, сыԥҳәыс рыцҳа, снапы налыхькьысыр, аҳәҳәага схьушьуама лҳәон. Уажәы, абар, уахәаԥш,
иҟәымшәышәӡа иҟоуп снапсыргәыҵақәа. Зегьы ҳаилагылами,
зегьы акыршыруа саргьы изуеит.
Аҵәаҵәҟьа ҵаҟа иаанкыланы, аҵәасса хыхь ирышьҭыма?
Ишԥаҟалеи анаҩсан? Ҵаҟа иааныркылаз аҵәа иахылҿиаазеи?
Аҩнуҵҟа зегьы хәаԥсаны, адәахьала иуҿаԥха-ҿаччоит уи
иаҿалаз аҵәа. Абри иоуп Сакәыт-иԥа Сафер.
Ашьҭахь цқьа даназхәыцқәа, алкаа иҟаиҵаз дышҩашьоз
ибеит ихаҭагьы. Аха ианҵамҭа мҵәаӷәакәа иаанижьит.
Акәҷарақәа ирхатәоу аҟәарҭ еиԥш, амахәҭақәа хьыдышьшь
игылан Ҭарсхан зымҵан дтәаз аԥсаҵла ду. Ақәаршҩы ауазааит,
еимаҩны асы леиуазааит, уи амҵан еснагь ибахҵәаӡа ишыҟаз
уаҩы ибарҭан. Урыхькьысаанӡа ихәашхәашо иԥыҽҽуан аԥша
иамҵанаԥсаз ашәҵлақәа рыбӷьқәа, ушьапы иаҵаԥыҵәҵәон
алабыҵә ҩақәа. Аԥсаҵла амҵәыжәҩақәа ушаарыҵыҵлак,
ацәаакыра афҩы ахылҵуан адгьыл, иҵәыӷьаны, адгьыл
ақәбаара иаҿыз ҵыԥхтәи ацәырасқәа рылиаара иалагахьан
аҭырас ҟатақәа.
Ҭарсхан иааигәараҵәҟьа алашыбжь геит. Ихагәыбзыӷҿагәыбзыӷуа акәын уи шхышҿышуаз. Ара дыҟоуп, арахь шәааи,
дсыԥшааит ҳәа ранаҳәон аԥшәмацәа. Илаԥш нарықәшәеит
хҩык ахацәа. Ҩыџьа, Ауасцәа хылԥеи Ахьча хылԥеи, Ҭарсхан
дшаарбаҵәҟьаз, ашырҳәа рышьҭахьҟа иаахынҳәит. Руаӡәк,
Саҭбеи, иара ишҟа иҿааихит.
– Уабацаз, иахьантәарак ҳушьҭоуп, – иҳәеит уи дшааидгылаз. – Дааип, дныжьны акраҳфом ҳҳәан ҳаԥшуп.
– Анҭгьы сара исышьҭазма? – Ҭарсхан инапы нарықәикит
анаара илбааны инеиуаз Ауасцәа хылԥеи Ахьча хылԥеи.
– Урҭу?! Ҳа-ҳа! Урҭи сареи уара уеимакны ҳаицәҳаит.
Ҳааԥшны аҩра ушаҿыз анаҳба, ҳаиԥырхагахарым, ҳҭоу­
рыхқәак иҩуеит сҳәеит сара. Агәра рымгеит. Ирҳәақәаз
зуҭахузеи. Урызгәаартә иҟам. Аҩыџьегьы рабацәа дырӡхьеит.
Цәгьаҳәарала, ашәҟәеиқәаҵәақәа рзалаҵарала.
Ҳа-ҳа! – деиҭааԥышәырччеит. – Уӡбахә ҳшалацәажәоз,
ахаан сыззымхәыццыз акы ҳаиҳәеит абчараҳ Арушьан. Уара,

190

саветски власт анааи, иҳәеит уи, аҩышьа, аԥхьашьа ззымдыруазгьы, ҳаидцаланы, аликбез ҳҭаҵаны, аҩышьа аԥхьашьа
ҳдырҵон. Изакә аамҭа бзиоузеи иаҳзааз, ҳаблақәа хнатит
сҳәахуеит. Егьи амыждара ҳдырҵозаарын. Ашәҟәеиқәаҵәақәа
ҩны иналаҵауа, ҳацәгьақәа шеибаҳәауаз ҳақәибахит иҳәеит.
Уи лафны ииҳәаз зуҭахузеи, аха уара ҟәыӷак уоуп Ҭарсхан,
ауаа ирхыргахьоу удыруеит. Нҵамҭақәак аныҟауҵо, дара
ишырбо иануҵалар иаҳа еиӷьзар ҟалап… Ргәы иаанаго иудыруазеи.
Аԥшьбатәи ахы
Еиқәлацәазшәа, насгьы гәеицәыхьшәашәара ҳәа акгьы
рыбжьаӡамызшәа, лафҳәаралоуп ишеиԥылаз.
– Иахьа ашьжьымҭан, ианаацәылашоз, – дҿаԥха-ҿаччо
ҿааиҭит Адамыр, абарҵа санаақәгыла, сыԥшызар, ани аҩны
абарҵа уаақәгылеит. Абар Ҭарсхан. Ҩашьашьа амам. Араҟа
даазгоз аасгәахәт азнык азыҳәан. Ибласаркьақәа, маҷк
иҽаархәашәа игылашьа, ихәда инҭаԥсо ихахәы еиқәаҵәа,
еиҳараӡак узлаздырыз, угәы иалымсын, уныҟәашьоуп, ушьаҿа
рдуны уаԥхьаҟа инеихганы, нас ушьамхы нхарҟәалашәа,
даҽаӡәы иныҟәашьа иалаҩашьом. Шәеиха, аҿар, шәеиха
шьаҿа ҭбаала сҳәеит сыбжьгьы ныҵакны, аха уара сыбжьгьы
умаҳаит, зынӡаскгьы сгәаумҭеит.
Ҭарсхан игәалашәеит, ииашаҵәҟьаны шаанӡа ауада
данаадәылҵ, аҳауа шҿыхьҭааз аниба, дхынҳәны акуртка
шишәиҵаз. Убри иаарласны ишигәалашәаз еиԥшҵәҟьа, еимгеимцарак ала ихы иааҭашәеит Адамыр илаф аҭакс иҟаиҵашаз.
– Сгәы ишԥалсуеи сныҟәашьа азыҳәан иуҳәаз, Адамыр! – «Уара» ҳәа диацәажәон. Аиуара ирыбжьаз адагьы,
иара, Адамыр ицәымӷын «шәара» ҳәа аниарҳәоз. Иаԥсыуа
цәажәашьам, «шәара» ҳәа аҭацеи амаҳәи роуп изҳәо иҳәон.
– Сгәы иалс акәым, иаҳагьы исгәаԥхеит. Убас шьаҿа ҭбаала
ҳшәышьҭамлар хьӡашьас ишәымоузеи аклассикцәа!
Ҩ-ӡиаск неиԥылар еиԥш, иахьааиԥылаз иаанхеит рыла­
ԥшқәа. Адамыр идыруан ажәа «аклассикцәа» ҵакыс иеиҭаз

191

Ҭарсхан. Сара сҩымҭақәа рзыҳәан ҭыжьшьа рымам ҳәа
изныкымкәа арецензиақәа уҩхьеит, ԥынгылада иҭыҵуеит
уара иаауҩуа зегьы, уи сара акгьы ахысҳәаауам. Сара
исазҵаауазар, иҭыжьтәым сара сҩымҭақәа ракәым, аха уара
ухаҭа иуҩқәо роуп, уабатәи классику, ус сҳәоит, избанзар ус
иаԥуп.
Урҭ реизыҟазаашьа шизымдыруаз еиԥш, реицәажәашьагьы
ахы ахьцоз иахьаауаз шизеилымкаауаз аниба, аҷапырхәа
ахаҵаны иикыз илашәарыца иварԥало, еизныжьны иҩызцәа
рахь дцеит Саҭбеи.
– Шәласы, шәласы, абиԥара қәыԥш, иаҳзымдыруа, – Пушкин иажәақәагьы еиҭаганы иналеиҵеит, – аха ианамуӡах ма
аԥсшәа ҳашәҳәала! – макьанагьы иԥибашәон рылаԥшқәа.
– Иудыруеит, саншьа ду, сукәыхшоуп, ажәытә ажәабжьны
ирҳәоит. Аҳ данеимса, ихәҭаз, иҳәатәыз «Хаир, абзиара уанаҳәааит!» – имҳәазаап ақьаҳиа. Ҿымҭ амаҵурҭа
дныҩналеит, – иҽынкыланы, ҭынч иажәа наигӡон Ҭарсхан. Аҩра
мацара акәым, цәажәарала ажәабжь аҳәараҿгьы ушьҭахь сгыларц шысҭахым удыруаз аҳәон уи ицәажәашьа. Уи ибзианы
иеиликаауан Адамыр. Иаҳагьы игәы иахәон. – Абыржәыҵәҟьа
дыкны даажәга ақьаҳиа чычиа, аҟамчы ԥҵаҵа дыҵышәх,
ихы саҭәашьаны сара санеимса хаир ҳәа сазымҳәаз иҳәеит.
Дгәааӡеит, деимырхха дыкны дааргеит ақьаҳиа. Уара, ачычиахша, иарбану хаир ҳәа зсоумҳәаз?! – днаиқәыҵәҟьеит аҳ.
– Иеиҳәарц иҭахӡаҵәҟьамызт, аха уажәшьҭа ишԥаҟаиҵо,
даҿашәеит, – Адамыр инациҵеит, уи ажәабжь иаргьы ишидыруа ирбауа Ҭарсхан, – игызмалра дыҿнахроуп.
– Мап анакәха, аҟамчы изыԥшуп. «Саҳ ухаҵкы, ҿааиҭит
ақьаҳиа, уара уанеимсаз, ишудыруа, шаанӡа амаҵурҭа
саадәылҵуаноуп. Сҿы-снапы смыӡәӡәацызт. Сҿы-снапы
мыӡәӡәакәа саҳ дуӡӡа иҿаԥхьа цажәашьас исымаз», – иҳәеит.
– Аҳ ихы иамхабзиарагьы уиала иааихәаҽит. Ани, аклассик ҳәа ансоуҳәа, сара схы самхабзиара уара ишааухәаҽыз
еиԥш…
– Сара ииашаҵәҟьаны шәҟәыҩҩы дус усыԥхьаӡоит, Адамыр Алмасхан-иԥа, –иҳәеит Ҭарсхан. Уаанӡа «аклассик»
ҳәа ииҳәаз иаӷьцәаны исҳәазар ҟалап ҳәа дегьынахьхәит.

192

Зегьыҵәҟьа ракәымзаргьы, ииашаҵәҟьаны иҩымҭақәак
шигәаԥхо, насгьы ибзиарақәа иду шихамышҭуа иирдырырц
иҭахын. Шьыжьхьа еицаҳфап аниҳәа, ҩынтә имырҳәакәа
дақәшаҳаҭхеит Ҭарсхан. Ашырҳәа днеин, изымԥшырц дара
акрырфарц ахьшьцәа-шәарыцаҩцәа инараҳәаны, аминауаҭра
нышьҭаҵаны, Адамыр дахьыҩназ ауадахь днеит. Уи ихәы аазгаз аԥҳәыс длыҳәеит даҽаӡәы ихәы аалгарц.
– Уажәааигәа, – уаанӡатәи рцәажәара инациҵеит Адамыр.
Шьыжьхьа рфарц ачыс-еишәа инадтәалеит. Ҭарсхан амлагьы
дакуан, аха Адамыр асеиԥш дахьимбацыз аҟнытә, инхашьаинҵышьа инаркны, иааиҳәозгьы ажәак иаҩмыжьуа, зегьы
цқьа дрыхәаԥшырц, цқьагьы абраҟа, шьхатәылан зырахә зманы итәоу хьшьцәақәак рҿы сыҟан. Изхаҳҳәааз дизыӡырҩырц
иҭахын. Уаанӡагьы уи иҳәамҭақәа акык-ҩбак аниҵақәахьан,
– сгәалашәом, уажәраанӡа иуҳәоз, абни ақьаҳиеи аҳи
ражәабжь аацәыригеит аӡәы. Иҳәаны даналга, сара ӡынӡаск
сызлазымхәыцӡацыз аганахьала дазхәыцуазар акәхарын,
хьчак ус ҿааиҭит. «Реиҳа аус злаз умҳәаӡеит». «Уи иарбану?»
Аҳ данеимса, ақьаҳиа хаир иҳәарц азыҳәан иҿы иӡәӡәахьазу
имыӡәӡәацзу ракәмызт аус злаз, аҳ дхызхыз уи акәӡам. Аҭак
шԥаҟаиҵеи? Аҟамчы уҵхзар акәын иуқәнагоз, аха иҟәышны
уахьцәажәаз азыҳәан иуанасыжьуеит иҳәеит. Аа, иубома,
ауаҩра злаз аӡәы иакәын аҳ. Уи ауаҩы дзыԥсоу идыруан,
ихшыҩ пату ақәиҵон. Иуаҳау, уазхәыцу, Ҭарсхан, ҵара змам,
ахьча ахы ахьирхаз ари ажәабжь? Ииаҳгап уареи сареи
ҳаимак ашҟа. Сара сгәы иалам џьушьома…
Ҭарсхан ҿимҭӡеит. Адамыр ихала иҳәар иҭахын. Уи
иҿаԥхьа дзымцәажәо, ибз ихәлашәо аҟынӡа даныԥхашьоз
аамҭа дацәцахьан. Уаҟа аԥхыӡ далызхыз изаҩызахеит
иҩымҭақәа рзыҳәан Адамыр ииҩыз арецензиақәа. Акы
акәым, зныкгьы акәым. Даныхәыҷыз, Адамыр рыҩны даннеилак, акамфеҭ ииркыргьы иҭабуп изымҳәо ибз ихәлашәон,
убасҟак дицәыԥхашьон. Даныҩеидас, ашкол аҿы иҩымҭақәа
рҵауа, арҵага шәҟәқәа ирнымызгьы дрыԥхьауа даналага, уи
иҿаԥхьа ацәажәара иаҳагьы ицәыцәгьахеит. Шәҟәыҩҩык
иаҳасабала Адамыр имаз ахьӡ-аԥша иаҷыданы Ҭарсхан
изыҳәан даҽакгьы нацлеит. Рыҩнаҭаҿы уи иӡбахә лассы-

193

лассы иалацәажәон. Иӡбахәгьы иалацәажәалон, ихаҭагьы
дырҭаақәахьан Ҭарсхан иаб дҭаркаанӡа. Уажәы даназхәыц
иеиликаауеит урҭ аҩхацәак, зҵара маҷыз, рқыҭаҿы абригадирра ада маҵура иахагыламыз иаб анхаҩи уи ашәҟәыҩҩи
аиуара-аиҭынхара ирыбжьаз аҵкысгьы даҽакы ишеиднакылоз. Ар хәҭак аҿы еиқәшәан, аибашьра еицыҟан аҩыџьегьы.
Еиҳараӡак Адамыр иӡбахә иалацәажәауа, ихаҵкы кадыр­
шәуамызт Ҭарсхан иаб данҭарк инаркны. Усҟан уи иааир­
ԥшыз аҭынхара, аиҩызара, еиҳараӡак агәымшәара, иахьа-­
гьы иџьеишьоит Ҭарсхан. Ихаҭа иԥсҭазаара ашәарҭа иҭаир­
гылеит.
– Ибзианы исгәалашәоит, – ҿааиҭит Ҭарсхан. Иџьеишьон
иацәажәара ацәыԥхашьара дахьаиааиз. Уи аҿы ицхрааит
агәала имаз. Иҩаиханы даашьҭнахын, Адамыр днаиванаргылеит уи агәала. Даҽакала аҭак аҟаҵашьа имамызт. Дҿазҳәоз
рацәан, – ибзианы исгәалашәоит, усҟан ҳқыҭан, Аԥсара ашкол сҭан, фба рҿы стәан. –Иҳәашьагьы убас иҟаиҵеит, ҳазҿу
аусқәа рҿы ҳахьеишьашәалоу аамышьҭахьгьы, қәралагьы
ҳаиқәлацәоуп ҳәа еиҳәарц иҭахызшәа. – Уара иудыруеит
ҳара ҳҳабла. Анхацәа бзиақәа нхоит. Аха ауаҩы ухы зухьчозеи ҳәа аҽԥныҳәа иҭашьас иамоузеи! Рхы рыхьчагәышьон.
Бжеиҳаџьара, сани саҳәшьеи ракәым, сара ахәыҷгьы рашҭа
сҭалар рцәымӷын, рхәыҷқәа срыцыхәмарыр руамызт. –
Аибашьраҿы мацара сара дшыздыруаз дырдыруандаз
уаб нас… – иажәа наимыгӡеит Адамыр. Дҩагылеит. Ауада
ҭбааҭыцә аҿы даалеиҩеит. Аԥенџьыр иадгылан дызхатәаны
дыҩуаз, инапҩымҭақәа зқәыз астол. Днадгылан, ажәақәак
ақьаад инаниҵеит. Аҭаҭын дахо днатәеит. Ҭарсхан уи аҭаҭын
дахо димбацызт.
– Изхысҳәаауа, аҳаблаҿы мацарагьы сашьцылахьан атроцкист иԥа шәицмыхәмарын ҳәа сҩызцәа хәыҷқәа иахьрарҳәоз.
Уи сара сзы иҿыцмызт. Азгәаарагьы саҟәыҵхьан. Убри аҽны,
ашкол ашҭаҿы ҳшыхәмаруаз, еимаҳкыз анцәа идырып, сҩыза
хәыҷыки сареи ажәа ахьааимаҳкыз «уара, атроцкист иԥа!»
ҳәа, – анааҿиҭ, убри аниҳәо ҳәа сыԥшызшәа, «ҳаҩны иҟоу
дудыруандаз, ашьыцра уагон» ҳәа ҿаасҭит. Ари заҳаз, еиҳау
аклассқәа рҿы итәақәазгьы ааҳадеизалеит». «Шәыԥшы,

194

ҳаҩны иҟоу иҳәахт! Шәара шәыҩны инеиуада, уара!» ҳәа,
–инасықәрыԥсеит. Усҟан, ишыжәдыруа, сан ашкол аҿынтә
дыԥхарҵахьан. Еиҳараӡак уи азыҳәан акәын ашкол аҿы зегьы
изырдыруаз саб дышҭакыз. Ҳара дсасны хымш раахыс иаҳҭоу
шәара шәнаԥшынгьы дшәымбаӡац. Ихшәыртлеи шәырҵага
шәҟәқәа, шаҟаџьара иану жәбап Адамыр Арҭанба ҳәа. –
Усҵәҟьа акәымзаргьы усҟан ишиҳәаз, уажәы иара иҭахын
ишиҳәаз еиԥш акәзарц. – Ааи, иҳаҳахьеит, ҳаԥхьахьеит,
иаҳҵахьеит, – рҳәеит, сҩызцәа хәыҷқәа. Убри ашәҟәыҩҩы,
бавшьвебо, – сҳәан қырҭшәакгьы наласҵеит. Ишудыруа,
усҟан аԥсуа школқәа аркын, қырҭшәала акәын аҵара шаҳҵоз.
Ҳҩызак аҵәы илаҳҵарц ҳҭахызар, дҳаргәаауазар, мамзаргьы ҳаихыччозар, бавшьви ҳәа изҿаҳҭуан, – убарҭ ишәҵо
ажәабжьқәа зҩыз, бавшьвебоо, ҳара ҳаҩны дыҟоупе-е ҳәа,
–инаргәыдысҵеит. Шаҟа сахыҽхәаны исҳәаз ухаҿы аагара
уара иузымариоуп. Саб атрацкист ҳәа дҭаркны, сан атрацкит иԥҳәыс ҳәа арҵаҩра даҟәырхын, ашкол ашҭа аҭалара
азин лымамкәа дамырххьаны акәымкәа, сабгьы амаҵура дук
ирҭазшәа, сангьы убарҭ ахәыҷқәа ишыдлырҵац идлырҵозшәа
акәын сгылашьа шыҟаз, исԥшышьаз. Ахәыҷқәа, иудыруеит, ауаҩы ирыцҳашьара рыздырӡом, игәы ԥжәоит, дыԥсуеит
ҳәа иҟаӡам. Ахәыҷқәа ҳәа, сара исықәлацәаз, исеиҵбацәаз
ракәым, аиҳабыра классқәа рҿы итәазгьы, иаҳҳәоз анраҳа,
иаҳа зеилкаара ыҟаз, сара сҭагылазаашьа здыруаз, ари рыцҳа,
ихы еивысма ҳәа исыхәаԥшуеит. Ҳара збиографиа ҳҵауа,
зҩымҭақәа ҳашәҟәқәа ирну иакәым, иреицәоу аџьмахьчагьы
зыҩны дымнеиуа, шәара шәҿы аума дахьнеиуа, ҳара ҳаума
иужьауа ҳәа исыхәаԥшуеит, ицәыҵаччауеит. Сара ирасҳәеит,
дыҟоуп убри ашәҟәыҩҩы ҳара ҳаҩны ҳәа. Дназгазеи ҳәа
аӡәыр дсазҵаазшәа, дназгазеи шәымбои, сара сан ланшьа
иоуп, ааи, сан, Марушьа Маҳмеҭ-иԥҳа, бавшьвебо, – сҳәеит
ашкол аҿынтә дахьыԥхарҵаз, уаҳа рҵаҩыс дахьрымам убарҭ
ахәыҷқәа ирхароушәоуп ишысҳәогьы.
Ҭарсхан игәеиҭеит ииҳәауаз агәалашәара даҽа гәала­
шәарақәак шизнарҿыхаз Адамыр. Илымҳақәа кыдҵа дши­
зыӡырҩуа, даҽаџьара дагон. Усеиԥшқәа раан, сиԥырхагамхап,
игәалаиршәалааит ҳәа ицәажәара иаҳа ианникылоз, иимҳәоз,

195

аха ииҭахыз даҽакгьы ыҟан Ҭарсхан. Акырынтә дазхәыцхьан,
иақәикхьан иаб изыҳәан ажәабжьк иҩырц. Ихҭҳәаам
ажәабжь. Иаҳагьы еиӷьуп адокументқәа ирылихыр. Уажәы
убри игәҭыха даҽакала дназхәыцит. Иара, иҷкәын иакәымкәа,
иаб, Ҭемыр Ҭрамба изыҳәан иҩыр бзиан Адамыр Арҭанба.
Дызусҭада уажәшьҭа иззеилымкаац иаб акгьы ихараӡамкәа
дышдырӡыз, уимоу, Ҭарсхан идырцәа, иҩызцәа ирҳәо акоуп. «Ауаҩы иԥхыӡ данақәыӡуаз аамҭазы идырӡыз уаб…»
Изқәыӡбауа аамҭоуп. Зегьакоуп ихьӡи ижәлеи нанҵаны, ма
персонажс дҟаҵаны, мамзаргьы ихьӡынҩыланы иаб изыҳәан
ҩымҭак аԥызар иҭахын. Иҟаларын иара, Адамыр Арҭанба
ихаҭагьы ихьӡ акырӡа иҭнагар, иҩымҭақәа зегьы реиҳа
уԥсҭазаара иазааигәоу, реиҳа иҵабыргу ҩымҭахар убри. Иаб
ихьӡ аиқәырхара мацара акәымкәа, иара, зыԥсы ҭоу аклассик
ихьӡ акамырҵәаразгьы акырӡа ихәарҭахон.
Дызҭанагалаз агәалашәара даналҵуа ҳәа дааиԥеиԥшын,
иажәа инациҵеит Ҭарсхан.
Агәра згодаз уара ҳаҩны уҟоуп ҳәа. Сара схаҭагьы ԥхыӡ
избама, ҳаҩны унеиуазма сҳәо аҟынӡа снаргеит. Ухьӡ сым­
ҵәыжәҩақәа алеиҵысхып шысҳәоз, сылабжышқәа сҿыкәааша
сцеит аҩныҟа. – Абас избоз ауаҩ, насгьы убасеиԥш иҟаз
аамҭа уадаҩ аан, сан, саҳәшьа, сара мап ҳцәызымкыз, уимоу,
ҳзыхьчоз ашьҭахь иухьзеи, сара сзыҳәан арецензиа еиқәаҵәа
шԥауҩуаз, сҩымҭақәа иркьыԥхь ирымкыԥхь уара утәы
уҳәандаз ҳәа акәын иаанагоз Ҭарсхан иҳәашьа. Адамыр уи
иҳәашьа азхәыцра акәым, ииҳәозгьы цқьа иаҳаӡомызт. Уаҟа
уи иеилкаара изымариан Ҭарсхан. Ихаҭагьы шаҟантә шаҟаҩ
рҿынтә иаҳахьоузеи «ҳара иахьаҳҳәо акәӡам уахьыҟоу» ҳәа.
Убасҟантәи аамҭақәа рышҟа Адамыр ирхынҳәра дацхраазааит, егьоурым ахьаа изнарҵысыртә иҟоу агәалашәарақәа
изцәырҵыргьы. Ихаҭагьы игәалашәаша, уажәы даҽакала
дзызхәыцша маҷым. Ихы игәалашәозараахыс ма ӡбахәла,
мамзаргьы хаҭала иидыруаз ауаҩ ибзиарақәа раамышьҭахь,
ицәгьарақәагьы ибеит. Урҭ анеидикыло, ианеиҿирԥшуа ибла
иаахгылоит Адамыр Арҭанба дицны ашкол ашҭа ианааҭалаз.
Агәра рымгеит, ихыччеит, аҵәыуара аҟынӡа днаргеит
иҩызцәа хәыҷқәа, ҳара ҳаҩны дыҟоуп зажәабжьқәа шәырҵага
шәҟәқәа ирну ашәҟәыҩҩы ҳәа, – анреиҳәа.

196

– Аурокқәа шәрылгахьоума, макьана узлаазеи? – дна­
иазҵааит Адамыр. Асасааирҭа кәаскьа абарҵаҿы дтәан.
Ашә­ҟәы даԥхьон. Амардуан дахьааҿалаз, абарҵахь ахалара
изымгәаӷьуа, ихы ларҟәны дгылан Ҭарсхан. – Уаҳәшьа хәыҷы
дабаҟоу?
– Ашкол аҿы…
– Уара уа узыҟамзеи, аурокқәа шәымаӡамыз? – асааҭгьы
днахәаԥшит.
– Иҳаман, – изнымкыло ихьанҭахеит ихы. Илабжышқәа
ҩхаҟәҟәалеит, –уҩызцәеи уареи шәеибаргәаама? Арахь уааи,
еимашәкыз саҳәеи…
– Уара, – иҳәеит ибжьы аарла иҭкаауа Ҭарсхан.
– Уара ишԥа? Сара сеимакны шәеисыма? – дегьаахыччеит
Адамыр, –сара сыӡӷабума, уара, шәара ахацәа дуӡӡақәа сеимакны шәышԥеисуаз?
Иҟалаз аниеиҳәа, ахәыҷқәа ракәымкәа, дегьызеиӷьым
хацәақәак иҟарҵазшәоуп игәы ишалсыз. Аҽеилаҳәара даналага, дсыргәаама, дцома ҳәа дихәаԥшуан.
– Уаҳа иҩны снеиуам, сиацәажәом, сара дшыздыруаз,
сышизхәыцлоз акәӡам уи дшыҟоу ҳәа Адамыр данизгәаалак
Ҭарсхан, шаҟантә игәалашәахьааз убри амш, убри асааҭ Адамыр Арҭанба дицны, баша дицны, баша дивагылангьы акәым,
инапы Адамыр иркны ашкол ашҭа данҭалаз! Иаб дахьдырӡыз,
атроцкист иԥа ҳәа ахьиарҳәоз иаҳагьы деигәырӷьон, иаҳагьы
изеиӷьханы акәын ишибоз убри аамҭазы. Насыԥла зегьы
дреиӷьны мацара акәым, аурылагьы зегьы дырхыҳәҳәо акәын
ихы шибоз. Шәихәаԥш сара знапы ску, сызцу дзакә уаҩу, шәара
уи инапы шәкы акәым, шәиеихырхәаны аԥсшәа иаҳәахагьы
шәызҭада! Иҩызцәа хәыҷқәа дахьырбоз дыҽхәон, аха уи
акәмызт еиҳараӡак амҵәыжәҩақәа изҭаз. Адамыри иареи ашкол ашҭа ианааҭалоз, данынаԥш, ашкол абарҵаҿы дықәгылан
иара, Ҭарсхан излеидыруаз ала, иаб дахьдырӡызгьы, иан
арҵаҩраҿынтә лусура дахьамырхызгьы, иара ихаҭагьы абас
иахьизыҟоугьы, зегьы-зегьы аазыхҟьо, аҵара аҟәша аиҳабы,
цас иауазшәа, иара реиҳа бзиа иибоз амаҭәар – аҭоурых
дзырҵоз, зегьы реиҳа еицәеишьоз арҵаҩы.
Ахьӡи абхьӡи имамкәан дышԥаҟалоз, Ҭарсхангьы идыруазар акәхарын уи арҵаҩы ихьӡыз, аха ихьыӡҵәҟьа ихашҭит,

197

игәалашәоз ишиԥхьоз акәын. «Коли» ҳәа акәын ишиарҳәоз.
Акласс аҿы зегьы ишраҳауа.
– Адин коли принесиошь, адин коль палучишь, два коли
принесиошь, два коли получишь, – иҳәон. Раԥхьаӡа ианиҳәа,
ахәыҷқәа аӡәгьы изеилымкааит ииҭахыз. Ашә, ашыла,
акәтаӷьқәа сзаажәга аниҳәоз, ииҭахыз иаҳа еилкааны иҳәон.
Аԥсуа школқәа анадыркы, Егры нырцәынтәи иаарышьҭыз
рҵаҩын. Араҟа уаҩ дшизымдыруаз еиԥш, ишәымызт, ихамызт,
иифоз иижәуаз имамызт. Афатә сзаажәга ҳәа анреиҳәоз,
ахәыҷқәа ранацәа рабацәагьы ус иахәҭоу акеиԥш ирыдыркылеит, аӡәгьы дахымыччеит. Аха «Коли! Коли!» иаанагоз
ахәыҷқәагьы ирзымдырит, анацәа абацәагьы ирзеилымкааит. Аандаҿы ахәыҷқәа наганы, амасар инапы ақәкуа, абри
ауп исҭаху, абри сзаажәгала ҳәа идимырбакәа, уаҳа изеилибамкааит. Иҟалаз уиоуп, қьаԥҭак дахын. Аандақәа ҟаиҵарц,
амасар ршьаны изааргаларц иҭахызаарын. Масарк изназгоз,
иреицәаӡоу ахәшьара, «акы» ҳәа ибжьы ныҭганы инаҳәаны
инаизықәиргылон, ҩба назгаз – ҩба, убас хәба рҿынӡа. Дахьынхоз ашкол азааигәара акәын. Амасар рыманы ишааиуа, уаҟа инышьҭарҵон. Аурок ишналагалак, дасу шаҟа масар
ааигаз иҳәон, уаҳа аурок аҳәара аҭахӡамызт, ажурнал аҿы
аттаҳәа ахәшьарақәа нанылон. Ашьыцра иаганы иԥсуаз
аӡӷабцәа ракәын. Урҭ «коли» дааиргомызт. Аурокқәа рҵалар
акәын, ирҳәалар акәын. Аурок аангьы ихимхуаз ихылԥа, абз
ҟьаҟьаӡа, аҭаҭын лҩа ихылббуа, абарҵа дықәгылан уажәы
убри «Коли».
Игәалашәоит Адамыр дшеилаҳәазгьы. Ачесунча иалхыз,
ишкәакәаӡа аиқәеи акостиуми еиқәҵаны ишәын. Агалстук
ихан. Ишкәакәан ишлиапагьы.
Ҭарсхан инапы шикыз, уаҳа иааумышьҭӡакәа, ашкол
амардуан инхалеит. Ахаан усеиԥш димбацызт Коли. Иҭаҭын
наҟ иршәит, абз ианкны ихиԥааит ихылԥа, инапқәа зны
инаиваиԥсон, нас рыҩбагьы иаԥхьаҟа иааирххон. Дхырхәахырхәо Адамыр аԥсшәа наиеиҳәеит. Иҟалап, иԥсы ҭазар, уи
иахьагьы дизымдыруазар усҟан дзацәажәоз дшышәҟәыҩҩыз.
Араиком аҿынтә, мамзаргьы иахьынеиҳау џьарантә даашьҭыз
џьишьазар акәхап иаԥсшәа ҳәашьа, ихырхәашьа злаҟаз ала.

198

Ажәак ҩажәак рыда аурысшәала иеибырҳәоз ахьизеилымкааз азыҳәан, Ҭарсхан издыруам усҟан Адамыр Коли иеиҳәаз.
Уамак аамҭагьы еицәажәомызт. Егьа иҳәазаргьы, арҵаҩцәа
руадахь акәзааит, адиректор икабинет ахь акәзааит, џьаргьы
дымнеит Адамыр. Ампыл иасуаз, ус ихәмаруаз ахәыҷқәа
рыхәмаррақәа ирҟәаҵын, насҭха, гәыԥ-гәыԥла игыланы
ирыхәаԥшуан. Аӡәгьы акгьы иеиҳәомызт Адамыр. Дгылан
дыԥшуан, уаҳа акгьы.
Убас акәхарын иаргьы ишиӡбаз, ишиҭахыз, ахәыҷқәа дахьырбаз азхеит, уаҳа аҭахӡамызт. Акгьы ихараӡамкәа дҭакын
ҳәа доурыжьны даар аҵкысгьы еиӷьны аҽаԥсахит иҩызцәа
шизыҟаз. Уинахыс машәырынгьы аӡәгьы иҿыҵымҟьеит
«уара уаб ажәлар драӷоуп», «уара атрацкист уиԥоуп» ҳәа,
– иаҽԥнырҳәақәоз. Арҵага шәҟәқәа рҿы Адамыр Арҭанба
иажәабжьқәа, мамзаргьы ироманк ацыԥҵәаха ахьаныз, Ҭарсхан ирбауа, ихьӡи ижәлеи иаԥхьауа еиҭаԥхьауа,
иазҵаауа иалагон шәара шәҿы даныҟаз ииҳәақәоз, ҿыц
акыр иҩуаны иубама ҳәа. Грас иуԥхьаӡашас акы акәзу, мамзаргьы шьцылара бзиазу рыздыруамызт, аха абас аҟаҵара
ҟазшьас имоуп анырҳәа, инаидырбон, абри уаҳа даахьоума, даараны дыҟоума ҳәа. Иҟалаз уиоуп, ииҳәақәозеи,
иҟаиҵақәозеи, ицәажәашьоузеи, итәашьа-игылашьоузеи ҳәа
даныхҭарк, «шәара ишәымбаӡеи иҟазшьақәа руак, ес минуҭ
инацәкьарақәа налшьуа, аҩада инықәиҳәон ихахәы», иҳәан,
ихахәы инапы алшьуа инадирбеит Ҭарсхан.
– Абасоума ишыҟаиҵо?
– Ас акәу, абас акәу ихахәы шыԥхьаиҳәо ҳәа, –рхахәқәа
рнацәкьарақәа налшьуа иааҽырбеит ахәыҷқәа. Уиакәхеит,
ахьӡ ҷыдак иаҩызахеит уи ашьцылара.
Дшымгәыӷӡоз, дахьымгәыӷӡоз аҭыԥ аҿы, шьхатәылан
ианеиқәшәа, ианеицәажәақәа ашьҭахь, реицәажәарақәа ртәи,
насгьы Адамыр Арҭанба идҳәалаз игәалашәарақәа ааркьаҿааркьаҿны имшынҵаҿы иананиҵоз Ҭарсхан, дназхәыцит
даҽакгьы. Асахьаркыратә литература, ашәҟәыҩҩра иаҵанакуа
рдырны, изыԥсоу еилкааны, ашәҟәыҩҩы ихә ршьон, иҿаԥхьа
ихырхәон, убри азыҳәаноуп убасҟак сҩызцәа, ашколхәыҷқәа
Адамыр дахьырбаз абас изрыдыркылаз ҳәа, ега ус иҟазарц

199

уҭахызаргьы, ҳәашьа амагәышьам. Ииашахом. Иҟалаз зынӡаск
даҽакуп. Сталин иԥсы ҭан, уи иҩыза гәакьа, иҵеи иаша Бериа иакәзар, иҿаҳәатәы ҟало дышәҭыкакаҷуан. Ан длыхшоит, длааӡоит аҵеи, нас аҵеи ишьапы данықәгылалак, дҵеи
бзиазар, дааҳәны иара диааӡо далагоит иан. Ақырҭуа шовинизм иахшаз, иааӡаз Сталини Бериеи иааҳәны уажәшьҭа дара
ақырҭуа шовинизм анырааӡоз, рымҵәыжәҩақәа андырҭбаауаз
аамҭазы акәын. Аԥсышәала ацәажәараҵәҟьа аныгәаӷьуацәаз,
аԥсуа урокқәа ҳаҭара иахьа– уаҵәы иаҟәыҵуеит анырҳәоз,
алитературеи абызшәеи ҳзырҵоз аӡәы заҵәык дааныжьны,
егьырҭ аԥсуа рҵаҩцәа зегьы ашкол аҿынтә иԥхарҵазар аахыс уамак анымҵуаз, аамҭазы Адамыр, аԥсуа шәҟәыҩҩы,
уаҟа инеира антихристцәа рыгәҭа Христос даацәырҵыр
иаҩызахеит. Убри ауп иҟалаз. Ҳарҭ, ахәыҷқәа ҳакәзар, саргьы сналаҵаны, уи ҳихәаԥшит анцәа дхазҵауа Христос иаара
дшахәаԥшреиԥш.
– Аамҭа ахаҿсахьа аарԥшрази, насгьы ихаҭа ишиҳәаз
еиԥш, Адамыр Арҭанба наҟ-наҟ, иаԥхьаҟа аӡәыр иҭаххозар
ихы иаирхәап ҳәа, Ҭарсхан ихаҭа ибзианы иидыруаз,
дызлахәыз, ашколи Адамыри ирыдҳәалаз даҽа хҭыс хәыҷык
убри реиқәшәараан иргәаладыршәеит, ашьҭахь ишеибырҳәаз
итетрад ианиҵеит.
– Убасҟан, ԥаҵақьалеи ԥшьблаки рыԥсы анҭаз, Адамыр
Алмасхан-иԥа, –шамахамзар, уи ихьӡи иабхьӡи еидкыланы
иҳәомызт изеиҳәоз иахьигәамԥхоз аҟнытә, аха уажәы иҳәеит
реицәажәара аҵакы алашьҭихырц, – урҭ аџьнышқәа анцәа
иҭыԥ кны иантәаз аамҭазы, уара уаҟара издыруада аԥсуаа
ҳазҭагылаз, ҷыдала ҳашколқәа зықәшәаны иҟаз…
– Ҳарҭ, ашәҟәыҩҩцәагьы урҭ аџьнышқәа ашәа анырзаҳ­
ҳәоз… – уажәакәын аҭаҭын анкаиршәыз, еиҭа инаиҿаикын,
амца нахьирсит. Урҭ ажәақәа иҳәеит даҽа џьоукы реиԥшҵәҟьа
иаргьы ихы ишаҽԥниҳәоз убартә. Уи асеиԥш дцәажәо
имаҳацызт. Даҽакӡан ииҳәалоз. Аамҭа ус иҟан, уаҳа ԥсыхәа
ыҟамызт, ус иаҭахын…
– Аиҳабыра классқәа рҿы итәаз, ашәҟәыҩҩра зҽазызк­
қәоз, саргьы ажәеинраалақәа сыҩуеит анысҳәалак, рааигәара
снамышьҭуа, зқьышә сықәызҵалоз, уара унеины уанца

200

инаркны, ҩызас, ҭынхас сышьҭырхит. Аха уиакәым уажәы
иуасҳәарц исҭаху. Уара уанца, мшқәак мзақәак анаабжьыс,
уара иузымдырӡо даҽакы ҟалеит убраҟа. Уажәы саназхәыцуа,
изакә ҟәыӷароузеи иаалырԥшыз, уеиқәлырхеит сҳәоит сан
лзыҳәан, – аҭаҭын дахарц иҭаххан, иҟаиҵоз дазымхәыцӡакәа,
аҭаҭынҟаҵа зҭаз апачка цырак ааҭигеит. Адамыр днаиҿаԥшын,
наҟ инықәиҵеит.
Уаха, иуҭахызар, аиҳабы иҿаԥхьа аҭаҭын амыхара иаҟәыҵ­
хьеит, дад, уажәы аҿар…
Ҭарсхан акгьы имҳәаӡеит. Дааҟаԥшьхеит. Иажәа инациҵеит.
Убарҭ, аиҳабыра классқәа рҿы итәаз, ашкол ахь уаарыԥ­
хьарц рыӡбеит.
Сан иласҳәарц, слыҳәарц, убри лыла аус ҟарҵарц иалагеит. Сара уи сеигәырӷьеит. Даҽазнык суцны ашкол аҿы снеир,
изакә бӷаз исоуаз, насгьы сара уи шаҟа саргәаҟуаз, Адамыр
Алмасхан-иԥа, уаҳәара заҭахузеи!! Сааин сан иласҳәеит,
сгәырӷьаҵәа. Саҳәшьа, Марица, ҳаицәажәара заҳауаз, ҳаб
доурышьҭуеит, даауеит ҳәа ласҳәазар аҟара деигәырӷьан,
нана, иахьаҵәҟьа бцароуп Аҟәаҟа, биацәажәароуп лҳәеит.
Хәыҭхәыҭла ацәажәара иашьцылахьаз, лыбжьгьы ҩҭылган,
ашкол аҿы мацара акәым, нана, рҵеџь аӡы ҭаҳтар зымуа
ҳгәылацәақәак ианраҳалак… Дааины, шәыԥсы ҭоума ҳәа
нараҳәаны дцоит ҳәа акәымкәа, дрыцны, ашкол аҿы аиԥылара
ҟаҵаны, абарҭ ауаа сара исҭынхацәоуп, Марушьа Маҳмеҭ-иԥҳа
дсаҳәшьаԥҳауп, уи илыхшаз, Марицеи Ҭарсхани саҳәшьаԥҳа
илыхшаз роуп, схәыҷқәа реиԥш избоит аниҳәалак… Адиректор,
ма аҵара аҟәша аиҳабы аӡәыр иарҳәахьоума даарыԥхьарц
шырҭаху ҳәа днасазҵааит сан. «Коли» иарҳәахьеит. Даажәга,
ииҳәақәо ҳаҳап иҳәеит уи. Дақәшаҳаҭхеит. Агәарԥ аҿы
ахәыҷқәа аныхәмаруа аԥсышәала иеицәажәар зхы зхыҵуа,
абни иоума аԥсуа шәҟәыҩҩы дааганы иԥылара зҭаху? Уи,
нан, дзақәшаҳаҭхаз шәара ишәыздырӡом. Илымуит, ларгьы
иуалымҳәеит, даҽаӡәы дцозаргьы дылмышьҭит. Акыр ҵхьаны,
ус зыҟалҵаз схаҭагьы еилыскаартә сшыҩеидасхьазгьы, сан
слазҵааит. Коли имацарагьы дузхон. Ашәҟәы наузаларҵон.
– Уи цәгьамзаргьы ҟаларын… – иҳәеит Адамыр. Лафшәоуп
ишиҳәаз. Ҳәарада, лафуп. Дарбану урҭ дрымпыҵашәар зҭахыз.

201

Ашьҭахь уара, иугәалашәоит, даҽа зныкгьы ҩынтәгьы
уаннеиқәа, ани, Бақьыр-иԥа Ҳараз изыҳәан ашәҟәы ануҩуаз,
иуацәажәарц иақәыркит ахәыҷқәа, аха еиҭах сан илымуит.
– «Ақыҭа иахаԥыруеит ашьауардын», – иҳәеит Адамыр,
иҳәашьа убас иҟан, дихымшараны ихшаз, дызцәыԥхашьо ҵеик
иӡбахә далацәажәозшәа, анс-арс даҽа ԥсаатәкгьы акәымкәа,
реиҳа зыблақәа ҵару, реиҳа иҳаракны ажәҩан аҿы иԥыруа
аԥсаатә ракәын усгьы издаҳкылоз ареволиуционерцәа…
– Уи дегьаԥсан Бақьыр-иԥа Ҳараз, – иҳәеит Ҭарсхан.
Игәы иҭаҵәҟьоу акәымкәа, даҽакы аниҳәалак, иҳәаны
дегьаалгон, игәанала ихы дназаӷьуан, ихы ааицәымыӷхон.
«Амҵақьақьара сылоума, иабантәаауеи, шаҟантә исыхьхьоузеи?» ҳәа, – даназхәыцлак, даҽакы иахараитәуан. Днаидгыларц, игәы нирхарц иҭахымызт даҽаӡәы. Аха уажәы ихы даиааирц, игәы иҭаҵәҟьоугьы нациҵарц иӡбеит.
– Убри ушәҟәы азыҳәан исыхьхьоу уасҳәап, Адамыр…
– цқьа днаихәаԥшит. Исҳәару исымҳәару? Кьыԥхьшьа рымам ҳәа сара сҩымҭақәа рзыҳәан зныкымкәа, ҩынтәгьы
иҳәахьазар, иара иҩымҭак азыҳәан сара сгәаанагараҵәҟьа
иҿаҿы изиасымҳәарызеи. – Ашкол санҭаз, абжьбатәи акласс
аҿы, акласс анҭыҵ ҳаԥхьарц арҵаҩы иҳадылҵеит убри
ушәҟәы «Ақыҭа иахаԥыруеит ашьауардын», – ахьӡ иашаны
исҳәамашь ҳәа дназхәыцит. Иҵӡозеи данаԥхьаз аахыс. Уиаахыс уаҳа дагьамыԥхьацызт, уи ашәҟәы дахырҟьаны арҵаҩы
иалҳәақәахьазгьы уажәада игәаламшәацызт, –иҳадылҵеит,
ҳаԥхьар акәын. Уаҟа, исгәалашәоит, анхацәа еиҿыркааз
ареволиуциатә гәыԥ «Кьараз» изныкымкәа уалацәажәоит.
– Урҭ рыӡбахә мҳәакәа Бақьыр-иԥа Ҳараз илацәажәашьас
иҟаз! – иҳәеит Адамыр, урҭ ахьеидиҳәалаз ииашамкәан
иҟасҵеит ҳәа иҳәарц иҭахызшәа.
– Уи акәым сара сыззааиуа. Урҭ, ҳәарада, еидҳәалатәын.
Уара уакәым еидызҳәалаз, сара иахьынӡаздыруала, ииаша­
ҵәҟьаны ус иҟан…
Нестор Лакоба иеиқәырхара далан…
Убри изыҳәаноуп арҵаҩы сыздәылылцазгьы. Анцәа
иџьшьоуп зынӡаск сахьҭырымцаз, уимоу, сдырӡыргьы ҟалон.
Ушәҟәы аԥхьаразы иҳадылҵан, уажәшьҭа иаԥхьахьеит, иаҳәо

202

рдыруеит анылгәахә, дҳазҵааит. Шәаԥхьама? Ҳаԥхьахьеит.
Уажәшьҭа ахәыҷқәа, дҵак шәысҭоит. Изакәызеи? Ашәҟәаҿы,
ижәбеит Аԥсны асовет мчы аазгаз ареволиуциатә гәыԥ «Кьараз»» аӡбахә идуны иалацәажәоуп. – Арҵаҩы илҳәаҵәҟьаз
ажәақәа игәалашәомызт, аха лажәа аҵакы иашаны иҳәон.
– Ахәыҷқәа, адҵа шәысҭоит. Аҩны шәаннеилак, аҭаацәа
ҭынч шәанаатәалак, шәанацәа, шәабацәа, андуцәа, абдуцәа
змоу… Еиҳарак убарҭ, андуцәа, абдуцәа… Шәрацәажәа,
шәразҵаа ижәдыруазеи, ишәаҳахьоузеи ҳәа Кьаразаа рзы­
ҳәан. Уара иудыруеит, Адамыр, сара сабду, саб иаб, аколлективизациа аан ддырӡит. Аибашьра анцоз дыԥсит санду.
Саб итәы усгьы иудыруеит. Саҳәшьа, сан ҳааиқәшәаны, ҳаб
иӡбахә анаацәыраҳгалак уеизгьы-уеизгьы уара уӡбахәгьы
ҳналацәажәоит. Усҟан уара уда ҭынха дҳамамызт, сабгьы,
уара уда идгылоз ҳәа уаҩ дҟамлеит. Изхысҳәаауа, кьаразаа
ртәы згәалашәашаз, издыруаз ҳәа сара аҩны аӡәгьы дсымамызт. Дҳазҵаауеит арҵаҩы, уара иуаҳахьоузеи, уара иудыруазеи кьаразаа рзыҳәан? Аӡәы сабду далахәын иҳәеит, уи
иҟаиҵақәаз иҳәеит, даҽаӡәы саншьа кьаразаа рыгәҭаҵәҟьа
дгылан иҳәеит. Уара, Ҭарсхан Ҭрамба, –ҳәарада арҵаҩы ижәла
лымҳәеит, аха бзиа ибон ихьӡи ижәлеи еидкыланы ихаҭагьы
даҽа џьоукгьы ирҳәалар. Иҩымҭак азыҳәан акьыԥхьразы
амҩа шку ала арецензиа данаԥхьалак, иҿы иааҭыхны аӡәгьы
иеиҳәомызт акәымзар, игәанала иҳәалон, егьаурым, зегьакоуп мышкызны иҿаҿаӡа ашәҟәы ацәаҿы ианылоит Ҭарсхан
Ҭрамба ҳәа, усҟан ари арецензиа зҩыз иҟаиҵо збап, – уара
иҳауҳәозеи, Ҭарсхан Ҭрамба, иеилукаазеи? Акгьы сзызҵаашаз
аӡәгьы дсымамызт. Аха сара схаҭа азҵаара сымоуп, шәара
сшәазҵаарц сҭахуп. Нас шәара, ишәҭахызар, ашәҟәы зҩыз
шәиазҵаа. Зҵаарас иумозеи? «Кьаразаа» ареволиуциа
азыҳәан иқәԥозҭгьы, ашәҟәаҿы ишҳәоу еиԥш, ҵара змамыз
анхацәа, шәҟәык иамыԥхьацыз, рҟәыӷарала, рхала Ленин
иидеиақәа ирызкылсызар, сара исзеилымкаауа, рнапхгаҩы
Нестор Лакоба ареволиуциа азыҳәан иқәԥоз, анапхгаҩы
ареволиуциа даҿагылаҩын. Ас ҟалашьас иоузеи? – усҟан
ииашаҵәҟьаны арҵаҩы длазҵааит убас, аха уажәы азҵаара
Адамыр ихаҭагьы ишииҭоз иҳәашьала мацарагьы иудыруан.

203

Уара иугәалашәома исзынаушьҭлоз анҵамҭақәа? –
ацәажәара даҽаџьара инахигеит Адамыр. – Урҭ анҵамҭақәа,
иубазар акәхап, џьоукы сҩымҭақәак рҿы схы иасырхәеит,
аха аиҳарак, хазы, рхала иукьыԥхьыртә иҟаз, ажурналқәа,
агазеҭқәа ирнысҵеит.
– Акы сызухәазааит, – иҳәеит Ҭарсхан, – уара иудыруеит ҳара усҟан, саб данҭарк, ҳҭагылазаашьа зеиԥшраз. Уара
уда ҭынха дҳамамызт… – уаҳа иацимҵеит. Ҭарсхан усҟантәи
ашықәсқәа ирыдҳәаланы игәалаиршәаша рацәан. Аха усҟан
дара рзыҳәан абзиарақәа иҟауҵақәаз ҳәа Адамыр изыҳәан
шаҟа иҳәо аҟара, ашьҭахь сара саныҩеидас, бзиарак ҟасҵарц
саналага, сымҩа узаԥгылазеи, узысԥырхагахазеи ҳәа
иаҽԥниҳәошәа иҟалар ауеит игәахәын, иҽааникылеит.
– Иҟарҵоз шхаҵараз даргьы ирзымдырӡо, Адамыр, усҟан
ҳара ҳҳаблаҿтәи ахәыҷқәа, иугәалашәоит, хаҵарак ҟарҵеит.
Иугәалашәозар акәхап, рҽеибаркны инеит ҳара ҳҿы. Рызегьы
Ҭарсхан иҩныҟа шәнеилар ҟалаӡом, уи иаб ажәлар драӷан ҳәа
зарҳәахьаз ракәын. Убри адагьы, уара ашкол ахь унарыԥхьарц
ианалага, иаҟәырххьан, уаргьы иуԥырхагахоит, даргьы ҳәа.
Иумбои, ашәҟәыҩҩы даҳбоит, ҳнаиацәажәоит ҳәа инеит…
– Сара убасшәақәа агәаанагара сазкылсуа салагеит… –
ииҳәозгьы иҳәон, аха даҽакгьы дшазхәыцуаз мҩашьо ҿааиҭит
Адамыр, – убарҭ ашықәсқәа рзыҳәан, ҳбызшәа аныбаандаҩыз,
уи абызшәала ацәажәара аншәарҭаз иаҳа иахӡыӡаауашәа,
иаҳа ирыхьчозшәа…
Иҟалап, сазымхәыцыц.
– Сара сгәанала, амилаҭ маҷқәа рбызшәақәа арӡразы
уажәы иҟоу аполитика иаҳа ишәарҭоуп, иаҳа ирласны
ақәӡаарахь ҳнанагоит, ԥаса иҟаз аасҭа. Мчыла ианумырхуеи,
хаала, иузгәамҭаӡакәа…
– Убасҟан, Адамыр, иугәалашәозар, убаразы аҳабла ахәыҷ­
қәа рҽеибарк ҳаҩны ианнеи, – уаанӡа излацәажәоз инациҵеит
Ҭарсхан, – дҵа бзиак руҭеит. Ажәлар рҳәамҭа ажәабжь
хәыҷқәа, алакәқәа, ажәаԥҟақәа уҳәа ртетрад бӷьыцқәа
инарын­ҵаны иузынарышьҭларц. Убри сгәалазыршәаз, сзала­
цәажәо уасҳәап… Урҭ еидҳәалазар ҳәа гәҩарас исымоуп, абызшәа, ашәҟәыҩҩра, пату ақәҵареи иареи. Аԥсуаа,

204

ишудыруа, ажәытәанӡа иҳамазма, иҳаманы иаҳцәыӡма,
ишақәхалак, аҵыхәтәантәи ашәышықәсақәа рзы ашәҟәыҩҩра
ҳамамызт. Уаанӡа иҳамазаргьы, убасҟак иаҳхашҭит, убасҟак
иҳацәтәымхеит, дунеихаан иҳамамызшәа. Уажәы, азеижәтәи
ашәышықәсазы иналаганы, иаҳа-иаҳа ажәлар инарылаҵәо
ишааиуаз, ҳашәҟәыҩҩра, иҳазгәамҭаӡакәа, сгәанала, абӷа
ԥызҵәашаз чмазарак адырхьит. Сара игәасҭеит, убасҟан,
ажәлар ирҳәоны ишәаҳауа анышәҵала, исзынашәышьҭла
ҳәа ианҳадуҵа, аӡәы акы иҳәоны иаасаҳар, ақьаад анҵара
санналагалак, ма исымхны иԥижәон, мамзаргьы ацәажәара
дааҟәыҵны, наҟ дысԥырҵуан. Аха усҟан схәыҷын, ахәыҷы
иҟаиҵо, ианиҵо иидыруазеи, изиҭогьы дабеидыруеи ҳәа
гәрамгарҭас, гәҩарас сҟарҵама сгәахәуан… Насгьы усҟан Сталин ихаан акәын. Акыр ҵит. Аинститут салгеит. Ақыҭаҿы аусура
салагеит. Уара узынашьҭра, уҭара саҟәыҵит, аха ишанысҵац,
аӡәы бзиак ааиҳәо саҳар, инанысҵон… Иргәаԥхомызт, уара,
ишануҵо анырбалак… Зегьыҵәҟьа акәым, аха аиҳараҩык.
Ажәабжьҳәаҩы, алакәҳәаҩ, уи цқьа иануҵама ҳәагьы
дуазҵаауеит, иануҵар иҭахуп, аха егьырҭ. Ус шәшааицәажәо
ажәа хшыҩҵарык аӡәыр иҳәазар ақьаад инануҵар, игәаԥ­
хаӡом.
– Еилыскаауеит узызкылсырц иуҭаху, – иҳәеит дааԥышәар­
ччан Адамыр, – уара урҭ ашықәсқәа ушырзыҟоу здыруеит,
убри аҟнытә иуҳәарц иуҭахугьы аилкаара мариоуп. Ашәҟәқәа
налаҵауа, аизашшрақәа иҟалаз ауаа ашәҟәыҩҩра зынӡа ргәы
ахнаршәеит ҳәа… Иахьиашақәоу ыҟазаргьы зегьы зыхҟьо уиоуп ҳәа узақәшаҳаҭхом. Ҳкультура лаҟәуп, уаҳа акгьы. Аҩыратә
культура… Егьи, уаанӡа ҳаазгоз акультура ду, уажәнатә иалагахьеит, аринахыс иаҳа-иаҳа иӷәӷәахо ицалоит аамҭеи иареи реинҟьара, рымеинышәара. Уаҟа аамҭа маиааир ԥсыхәа
амаӡам. Уи наҟ иаҵанарӡуеит. Убри аҭыԥан, иахьҭацәыз,
ишырҳәо еиԥш, иҭацәу ҭыԥ ԥшьа зыҟалаӡом, аҭыԥ цқьа, аҭыԥ
ԥшьа ааҭацәыр, – игәы инапы надикылеит, – иаразнак даҽакы
нҭалоит, даҽакала ирҭәхоит. Убри рҭәымхар ҳхатәы ҩыратә
культурала, ҳара ҳтәы башоуп…
Адамыр ихшыҩҵак дахьақәшҳаҭқәамыз ыҟан Ҭарсхан,
аха бзиарас иҟаиҵаз, усҟан уи ииҳәаз, ишааиҳәаз ианиҵеит.

205

Ианиҵеит еицны Адамыр иуада ианыныҩнала, ибла иаахгылаз, иџьеишьазгьы.
Арыжәтәи, аҭаҭыни рыфҩы ихлахаҵыргьежьыгаха иҩнан
ауада. Ҭарсхан ари еиҳарак изџьеишьаз, шаҟантә иҩны днеихьаз, аха арыжәтә иҽадицало имбацызт, насгьы аҭаҭын,
иналаршә-ҩаларшәны, еишәа-чыск данахатәоу, икәшамыкәша џьоукы анахо акәымзар, ихала аус ахьиуа ауадаҿы
ихаҭагьы дахомызт, даҽаӡәы дахаргьы ишигәамԥхоз ирдыруан. Аҩырҭа астоли, ауада агәҭан игылаз астол гьежьи
раамышьҭахьгьы, ауада арӷьарахьтәи акәакьаҿ икҿагылан
тумбачкак. Убраҟа акәын афатәқәа ахьықәыз, иҩахьаз ача
аԥҽыхақәеи, памидорқәаки, ишәхарҩазу, иҿыцеилаҵараны
иҩеижьхьоу узымдыруа урҭ ирываз ашәхабжеи афатә ҳәа
рзуҳәар ауазар. Арҭқәа Адамыр иаҳагьы дизааигәанатәуа ибеит Ҭарсхан. Данстудентыз, уажәы, иҭаацәа аамҭала иара иҿы
ианыҟам, иуада зеиԥшрақәоу ааигәаланаршәеит. Арыжәтә ахаангьы ихҭакны имамызт, аха иҩызцәа анааилак, аҵәыцақәак
анныркылалак, аԥаҭлика бжатақәа ус ишықәгылоу иаанхон.
Иумбои, ҳара ианаҳамбо, ҿамҩак иҿахьы иҩеигом, ихы
деиҷаҳауеит, аус дуқәа рзыҳәан ихы ихьчоит ҳәа алаф илырхлон иҩызцәа. Уи алаф иахьиашақәазгьы ыҟан. Аҳәараҵәҟьа
ԥхаишьозаргьы, аҵәы илырхыр ҳәа дацәшәозаргьы, ихазы, даҽаӡәы даԥхьозаргьы мап ацәимкәа, ақьаад анҵара
ԥхаишьомызт. Ааи, ихы деиҷаҳауеит аус дуқәа рзыҳәан. Ус
дук, ус бзиак зхы азызымкыз ауаҩы, аӡымлага даҩызахоит.
Убри ауп ацәгьоурақәагьы зыхҟьо. Иабаанагои аҩыжәцәа,
анаркоманцәа, аџьыбаҭалаҩцәа? Ус дук, ус бзиак аҟаҵара
згәы иҭазымкыз роуп. Изиӡарызеи дҵарауаҩхарц шиҭаху,
дышәҟәыҩҩхарц игәы ишҭоу… Ихы дамеиҷаҳар урҭқәа акгьы изыҟаҵом… Убри аганахьала иара изыҳәан дҿырԥшҩы
дуун Адамыр. Ихала иакәым, сас дахьс дахьырыԥхьаӡо, иахьидырцало, чарак аҿгьы аҩы дашьит ҳәа рҳәо имаҳацызт.
Ҩашьашьа амамызт, ибжатаны иқәгылоу ани ауатка ԥаҭлика
ихала ижәит, аҵәыцакоуп иадгылоу… шаҟаџьара иқәузеи
аҭаҭын цыблахақәа…
Ҭарсхан идыруан Адамыр аҭаҭыни арыжәтәи иҽахьад­
имцалоз зыхҟьоз. Акьыԥхь аҿгьы даԥхьақәахьан уи атәы.

206

«Ашәҟәыҩҩы – аибашьҩы…» Ашәҟәыҩҩы, зыхәра мӷьауа…
ҳәа, Адамыр изкны иркьыԥхьқәо астатиақәа рҿы зегьынџьара
инаҵыршьуан уи аибашьраҿы иааирԥшхьаз ахаҵарақәа. Аха
убарҭ астатиақәа зегьы иарҳәоз аҵкыс Ҭарсхан иаҳа ианаҳәеит,
иаҳагьы игәалашәараҿы иаанхеит Адамыр иԥшәма лажәақәа,
лылабжышқәа. «Слыкәхшахааит, уи лакәымзар, саншьа уажә­
шьҭа дыԥсхьазаарын», –лҳәон, Адамыр иԥшәма лзыҳәан
Ҭарсхан иан Марушьа. Уигьы идыруан. Аха ҽнак иблала иибаз,
илымҳала иаҳаз акыр дархәыцит, дегьаршьыцит.
Усҟан Ҭарсхан дыстудентын. Ихаҭагьы иӡаӡом, иҩызцәа
ина­реиҳәалоит. Адамырраа рҿы акранырфо аамҭа идыруан.
Егьа дыԥхашьаргьы, уаҳа ԥсыхәа имамкәа аҟынӡа даннеилак,
акранырфо аамҭа инақәыршәаны, ихаҭа иҳәашьа, «дхырбзакәырбзо» рышә дынхыҵуан.
Ҽнак убас даннеи, Адамыр иԥшәмаԥҳәыс, зхахәы шлахьаз, лцәа-лжьы шыҭҭәаазгьы, зныҟәашьа ласыз, асасцәа,
насгьы ашәҟәыҩҩра ихы азцоит ҳәа иаалдыруаз рыҩны ианнеиуа еигәырӷьоз аԥҳәыс раз ачеиџьыка ԥҳәыс, ашә анизаалырт, лылабжышқәа арыцқьара даҿын. Дахьнеиз, убас дахьибаз ицәымыӷхеит Ҭарсхан. Аха ашьҭахь данеиԥхьхәыцаа,
гәырҩак иақәшәазар, сахьааиз, акыр срыхәозар, иаҳагьы
еиӷьми ҳәа, дзыхшаз иан лыблақәа алабжыш рхибаалазшәа
аҟара ихьааганы, дналазҵааит. Иалҳәарц лҭахымызт. Дахьнеиз дахьымхәырц, ԥаса аҵкысгьы диеигәырӷьаны длыдылкылеит. «Адамыр дыҟоуп, уажәшьҭан дубап, шәеицәажәап»,
–лҳәан, акрыфарҭа уадахь дналгеит. Дшыналыртәаҵәҟьаз иифаша наимҵалыргылеит. Игәеиҭон, дшынхьаҳәлак, лыблақәа
аалрыцқьон. Акрыфара инапы аимыркит. Ихы зыхирҟьоз еилылкаауан.
– Шаҟантә ирасҳәахьоузеи иҩызцәа… Иабатәи ҩызцәоу!
Иҩызцәазҭгьы ас ҟарҵомызт!... – аҟәардә дышнықәтәаз
аҵәыуара далагеит. – Цас изыруашәа, даарымԥыхьашәар,
идмыржәыр руӡом. Уатказар акәхап, иахьа акы идыржәит.
Шаҟантә ирасҳәахьоузеи, арыжәтә ижәыр ҟалаӡом, ирыԥҳа
ахы ақәшәахьеит, ахәра амоуп, арыжәтә ақәҭәар ҟалаӡом ҳәа.
Акруфоит, саҭаумҵан, нан. Ижьцәа ашьа алан абыржәы. Дыршьырц иҟарҵома, уаҳа сыздыруам. Акрыф сукәыхшоуп, уажәы

207

дыцәоуп, ушыҟаз иасҳәар, игәы иахәоит. Бзиа ушибо удыруеит, – дҩагылеит лылабжышқәа рыцқьауа. «Ииашаҵәҟьаны
илҳәозаап сан, Адамыр иԥсы злаҭоу иԥшәма лылоуп.
Дагьиԥҳәысуп, дагьиануп». – Шәынтә, зқьынтә исҳәахьеит,
арыжәтә ижәыр ҟалом, аҭаҭын дахар ҟалом ҳәа… Акрыф, нан,
акрыф, иацызны дуазҵаауан ихьзеи, ааира дзаҟәыҵзеи ҳәа…
– Шәеиласырхар, шәсыруадаҩыр сҭахым акәымзар…
Убри аҽны Ҭарсхан ихамышҭышаз даҽакгьы иалҳәеит Адамыр иԥшәма. Дцан, Адамыр дахьыцәаз дгәаҭаны данаахынҳә,
Ҭарсхан акрыфара дшаламгацыз гәалҭеит. Иҟалап, убригьы
лгәы иахәазар.
– Ишԥоуҳәаз, нан, шәеиласырхар. Шәсыруадаҩыр уҳәоу?
– лыблақәа аалрыцқьан, иаҳа лҽаалырҭынчит. Еиҭа иаԥхьа
днатәеит. Лыԥшышьа убас иҟан, зыхшара гәакьа дыгәхьаазгаз
ан леиԥш. – Ауадаҩроума, нанхеит, ҳара зынӡаск даҽакала
ҳахәаԥшуеит. Шаҟантә ҳалацәажәахьоу удыруама зынӡаск
аҩныҟа уааҳгарц. Уара иудыруеит, ҳара ҳҵеидам. Аҷкәын
дҳамоуп. Макьаана амаҭа даҳмоуц, аха дышқәыԥшыз ҳаҷкәын
ԥҳәыс дааиган, хазы дынхоит. Изуцәызӡарызеи, нан, егьирахь
зегьрыла дыҷкәына бзиоуп, аха иаб дызҿу, ишәҟәыҩҩра
иара ицәтәымуп. Зықәрахь инеихьоу ауаҩы ахәыҷы хәмарра
хҭеикыр ушахәаԥшра еиԥшоуп дшахәаԥшуа, убас егьиҳәеит.
Папа, уара ухәыҷра узалымҵӡеит иҳәеит. Ашәҟәыҩҩра,
асахьаҭыхра, амузыка уҳәа, убарҭқәа зегьы ауаатәыҩса изхысхьоу акеиԥш дахәаԥшуеит. Уаб иаҳаҭыраз мацарагьы,
нанхеит, ашәҟәыҩҩра ус уазыҟамлар ауан анысҳәа, исеиҳәаз
удыруандаз?! – ихәы днаханы инаимҵалыргылеит. – Акрыфара уаламгакәа, сажәа насыгӡом. Убас, акы унацҳала. Сгәы
ааурҿыхеит. – Уаб иԥсҭазаара зегьы ахьазкыз аҳаҭыраз
маца­рагьы анысҳәа… Дгаӡандаз усҟан даҽакын… Мама,
ишԥабзеилымкаауеи, иара иаҳаҭыраз, иара бзиа дахьызбо,
акраамҭа, акраамҭаӡа дҳагымхар ахьысҭаху азыҳәаноуп, мамачка, дызҿу наҟ даҟәыҵыр зысҭаху иҳәеит. Ихы зиргәаҟуазеи,
зегьы шыҟоу дыҟазарауазеи иҳәеит. Зегьы шԥаҟоу? Ауаа
аныцәо дыцәалааит, ауаа ангыло дгылалааит, ԥсшьара дцалааит, қьаф иулааит. Иҟаиҵахьоу изхоит, уажәшьҭа ихы
дазхәыцлааит иҳәеит. Акрыфала, нан. Уӡырҩлеи, иумаҳаӡац

208

даҽакы уасҳәоит. Абри саҳәшьаԥа иоуп сара сԥаҵәҟьа
иҳәоит уара узыҳәан. Азеиԥшнхарҭа уахьыҩноу игәы иалоуп. Иубоит, ҳуадақәа хԥаны еимоуп, ҩыџьа ҳауп иҟоу, аха,
нан, сыҷкәын иеиԥш иуасҳәоит, иџьоушьашт, аха наҟ-наҟ
еилукаап. Иҳазхаӡом ҳуадақәа. Руак кабинетс имоу, аӡәы
дааҩналар изычҳаӡом. Даныҟам иақәыршәаны сыҩнамлозар,
бжеиҳан аилыргара азыҳәанҵәҟьагьы сыҩналар иҭахым.
Азалаҿ, ишубо, иҩызцәа анааилак тәарҭас ирымоуп. Егьи –
ҳашьҭаларҭа, –лҳәашьа убас иҟан, дара рҿы аҟазаара уеизгьы-уеизгьы ирыхәҭаны рыҩны рыҩнаҭа далахәны, адәахьы
давадырхазшәа, харак лыдны лхы лыриашозшәа. Дҩагылан,
ижәҩахыр лнапы нықәылкит. – Иҟами, нан, иухшаз, ушьаҵәҟьа
злоу ухшара ҳәа?... Аха, шәарҭ, ашәҟәыҩҩцәа, даҽакала
ишәымҳәои… Доуҳала уара иуԥоу ҳәа… Убас узиҳәоит,
доуҳала сара исԥоу ҳәа… – Убасҟан адагьы «Ашәҟәыҩҩы» ҳәа
иалымҳәацызт, уимоу, ашәҟәыҩҩра иҽшазикуа, иажәабжьқәак
Адамыр дшаирԥхьахьоу илзымдыруазшәа ҟалҵон, алаԥш
иацәыхьчатәу акеиԥш акәын дшахәаԥшуаз.
Абарҭқәа игәалашәон Ҭарсхан уажәы Адамыр иуада
дахьыныҩнаԥшы-ааҩнаԥшуаз. Аҭаҭын фҩы, ауатка… Дар­
гәырӷьартә, снахәаԥшындаз ҳәа игәы хыҭхыҭуа иибаз акы
заҵәыкоуп. Амрагыларахьтәи аԥенџьыр иадгылаз астол хәыҷы
ақьаадқәа ықәын еиқәырчаҟуа. Харантәгьы еиликаартә иҟан
урҭ шҩыз, ҩымҭа ҿыцк, ҩымҭа дук дшаҿыз Адамыр. Ҭарсхан
ихшыҩ зегьы азышьҭны уахь убас днаԥшуан, Адамыр ииҳәоз
ҳәа акгьы иаҳауамызт. Дҩагыланы днеины инапаҿы иааникыларц иҭахын. Инарҳәы-аарҳәуа днарыхәаԥш-аарыхәаԥшыр…
Адамыр ишәҟәқәа ирнылахьоу, лассы-лассы иҭыҵло иҩым­
ҭақәа зегьы акы аанмыжькәа дрыԥхьахьазшәа, дахыццакуан акьыԥхь зымбацыз иҩымҭа. Уажәадагьы игәеиҭахьан
убри агәахәара дыхҭакны дшамоу. Адамыр иҿы даннеилак,
ажурнал ианылама, хазы шәҟәны иҭыҵма, зегьы еицырбо ицәырҵхьоу иҩымҭа аҵкыс, Ҭарсхан ибарц, даԥхьарц
иҭахын аӡәгьы иимбацыз, аӡәгьы дызмыԥхьацыз иҩымҭақәа.
Уи зыхҟьо ҳәа иидыруаз уи акәын, Адамыр иҟнытә дазԥшын
убасеиԥш иҟаз ҩымҭак, арҭ, агазеҭқәеи ажурналқәеи, мамзаргьы хазы шәҟәны иҭыҵқәои иреиԥшӡам, зынӡаск даҽакы.

209

Агәра ганы дыҟан, убри, даҽа ҩымҭак ҳәа дызҿыз аԥҵара
шилшоз Адамыр. Убасшәақәа игәы иаанагон, бжеиҳан
ииҩырц ииҭахыҵәҟьоу, иара анцәа дыззишаз акәӡамкәа,
даҽакы иҩуашәа. Иҟалоит имкыцкәан имазар, мамзаргьы
аҩра даҿызар анцәа дыззишаҵәҟьаз аҩымҭа.
Издыруада абыржәы астол иқәу анапҩымҭа убри акәзар,
имҩашьо агәра игеит акы абыржәы импыҵыҵраны иҟоу
аҩымҭеи иареи даараӡа акырӡа еибаргәаҟхьеит. Зыхшароура цәгьахаз ан дылҩызахеит Адамыр. Мап, уи аиҿырԥшра
аҵкыс иаҳа ианаалоит даҽакы. Амгәарҭаҿы ааӡара бзиа зауз,
зыҿҳәара ааины ииз ахшара иҩызоуп уажәы дызҿу аҩымҭа.
Егьырҭ, уаанӡатәи иҩымҭақәа реиҳараӡак, зыҿҳәара ааиаанӡа
ииз асабицәа ирҩызоуп. Даараӡагьы иссирымзар ҟалап ари
аиҿырԥшра, аха уаҳа даҽакы сзымԥшааит.
Анапҩымҭа ахьықәыз аганаҿыҵәҟьа астол иқәгылан аҭаҭын
ацыблахақәа зҭарыԥсоз, уи ҭәын. Дзыхозгьы апапирос ҟаҵа
акәын. Ахыӷәраҿыҵәҟьагьы икаԥсақәан, данахоз ахәҵәқәа
ахьиҟаҟоз. Аҩра дшаҿу, дгәамҵны, иԥыжәжәаны икаиԥсозар
акәхарын, ирҟәыҷны иршәуазар акәхарын, уахьыԥшлак
ақьаадқәа кататан. Аус ахьиуа ихы иаирхәозаргьы, атурбаза анапхгаҩцәа иреиҳәароуп иуада еилдыргаларц, идрыц­
қьаларц, изакәызеи, иҩнататоузеи. Ирзымдырӡои дызусҭоу
араҟа иҩноу!
Ашьҭахь еиликааит Ҭарсхан Адамыр иуадахь уаҩ дшы­
наимышьҭуаз, еилыргаҩызааит, дсасызааит, дарбанзаалак
аӡәгьы.
Абыржәы дызҿу аҩымҭа даналгалак, акьыԥхьразы ианри­
ҭалак, уаанӡатәи иҩымҭақәа реиԥшҵәҟьа, иаразнак ирыдкыланы, иаарласны иркьыԥхьрушь, мамзаргьы, издыруада, ма
абриак аҿы ԥынгылак иоуны дҟаломашь ҳәа, анапҩымҭахь
дынцәыҵыԥшны днаԥшуа дышхәыцуаз, иҽааникылеит,
инаи­ҟәицеит, дегьаацәыԥхашьеит ихаҿы иааиз, ԥыҭраамҭак
ирым­кьыԥхьындаз, ддыргәаҟындаз, нас ибарын унапҩымҭа
кьыԥхьшьа амам ҳәа ирхынҳәны аҩныҟа иануго ушыҟало.
Ҭарсхан дызныз амҩаҿы Адамыр иирҵақәоз иреиуан акы
– анапҩымҭа уеизгьы-уеизгьы машьынкала икьыԥхьзароуп
џьара ицәыругаанӡа, ицқьазароуп. «Иажәхьеит, аха унацхраа-

210

аацхраақәар, макьаназ иухәоит иҳәан излаикьыԥхьша машьынакгьы ииҭеит. Унапҩымҭақәа урыцклаԥшны, ицқьаны
икьыԥхьла ашәҟәыҩҩы қәыԥш, сара сацклаԥшны џьаргьы
ианымлартә, аҩныҟа ирхынҳәны иааугалартә иҟасҵалап. Аха
игәы иалырсны знымзар-зны димацәажәеит». Иҩызцәагьы
лаф еиқәаҵәала акәын уи аӡбахә шреиҳәоз. Иҟоузеи,
уажә ируҭаз унапҩымҭа иахырҳәаазеи ҳәа ианиазҵаалак,
«сыӡӷаб дрысҭагәышьан, аха дыцқьамызт ҳәа ддырхынҳәит».
Дызҭахыз, деилызкаауаз инаиҭаркуан. «Илаҭәамыз џьоукы
друҭазаарын, лхаҵкы ицеит», – рҳәон илаф еиқәаҵәа даргьы
рҽынаԥшьны.
Арахь ашьхаҟа дааижьҭеи акыр шҵуа, агазеҭқәа, ажур­
налқәа, мҩасҩык машәыршәа иуимҭозар акгьы шумоуа, ажәабжь ҿыцк имаҳаижьҭеи акыр шҵуа уҳәа Адамыр
ииҳәақәозгьы иаҳауан, рҭакқәа ҟаиҵон Ҭарсхан, аха уажәы,
астол аҿы илаԥш зыдхалаз анапҩымҭа азыԥшра дана­
ҟәыҵ, дҭиҵаауазшәа, Адамыр ихаҭа ихәаԥшра далагеит.
Дахьынаихәаԥшыз, уажәада димбацызшәа, илаԥш наидхалеитоуп. Дхәыҷаахыс иибацыз, иидыруаз иакәмызт иаԥхьа
итәаз. Иҵуазеи димбеижьҭеи, хәымз… ааи, хәымз фымзҟа
ирықәуп. Саншьа ааигәа дубахьоума, дышԥаҟоушь анылҳәа,
уажәааигәа рыҩны сыҟан ҳәа дижьеит иан. Зынӡаск даҽакуп
уажәы иблақәа ирҳәауа. Еснагь илахҿыхын, ихы дақәгәырӷьо
дшыҟоу рхубаалон. Гәынамӡарак, мамзаргьы хьаак нархылгаргьы, ажәҩан гәыцқьа инаҵалаз аԥҭа кәамҟьа иҩызан, иаарласны инарыхбалон. Ииҳәоз еснагь иҳәон агәра гаҵәҟьаны.
Иажәа иалазгьы убри акәын, алакҩакра, ахьаҳәаԥаҳәара
ҳара иаҳтәым, ҳара ҳтәы дыруп, ҳамҩагьы ккаӡа иаартуп.
Уажәы иблақәа абас рҽахьеиҭаркыз, ирацәаны аус ахьиуаз,
дахьааԥсаз акәымкәа, даҽакы ишахҟьаз гәҩарас иҟаиҵеит
Ҭарсхан, аха изқәиҵара издыруамызт.
– Ҭарсхан, шәҟәык, журналқәак унарыхәаԥшла, сара
уажәы­ҵәҟьа сааиуеит. Аморфинистцәа сырҩызахеит, ашьжьы­
мҭан акаҳуа сымжәыр ауам, аӡы ҭаӡамзаап сыграфин, –
дҩагылан, аграфин аашьҭихит аӡахьы дцарц Адамыр. Ҭарсхан
дцарц далаган, имуит.
Ҩымсагк ааԥшааны, ауада сыԥссап, еилсыргап игәахәт

211

Ҭарсхан ихала данаанха. Шьыри, сан илбондаз абри зегьы!
Мызкы ҩымз рахьтә знык дааны, схала сахьыҩноу ауада
данааҩнаԥшлак, аҭыӡшәа салыргоит ицқьам, еилыргам ҳәа.
Зегьы рҿы ҿырԥштәыс иаалго ланшьа иами, илбааит, абар уи
дшыҩноу.
Ашьҭахь, ԥыҭрак данеиԥхьхәыцаа, зынӡаск даҽакы иӡбеит
Ҭарсхан. Ауада аилыргара аҵкыс, ма адиректор ихаҭа, мамзаргьы атурбазаҿы зегьы знапу иану, ани, ақәача ныҟәашьа змоу
Зураб-Зегьраб иахьаҵәҟьа иасҳәароуп уаҩҵас ихылаԥшларц
Адамыр. Схазы џьара схы иасмырхәац Виқтор Ҭахәыц-иԥеи
сареи ҳаизыҟазаашьа, сҩыза Ҭемыр иҳәашьа «Таиныи советникс» сахьыҟоу, џьара заҵәык схы иасырхәарц ахьысҭаху
– ауадақәа роураҿоуп. Адамыр изыҳәан, иаҭаххозар, Виқтор
Ҭахәыц-иԥа ихьӡалагьы ираҳәатәуп.
Адамыр иҟнытә данца, егьиашаҵәҟьаны, Зураб-Зегьраб
диԥшааит, Виқтор Ҭахәыц-иԥеи иареи реизыҟазаашьа ихы
иаимырхәеит, аха ихаҭа иҟнытә Адамыр дегьихашшааит,
аҽԥныҳәақәагьы риҭеит атурбаза анапхгаҩцәа.
– Уиашоуп, ҳаҭыр зқәу аҩыза, ашәақь еиԥш уиашоуп, –
дышьҭыԥраарц иҭахушәа, иҩнапыкгьы наирхахеит Жәраб.
Ладеи ҩадеи игылаз ашьхақәа рышҟа даанаԥшы-ааԥшит, –
ҳарҭ ҳзеиԥшу уасҳәап? Иубома абарҭ ашьхақәа? Џьоукы алада игылоуп, даҽа џьоукы – аҩада. Ҳарҭ рыгәҭа ҳабжьагылоуп.
– Инапқәа рхаханы ишикыз, ишьхәа днықәгьежьааит. – Абас,
ҳаҭыр зқәу аҩыза, абарҭ ашьхақәа рыбжьара ҳабжьаханы
ҳшыҟоу еиԥш, ҳарҭ ҳрыбжьаханы ҳаҟоуп абнауаҩреи ацивилизациеи. Даҽакала иуҳәозар, ҳаҭыр зқәу аҩыза, алашьцареи аблахтреи. – Аҵәы алаҵаны ишиҳәоз ибон Ҭарсхан,
аха ичҳаны дгылан. Дзызҿлымҳахашаз хаҿсахьан. – Уара,
ҳҵарауаҩ уҳәашьа злаҟоу ала, дзыԥсоу, дызусҭоу ҳзымдырит
Адамыр Арҭанба. Бнауаак уи абаҳдыруеи…
– Усҵәҟьа сымҳәеит.
– Иаанаго уиоуп. Сгәы иалсыз џьумшьан. Уи изыҳәан абзиа
ҳәаны, сара усықәымчыргьы сеигәырӷьоит, избанзар, Ҭарсхан,
ҳарҭ, аԥсуаа, ишудыруа усгьы апатуеиқәҵара ҳагуп, ҳзеидгылом,
дасу дзыԥсоу ҳаздыруам. Ҳахьӡ ҭызго ашәҟәыҩҩы уаҩҵас пату
иқәшәымҵеит, шәихәамԥшит уҳәар сгәы ишԥалсуеи акыр сзе-

212

илкаауазар, аха иҟалаз уиоуп, ҳаҭыр зқәу аҩыза, – иаарҳәны,
иара, Ҭарсхан ицәажәара иналаиҵоз ажәақәа наиеиҳәеит, –
дзыԥсоу, ҳәарада, аҵарауаҩ иаҳа идыруеит, аха иуздыруам
иҟалаз, цқьа дузымдыруазар ҟалап ихаҭа.
Ҭарсхан дааԥышәарччеит. Акгьы имҳәаӡеит. Игәы иахәон
Зураб уи дахьихьчоз. Адамыр идкыланы мацара акәым,
абжьааԥынгьы, даҽа шәҟәыҩҩык изыҳәангьы дзыхьчаша
ажәақәак џьоукы рҿынтә ианиаҳалак, ҿимҭыргьы, маӡала
игәы иахәон, дышәҟәыҩҩуп ҳәа сырдыруа сҟалар, саргьы,
сыззымдырӡогьы џьоукы, иудыруазеи сзыхьчаша ажәақәа
абас исхырҳәаар игәахәуан.
– Уара дшудыруа сыздыруам, аха, ҳаҭыр зқәу аҩыза, –
иармарахьгьы иарӷьарахьгьы дынхырхәа-аахырхәеит Зураб.
Убри инхырхәашьа-иаахырхәашьа азыҳәан, иахьиҭахыз,
иарбан ҩымҭоу ихы иаирхәарц ӡбаны иахьимаз здыруада,
Ҭарсхан иҭынхаз анҵамҭақәа рҿы иҟан абасеиԥш ажәақәа.
«Уи иныҟәашьа иугәаланаршәон Аԥсны зегьы алахьынҵа.
Аԥсны зегьы ԥхьаҟа ацашьа. Уи ԥхьаҟа инаскьаларц, шьаҿак
анныҟанаҵо, џьоукы рахь ихырхәароуп. Шьаҿак ахьеихызгаз азыҳәан, сшәыкәыхшоуп, шәгәы нымхан, абар,
сшәеихырхәоит, даҽа шьаҿак анеихнагалак, егьи аганахь
игылоу даҽа џьоукы иреихырхәароуп, аԥхьан сшьаҿа анеихызгаз, анҭ среихырхәеит, сшәыкәыхшоуп, шәгәы иалымсын, аа, шәыԥшы, шәаргьы сшәеихырхәоит. Абас мацара
ишаауаз, иашьцылеит. Ныҟәашьас ишьҭнахит инхырхәааахырхәо. «Иҟаларын, дахьӡазҭгьы, џьара ихы иаирхәар, аха
уи илитературатә гьамақәа сара иахьынӡеилыскааз ала, иаанхон ус, баша нҵамҭакны, дызшаз дизылԥханы ақәра бзиа
ниҵыргьы, – иҟалаз уиоуп, ҳаҭыр зқәу аҩыза, ари ауаҩ, – Адамыр дахьыҩназ аҩнахьы инапы наирххеит, – дыздыруаз дырзымдыруа иҽеиҭеикит сынтәа. Сара абраҟа аус зуеижьҭеи…
Ишԥасҳәари… Сара издыруала, сынтәа хәынтәуп даауеижьҭеи.
– Иҩымҭақәа рҿгьы иаҵаҩқәоуп иахьиҩыз аҭыԥ – Абӷагә
ҳәа.
– Иудыруазар акәхап, аибашьра ихигахьеит. Ирыԥҳа
ахы ақәшәеит. Иуашәшәыроуп. Иумбои, реиҳа аԥсаҵлақәа
ирыгәҭылак игылоу аҩнаҿоуп дахьыҩноу. Аԥенџьыр инад-

213

кьыслоит аԥсаҵла махәқәа. Аԥсаҵла иалҵуазаап, иахьӡузеи,
акислород. Убри хәшәуп, арыԥҳа арӷәӷәоит рҳәеит. Убри
адагьы, даҽакы азыҳәангьы даауан абрахь. Уажәы уигьы
даҟәыҵит умҳәозар. Араҟа, уахьынхало, ахьшьцәа аԥсаса
рыманы игылоуп. Урҭ ҳрацәажәон, есышьыжь ахш изааргон.
Ахш-ца зыхьӡу удыруоу?
Ашьжьымҭан ҵәыцак азна ишаӡоу ижәуан ахш. Шьыбжьон­
шәа – ахш-ца. Уи шыҟарҵо умдыруеи? Амца неиқәиҵоит.
Ахаҳә кәымпыл ныҽҳәауршәуеит. Ианшлак, аӡы аахьыршаны, ахш зҭоу ахмаҷыр инҭауршәуеит. Ашәах ҩхачылоит, ишуеит. – Даҽазнык изеиҭеиҳәарц диҳәеит. Адамыр Арҭанбеи
иареи реиқәшәара, реицәажәара уҳәа ахьаниҵаз итетрад
аҿы ианны иаанхеит ахш-ца атәгьы. Жәраб ишиеиҳәаз
иананиҵа ашьҭахь, ахыцқәа инарҭакны даҽакгьы наниҵеит.
Шаҟа ирацәоузеи ари аҵас иуанаҳәо. Ахш иршырц иҭаххеит.
Амҿлых ала изыршуамызт, ибылуан. Ахаҳә ршны, ахш
зҭаз амҿлых иҭаиршәит. Ишаӡоу аҵкыс, иршны ижәлар
ишизеиӷьыз ибеит ахш. Ашьҭахь, шаҟа шықәса ҵыз анцәа
идырп, ахш злаиршышаз аихалых аниӡбагьы, абни, ахаҳә
ршы ҭаршәны иршуаз ахш иаҳа ихәшәызшәа игәалашәараҿы
иаанхеит. Уажәгьы ахмаҷыр ацымхәрас аихатә ҟәрышька
имаҟа иадҳәалазаргьы, раԥхьаӡа излаиршыз ала иршыр
иҭахуп. Иҟалап, ус акәымкәа, ииашаҵәҟьаны хаҳәла иуршыр
иаҩызахозаргьы, иаҳҳәап, ахаҳә иалҵны ахш ашҟа џьара
акы ииасуазаргьы. Ишакәхалак, сҭоурыхтә роман аҿы аҵас
схы иасырхәароуп. Даҽазнык ианеиҭеиҳәа ашьҭахь, иажәа
инациҵеит Зураб. Иаргьы ихы дашьҭан, ҳаргьы бзиак ҟаҳҵоит,
ҳҭоурых зыҩуа ауаҩ ҳицхраауеит ҳәа, ҳаигәырӷьаҵәа имаҵ
аауан.
– Изыҟашәҵоз? – днаиазҵааит. Изиҭахыз идыруан. Иани­
ҵон. Иҟазааит, сара исҭахымхаргьы, мышкызны аӡәы ихы
иаирхәар ҟалоит. Адамыр Арҭанба иҩымҭақәа ԥыҭк аамҭа
иаганы, даҽа ԥыҭк аанхома, иааиҩыз зегьы аӡшәах еиԥш инкабома, мамзаргьы иаҳа-иаҳа рыхьӡ шьҭыҵуа ицома, сара
исыздыруам. Сара зыгәра ганы сыҟоу даҽакуп, иара – даҽакы.
Ишакәхалак ҩашьара ақәым акы. Уи ихьӡ аҭоурых иазынхоит. Ус анакәха, ҳаԥхьаҟатәи ҳабиԥара ирҭаххоит уи дзакә

214

уаҩыз адырра. Ицәажәашьеи ихәыцшьеи мацара ракәым,
абжьааԥны дзеиԥш уаҩызгьы. Иныҟәашьаз, итәашьаз… Иарма
напала акәзу, иарӷьа напала акәзу акалам шикуаз. Иҟан даҽа
хшыҩҵакык Ҭарсхан усеиԥш анҵамҭақәа зыҟаиҵоз. Убри ауаҩ
идҳәалан аамҭа ахаҿсахьа аарԥшра. Изакә аамҭоу ҳазнысыз,
изакә аамҭоу ҳазҭагылоу аарԥшышьас иамоузеи? Ауаа, убри
аамҭа агәҭа иалагылаз рыла. Абас данхәыцуаз, зныкгьы
ихахьгьы иааимгеит, дазымхәыцит иара, Ҭарсхан Ҭрамба
ихаҭагьы дшалахәыз уи аамҭа, дышрылахәыз абзиа еиԥш
ацәгьаурақәагьы. Ихаҭа зыгәра ганы дыҟаз зынӡаск даҽакын.
Днаԥшҩуп, дшаҳаҭуп, иҟаиҵогьы, ииҩуагьы иараӡәк иоуп изусу. Статиа хәыҷқәак ракәымзар, акгьы имкьыԥхьыц. Избахьада, ирыԥхьахьада, мчы ҳәа акыр роухьоума инапҩымҭақәа!
Абрахь амҩа данықәлоз, рызегьы ааизакны, мҿтәы чамаданк
инҭеиҵан, иан илиҭеит, уи илҵәахит, имҵәахыргьы изҭахыдаз.
– Исаҳәишь, исаҳәишь изыҟашәҵақәоз, снаиҵашьыцып, –
дааԥышәарччеит.
– Уаԥсахар уаргьы иузыҟаҳҵоит, – дааԥышәарччеит Зурабгьы. – Игәы иахәашаз акы абаизыҟаҳҵари ҳәа усҟангьы
ҳивагьежьуан, уажәгьы убас ҳаҟоуп, ҳара изыҟаҳҵоз раикомк, обкомк иҳаднаҵаны иҟаҳҵомызт. Ҳгәы иахәаноуп.
Убас егьиаҳҳәахьан, умаҵ аурҭа ҳаҭ, уи ҳара ҳгәы иахәоит,
узҿу аусаҿы ҳаргьы ҳахәҭак алаҳҵазшәа аабоит ҳәа. ––
Иҽааирдадеит, дышгылаз зны иармарахь, нас иарӷьарахь
дынхырхәа-аахырхәеит. – Шәара, аҵарауаа, ашәҟәыҩҩцәа ус
шәгәы иаанагоит… Исзеилымкаауа џьушьома изакә блақәоу
узласыхәаԥшуа. Акы ахьымҵаирсша, акы ахьацәигаша, иифои иижәуеи, нас аҳәсеи рзыҳәан адәы иқәу аӡәы иоуп ҳәоуп
ушсыхәаԥшуа. Ублақәа ирхызбаалоит. Уахьиашақәоу ыҟоуп.
Изури, сушьыр сыԥсуеит. Сбеиазар сҭахуп.
Уӡырҩла. Сааҟәымҵӡакәа схәыцуеит. Беиахашьас иҟоузеи?
Сара исхатәны исыҭ, аа, абри атурбаза, ишыҟасҵо убап. Уԥсы
шҭоу џьанаҭ уааизшәа иҟасҵоит. Уара узыҳәангьы џьанаҭ
иаҩызастәуеит, саргьы сеихбаала сцо сҽыҟасҵоит. Уи иауам
шәҳәеит…
– Сара акгьы сымҳәагәышьеит… Исҳәогьы сыздыруам…
– Уара ахьӡыми… Уи иауам. Усеиԥш беиахашьа амам. Иа-

215

анхазеи? Ибзиаӡаны, уҽшьӡаны аус ууит ҳәа башоуп, иуоуцоуп иуоуа. Уҽшьуа аус уургьы, ахәхәаҳәа уҿырҳасуа утәазаргьы
акоуп. Уахь алагьы башоуп. Уӡырҩла. Уаҳа мҩас иаанхазеи
убеиахарц азыҳәан? Аӷьычра. Аӡәы уиҵаӷьычыр, ма ихаҭа уишьуеит, мамзаргьа аорганқәа укны уҭаркуеит. Аҳәынҭқарра,
ус анакәха, зегьы урыҵаӷьычыр, зынӡаск даҽакуп. Уркыргьы
ахҿыхра мариоуп, урымкыртә ианузыҟаҵа, зынӡаск умҩақәа
аартуп. Ирҳәо иумаҳахьеи «вор в законе» ҳәа? Уи уаӷа иибашоуп. Уҭаркхьазароуп, уқәылахьазароуп, абиографиа ду
умазароуп. Убри ашьҭахь урыдыркылоит. Изыҟауҵозеи?
Уӷьычларц, аӷьычра азин умазарц. Уаҳа даҽа мҩак ыҟаӡами?
Иҟоуп. Иарбану? Аҳәынҭқарра ахаҭа удгылауа аӷьычра. Ани
убоу? – рааигәара игылаз ҩнык амардуан ашҟа даанаирԥшит.
– Абни амардуан умбои? Маҵурала амардуан унхаԥалеит.
Азин уоуит ӷьычра хәыҷык. Даҽа мардуанк унхалеит.
Аӷьычразы узин инацлеит. Убас мацара уцалоит. Шаҟа мардуан узхало, убасҟак азин уоуеит аӷьычразы. – Ишьапԥынҵақәа
днарықәгылан, Ҭарсхан илымҳа инҭаиҳәеит.
– Сара убри амардуан саҿаларц сыӡбеит. Заа иуасҳәоит,
аҩыза, усыцхраа, исхашҭрым. Изхысҳәаауазеи абри зегьы? Исгәалашәеит, сара сеиԥш зеиԥшугьы ҳамгәажә мацара ҳазхәыцуа џьумшьан. Адамыр иеиԥш зеиԥшу ҳиҳәар
ҳҭахуп. Уара ухаҭа! Ицәгьаны суԥылама уара? Умидагәидаха
амҩа ушаныз анызба амашьына аанызкылада? Дрыцҳауп,
дышьҭаҳхып сҳәеит. Ҳара ҳтәы зҳәо бзиаҳәа акыр уҩуазар,
иубалап, хазы ауада уҩнасҵоит. Уӡырҩла. Адамыр Арҭанба…
Еицырдыруа ҳашәҟәыҩҩы… Иуада аԥссаҩ, аилыргаҩ лус лдыруан, лаамҭа лдыруан. Иара иԥсы ааивигарц данындәылҵуа,
лара дныҩналан, ицқьакәакәараӡа иааиллыргон. Егьырҭ
рзыҳәан жәамш рахьтә знык иҳаԥсахуазар аиарҭа, иара
изыҳәан иҳаԥсахуан ҩынтә. Реиҳа ибзианы иӡәӡәоу, реиҳа
ибзианы иуанҭоу ашьаршьафқәа, иҿыцу ампахьшьқәа…
Иаргьы шаҟа игәы иахәоз удыруоу?! Анцәа шәиныҳәааит,
сшәыкәыхшааит иҳәон. Ҳаргьы, ишуасҳәаз еиԥш, изыҟаҳҵоз
агәахәарақәа ҳнаҭон. Иуҳәом акәымзар, ушҳахәаԥшуа, абри
атурбаза зегьы ушахәаԥшуа сзымдыруа џьушьома?! Акаҳԥцәа
ирҭыԥны иҟашәҵеит ҳаԥшьа-ҭыԥқәа ҳәоуп уҩызцәагьы уар-

216

гьы шәышҳахәаԥшуа. Инарҵауланы уазхәыцыр ус акәым, аха
ус акәзааит. Ҳара иҟаҳҵозоуп иуасҳәо. Акрыфарҭаҿы ацарааара аамҭа ицәақәымӡырц, дахьыҩноу ихәы наганы иаҳҭон.
Сынтәа даакылсит, иаҳбахьоу Адамыр дабаҟоу.
– Иҟазшьа аҽаԥсахма?
– Иҟазшьа мацара акәым, иԥшрагьы аҽаԥсахит. Ихы кыр,
иҿы узкуам ҳәа шырҳәаҵәҟьо ауп. Дгәамҵуеит, дҟәынд­
ҟәындуеит. Узыхирҟьаз узымдырӡо, дуқәцәҟьоит. Ахьшьцәа
ирасҳәап, Адамыр, шьжьымҭанӡа ахш узаарҭилоит уасҳәан,
аӡҟы дсызгараны убама иҳәеит. Исҳәо сҿамшәеит. Еиҳабык,
иоуҳәозеи?!
– Ихжәаны ацәажәара иара иҟазшьамызт, иахьынӡаздыр­
уала…
– Сукәыхшоуп злаимҵоз ажәа иҳәозма?! Уҩнаԥши иуада?
Агәам ҩнататоуп.
Дандәылҵуа ашә наиркуеит, ацаԥха иџьыба инҭаиҵоит.
Иуцәызӡом, –ишьапԥынҵа днықәгылеит Ҭарсхан илымҳа
иҭаиҳәарц, – ԥаса-ԥаса, ииҩуаз, инапҩымҭа ҳнахәаԥшаахәаԥшлон, даныҟамыз, ныҟәара данцалак, ҳанаԥхьозгьы
убарын. Иаргьы идыруан. Акгьы иҳәомызт. Ихаҭагьы, ҳааиз­
ганы, данаҳзаԥхьоз убарын. Уажәы ииҩуан, «адонос» иҩуама
сыздыруам, уахәаԥшыр ҳәа дшәаны дыԥсуеит.
– Уаҳа иҽиԥсахқәаны иабоубои?
– Уаҳа, уаҳа… Аԥсшьаҩцәа… Араҟа есымчыбжьа гәыԥ
ҿыцк аауеит. Данеилахам, иԥылара еиҿаҳкаалон. Сара аусура
сышԥалагеи? Қьачақьҩыс. Ус сыҟан х-сезонк. Адамыр данаалак сара сзыҳәан қьафуран. Дсыцхрааит сыхьӡ ҭыгараҿы.
Благодарност, благодарност ҳәа насзанырҵон. Атуристцәа
Аҟәа ҳаиҳабыра рышҟа ашәҟәқәа аарышьҭуан, абасеиԥш
иҟоу атурбазаҿы абри аамҭазы ҳаҟан, абри акультмассавик
иаҳ­зеиҿикааит еицырдыруа ашәҟәыҩҩи ҳареи ҳаиԥылара.
– Иахьырҩыша ишырҩышагьы уара инарыҵауҳәон? –
дааԥышәарччеит Ҭарсхан.
– Ишудыруа изысурҳәои?! Уаҳа ишԥаҟаҳҵари. Уара
иуасҳәаз зегьынџьара исҳәо џьушьома?! Уара изуасҳәаз уиоуп,
ани, сгәы иҭоу, закәанла аӷьычра азин сыманы… Усеиԥш иҟоу
азин аушьас иҟоу уасҳәахьеит. Маҵурала ҩада уҩеицыԥхьаӡа,

217

аӷьычра азыҳәан иумоу азингьы иаҳа-иаҳа иацлоит. Зынӡа
аханӡа уҩеины уангылалак, кегебе уҭахума, ма емведе уҭахума,
иара апартиа ахаҭагьы, ишынеибаку зегьы уара уӷьычраҿы уцхраара иалагоит, ажәак ала, аҩыза, закәанла азин сымазарц
сҭахуп аӷьычра. Уи ҟаҵашьас иамоузеи? Иҟауҵароуп иурҳәуа
рнапала. Атуристцәа… Имаҷума ирфо аҳауа? Егьирахь рыфатә
инагырха-аагырханы аганахь индәықәуҵар, џьара иухәоит.
Дара ааурччар, иаауркәашақәар, нас инарыҵауҳәоит, аус
шызуа жәбоит, шәара шәзыҳәан сыԥсы ҭоуп, аха ауаа шыҟоу
жәдыруеит, сҭыԥ иашьҭоуп, акгьы ҟаиҵом ҳәа исзашшуеит, акгьы ацҵра аҭахӡам, иҟасҵаз, абас шыҟаиҵаз ҳәа… Ас
анроуҳәо, шә-грамкгьы наихәлоуҭәар дхаҵазар, дыԥҳәысзар,
илҭаху удыруеит, уалгеит, уус ҟауҵеит. «дызусҭада, уара, Зураб Ӡагәба ҳәа уа уҿы аус зуа? Арԥыс еилҟьак иакәымкәа
дыҟам. Угәы дҭази.» Изҳәаз дудыруоу абас? Изеиҳәаз дудыруоу? Аԥсны атуризм аиҳабы сдиректор инаиеиҳәеит. Дук
мырҵыкуа снабженецс сааҟалеит. Даҽа шықәсык анааҵ, еиҭах.
«Дызусҭада, уара, шәтурбазаҿы Зураб Ӡагәба ҳәа аус зуа? Угәы
дҭази. Арԥыс еилҟьак иакәымкәа дыҟам.» Уи зҳәада? Араиком амаӡаныҟәгаҩ? Изырҳәада? Имаӡоуп, военнаиа таина.
Иалҵызеи, аҩыза? Адиректор ихаҭыԥуаҩ. Скабинет ашәаҿы
иҿаҿаӡа ианылеит. «Адиректор ихаҭыԥуаҩ Зураб Ӡагәба».
– Анаҩстәи амардуан – адиректорра?
– Ҳәарас иаҭахузеи, аҩыза! Уи сара исӡаӡом. Адиректор
ихаҭагьы иасҳәоит. Сиҵаланы, сиҿаччо, арахь ахәа иҵызжаауа,
дыснаԥхо, дысҭиуа, ицәгьа сҳәо, џьоукы ишыҟарҵақәо еиԥш,
мап, аҩыза, уи сара исҟазшьаӡам. Апенсиахь уцома, даҽаџьара
уиаргома, ԥшӡала, анцәа уирманшәалааит, уара иануҭаху,
ишуҭаху ала уусқәа ааманшәалаханы, уҭыԥ анааҭацә, сара
снагара уацхраар, уаргьы ишузеиӷьу удыруаз ҳәа иаахтны
иасҳәахьеит. Анцәа дшаҳаҭуп иамхра сашьҭам. Дыснаԥхом,
дысҭиуам. Иахьаҵәҟьа дызламырхыша аус ҟаҵаны ишимоу
здыруазаргьы, сара схы асҭап акәымзар, иара дысҭиуам. Уи
иаргьы идыруеит.
– Иара дцар, уара удиректорхар, уара уоуп иззеиӷьу
акәымзар, иара излаизеиӷьузеи?
– Иҭыԥаҿы сыҟаҵара дацхраар, он будет в доле си-

218

деть. Сара исоуа иаргьы далахәхоит. Убри ауп ауаҩра,
ахаҵара зыхьӡу. Уара иҟауҵо сара салархә, сара иҟасҵо уара
уаласырхәып, ҳазегь ҳанеилахәхалак, ҳусқәа ԥхьаҟа ицоит. Зегьы зхысҳәаауа, Адамыр Арҭанба иоуп. Ихаҭагьы изымдырӡо,
дсыцхраауеит, сус далахәхьеит. Ашьха еибаркырақәа
рыгәҭаны, атуристцәеи еицырдыруа ашәҟәыҩҩи реиԥылара
аиҿкаара… Араҟа иԥсы ишьоит, анантәи даалбааны дааит
ҳәа расҳәозма?! Шәара шәзыҳәан Аҟәантәи даазгеит, иаргьы
адунеи азна еилахаз… Аҳәашьақәа амоуп. Аурысцәа усгьы
изыҿҳәароу удыруеит. Ашәҟәаԥхьара, ауатка. Исыздыруам,
ашәҟәаԥхьара рхы анеиланага, рхы рханаршҭырц азыҳәан
ауатка ажәра иалагоу, мамзаргьы ауатка ажәра рханаршҭырц
азыҳәан ашәҟәы иаԥхьауоу, аха издыруа убри ауп, убарҭ
аҩба рзыҳәан рыԥсы рҭиуеит. «Адамыр Арҭанба» ҳәа инапы
ақәыҩны ашәҟәы иманы аҩны даннеилак, дмыҽхәои, уара,
иареи сареи ҳаицәажәон ҳәа.
– Ишәҟәқәагьы уҭилозма?
– Сынтәада, еснагь амашьына сышьҭуан, акниготорг аҟнытә
иааргон ишәҟәқәа. Работат надо, работат. Уиацәажәа, шәара,
аҵарауаа иаҳа шәбызшәа еиқәшәоит, дақәшаҳаҭхааит, уажәы
сара сакәӡам амассовик, аха убасеиԥш еиԥыларак еиҿыскаап,
мҵәыжәҩада дԥыруа дҟасҵоит. Сынтәак ҽааныкоуп, нас араҟа
дубаӡом сдиректор.
Дамухуама? – дааԥышәарччеит Ҭарсхан. Ишизиҳәара
из­дыр­уамызт, изыхҟьаҵәҟьозгьы, иахьынтәаауазгьы цқьа
дазымхәыццызт Ҭарсхан, аха цәаныррала еиликаауан, ибон,
абри, иаԥхьа игылоу ауаҩ, акамыршша инапы иахькьысыр еиԥш, дызлахәамгаишьаша акы дшалаҟоу, ихәамгара
шилааӡоу, иԥсы ааихыҵаанӡагьы ишилымҵуа. Аха уиакәмызт
Ҭарсхан уажәы игәы иалсуа дзызхәыцуаз. Армарахьгьы
арӷьарахьгьы дынхырхәо-аахырхәо иааиуа ари ауаҩ имҩаҿы,
иара, Ҭарсхангьы ихы дшаирхәаз ибеит. Иӡбахә иналацәажәар
иаҳҳәап, Виқтор Ҭахәыц-иԥа икабинет аҿы, иацижьҭеи
изыҟаиҵахьоу азыҳәан мацарагьы, ма абзиа иҳәароуп, дидгылароуп, мамзаргьы дахьдырҽхәо ҿымҭ дақәшаҳаҭхароуп. –
Уусқәа урманшәалахьеит иамхразы, иаа?
– Иумбои ииашамкәан сшеилукаауа. Шәарҭ, аҵарауаагьы,

219

амаҵурауаагьы шәахьеиԥшқәоу рацәоуп. Амаҵура ду ашҟа
ауаҩы дҩажәгозар, даԥсоу даԥсаму ҳәа иарбану раԥхьаӡа
шәзызхәыцуа? Иаҳҳәап, аа, абри атурбаза ду адиректор ҿыц
дҟашәҵоит. Абри ауаҩ дақәнагоит ҳәа шәҳәозар, иарбану
ибзиарақәа ҳәа раԥхьаӡа ишәҳәо? Апартиа далоу даламу. Ус
ами? Уи сара исзымдырӡои? Уахь ала сусқәа ҟасҵахьеит.
– Уара уаларымҵар иаларҵода, аусуҩ бзиа! – наҟ
диԥырҵыр иҭахын, аха иҵегьы ииҳәақәоз иаҳаргьы цәгьа
ибомызт. Изиҭахыз, изеизигоз ихаҭагьы издыруамызт
Ҭарсхан, аха уи, архив бзиаҿы ишеизырго еиԥш аамҭа хаҿы
аазырԥшуа адокументқәа, зны ихы-игәаҿы, даҽазныкгьы
иблокнотқәа, итетрадқәа инарынҵауа еизигон зыԥсы ҭоу ауаа
рхаҿсахьақәа.
– Ауаҩы бзиа?! – ччараха исит Жәраб. – Изҭахыда, аҩыза,
уара узакә усуҩу?! Уажәыгь иузеилымкааӡаци апартиа уалаларц азыҳәан иаҭаху?! – инацәа дуи ихысга нацәеи неихьишьаахьишьит, – хьешь ԥара, баба, хьешь, – анахьгьы ирысҭеит
арахьгьы ирысҭеит иҳәозшәа, иармарахьгьы иарӷьарахьгьы
дынхырхәа-аахырхәеит. – Уи зуҭахузеи, ҳалалс ироуааит.
Урҭгьы акрырфалар рҭахуп. Иаҳҳәап, араиком аҿы, мамзаргьы, анцәа иҳәозар, мышкызны аобком аҿы сбиографиа
ианаԥхьо, иҿаҿаӡа иануп, КПСС ачлен. Ҳара даҳтәуп ҳәа аанагоит. Иумбои, абар, ихы пашӡа данҵаны, иҟаԥшьӡа сџьыба
иҭаҵаны сгәы иахьаду, – иҵырҟьа џьыба ԥараҭрак ааҭигеит.
Ԥарақәак ҭигацыԥхьаӡа, ихы дазҵаауан шаҟа мааҭ ицозеи
ҳәа. – Ҩынҩыжәи жәаба ицақәо, шәкы ицақәо… Иабацеи егьи,
зегь реиҳа ицо, абар дахьыҟоу, схы-цырцыр, сызкәыхшоу!
–апартбилеҭ днагәӡит. – Сымҩа каххаа иааиртуеит ари,
сызкәыхшоу. Уара угәы ишаанагазеиԥш акәым, аҩыза, сара
акы иҵагаланы, сизашшны, мамзаргьы иара араҟа дыштәоу,
џьоукы ишыҟарҵало еиԥш, иԥсы шҭоу иҭыԥ аасхәаӡом.
Сара, честно, иара данцалак иҭыԥ згарцоуп. Дычмазаҩуп,
рыцҳа, ашьха ҳаракыра инаалаӡом. Шаҟа ацәеижьы икыз
умбои?! Шықәсык ҩышықәса роуп, уаҳа араҟа аус изуӡом.
Анана-Гәында ибаҳауеит, – иҩнапык ажәҩанахь инаирхахеит, – былԥха-бгәыԥха сыҭ, гәнаҳа сгәы иҭамшәац иббоит,
дыҟазааит, рыцҳа, директорс даҽа жәашықәсагьы, аха бара

220

иҳәа, сара исхароузеи аԥсылахара чмазараны исзаар. Бсыцхраа, сыла шааԥшуа даҽаӡәы изигарызеи уи аҭыԥ, – баргьы
исзыҟабҵо егьыҟам ҳәа аанаго, инапқәа наиҟьан, инациҵеит,
– акыр еилыбкаауазар, бсыцхраар, баргьы ибзеиӷьуп.
– Уи иабалыхәо?
– Лара лоуп зегь реиҳагьы иззеиӷьхо. Лара лаҟарагьы
иҵарҭышагаҩыда?! Шаҟа луҭо иаҳагьы еиӷьылшьоит. Сдиректорхар, снапы иаку рацәахар, лыхьӡала аныҳәагатәқәа иаҳа
иҟасымҵалои. Ҳанышьхныло лыхьӡала, былԥха ҳаҭ ҳәа шьтәак
сшьып, сшьхабжаҳәын ҳәа – даҽакы, ҳанышьхныҵуа, акаҳԥра
асезон анаука, иҳабҭаз рацәоуп, аҳкәажә, аха ҳаргьы ԥынҵала
аӡы аажәуам, акы набаҳҭақәар ҳҭахуп ҳәа, ашьтәақәа каҟьҟьа
илкаҳажьып. Ржьы ҳара иаҳфап, лара илҭаху рыԥсы ами,
аа, ибымаз ҳәа иналаҳҭап. Ауаа рымацара ракәу џьушьома,
аҩыза аҵарауаҩ, уҭи сыҭи зыбжьоу, ауаа бзиақәеи, анцәа,
зхьышьаргәыҵа ҳакәыхшоуи, убарҭгьы ирыбжьоуп уҭи сыҭи.
Араҟоуп, уамак бжьаӡам Анана-Гәында лашҭа. Иреиӷьу ашьтәа
салаԥшны лашҭа агәҭан илзысшьып.
– Лыхәҭаа луҭап? Ишԥахьӡу, адолиа…
– Еилкаауп, усоуп. Уажәы аус злоу, уара иахьулшо усыцхраауеит. Аҳы, уи бзианы схы иҭашәеит. Иацы умида-гәидаха
амҩа ушаныз анызба, дышьҭысхып, рыцҳа, иудыруазеи џьара
дсыхәар сҳәеит. Уажәоуп уахьсыхәаша схаҿы ианааи. Иахьа
иаараны иҟоу ауаҩ ду, дызгаша ифартә, аҵысхшы инаркны
зегьы наимҵаҵаны ихәы анҳархиалак, уаргьы уи астол ахь
унеиртә иҟасҵоит. Иманшәаланы иубар, иаҳартә, абри ауаҩ
дыцәгьам ҳәа насзуҳәап. Аҵарауаагьы дрыхәоит иҳәап иаргьы. Аки-аки неицылап. Уара ус уҳәар, нас – Адамыр. Уи иажәа
шаҟа аҵанакуа удыруеит. Иабаҟоу иааигәара ҳнаишьҭуам,
имаҵура ҳаиҭом. Аԥсшьацәеи иареи реиԥылара акәым, ҳара
ҳхаҭақәагьы уаҩҵас дҳацәажәом.
– О, уи уаҩ дзеигәырӷьаша акоуп, – аӡӷьы иалҵыз иеиԥш
даагәырӷьеит Ҭарсхан. Иара изгәакьаз уск алацәажәарахь
иниасит реиҿцәажәара. – Ус анакәха, уи убасеиԥш иҟоу
ҩымҭак даҿуп, ԥсеивгаха инамҭауа. Уаҩгьы димбо, ихгьы ихашҭуа. Уи бзиоуп. – Жәраб иӡыхәашь дахьалҵыз
деигәырӷьон. Аха убри аамҭазы, изгәамҭаӡакәа, ашьшьыҳәа

221

даашьҭнахит даҽа ӡык. Убас игәы дынҭахәыцит. Ашықәс
анҵәамҭазы иҟалараны иҟоуп изаамҭанутәи апартиатә
канференциа. Ҳәарада, уаҟа дцәажәароуп Виқтор Ҭахәыциԥа. Ҳәарада, анаукеи, акультуреи, алитературеи рзыҳәан
ииҳәараны иҟоу ахәҭак сара изҩыроуп. Убраҟа инасырбар еицырдыруа ҳашәҟәыҩҩы, зыԥсы ҭоу ҳаклассик Адамыр Арҭанба аҩымҭа ҿыц ҳзаԥҵара даҿуп ҳәа… Изызкугьы
ажәақәак нацҵаны… Героическии рабочии класс… Трудовое крестианство… Изызку, иааирԥшуа… Виқтор Ҭахәыциԥа изыҳәан… Уи идагьы, аппарат зегьы азыҳәан, ижәбома,
иҭыҵхьоу рҩымҭақәа ракәым, зыҩра иаҿугьы иҳазҿлымҳауп
ҳәа… Избан, аппарати Виқтор Ҭахәыц-иԥеи рзыҳәан мацароума, иара, Адамыр изыҳәан ицәгьоума ус ҟасҵар? Сегьицхраап, ҽԥныҳәасгьы изыҟалап. Сара сҩымҭақәа рымҩа
укит, ацензура ишамышьҭуа здыруеит, сара ишәкьыԥхь ҳәа
зҩыргьы егьалҵуам, насгьы схаҭагьы ииашаҵәҟьаны агәра
ганы сыҟоуп асеиԥш иҟоу аҩымҭақәа аԥхьаҩцәа акгьы рнаҭом
ҳәа иуҳәаз, иуҩыз сахәамԥшыкәа, саб изыҳәан абзиарақәа
иҟауҵахьаз, сан уахьлыцхраауаз, уара уаҵкысгьы илзааигәаз
ауацәа, аҭахцәа мап анылцәыркуаз аамҭазы, уара аешьара
ахьылзууз азыҳәан, иумбои, исхамышҭит… Баша ирҳәом, абзиара уны аӡы иаҭ, уи аӡы иагом ҳәа…
– Даҽаӡәуп, даҽаӡәуп сынтәа иаҳҭааз, иаабац Адамыр Арҭанба иакәӡам. Абзиара иазҳәахааит! – ақәача
аныҟәашьа иҭаны данаанаскьа, даахьаҳәын, ус нациҵеит
Жәраб, – иухоумыршҭын иуасҳәаз, ҳаззыԥшу аду данаалак,
акрыфара ду аныҟало, уаргьы унарыԥхьартә иҟасҵоит, уаҟа
иуҳәаша уара иудырп. – Дынхырхәа-аахырхәо даахынҳәит.
– Угаӡамхан. Ухгьы уазхәыц. Сара абзиара сзуур исхашҭӡом.
Напи-напи еибаӡәӡәоит, аҩбагьы аҿы рыӡәӡәоит иҳәеит.
Уаԥхьаҟа уҵарауаҩ духап. Адамыр иеиԥш ухьӡ-уԥша ҟалап.
Аԥхын уаалап, уаларԥшны иахьуҭаху уҩнасҵалап. Аффаҳәа
утәаны уҩлап. Еилукаау?! – Ҭарсхан ижәҩахыр днаснасын,
дыццакы-ццакуа иусахь иҿынеихеит.
Адамыр Арҭанбеи иареи реиқәыршәара, акраамҭатәи
реицәажәара (иҵыхәтәантәихаз), иара убас, изиҭахыз ҳәа
акгьы ацымҵакәа, Жәраби иареи реицәажәара, уи ауаҩ

222

иныҟәашьа инаркны иԥшра-исахьа аҟынӡа, зегьрыла ажәала
исахьа ҭыхны итетрад ианиҵеит Ҭарсхан.
Арҭ анҵамҭақәа аҩба рыгәҭаншәа ирыбжьагылан иара,
Ҭарсхан Ҭрамба ихаҭа, Адамыр иуадаҿы даныҟаз, аицәажәара
ишаҿыз, каҳуак ҳаршып ҳәа Адамыр ӡаагара данца, ихала уи
ашәҟәыҩҩы иуадаҿы данаанха иҟаиҵақәаз.
Аҟәа иуадаҿы даннеилоз, идыруан, Адамыр ицәымӷын,
ицәымӷын акәым, иара дыҟамкәа икабинет дыҩналозар,
иԥшәмаԥҳәыс, илымҳәац џьшьаны, деиқәыԥсышәаха, уеизгьы-уеизгьы инаиалҳәон аҩырҭа стол иқәу ақьаадқәа дрыламкьысырц, егьырахь, ашәҟәеиқәҵарҭақәа рҿы ииҭаху
ашәҟәқәа алихааит, дрыԥхьааит, аха инапҩымҭақәа, анцәа
иумҳәан даҽаӡәы дрыхькьысуа. «Иҩырҭа астол асабаҵәҟьа
ақәыршәшәара ҳақәиҭым», – дааччаны инацылҵоит. Иаргьы уеизгьы-уеизгьы саԥхьандаз, икьыԥхьаанӡа исзычҳауам
ҳәа дазхәыцхьаны игәалашәомызт. Изыхҟьазгьы идыруан. Ҭарсхан ицәтәымын уи ишәҟәыҩҩратә ԥсҭазаара зегьы.
Иҩтәу идыруеит, аамҭала ианыҩтәу идыруеит. Дацклаԥшны
иҿы инапы ӡәӡәаны, ицқьаӡа еилыргоу иуада дныҩналаны,
ҭаҭын фҩык дәылмышәшәуа… Харантә унахәаԥшыргьы иубоит иҩышьагьы. Ҭынч, дмыццакуа, шамахамзар ажәак
ҵәаӷәамкәа…
Ашә аартын. Аграфин иманы аӡыхь ашҟа дцеит Адамыр.
Дхынҳәны данаауагьы днаԥшны дибоит.
Ауада дныҩнаԥшы-ааҩнаԥшит. Акакьаҿы икаршәын
аҩым­саг. Агәам иҩнататоу иԥссар, цахажәк ԥшааны, астол
ааирыцқьар… Урҭқәа иханаршҭит аҩырҭа стол иқәыз
анапҩым­ҭақәа. Аҵыс иахаҩаӡо ацгәы даҩызахеит. Ихаҭа дызласымбацыз ала иҽеиҭеикызар, ииҩуагьы зынӡаск даҽакуп,
ҳзышьцылақәахьоу иреиуам. Уԥҳәыс лакәыз, узыхшаз уан
лхаҭа лакәыз, ухаҭа унапҩымҭа аӡәы даԥхьар ууӡом, уажәы
иҟауҵо… Иауамызт, мчык ихон анапҩымҭа еиқәырчаҟәа
иахьықәыз астол ашҟа.
Ашьҭахь, иҟалаз аныҟала, Адамыр инапҩымҭа нарҳәыаарҳәуа иахьикыз, усеиԥш анапҩымҭа шыҟаз иара ида даҽа
шаҳаҭк дахьамоуз, аԥхьажәа дахьаԥхьаз бзианы, ииашаны
иҟасҵеит ҳәа мацара акәым, иҵегьы акраамҭа иахьикымыз,

223

даҽазныкгьы дахьамыԥхьаз, уимоу, ианамуӡах, идыруазҭгьы,
ма аԥхьажәа ӷьычны иахьимгаз акәын игәы иаланы итетрад
ианиҵаз.
Ан лыӡҟы ус диеиҷаҳауа лнапаҿы даанылкыларым, Ҭарс­
хан шаҟа деиҷаҳауа, дахӡыӡаауа инапаҿы иааникылаз
ижәпаӡа астол иқәыз Адамыр инапҩымҭа аҵыхәтәантәи
адаҟьа (итетрад ианиҵеит иарбан даҟьаз – хәышәи ҩажәи
жәаха), аҵыхәтәантәи аҳәоу… Акәаԥ гылаӡам, аҳәоу нагӡам.
Ус акәу иҩышьа, мамзаргьы уск дахнагоу? Аҳәоу нагӡамкәан
ианаанижьлак, инацҵаны аҩра еиҳа изымариахозар?
Алагамҭахь иааирҳәит. Иахьӡузеи? «Аԥсҭазаара аԥаԥса
иуасиаҭ». Агәалашәарақәа. Исахьаркны иҩу агәалашәарақәа.
Ҭарсхан реиҳа игәамԥхоз, реиҳа изидымкылоз Адамыр
иҩымҭақәа, акгьы изрыхҳәаауамызт, ирхиҳәаа акәым, зны
ахы инаркны аҵыхәанӡа, ҽазны дналас-ҩаласуа дрыԥхьалон
уи ибызшәа абеиаразы, ацқьарзы, иҳәоуқәа рыртәашьазы.
Урҭ рганахьала уи абырлаш ҟаҵаҩ диҩызан. Еснагь изидимкылоз даҽакын. Иарбану ҳәа акраамҭа даназхәыц, иааигеит
абри еиԥш аиҿырԥшра. Изидкыломызт Адамыр иҩымҭақәа
иргәылыҩуаз абжьы. Зынгьы, ироман ҿыцк данаԥхьа, ихаҿы
иааит даҽа еиҿырԥшрак. Далԥшны, иреиӷьу амаҭәахә нихуеит
аҩны иргыларц азыҳәан, арахь, иргыло аҩны аҩналара уаҩ
игәы ахылом. Адәахьала иԥшӡоуп, ҩнуҵҟала игәыхыршәагоуп.
Адамыр инапҩымҭа инарҳәы-аарҳәуа даннахәаԥшқәа,
инықәиҵан, раԥхьатәи адаҟьақәа аахыхны аԥхьажәа аԥхьара
дналагеит. Абжьааԥны уи сахьаркыратә ҩымҭак данаԥхьо,
раԥхьа ихшыҩ ззишьҭуаз автор ииҳәарц ииҭаху, аԥхьаҩ
иабжьиго уҳәа ракәмызт. Уи аганахьала, шамахамзар асовет шәҟәыҩҩцәа зегь еиԥшуп, ирҳәо акоуп ҳәа иԥхьаӡоуп.
Днацклаԥшуан аҳәашьа, изакә еиҿырԥшрақәоу ихы иархәо.
Уажәы урҭқәа рызхәыцха имамызт. Адамыр инапҩымҭа
аԥхьажәа ирласны даԥхьо иҿынеихеит, илаԥш нахго, иаарласны дышрыԥхьало еиԥш, Виқтор Ҭахәыц-иԥа изыҳәан ажәахә
аниҩуа, апартиатә қәҵарақәеи, аполитикатә литературеи.
Ҵаны усеиԥш иҟоу алитература данаԥхьоз, даҽакалгьы ихы
иаирхәаларц азыҳәангьы иҭахын. Уаҟа иаҳәоз, ишаҳәаҵәҟьоз
ихы иаирхәон Виқтор Ҭахәыц-иԥа иажәахә азыҳәан, аха

224

иара ихазыҳәан, сахьаркыратә ҩымҭак аниҩуа азыҳәан, ихы
иаирхәон уаҟа иааҳәо зегьы нарҳәы-аарҳәны иҟаиҵарц.
Аҳәоуқәа нагӡаны раԥхьаха имамызт, иаҳәо анеиликаалак, иацҵаны иҿынеихон. Дахьӡароуп, Адамыр дхынҳәаанӡа
даԥхьароуп.
Ашьҭахь, иҟалаша аныҟала, убасҟан ихала дахьаанижьыз даҽакалагьы дназхәыцит Ҭарсхан. Азнык азыҳәан ус
игәы иаанагеит. Акаҳуа злаиршышаз аӡы ааигарц азыҳәан
инахараны, аӡыхь аҟынӡаҵәҟьа дызцазеи? Каҳуак злаиршышаз аӡы ааигәагьы иҟан, насгьы дахьцаз акраамҭа
дынхеит. Иҟалоит, дызлазбацыз ала акәымкәа, даҽакала
иҽшеиҭеикыз сыблала избарц, насгьы инапҩымҭеи сареи
ҳхала ҳаизынхарц саанижьзар. Аха ари агәаанагара мап
ацәикит. Мап зҳәодаз, иԥырхагадаз инапҩымҭа аԥхьараз
исиҭар, мамзаргьы ахәҭақәак дсызрыԥхьар. Инахараны
ӡаагара дызцаз, акраамҭагьы дзынхаз зынӡаск даҽакуп. Аусура дшаҿыҵәҟьазоуп сышнеиз. Даҽа дунеик аҿы дыҟан.
Дхынҳәырц иҭахын.
Ирлас-ырласны илаԥш нахигап. Адамыр иҟнытә иаҳац
бжьызар акәхап. Раԥхьатәи аҳәоу илаԥш нахиган, анаҩстәи
данналага, дааҭгылан, еиҭах днаԥхьеит раԥхьатәи аҳәоу.
Дыззыԥшыз акәӡамкәа даҽа ашәак аҿыҩит апластинка.
Ари ауаҩ иҟнытә имаҳаӡацыз ашәа. Еиҭа днаԥхьеит. Аҳәоу
артәашьа иибацоуп. Даҽакуп, даҽакӡоуп иагәылыҩуа абжьы. Ари қәыԥсычҳарабжьуп, гәынқьрабжьуп. Ари – ашәоуп,
аха ахьаа иахылҵыз ашәоуп. Насгьы, ахьаа ду ажәа рацәа
шацәымӷу еиԥш, икьаҿӡоуп аԥхьажәа. Жәа бӷьыцк роуп иҟоу.
Ицәымыӷхеит, дегьахьхәит дахьаԥхьаз. Убасшәақәа ихы
ибеит, даараӡа имаӡаз, изҩызи изызкуи раамышьҭахь даҽаӡә
даԥхьар ҟамло иҟаз шәҟәык даԥхьазшәа. Аиԥырҵра иазку
ашәҟәы. Раԥхьа изцәырҵыз агәаанагара ахьынӡаиашоу ибарц,
даԥхьеит даҽазнык. Аԥхьара сшаҿу ибааит аҭахызаргьы. Хазы
шәҟәны иҭыҵаанӡа исзымычҳаит сҳәап. Аҩынтә раан данаԥхьа,
раԥхьатәи игәаанагара инацлеит даҽакгьы. Данысабиӡаз
инаркны хаҵак бзиа дибон ԥҳәыск. Уи лакәын ԥсҭазаарас
имаз. Уи аԥҳәыс иара изыҳәан дзыхшаз иан дылҩызан,
деиҳәшьа гәакьан, диԥсықәара-бзиабаҩын. Иажәа, иашәа,

225

иԥхыӡ ссирқәа, ихы-ихшыҩ, игәы-иԥсы лара лакәын изызкыз,
изтәыз. Уи абзиабара ду шимаз, мҵәыжәҩада дшарԥыруаз,
иуаҩра днахысит, имра аҭашәаразы инхықәгылеит. Хәыл­
ԥазык, дгьыли жәҩани рышьхәа ахьааивҵало, аԥҭақәа
ааимҟьаны аԥсымра шаакылԥхо еиԥш, уи ауаҩ изаатит
гәҩарасгьы имаӡамыз аиаша. Ихаҟара зыгәра игоз аԥҳәыс
инеиԥынкыланы ижьара даҿызаарын. Имцын лажәақәа,
лусқәа, зегь рыла мцла деибаркын.
Ҭарсхан ианиҵеит уаҟа, Адамыр инапҩымҭа аԥхьажәаҿы
ихы иаирхәаз ажәаԥҟа. «Алашә иблақәа аныхты, ихы
еилаԥсеит». Ҵакысгьы еиҭеит адунеи зеиԥшроу ҳәа иара
ииӡбахьаз акәӡамкәа, зынӡаск даҽакы шакәыз аниба ишахҟьаз
ихы ахьеилагаз. Ԥсеиқәырхагас иоуз акы заҵәыкоуп – иуасиаҭ
ажәа аҳәара. Ииашоуп ҳәа зыгәра ганы дыҟаз акәымкәа,
аиашаҵәҟьа аҳәара, зегьы ҩны ааныжьра.
Апартиатә форумқәа, аизара дуқәа рҿы, ажәахә хада
ҟазҵо, мамзаргьы ажәахә хада ахцәажәаразы иқәгыло ражәа
арԥшӡарц, акрыфара-акрыжәреи, апланқәа рынагӡареи
раамышьҭахьгьы инарҭбааны ишхәыцуа аанарԥшырц уеизгьы-уеизгьы зыӡбахә наларҵо Адамыр… Адамыр Арҭанба
иоума абарҭ реиԥш иҟоу ажәақәа зҩыз ҳәа иџьашьауа
дазхәыцуан дзыԥхьаз аԥхьажәа. Уаҟа имбеит уи ашәҟәыҩҩы,
ихаҭа иԥсҭазаараҿгьы, иҩымҭақәа рҿгьы раԥхьа игылаз – алахҿыхра, агәышьҭыхра, аԥсҭазаара аигәырӷьара,
азышәаҳәара.
Еиқәхаз, ҳара ҳҿынӡа иааӡаз Ҭарсхан Ҭрамба ианҵамҭаҿы
излеиҳәо ала, Адамыр Арҭанба инапҩымҭа аԥхьажәаҿы
хшыҩҵак хадас ииҳәоз акы акәын, саҭашәымҵан,
сшәыкәыхшоуп, ауааԥсыра, иаашәасҳәахьоу зегьы мцызаарын. Исанашәыжьроуп, избанзар, аиаша дырны амц сымҳәеит.
Сжьан-сҟаҭәан сара схаҭагьы. Сыԥсы аҿыхгас, сыламыс ахьчагас исымоу убри ауп. Сара сымра абжеиҳарак аҭашәаразы
инавҵалахьеит. Есҽны алашара ацәмаҷхоит. Убри аамҭазы,
хыччашақә ада зыӡбахә сымҳәацыз анцәа сиҳәауеит акы
заҵәык азыҳәан, сыгәнаҳарақәа санажьны, сыгәҭыха аҳәаха
сиҭарц. Аҳәатәы анакәха, иаанхаз сыԥсҭазаара зегьы иара
иазыскыргьы сахьымӡартә аҟара исҳәаша сымоуп. Исҳәаша

226

сымоуп, избанзар шәыџьара ишаны хәҭакгьы сымҳәаӡац.
Уажәоуп ианеилыскаа, сара сышиеиԥшыз, зԥа дыԥсыз, аха
агәырҩа аҭыԥан аԥа игәырӷьара ҟазҵоз. Убасҟак иаарҳәын
сыхшыҩ. Уи гәырҩас исымеижьҭеи акрааҵуан. Раԥхьаӡа
исызцәырҟьа-цәырасит аибашьраан. Сыхәны агоспиталь
аҿы сахьышьҭаз, ҿыҭыбжьҵас исаҳаит уахык. Убасҵәҟьоуп.
Схы-сгәы иааҭашәаны, акәым, аӡәы исызҿиҭит. Исызҿыҭны
ҳәа, ихы сара исықәкны акәым. Иажәа сара исызкыноуп. Иаасыкәыршаны бнаран. Адәҳәыԥш акалҭ аҿы сыхәны
сышьҭахуп. Шкәакәа маҭәала иеилаҳәаны, ржакьақәа ргәышԥы
инадыҽҽало, алабашьақәа нарыҵарсуа, ишьац иаҵәараз
адәы иқәланы иааиуан ҩыџьа абыргцәа. Ирызҿысҭырц,
ӡык сдыржәырц сҭахуп, сыбжьы сызҭкаауам. «Ииҭахузеи,
уара, абнаҟа ишьҭоу? Дызнапырхахозеи?» – ҿааиҭит руаӡәк.
Сара ибзианы исаҳауеит. «Ииҭаху удыруеит, ухьышьаргәыҵа
сакәыхшоуп. Ажәак иҳәарц дгәаҟуеит», инаиаҭеикит егьи,
иаҳа иқәыԥшыз». «Ажәа заҵәыку?» «Ааи, зхьышьаргәыҵа
сакәыхшоу, ажәа заҵәык». «Иарбан ажәоу уи?» «Дыхәны
дышьҭоуп, иубоит. Амца ицроуп, дбылуеит. Дҿажәкуеит. Ажәа
заҵәыкоуп ииҳәарц ииҭаху, имч изхом, ибжьы изҭкаауам. Уи
ажәа ԥсхаҵагоуп – аӡы. Иҿиҭырц иҭахуп аӡы ҳәа!» «Уара дудыруама дызусҭоу?» Илабашьа наиҵарсны дааҭгылеит. Сара
снапқәа рхаханы искуп. Иауам, сыбжьы сызҭкаауам. Дзазҵааз,
иаҳа иқәыԥшыз, ихы наикәаҽит дудыруама ҳәа даниазҵаа.
«Дыздыргәышьоит, аха иԥсымҭаз…» «Абыржәы заҵәыкоуп аиаша аниҳәо. Дҿажәкуеит, аӡы сышәҭ ҳәа иҳәарц иҭахуп. Аӡы
аҭыԥан ашьа дазышәаҳәон…» Абарҭ ажәақәа убасҟак еилыкка
исаҳаит, слымҳа иҭаҩ акәым, сыблақәа рылагьы избазшәоуп
сгәалашәараҿы ишаанхаз. «Аӡы аҭыԥан ашьа дазышәаҳәон».
Аҵыхәтәан, ицамҭазы, сара дсыхәамԥшыкәа инациҵеит. «Ибзиоуп, ибжьы ҭигартә амч иҭ, дахәааит аӡы». Исыздыруам иарбан ажәаз исҳәоз, аха сыбжьы салнахит ацәа.
Анаҩс, изласгәалашәо ала, ианиҵеит Ҭарсхан, Адамыр иҩуан
уи аԥхыӡ шаҟа дархәыцыз, аха аибашьра анеилга, аԥсҭазаара
аилашра даналахәха, иԥхыӡ аҵакы азхәыцра акәым, зынӡаскгьы
ишихашҭыз, уажәы, имра аҭашәарахьгьы алаҟәра ианалага,
ишигәалашәаз уи аԥхыӡ. Игәалазыршәашазгьы шырацәахаз.

227

Ибзианы исгәалашәоит (ҵаны, исгәалашәо аиҿырԥшра иҟаи­
ҵазоуп, излаиҩыз ажәақәа, иҳәоуқәа шеиқәиршәаз, ҳәарада,
сара исзанҵагәышьом) даҽа еиҿырԥшракгьы ааигеит иаԥ­
хьажәа кьаҿ аҿы. Алу аныркәо, аркәарсҭақәа иахьыгьежьуа
аганахь ирханы, арыц злалагаша ала иркәоит. Убри аганахь
игьежьлароуп. Ганкахь икәаны, даҽа ганкахь алу ургьежьыр,
уаҩы имыхәо ашыла аҿыҵуеит. Иахьынӡасгәалашәо ала убас
ззыруз алу иаҿирԥшуан ибаҩхатәра. Убрахь акәын иажәа ахы
ахьхаз.
Сыбла ихгылоуп, асеиԥш, зынӡаск сыззыԥшӡамыз сана­
ԥхьа, жәҩангәашәԥхьара збаз иеиԥш, сгачамкны, ақьаад­
қәа рықәҵашьа сақәымшәо, исымпыҵак искуп. Адамыр
ԥсаҭа шкәакәа, аӡы иманы дааизаарын, данааҩнала, акгьы
имҳәаӡеит. Днеимҳәа-ааимҳәан, ишьапышьҭыбжь наиргеит.
– Саҭанаумҵан… Унапҩымҭа… – иҳәеит, иажәақәа ицәеи­
ԥхьытто Ҭарсхан, Адамыр иуамызт «шәара» ҳәа диацәажәар.
Убри азыҳәангьы нҵамҭа хәыҷык аанхеит Ҭарсхан итетрад
аҿы.
Еиҳабык, насгьы асҟак зуси-зџьабааи ыҟоу ауаҩ «уара»
ҳәа сышԥауацәажәо иҳәан, имуит Ҭарсхан, уаҳа даҽазны
«шәара» ҳәа соумҳәан аниҳәа. Убасҟан Адамыр иааигеит
абасеиԥш гәалашәара хәыҷык. Ҩажәижәабатәи ашықәсқәа
ралагамҭазы Адамыр Арҭанба, макьана аӡәгьы изымдыруаз
ашәҟәыҩҩы қәыԥш Дырмит Гәлиа иҿы днанагеит. Диабзар
ауан, қәрала убасҟак рыбжьан. Иқәра, мамзаргьы, иусқәеи,
ихьӡи-иԥшеи рзыҳәан мацарагьы Дырмит ду иацәажәатәын
«шәара» ҳәа. Аха уи иара имуит. Аԥсуаа ҳҿы, иҳәеит уи, аҭаца
лабхәа диацәажәоит, амаҳә – ианхәеи иабхәеи драцәажәоит
«шәара» ҳәа, егьирахь «уара» ауп иҳамоу.
– Уҩны саннеило, иудыруеит, ахаан уҩырҭа астол ааигәара
сымнеиц, аха араҟа, исыхь сыздыруам, схы сызнымкылеит… –
ӷьычрак дақәыркызшәа акәын ихы шибоз.
– Уи егьоурым, – иҳәеит Адамыр, – иумбои, ашьхақәа
рыгәҭаны, аихымцеи ашьанҵеи рыда амца ԥшаашьа ахьамамыз, афымцала акаҳуа ҳаршуеит. – Ус ҳалагар, шьхатәылан
акәым, Аԥсны зегьы цәашьыркыла еимударгьы, дабоубоз
ашәҟәыҩҩы, дахьшәҟәыҩҩугьы азымхошәа, дегьаԥсуаны,

228

хьчада аӡәгьы дахьымаауаз дтәаны, аԥсышәала ашәҟәқәа
иҩуа… Ԥсабарала аҭоурых аҿиара, ԥхьаҟа ацара… Асабигьы ианиаамҭоу дшиуа еиԥш… – ииҳәарц ииҭахыз ахшыҩҵак
иаалырҟьаны иааникылеит Ҭарсхан. Ихы иадимбалаӡацыз
ҟазшьак изцәырҵуа далагеит арҭ ахышықәсак, Виқтор Ҭахәыциԥа ицхыраара далагазараахыс. Ԥасатәи иҟазшьа – изеиҳәо
ауаҩ дызусҭоу ҳәа дазымхәыцӡакәа, иаахтны ицәажәара
аҽеиҭанакит. Дасу дызусҭоу гәаҭаны ицәажәалатәуп. Уажәы
иҳәарц ииҭахыз, аҭоурых аамҭа убасеиԥш инанагеит аԥсуаа,
ашәҟәыҩҩра аԥырҵартә еиԥш, аҩыратә культура ашҟа
ииасыртә еиԥш. Асаби ианаамҭоу дшиуа еиԥш, ашәҟәыҩҩра
аира аҿҳәара ааихьан. Иааигарц иҭахын даҽа еиҿырԥшракгьы.
Аӡын хьшәашәара инӷыҵсны, ааԥын анааилак, ацәа иалҵыртә
ианԥхалак, адгьыл ишалиаауа еиԥш, иаҳҳәап, адәыкрын, ашәҭ,
ианиаамҭаха аԥсуаа рдоуҳа дахылҵит Дырмит ду. Иҳәашьа
даҽа ажәақәак рыла акәхаргьы, абри ахшыҩҵак иҳәарц данналагоз, иҟазшьа ҿыц наиласит. Изоуҳәо уизхәыц. Иуҳәарц
узлагаз, уи ауаҩ иааиҳәахьоу, иааиҩхьоу зегьы иаҿагылоуп.
Игәы нурхоит. Деиҳабуп. Иара изыҳәан гәалақәак умазаргьы,
ибзиарақәагьы шаҟа уду ухамышҭын. Уан лаҳаҭыраз мацарагьы пату иқәуҵалароуп. Ухшыҩҵак нагӡаны ианиоуҳәа, реиҳа
ианеиҵаха, ари ашәҟәыҩҩы ипублицистика зегьы аҵәы нахьушьитоуп, избанзар, ашәҟәыҩҩра мацара акәым, акультура
зегьы, аихаҵгылараҵәҟьагьы налаҵаны, зегьы аазыбзороу,
иаҳзаазгаз ҳәа иара ииԥхьаӡо зынӡаск даҽакуп.
Ҭарсхан ииҳәарц ииҭахыз шынаимыгӡаз гәеиҭеит Адамыр.
– Естественныи ход истории… Ԥсабаратәла аҭоурых аҿиа­
ра, ԥхьаҟа ацара… Уара, ашәҟәыҩҩы қәыԥш, абиԥара ҿыц, акы
суазҵаашан, – аҭаҭынҟаҵа наиҿаикит. – Иаамҭа анааилак диуеит асаби. Усами? Уаҟа ҳаиқәшаҳаҭуп. Аха акы суазҵаашан,
ԥсабарала, иара, аԥсабара ахаҭа иҟанаҵы, иаҳҳәап, убасеиԥш
ҟамлаӡои, иаамҭа ааиаанӡа диуа асаби, убри иахҟьаны ихшыҩ
иагны, ма цәала-жьыла дкьаҳәмаҳәны… Изхарада усҟан?
Ишсоуҳәара, акыр ихароума дшарамшаны ииз асаби?
Ҭарсхан ииҳәара иҿамшәеит. Иазҳәоз даҽаӡәызҭгьы,
иеиҳәашаз идыруан, аха асеиԥш ажәақәа, ари аҩыза ахәыцра
Адамыр иҟынтә дахьазыԥшымыз аҟнытә, игәы иаанагаҵәҟьо

229

иаҳәатәу, мамзаргьы дызлеидыруа дазхәыцны ицәажәатәу
изымдыруа даанхеит.
– Даҽакуп, – акаҳуа ашра дахылаԥшуа, иажәа инациҵеит
Адамыр, – уара уоума, сара соума, дшарамшаны ииз асаби ииуа-ииҳәо ҳхы ахьынӡалаҳархәуа. Абри ауп аус злоу,
дад, ашәҟәыҩҩы қәыԥш. Ҵәалаҵарала исҳәо џьумшьааит
ашәҟәыҩҩы қәыԥш ҳәа? Уара узыҳәан изыҩхьоу арецен­
зиақәа азин урҭоит шәҟәыҩҩыс сиԥхьаӡом ҳәа аҳәара. Уигьы, аиашаҵәҟьа, аамҭа анааилак еилукаап, – еиқәырчаҟәа
астол иқәыз инапҩымҭа ашҟа даанаԥшит. –Ҭарсхан
иџьеишьеит уи иԥшышьа шыҟаз. Убас аб дихәаԥшуеит иҵеи
гәакьа, иҵәҩаншьап заҵәы ҳәа дызхәаԥшуа, дзеигәырӷьауа,
агәеизҳара изҭауа, аха убасҵәҟьа игәы ахәрақәагьы
анызҵахьоу, шаҟа бзиа дибо аҟара убасҵәҟьа ицәымӷу.
Иҟаларын, ианиҵеит Ҭарсхан имшынҵаҿы, убарҭ амшқәа
рзыҳәан, иареи сареи ҳанеиқәшәаз, иԥшышьа збеит, иеилыскааит, аха иҟасҵашаз здырызҭгьы, Адамыр Арҭанба ихаҭагьы,
инапҩымҭагьы – ҵәҩан шьапгьы рлахьынҵақәа зынӡаск
даҽакхаргьы. Уамак аҭахӡамызт. Иҟалозар, суҳәоит, саԥхьарц
исыҭ, иуцәызӡом, аӡахьы уаныҟаз, исзымычҳазт, аԥхьажәа
саԥхьеит, зныкгьы акәым, ҩынтә саԥхьеит. Убри ашьҭахь
аҩымҭа ахаҭагьы саԥхьандаз сҳәо сҟалеит. Сыгәгьы иҭашәеит
саахәмаршәа инацысҵашазгьы. Уацәымшәан, уара сара
снапҩымҭақәа ишырзууқәахьоу еиԥш, кьыԥхьшьа амам ҳәа
арецензиа ацысҵаӡом. Ус ацсҵар аӡәыр дсызхәыцуашәа, мамзаргьы Адамыр Арҭанба инапҩымҭа арецензиа азыруашәа.
Инеигеит, ицеит, уаҳа закәыхи.
Ҭарсхан ихы ианаимыжьуа ииҳәаз абри ауп, егьи, абзиа
ҟаиҵоз џьшьаны, ацәгьара иҟаиҵаз, Адамыр Арҭанбагьы, уи
аҵыхәтәантәи инапҩымҭагьы рлахьынҵа аӡбараҿы иара
ихаҭа дахьынӡалахәхаз инагӡаны ианимҵаӡеит.
Инапҩымҭа ахьықәыз астол днадгылан, сгәы зфаз, аха зыда
ԥсҭазаарагьы сымам ҳәа акраамҭа инапҩымҭа дахәаԥшуан.
– Ҳахәмаргоуп ауаатәыҩса, мчык анапаҵаҟа ҳаҟоуп, иша­
ҭаху иҳалахәмаруеит. Уи џьоукы алнахуеит, ампыл асыҩцәа
ркоманда аиҳабы иеиԥш, нас убри инапала иҳалахәмаруеит.
Ҳанаҵахалак, уара иухаран, сара исхаран, ампыл цқьа

230

узамысит, уара амба цқьа иузымыхьчеит… Усҟан уи амч,
иааԥшны иҳахәаԥшуа, аҟырҟырҳәа иччоит. – Сара дызбаанӡа
дзызхәыцуаз акакәын уажәы ииҳәақәоз.
Аригьы ҿыцын Ҭарсхан изыҳәан. Иҩымҭақәа рҿы акәым,
ицәажәараҿыҵәҟьагьы асеиԥшқәа иҳәо имаҳацызт. Адгьыл аҿгьы ажәҩан аҿгьы иара изыҳәан иҟаз мчык акәын
– ауаҩытәыҩса, уи ихшыҩ, имч, илшара. Илахьынҵа зыӡбуа,
инасыԥ зчаԥо иара, иараӡәзаҵәык иоуп.
Анаҩсан иациҵазоуп Ҭарсхан еиҳараӡак иџьеишьаз.
Шәҟәык, ашәҟәқәа рышәҟәы аҟнытә, иԥсахымкәа, ишаҳәа­
ҵәҟьо ажәақәа ааигеит. Уи ашәҟәы Ҭарсхан идыр акәым, иҟан
адаҟьақәа ишеибгоу ҿырҳәала ииҵахьаз, аха Адамыр иҿы
акәым, дзыхшаз иан лҿгьы иԥсы иахирӡаауамызт. Раԥхьа
ишимԥыхьашәаз, раԥхьаӡа дазырԥхьаз уигьы ихьӡ аӡәгьы
ишиеимҳәо ала игәанала ҭоуба иухьан, имшынҵаҿыҵәҟьагьы
ихьӡ џьара иҿыҵаимыршәеит.
– Ишԥаҳәоу? – ҿааиҭит инапҩымҭа аанкылауа Адамыр, –
иаамҭоуп ахаҳәқәа рыҟәшәара. – Хьаала дааԥышәарччеит.
Уаанӡа ан лысаби дшихымӡыӡаара дахӡыӡаауа иикыз
инапҩымҭа наҟ астол инықәижьит. Ауада агәҭан игылаз,
акрыфарҭа стол днадтәалеит. Даахан Ҭарсхангьы инаизы­
қәиргылеит акаҳуа. Саҭаумҵан, сумазҵааӡакәа унап­ҩымҭа
сахәаԥшит, даҟьақәакгьы срыԥхьеит… Схы сызнымкылеит, угәы иалымсын ҳәа Адамыр иеиҳәарц ииӡбақәаз акгьы
изымҳәакәа иара изаанхеит Ҭарсхан. Аха уеизгьы даҟьақәак
дышрыԥхьаз ихала ихы ираргамеит.
– Иудысныҳәалоит, инеиҵыху ҩымҭак уаҿызаап. Излеилыскааз ала, исахьаркыратә ҩымҭоуп, иегьпублицистикам… Аха
ихадоу, реиҳа аус злоу акы иалаҟазар ҟалап, аԥхьара уалагар
узаҟәыҵӡом…
– Исылшозар, усшәақәоуп ишыӡбоу, ҩбагьы хԥагьы, зегьы
еилоуп уаҟа. Асахьаркыра, апублицистика, уимоу, пиесаҵас
иахьыҩқәоугьы ыҟоуп. Сызлацәажәо ауаа, реиҳа ихадоу
ражәақәа…
Ҭарсхан идыруан, акырынтәгьы иџьеишьахьан Адамыр
иқәра ианаумшьартә игәынкылара шыбзиаз. Иибахьаз,
иидыруаз, дыззааигәаз ауаа, здунеи зыԥсахижьҭеи акыр

231

жәашықәса ҵхьоугьы, ирцәажәашьаз, иртәашьа-ргылашьаз
мацара акәым, уаҩы ихамышҭыша ажәак рҳәозар, амагнитофон ианиҵазшәа акәын урҭ ажәақәа шигәалашәоз, рыбжьгьы
ихаҵаны акәын ишеиҭеиҳәоз.
– Сшымҵаауа умбои… Уан дышԥаҟоу, саҳәшьаԥҳа? Лыхьӡи
лыжәлеи ааҭкааны исҳәом, маҷк иԥсахшәа иҟасҵеит, аха
дыздыруа зегьы лара шлакәу еилыркаартә ани сҩымҭаҿы
лыӡбахә салацәажәоит… Ԥсаҭа шкәакәа, саҳәшьа, саҳәшьеҳаб
лцәа лхыскаауеит. Уара дабаугәалашәагәышьо саҳәшьазаҵә,
уанду! Уара уакәым, уангьы аарлаҳәоуп дшылгәалашәо.
Ҩажәижәибжь абаҟаз, уи иҵегьы заа ддырӡхьан. Дышԥаҟоу
уан лгәабзиара, шықәсык аиҳа ҵит дсымбеижьҭеи…
– Лымацара ақыҭаҿ аҩны дахгәышьоуп, саҳәшьа ишудыруа, хаҵа дцахьеит. Хар лымам. Еснагь дуазҵаауеит. Аҩны
саннеилак раԥхьа дзызҵаауа уара уоуп. Узырччаша акы
уасҳәоит. Снеицыԥхьаӡа, саншьа дышԥаҟоу, нан, анылҳәалак,
еснагь, дыбзиахәха дыҟоуп, хымш уажәаԥхьа иҩны сыҟан
сҳәозаарын, исызгәамҭаӡеит. Изакәызеи, нан, данааубалак
еснагь хымш анааҵлакоума абрахь уанаауа, ма ҩымш, ма
ԥшьымш зны имҵит лҳәеит. Ҳҩыџьагьы ҳаибарччеит.
– Уажәы сара суазҵаап, иҵуазеи лара думбеижьҭеи ҳәа?
– Уаҟагьы хԥа, аха хымш ракәым, хымчыбжьа ҵуеит. Абрахь
амҩа санықәлашаз, сыԥхьара сыманы сцаны сыҟан. Сан лбара адагьы, еиҳарак сызцаз, изуцәызӡарызеи, снапҩымҭақәа
ганы илысҭеит. Чамаданк аасԥшаан, зегьы лҭасҵан, уаҩы иахьимбаша иҵәахы ҳәа илысҭеит. Акы анысыҩлак лара усгьы
дзызҵаауа акоуп, – Адамыр, саншьа сызкәыхшоу иурбама,
иахиҳәаазеи лҳәоит.
– Уара илоуҳәозеи? Аиаша лоуҳәоит, уаҳа илоуҳәозеи?!
Ишәкьыԥхьыр ҟалаӡом ҳәа иҩуеит, дысзашшуеит баншьа уҳәоит, уаҳа иуҳәараны иҟоузеи. Амц зуҳәарызеи, –
ицәажәашьа убас иҟан, Ҭарсхан иааицәымыӷхеит. Аԥсы,
иара инапала иишьыз дихагыланы аҳалал ииҭозшәа акәын
ицәажәашьа шыҟаз.
– Усҵәҟьа умҳәан, џьоушьҭ, уи ашшраӡам, уара усзашшаанӡа
анцәа симырӡааит, – уара сумшьыргьы даҽаӡәы сишьуан ҳәа
аанаго инаиаҭеикит Ҭарсхан, – сангьы зынӡаск даҽакалоуп

232

ишласҳәо. Макьана умыццакын, акьыԥхьра заацәоуп
ҳәоуп ишиҳәаз сҳәоит. Аха лара иужьақәо дреиуаӡам.
Исгәалашәоит, жәабжьк дасырԥхьеит. Анапҩымҭа. Анра ԥара
ҳзеилазар, абыржәыҵәҟьа амца илақәыжьны иублыроуп ҳәа
сылкит. Ари асовет мчы иаҿагылоит, ари апартиа азыҳәан
бзиа аҳәом, убри азыҳәаноуп акьыԥхьраз умыццакын ҳәа
Адамыр изуеиҳәазгьы, дҟәышуп, ушақәӡуа ибеит лҳәеит.
Уаб ибз дақәӡит, уаргьы убз уақәӡуеит, шәзакәы жәлоузеи,
цәгьарас иадыжәбалазеи саветски власт ҳәа аҽшьра далагеит. Уаҳа ианылмуӡа, лгәы ҟасҵарц, бара абасҟак аныбҳәа,
ажәабжьыжәк баҩсхуама, аа, ишыббо избылуеит сҳәан,
амца илақәсыжьит. Уара иубандаз уи аныбылуаз лара шаҟа
деигәырӷьоз!
– Иарбан ажәақәоу? Исгәаларшәеи…
– Иабоуҭаху, арецензиаҿгьы аӡбахә уҳәоит иааркьаҿшәа.
Аҵакы абасшәақәа иҟоуп. Изааӡаз амшын аныцәгьаха, ргәы
ахшәан, икарыжьит аҷнышқәа. Ашьауардынқәа реиԥш ҳаргьы
ашьхақәа нхара-нҵырас иалаҳхуеит рҳәеит. Убри символшәа
иҟоуп.
– Аа, исгәалашәоит. Аперсонажқәа нхаҩцәоуп. Адгьыл карыжьуеит. Анхаҩи адгьыли ргәы еихдыршәеит уҳәоит… Иаҳәоз
азыҳәаноуп акәымзар, аҳәашьа аганахьала, исгәалашәеит,
иповест бзиан. Иублыма нас?
– Мап, џьоушьҭ. Ахкьыԥхьаа сыман. Сан лгәы сырҭынчитоуп.
Ахьӡ сыԥсахит аҟароуп. Уажәы снапҩымҭақәа ирылоуп.
Убри анысҳәа, даԥхьар… Схахьы имааиӡеит. Уаҳа иаргьы,
егьырҭ снапҩымҭақәагьы рыхкьыԥхьаа сымаӡам. Напыла
ишызыҩра иааҩны ианымазеихалак, машьынкала екземплиарк ааскьыԥхьуеит. Егьи зегьы наҟ иааԥызжәоит. Снапҩымҭа
ааԥызжәаанӡа, иаасыблаанӡа сызҭынчхаӡом. Иуҵәахыма,
аҭоурых азыҳәан ҳәа сышьҭахь дгыланы аӡәы дысхыччошәа
саҳауеит. Саҭаумҵан, саланахалацәеит. – Уани уареи
шәеинзыршәо сара издыруеит. Уаалаганы лара илыхҳәааны
ажәабжь ҩны илыҭ.
– Иаҳагьы иԥылжәоит, илбылуеит. Акы заҵәык узыҟаҵар,
иаҳҳәап, бара иаабхыбгаз зегьы, бшыхәыҷӡаз бан дахьдырӡыз,
бхаҵеи бареи насыԥ нагӡа ахьшәмоуз, ишынеибакәу зе-

233

гьы зхароу Бериа иоуп, Сталин издыруамызт, апартиеи, саветски власти, Сталини ишәԥырхагахаз ԥшь-блак иоуп,
убри иакәмызҭгьы ҳәа иузҩыр, унапҩымҭа лыблы акәым,
ауаа идырбо илыманы дрылазаауеит, –дегьааԥышәарччеит
Ҭарсхан.
– Уаб, уара, зегьы савестки власт шәанымшәеит лҳәоу?
– Уаб икәал уҭагылоуп, убри иеиԥш уаргьы убз уақә­ӡуеит
лҳәеит. Исгәалашәаз, снапҩымҭақәа ирылоуп урецензиа­
қәагьы. Рыхкьыԥхьаа.
– Дрыԥхьар, ддыргәырӷьап, – иааицәымыӷхеит Адамыр.
– Зегьакоуп исҳәаз уазхәыц. Уани уаби ирызкны романк
уҩыртә иҟоуп. Убри аҵкыс еиҳамзар еиҵам даҽа материалк, уара иузааигәаӡоу уасҳәоит. Урҭқәа, уани уаби ртәы, нас
уажәы иуасҳәарц исҭахугьы, анаҟа, сгәалашәара – уасиаҭ
ажәаҿы исҳәоит, аха сара исҳәоит публицистикатә бызшәала,
уара шәҟәыҩҩҵас ухы иаурхәар ҟалоит. Саҳәшьа, уанду
лтәы уҩыр, уигьы романк ыҟоуп. Уара иудыруоу уи дшыӡыз?
Дзыхдырҟьаз? Ҭауади аамысҭеи, анхацәеи, ишудыруа, аԥсуаа
рҿы жәытәнатә аахыс ааӡара, агәыԥҳәыхш, анаҭра уҳәа рыбжьан. Ҭауад хаҵарԥыск дҭаркит… Дызусҭоу, дзыхҭаркыз зегьы
срылацәажәоит анаҟа, – инапҩымҭахь инапы наирххеит, –
акаҳуа шааижәыз, еиҭах аҭаҭын наиҿаикит. – Иус анырыӡбуаз,
дахьдыргәаҟуаз, ешьас иумада, еиҳәшьас иумада, иуҭынхада…
Иара ила иҵегьы идырӡқәаша… «Еиҳәшьа дсымаӡам!»
«Аеҳәшьа дышԥаумам, иуҳәо закәызеи, сара сызусҭада?!» –
ҿаалҭит аусӡбарҭа азалаҿынтә уанду, ԥсаҭа шкәакәа, саҳәшьа.
«Уара дызлаузыҟоузеи ари аԥҳәыс?» «Сара дсыздырӡом.
Шәлазҵаа, илыжәлоузеи?!» – иуам, иҳәом, дзықәдыршәо
идыруеит. «Имцуп ииҳәо, сара исеиӷьишьо еиҳәшьа димаӡам.
Ҳҩыџьегьы сан лгәыԥҳәы ҳаицааӡеит.» Уиакәхеит. Уаҵәҟьа
дынҭаркит.
Ԥыҭраамҭак ҿымҭ, аҭаҭын дахо дтәан Адамыр. Дҩагылан,
аԥенџьыр аартны ашьхаҟа даанаԥшит. Аԥенџьыр иадкьыслон
аԥсаҵла амахә.
– Лара, ԥсаҭа шкәакәа, саҳәшьа, гәыԥҳәык еицаҳцәахьан
ҳәа, ешьас илыԥхьаӡоз ауаҩ лхы иқәылҵеит, сара, ӷрак
илыцҭшааз, насгьы схаҵоуп ҳәа зхы зыԥхьаӡо, саҳәшьа

234

гәакьа дыснаԥхеит. – Аԥенџьыр дадҵны дааин, иҭыԥ аҿы
деиҭанатәеит.–Убасҵәҟьоуп, дыснаԥхеит. Саҳәшьа лус ԥшааны
сахәаԥшхьеит. Ҽԥныҳәас ирылҭақәоз роуп иџьоушьаша.
Аҩсҭаа иоуп ауаа еичзырчо, шәара шәаҩысҭаацәоуп. Шьаладала еиуацәоу, анык лгәыԥҳәыхш иааӡаз пату еиқәырҵо, бзиа
еибабо аажәбеит, шәхы еилагоит, шәара анцәа иишәиз уаауп
лҳәеит. Лус аҿы, абасҵәҟьа, лара ишаалҳәаз иануп.
– Ааи, аха уара, уаҳәшьа, сара санду… – ажәа анаԥхара
Адамыр идкыланы изымҳәеит. Дхәыҷаахыс уи дшидыруаз
даҽакала акәын. Ҭарсхан иан, Адамыр иаҳәшьаԥҳа лымацара
лакәмызт ауаа рыхьчара дазықәԥаҩны дзыԥхьаӡоз Ҭарсхан
дызмадаз, Виқтор Ҭахәыц-иԥа напхгара зиҭоз аорганизациаҿы,
урҭ ашықәсқәа раан ауаа зҭиуаз, изнаԥхоз, чҳарала
ирызныҟәозаргьы, дара рыҩныҵҟа, аусуҩцәа анеицәажәо,
зегьы рыхьыӡқәа аахтны ирҳәон. Шаҟантә иалацәажәахьааз
Адамыр иӡбахәгьы. Дызцәымӷызгьы аӡәы иҿыҵимыршәацызт
урҭ ашықәсқәа раан ауаа инаԥхон, иҭиуан, «аҟаԥшьқәа» дрымадан ҳәа. Уажәы иара иҿынтә ианиаҳа, насгьы дыснаԥхеит
ҳәа ззиҳәаз иаҳәшьа гәакьа ахьлакәыз аҟнытә, Ҭарсхан
аҟыԥҳәа ихаҿы дааит еицырдыруаз уаажәларрак усзуҩы,
акымкәа, ҩбамкәа ашәҟәқәагьы ҭзыжьхьаз. Дырмит ду днаидкыланы зыӡбахә рҳәало. Ҭарсхан аус ахьиуҵәҟьо, анаукатәеилкааратә усҳәарҭаҿоума, дахьрыцхраалаша апартиатә
органаҿоума, еиҳарак акаҳуажәырҭаҿы, иара иҳәашьа,
аинформациатә центр аҿы, иахьакәзаалак уи изы ирҳәо акы
акәын. Иԥсажә дацәшәаны (даҽа џьоукы имаҵура азыҳәан
ҳәа нацырҵон) ихы еиқәирхарц иҵеи гәакьа мап ицәикит,
динаԥхеит ҳәа. Ас, Адамыр иеиԥш иеицырдыруа ауаҩ усеиԥш
агәнаҳа имазҭгьы, иҵашьыцыҩцәа аҵәы иахаҵаны уажәшьҭа
адунеи иахдырҵәахьазаарын. Аха издыруада уи уаҩы изымдыруа… – Уара, сара саб данҭарк, саб иашьцәаҵәҟьа шәаны
ҳашҭа ианызҭамлоз, сан иахьагьы илҳәоит, еиҳабыра еиҵбыра
нимыжьит, иус дашьҭымҵуа дашьҭан ҳәа, усҟан Сталини Бериеи реиҳа ианрааз акәын…
– Саҳәшьа дшыснаԥхазоума еилукаарц иуҭаху? – ицәажәа­
шьала иубартә иҟан хшыҩ хьшәашәала дшазхәыцуаз. – Уи
атәгьы абнаҟа исҳәоит, – инапы наирххеит инапҩымҭахь, –

235

дызласнаԥхаз убри ауп, лара… Иудыруаз, мышкызны, иҟалоит,
ушәҟәыҩҩраҿы ухы иаурхәар. Ҳаб, аԥҳәыс илусым уи, аԥҳәыс
лус аҩны аҩнуҵҟоуп, ахшароуроуп, лхаҵа имаҵ ауроуп иҳәан,
имуит, аҵара дҭаимҵеит, нбанкгьы лыздыруамызт. Аҵара иазкыз сара сакәын, уи зусу ахацәа роуп иҳәон ҳаб. Изхысҳәаауа,
лара, ҵара змамыз, сара сыԥсҭазаара зымаҵ аура иазыскыз,
ирҳәозгьы, ирыҩуазгьы, иҟарҵозгьы акгьы шҽеимыз ишиашамыз еилылкааит. Лыԥҳәыс гәы иаҳа иҟәыӷахеит. Абри ауп
Дырмит ду «аҵара сасуп, ахшыҩ аԥшәымоуп» зиҳәаз. Асас
зны дцоит, зны даауеит. – Дҩагылеит. Ауатка зҭаз аԥатлика
ахҩа аахихит. Ҭарсхан иџьашьаны дихәаԥшуан. Ҿымҭ иаргьы инаидигалеит, аха мап аник идимцалеит. Афырџьан абжа
аҟара нҭаҭәаны ижәит. Иаҳа даалахҿыххан, иҭыԥаҿы днатәан,
иажәабжь инациҵеит. – Хрушьчов, раԥхьа ацәа салызхыз 1956
шықәсазы, ҳаԥсҭазаара зегьы аазырҳәыз аизара анымҩаԥига,
даҽа блала ҳазегьы ҳанынеиҿаԥшы-ааиҿаԥш, сара, ишызбоз,
ишԥауасҳәари… Шьҭракы иҭаланы ицоит аӡиас. Аҭыԥ ылнаххьеит, амҩа адыруеит. Иахьыкәараҵо, аԥаҩқәа иахьрынҟьо,
иахьавстәу… Уаҳа даҽа мҩак ыҟоуп ҳәа аԥхыӡгьы иаламшәац.
Иаалырҟьаны игеит бжьык, ухы зургәаҟуазеи, узлацаша даҽа
мҩак шыҟоу умбаӡои ҳәа. Абасшәақәоуп… Ауаатәыҩса ԥхьа
рцараҿы даҽа мҩақәакгьы ҳәа… Ауаа рырӡра, рнырҵәара,
усҟан изырӡуаз, зыԥсы ҭаз, уахьынтәи ихынҳәуаз, урҭқәа,
ишԥасхьаамыз, саргьы исцәалаӡит, саҳәшьа мацара дабанаӡоз,
аха усҟанҵәҟьа дшыршьыз здыруан, сгәы сырҭынчхьан. Егьирахь схаҭа сшыцқьаз здыруаз аҟнытә, уи аганахьала акәмызт
иҟалаз, Хрушьчов ихитыз ҳаблақәа… Ишԥауасҳәари… Амҩа
зегьы ҳазқәыз иашазу ҳәа ахәыцра сегьналагеит, абри сгәы
егьааҭашәеит, уахык, сызмыцәо, схы еилаго сшаргәаҟуаз,
снықәиан, сылацәа анааҭаа, адунеихаан ԥхыӡ исымбацыз,
исхашҭхьаз, зыԥсы сакәыхшаша саҳәшьа, абри ауха ԥхыӡ
дызбеит. Аибашьра амца шакуаз сылацәа анынҭаалакоума,
сыхәны агоспиталь аҿы санышьҭаз, саҳәшьа лыԥсы ҭаны,
лыбла сынҭаԥшызҭгьы схьаа аахҽуан ҳәа сышлызхәыцуа
саныцәалакоума, знымзар-зны лцәаарагьы снахьылмырԥшит,
уажәы, сгәы анааиҭас, лыԥсаҭа шкәакәахааит, исгәалашәоит,
дырбаандаҩны даныргоз, лыжәҩа иқәыршәыз лкасы

236

еилыӷраа лхаҵаны, лыблақәа гәхьаагарыла иҭәны, мҩак саныланы сышнеихуаз, даасԥылеит. Даасԥылеит, даасыхәаԥшит
аҟароуп. Лышҟа снеир, саныхәыҷыз, хаак аныслырклак
лыхәда сшахьынҳалоз еиԥш, даасгәыҵасыҳәҳәар сҭахуп,
аха мчык снанашьҭуам… Лара дсыхәаԥшуеит, гәхьаагаралеи
гәыбылралеи иҭәуп лыблақәа… Убас дышсыхәаԥшуаз
дныҵаба дцеит усҟан… Уинахыс, иналаршә-ҩаларшәны
сҭаара далагеит. Уара аеҳәшьа думоуп, уи закәу удыруеит, анцәа дугимырхааит, дзыхшаз иан, иԥсҭазаара змеидаз
иԥҳәыс, иара ихшаз уҳәа, ауаҩы зыда дхаҭәаам, зыда ԥсыхәа
имам ауаа ыҟами… Убарҭ рыгәҭаҵәҟьа далагылоуп аеҳәшьа.
Сқәыԥшӡан дансыцәдырӡыз, исгәалашәоит, акомҿар иазкны
акәу, жәеинраалакгьы сыҩхьан, исызгәамҭаӡеит исыԥдырхаз
шаҟа аҵанакуаз. Уажәы ԥхыӡ дызбо саналага, ԥхыӡла, уаҳәшьа
дукәыхшоуп ҳәа… Сара еилыскааит исзыруз шаҟа ицәгьара
дууз. Снапҩымҭаҿы исҳәоит, мышкызны уаԥхьап, ихҭҳәаам,
исыхьҵәҟьазоуп, уахык, дшызбацеиԥш, ԥхыӡ данызба, ус
ҿаалҭит. «Уаҳәшьа дукәыхшоуп, шьаҿақәак ныҟауҵазар, уаналагах игәаӷьы, наҟ урԥырҵ аҩсҭаацәа, рымаҵ ахьынӡаууз
узхоит» ҳәа.
– Сара аус ахьызуа аамышьҭахьгьы, Адамыр, сзыдҳәалоу
дудыруеит, Виқтор Ҭахәыц-иԥа… Ҳанстудентцәазаахыс…
Дуаҩы цәгьам… Аамҭа иахылҵыз аӡәы иоуп, изхысҳәаауа,
убри сиҳәеит, «аҟаԥшьқәа» исызреиҳәарц. Саб идокументқәа
сдырбар сҭахын, – ҭынч иеиҳәарц иӡбаны имаз, уажәы
убасеиԥш иҟақәаз данрылацәажәа, насгьы игәы ҟанаҵарц
ҿааиҭит, Ҭарсхан, – исырымҭеит, ихызҩылааргьы рымуит, аха
срыԥхьеит. Убраҟа, апапкаҿы иагәылоуп уара саб ихьчаразы
иуҩыз ашәҟәы. Апрокурор ихьӡала иуҩызаап. Дудыруеижьҭеи
акыр шықәса шҵуа, аибашьраҿы шәшеицыҟаз, уаҟа дшеибашьуаз, апартиа дшазгәакьоу, Сталин иидеиақәа дышрықәныҟәо
уҳәа зегьрыла духьчагәышьеит. Ушәҟәы иақәҩуп ажәа заҵәык.
«Отказать!»
– Уаб… Сара саҟара уара дабоудыруеи… Аԥхыӡ дақәдырӡит.
Уаб иӡбахәгьы сҳәоит суасиаҭ аҿы. Иӡбахә акәым, инеиҵыхны
ажәабжь иара изкуп. Ԥхыӡла… Усоуп изашшыз ишиҩыз. Аԥҭа
еиқәаҵәа ԥхыӡ избеит. Цқьа снаҿаԥшызар, аԥаҵақәа хьа-

237

дышьшь, абар Сталин ихаҭаԥсаҭа… Ԥхыӡла дибаҵәҟьазаап.
Ҳа-ҳа-ҳа! – дааччеит. Изаҟаразаалак гәырӷьарак аҵамызт
иччабжь. Дҩагылан даалеиҩеин деиҭанатәеит. – Цәгьамзар
бзиа уаҩ дахыччом ҳәа, уччар узымыччо… Уаб, уаргьы
иудыргәышьоит уажәшьҭа дшыҟам… Иԥсаҭа бзиахааит, дызбап сегьынаиацәажәап ҳәа абахҭаҿы снеит. Дааҟәымҵӡакәа
исеиҳәоз закәыз! Сталин бзиа дшибо, игәра шиго. Дзықә­
дырӡыда? Сталин. Иара изыҳәан ицәаԥҽыгоу ажәақәа иҳәоит
ҳәа. Убасҟан, абахҭаҿы ҳаиԥылара, ҳаицәажәара зегьы зҩит
ани, сгәалашәара-уасиаҭ ажәаҿы. Инеидкылоу хаҿсахьаны
даасырԥшуеит уаб. Аибашьраҿы… «Аԥсадгьыл азы! Сталин изы!» – иеибашьуаз ауаҩ, аибашьра ашьҭахь Сталин
дихырҟьаны дҭаркит, дыршьит. Убарҭқәа зегьы срызхәыцны,
схаҭагьы сыԥсҭазаара еихшьаланы…–иажәа намыгӡакәа,
афырџьан азна ауатка нҭеиҭәеит. Ҭарсхан идигалеит, аха мап
аник идимцалеит. Уаанӡеиԥш, инҭарԥҟаны ижәит.
– Уара, ишысҳәара сыздырам, урыԥҳа злауашәшәыроу
ала, насгьы ухала уакәым, асасцәагьы рыцыжәра уцәымӷын…
– Сыԥсҭазаара анеихысшьала, дад, ауатка акәым даҽакгьы
ажәра сеилаҳауа сҟанаҵеит.
– Уара ажәлар рҿгьы, хыхьгьы, зегьынџьара пату уқәуп…
Бзиа урбоит… Иацызынгьы уаасгәалашәеит. Амҩан џьоукы
срықәшәан, ҳаицааиуан. Убарҭ иӡбахә аацәырыргеит,
дугәаламшәои, акыр раԥхьа иара изкны шәҟәы хәыҷыкгьы
уҩхьан, ҳқыҭа иахагылаз Бақьыр-иԥа Ҳараз… Иӡбахә
анаацәырырга уара уаасгәалашәеит…
– Бақьыр-иԥа Ҳараз!.. Идырраҿы сыҟоума! Зегь реиҳа
бзиарас иҟаиҵаз, сахьиҵашьыцуа уасҳәап? Иаамҭа шцаз
аниба… Ишԥасҳәари… Иаамҭа цеит, иара даанхеит. Ихы
ҿаҳәаны дықәҵит. Дцеит, даццеит иаамҭа. – Дҩагылан,
акәакьаҿ икҿагылаз алаба аашьҭихит. Алым акәу, абжьас акәу
гыгшәыгк ахаҿсахьа аҭаны иҟаҵан алаба ахәҵәы. Урҭқәа бзиа
ибон Адамыр. Инапала иҟаиҵақәаз амҿтәы скульптурақәа,
инеиҭак-ааиҭакны, дназыцхыраа-аацхырааны ма аԥсаатәқәа,
ма аԥстәқәа рсахьақәа зиҭақәаз рыла иҭәын икабинет. – Амла
уамкыцзар, насгьы макьана шьыжьхьа ҟарымҵац, уаала,
ҳандәылҵып, ҳаалеиҩеип.

238

Лбааҟа, арҩаш ашҟа рхы рханы инеиуан.
– Сгәалашәара-уасиаҭ ажәаҿгьы исҳәоит, – илабҷашь
иҵарс дааҭгылан ҿааиҭит Адамыр, – аха, разҟыла, ҳанеиқәшәа,
уҿаҿы иуасҳәар иаҳагьы еиӷьуп, – иҳәарц ииҭахыз ажәа цқьа
дазхәыцуазар акәхарын, дынкахәыцуа иҿынеихеит.
Ҭарсхан иааицәымӷхеит. Реицәажәараҿы Адамыр инап­
ҩымҭа азыҳәан ажәа «агәалашәара» ианаԥишьлак «ауас­
иаҭ» ҳәа, ихьшәашәаӡа инаилсуан. Инапҩымҭақәа рзыҳәан
ииҩхьаз арецензиақәа анааигәалашәалак, иҭахы-иҭахым,
уи ауаҩ ишҟа цәымӷрак днамҽханакуан. Усеиԥшқәа раан,
ҭынхак иеиԥш иҩныҟа днеи акәым, амҩан харантә ихацәа
днықәыԥшыргьы, димбаӡазшәа дымҩахыҵуан. Аха нас,
аамҭақәак анаабжьыслак, игәала наихыԥсаауан, ианаижьуан. Уимоу, дызбандаз ҳәа дҟалон. Иаб игәалашәареи
убри ауаҩи ахьеидҳәалаз аҟнытә, данибалак, ԥыҭраамҭак
даниацәажәалак, иаб убри ауаҩ изынижьыз ԥхаррак иара
ишҟа ииасызшәа ибон.
– Иуасҳәо убри ауп, Ҭарсхан, дад, – даахьаԥшны
днаиҿаԥшит, – сиашамызт сара уара уҿы. Исанажь, иулшозар,
саҭаумҵан. Исыхьыз уиоуп, схаҭа, ихоуҵару, агәра гаҵәҟьаны
сыҟан, уара иуҩыз реиԥш иҟоу асахьаркыратә ҩымҭақәа ҳара
иаҳҭахым, ҳажәлар акгьы ирыхәом ҳәа. Агәра ганы сыҟан,
уара уҩашьоит, абаҩхатәра бзиа умоуп, аха амҩа иаша иқәӡам
ҳәа. Иуцәызӡом, шьыцра бзиала сахьуҵашьыцуазгьы ыҟан.
Уҳәоуқәа ԥсыла-ԥсылаӡа, зыӡбахә уҳәо ауаа рхҿсахьақәа
ҭырҭәааны, снапы ааиҵысхыр снарыхькьысып уҳәартә… Ах,
абасеиԥш абаҩхатәра змоу арԥыс, ибаҩхатәра амҩа иаша
иқәҵазар… Анцәа сихьчеит, џьаргьы исымҩит уара узыҳәан,
аха сзызхәыцҵәҟьоз уасҳәап… Дшыхәыҷыз игәы ахәрақәа
анырҵеит. Иаб ддырӡит, иан аусура дамырхит… Урҭқәа зегьы иныԥшит. Убарҭ агәалақәа раҵкыс дзаиааизҭгьы, иара
ишихатәу, иан гәакьа ишылҩызоу агәра игазҭгьы ҳаамҭа,
ҳлитература ҵәатәы шьаҟаны дааҵагылон ҳәа…
– Алым акәу, абжьас акәу, ари зхаҿсахьа ауҭаз? – Адамыр
илабҷашь ашҟа ацәажәара ниаигеит Ҭарсхан. Уи иҭахымызт
Адамыр ицәыригаз аус алацәажәара. Инапҩымҭақәа
рзыҳәан «уажәы ишыҟоу ала кьыԥхьшьа рымам» ҳәа. Ада-

239

мыр имҩыргьы даҽаӡәы ишиҩуаз идыруан, ианамуӡах,
ари иахьиҩыз иаҳа еиӷьын, ма иҩит иаарԥшӡаны, аха зегьакоуп…– Ушәҟәыҩҩымхазҭгьы, хымԥада ускульпторхон,
–ишахирҟьацәаз ибеит, сихыччазшәа еилимкаандаз ҳәа
иааицәымыӷхеит, аха ииҳәаз иҳәахьан.
– Сара сакәӡам ари ҟазҵаз. – Илаба нарҳәы-аарҳәуа
днахәаԥш-аахәаԥшит. Еиликааит уаанӡа дызлацәажәоз уаҳа
алацәажәара шиҭахымыз Ҭарсхан. – Ари аҭоурых змоу лабоуп. Нхаҩ бзиак, хьчак иҟаҵамҭоуп. Абни ашьха унхаланы
уахьаанаскьо иԥсаса иманы дтәоуп. Сааит ҳәа шааиаҳалак,
есышықәса сыхьӡ ала абри шьны иф ҳәа шьтәак, ма қыжәк
сзааигоит. Сынтәагьы убас дансҭаа, абри алаба икын, иааимхны сахьнахәаԥшыз, иугәаԥхазшәа збоит, иусымҭар зуам
иҳәеит.
– Иумбои, ахьча, аҩыратә культура иацәыхароу ауаҩ,
ҳашә­ҟәыҩҩы ҳәа… Уи уаҩ ианаҳәо рацәоуп.
– Ашәҟәыҩҩы қәыԥш, дад дукәыхшоуп, уаргьы саргьы ус ҳанаҳәар ҳҭахуп ауп иҟалаз. Абри дышәҟәыҩҩуп,
дшьаҭамырӡгоуп, дҿахәҳәаҩуп, зыда ԥсыхәа ҳамам дреиуоуп
ҳәа… Башоуп, дад дукәыхшоуп. Хжьароуп ҳазҿу. Сара изҩыз
азыҳәа акәым изысҳәо. Аҭахызар Дырмит иаҵкысгьы уеиҳаз.
Ҵеи дызхылымҵыц аԥҳәыс анра ԥара иацу агәыбылра
шылзымдыруа еиԥш, аҩыратә культура закәу, иаҵанакуа…
Аҳәара иаԥсам! Уиаҵкыс ҳалацәажәап абри алаба аҭоурых.
Схәы зааиго нас еилукаап. Сталин ишәымихыз азинқәа
сара ишәысҭоит, шәсыркьаҭоит иҳәан Хрушьчов, шаҟа
рҭаху арахә ранҵара азин риҭеит азнык азыҳәан. Ашьҭахь,
иугәалашәозар, арахә ранҵара аганахьала Сталин икәал
дынҭагылеит. Жәохә-хы аԥсасеи х-хык ашьамаҟеи роуп
шәызқәиҭу иҳәеит. Еиҭах ажәбоурақәа, аџьмаҭрақәа реимдара иналагеит. Ахаан дсымбац, дсыздыруам, нхаҩык днеит
аҩны. Аброума ашәҟәыҩҩы Адамыр Арҭанба дахьынхо? Ааи,
аброуп, сара соуп. Анхаҩы, инапсыргәыҵала мацара акәым,
снаихәаԥшыр, дшынхаҩу игылашьала мацарагьы дыздыруеит. Ари ауаҩ дынхаҩуп, дегьынхаҩ бзиоуп аасгәахәт. Уаазгазеи? Узусҭада? Ашә дахьаахыҵыз, ишьамхы ҩаирсит. Аԥсуа,
насгьы анхаҩы изыҳәан ишьамхы арсны агылара закәу уды-

240

руеит. Иухьзеи, ус шԥаҟауҵо?! Сукәыхшоуп, уаԥхьа аԥсра
анцәа исиҭааит, сеиқәырха, схәыҷқәа, сабицәақәак амла
исцәумшьын, ҳшынҭаацәоу унапы ҳануп ҳәа дматанеиуеит. Хымш раахыс Аҟәа далазаап, дахьнеилак дрыдыркылом,
ашәҟәқәа алаиҵан, акгьы алҵуам. Уара аӡәыр духәозар, абри
ауаҩ иҿы уца ҳәа сыӡбахә иеиҳәазаап. Сахьынхоз иԥшааит.
Исеиҳәаз ажәақәа зегьы зуҭахузеи. Дҩасыргылеит. Иҟалаз,
ихьыз уасымҳәои. Сталин ихаан изқәиҭыз рдыруан. Адгьыл
шаҟа рыҵаркуа, арахә шаҟа хы ранҵара азин рымоу, апаспорт аиура ишақәиҭым, аусура ианцаша, ианааша. Ажәак ала,
арратә режимк иашьцылахьан гәаҟқәа. Хрушьчов шәаргьы
шәуаауп, арахәгьы шаҟа шәҭаху анышәҵа, ишәҭахызар апаспортгьы шьҭышәх аниҳәа, иасны арахә анырҵеит, адгьылқәа
ныркылеит. «Ииҳәаз ажәоуп узызхәыцша. Сталин ихаан
еиԥш еиҭа ҳшыҟалоз здыруазҭгьы, уахь ҳдырхынҳәуеит
ҳәа сгәы иаанагозҭгьы, исыхшозма ахәыҷқәа, изысҭахыз,
ишсызныҟәымгоз, ишысзынмырхоз здыруан, уажәы шәынхашәынҵы, арахә шаҟа шәҭаху ранҵара шәақәиҭуп анырҳәа,
сара, агаӡажә, раԥхьа арахә-ашәахә ракәу џьушьома,
банаџьалбеит, сҭакәажә, ҳаҿиар зҭаху аамҭак ааит, амлеи
ахьҭеи шәыдсыркуам, даҽа хҩык раҟара ҵеицәақәак быхшароуп сҳәеит. Хәба фба шықәса рыла, уаанӡа исымаз ахшара
даҽа хҩык нарыцлҵеит сыԥҳәыс, сырахәгьы ҩыџьа ракәым,
ԥаса хҩык анхацәа ирымаз аҟара инасцеит. Сынхар сҭахуп,
уара! Сыҿиар сҭахуп, уара!» –дыҳәҳәон уи ауаҩ, ихоуҵару,
аҳәса реиԥш илабжышқәа хаҟәҟәалоит. Уажәшьҭа, иҳәеит
уи, ишԥаҟасҵо?! Асҟак аԥсаса урықәиҭым, инухроуп рҳәеит,
асҟак ашьамаҟа ануҵар ҟалом рҳәеит. Удгьыл иацҵаны иукит
рҳәеит. Сталин ихаан еиԥшҵәҟьа, ажәбоурақәа, аџьмаҭрақәа
ирҭаланы арахә рыԥхьаӡара иалагеит. Рныхра акыр аҭахума,
иҟәаҟәангьы ишьҭасҵап, уажә иаабама, аколлеқтивизациа ианалагоз, саб рыцҳа излеиҳәоз ала, иабгьы иаргьы, ҵаны, ашьра рзымгәаӷьит, рнапқәа хырыҵәҵәар иаҩызахеит, аха иаалаган, имцхәны ирымаз иԥсасаз ишьамаҟаз зегьы аԥсҭахьы
иганы иоурышьҭит. Рныхра акыр аҭахума, ухьышьаргәыҵа
сакәыхшоуп… Абасҵәҟьа иҳәон. «Ухьышьаргәыҵа сакәых­
шоуп! Иабазгои арҭ амыждараз исыхшаз, ирҿасҵозеи,

241

изланы­ҟәызгозеи? – Дааҭгылан, ихазы ишиҳәоз мҩашьо,
гәҭахәыцрала инациҵеит. –Убри анхаҩы данысҭааз адагьы
сазымхәыцызт. Дааҟәымҵӡакәа еидиҳәалон, ирахә рныхреи
ихшара рхыԥхьаӡара азырҳареи. Азнык азыҳәан сегьарччеит, аха ашьҭахь саназхәыц, ииашаҵәҟьаны урҭ еидҳәалоуп.
Арахә рацәаны имамкәа ахшара рацәа иоурц иҭаххом
анхаҩы, ирҿеиҵозеи, изланыҟәигозеи ихәыҷқәа. Уи ахшара рацәаны имазарц аганахьала. Аха дара арахә? Урҭгьы
рацәаны изанҵаӡом ахшара рацәаны имамкәа. Изызбода?
Ицхраауада?
Уи аҩыза аамҭа уажәгьы иҟоушәа, ирҿыцны ихьаагауа, иажәа намыгӡакәа, даамҩахыҵын, аԥсаҵла изқәа ад­
ҵаны, ашьапаҿы днатәеит Адамыр. Ҭарсхан игәы ҵшьаауа
амла дакуан, шьыжьхьа афара ааигәаахон, аха Адамыр
изыӡырҩрагьы даргәаҟуан, избанзар ари ауаҩ иҟнытә иаҳа­
уан дыззыԥшӡақәамыз.
Иажәа инациҵеит.
– Уажәааигәа, сгәалашәара-уасиаҭ аҩра саналага, убри
анхаҩгьы даасгәалашәеит. Зынӡаск даҽакала иаргьы, саргьы сыхгьы сназхәыцит. Ишьамхы арсны, ухьышьаргәыҵа
сакәыхшоуп ҳәа саԥхьа дгылоуп, нцәаҵас дсашьапкуа, арахь
ацәгьара изызуз, ишьамхы азырсыз рыгәҭаҵәҟьа срылагылоуп саргьы, ааи, сара схаҭагьы.
– Усҵәҟьа акәым, џьоушьҭ… иааицәымӷхеит, дегьаарыц­
ҳаишьеит Ҭарсхан. Зны дизгәаауан, ҽазны гәыблрала диз­
хәыцуан, аха уи изыҳәан абыржәада арыцҳашьара изцәы­
рымҵыцызт. Еидара хьанҭак даҵаханы, дицхраарц, иеидара
даҵихырц иҭахны днаихәаԥшит. Издыруамызт ицхраашьас,
иеидара иаҵхшьас иҟаз.
– Иџьоушьеит акәу? Ани, ихьӡузеи, Виқтор Ҭахәыц-иԥа,
уара узыцхыраауа. Ус ахьысҳәаз угәы иалымсааит? Уажәоуп
уара урҭ русқәа уҽанрылаурхә рыцхраара уаналага, сара
сҽанрыласырхәыз, рыцхраара саналагаз, уаргьы, Виқтор
Ҭахәыц-иԥагьы зынӡаск шәмиӡацызт. Уара уи иажәахәқәа
изыҩра уалагеижьҭеи, игәаҭаны исымоуп, жәахәык дахьааԥ­
хьалак, сара сыӡбахә алаимҵар ҟалаӡом. Иара иаанӡа
иҭыԥаҿы иҟақәазгьы сыхьӡ иавсуамызт, аха иҳәашьа зынӡаск

242

даҽакуп. Иажәахә саназыӡырҩлак, мамзаргьы санаԥхьалак,
иаразнак издыруеит изызҩыз уара шуакәу. Уара ишуҩыз
саназхәыцлак, ҽԥныҳәаҵасоуп ишсаҳауа…
– Иауазеи, насгьы узыԥсам ҳәа акгьы ҳәамызт…
– Ҽԥныҳәаҵас, ҽԥныҳәаҵас… Уара, Адамыр Арҭанба, сара
изыҩуа акгьы удукылом, изыҩуа рымҩа укуеит, аха сара уара
узыҳәан… Ус акәу? Уаӷа чысла дшьы?
– Сара уара ӷас усыԥхьаӡом. Изыҩуа ацензура иамы­
шьҭуазар, уара иухарагәышьоузеи! Уара, ианамуӡах, иаҳа
ирԥшқаны иуҳәеит. Уимоу, сегьурҽхәеит. Абаҩхатәра имоуп,
ашәҟәыҩҩра анцәа дазишеит… Зеиӷьашьара заҵәык, убри
абаҩхатәра ииашоу амҩа иқәҵазар…
Илабҷашь наиҵарсны дҩагылеит Адамыр. Еизарак аҿы
дықәгыланы, зегьы ираҳарц иҭахызшәа, ибжьы ҩҭганы:
– Рыцҳарас иҟалаз уиакәӡам, дад дукәыхшоуп, ацензура
акәӡам! Рыцҳарас иҟалаз сара схаҭа агәра ганы сыҟан иуҩуа
иашам, иуҳәо иашам, ихьчатәу ухьчом ҳәа. – Игәы аԥсы аиршьоу, иаҳа иҽааирҭынчын, уаанӡа ииҳәоз ажәа иациҵон. –
Саҳәшьа дшыснаԥхахьаз еиԥш, абри, исзымдырӡоз, исымбацыз анхаҩы дыснаԥхахьаны, даазықәшәаз, ацәгьара изыруз
зегьы саргьы салахәны схы збеит.
– Ус уалагар, Адамыр, Сталин иҟаиҵазгьы, Брежнев иҟаи­
ҵазгьы, уи, узлацәажәо Хрушьчов изиузгьы, зегьы рҿы асовет
уаа зегьы алахәуп. Ҳазегьы ҳаилахәуп.
– Уиаахыс иҵхьоузеи! Сара исхашҭхьан. Абра дыҟоуп ҳәа
иаҳазаап. Аӡәы уиҭахуп рҳәеит. Дысзымдырӡеит. Ихҭарԥа
ырқьақьаны ихоуп. Ауапа еикәарҳәны, иҿаҳәаны изқәа икыдуп. Шәақьк ижәҩа ихшьуп. Аԥса цырцыруа лабашьакгьы
икуп. Ацәажәара даналагоуп даныздыр. Абар, сырахәгьы
схәыҷқәагьы сеиқәырха ҳәа ишьамхы арсны саԥхьа игылаз анхаҩы… Иуасымҳәаӡеит усҟан иус шаҳаӡбаз. Аҩызцәа
снарацәажәап, хымшҟа рышьҭахь уаа сҳәан дсышьҭит. Усгьы аџьмаҵәҟьа ануҵозаргьы апартиа уазҵаар акәын. Аобком аусзуҩцәақәак снарацәажәа-аарацәажәқәеит. Шәана­
џьалбеит, ихәыҷқәа изныҟәгом, сабицәа гәарҭак дрылатәоуп,
ирахә анних, амла инҵәоит, ишԥаизааури… Ишудыруа еиԥш,
апартиа ажьашьа, дара, амаҵ азызуа раҟара аӡәгьы изды-

243

руам. Иԥҳәыси иареи еилыҵызшәа ашәҟәы ҟаиҵааит, нас
иԥҳәыс жәохә-хы аџьмақәа дрықәиҭхоит, иаргьы жәохәхы рҳәеит. Уи изхом иара џьма ханҩажәа имоуп сҳәеит.
Жәаф шықәса зхыҵхьоу хшара димоума? Акрыздыруоу,
арысҟаҩык ахьимоу аӡәык ҩыџьак ирыдамхаргьы рықәра
шԥанамӡац. Аусҳәарҭаҿы днеины зықәра аҵанакуа ихшареи иареи еиҿыҵызшәа ашәҟәқәа ҟаиҵааит рҳәеит. Урҭгьы
рыхьӡала жәохә-жәохә џьма, хԥа-хԥа шьамаҟа аниҵап
рҳәеит. Усҟан сдепутатын, аусҳәарҭа аиҳабы ишҟа ашәҟәы
зҩит, абри ауаҩ иԥҳыси иареи еилых, ихшази иареи хазыхаз ишьҭы… Уазхәыцу? –иччаԥшь шшаӡа дааԥышәарччеит
Адамыр. – Аҭаацәа еимырпы ҳәа ашәҟәы зҩит. Ихаҭа иҿала
изласеиҳәаз ала, иԥҳәыси иареи ааибуам, лҟазшьа хыгашьа
амам… Абас анысҵароуп, ишԥоубои анысҳәа, ианҵагәышьа,
лтәарҭа иасыргәӡааит, уи лтәарҭа иаҩсуа уаҟа аӡәгьы дыҟам,
аха уаҳа иамуазар, ианҵагәышьа иҳәеит. Иҷкәынцәа ракәзар,
раб иҳәатәы харҵом, хыбрак аҵаҟа еицынхашьа рымам…
Суҳәоит, аҭаацәа еимырпы… Иаа, ишԥоубои зыԥсы ҭоу аклассик аҭаацәара аганахьала ипозициа?
– Иҟаиҵо, акыр ихәоу? – игәгьы дынҭахәыцит Ҭарсхан.
«Сиазҵаап Адамыр. Ари исеиҳәаз ихаҭа ихы иаимырхәозар,
зыҩра даҿу агәалашәарақәа рҿы имҳәазар, сара исиҭеит асиужет. Ажәабжьк алсхуеит. Зеӷьаҭам сиужетуп.»
– Уӡырҩла, – иажәа инациҵеит Адамыр, – цқьа снаи­
хәаԥшызар, ишуасҳәаз еиԥш, абар сынхаҩы, уаазгазеи,
иуҭахузеи? Абра уҟоуп, уԥсы ушьоит ҳәа ансаҳа, узбарц сааит. Иҭабуп. Напызаҵәлагьы смааит. Иҭабуп иахьуҳәазгьы,
сара акгьы сҭахӡам. Исиҭозеи? Абнаҟа иҿасҳәеит. Уҩызцәеи
уареи шәааидтәалап. Сыԥшызар, атурбаза агәашәаҿы шьтәак
ҿаҳәоуп. Убринахыс есышықәса саацыԥхьаӡа шьтәак сызкын.
Сынтәа игәы нсырхеит. Ишьтәа ырхынҳәны иҭаны дсышьҭит.
Убриала ҳагьеиԥырҵит ҳәоуп сшыҟоу. Исгәалазыршәаз абри
алабоуп. Абри сиҭеит. – Алаба нарҳәы-аарҳәуа днахәаԥшаахәаԥшын, нас иҵарсуа иҿынеихеит. – Иааҟәымҵӡакәа
исацәажәоит ари алаба. Мышкы, ианеиҵаха, ҩба-хԥа ажәабжь
уанаҳәоит. Аӡиас аамҩахыганы, иара иатәӡам амҩа иануҵар,
егьаамҭа мчыла уи амҩа ианызаргьы, мышкызны ахьышьҭрахь

244

ихнымҳәыр ауӡом. Мцыла ҳанбанӡеибаркызаауеи?! Саргьы сицхрааны амц анбанӡаихәо уи анхаҩы? Аӡҭасгьы
ахьышьҭрахь ихынҳәны, уи анхаҩы иашала днымхалар ада
ԥсыхәа амамкәа иҟалоит, иҟалоит закәи, аҟалара иаҿуп…
Арҭ реиԥш иҟоу, игәы дынҭахәыцит Ҭарсхан, аӷба аԥсҟы
зку акаԥдан иахьеиԥшқәоу рацәоуп. Рыӷба ииашоу амҩа
иқәырҵоит ҳәа агәра ганы иахьынӡаҟаз, дара раԥхьа уаҩы издыруамызт рыӷба уаҵәы амҩа иацнаҵаларц азыҳәан иаҭаху,
иахьа иҟаҵатәу. Заа егьыҟарҵон. Аӷба аҵааҟәрылара иалагозар, убасҟангьы дара раԥхьа уаҩы издыруам. Иҵаарҟәрылара
иаҿу ирбаанӡагьы дара ирбоит. Сара, уи аӷба даԥырхагоуп
ҳәа иара ииԥхьаӡо, агәра ганы сыҟоуп ианҵааҟәрыло аамҭа
сахаанхом ҳәа, иара ииҳәақәо уаҳауеит. Аҭаҳмада игәкаҳара
акәу, сара исзымдыруа џьара акы ибаҵәҟьоу?
Ари ахшыҩҵак ананиҵа Ҭарсхан, ииашоуп ҳәа ишышьа­
қәимырӷәӷәоз злоудыруа, аҵыхәтәан ахыцқәа ирҭакны ина­
циҵеит иазхәыцтәуп ҳәа.
Азхәыцха иоузҭгьы…
Шьхатәылан ианеиқәшәаз аҽны, ашьжьымҭантәи реицәа­
жәараан, Адамыр Арҭанба ииҳәақәаз ихиркәшеит иара, Адамыр иажәақәа рыла.
– Акы суазҵаашан? – рааигәара иҟаӡамыз аӡәы диа­цәа­
жәозшәа, гәҭахәыцрала ҿааиҭит Адамыр, – убасҟан, аӡиас
ахьышьҭрахь ианыхынҳәлак, сынхаҩгьы уаҳа амц аҳәара
иҭахӡам, сыԥҳәыси сареи еиҭа ҳаибагеит, ашәҟәы ҳҭажәҩыроуп
ҳәа аусҳәарҭаҿы днеир, хазы ицазшәа зышәҟәқәа ҟауҵаз
уҷкәынцәагьы уаргьы ишәҭахызар шәеицыҟаз, ишәҭахызар
шәеиҿыҵны шәынха ҳәа рарҳәар, (ахы ахьхоу ала уахьоуп
иахьцо) ишуҭаху унха-унҵы ҳәа… Уара уазхәыци, Ҭарсхан,
абри? Аха, мшәан, уара сызуазҵаауазеи! Уара иҟауҵаша аҭак
уҩымҭақәа рҿы избеит. Ианбыкәу аҵыхәтәантәи арецензиа
анызҩыз уара узыҳәан?
– Ҩышықәса уажәаԥхьа.
– Ҩышықәса… Убасҟангьы хаҳәқәак налышәшәахьан
абни ацаҟьа, – агаҿа аганахьала зыҽҩышьҭызхыз ашьха
инапы нақәикит, – аха хаҳәқәак налшәазаргьы ахра ҵысра
ақәым, уаҟа иаангылоит ҳәа сыԥшын. Излазбо ала, ахаҳәқәа

245

иаҳа-иаҳа алшәшәара иалагеит. Урзыӡырҩи ауаа ирҳәо
уаҳап! Џьоукы маӡала, џьоукы иаахтны уи ахра ахаҳәқәа
алыршәшәара иаҿуп, иҵыршәаауеит. Иумбои, узеигәырӷьаша
уасҳәоит…
– Убасҵәҟьа… Ҳҳәынҭқарра еилаҳандаз ҳәа сара џьаргьы
исымҳәац, исымҩыц, – инаимаикит Ҭарсхан.
– Ишԥоуҳәеи? – изеилымкаазшәа ҟаҵаны, иблақәа ыргызмалны Ҭарсхан днаихәаԥшит. Сара гаӡас сушьоу, изеилымкааит ҳәа усыхәаԥшуоу, иҟауҵо уара ухаҭагьы иузымдырӡауоу? –
уаанӡа ахьааи, агәкаҳареи, ақьиареи зхыз иблақәа рыԥштәы
аарыԥсахит, аԥша насны анаҟә аныхнаҵо еиԥш, ирхыҳәҳәылаз
зегьы ныҵабан, гәаӷла иааҭәит. Ҭарсхан иааицәымыӷхеит.
Сиԥырҵыр, ихала даансыжьыр иаҳа еиӷьуп, иқьышәқәаҵәҟьа
ҵаӷахеит, ажәа мчқәа шрықәыххуа ҩашьом, иара изыҳәан
сара… Еилкаауп. Иҽизнымкылакәа иажәа мчқәа рҿаархар,
саргьы…
– Саҭанаумҵан, Адамыр, иаарласны иҟасымҵар амуа ус­
қәак сымоуп, –ахьшьцәеи иареи иаха иахьԥхьаз аҩнахьы
иҿынеихеит Ҭарсхан. Ашьҭахьгьы днаԥшны дибон, акраамҭа,
илабҷашь наиҵарсуа, хәыцра хьанҭак дҭанагаланы дшамоу
мҩашьо, ишьи-ишьи еиқәҵо длеиҩеиуан Адамыр.
Ашьхақәа ирывҵыз амра акыр иҩхашлахьан.
***
Ҭарсхан Ҭрамба иԥшәмаԥҳәыси иҷкәыни дырԥыларц, иаргьы иархеологиатәи иҭоурыхтәи ԥшаарақәеи, шәҟәыҩҩык
иаҳасабалагьы иибаз-иаҳаз неихишьаларц, инаниҵақәарц,
урҭ раара мшқәак шагыз атурбаза «Абӷагә» аҿы даннеи, раԥхьатәи амш ашьжьымҭан Адамыр Арҭанбеи иареи
анеиқәшәа, ианеицәажәақәа, реиԥырҵшьа дшазыԥшӡамыз,
дшақәымгәыӷӡоз ала иҟалеит. Уи иҟнытә дыззыԥшӡамыз
ажәақәа иаҳаит. Шьыбжьышьҭахьынӡагьы уаҳа ихы
иқәимыршәеит. Машәырынгьы ҳаиҿамҳандаз ҳәа, Адамыр
дахьыҩназ аҩны инахараны давсуан. Реицәажәара еихшьала даназхәыц ииашаны, ибзианы иҟаиҵеит ҳәа иԥхьаӡеит
реицәажәараан ирласны дахьиԥырҵыз. Даҽа маҷк акәын игыз

246

иара, Ҭарсхан, изымычҳакәа, уи ауаҩ изыҳәан игәы иҭаҵәҟьоу
иаҳәара. Ууаҩԥсы бзиоуп, уқьиоуп, сани сареи ҩынҩықәра
наҳҵыргьы иҳазшәом убзиара иҳаду, аха, угәы иалымсын,
ушәҟәыҩҩра сара сзыҳәан аӡымлага иаҩызоуп. Суқәгәыӷны,
аӡәыр рымҩа ааиртуазар абри иааиртуеит ҳәа сара схаҭа
срыҳәеит аҭыжьырҭаҿы снапҩымҭақәа рыхцәажәаразы
уара иурҭарц. Уара уаалаган сымҩа уҿаҟәеит. Уара угәанала,
аԥхьаҩцәа иахьырзеицәахо аганахьала аус руеит иҭыжьхар.
Уара иаҳа излоудыррызеи аԥхьаҩцәа ирзеицәоуи ирзеиӷьуи.
Амцҳәароума иаҳа ирзеиӷьу?! Уара иаауҩуа аиҳараӡак зегьы мцуп. Иахьа аӡлагара арлагазшәа убоит, аха башоуп,
уара урҿиара зеиԥшроу уасҳәап Адамыр Арҭанба, зыԥсы ҭоу
аклассик? Аӡымлага иаҩызоуп. Аҵкысгьы еицәоуп. Аӡымлага
ма зынӡаскгьы инеиӡом аӡлагарахь, имҩахгоуп. Уара иуҩуа,
иашоуп, аӡлагара абарбалқәа ирысуеит, иашоуп, алуқәа аргьежьуеит, аха иаҿыҵуа ашыла уаҩԥсы изыфом, изфогьы
ирзеицәоуп.
Ашьжьымҭантәи реиқәшәара, реицәажәара ашьҭахь уи
ашәҟәыҩҩы изыҳәан даҽа гәҭахәыцракгьы аниҵеит Ҭарсхан.
Уи ауаҩ имцуп, джьоуп ҳәа сара изысҳәо, иара убри
аҵкыс ииашоу, убри аҵкыс еиӷьу, инасыԥ лашароу уаҳа
даҽакы ыҟам ҳәа зыгәра игауа дунеик аҿы дынхоитдынҵуеит гәыкала-ԥсыкала. Ԥсҭазаарасгьы имоу убри ауп.
Ашьжьымҭантәи ҳаицәажәара, инамыгӡакәа санацәыбнала
ашьҭахь, убасшәақәа сгәы иаанаго сҟалеит. Ссирс ииԥхьаӡоз
идунеи, иԥхыӡ лаша далҵуа, даҽа дунеик изаатуа иалагеит ҳәа. Иарбану иара изыҳәан иаҳа еиӷьу, сара имцуп ҳәа
исыԥхьаӡозаргьы, иара џьанаҭ иибауаз адунеи аҿы дшыҟаз,
имцымзаргьы, насыԥ иманы ихы шиԥхьаӡоз идунеи иԥсахыр
иаҳа еиӷьзу, мамзаргьы? Иарбан? Иарбану «мамзаргьы?»
Уара агәра ганы уҟоума иҟаиҵаз зегьы шбашаз ибеит ҳәа?
Уажәы дшыҟаҵәҟьоу ҳәа зыгәра угаша акы акәзар ҟалап. Иара
иитәыз адунеи аилаҳара ишаҿу ибоит, дгаӡам, аха аҿыцгьы
иара ишитәым ибоит.
Диаша диашам, уи ашәҟәыҩҩы иԥсҭазаареи ирҿиареи
данрызхәыцуаз, Ҭарсхан иара ихгьы дназхәыцқәеит, дхьаԥ­
шны иаргьы имҩа днаныԥшылақәеит. Дызқәыӡбауаз аҟны

247

акәзааит, дзыдгылоз аҟны акәзааит, Адамыр иԥсҭазаара
аҟнытә ихазыҳәан акыр алиганы, алкаақәак ҟаиҵаны ҳәа
ианҵамҭақәа рҿы акгьы аанымхеит. Аха аҩынтә раан
реиқәшәара, реицәажәара ахьаниҵоз дызлалагаз ала, уаҩы
агәра игартә иҟоуп, Адамыр иԥсҭазаара иара, Ҭарсхангьы ихы
иадкыланы дшазхәыцқәаз.
– Сара издыруеит, дад, аӡәы иҟаиҵаз агха, ииҳәаз, ииуз,
даҽаӡәы акгьы шинамырҵо. Абри амҩа уаныланы ушнеиуа,
аԥсақәа ирыҵганы инагаз амҩахәасҭа, ҳазныланы ҳнеиуаз,
инапы нақәикит. Ашьжьымҭантәи ҳаицәажәара инацҵаны
акәын ишиҳәоз, аха иаҳа иҽирҭынчхьан. Изӡар акгьы иаԥсам,
ҳаиқәшәара, ианамуӡах ма убри аҽны, сара исҭахымызт,
сахьацәыбналаша акәын сзызхәыцуаз. Аха иара имуит. Сзыднагалаз ахьшьцәа-шәарыцаҩцәа аӡәы иеиҳәеит, дубозар,
дысзаашьҭ, абраҟа, ашҭаҿы сизыԥшуп ҳәа. Ҳаицәажәара
схаршҭӡаноуп сшиԥылаз. Ақьаади иареи реицәажәара
игәы ԥнаҵәоу, уаҳа дзацәажәашаз уаҩ димоуу сыздыруам,
ҳшааиԥылаз, анаара иаҿгаз амҩахәасҭа даныланы иҿынеихан,
ацәажәара дналагеит. Илабҷашь ақәк икуп амҩахәасҭа, иубоит, хаҳә аныжьлам, ԥашәк алҳәҳәом амҩахәасҭаҿы. Зегьакоуп ушьацәхныслеит. Ахаҳә уахҟьашеит, аԥашә ушьапы
иаҿаԥеит. Иумбозаарын. Укаҳап, угылап, уара иуусуп. Абааԥс,
сшәыкәыхшоуп сышьҭахьҟьа иааиуа, абри амҩахәасҭаҿы,
абри аҭыԥ аҿы сара абас сыхьит, сшьацәхныслеит, шәаргьы
ишәмыхьхьеи уҳәар, угәы иаанагома урҭ азхәыцуеит ҳәа? Дасу,
дад, иара итәала дшьацәхныслароуп, дкаҳароуп, дгылароуп. –
Абри ашьҭахь инациҵеит сара ахаангьы исызсыдымкыло, избанзар уи уанақәшаҳаҭха, сара сзыҳәан, сҩымҭақәа рымҩа
зкыз ацензура аҵкыс еицәахоит. – Ҳхы ҳжьоит, уаҳа акгьы.
Иаҳаҩуа аӡәыр акыр ианырҵо џьушьозар? Иҵхьоузеи Гомер
игәаҟ-ашәа иҳәазар аахыс? Толстои дышгәаҟуаз, дышҳәацәоз
дыԥсызар аахыс? Аӡәыр иаҳама ирҳәоз, аӡәыр деиӷьнатәыма?
Хи-ԥси роуп иҟоу, уаҳа акгьы. Хи-ԥси зысҳәо еилукаауеит? Уара ухы ахьеиӷьутәыша, уара уԥсы ахьурыцқьаша…
Даҽаӡәу? Дызшаз дшишазоуп, уаҳа акгьы. Абарҭ аҩышықәса
ахышықәсанӡа, сгәы еиҭасаанӡа, сара иаасҳәо, иаасыҩуа ауаа
рҿынӡа инеир, ираҳар, иаԥхьар, ирҵар, иқәныҟәар, ирыхәоит,

248

амҩа бзиа, амҩа иаша иқәнаҵоит ҳәа агәра ганы сшыҟаз
еиԥшҵәҟьа, уеилыскаауеит, иуҳәом, аха агәра ганы сыҟоуп,
иаауҩыз, иаауҳәаз ауаа ираҳар, иаԥхьар, рыблақәа хнатып, изҭагылоу днарбап, саркьак ианԥшылап ҳәа… – иажәа
намыгӡакәа, исҳәо иашаӡами, иуцәыцәгьазаргьы уақәшаҳаҭха
ҳәа даасыхәаԥшит. Сара исҳәара сҿамшәеит. Уи азыҳәан угәы
касыжьыр сҭахым. Ус агәра ганы уахьыҟоу бзиоуп. Сымҩа
укит, аиаша ухәаҽуеит ҳәа усызгәаар, усацәҳар иаҳагьы
еиӷьысшьон. Агәала шумоу сзеилымкаауа аҟара сгаӡоума. Аха
уара ичҳауа уааиуеит.
– Исычҳаит, избанзар, избагәышьоит уаргьы акгьы шулымшоз. Абри ишәҭ снапҩымҭақәа, ииҳәо агәра згоит ҳәа, аӡәгьы
имаҳартә, маӡалашәа санрыҳәоз, иуцәызӡом, агәра ганы
сыҟамызт ишәкьыԥхьроуп ҳәа убжьы ургоит ҳәа, аха усеиԥш
иҟоу саҳарц сԥеиԥшзар, ианамуӡах ма абри иҟнытә исаҳаит
сҳәеит… Ажә ашьапы аҳәыс ашьуам ҳәа… – инагӡаны аиаша
шимҳәоз, иҳәашьа мацара акәым, иԥшышьагьы ианыԥшуан.
Усеиԥшқәа раан Ҭарсхан, асаркьа данԥшылозшәа акәын ихаҭа
ишибоз ихы-иҿы. Дзацәажәоз иблақәа дзырхыԥшыломызт.
Зны ажәҩан днаҵаԥшуан, нас адгьыл аҿы аимдара иалагон илаԥш. Ашьҭахь дахьхәит иҟалаҵәҟьаз иаахтны Адамыр
иахьиеимҳәаз. Уи иеимҳәеит, аха итетрад ианиҵан, ҳара ҳзы
еиқәхеит. Сгәанала, убри ишану, имԥсахӡакәа, аԥхьаҩ ирдырра иаԥсоуп.
«Аҭыжьырҭаҿы иназгеит снапҩымҭақәа. Знапаҿы инанагаз аредактор, дахьынӡеилыскааз ала, уаҩԥсы бзиак иоуп.
Сацәыԥхашьеит ихаҭа ииҩхьоу ҳәа акгьы сахьамыԥхьац. Уи
убасшәақәоуп дшызбаз, чалтк даҵахазшәа. Иблақәа рхаханы ачалт даҵыԥшны дыԥшуеит саҵызхрыдашь ҳәа. Зегьы иреиҳәоит ачалт инахарц, аха ихаҭа инапқәа иваԥсаны
диоуп. Ачалт шәнаха ҳәа ахьиҳәо изхоит ҳәа иԥхьаӡоит.
Снапҩымҭақәа аредакторра рзура дазхиоуп. Ацхыраара
иҭахуп. Иара сара дсыҳәеит еицырдыруа шәҟәыҩҩык, сара
издыруа, ма сыздыруа аӡәыр дыҟазар, сиацәажәарц, ажәақәак
схиҳәаарц, дсыцхраарц.
– Аҭыжьра аҭакԥхықәра зегьы уара ухы иадуҵарауазеи? –
сҳәеит, ус шамуа шыздыруазгьы.

249

– Иаҳҳәап, гызмалрас иҟоу зегьы рыла иҭсыжьит. Аҭирҭахь
инаргеит. Уара угәы иаанагома ԥхьаҩык дашшуам ҳәа?
Ашәҟәгьы ааныркылоит, саргьы усурҭада саанхоит. Иухашшаауа, уара узыҳәан абзиа зҳәаша аӡәгьы думаӡами?
– Зынӡа ассир дсымоуп. Ҳаиҭынхацәоуп. Сан ланшьа
иоуп. Аибабара бзиагьы ҳабжьоуп. Адамыр Арҭанба! – сиеи­
гәырӷьаҵәа аҿыҩасырхеит.
– О, иҳаракӡаны ушьапы кыдургылазаап. Уи иҩыр акәым,
аҭел днасны, шәызҿузеи, уара уаҟа?! Аҿар рымҩа шәкуама,
сара срыԥхьахьеит Ҭарсхан Ҭрамба иҩымҭақәа, иҭшәыжь
иҳәааит, уинахыс уара аус ахьумоу адәқьанаҿоуп. Уназҵаала
ушәҟәы аҭирҭахь ианнеиуа. Аха… Цқьа дудыруоу зыӡбахә
уҳәаз? Уара уан иара иаҳәшьаԥҳа лоума?
– Илеиӷьишьо уаҩ димаӡам. Иаҳәшьа, сара санду, ддырӡит,
дыршьит. Сан дааибацыԥхьаӡа, саҳәшьа лцәа бхыскаауеит,
бара быҟанаҵы саҳәшьагьы лыԥсы ҭоуп иҳәоит…
– Убас зеиҳәо, убас иибо ауаҩгьы усҟак длыхӡыӡаауам уи
дшахӡыӡаауа еиԥш уара акритика ззууа…
– Сара акритика ззызуа исцәымӷны акәӡам, еиӷьхар
сҭахны…
– Уи иара иаҳәала. Сара иуасҳәо убри ауп, уи ажәа уара
умҩа аанартуеит, аха сацәшәоит… Уазхәыц. Ишырҳәо еиԥш,
зегьы нкыланы измоу џьара акы ыҟоуп, аҵла абӷьы амахә
ишахьынҳалоу еиԥш. Ацензура махә иамақәоу дреиуоуп убри
ууа, уҭынха.
– Сызуқәшаҳаҭхом. Сара саб данҭаркыз, зегьы шәаны
ҳашҭа ианҭамлоз, иара иҿыхра дашьҭан, ииашамкәан
дҭашәкит иҳәеит.
– Уи шыҟалақәаз сара исыздыруам. Сара издыруа убри
ауп, ҳҭыжьырҭаҿы ҩымҭа бзиақәак рымҩа икхьеит.
– Зегьакоуп иара ишәҭ арецензиа азы. Сара агәра ганы
сыҟоуп уи ацәгьа шимыҩуа.
Иаабап ҳауа ииашахо дарбану?
– Ишԥоуҳәеи? – реицәажәара инациҵеит Адамыр. – Уи
бзианы иуҳәеит. Ажә ашьапы аҳәыс ашьуам… Ажә… Аҳәыс…
иҟоу умбои, Ҭарсхан, ашьапы инақәԥалазаргьы, аҳәыс ан,
изыхшаз ан гәакьа, илагәҭасны ибӷанамҵозароуп. Умбои

250

ажәаԥҟа ишаҳәо, ушьапы инақәгылазаргьы, уи уара, уашьуам,
уан ауп аҳәеит. Уара? Уажәы ишысҳәо еилукаауама? Усҟан,
иҵуазеи? Хышықәса, хәышықәса раԥхьа сышхәыцуааз атәоуп
исҳәо. Хышықәса, хәышықәса ируазеи, схы здыруазар аахыс
сышхәыцуазоуп. Уара уҩымҭақәа убасоуп ишызбаз, ашьапы иахьнақәԥалаз азыҳәан аин иагәҭасны ибӷазҵаз аҳәыс
еиԥш…
Уара анцәа ииныҳәаз уаҩуп. Уаамҭеи уареи еимакы
шәмоуӡац, – иасҳәеит иара изыҳәан уаанӡа схаҿы иааихьаз.
– Иаҳмоуцызт… – днақәыӷәӷәаны, исхасмыршҭырц иҭахыз­
шәоуп ишиҳәаз абри ажәа.
Абри аҽны зны еиқәшәарц еицәажәарц иҭахын Адамыр.
«Анцәа усзааигеит, Ҭарсхан. Иуасҳәаша рацәаны исымоуп.
Сгәалашәарақәа-суасиаҭ ажәаҿы исҳәақәоит урҭ, иуасҳәақәарц
исҭахқәоу, мышкызны уаԥхьап, аха уҿаҿы иуасҳәар иаҳагьы
игәырҭынчгоуп», – иҳәеит ашьыбжьышьҭахьтәи реицәажәараан
ианеиԥырҵуаз. Дызхыццакуаз изеилымкааит Ҭарсхан, аха
аилкаара мариан уи ауаҩ акы дшахыццакуаз, мҩак иманы
иаарласны дықәлозшәа. Ихы дазынхаргьы иҭахын Ҭарсхан.
Ианиҵақәаша рацәаны изеизахьан. Урҭқәа раҵкысгьы
даҽа гәыҵхак иман. Аӡиас инхықәгылаз аныҟәаҩ иалихыр
акәхоит ҩба рахьтә руак, ма аӡиас дҭаланы дырроуп, мамзаргьы дхынҳәыроуп ишьҭахьҟа. Ҭарсхан ихазы иӡбар акәын,
иԥҳәыси иареи нас маӡала гәыҵхас имаз аԥҳәыси иареи
реизыҟазаашьақәа. Џьарак акәымкәа, ҩыџьарагьы аус ууеит,
ауалафахәы ахьуоуа, аинститут аҿы. Арахь Виқтор Ҭахәыц-иԥа
изыҳәангьы қьаадқәак уҩлароуп, урҭ узымхозшәа, даҽакгьы,
даҽа еидаракгьы уаҵеиҵеит узшаз – ушәҟәыҩҩра. Сара уцхраара ахьсылшо акы заҵәык аҿоуп – аамҭала ахақәиҭра усҭап,
аҭаацәа ирыдуҵо аџьабаа аҟнытә ухы уақәиҭыстәып, – лҳәеит
иԥҳәыс лҭаацәа рахь данцоз. Уажәшьҭа еиҿырԥшла уи илҳәази
Фатима ҽнак, луадаҿы иштәаз, аҵәыцақәак ишынарҿыхәоз,
иаалымҩатәшәа илҿыҵшәаз ажәеи. «Ҩба хԥа ус анузеилала,
уџьабаақәа анырацәаха, иаҳагьы уааигәара дыҟазар акәӡамыз
уԥҳәыс?» Аамҭа илҭеит урҭ ажәақәа цқьа дрызхәыцырц.
Ашьҭахь рҿаалырхеит уаанӡагьы илҳәақәац. Иҭаацәароу, ахшара змоу иҭаацәеи иареи еилыхны акәым, дҭаацәараӡамзаргьы,

251

уимоу, адунеихаан ԥҳәыск димбаӡацзаргьы, дааицымцар
иҽынкнаҳаны иҽишьуазаргьы, лара ԥҳәысс диццарц, аҭаацәа
роурц лыхгьы-лыгәгьы ирҭам. Иара дылҭахымкәа, хаҵаҵас
дылгәамԥхонгьы акәым, лара ус дишеит дызшаз. Абзиабара аҵкыс инеиҳау даҽакгьы ыҟоуп – ахақәиҭра. Шаҟантә
дазхәыцхьоузеи Ҭарсхан абри илҳәақәо иашаҵәҟьоумашь
ҳәа. Агәра игаҵәҟьартә акгьы изалымхит. Азхәыцра даналагалак игәалашәоит ҽнактәи хҭыск. Илҳәои илуеи реиҳа ииашоу иарбану ҳәа акы дазхәыцит аҽны. Еиқәымшәеижьҭеи
мчыбжьык аҟара акәын иҵуаз. Ажәак аҳәаха илымҭеит луада ашәхымс данынхыҵ. Ихәда лнапқәа накәлыршан, убасҟак
дылгәыдыҳәҳәаланы дгәыдылкылон, лыԥсы маҷхаз џьишьеит.
Лыбласаркьақәа лыцәкаҳан, убарҭ шьҭихыргьы лымуит. Иаргьы
длырцәажәомызт, дцәажәомызт ларгьы.
…Ашьҭахь, лара дҩагыланы днеин, исарочка ыршәны адиуан иахьықәиршәыз ианаақәих, игәалҭеит ахәда шыҟьашьыз.
Харԥ заҵәы дшыҟаз инӡаалҵан, аӡәӡәага парашок
нақәлыԥсеит. Иҟабымҵан, уаҵәы исшәысҵо, ицқьоу сымоуп
иҳәеит, аха убри аамҭазы илымуит. Аӡәӡәарахьҵәҟьа даннеи,
уи лзырҟаҵаз лхыԥсаахьан. Иахьынӡалыӡәӡәоз аҳамамҭра
ашә дылагыланы длыхәаԥшуан.
– Фатима, исзеилкаауам, бгәы ишаҭахым збоит, изыҟа­
бҵозеи? – иҳәеит иаалымхны исыӡәӡәандаз игәахәуа, –
ссарочка быӡәӡәеит ибмыӡәӡәеит ҳәа сара даҽакала сбы­
хәаԥшуам. Баҟәыҵ, бгәы ишацәымӷу збоит.
Иуцәызӡар акгьы иаԥсам. Уиашоуп. Мчыла иҟасҵарц
сҭахын, иауам. Сани саби рҿы саныҟаз, зны сан ислырӡәӡәеит
саб иқалбадқәа. Ҩаха ҩымш акырсымфаӡеит, сгәы хынҳәуан.
Сара иуасымҳәеи, аҭаацәара азыҳәан анцәа симшеит. Арахь
уаасымбар сзычҳауам.
Иетнографиатә ԥшаарақәа дырҿым араҟа. Усс имоу
акы заҵәыкоуп – иԥҳәыси ихәыҷи рзыԥшра. Урҭ анаалак
инаркны, иԥсҭазаараҿы даҽа аамҭак шалагоз идыруан.
Абыржәшьҭарнахыс џьарак еицыҟалоит. Иазхоит, лҳәеит,
ахақәиҭра ахьынӡаумаз. Иаргьы иҭахыҵәҟьам уи аҩыза
ахақәиҭра. Ирласны иаандаз иԥҳәыси ихәыҷи. Инхазеи,
мшқәак роуп.

252

Адамыри иареи араҟа иахьеиқәшәаз азнык азыҳәан
усҟацәак дамеигәырӷьеит Ҭарсхан. Уи ауаҩ изыҳәан
агәалашәара бзиақәа шизцәырҵуаз еиԥш, ихаиршҭырц
ииҭахқәаз агәалашәарақәагьы идҳәалан. Инапҩымҭақәа
рхаҭақәагьы игәалашәарц иҭахымызт. Илҭаху рзылуааит
иан. Ахаан акгьы имыҩӡац, џьаргьы инеимгац, ирхынҳәны
ирымҭац. Аха даҽа ганкахьала деигәырӷьон Адамыри иареи араҟа реиқәшәара. Ари ауаҩ сара дысзымдырӡозаарын.
Изаҭахузеи асиужетқәа рыӡбара?! Адамыр иԥсҭазаара романк ыҟаӡами?
Ашьҭахь, иҟалаша аныҟала, ианиҵеит Ҭарсхан итетрад аҿы,
исгәалашәеит аҽны, аҩынтә раан ҳанеиқәшәа, ҳанеицәажәа,
аус иуларц иҭахызар акәхарын, дахьыҩназ аҩнахьы данцоз,
дсыҳәеит даҽазнык ҳаиқәшәарц.
– Уаҳәатәқәак сымоуп. Суҳәоит, иахьа ҳаиҭеиқәшәап, – даанаскьахьаны даахьаҳәын, акы ихашҭны игәалашәазшәа, ус
нациҵеит, – суҳәоит, зегьы ухаршҭны, иахьа, иахьаҵәҟьа еиҭа
ҳаиқәшәароуп. Иуасымҳәар ҟалом.
– Иуҭахызар, уажәгьы…
– Мап, уажәы – мап. Цқьа сазхәыцроуп.
Ианеибырҳәаз аамҭа акыр шагыз, иахьеибырҳәаз – атурбаза ашҭа агәҭа иқәгылаз, ашәҵла амҵан длеиҩеиуа дыԥшын
Ҭарсхан. Инаҩс, арҩаш аганахьала, лбааҟа, анаара ҿцәааны
иҟарҵаз абаскетбол асырҭаҿы ԥсшьаҩцәақәак ампыл иасуан.
Урҭ рнаҩсан, аԥсаҵлақәа рымҵан, ҿыц иаау, мамзаргьы амҩа
иқәлазу, гәыԥҩык атуристцәа тәаны иԥшын. Аӡәгьы ибжьы
ныҵак, ихала ашәа ацҳәауа, агитара аирҳәон.
– Иуздырӡом, уара џьокер ахәмаршьа уздырӡом! – лыбжьы
ҵарыхәҵәаӡа игон ӡӷаб хәыҷык, жәабаҟа шықәса ракәхарын
илхыҵуаз.
– Сара соума иззымдыруа, бара зынӡаскгьы быцхәмарра
сҭахӡам, – илымаикуан лара лаҵкыс ҩбаҟа хԥаҟа шықәса
деиҳабхап ззуҳәашаз аҷкәын. Урҭ џьокер ихәмаруан
иҵыҩрны икаҳаз аԥсаҵла иқәтәаны. Аҵла шкажьыз џьоукы
убас иқәырцәааит, уқәианы уцәарын.
Унахькьысыр ашәыта анылап азуҳәартә ацәа шкәакәаӡа
игылаз ашәҵла илаԥш адхаланы дахәаԥшуан Ҭарсхан. Ианеи­

253

ҵаха аабаҟа жәабаҟа метра иҩышьҭыхны, шәыга еиқәаҵәала,
аурыс бызшәала ианын. «Привет, Маша!» ҳәа. Абри ауаҩ
Маша салам лиҭарц азыҳәан мардуан дуӡӡак ҟаҵаны, икыдыргыланы убраҟа ианиҵама? Мардуанда дықәлеит уҳәар,
ашәҵла ҩыџьа ахацәа рнапқәа акәшом.
– Дааираны дыҟоуп, уажәымзар уажәы дааираны дыҟоуп,
– дыццакы-ццакуа дааваххит Жәраб-Зегьраб. – Уабаԥшуеи,
ажәҩанахь усс иумоузеи, аҩыза, амҩахь уԥшла, амҩахь,
анцәа дхьыҟоу адгьыл аҿоуп, убри уажәымзар уажә «Чаика»
дақәтәаны дааиуеит, – Ҭарсхан идырит уи дызҿыз, дыззыԥшыз.
Ииҳәаз имаҳаӡазшәа, хәымгарак кнаҳаны избаз ахәыҷы
иеиԥш, дшахәаԥшыц дахәаԥшуан «Привет, Маша!» – Аӡәыр
дугәаланаршәама, уара утәы илыхьӡузеи?! Аа, анцәа иишаз,
уҵарауаҩуп, ухәыцла, уҩла, уаҳа акгьы. Аӡәы имҵахырхәатәыс
иумам, имаҵ аура уқәым. Шьыри, убас акы сылазарауааз. Аа,
уиоума узхәаԥшуа?! Уи ҳаҷаԥшьаҩ ҷкәын иоуп ианызҵаз.
– Дызлахалазеи уанӡа?
– Асы дықәгыланы.
– Асы уҳәоу? Асы ара ианышьҭоу иара дабаҟаз?
– Аӡын ҩыџьа хҩык арԥарцәа ирҷаԥшьоит, ирыхьчоит.
– Излацозеи, излаауазеи?
– Џьаргьы ицаӡом. Афатә рызхара раҳҭоит. Иумбои, асы
иқәланы иныҟәон, абнанӡа асы шьҭан. Туристкак дигәа­
лашәазаарын, иҵегьы даауа ҳәа еибызҳәахьоу, заа алозунг
кыдиҵеит.
Ақәача аныҟәашьа иҭаны, иармарахьгьы иарӷьарахьгьы
дынхырхәа-аахырхәо, ибжьы ҭыганы иҳәар аӡәы иаҳауазшәа,
Ҭарсхан днаидххылан, илымҳа дынҭахәыҭхәыҭит.
– Ани, адгьыл аҿтәи анцәа ҳәа сызҿыз, афаха имоуртә,
дԥызжәаша астол анизыҟаҳҵалак, уаргьы унарыԥхьартә
иҟасҵоит. Нас уаҟа, сара, ҵарауаҩк иаҳасабала абри ауаҩ
идызбалаз ҳәа… ажәак ҩажәак сара сзыҳәан… – Как свои
своему, –иитәӡамыз цәажәашьак иҭаны инаиаҭеикит Ҭарсхан.
– «Привет, Маша» ҳәа, –акәымкәа, ма Марина ҳәа, мамзаргьы
Фатима ҳәа анызҭгьы, сара ианысҵеит ҳәа идысмырбоз.
Аҳәса рызхәыцха змоу ибаргузеи ҳәа аанаго, Ҭарсхан
днаихәаԥшын, ус ҿааиҭит Жәраб-Зегьраб.

254

– Убраҟа ухәнаны Марина, ма Фатима ҳәа ранҵара аҵкыс
иаҳа имариоуп, аҩыза, Маша зыхьӡу лыԥшаара,– еиҭах «маӡак»
нациҵеит, – ари ҳанцәа дшааҳԥыраҳгалак, араҟа Сергеи Фасба ҳәа хаҵа бзиак каҳԥцәақәак иманы дааны дыҟоуп, уаргьы
аӡәы дузаҳаԥшаап, арҩаш илаваршәны, аԥсҭахьы ҳцап, аԥсыӡ
ҳкып, афатә ҟаҳҵап, қьаф аауп… Сыгәра га, аҩыза, аҵарауаҩ,
адунеи аҿы иҟоу акы заҵәыкоуп – қьаф ахьынӡаузузоуп.
Иуфаз-иужәызауп, аҳәса узыцныҟәазоуп, егьи зегьы, угәы иалымсын, аха апоетцәеи, шәара аҵарауааи шәхы иҭышәҳәааит,
ҳаргьы ҳажәжьеит. Сыҩит, сыҩит! Ани умбои, – агаҿа аганахьала иҟааз анаарахь днаирԥшит. Дара ртурбаза ахьаҿагылаз
анаара уналбаауан. Арҩаш ихыз ацҳа уанықәслак, анаҩстәи
ахәаҿы, егьи ашьха иҩаҵакны, аԥсаҵлақәа ирҭалаҳа игылан
хыбрак амацара. Харантәгьы иудырыртә иҟан, арҭ, араҟатәи
аҩнқәа ирыдкыланы иугозар, уи акыр ишынеиҳаз, иаҳагьы
ишҿыцыз. Ацинк хыб акәзар, амра ахьақәԥхоз убла агәы
ԥнаҟон. – Убрахьоуп ҳанцәа дахьнеиуа, дара рзыҳәаноуп уи
аҩны зыҟаҵоу. – Ажәа «дара» ҵакыс иеиҭаз Ҭарсхан идырит.
«Дара» – ҳаамҭазтәи ҭауад-аамысҭа.
– Уажә аӡәгьы дыҩнаӡами?
– Уеилаҳаит акәу уҩналарц? Иҟоу уасҳәап, ани, ишуасҳәаз,
ажәа бзиақәа азыԥшааны, ажәақәак ансызиоуҳәа… Иаз­
ҳәақәаша азыҟаҵоуп, там все в пориадке, аха уара уажәагьы
мыцхәхом… Иара дшаацалак, уара уҩнасҵоит. Уажәу? Уажәы
амԥан уназышьҭуада? Ҩымш раахыс уаҟа, ани, Сафер Фасба ҳәа сызҿыз инцәахшақәа иманы дааны дыҩноуп, ани
ҳанцәахәы иаара иазыԥшуп. Сцеит, сцеит.
«Насыԥ змоу уаҩуп, – иҳәеит игәанала, уи дишьклаԥшуа
Ҭарсхан, – ииҭаху идыруеит, нагӡашьас иамоу идыруеит. Аӡәы
имаҵ иуазар, изхиуаауа ыҟоуп. Сара – уара узы, уара – сара
сзы. Еибаҭахуп, еилибакаауеит. Сара аӡәы иакәӡам, акы амаҵ
зуеит, иара сара исҭахым, саргьы иара саҭахым. Амаҵ зуеит
ишысцәымӷу»
Дылбааны даанаскьахьанеиԥш, реиҳа дхызхуа акоуп ҳәа
игәы иаанагазар акәхап, иқьышә инапы аԥыракуа, ҿааиҭит
Жәраб.
– Акаԥкаԥ, ихаау, акаԥкаԥ ажьгьы ҟалоит. Анҭ, узцааз
шәа­рыцаҩцәақәак ишьны иааргарц исышьҭит, – уинахыс

255

аиқәыԥхьаӡара далагеит рысас ду данаалак имҵарҵо акәац
хкқәа. Ибжьы Ҭарсхан иахьынӡаиаҳауаз, инацәақәа нхаршало
аҳәара даҿын. – Ашьтәа ажьы ҟалоит, ажьҵаа ҳармазеихьеит,
ақәасаб шьны иааргахьеит, аԥсыӡкыҩцәа шаанӡа ицеит
акалмаҳақәа кны иааргарц…
Ихаҭа данааз имбаӡеит, иибаз амашьына «Чаикоуп». Атурбаза амаҵуцәа зегьы аилаҩеиласра иаҿын. Ажәак акәын
зегьы ирҳәоз. «Дааит! Дааит!» Итетрад аашьҭыхны, арҩаш
ашҟоума, мамзаргьы анаара днаҿаланы, аӡәгьы дахьимбаша, ихала дахьаанхаша дцарц иҭаххеит Ҭарсхан, аха дааннакылон атурбаза амаҵуцәа реилаҩеиласшьа, ируаз ирҳәоз
ахәаԥшреи азыӡырҩреи. Ауаатәыҩса азқьышықәсақәа
раԥхьагьы ишыҟац, рҟазшьа хадақәа шрымац иаанхазар,
игәы дҭахәыцуан уи, абарҭ уажәы «анцәа» иԥыларазы иҟарҵо,
ирҳәо-ируа, џьоукы шимҵақьақьо, даҽа џьоукы нцәаҵас
акәым, игәхьаа ахьыркым, анҭ, сзыцнагалаз ахьшьцәашәарыцаҩцәа реиԥш, дшырҭахымызгьы имаҵ шыруа даҽа
џьоукых уҳәа… Абарҭқәа зегьы, Ҭарсхан Ҭрамба, уҭоурыхтә
роман ашҟа иниаугар… Иаҳҳәап, аимпериақәа ҩба Аԥсны
анеиҩырша, Аԥсуа баагәара ду ргыланы ианалга ашьҭахь,
аԥсилаа рҿы даауеит Византиа ахаҭарнак, дара рлахьынҵа
знапы иану ауаҩ… Ичысеишәа ашҟа уааи иҳәозар Жәраб.
Сзымцарызеи, аимпериа ахаҭарнак изыҳәан афатә шдырхиогьы збап. Абара мацара акәушәа иуҭаху…
Уахь, ачысеишәа ашҟа анеирагьы, ихала аанхарагьы, акы
еиԥшымхеит, усҟанҵәҟьа усҟацәак ииҭахымыз аиԥылара.
Урҭ реиԥылара, реицәажәара аҿирԥшит адгьыл ахәыҵыҵра
зҭахыз ацыхаӡы. Напык иааԥырнагар ахаҳәқәа, нас анышә
иҩхәыҵыҵны адәы инықәлоит. Иара иакәхеит убри назыгӡаз.
Еихәлачны иҟаз ацыхаӡы аҽырҳәа аҿаанахеит. Ҽнак иара
иазхеит, нас аҽырҭынчит. Адырҩаҽны иара, Ҭарсхан ихаҭагьы
иҭахын инеиқәшәар Адамыри иареи. Дзызиазҵаақәашаз
азҵаарақәагьы ирмазеихьан, аха изеиқәымшәеит. Аус ахьиуаз
аҩны азааигәара длеиҩеит. Аҩналара изымгәаӷьит. Арыцҳара
уаҵәы ианаацәылаша иҟалараны уахеиԥшгьы, аҵх шынаскьахьазгьы, иԥсы ааивигарц дындәылҵуазар ҳәа дизыԥшны,
аҩны ааигәара дниас-ааиасит. Иибаз убри ауп, аԥенџьыр

256

далԥшны дахьынаԥшыз изнапык анацәкьарақәа ирыбжьакны икын аҭаҭын, егьи инапала аҩра даҿын. Скылԥшуашәа
иҟалеит ԥхашьароуп иҳәан, аҩны даԥырҵуаны, Адамыр
дҩагылеит, иҽааирххеит, аԥенџьыр днадгылеит, нас ашырҳәа
даахынҳәын, еиҭа астол днадтәалеит. Аказы снауацәажәарц
сҭахын, аус ууеит, избоит, суԥырхагахеит, аха уаргьы уԥсы
ааивугап, саргьы уаха иуасҳәар иаҳа сгәы рҭынчны сыцәоит
ҳәа дныҩнашылазҭгьы, ԥыҭраамҭак истол днаԥыригазҭгьы,
издыруадаз… Урҭқәа данрызхәыцыз ашьҭахьоуп, уажәазы,
ишааиԥылаҵәҟьаз.
– Уара, дад, саҳәшьаԥҳа лыҷкәын, ажәа аеншьа иаҵанакуа
удыруеит, – иажәа дналагеит Адамыр. Аилкаара мариан ииҳәарц ииҭахыҵәҟьаз, еиқәшәарц дзызиҳәаз ашҟа
диасаанӡа даҽакы дшалацәажәоз. Еицны рҿынархеит лбааҟа,
арҩаш ашҟа. Арҭ аҩымш илеиуаз ақәа усҟак мчы змаз қәамызт,
насгьы иҩаҳаракны ашьхақәа рахь зынӡаскгьы ақәа амуазу, ашьжьымҭан маҷк иаахәашьыз арҩаш, анаҟә анықәҵуа
еиԥш, иаарласны ицқьахеит, ашьҭыбжьгьы иаҳа иҭынчхеит.
Акырҭаҿы агыгшәыг ахаҿсахьа змаз илабҷашь наиҵарсуа
днеиуан Адамыр. Ҭарсхан игәеиҭеит уи иныҟәашьаҵәҟьагьы
аҽшаԥсахыз. Иаҳа ихьанҭахеит ишьаҿақәа. – Ажәа «аеншьа»,
дад, ан лшьа аҟнытә иаауеит. Уи аҵкыс еиҳау иҟоузеи. Сахькылсуа уазхәыцырц, иухоумыршҭырц сҭахуп. Зегьы башоуп, Ҭарсхан, адунеи аҿы зегьы башоуп, ауаа еидызкыло ҳәа
иҟоу ҩба заҵәык роуп – ашьеи агәыԥҳәыхши. Шьала-дала
еизыҟоу, гәыԥҳәыхшк иааӡаз. Абри бзианы илдыруан, зыԥсы
сакәыхшаша, уанду, сара саҳәшьа. Лара лхы зқәылҵази, сара
сыԥсҭазаара зыхҭнысҵази… Ашьеи агәыԥҳәыхши еиднакыло
ауаа рзыҟаҵар, нас иахькылнагоз, изакә уааз ироуаз бзианы
ирдыруан сара сызлоу апартиа ашьаҭаркыҩцәа, убри арахәыц
абылрала изалагазгьы убри азыҳәаноуп…
– Санду рыцҳа дзықәдырӡыз… Ҭауади-аамысҭеи дрыдгылеит ҳәа…
– Иаармарианы уахәаԥшуазар, ииашаҵәҟьаны дрыдгылеит.
– Сангьы убасоуп ишылҳәо. Апартиа алалара акәым, адунеихаан партиеизаракгьы даламԥшыц, арахь акоммунистцәа
рзыҳәан акы аауҳәар луӡом. Анҭ, кьыԥхьшьа рымам ҳәа

257

уара иззуҳәаз снапҩымҭақәа… – иаҳаҭыр шибозгьы, агәаара
рыҵыжжуан Ҭарсхан иажәақәа. Адамыр уи гәамҭашьа имамызт. Ҿимҭӡеит. Хԥаҟа ԥшьбаҟа шықәса уажәаԥхьа акәызҭгьы,
иукьыԥхьыртә иҟам ҳәа арецензиаҿы ииҩыз аамышьҭахьгьы,
урҭ раҵкысгьы иџьбараз ажәақәа иаҳәара далагон. Уаҟа
ианысымҵеит. Адокумент шьҭасҵарц сҭахымызт. Мышкызны
уара узыҳәан, ус цәгьак аиҵаҟәаҟәараҿы рхы иадырхәар ауеит, ишубаз еиԥш, изхысҳәаазгьы цқьа иарбамкәа, кьыԥхьшьа
рымам ҳәоуп исҳәаз, аха уҿаҿы иуасҳәоит, дад, ашәҟәыҩҩы
қәыԥш, ииашам, дад, ухәыцшьа иашам. Хара ҳазцарызеи. Иубоит уареи сареи ҳахьтәоу. Иҭбааҭыцәу аквартираҿы. Ақалақь
агәҭаноуп. Аԥенџьыр аҿынтәи унаԥши? Амшын умбои? Уналбааит, амшын аҟәара унавалоит. Уӡырҩла уи зхысҳәаауа. Уара
аҭоурыхтә факультет уҭоуп. Аха, ишудыруа, аԥсуаа ҳҭоурых
шәдырҵаӡом. Сара иуасҳәоит, дад, ҳҭоурых аҟнытә епизодк.
Абольшевикцәа рпартиеи асовет мчи, – ибжьы рхәыҷны,
илымҳа инҭеиҳәеит Ҭарсхан дахьықәтәаз адиуан ашҟа дааскьан, – абри, аа, саԥхьа итәоу уара, акритика ззууа…
– Еиӷьхарц сҭахуп ауп, уаҳа акгьы…
– Излеиӷьхозеи, иара реиҳа амч ахьамоу, аԥсы ахьҭоу –
ажәлар рҿы авторитет абжьыхра иазкупе иаауҩуа зегьы…
– Усҵәҟьа иҟам, уи сақәшаҳаҭым…
– Иҟалап, ухаҭа усҵәҟьа уҳәарц игәы иҭамзаргьы, аха
сара сзыԥхьаз уҩымҭақәа ирҳәо убри ауп… Уӡырҩла. Аиаша
ануаҳауа ачҳашьа удыруаз. Баша унасмырԥшит амшын ахь.
Сара, аԥсуа шәҟәыҩҩы, сыквартира сындәылҵны, ианысҭаху
амшын аҟәара снавало, ианысҭаху саахынҳәны скабинет
сныҩнатәо, иаасыҩуа аасымԥааны иганы иҭрыжьуа… Уара
иудыруама, дад, амшын ааигәара анхара азин шрымамыз?
Ааи, ааи, агаҿаҿы инхар ҟаломызт. Зыгәра гам амилаҭ ҳәа
иԥхьаӡан. Сара суазҵаауеит, дад, саҳәшьаԥа, суазҵаауеит, дад,
ашәҟәыҩҩы қәыԥш, уи азин ырхынҳәны ирызҭада ужәлар?
Уара аҵәы злоуҵо апартиа акәӡами?
– Сара исцәымӷны акәӡам, – иҳәеит Ҭарсхан.
– Уара иухьыз сара издыруеит. Уанду дыршьит. Уи уан
иахьыналҳәоз-иахьаалҳәоз, ушыхәыҷыз санду дызшьыз ҳәа
ухы иҭашәеит, угәаҵаҿ гәаӷк ахы ныҵнахит.

258

– Уаҟа уиашам, Адамыр. Сан еснагь лан лыӡбахә аал­
ҳәацыԥхьаӡа, леилкаара маҷын, изҿагылатәыз дрыдгылеит,
лхала лхы ҭалырхеит ҳәоуп ишылҳәауа.
– Лара ус лҳәоит, аха уара ухатәы ԥсихологиаҿы иузгәа­
мҭаӡакәа, ашәыта наннаҵеит…
Уи ус акәзар, ирдырындаз ауаа нзырҵәоз. Арсҟаҩык иршьыз
ирыхшази урҭ ирыхшази, раншьцәа рԥацәеи, раҳәшьаԥҳацәеи
уҳәа, иахьынеибарку зегьы, ирҭахы ирҭахым рыԥсихологиаҿы
аиҭакра ҟанаҵазар, ршьа ацәымӷра аланаҵазар, уазхәыцу урҭ
шаҟаҩы ыҟоу, иахькылсуа…
– Уара уеиԥш, зхатәы гәала изацәымцауа… Уанду лтәы
шуаҳауаз, уаб итәгьы нацлеит. Ашьҭахь, асовет мчы ацәа
ахызхуа ауҳәан-сҳәанқәа ргәараҵаҩ иԥҳәыс ҳәа, ашколаҿ
лусура дамырхит уан. Урҭқәа зегьы, аиаша ҳҳәарами, уара
удунеихәаԥшышьа ианымԥшыр ауамызт. Аха уара ухәыцла
инарҭбааны. Уахәаԥш ужәлар ирзаанагаз. Амшын ахықә
аҿы рынхара атәы ҳәа иузаазгаз аҿырԥштәы иеиԥшқәоу
ахыцәхәыц аҟара ирацәоуп. Уара иудыруама, дад, ҳаԥсуа
шәҟәыҩҩра зегьы харџьымзар, ҟәрышьк алагала шанамҭо
аҳәынҭқарра? Ишәымаз ашәҟәыҩҩра, шәхарџьқәа сара садгылоит аҳәеит. Изҳәада? Абни ипартиа, – ашәҟәеиқәҵарҭаҿ
иқәгылаз апатреҭ ашҟа даанаԥшит. Убасҟан адагьы усеиԥш
ала уи ауаҩ дизымхәыццызт Ҭарсхан. Апатреҭ аҿы иарма
напы анацәаду ижилет иҭаршәны, егьи инапы иаԥхьаҟа ирхханы, ихәаԥшуаз иқәкын. Аха иара, «Ҭарсхан иакәымкәа,
Адамыр иқәкноуп ишибаз». «Иуаҳама ари ииҳәаз?» Зҵааран
ииҭаз. Аха иаҵаз азҵаара? Аичырчара.
Уажәы реицәажәараҿы урҭқәа зегьы игәалашәеит Ҭарсхан,
игәалашәеит итетрад егьаниҵеит уажәтәи реицәажәареи
иареи еиҿирԥшырц азыҳәан, аха «иугәалашәоума усҟан
иуҳәақәоз» ҳәа, – Адамыр иахьиаҳауаз акгьы имҳәеит, исҳәап,
иаҽԥнысҳәап ҳәа акырынтә иқьышә ишнықәыххызгьы.
Ашьҭахь, иҟалашаз аныҟала, уиадагьы иҵегьы иеиҳәақәарц
игәы иааҵаххқәаз аҽԥныҳәа ажәақәа, ажәа џьбарақәа акгьы ахьимҳәаз, ихы ахьникылаз, анцәа сихьчеит ҳәа ихы
иаџьишьон.
Ҭарсхан ианду, иара иаҳәшьа лыӡбахә ашҟа дхынҳәит Адамыр.

259

– Знык акәу џьушьома саҳәшьа дахьыснаԥхаз. Лара дызшьыз сара сахьрыдгылаз азыҳәан дыснаԥхеит знык. Усҟан
иаҳҳәап, сгаӡан. Сқәыԥшын. Ашьҭахь исыхьзеи?
– Ашьҭахь изакәи? Ухы иаҽԥнуҳәаша иумоузеи?
Арҩаш ахықә иаваланы инеиуан. Реицәажәара иара
изыҳәан усҟак аҵанамкуазшәа ҟаиҵарц иҭахызу, ахаҳәқәа
инарықәԥала-аарықәԥало аӡиас иаваз аӡыча дназыԥшын, ус
ҿааиҭит Адамыр.
– Уахәаԥш ани аӡыча иҟанаҵо? Аӡы ихыԥшыла-хыԥшыло,
ԥыҭк инаццоит, иааннакыларц аҭахушәа. Ишамуз, аӡиас шазнымкылаз, ишацәцаз анабалак, иԥырны иаахынҳәуеит. Еиҭах,
уаангыл, умцан ҳәа аӡиас инашьҭалоит. Уажәааигәа ҩбаҟа
хԥаҟа сааҭ сахәаԥшуан. Агәмырҿыӷьга. Уи иҟанаҵо ауаатәыҩса
ҳашҟа ииаугар… Изыҿурԥшрызеи? Ауаҩи аамҭеи ирыҿурԥшыр
ишԥаҟалари? Абни аӡыча ԥшӡа, аҵыс хәыҷы аӡиас ааннакылар шаҭаху еиԥш, ауаҩгьы аамҭа ааникыларц иҭахуп. Аха
иара цоит хара ҳааныжьуа… Уԥшы, ахаҳә иқәгьежьаауеит,
шәсыцхраа, шәсыцхраа аҳәоит. Ҳазлаухәагәышьозеи, уаргьы
ҳаргьы ҳамч ақәхом аамҭаӡиас аанкылара… Ҳазлацәажәоз…
– аҳәара ицәыхьанҭан акраамҭа игәы дҭахәыцуан. – Уажәы
иуасҳәо, иухауршҭыргьы, мышкызны уаԥхьап уажәы сызҿу
аҩымҭаҿы. Ухьӡи ужәлеи ааҭкааны исҳәом, аха зыӡбахә сымоу
уара шуакәу уаргьы уҩызцәагьы аилкаара шәзымариахоит.
Убраҟа исҳәоит уара уҿы сара исыгхаз, схы иаҽԥнысҳәартә,
ииашамкәан иҟасҵаз.–Ашьхақәа ирхыҩны, ажәҩангьы иаҳарц
иҭахызшәа, илабҷашь нарсны, иҩнапык ҩышьҭихын, Ҭарсхан
излаидимбалацыз ала, ибжьы ҩыҭцаны инациҵеит. – Аидеиа
ду азыҳәан!.. Ахықәкы ҳарак, ҳаракӡаӡа азыҳәан! Дабатәи
ану, дабатәи абу, аеҳәшьа ушԥалеигӡои, аеҳәшьаԥа игәхьаас
иукузеи! Изҭахыда аӡәы иԥсҭазаара! Аӡәы игәхьаа зкыда! –
ашьхақәа ирҿаҩыз ибжьы ашьшьыҳәа ҵаҟа илбааны ишаауаз еиԥш, ажәҩан иаҵаԥшуаз иблақәа, уԥхамшьаӡакәа арахь
узлааԥшуазеи ҳәа аӡәы иеиҳәазшәа, ашьшьыҳәа ҵаҟа инылбааигеит. Ҭарсхан иааицәымыӷхеит уи иԥшышьа. Дызнаԥхаз,
игәы зыхшәаз аԥҳәыс ус дызлыхәаԥшрымызт уи убри аамҭазы
адгьыл дшықәԥшуаз еиԥш. Ҩымҭак аҿы, фырхаҵак ихаҿсахьа
аарԥшраҿы уаҩы иаирхәар ҟалоит ажәҩан ӷас ишьҭызхыз

260

ауаҩ иара ихаҭа ӷас дшыҟанаҵаз адгьыл ҳәа игәы дынҭахәыцит
Ҭарсхан. Адамыр ишьаҿақәаҵәҟьа реихгашьа убас акәын
ишыҟаз. Иааигәалашәеит Виқтор Ҭахәыц-иԥа иахьоума, уи
иаҵкыс инеиҵоу даҽаӡәы иҿы днеиуама, урҭ ахьтәоу ахыбра амардуан даҿаланы даннеило, хаҵарԥыск адәышкәаӷьаз
дықәланы днеиуа џьушьап, убасҟак ицәеижьы изыласуп.
Арра-еибашьраҿы дшыӡражәу ҩашьом рҳәоит Адамыр
изыҳәан иныҟәашьа аӡбахә анаацәыругалак. Аҵыхәтәантәи
аҩышықәса-ахышықәсак рыла ицлеит, дхьанҭахеит акәымзар,
аибашьра еилганы аррахьтә дхынҳәижьҭеи абасҟак шықәса
шҵуазгьы, аррамаҵура мшқәак уажәаԥхьа ишьҭазҵаз афи­
царцәа угәалаиршәон. Адамыр иԥшреи, исахьеи, ины­ҟәашьеи
рзыҳәан Ҭарсхан игәалашәараҿы еиҳараӡак данаанхаз,
аԥсуа маҭәала деилаҳәаны данибазоуп. Игәы ҟаиҵарц акәым,
гәыкала ҿааиҭит. «Шаҟа иунаалаозеи, саншьа ду! Уакә сакәзар,
еснагь исшәысҵалон». Аха уи амаҭәа ишәны знык ҩынтә рыда
димбеит.
Арҩаш ахықә иаваршә, аԥсҭа еиҩыхаа иҭаланы иахьнеиуаз,
Адамыр ԥаса-ԥаса дшибақәахьази, ицәажәашьеи иныҟәашьеи
уҳәа дшидырқәози, уажәы иҽшиԥсахқәази шеиҿирԥшуаз,
Ҭарсхан ихаҿы иааит уаанӡа дыззымхәыцыз даҽакгьы. Ауаҩы
игәаҵа лашоу илашьцоу, игәырӷьауоу гәырҩала иҭәу ихаҿы
мацара, иблақәа рымацара ракәымзаап, иныҟәашьаҵәҟьагьы
ианыԥшуазаап, аҽаԥсахуазаап. Абас Адамыр дышизхәыцуаз,
Ҭарсхан уи иҽынаиҟәиҭхеит. Ажьрацәара рыбжьаӡам, зынаскгьы еибадырӡом. Дтәымуаҩуп, дызхаану шәҟәыҩҩуп. Аамҭа
аҵеи гәакьацәа дреиуоуп. Иара, Ҭарсхангьы ижәабжьыз, ироманыз акгьы имыҩӡац, кьыԥхьшьа рымам ҳәа аҭыжьырҭаҿынтә
идмырхынҳәӡац. Шьхатәылан еиқәшәеит ҩыџьа ахацәа. Убас,
шаҟа иҽынаиҟәиҭхоз Адамыр, изыӡырҩра иаҳагьы изымариахон Ҭарсхан.
Иаҳәшьа даниԥхаз уажәааигәаӡа акәушәа, ибжьы хьаала
иҭәны, ус нациҵеит Адамыр.
– Уанду, саҳәшьа ԥсаҭа шкәакәа, Шьахәсна, лҿахәы
анылҿырхуаз, аусҭҵааҩ, апровокатор, ус леиҳәеит: «Бара,
Шьахәсна Арҭанба, бынхаҩуп, иҭаҳкыз аконтрреволиуционер, ибзымдырӡои, Ачбоуп, Ачба, аҳцәа дырхылҵшьҭроуп,

261

ҳара ҳпартиа даӷоуп» . Аҭакс иҟалҵазеи? Угәы ишԥаанагои,
ашәҟәыҩҩы қәыԥш? «Шәпартиа дшазыҟоу, иара аҳцәа
дрыжәлоума, сара анхаҩы сиԥҳаума, урҭқәа сара исыздыруам.
Сара издыруа убри ауп, иаргьы саргьы сан лгәыԥҳәы ҳааӡеит,
гәыԥҳәыхшк еицаҳфон. Сара уи мап аницәыск, сан лгәыԥҳәыхш
снаԥхеитоуп». «Ашьра бықәырҵар ҟалоит, макьана ихьшәам,
мап ацәкы ибҳәаз» . «Аԥсҭазаара мап ацәыскып акәымзар,
сан лгәыԥҳәыхш мап сзацәкуам.» Хрушьчов ҳаблақәа рыхтра даналага, архивқәа рышҟа ҳанынарышьҭ, саҳәшьа лусаҿы
ихызҩалааит абарҭ лажәақәа. Ажәлар… Аԥхьаҩцәа, иаҳа ииашаны иуҳәозар, џьара акы раҳҳәарц азыҳәан ами ҳзыҩуа,
ашәҟәқәа зыҭҳажьуа? Сара акыр жәашықәса зҳәара саҿыз зегьы лара убарҭ лажәақәа рҿы иҳәаны даалгеит. Уи лызхәыцра
сшаҿыз, уара ушҟа снанагеит, Ҭарсхан.
– Сараҵәҟьоу? Егьааџьеишьеит Ҭарсхан. – Уаҳәшьа са­
хьыл­маҭоу азыҳәан акәхап. Убри акәхап анаԥҳара ҳәа
уанцәажәозгьы лареи сареи ҳаӡбахә еидкыланы узала­цәа­
жәаз?
– Уахьылмаҭоу азыҳәан акәӡам. Уаасзыӡырҩы. Ацензура иашьҭуама, иамышьҭуама, сара сусс алам, сара ари ауаҩ
изыҳәан ацәгьа ҩышьа сымам, ари сара саҳәшьа лмаҭа
иоуп сҳәандаз, мап скындаз, зынӡаск иҟасымҵар акәын. Иашоуп, сгәы иҭаз акгьы сымҩит уаҟа. Ихьчатәу, издгылатәу,
изқәыӡбатәу, изҿагылатәу, апублицисттә бызшәада иуҳәозар,
иаҿаԥҽтәу уҳәа, саргьы, сара сеиԥш зеиԥшу зегьы ҳзыҳәан,
ахәыцра, алакҩакра уҳәа, адунеи акгьы аҭахамызт, уеизгьы
еилкаан, зегьы дырын. Илакҩакыз, мамзаргьы, издыруада,
илакҩакыр ҟалоит ҳәа гәҩарас иааркуаз ирылгахьан, иаанхаз ҳазусҭцәадаз? – Ҭарсхан днеиҿаԥшит, – зныкыр ухы
уазҵаахьоу, сызусҭада абри сара ҳәа?
– Егьараан, – иҳәеит Ҭарсхан. – Аҭак исоуа уамак уааи­
гәырӷьаратәгьы иҟам.
– Ус акәзар, акыр усаԥысит. Сара шықәса ханҩажәижәаба
сырзааигәахо саналага, сыԥсҭазаара еихшьало сҿанаасхоуп…
Амц сҳәоит, усҟан мацара акәӡам. Иҟасҵахьоу абанӡаиашоу
ҳәа схы саназҵаа, сышнеи-шнеиуаз, уи аҽадҳәаланы
иаақәырҵеит убри азҵаарагьы – сызусҭада абри сара?

262

– Уара узусҭоу, иҟауҵахьоу, убиографиа, ухаҭа уакәым,
Аԥсны школхәыҷык дыҟам иззымдыруа, – иҳәеит Ҭарсхан.
Иҳәеит, изаҳауаз гәыкалаҵәҟьа иҳәоит ҳәа агәра игарц
иҽырҩашьаны. Аха Адамыр изеилымкаауа дыҟамызт урҭ
ажәақәа аӡын агәҭа иаакылԥхаз амра ишаҩызаз.
– Усеиԥш азҵаара схы ианасҭа, аҭак исоуз узамазҵаауазеи?
– Уара уҭак зысҭахузеи, Адамыр, сара издыруазар…–
иҳәа­шьа уажәы иаҳагьы ианыԥшит амра шаакылԥхаз аӡын
агәҭаҵәҟьа.
– Убри аҭак ҟасҵоит уажәы сызҿу аҩымҭаҿы. Дасу дыз­
усҭоу… Аԥсҭазаара ахаҭа закәу… Схаҭа сызусҭоу мацара
акәым, дызусҭоу ауаҩытәыҩса ихаҭа… Уи аҭак, сара рыцҳа
сакәым, Достоевскигьы изыҟамҵеит, аха сара исҳәарц исҭаху,
дыздыруазшәа сгәы сахьажьоз атәоуп… – изныланы инеиуаз амҩахәасҭа арҩаш инацәыхарахеит. Уажәы рармарахьгьы
рарӷьарахьгьы бнаран. Аԥсҭа, арха, аԥшаҳәа… Амҩахәасҭа
ҵәахуа, рымахәҭақәа еилалон ирхагылаз аҵлақәа. – Абраҟа
алеиҩеира бзиа избоит. Исзышьҭымхшаз еидарак саҵалеит,
уаҳа сылымшо саналагалак, шәиԥхьыӡс иҟоу зегьы назышьҭуа,
наҟ инкажьны сыстол, абрахь саалоит. – Аккара дыҵаԥшуа,
ус ҿааиҭит, уаанӡа дызлацәажәоз днаԥырҵны, – раԥхьаӡа
абраҟа сахьазхәыцыз акәу, сааицыԥхьаӡа схы инҭашәоит.
Уҵаԥши ари аккара, урыхәаԥши ишеидгылоу аҵлақәа? Цқьа
урыхәаԥш араҟа, нас агаҿаҟа уанылбаалак, уаҟатәи абнагьы
унылаԥш. Излеиԥшымзеи?
– Араҟа аҵлақәа иаҳа ишәпақәоуп, иаҳа идуқәоуп, иаҳҳәап,
абри ашәҵла иаҟароу аҵла уаҟа избахьаны исгәалашәом…
– Уиакәым. Аҵла шәпақәа, адуқәа уаҟагьы иуԥшаауеит.
Ишеиҿсырԥшуаз, абасеиԥш схаҿы иааит. Агаҿаҿгьы,
ҳәарада, аҵлақәа хкыла ирацәны еилаԥсоуп, аха шьхатәылан
еиԥш еижәлатәым аҵлақәа ас еизааигәаны ииуа, уимоу,
иуаҩытәыҩсаны рнапқәа еикәдыршарц рҭахушәа, еидиаауа
иубараны иҟаӡам. Урыхәаԥш, абан ашәҵла, уи аҽадырӷәӷәала
иадгылоуп амзаҵла, урҭ еишьа гәакьас ирываӷәӷәа ирывагылоуп ал, убас зегьынџьара, рымахәҭақәа реиԥш, рԥашә­
қәагьы еилысноуп ишыҟоу. Ихибашьаауам, адгьыл еимаркуам, ажәҩангьы шеицыртәу рдыруеит. Уахәаԥш, уахәаԥш

263

шаҟа еидыӷәӷәала еидгылоу ани ашәҵлеи аџьи! – инапы
нарықәикит ҵлақәак. Ари аҩыза башьа умаӡам агаҿаҿтәи
абнаҿы. Иҟазҵазеи, изыхҟьазеи уи? – аҭак уара ухалагьы иудыруеит ҳәа аанаго днеиҿаԥшит.
Уаанӡа ииҳәоз дазыхынҳәит Адамыр.
– Сара исызҳәом, уанду, ԥсаҭа шкәакәа саҳәшьа, урҭқәа
зегьы хыла-хшыҩла еилкааны илыман, егьарыла иссиру
аҳәынҭқарра шьақәгыларгьы, шьалеи гәыԥҳәыхшлеи еизыҟоу
ауаа анеиӷацәаха, урҭ анеицәнарӡ зегьы башоуп. Усеиԥш
аԥышәара данҭашәа, аҭак лзырҟаҵаз даҽакуп. Даҽакы,
сышқәыԥшӡаз сара сҿы еиқәыхьшәашәаз…
– Ус зуҳәазеи, иаҳҳәап, саб, уара уаҳәшьаԥҳа лхаҵа,
умаҳә дандырӡ уара уаҵкысгьы изааигәаз аҭынхацәа
ҳашҭа ианҭамлоз, уара, уаразаҵәык уакәын ҭынхас имаз,
доурышьҭырц ицхраауаз… – уажәы иҳәашьа ииашаҵәҟьаны
ааԥынразтәи мрашәахәақәан. – Ҳаҩны, ҳқыҭаҿы уаннеилоз, насгьы усыцны ашкол аҿы уаныҟаз, санухьчаз уҳәа
зегьы сгәалашәон иацы. Исгәалазыршәазгьы исыцаауаз
ахьшьцәа-шәарыцаҩцәа роуп. Урҭ ибзианы дырдыруазаап,
дугәаламшәои, иара изкны брошиуракгьы ҭужьхьеит, Бақьыриԥа Ҳараз…
– Дышԥасзымдыруеи, дышԥасзымдыруеи… Бзиара за­
ҵәык­оуп уи иԥсҭазаараҿы иҟаиҵахьоу…– иарбан бзиараз усҟан имҳәеит. – Шәқыҭаҿ саннеилоз ануҳәа, саргьы
гәалашәарак сызнарҿыхеит. Иугәаламшәои усҟан ахәыҷқәа
сызшәыҳәаз? Уаргьы исзынаушьҭқәеит, уҩызцәақәакгьы,
ажәлар рҳәамҭақәа… Уаҩы иааџьеишьартә иҟоу абзиақәагьы
алашәақәеит исзынашәышьҭқәаз рҟнытә. Ианиҵеит Адамыр Арҭанба… Акыр сыхьӡ азеиқәырхазар убарҭ… – иажәа
неимыгӡеит. Даҽа гәалашәарак ашҟа дниасит. – Исгәалашәоит,
жәиԥшь шықәса схыҵуан. Ақыҭаҿы ҳанхон. Асовет аамҭазтәи
ашәҟәыҩҩцәа зегьы аӷарцәа ирхылҵит ҳәоуп рбиографиақәа
шыҟоу, аха сара, ииашаҵәҟьаны, сзыхшаз ӷарцәан. Ҳгәылара
инхон анҭ, саҳәшьеиҳаби иареи гәыԥҳәыхш еицызфоз,
иҭаацәа аҭауадцәа Кәыҿаа. Ҟамлаҭ ихьӡын аҭаацәа реиҳабы,
Кәыҿ Ҟамлаҭ. Ишысҳәаз еиԥш, исхыҵуан жәиԥшьҟа шықәса.
Ҽнак агәырӷьара дыкны даго ашҭа дааҭалеит саб. Иуба-

264

зеи, иуаҳазеи, узыргәырӷьозеи? Сан лоуп иазҵаауа. Бца,
банаџьалбеит, быблала иба, анҭ, бгәыԥҳәыхш зҿабҵалоз
Кәыҿаа ирзыруа ббап, (изыхирҟьоз сыздыруам, ицәымӷын
урҭ саб) арахь ирҿырхит ираҳҭахьоу… Ирзыруазеи? Ирзызуада? Акомҿар рҭаазаап. Ирҭахузеи? Имыцхәны ирымоу
амал рымырхуеит. Сара сыҩны сцеит сыблала избарц. Уаӷоу
иибаша! Уажәоуп ус анысҳәо. Усҟан… Саргьы санбарыдыркыло ҳәа сызхәаԥшуаз акомҿараа… Анцәа иоуп, уи инапоуп
иҟарҵо дзырҟаҵо… Ус акәын. Акьыԥхь ианылаз раԥхьаӡатәи
сажәеинраалагьы зхысҳәааз убасҟан избазоуп. Иахьагьы
сыбла дыхгылоуп, лыԥсаҭа бзиахааит, аҳкәажә ҳәа зарҳәоз,
Ҟамлаҭ иԥҳәыс Ҳауида, ркәаскьа абарҵа дықәгылоуп,
ҿымҭ-ԥсымшьҭ лылабжышқәа лӡамҩақәа ирхьыхәхәы
ицоит, лнацәкьарақәа ирхаз амацәазқәа намӷылхуеит,
ллымҳарыҩқәа намылхуеит, инадлыркуеит арҭ, акомҿараа,
рыцҳа, цас иҟалҵазу, лыхәда ахыхра цәгьаҵәҟьазу сыздыруам, лыхәдахаҵа ахыхра дадхалеит. Ихьтәын, иҩежьӡа ицырцыруан. Дламҵасны дахеит арԥыск. Ахәыҷы иибо иаҳауа
ихашҭӡом рҳәоит. Зынӡагьы схәыҷӡамызт, аха сыбла иххалеит. Ахәдахаҵа, ахьтәы даҷ еиҿаԥса, аҳкәажә лхы ашьҭахь
лыхәдаҿы лыхцәы иаҿаԥеит. Гәаҟ рыцҳа, лыхәда иахылхырц
лҭахуп лхаҭагьы, лхы лалырҟәуеит, днаҳәы-ааҳәуеит, лнапқәа
ахьықыџьқыџьуаз азыҳәан акәхап, адаҷ ахьеиҿаршәу
илзеиҿыршәом, илызԥыртлом. «Нан, нан, сукәыхшоуп, иԥыртла
уара унапала, ишәҭаху жәга, акгьы аанышәмыжьын, ахәыҷқәа
заҵәык шәрыламкьысын», – лҳәоит. Дшызбоз лшьамхқәа
ҩалырсит. Аҽы ашьамхы аҵаҟәалар, абгасса шажәло еиԥш,
иҩалхеибаҳәан, хьы маҭәа ҳәа акыр лцәа иадзар зегьы аалымырхит. «Шәанаџьалбеит, ламыс анцәа ишәимҭааит, напеимдахьас илысҭаз амацәаз ма илзыншәыжь», – иҳәагәышьеит
аҭауад Кәыҿ Ҟамлаҭ. Убригьы иҳәеит, рызегьы ртапанчақәа
ирыхеит. Аҳкәажә лхаҵа дихьынҳалеит акгьы роумҳәан, ирымазааит, ҳара ҳаигымхааит изаҳҭахузеи ахьы лҳәеит.
– Саҭаумҵан, исгәалашәеит… Уроман «Амра иацгылаз»
аҟны абыржәы иуҳәаз…
– Иашоуп, схы иасырхәеит уаҟа.
– Аха уажәы ишуҳәази, иахьынӡасгәалашәо ала, уаҟа

265

ишуҩызи… Ашкол санҭаз, ҵаны, иарбан классу сгәалашәом,
акласс анҭыҵтәи аԥхьаразы арҵаҩы иҳадылҵақәаз ируакын
убри ароман… Ҳакласс аҿгьы зны аҷкәынцәеи аӡӷабцәеи
еимаркит, сара саҳкәажәны, ахьы маҭәа снапқәа ирхазар,
сыхәда иахазар, лымҳарыҩқәас исымазар, шәара шәнеины
исымышәхрызу ҳәа ҿаалҭит ҳҩыза ӡӷаб хәыҷык. Исгәалашәеит,
исгәалашәеит… Уи ҳакласс аҿы аимак ду алҵит. Џьоукы
ибымаҳхуан рҳәеит, даҽа џьоукы мап рҳәеит. Ибымаҳхуеит
зҳәаз излымырхуазеи? Бара бџьабаала ибмырҳаит, анхацәа
рыхәда бықәтәан, ршьа бжәуан, ицәбырҳәуан, уажәы ҳәатәыс
ибымоузеи, рҳәрала ибырҳаз бымхтәуп рҳәеит. Даҽа џьоукы,
ҳара ҳрицарцәоуп ҳәа зхы зыԥхьаӡоз, ишлырҳазаалак, лара
илтәуп, уара ухаҵазар, аԥҳәыс дышԥаурҳәуеи рҳәеит. Урҭ
убас ирықәпапеит, рхы агарҭа рмоуа иҟарҵеит. – Арҵаҩы
иахылҳәаазеи? – изымдыруазшәа дназҵааит Адамыр. Аҭакгьы
ихала иҟаиҵеит. Ҳәарада, арҵаҩы дадгылеит автор ипозициа. Автор иҩуеит гәахәас иҟаҵаны аҳкәажә дахьдырҳәуаз.
Ажәа «арҳәра» уаҟа, ишудыруа, иҟам «Анхацәа рыԥхӡашала
икәабаз ахьы, сызтәу рышҟа схынҳәуеит аҳәозшәа, игәырӷьагәырӷьо, ахьхьаҳәа еилаԥсо, иуҿаԥха-ҿаччон», – даҿын,
артистк даԥхьозшәа, ибжьы ԥсахны Адамыр. – Иумбои,
убри аҭыԥ ҿырҳәалагьы исгәалашәоит, избанзар убасҟак
исгәаԥхон убасҟан. Уӡырҩла, уаҟа инымҵәаӡеит аҳкәажә
лырҳәра атәы. Усҟанҵәҟьа ажәеинраала зҩит. Араионтә
газеҭ аҿы иркьыԥхьит. Ашьҭахь ароман анысыҩуазгьы
схы иасырхәеит. Сара стәала, уаҟа ҳаиԥырҵит аҳкәажә
лыхәдахаҵа ахьтәы даҷи сареи. Аха иара, ахьтәы даҷ,
исԥырымҵӡакәа исышьҭазаарын. Лхы ашьҭахь лыхцәи адаҷи
анеилаԥаҭа, лыхцәқәа ыҵыжәжәаны лыхәда иахихырц иаҿыз,
реиҳа иактивистыз комҿар арԥыск (неихыркәа имамкәа
дажәхьеит, аха иахьагьы иԥсы ҭоуп, ҳҭыԥаҿы дынхоит, ихьӡ
зуҭахузеи, ихьӡ ыцәо анцәа иуирбааит!), сгәалашәараҿы даанхеит. Аамҭа акыр набжьысит. Аибашьра сагеит, сырхәит, агоспиталь аҿы сышьҭан, аха џьаргьы исгәаламшәеит абри атәы.
Аибашьра еилган, схынҳәит. Ақалақь аҿы сынхоит. Ҽнак, бзиарак аҵыхәала, ҳқыҭахь цатәыс исықәшәеит. Чаран. Аҳкәажә
лыхәда ахьтәы даҷ ахызхуаз игәылараҵәҟьа акәын. Ишубац

266

еиԥш, агәылацәа аҳәса, ахацәа амаҵ руеит. Сара, аиашазы,
ихы сгәалаимыршәазҭгьы, дсыздырӡомызт, дысхашҭхьан уи
акомҿар активист. Аха иара сидырит. Сыӡбахәқәа ахьынарҳәааарҳәоз сиханамыршҭызаап. Ҳашулаҽхәо егьиуа ҳәа, имцызаргьы, ҳгәы иахәаны ҳаззыӡырҩло ажәақәак саҳәара
дшаҿыз, ԥҳәыск дааҳавалеит, гәаблаа дук лкуп. Акәытқәа
ӡны иануп. Ԥхынроуп, аҵкы илшәыз ахәда ҭыхын. Дшамшамуа, лцәа-лжьы ҭҭәааӡа, лӡамҩақәа ҭыҵәраауа, лара ԥҳәыс
наӡааӡак, лыблақәа изларҳәо ала, ԥҳәыс разык лоуп.
– Адамыр, уххь згеит, абри аԥҳәыс илоуҳәар сҭахуп уа­
реи сареи ҳшеибадыруа, аԥсшәа шаҳзеилоу, уимоу, ҳаны­
ҷкәынцәаз, акомҿарра ҳаналаз ҳшеицныҟәахьазгьы, –иҳәан
ҿааиҭит аԥҳәыс данааҳавала. – Ҳшеицныҟәақәахьаз ҳәа
иациҵаз зхиҳәааз здырит. Аҳкәажә дандырҳәуаз саргьы
исгәалашәоит.
– Шьакаҭәарала еиқәҳархаз… – игәалашәамашь арҭ ажәа­
қәа ахьынтәаазгаз ҳәа Адамыр днаиҿаԥшит Ҭарсхан. Усҟан
ашкол дҭан. Хәба рҿы дтәан. Агазеҭ аҿы даԥхьеит, даҟьак шеибгаз ианыз аочерк. Адамыр Арҭанба иҩымҭа. Ахьӡ аҿы ианын
ажәақәа ҩба. «Шьакаҭәарала еиқәҳархаз…» Иахьаанҵәоз,
аҳәоу инаԥшьны, аха иаҳа идуу нбанла ианын даҽа
ҩажәак. «Ԥхӡашала иҳаршәҭыкакаҷып…» – Ирԥшӡацәаны
иҳәаз ажәақәа, амцхә асақәи аҵәаԥшьи зҿызшьыз аԥҳәыс
илҩызазтәыз, наҟ иаамхқәаны, ирыцқьазар, ахшыҩҵак хада
иахьагьы мап ацәыскуам, – иҳәеит Адамыр. Уи зуҭахузеи.
Ишуасҳәаз еиԥш, убасҟан, ачараҿ активист лыхәда иахаз ахьтәы даҷ сыбла иаахгылеит, гәалашәарак нцәырҟьан
инеиқәыцәеит аҟароуп, исхашҭны сшыҟаз, уажәы, Абӷагә
ашьхаҿы сыԥсҭазаара еихшьало, ани, иубаз аҩымҭа сшаҿыз,
сара сухашҭма лҳәозшәа, аҳкәажәгьы сыбла даахгылеит,
ақтивист иԥҳәысгьы даацәырҵит. Аӡәы лӡамҩақәа алабжыш
рхьыҳәҳәы адаҷ лыхәда ахыхра даҿуп, егьи лгәашԥаҿы
ахьхьаҳәа инеилаԥсо, адаҷ далахәмаруеит, далаҽхәошәа. –
Сара, исгәалашәоит, даараӡа исгәаԥхон аочерк «Шьакаҭәарала
еиқәҳархаз…» ҳәа, – иалаго. Нас, Адамыр, усҟан исгәаԥхаз
даҽа ажәабжьк шәымоуп, – ажәа «усҟан» иаҭыԥымкәа
ишиамхаҳәаз гәеиҭеит, аха исамхаҳәазаргьы ииашаны

267

исамхаҳәеит иҳәан, дазыхынҳәит, – ахьӡ, саҭашәымҵан
исхашҭит, асиужет шәгәаласыршәап. Аибашьра амца акуп.
Абаталион аӷацәа рыкәшеит. Зегьы ҭахеит. Ҩыџьа заҵәык
аанхеит аҭабиаҿы. Руаӡәк ҳаиасып ҳаӷацәа рахь, баша амала
ҳҭахоит иҳәоит. Егьи иуам.
– Уаԥсҵәык анышә ааникылоит инапаҿы… – инациҵеит
Адамыр, – сара абри сзынаԥхом иҳәеит. Уаҟа ишану
угәалашәоит. Аԥсадгьыл зыԥсахуази изыхьчози рабџьарқәа
харшала еиҿагылеит. Убри аамҭазы иаархалаз аӷа иҳаирплан
аҩыџьегьы ашьит. Усоуп ажәабжь шынҵәо. Иугәаламшәои?
Ишыҟалаҵәҟьаз уасҳәап? Абаталион аӷа дшакәшаз, зегьы
шҭахаз, ҩыџьа аҭабиаҿы ишаанхаз, руаӡәк аӷацәа рышҟа
ҳаиасып ҳәа шиҳәаз, урҭқәа иашоуп, иҟалаҵәҟьазоуп. Егьирахь иӡбоуп. Иҟалаҵәҟьаз… Изыхьыз сара схаҭа соуп.
Ишы­ҟалаҵәҟьаз, абыржәы уара иуасҳәоит ада, уаҩԥсы
иасымҳәац. Ҳцап, ҳаиасып наҟ, баша ҳҭахоит иҳәеит. Исымуит. Ҳаиҿанагалеит. Автомат анаахаиршалоз, сара схысит.
– Убиографиаҿы џьаргьы самыԥхьац…
– Иуасымҳәеи, уаҩԥсы иасымҳәац, егьызымҩыцызт… Сахьиашаз, сахьиашамыз, цәгьарас бзиарас иҟасҵахьоу ҳәа,
уажәы, сыԥсҭазаара аихшьалара саналага, иџьоушьашт, аха
сызхьымхәқәаз ируакуп убри, ауаҩԥсы дышьны сахьцаз.
Ҳахьҭатәаз аҭабиаҿ даанхеит, сара хаҵарала сҳәар узжьеит,
машәыршәа сыԥсы еиқәхеит. Саналагах, Ҭарсхан, инагӡаны
иуасҳәап. Уажәааигәа сазхәыцуан убасҟан иҟасҵаз. Иарбану,
сынхысуаз аамҭазы, атапанча иаҵхаз. Аԥсадгьыл ашҟа абзиабара акәу, ахеиқәырхара акәу?
– Аҩбагьы еилазар амуӡои?
– Уи бзианы иуҳәеит. Сазымхәыццызт. Егьиашаҵәҟьаны,
изыҟамлозеи сыхгьы еиқәсырхон, сыԥсадгьылгьы уҳәар?
Аха абас уҳәар ауазар, сара исыхьыз аҿы, аԥхьа иргылатәуп
ахеиқәырхара. Автомат ахы сегьынҭаԥшит, зегьы схашҭит,
схысны саналгоуп сыхдырраҿы санааи. Сыгәра га,
афырхаҵара дуқәа ҟазҵо, бжеиҳараҩык, убри ауп ирыхьуа. Уажәшьҭа усзыӡырҩла, ари зуасҳәаз, сыззааирц
исҭахыу. Схы еиқәсырхозма, сыԥсадгьыл хәшьадра азызурц
сҭахымызма, ишакәхалак, ииашоуп акы, сшәыргәындахеит

268

узҳәом, снапы сҩаханы, иахьуҳәо сыҟоуп, ҳцап сымҳәеит.
Ус анакәха, усҵәҟьа ишәақәо среиуам. Ари уақәшаҳаҭума?
Ҳҿынаҳхап. Уаб данҭаркыз, иашоуп, исыхьчоз сымаҳә иакәын,
аха, аиаша ҳҳәап, раҳәшьаԥҳацәа рхацәа ракәым, иҵегьы
ирзааигәоу ауаа мап рцәыркуан изаҭәаумшьашаз ахацәа. Уигьы угәалауршәар, дшәыргәындан ҳәа сзызҳәо инаиҿоуқшо
акы ҳәа инацлоит. – Агаҿантәи иԥхаҵаны аԥша иаанацоз
аԥҭақәа днарыҵаԥшит. Ажәҩан еилыӷраан. Урҭ рышәшьыреи
аԥҭа ашәахәақәеи еимаркуан ашьхақәа. Ҭарсхан усҟанҵәҟьа
дазхәыцуамызт Адамыр ииҳәақәо зегьы анысҵап ҳәа. Агәра
ганы дыҟан ииҳәақәоз, зегьыҵәҟьа ракәымзаргьы, аиҳарак,
реиҳа ихадақәаз, ихаҭа ишахьӡиҵаз ала, иуаз-гәалашәараҿы
ишыҟалоз.
Аҭаҳмада иажәақәа ананиҵа, иара иҟынтә инациҵеит
иаҳаз иаҳәшьа лҟынтәи, уиакәӡам аус злоу. Убасҟан, амца
иҿықәыҳәҳә, ибжьы ҿацаӡа, ажәеинраала даԥхьо дышнеиуаз,
Сталин ижәла инадикылеит ажәа «ашьажәҩы». Агәақьҳәа рнапы еинырҟьеит ажәлар. Убарҭ, хԥа ԥшьба шықәса убри аԥхьа,
Сталини амреи анеидукылалак, игыланы знапы еинызҟьоз.
Сара суазҵаауеит, дад, ианбыкәыз аиаша анырҳәоз ажәлар,
амра данадыркылоз акәу, данԥсы ашьҭахь, дшьажәҩын
анырҳәаз акәу? Иҵуазеи? Ҵыԥх уажәаанеиԥш акәын. Чарак
аҿы сыҟан. Ишьапқәа реиԥш, ибзгьы еилаԥаҭо, аҩы дашьны иҽаасгәыдижьлеит аӡәы. Дызбахьазар, дыздыруазар
акәхарын, аха дысгәаламшәеит.
– Уара, Адамыр, сара пату уқәысҵоит. Уара уеиԥш саргьы
сеибашьҩын. «Аԥсадгьыл азы, Сталин изы» – ҳаибашьуан, –
даҿуп иажәақәа еилаԥаҭо, – сара уи, Ԥаҵақьала, бзиа дшызбац дызбоит. Уаргьы убас уахьизыҟоу азыҳәан уареи сареи
ҳаишьцәоуп…
– Иуазҳәада ус сизыҟам ҳәа?! Ус санизыҟаз аамҭа цахьеит,
– сҳәеит амыждараз. – Дзакәыҵәҟьаз еилыскааит.
– Иара дзакәыҵәҟьаз акәым, аха уара узакәыҵәҟьазоуп
еилыскааз. Уара суцны ԥшыхәра сызцом, уаҩ дуқәгәыӷыртә
уҟам, – иажәақәа сгәыдиҵоит, арахь сгәыдикылоит.
Зцәазна аҩы ыжәны иҟаз ииҳәаз акәым, егьырҭ, иӡырҩуаз
иахырҳәаазоуп.

269

– Уажә ирбама…
– Иаразнак имааҳәи…
– Уажәшьҭа дабарҭаху…
Иааиларыԥсеит. Исықәыжьцәеит, ажәакала. Ашьшьыҳәа
снарылҵны сцеит. Изусҭцәадаз исықәыжьцәоз? Иуасымҳәеи,
иацы снапы иагәӡуаз, ҳукәыхшоуп ҳагәҭыхақәа ахьуҳәаз ҳәа
схаҵкы казмыршәуаз.
Игәҭахәыцрақәа рышьҭахь иаахиркәшеит.
– Иҟазар акәхап… Акәхап акәым, мхырҭа дук лауҵар, аҳауа
бааԥс ақәшәаны имир, ажәла мыӡырц азыҳәан, цырақәак аар
еиԥш, аӡәык ҩыџьак налкҩалкны иааннажьуазар акәхап ани,
мчык ҳәа сызҿыз, аӡәык ҩыџьак арҭ ҳаиԥш иҟоу ҳакәым,
ажәларгьы инархыҳәҳәаны ԥхьаҟа инаԥшыша… Уи аҩыза
аразҟы змада…
Уаанӡа дызлацәажәоз дназыхынҳәит.
(Ҭарсхан ианҵамҭақәа рҿы имаҷӡаны ианиҵеит, реицәа­
жәараан иара, Ҭарсхан ихаҭа ииҳәақәаз, имаикыма, диқәша­
ҳаҭызма, иныбжьаршә-аабжьаршәны ииҳәақәаз рыда, еилкаашьа амамкәа иаанхеит.)
Изхысҳәааз… Исгәалашәеит. Аҳкәажә дахьдырҳәуаз сеи­
гәыр­ӷьаҵәа ашәа аназысҳәаз ашықәсқәа раан, Ҭарсхан,
уара иуқәлацәоу шәакәым, маҷк инауеиҳабугьы уажәшьҭа
иргәалашәом, ажәабжькгьы зҩит. Иахьӡын «Аишәа ҭацәы».
– Сара саԥхьахьеит. Саԥхьахьеит акәым, акласснҭыҵтәи
аԥхьараз иҳадылҵеит арҵаҩы, – иҳәеит Ҭарсхан.
– Излашәыԥшаазеи, аибашьра еилгазар аахыс иҭыҵхьоу
арҵага шәҟәқәа акгьы ианӡам, сҩымҭақәа реизгақәа рҿы
иаласымҵеит. Уӡырҩла. Иаҳәозеи, изызкузеи уи ажәабжь?
Адинхаҵара ахыччара. Аҩсҭаа диҭаарц зҭаху, ишудыруа,
иашҭа дҭицоит анцәа. Мсылманк, уаҩ быргк, анамаз икуеит. «Иль-льаҳа, аль-льаҳа!» ҳәа, – дшаҿыз, ишьамхқәа арсны, илахь адашьма инадкыло, анамаз шикуаз, акамбашь
аҿаԥара иныҩналан, ашәындыҟәра иҭаз ашыла нҭырбзааны
иафеит. Амсылман ибеит акамбашь ашыла анафоз. Ашылеи
аллаҳи еиҭниԥсахлозма! Инамаз наигӡеит. – «Иль-льаҳа,
аль-льаҳа!» – иҭаацәа ирфо рымамкәа иаақәирхеит. Аҭаацәа
ааилатәеит ауха. Џьоукы аколнхараҿ аус руан, ачаи ҿырхуан,

270

аҭаҭын еиҭарҳауан зҳәаз еиԥш. Аҭаацәараҿы дрылан аӡәы –
акомҿар-активистка.
– Абысҭа злаҳуазеи, баба? – лаб днеиҿагылеит.
– Иҟасҵарызеи, баба дбыкәыхшоуп, ҳшыла акамбашь
иафеит. Аллаҳ дкажьны, ашыла ахьчара сзаламгеит, – иҳәа­
гәышьеит аб.
– Аа, усҭ, баба, уажәшьҭа уаргьы абра иқәу ыфала! – лҳәан,
ашырҳәа аишәа аакынԥааны, асаба ақәтата иаԥхьа иналыргылеит.
– Исгәалашәоит, ажәабжь убраҟа инҵәоит,– иҳәеит Ҭарсхан.
Ажәабжь алгашьа ииашаҵәҟьаны игәалашәон, аха игәалашәон
даҽакгьы, усҟан, ашкол данҭазгьы, ашьҭахь, данстудентыз, зны
Адамыр Арҭанба иԥылараан, иара Ҭарсхан Ҭрамба «зыԥсы
ҭоу аклассик» изыҳәан ажәақәак аниҳәозгьы, уажәы, рхала
ианеицәажәогьы, иаахтны имҳәац. Ашкол данҭаз, изигәамԥхоз
издыруамызт. Иҳәарц далагаргьы, аҳәашьа дақәшәомызт.
Изигәамԥхо ҳәа даназхәыцлак, ихазы, иаҳа еиҭаҳәашьак
аманы, дзызкылсуаз акы заҵәык акәын. Иара иаб убас изиуамызт. «Аа, усҭ, уажәшьҭа уаргьы абра иқәу ыфала» ҳәа, – асаба
ақәтата иаԥхьа иргыломызт аишәа. Игәалашәоит, убасҵәҟьа
леиҳәарц шиӡбаз арҵаҩы, аха, изиӡарызеи, изымгәаӷьит,
иаҳа иаахтны иуҳәозар, дшәеит. Уи иаанагоз, ажәабжь иаҳәоз
даҿагылеит ҳәа акәын, арҵаҩы дизгәаауан. Лара лҳәашьала
мацарагьы иубон ажәабжь шаҟа бзиа илбоз. Афырԥҳәызба
ҳәа акәын ишылзылҳәоз аишәа ҭацәӡа заб имҵазыргылаз
аԥҳәызба. Ашкол данҭаз дшәаны имҳәазар, ашьҭахь, данстудентыз изимҳәаз зынӡаск даҽакын, ишдаҽакыз еиԥш ажәабжь
зигәамԥхоз. Аӡәгьы дицәшәомызт, аамҭақәагьы зынӡаск
даҽакын, аха имҳәеит Адамыр иаҳаҭыр азыҳәан. Иқьышә
инаақәыхх, иааигәалашәеит иаб изыҳәан иҟаиҵақәахьаз, ихы
ашәарҭа иҭаргыланы, уи ихьчара дшазықәԥоз, игәалашәеит
«сызкәыхшаша саншьа» ҳәа, – даҽа ажәак шизылымкуаз иан.
Уи илмаҳар ҟаломызт. Лгәы лнархьуан. «Иасҳәап абарҭқәагьы.
Ашкол санҭаз изысгәамԥхоз, аха изысымҳәаз, санстудентыз,
иԥылараан, санихцәажәоз, ари жәабжь самыԥхьаӡацызшәа
сахьавсыз зыхҟьаз, иасҳәап сгәы иаанагаҵәҟьо, Павлик Морозов дцәырҵаанӡагьы, убри иаԥхьагьы иара дшаԥиҵахьаз

271

ишьашәалоу ахаҿсахьа, ари аҩыза ахаҿсахьа, ауаҩԥсы
ишицәтәыму, еиҳараӡак, аиҳаби аиҵби, ани аби урҭ ирыхшази
апатуеиқәҵара динхаҵарак иахьаҩызоу аԥсуаа ҳҿы ҟалашьа
шамамыз, иҟалаӡазаргьы, ишҳацәтәыму, адкылашьа шыҟам.
Иасҳәап зегьы, изицәызӡарызеи сара сҩымҭақәа рзыҳәан
иара игәы иааҭаз имӡакәа иҳәазар, аҳәара мацароума,
рымҩа икызар» ҳәа, – игәы дынҭахәыцит Ҭарсхан. Иқьышәқәа
қәац-қәацон, иаԥхьаҟа диасшәа дааҭгылан, излеиҳәаша
ажәақәакгьы рыԥшаара дналагеит, аха уажәгьы изымгәаӷьит.
Уажәы иахьизымгәаӷьыз аҳәарагьы иаԥсаӡамызт, избанзар азхәыцра даналагаз иҟалашаз ҟалахьан, убри ашьҭахь
ианиҵазгьы зынӡаск даҽакуп. Анцәа сихьчеит иахьысымҳәаз.
Убасҟан сгәы ишаанагаҵәҟьаз – аламысда дҿырԥшыганы
дшааурԥшыз, уара уеиԥш иҟоу ауаҩ ҟәыӷа ишԥаузымдыри
ҳәа иасҳәазҭгьы, ашьҭахь, сымдыррала иҟасҵазгьы нацлар,
иаџьал сырааигәеит ҳәа мҳәашьа смоуа саанхон. Имҳәакәа
дахьаанхаз даҽакгьы иабзоуран. Ибзоуран иара, Адамыр
ихаҭа. Ҭарсхан акы иҳәарц шиҭахыз аниба, иҳәа, сузыӡырҩуеит
ҳәа аанаго, днаизыԥшит. Игылашьа иуанаҳәон, ахаҳә илеиуа
схы иамаахартә, снапқәа ақәкны уажәы исыхьчаргьы, зегьакоуп урҭ ахаҳәқәа смаахар ҟалаӡом, исзыԥшу ауп, иаҳа еиӷьуп
уажәы исаахар. Дыԥшын ихы ларҟәны, инапқәа дырҩаханы
ихы ақәкра игәгьы иҭамкәа, аха ахаҳәқәа леиуамызт, иара
уаҳа аԥшра илшомызт.
– Ишԥоуҳәеи, Ҭарсхан? – днаиҿаԥшит. Ицәажәашьа лафхыччарашәа акы аҵыҩуан, аха иблақәа ирҳәоз зынӡаск
даҽакын. Уи иблақәа реиԥшын амҩа харантә, ныҟәара
уадаҩрак аҟнытә дхынҳәны иашҭа даанаҭала, иҩны ԥшӡа
аҭыԥан аццышә инылаԥшыз ауаҩ. – Аишәа ҭацәы… Лаб
иакәӡам, дад, уи аишәа ҭацәы зымҵалыргылаз, лара лхоуп,
лхы… Аишәа ҭацәы рымҵаҳаргылеит… – уаҳа инаимыгӡеит.
Дахыццакуазар акәхарын реиқәшәара зиҭахыз аҳәара.
Уаанӡа дыззыԥшыз ахаҳәқәа даҽа еидарак нарыцлан,
илабҷашь иаԥхьаҟа инышьҭакшо, ахаҳәқәа нараахо, дхьанҭаӡа
иҿынеихеит. Иныҟәашьеиԥш иҳәашьагьы хьанҭан. – Иахьазны ҳанеицәажәоз иуасҳәеит шьала-дала ауаа реизыҟазаашьа
аҵкыс еиҳау акгьы шыҟам. Иԥшьоу убри аизыҟазаашьа ахәра

272

анызҵаз, ауаҩытәыҩса иуаҩра даԥырхагахеитоуп. Уи еиҭа
изугәаласыршәо, дад, уареи сареи ҳшеизыҟоу удыруеит,
саҳәшьа гәакьа улмаҭоуп. Цәыкәбарқәак ракәзаргьы, сшьа
улоуп. Аеншьа-аеҳәшьаԥара аахәаны суҳәоит, дад, ҩ-уск
рзыҳәан. Руак уҿаҿы иуасҳәоит, избанзар, ақьаад исзанҵом,
иҩны исызныжьуам. Егьи – мышкызны уаԥхьап. Раԥхьа сызуҳәо
(аҩбатәи иарбаныз Ҭарсхан изеилымкаакәа иаанхеит) наҟ
урԥырҵ убарҭ, маӡа-аргамашәа узыдҳәалоу. Уара ҩызаҵас,
саргьы иара сицхраап, иара сара даасыхәап ҳәа уишьҭоуп,
издыруеит, аха сыгәра га, ушҩашьо, уара ушизхәыцуа еиԥш
акәым дшыҟоу уи, узыцхыраауа, ажәахәқәа ззуҩло Виқтор
Ҭахәыц-иԥа. Ихы уахьаирхәаша мацароуп дзышьҭоу. Ҵоуп,
уаргьы духәақәашт, аха иахҭнуҵои иаҭнухуеи, сацәшәоит,
дад, изеиҩымсыр ҳәа. Уара ауадаҩрақәа урҭагылоуп. Уан
лхала ақыҭаҿы дынхеит, уадала уахьыманшәалам иахҟьаны,
уҭаацәеи уареи шәеицыҟам…
– Иаараны иҟоуп абыржәы, сырзыԥшуп…
– Шәеигымхааит.
– Абыржәы схәыҷы длыманы дшаалак, уаҳа исмышь­ҭыр­
цоуп. Виқтор Ҭахәыц-иԥа излаиҳәо ала, иаарласны ауадақәа
сырҭар, нас… – иҟаиҵақәарц ииҭахқәоу ҳәа реиқәыԥхьаӡара
даламгеит Ҭарсхан. Ииҳәоз игәҭыхақәа наӡазшәа гәырӷьарак
наилсит. Адамыр иҟнытә иаҳауаз ҿыцын. Дыззыԥшӡамыз
ажәақәан. Игәалашәоит, рҵаҩыс дахьыҟаз ақыҭаҿынтә
ақалақь ашҟа усура даниасуаз, Виқтор Ҭахәыц-иԥа идигалаз
аус аҵыхәала диацәажәеит, ишԥаҟасҵари ҳәа диазҵааит.
«Ажәахәқәа рыҩраҿы саргьы уаасыцхраала» ҳәа, – идигалаз Адамыр ицәимӡеит. Ибзианы игәалашәоит усҟан Адамыр
ииҳәаз. «Цәгьара аланы избом. Аиҳабыра аныҟала ирыцхраауагьы ҟалароуп. Уара ма ламысла уицхраалап, цәгьара уҩрым,
цәгьак иурҳәарым». Усҟан абас акәӡами ишсоуҳәаз ҳәа Адамыр игәалаиршәарц иҭаххеит Ҭарсхан. Ихаиршҭырц иҭахызу,
мамзаргьы ихашҭҵәҟьоу, ишакәхалак, ихаҭа ианимҳәа,
Ҭарсхангьы уи дазыхнымҳәит. Уажәы ииҳәоз џьашьо, илымҳа
кыдҵа дизыӡырҩуан.
– Сара исыгхаз, – иажәа инациҵеит Адамыр, – уара иугымхан. Аԥсабара иунаҭаз, ажәҩан ашҟа даанаԥшит абри

273

ажәа аниҳәоз, аха аԥсабараҳәоуп акәымзар, анцәа ҳәа
иҿыҵимыршәеит. Ианҵамҭақәа рыла аилкаара мариан абри
дшазхәыцқәаз Ҭарсхан. Иара изыҳәан Адамыр даанхеит цҳак
агәҭа дықәгыланы. Уаанӡа дықәсхьан уи ацҳа. Хықәк ашҟа
диасхьан. Ашьҭахь, ихьыз, дахьнанагаз аниба, ишьҭахьҟа
дхынҳәит. Аха ацҳа абжаранӡоуп ааира ахьынӡаилшаз.
Ҭарсхан игәалашәараҿы уи убас дегьаанхеит, ишьҭахьҟагьы
дзымцо, иаԥхьаҟа уаҳа мҩа имбо, ацҳа агәҭа дықәгыланы.
Цқьа дшизыӡырҩуаз агәра анига, ииҳәарц ииҭахызгьы
цқьа, даҽазнык даназхәыц, ус нациҵеит Адамыр.
– …Сара исыхьыз, уара иумыхьын. Ишԥауасҳәари, изыҿ­
сырԥшрызеи… Иаҳҳәап, ӡиаск унхықәгылеит. Иаарласны
снырны, сусқәа ҟасҵалап уҳәан, унҭалеит. Аӡис арра ус имариамхеит. Унаскьацыԥхьаӡа иаҳа-иаҳа уаланахалоит. Иум­
баӡакәа, уаашьҭнаԥааит аӡиас. Уинахыс иара уатәуп. Ацашьа уҽақәыршәаны уацыӡсалароуп. Иашоуп, сара аӡәгьы
сжьаны, сыргәыбзыӷны салаимгалеит. Схала, сеигәырӷьаҵәа
сҭалеит уи аӡиас. Аха ма аибашьра ианалагаз, уаанӡагьы
ауаа андырӡуаз, ҵаны, иҟалақәаз цқьа еилыскаартә қәрала
сшыҟамызгьы, мамзаргьы аибашьра анеилга иҟалақәаҵәҟьаз
баны, аӡиас сахьалҵша сзашьҭалазгьы… Уиаахыс шьҭахьҟа
аӡхыҵрагьы, ажәа разыла сыӡбахә зларҳәаша усқәакгьы
рыҟаҵара сахьӡон…
– Ажәа разыла уҳәоу? Уара уӡбахәу? Уара, абзиара ззы­
ҟалааша, уара узыҳәан аҟара ажәа хыркқәа, ажәа ԥшӡақәа…
– игәы иҭаҵәҟьамыз шиҳәоз инымԥшыр амуит Ҭарсхан. Уи еиликааит Адамыргьы. Днаиҿаԥшын, дааԥышәарччеит.
– Шаҟа рецензиа сыҩхьоузеи уара узыҳәан? – Ҭарсхан
днаиазҵаан, аҭакгьы иара иҟаиҵеит. – Ҩба. Аҩбагьы зызкыз
аҩымҭақәа кьыԥхьшьа рымам сҳәеит. – Уара умацара уакәым
уи зҳәаз… Уара ушьҭахьгьы арецензиа азыҳәан изырҭақәазгьы
ирҳәаз убри ауп. Иамуӡозар, уара иуҩыз зегьы иреиӷьуп.
Абаҩхатәра илоуп…
– Абаҩхтәра ду…
– Ааи, убасҵәҟьа ануп. Иҭабуп. Абаҩхатәра ду илоуп, аха
ииашам амҩа иқәҵоуп ибаҩхатәра, уҳәеит. Иаасыҩхьоу зегьы
чамаданк илҭаҵаны, иҵәахы ҳәа сан илысҭеит абрахь санаауаз.

274

– Раԥхьатәи арецензиа, исгәалашәоит, еиҳарак изызкыз
амҳаџьырцәа ирыхҳәааз уроманоуп. Уаҟа исгәамԥхазеи?
Исгәамԥха ҳәа, кьыԥхьшьа амам ҳәа зысҳәазеи? Аурысцәа
ирҿагылоит.
– Аҭырқәцәагьы. Аурысцәа реиԥш урҭгьы мпыҵхалаҩ­
цәаны…
– Иашоуп, аҭырқәцәагьы, аха урҭ рыгәхьаа зкыда. Уажәы
иуасҳәоит акыр саназхәыц ашьҭахь сзызкылсыз. Сара иахьа
уажәгьы агәра ганы сыҟоуп, убри агәрагара шсымоу сынарцә
мҩа сықәлоит, уаҟа сахьхәыз џьумшьан. Ҳара иаҳзеицәаны
исыԥхьаӡоит Урыстәыла иаҿагылауа аҩымҭа аԥҵара. Аԥсуаа
ҳатрагедиа ду зыхҟьаз ҳәа иуҳәо иашагәышьоуп, аха иаҳҭаху
иаҳҭахыму ҳара уи аҩыза аиаша… Иҳахәома?
– Иҳахәо, иаҳмыхәо ҳәоума, саҭамыз, Адамыр, аиаша иша­
хәаԥштәу? Аиаша иашоуп, уаҳа…
– Издыруеит, усықәшаҳаҭхом, аха мышкызны уаргьы агәра
угап аԥсҭазаараҿы ишыҟоу иҳәатәым аиашеи иҳәатәуи…
– Иҳәатәу амци?
Мап, иҳәатәу амц акәым, ус, ҿымҭ, иҳәатәым. Аха сара
сыззааирц исҭаху уиакәым. Ииашам, саргьы ииашамкәан
иҟасҵаз даҽакуп. Сыԥсҭазаара аихшьалара саналагоуп убри
схаҿы ианааи. Уара иуҩыма, даҽаӡәы иҩыма, ииҩыз иашоума, ииашамума, ажәлар ирыхәома, ирԥырхагоума, сара
сусс иалоузеи? Сара сышәҟәыҩҩызар, зҩымҭа арецензиа
азыҳәан исырҭазгьы дышәҟәыҩҩызар, нас сара суазҵаауеит,
сара изыҩуа алахьынҵа иара изиӡбарызеи, уара иуҩуагьы…
Абар, уара, абаҩхатәра ду злоу, ашәҟәыҩҩ қәыԥш, уара иуҩыз
иҭыжьтәума амца иақәҵаны ибылтәума, сара сусс иалоузеи?
Абри сазхәыцуа сҿынасхеит… Уара, акы уасҳәашан, машьынкала икьыԥхьым, ишубаз еиԥш, инапылаҩыроуп, аха сҩышьа
аԥхьара уадаҩым ҳәа сыҟоуп, иуҭахызар аԥхьараз иусҭап?
– Иҭабуп, сеигәырӷьаҵәаны саԥхьоит, аха аԥхьарҭагьы
уаҩҵас исымам. Ахьшьцәа-шәарыцаҩцәа срыцыҩноуп, уа­
жәы, ма арҭ аҩымшк рыла хазы ауада уаҳҭоит рҳәеит, ису­ҭар,
иҭабуп ҳәа уаҳәаны саԥхьоит, – иҳәеит Ҭарсхан.
– Аԥхьара мацара акәым, угәаанагарагьы саҳар сҭахуп.
Ицәгьоума ибзиоума сыздыруам, аха издыруа убри ауп,

275

изыҩхьоу акы еиԥшым. Жанрлагьы, ҩышьалагьы, гәаартылагьы…
– уажәада димбацшәа, дизымдырӡозшәа Ҭарсхан днаихәаԥшит.
– Уара, сара саамышьҭахь зҷапан хымшәац асаби, иеилукааит сара абыржәы сзызкылсыз. Адырраҵәҟьа… Зынӡаск исыздыруамызт ҳәа сызҳәом, аха еиқәырхагас сара сызхәаԥшуаз
амчқәа ишбашоу уара ишудырыз еиԥш исыздыруамызт, уара
узқәымгәыӷӡо, сара агәра згон, – Ҭарсхан цқьа изеилымкааит
ииҳәарц ииҭахыз, аха уаанӡа ииҳәоз дшазыхынҳәыз анеиликаа, иажәа ажәа абахоу ҳәа илымҳа кыдҵа дизыӡырҩуан.
Амҳаџьырра иазку уроман аҿы Аԥсны еимаркит уҳәеит
ҩ-империак, османтәи аимпериеи аурыс империеи…
– Насгьы ҩ-идеологиак. Ақьырсианреи амсылманреи…
– Уажәы? Исгәалашәоит, уаҟа убасеиԥш иҳәоуп, аԥ­хьаҩ
иахьатәи аамҭахь ииаганы дазхәыцыр, иахьагьы аидеоло­
гиақәа ҩба еимаркуеит иҳәоит.
– Ус егьыҟоуп. Урыстәылатәи абольшевикцәа ридеологиеи
Қырҭтәылатәи аменшевикцәа ридеологиеи… Иашоуп, аԥхьаҩ
бзиа убарҭ игәаланаршәоит. Уи сара изӡаӡом.
– Иуӡаӡом?
– Ааи.
– Урҿагылоуп?
– Усоуп.
– Ибзиоуп. Ус анакәха, урҭ аидеологиақәа руак – аболь­
шевикцәа ридеологиа иадгылауа, уи ахьчара зырҿиара азызкыз…
– Зырҿиара зегьыҵәҟьа акәым…
– Иҭабуп. Усоуп. Зегьыҵәҟьа акәым. Аха аиҳараӡак,
зроманқәа зповестқәа уи азышәаҳәара иазку ауаҩгьы
уиҿагылоуп? Иаахтны уиҿагылам, аха урҿиамҭа уи ирҿиамҭа
иаҿагылоуп?
– Уара иудыруеит, уаҩԥсык иаҳасабала, шаҟа пату уқәысҵо.
Иуцәызӡом, сара сзыҳәан иҟоуп ҩыџьа ауаа – ашәҟәыҩҩы
Адамыр Арҭанбеи, сан ланшьа Адамыр Арҭанбеи.
– Баша уҽазушәоит урҭ реицрыхра. Аӡәы роуп урҭ, аӡәы.
Уаҩԥсык иаҳасабала ҳәа еиҳарак иузырҳәо, уаб данҭарк,
уан амаҵура данамырх, зны, уара ухаҭагьы ашкол аҿынтә
уаныԥхарҵа…

276

– Урҭқәа, сара исыдҳәалоу мацара рзыҳәан акәӡам. Ҳара
ҳахьухьчоз, иаҳҳәап, аиуара иҳабжьоу иунарҟаҵазааит.
Аха сара издыруеит уара зынӡаск иузымдырӡоз ауаагьы
шухьчақәахьоу, ԥаса, аамҭа аныцәгьазгьы, иара уажәгьы,
– иҳәеит Ҭарсхан. Аҿырԥштәқәагьы ааигарц далагеит, аха
иҽникылеит Адамыр иажәа ианациҵа. Игәалашәеит ҵарауҩык
иеиҳәахьаз. Ианеибадыр, иеибазырдырыз ауаҩ. «Ари Адамыр
Арҭанба иаҳәшьа лмаҭа иоуп», – аниҳәа, аҵарауаҩ «Сыхьӡ ала
уиеихырхәаны, асалам узааиҭиуеит ҳәа сызиаҳәа уаншьа ду,
– иҳәан, иеибазырдырыз изыҳәан инациҵеит, сара уи ауаҩ
иԥсы схоуп, иара илоуп сыԥсы ҭаны адәы сшықәу».
– Иҭабуп, ибзиоуп, иудыруазааит. Аха иҟоуп иузымдыруа
акы. Уаб дсыхьчарц салагама… Акгьы сылымшагәышьеит,
аха… Уан данамырх ииашамкәан иҟашәҵеит сҳәама, даҽаӡәы,
иаҳҳәап, ишакәым изныҟәаны, ари усеиԥш изышәымун
сҳәама… Схы сырҽхәап, урҭ аҿырԥштәқәа рацәоуп. Зегьы
ззыҟасҵоз, угәы ишԥаанаго?
– Ииашамкәа ишрызныҟәо ануба… Насгьы ауаҩԥсы ауаҩ­
ԥсы изыҳәан, уара, агуманист…
– Иҭабуп, дад, иҭабуп. Сара зегьы ззыҟасҵоз исыхьчоз аидеологиа азыҳәаноуп, дад, исыхьчоз. Дааҳгап ҿырԥштәыс уара
уан, саҳәшьаԥҳа. Иаҳхаҳаршҭып сара дызласзыҟоу. Дызусҭада
лара? Илыхьчозеи, дзыдгылозеи? – Уи аганахьала уаргьы
иуаԥылгоит. Уара иаҳа гәшаҭарала урызнеит сҩымҭақәа лара
лаасҭа. Егьшԥауҩӡеи абарҭ рҩызцәа ҳәа… – Иумбои. Убри ауп
иҟалаз. Иҟашәҵо иашам, абри ауаҩ ус шәизымныҟәан ҳәа
аӡәыр изыҳәан исҳәазар, дсыхьчазар, изысҳәаз дзысыхьчаз
сара сбаҩхатәреи сыԥсҭазаареи ззыскыз дахәоит, даҭахуп
ҳәоуп, – цқьа азхәыцха иеираӡеит, насгьы иаҳа ихьанҭаз
ажәа иҳәарц шиҭахыз, аҳәара амҳәара ҳәа дшылакҩакуаз
ҩашьомызт. Аҵыхәтәан игәаӷьит. – Уажәшьҭа сара аказы
суазҵаауеит. Сара, агәра гаҵәҟьаны… Иуаҳау? Схазы џьара
акы ацәызгап, исыхәап, исзеиӷьхап ҳәа акәымкәа, бзиа иубаз аԥҳәыс лыгәра шуго еиԥш, схаҟара агәра гаҵәҟьаны уи
амаҵ зуази, уара, зсахьаркыратә рҿиамҭақәа уи иаҿагылоу,
арахь… Еилумкааи исҳәарц исҭахыу? Ари аусаҿы, Ҭарсхан
Ҭрамба, узшьапык хықәк аҿы игыланы, егьи ушьапы – аарцә,

277

ус иауӡом. Иламысроуп ҳәа исыԥхьаӡом. Ааи, ааи, агәрагьы
згон, гәыкалагьы амаҵ зуан… – Ҭарсхан, имаикышаз шимазгьы, иҳәашьа шыҟаз ибон аҟнытә ҿимҭӡеит. Ҭарсхан иаҵкыс
изеиҳәоз даҽа џьоукы ракәын. Еиҳарак иҳәон иара ихазгьы. Ихы ихьчарц иҭахын. Усҟан изеилымкааит, ашьҭахьоуп
Ҭарсхан даназхәыц. Адамыр ацхыраара даҳәон. Данцәажәоз
иҳәашьа, илеиҩеишьа, иажәақәа намыгӡакәа рҿаԥыҵәҵәашьа
(имҳәарц ииҭахыз шиамхаҳәаз анибалак), ииҳәоз аҵкыс
имҳәакәа иихәаҽуаз шиныԥшуаз уҳәа, зегьы анеидихәыцла,
ҿыц ианигәалаиршәа, Ҭарсхан еиликааит убасҟан, арҩаш
ахықәаҿы, абна еихашьшьыра иҵаланы ианнеиуаз, убри
аҽынгьы уи ибахьан, агәра игахьан ашьҭахь иҟаиҵаз хырԥашьа
шамамыз. Дахыццакуан шаҟа изацәго ацәигарц, дзыхьӡо
иҳәарц, иҩырц… Ус анакәха, игәы дҭахәыцуан Ҭарсхан, сара
уахь снеира, ҳаиқәшәара шԥаидикылеи? Хымԥада, иҩбаны,
ааи, иҩбаны. Ганкахьала дсеигәырӷьеит. Игәаласыршәаз
абзиарақәа рацәан. Ихаҭа иҳәеит саҳәшьа, уанду лцәа ухыскаауеит ҳәа. Сан, иаҳәшьаԥҳа, нас саб, маҳәҵасгьы ҩызаҵасгьы
бзиа иибоз, аибашьраҿгьы ицыҟаз. Сани саби ирыдҳәаланы
иҟаиҵахьоу абзиарақәагьы игәалашәон. Урҭқәа иара ицхраар акәын, иҳәар акәын. Аха даҽа ганкахьала, ҳаиқәшәара
иарласит иҟаиҵаз, еиҳарак, абзиара ҟасҵоз џьшьаны…
Арҩаш ахықә аҿы ҳанеиԥырҵуаз ишԥасзеилымкааи, сылабара… Наӡаӡа акәымзаргьы, арҭ амшқәа рзы, сахьибоз
зынӡаск ишиҭахымыз, ишицәыхьанҭаз. «Сара амаҵ зуан
схаҟара, бзиа избаз аԥҳәыс лаҟара зыгәра згоз. Уара?» Абарҭ
ажәақәа рышьҭахьгьы, ҩымш хымш раҟара, схаҭагьы имԥан
сықәымлар акәын… Схаҭа сахьнеизгьы азмырхакәа, ари дубома, ааи, уихәаԥш уара уоуп абри абас дҟазҵаз ҳәа ҽԥныҳәас
исҭарц сҭахызшәа, цас изызузшәа дсыманы снеит Бақьыриԥа Ҳараз. Дибарц иҭахызҭгьы, иқыҭауаа дшырцәымӷыз,
иҟаиҵозгьы шбашахаз аниба дшықәҵыз, уаҩы дахьимбо…
Цас иауазшәа, зегьы еиқәшәеит. Сара саара, Бақьыр-иԥа
Ҳараз иаагара, нас Виқтор Ҭахәыц-иԥа. Уик иааҿахиҵәеит
дызхьынҳалаз арахәыц. Акыр сзеилкаауазар, ажәакала,
исеиҳәеит иааҟасҵашаз зегьы. Ачысеишәа ааныжьны данцоз,
днаскьазгарц ашҭаҿынӡа сицны санналбаа, ихәмгеишьоз акы

278

иҟәицозшәа… Ажәа заҵәык. «Шәеигымхааит!» – иҳәан, наҟ
усԥырҵ ҳәа аанаго, дцеит инапы ҟьаны.
Иаԥхьаҟа иҟалақәаз данрылацәажәа ашьҭахь, Ҭарсхан
ианҵамҭақәа рҿы еиҭа дырзыхынҳәит арҩаш ахықә аҿы
иреиԥырҵшьахаз.
Виқтор Ҭахәыц-иԥа иӡбахә даналацәажәа ашьҭахь,
Ҭарсхангьы Виқтор Ҭахәыц-иԥагьы еидкылауа, ус ҿааиҭит.
– Иаргьы уаргьы ишәцәысыхьчар сҭахын сара сыԥсҭазаа­
ра ззыскыз. Ишәцәысыхьчарц, ишәцәысыхьчарц! – хьчашьа
амам, башоуп сызҿу ҳәа аанаго, инапы наиҟьан, дангәамҵ­
лак ишиҟазшьаз еиԥш, иҭаҷкәым раҵәаны иқьышә иадкылауа, даахәыцхәыцит. – Уажәшьҭа еиқәырхашьа амам.
Убасҟак ахаҿы еицаркит уаҩԥсы игәы ахымло. Аханатә
ишьақәдырҟьеит. Убрахь икылыргеит. Убасҟак имҩахыргеит,
аӡымлага иаҩызартәит.
– Ирԥшқацәаны иҳәоуп. Аӡымлага, иудыруоуп, аӡлагара
ианацәымыцхәха, имҩахыргеитоуп, аԥырхага ҟанамҵарц,
даҽа мҩак иқәырҵеит. Ара иҟалаз зынӡаск даҽакуп, – иҳәеит
Ҭарсхан.
– Иарбанушь даҽакы иҟалаз?
– Ишԥауасҳәари… Уаргьы иудыруеит… – ажәа имаикырц
иҭахымызт.
– Избан, изумҳәозеи?!
– Аӡы мҩахганы, амхырҭа иаҵарҵеит, ҳазлацәажәоз
аиҿыр­ԥшра ҳхы иархәаны иаҳҳәозар.
– Уара? Узыцхыраауа Виқтор Ҭахәыц-иԥа?! Ишсоуҳәара,
шәызҿузеи шәара, ҳара аӡы мҩахганы амхырҭа иаҵаҳҵазар?
Шәара шәызҿузеи? Иаа, шәызҿузеи уҩызеи уареи?! Ари
амхырҭа усгьы аӡы иагоит, зынӡаск иганы иқәыӡәӡәааны
иагаанӡа, усгьы дегьызмаха еимырҵәоит, ҳаргьы џьықәреи
лапҟьақәак ҿаҳԥаап. Сиашоу сиашаму, иҳәа ламысла?
Ҭарсхан ииҳәара иҿамшәеит. Ари аҩыза азҵаара
машәырынгьы ихахьы имааицызт. Еиҳарак уи аҩыза
азҵаара иаҳап ҳәа дыҟамызт Адамыр иҟнытә. Иаԥхьа
дгылан иимбаӡацыз, изымдырӡоз ауаҩ. Ашьжьымҭан
инапҩымҭа аԥхьажәа данаԥхьа, насгьы аус ахьиуаз иуада
аҩнуҵҟа даныныҩнаԥшы-ааҩнаԥш мҩашьарада ибеит арҭ

279

аҩышықәсак ахышықәсак раахыс гәҩарас имаз шиашахаз.
Иҽеиҭеикит гәырҩас ианиоуз аахыс. Виқтор Ҭахәыц-иԥа
иажәахәқәа рыҩразы ицхраара даналагаз акәын. Еизарак
аҿы дцәажәараны дыҟан Виқта (ус акәын ишиԥхьоз аинститут ианҭаз, убасоуп, ианимаҳауа, иусураҿгьы, иппарат аҿы
аус зуа шиԥхьо), убри азыҳәан ажәақәак ҳәатәын Адамыр
Арҭанба ирҿиаразы. Арҿиаратә қәҿиара дуқәа шаадырԥшуа,
апартиеи аиҳабыреи иҟарҵо ахылаԥшра азыҳәан иҭбуп ҳәа
ҳәаны, рҩымҭа ҿыцқәа шазыркуа… Убарҭ иаарылукааша,
еиҳабу абиԥара иаҵанакуа Адамыр Арҭанба. Уи уажәы аус
адиулоит… Ихарҭәаатәын ҳәоу заҵәык ала. Аҩымҭа иахьӡу,
нас изызку. Изызку димазҵаакәа иҩыргьы ауан, еилкаан,
аха ахьӡ еиликаар акәын. Диазҵааит. Уаанӡа иара иҭыԥан
аус зуаз ишыҟарҵалоз еиԥш акәымкәа, иҩны днеины, пату
иқәҵаны. «Узласыргәырӷьо ҳәа акгьы сымам». «Ишԥа, акгьы
шәаҿымзарцу?» «Ақьаад ахь ииасымгацзаргьы, аҩра саҿуп.
Аха Виқтор Ҭахәыц-иԥа ихәо акы акәым».
Хымԥада, абыржәы дызҿу азхәыцра далагахьан убасҟан.
Уажәы ианигәалашәа убасҟантәи реицәажәара, азҵаара
ииҭазгьы дацәцарц, игәаӷьит убасҟан изымҭиз азҵаара.
– Уеизгьы, Адамыр, хшыҩҵак хадас иамоузеи уажәы узҿу
аҩымҭа?
– Ацәажәара даҽаџьара ииаугарц уҭахуп? Ибзиоуп. Сыз­
уазҵааз аҭак сара исумҭеит, аха аҭак ҟаҵа ухазы. Сара уи
иуасҳәо акы заҵәыкоуп. Сара исыхьыз, Ҭарсхан, уара иумыхьын. Ухы ацәыхьчашьас иамоугьы, сара сзызкылсыз, иеилыскааз ала, уи акы, акы заҵәыкоуп иҟоу. Аӡәгьы дынцәаумтәын,
акгьы нцәоумтәын. Руаӡәк, ма руак анынцәаутә, убринахыс
уара уҟам ҳәа иԥхьаӡа, уҟам уаҩԥсык иаҳасабала. Ухы уалгеит. Абиблиаахыс ари ирҳәахьоу, ирыҩхьоу хшыҩҵакуп.
Уажәоума ианеилукаа ҳәа усхыччашт. Аха аӡәы иҳәаны
иануаҳауеи, мамзаргьы ашәҟәы аҟны уанаԥхьауеи акуп, ухаҭа
иухыганы, ухаҭа уақәшәаны, унарцә мҩа уанынхықәгыло…
Насгьы уи ахықә ашҟа унеира зырласыз иара иакәзар…
Даҽакуп, дад, даҽакӡоуп ухала уи уаназкылсуа. Ашәҟәгьы
самыԥхьацзааит, аха сааизар исмаҳауаз, ԥсаҭа шкәакәа,
саб рыцҳа бзиа иибоз ажәаԥҟа. «Саҳ, ҳәа зауҳәаз, стәы ҳәа

280

уеиҳәоит». Ари ажәаԥҟа зынӡаск сазымхәыццызт ҳәа уасҳәар
мцуп. Аха еснагь сазхәыцуан ауаҩы ишҟа ииаганы. Ауаҩы
ишҟа, акласстә ҵакгьы наҭаны. Усҟан уи аҵакы сахьымгәыӷӡоз
аҟара иҭбаазаап, иҵаулазаап. Саҳ ҳәа зоуҳәаз, стәы ҳәа
уеиҳәоит. Аҳкәажә аҽнышьыбжьон дандырҳәуаз, сара уи сгәы
ианахәоз, сеигәырӷьаҵәа, мҵәыжәҩада сԥыруа, убри иазкны
ажәеинраала анызҩыз, ашьҭахь, уажәраанӡа ҳазлацәажәоз
сажәабжь цәаԥҽыга «Аишәа ҭацәы» уҳәа анызҩыз, сара
исеиҳау, саҵкыс иҳаракны иԥыруа аԥсаатәгьы ыҟам анысҳәоз,
дад, нцәас акы аныҟасҵоз, сыԥхыӡгьы иалашәомызт схала,
сычча-ччо, тәыс схы аҟаҵара сшаҿыз. Иахьӡысҵаз убазар
акәхап снапҩымҭа? Афранцыз шәҟәыҩҩы ду иҩымҭа ахьӡ
еиҭарсшәа иҟаҵоуп. «Ашәышықәса аԥа-ҟьала иуахҭа». Иаҳа
иааналозар ҟаларын даҽа хьӡык… Иаҳҳәап, «Тәыс зхы ҟазҵаз
иуахҭа». Изҭахыда…
Адамыр иҵегьы иҳәақәарц шиҭахыз ҩашьомызт. Ҭарсхан
ибзианы игәалашәараҿы иаанхеит аҵыхәтәан ишиҳәаз
ажәа. «Изҭахыда…» Убри ажәоуп еиҳараӡакгьы изыхҟьаз
убри аухаҵәҟьа Адамыр ишҟа дахьнеигаз Бақьыр-иԥа
Ҳараз. Изҭахыда зыхьӡузеи?! Иара иаҟара издыруада, ажәа
шаҟа амч амоу. Абар дахьыҟоу ихҭҳәаам, романк, мамзаргьы ажәабжь аперсонаж иакәымкәа, зыԥсы ҭоу, акыр шықәса
ҳара ҳқыҭа иахагылаз, зыԥсҭазаараҿы Адамыр, ашәҟәыҩҩы
иажәа аумаӡа ирацәаны… Бақьыр-иԥа Ҳараз ҳәа иӡбахә рҳәо
дҟазҵаз… Ихаҭа, Бақьыр-иԥа ихаҭа дназгар, иҿала иеиҳәар…
Уиадагьы ашәҟәыҩҩы иперсонажи иареи реиқәшәара… Иҟан
даҽакгьы, ауха даҽазнык еиқәшәар, иааицәажәақәар зиҭахыз.
Арҩаш ахықә аҿы реиԥырҵшьа…
Ахәбатәи ахы
Имаҵура ахьӡ ашәҟәы ишҭаҩыз ала иаҳҳәозар, атурбаза «Абзагә» адиректор ихаҭыԥуаҩ-аиқәыршәаҩ, араҟа
ишырыԥхьаӡоз ала – зегьы зхагылаз, зегьы зымчыз ЗурабЗегьраб иакәын. Сасцәа дахьқәак, партиатә-еиҳабыратә
усзыҩцәақәак сҭаауеит, усзааи, урыдсыртәалар сҭахуп ҳәа

281

ацҳаражәҳәаҩцәа анизааишьҭ, мап аницәик, данымца, иҟасҵаз
абанӡасзеицәоу, иабанӡасзеиӷьу ҳәа ахәыцра далагеит
Бақьыр-иԥа Ҳараз. Раԥхьаӡагьы игәалашәаз, аӡын ӷыҵсшьас
иҟаиҵоз ауп, иарбану сара аконсервқәа, абрынџь, ашьаҳариа
уҳәа усабушәа изусҭара иҳәар, диашоуп. Изуҭахузеи ашыц
мҳаҵәқәа, ачаҟәақәа, ахмаҷырқәа ҟаҵаны, атуристцәа
идаархәауа, аԥара ирымухуа, афатә узаҭнымхуазар.
Ацҳаражәҳәаҩцәа анцоз, амш аҽеиҩнашахьан, имхырҭа­
ҿынӡа дцаны ахынҳәра дахьымӡар ҟалон, аха аџьықәреи,
аҟәыд, акартош уҳәа, Ԥсҳәы ақыҭа акалҭ аҿы илаҵаны
имаз игәы ианыҵала, уигьы акы анахь, сшымлашьуа аҳаԥы
схәыҵаԥсуеит иҳәан, имаџьар ааимыхны инылаиҳәан, иуапа
ихаршьшьы, илабашьа наиҵарсуа амҩа днықәлеит. Ахынҳәра
сахьымӡошәа збар, уаҟа аԥсаҵла амҵан сыԥхьап, қәаршҩы
бааԥсык леир, исҭахым иҩныҟа анеира, аха иамуӡар аманах
цыркь иҿы сыԥхьап. Иугәаламшәаӡои ақыҭа саналҵуаз, сыҩны
сгәара амца ацраҵаны ианублыз, иухашҭма ҳуахәама анурбгаз ҳәа аҽԥныҳәа саиргоит ҳәа далагар, саргьы исҳәаша сымоуп. Иахьагьы димоушь даҽа манахк диҵхны иигаз аԥҳәыс?
Аныхабаа ҳарбгеит. Аныҳәарҭа рмауа ианықәҳарха, уи апап
иҩны еизо иалагеит. Ишԥа ҟаҳҵоз? Аҵхыбжьон ҳақәшәеит
инхара. Амаҭәа-ҩыҭәа акгьы рымҳамхит. Ишәзышьҭыхуа
жәга, шәақәиҭуп ҳҳәеит. Дара анца ашьҭахьоуп иҩны амца
анацраҳҵа. Ауха амҩа ишықәыз амшцәгьа рыхьӡазар, рхәыҷы
ахьҭа илалан дырцәыԥсызар, сара исхарагәышьоузеи?! Анцәа
дрымамыз ақәыршаҩы ааникыландаз, агәабзиара ииҭандаз
рхәыҷы. Уара уоуп рхәыҷы дахьырцәыӡыз зхароу, иҟауҵаз
гәнаҳароуп, ҳәа адырҩаҽны исыжәлеит анцәа дхазҵауаз.
Шаҟа имарианы иаҿаԥысҽызеи урҭ. Ибзиоуп, сшәықәшаҳаҭуп,
ҳара иҟаҳҵаз гәнаҳаразааит, аха иара шәзыдгылауа аманахцыркь ишсашәҳәара, иҟаиҵаз, даҽа манахк иԥҳәыс диҵхны
дахьигаз уи иахьӡузеи? Уи маҳагьараӡами. Уҩыза иԥҳәыс
диҵхны дицәга аҳәоума шәара шәдин? Иҟаиҵаз агәнаҳа
ихьӡеит. Абри сымҳәазҭгьы ахаҳә садыргон.
Нхыҵи-аахыҵи рыбжьара ашьхақәа рыгәҭа ишьҭоу ақыҭа
Ԥсҳәы акалҭ аҿы акәын Бақьыр-иԥа Ҳараз амхы лаҵаны,
ауҭрагьы ҟаҵаны иахьимаз. Аџьықәреи азнашәа ирашәахьан,

282

акартошгьы ашәҭ алнагахьан, иаҳзымдырӡо уаҩ-ҟьалак амхы
леиҵеит, ауҭра ҟаиҵеит ҳәа ақыҭа анапхгаҩцәа ианраҳаз,
иангәарҭоз аҽны иаргьы дрықәшәеит.
– Узусҭада, уаабанагеи?
Ҿимҭӡеит.
– Азин узҭада аколхоз дгьыл анкылара?
Инапқәа рыла идирбеит, сҿаҳауп, аха ишәҭаху еилыскааит
ҳәа.
Реиҳа иҷкәыназ аӡәы дынкылсын, арахә ҭеиҵарц аанда арбгара даналага, ишьамхы арсны дрыҳәеит, дматанеит
напышьашәала.
– Уаҟәыҵ, имхы арахә ирҿаҳҵар, даҽа ҳәаркьиҩык дна­
цаҳҵоит ҳқыҭа, – иҳәеит еиҳа инеиҳабыз, инапқәа рыла исирбеит, ақыҭа ашҟа дымнеиларц, имхырҭа иҭигауа наҟ, абнарахь
иманы дцарц. Асеиԥш иҟаз ауаа ҟьала-ԥалақәа ирышьцылахьан урҭ. Аԥсны зегьы Асовет мчы анышьақәгылази, ашьхақәа
ирхыҵны абольшевикцәа рымчра ари ақыҭаҿы аиааира анагази жәашықәса рҟынӡа рыбжьысит. Еиқәырханы измаз анцәа
иазишаз аҳауеи амҩақәеи ракәын. Уажәы Аҟәантәи ажәҩан
аныцқьоу аҳаирплан неиуеит. Усҟан ҽылеи шьапылеи рыда неишьа амамызт. Уигьы ашьха иашьцылоу ныҟәаҩ бзиак иакәзар,
уахык акәын амҩан аԥхьара аниқәшәоз. Аԥсны агаҿаҿы
амхқәа рҭагалара ианасакьаҳәымҭоу, нхыҵгьы-аахҵгьы уаҩ
дзымцауа асы рықәҳауеит иаакәыршаны иахагылоу ашьхақәа.
Абри ауп еиҳараӡак изыбзоуроу Кавкази аурыси реибашьраан егьирахь зегьы раасҭа абраҟа иаҳа еиқәханы иахьыҟаз
ахақәиҭра, Аԥсны зегьы анрымпыҵархала, ишаҳҳәаз еиԥш,
абольшевикцәа рымчра жәашықәса рҟынӡагьы арахь иахьзымааиз, ҵаны дара ԥсҳәаа уразҵаар, аҳауеи амҩеи ракәым аха
ахақәиҭра иҳамоу абзиабароуп изыбзоуроу ҳәоуп ишырҳәауа.
Ҽырԥагьарыла иуацәажәоит, иахьа убла иабауа аамышьҭахь
иацтәи рымшқәа узымдыруазар. Ус акәымзар… Иҳәаадоу
Урыстәыла иқәбылгьаны иаауаз аграждантә еибашьра амшын еиқәа аҟәара иаақәгылеит. Абраҟа иаанҵәон Аԥсадгьыл,
иаанҵәон ԥсҭазаарак. Агвардиа шкәакәақәа афицарцәа еилыркааит аҳәаа ихымҵкәа, араҟа, аимпериа ду аҩныҵҟагьы макьаназы еиқәханы ишыҟоу убасеиԥш џьаанаҭ ҭыԥк, аҟаԥшьқәа

283

ршьапы акәым, рыбз шҳамгьы ахьымнаӡац. Урҭ ҭауадиаамысҭеи рыҷкәынцәа, аҵара дуқәеи ааӡара бзиаӡеи змаз,
ахьӡи ахьымӡӷи рзыҳәан адәы иқәыз, амшын нырцәҟа ацара
мап ацәкны Ԥсҳәыҟа шаҟаҩы аазеи, шаҟаҩы шәыланходаз
ҳәа уанразҵаалак, ԥсҳәаа иуарҳәауа еиқәшәаӡом. Џьоукы
ирҳәоит хышәҩык ыҟан ҳәа, даҽа џьоукы уи ахыԥхьаӡара
хәышәҩык рҟынӡа инаргоит. Аизараҿы аиҳарак араион
аҟнытә аӡәы дрылатәазар ирҳәауа акоуп, еиԥшуп зегьы ражәа
алагашьа: «Ҳарҭ ԥсҳәаа абелогвардеиццәа ҳалганы ианырга, иҳазгәакьаӡоу асовет мчы анаҳзааи инаркны…» Уи нахыс
дасу ажәа ԥшӡақәа дышрызҟазоу еиԥш, насгьы иаԥхьаҟа ҳәа
ихәыцшьа зеиԥшроу еиԥш. Еизарамкәа, гәыԥҩыкгьы еицымкәа,
шәхала, – еиҳарак игәрахаҵагоу фырџьанқәак нҭарпҟауа
шәеидтәалазар, ирхаану иаауарҳәауа зынӡаск даҽакуп.
Аԥааимбарцәа аҭааны иҟан ҳара ҳқыҭа. Ҳаблацыԥхьаӡа
ашколқәа аартны, ҳхәыҷқәа аҵара ддырҵон. Ашәҟәыԥхьара
мацара акәмызт, иаҳдырҵон аҷқьыԥ акышьа инадыркны, агалстук еилаҵашьа аҟынӡа зегьы. Жәытәнатә аахыс инхаҩцәазшәа
акәын аҽага шыркуаз, ауҭрақәа шыҟарҵоз. Аӡәырҩы ҳҭыԥҳацәа
ҳәсас иргеит. Абызшәа азыҳәан, ишудыруа, ԥынгыла ыҟамызт.
Аԥсуаа амҳаџьырра ианага, жәаба-жәохә шықәсагьы уаҩԥсы
ибжьы алыҩуамызт иқьаԥҭахаз ақыҭа. Ашьҭахь ақыҭа иаланагалаз ҟазшьак еицышьҭыхра иахьагьы ирцәыцәгьазаргьы,
бызшәак, аурыс бызшәа аицышьҭыхра усҟак иадымхалеит. Саси
ԥшәымеи ҳәа еиҽԥнаҳҳәоз егьыҟамызт агвардиа шкәакәеи
аҟаԥшьуарцәеи ҳареи. Ҳазегьы Ԥсҳәы иашьагәыҭшәа, ажәытә
хаҳәеиқәҵарақәа, ахәшҭаара ҭыԥқәа ахьаабоз, абраҟа ауаҩы
дынхон, ус анакәха, аарыхра ҟалоит, аӡыхьгьы хымԥада
ааигәа иҟоуп ҳәа зыҵәҩаншьап азырсыз ҳакәын. Уи аадыруан ҳара ҳаҩнуҵҟа. Аԥсны ду ҳаҟәганы ҳшыԥхьакыз еиԥш
акәын аполитикагьы ҳшацәыхараз. Уи аганахьала иаарласны ҳара иҳаиԥшхеит апҟа шкәакәақәа ҳәа зыхьӡаҳҵаз агвардиа шкәакәа. Апҟа шкәакәақәа ҳәа зыхьӡаҳҵаз ҳара
ҳашьха қыҭа инахыԥрааны ицоит урҭ аԥсаатәқәа. Ицоит
хәыцра ссирс, гәҭыха бзиас иааҟоу зегьы мҵарсны. Амшцәгьа
бааԥс амҩан ианрықәнаклакь, ашьхақәа еиҟәжәома уҳәартә
адыд-мацәыс анҵыслак, злакыҵақәа ҭылашьцаау ажәҩан

284

ишкәакәа-шкәакәаӡа, иалубаауа рыхәдақәа ҵҟәашаақәа ҭҳәа,
рымҵәыжәҩақәа неиқәырыԥсоит. Иҳасасуеит мышкы, ҩымш.
О, урҭ аԥсаатә аамысҭашәақәа рхаҭақәа заҵа ҳармеихсра,
дара ахьынӡаҳасасу, бгахәыҷык акәты мҵанарсыргьы,
ҳасасцәа имыршәарц аӡәгьы маџьарк ҭирҟьом. Иарбаныз
убарҭ апҟақәа излареиԥшымыз агвардиа шкәакәақәа. Ус акәын
ҳара ишаадыруаз. Аха даҽаџьара зынӡаск аҽакала ирдыруазаарын. Зымҵәыжәҩа ԥырҵәаз аԥсаатә ҳаҩызаны ҳхы аабон,
изыхдырҟьаз ҳәа акгьы ҳзымдырӡо. 1928 шықәса, абҵарамза
анҵәамҭазы, агәаҟқәа аӡын аӷыҵысраҿы ирыхәарц акакан
аҟәшәара ианаҿыз аамҭазыҵәҟьа, ҳқыҭа ар ҟаԥшь ҩакәдыршан,
уахыки ҽнаки иналагӡаны, аӡәызаҵәык даанмыжь, инаҳалганы
иргеит ҳапҟа шкәакәақәа. Ҳара ихьааҳгеит асовет аамҭазтәи
мҳаџьыррак еиԥш.
Излеиқәхоз уаҩы иџьаишьартә урҭ аашықәс еиқәаҵәақәа
зегьы ирцәынханы рыԥсы ахьынӡаҭоу ҳәа Ԥсҳәы иаанхеит,
уимоу аамҭақәа еиҳа-еиҳа еиқәаҵәахацыԥхьаӡа, иаҳа-иаҳа
рхыԥхьаӡара иацлауа иаауан аҟаԥшьқәа ирцәыбналаз даҽа
сасцәақәак. Уи анцәа имаҵ зуаз ракәын. Рызегьы еиԥшын
акаҿы. Аӡәгьы анхара аԥшьимгеит ақыҭауаа рацәаҩны иахьеиланхоз. Шаҟа ауаа ирцәыхараз, шаҟа уаҩы иахьимбаша
анхарҭа ҭыԥ рзыԥшаауаз, убасҟак еиҳагьы еиӷьыршьон. Анҭ
апҟа шкәакәақәа ирцәыбналаз аҟаԥшьқәа рзыҳәан ицәгьаз
ибзиаз акгьы шырымҳәоз еиԥш, арҭ имаҵ зуазгьы, иԥхазҵоз
рзыҳәан рыматанеира шәиԥхьыӡк налашәаны изаҳахьадаз.
«Имҩахҟьаз амҩа иаша дықәҵа, ҳазшаз», – абри акәын рыматанеира иалаӡаз.
«Игәнаҳарақәа ианажь ҳазшаз, дымҩахҟьеит, амҩа иаша
дықәҵа» – абарҭ ажәақәа роуп ииҳәаӡаз апап-ацыркь.
Ирзышьҭыхуаз рымаҭәақәа инарыҵалеит. Агәыԥҳәы иаҵаз асаби дыргәыдкыланы рыҩны иандәылырца, агәашә инҭыҵуан,
Бақьыр-иԥа Ҳараз иахьагьы ибзианы игәалашәоит, икыдхаҽа
ақәаура иалагеит. Иахьагьы игәалашәоит, ақәа рыхәыдхаасуа,
рӡамҩақәа ҿнарҟаԥшьаауа амцагьы шыргәыдыԥхалоз
иҟарҵоз еигәырӷьауа иахьеибарччоз.
Уиаҟара анцәа диҭахызар изааишьҭрауаз амш бзиа, аҵх
лаша, агәашә егьынаҭаҳцеит, саргьы игәаӷ сымоуп иҳәозшәа

285

ақәаршҩы аҿааирхеит, ҳаа-ҳа-ҳа – игәарԥхаӡаны дыччеит
ааигәа акомҿарра рԥызас Бақьыр-иԥа Ҳараз иалихыз арԥыс
қәыԥш.
– Уиоуп иуҳәара, ари аҩны атәы зумҳәауазеи. Агаз нақә­
ҭәаны, асԥычка егьааихьысшьит, ауаҩы санибылуа ҳәа
игәаҟны иԥшызшәа, сынхьаԥшны-саахьаԥшаанӡа ақәцәа иал­
ҟьахьан амцабз, – уи инаицирӷызит адгьыл аҿы нцәас иҟаз
иара иоуп ҳәа агәра гаҵәҟьаны иҟаз аԥсараа рпарторганизациа амаӡаныҟәгаҩ. Ҿымҭ дԥышәарччо иҽирԥхон Бақьыр-иԥа
Ҳараз. Уи деигәырӷьон иаԥсаз иус дуқәа ааимԥааны, ԥхьаҟа
изгаша аҿар аиҵагылара иахьаҿыз.
Аџьықәреи ишҿалара иҿаланы еиқәтәахьан,аха абнаҳәақәа
ҭалап, имхы ықәырхып ҳәа макьаназ ишәарҭамызт. Зегьакоуп
дакәшаны аанда зегьынџьара игәеиҭеит. Ари ашьха қыҭаҿы,
иаҳа ихьшәаны аԥхын ахьаауаз, иаҳа ирласны иахьымҩасуаз
ҭагалара, уи идыруан агаҿаҿы еиԥшҵәҟьа аҩаха шамеиуаз
аџьықәреи, цқьа ианҩауа ҳәа зынӡаск асы шақәнауаз аҩара
агзаргьы иҿыхны ишгатәу. Иара еиҳа дзеиҷаҳауаз, иаҳа зыда
ԥсыхәа имамыз акартош акәын. Изхаша ашыла аԥшаара мариан. Акартош зны ажьҵаа ацҵаны, ҽазны ахала илҭаҵаны
ижәуан. Бжеиҳан реиҳа иҟәазқәаз алхны ахәышҭаара
иныҽҳәаиршәуан, ахәышԥырӷы нақәирҳәҳәон. Убас ахәш­
ҭаа­раҿы ианиӡуаз ныҳәак изаҩызан. Изаҟаразаалак акгьы дазхәыцуамызт ихы-ихшыҩ зегьы иара иазышьҭны,
ианиаамҭаз араиком адҵак анагӡара дшахылаԥшуаз,
ҭаҷкәым бзиак аҟара иаалгәыгәны ахәышԥырӷәы ақәы­
ҳәҳәа ахәышҭаара иахьхәыҵаз. Уажәшьҭа иӡхьазар? Мап,
ацәа нахыблааит акәымзар, макьана имӡӡац агәы. Аса­
бицәа дырҩызахон акартош аныҽҳәигоз. Ахәышԥырӷәы
шнақәиршәшәалак, еиқәаҵәаӡа иаашьҭиԥаауан. Инеимда-ааимдо ирыҵаиркәашауан инапсыргәыҵақәа, ихаҭагьы
дҩышьҭыԥа-шьҭыԥауа. Дгәырӷьауан, дыччауан, нас ақыдсаҟә
инықәҵаны, ашәарыцаҩ ажәеиԥшьаа ирҭаз ашәарах дныҳәаныԥхьаны ацәа ахыхра дышналаго еиԥш, акартош ацәа
еиқәаҵәеи агәы шкәакәеи реиҟәыҭхара дналагон. Инапгьы,
иҿы иахьҭеиҵозгьы иааизымычҳауа дабылуа шаҟа ицаны
изыфоз убасҟак ақьаф алаиуан. Уажәшьҭа ихароузеи Бақьыр-

286

иԥа Ҳараз, абасҟак агәырӷьара азаазгаз ауҭраҭых ианачыча,
ҵыԥх акартош аҭагалараҵәҟьа ианасакьаҳәымҭаз иачычаз
абнаҳәақәа ихызаҵә ргәаҵәақәа ахькылнаблааз. Аиашазы зымаҵ иуаз зегьы гәыхшәарҭас иҟаҵаны, ауаатәыҩса
раҵкыс ихы иаҳагьы ицәымыӷха, ихаҭагьы уаҩы дахьимбаша, иаргьы аӡәгьы ибла дхымгыларц, иқыҭауаа рҳәашьа,
ихы ҿаҳәаны данықәҵ, раԥхьатәи ҭагаланаан, раԥхьаӡатәи
аӡынра аӷыҵсра иҽаназыҟаиҵоз, ашьамаҟеи аԥсасеи ркәац
ҵааны ишыкнеиҳахьазгьы, абнаҳәа ажьгьы нарывакнаиҳаит.
Аха усҟангьы, иацааиуаз аӡынрақәагьы рӷыҵалараан акы,
ианеиҳаха ҩба ракәын илаишьҭуаз. Анхаҩ бзиа ихатәы
рахә дшырмеиҷаҳауа дреиҷаҳауан ишәарахыз, игыгшәыгыз
иарбанзаалак. Ус дзырҟәамҵит икартошҭра иачычаз. Иаҳа
ианиаамҭаз иус иаԥгылоз иакәым, длакҩакыр ихаҭагьы
ихы игәаӷьыртә реиҳа далашҩыкӡаны даныҟаз аамҭазы
контрреволиуциатә гәыԥк маӡала ишеиҿкаау ибар ус
изықәхрымызт акартошҭра иачычаз абнаҳәа ишынҭаацәаз
ишықәихыз. Аҵла дықәтәаны дшахаҩоз иршон. Руак
анылаишьҭлак, игәеиҭеит иаарыцқьаны уахыки ҽнаки рыхабар ыҟаӡамкәа аԥсҭа еиҩыхаара инҭаӡуан. Адырҩаҽны
ианаац, ацәылашамҭаз излаац амҩала еиҭааҭалон. Дрылганы, абыжьбатәи анишь, икнаҳаны акраамҭа дгьыли жәҩани
идирбон. Сара саҵахеит даҽа џьоукы рус сахьаҿыз азыҳәан,
ус анакәха, сыԥсҭазаара схы иазыскызҭгьы, иахьа уажәгьы
жәлар рыгәҭа срылатәазаарын. Ирбааит, ирдыруазааит, дгьыли жәҩани, схы ахьчара макьаназгьы ишсылшауа.
Игәазхара иџьықәреирҭа дналс-ҩалсны, игәазхара акартош гәаҭаны даналга, амш лашара шҿыцәаара иҿыцәааны
иалгахьан. Ахәлара ианалагаҵәҟьазоуп алакыҵақәа аны­
ҵнаршәааз. Ҳаразгьы ԥсаҵлак амҵан сыԥхьап, мцак ахы
ааиласҵап ҳәа данаахәыцыз, аха аҵх еиҳа-еиҳа еима­
ҳауеит, дшазыԥшыз еиԥш акәымкәа, ашьхақәа иаархыкны аҵылашара иалагеит ажәҩан. Амза ҭҭәааӡа, ишеишеиуа ианыҩагыла, ишеикәарҽыз ажәҩа инхишьын, иҳаԥы
ашҟа дхынҳәырц амҩа дықәлеит Ҳараз. Имҩа убасшәақәа
иҟан, еиҳа иархарон, дахнаркәшон аҳабла далганы дызгоз
амҩа ала дцар. Бзиарас имаз, рыҩныҟа дшымҩахыҵуазгьы,

287

аҩнаҭақәа ирдәылҩны, ашҭақәа ирықәыҩны иаҳауан ауаа
рыбжьы. Егьа дацәыбналаргьы, егьа ицәымӷзаргьы, ауаа
реиқәҿҭбжьқәа ахьиаҳаша дниасны дымцар изычҳауамызт.
Изысҭахыз, исмаҳац исаҳараны иҟаз ҳәа мчыбжьык ихы
дазаӷьуан. Ихыԥсааны ауаа рхырҿқәа реиԥш рыбжьқәагьы
гәхьааигауа даналагалак, акы даанашьҭуазар, аҳабла дналсны деиҭаахуан. Аҳабла ҳәа иашьҭаз, дара инхоз ракәын, мамзар, аҳаблақәа реиланхашьа збахьоу, издыруа уи аҳабла ҳәа
изазҳәагәышьомызт. Акраамҭа изеилкаауамызт Ҳараз абас
еицәыхара-еицәыхараны изынхоз. Еиҳа еиӷьӡамыз Аԥсны
иҟоу Сибра ҳәа ззырҳәауаз аӡынра аҽацәыхьчара, еиҳа
ирзымариаӡамхоз рҟәарӷь ҩнқәа еиҳа еизааигәаны еидгылазар. Усҟан рыԥсҭазаара шәарҭахон даҽа ӡынра бааԥсык, даҽа
ҵаа цәгьак аҽацәыхьчараҿы. Изцәыбналоз рыԥшаара рзымариахо. Уажәы убас еиԥш иԥхьакны, убас еиԥш уаҩ гәҩарас
иахьимаӡам ицәыҵанхон рырбаандаҩраз агаҿантә иаауаз
ракәым, ԥсҳәаа рхаҭақәагьы ирыздыруамызт, ирымбаӡацызт.
Аибашьра иалагаанӡа ақыҭа иалицаз апап-цыркь дахьы­
қәибааз ашҭа хәыҷы днавсны дцар акәын. Уаҟа дааҭгыларц,
ауаа рбыжьқәак иаҳарц дашьҭамызт. Апап-цыркь иԥҳәыси иареи рымацара ракәын иахыз. Аҟәарӷ ҩны ааигәараҵәҟьа игылаз аҵла иалԥханы аҩны ахыб иахьақәԥхоз, амза ашәахәа
шкәакәақәа алда-алданы еилыӷраан. Ушгылоу ухыҵны
уҩналартә илаҟәыз, егьыхәыҷыз аԥенџьыр иҭааӡа алашара
алԥхон. Иабџьар иазқәынҵа, илаба иҵарс дааҭгылан аҟәарӷ
ҩны иҩныҩны иааиуаз ашәаҳәара дназыӡырҩит. Иара
иаҳарц дзыргәаҟуаз, дзышьҭаз ауаҩытәыҩса рцәажәара
акәын. Ихаҭа ажәакгьы имҳәааит, рцәажәара зынӡаскгьы
даладмырхәааит, аха илымҳақәа ирҭаҩлааит ауаатәыҩса
реицәажәара. Иҟазаарын ацәажәара аҵкысгьы инеиҳаз,
ихаҭагьы изымдырӡо еиҳагьы дзыргәаҟуаз, зынӡаск ихашҭра
иаҿыз игәаҵаҿы иҿыцәаахьаз. Ицәтәымӡо шьҭыбжьык иаҳар
еиԥш ашәаҳәабжь агәхьаа мкыкәа, ауапцәа хылԥа ихаршьшьы, игәашԥы инахысуа иҿажьыз ижьакьа жәпа инапы алшьуа, ацәыҵаӡырҩра ахаҵа иаҭәам ҳәа ԥыҭкгьы даанаскьеит, аха иамуит, иххәыцра иаҟәыҵит ишьапқәа. Иԥырхагамзар
акгьы ихәомызт зхаҵацара ашәҭымҭа иҭагылоу аҭыԥҳа

288

илеиԥшха, иҭҭәааӡа ахаҿы шамшамуа ажәҩан иаҵасӡо инеиуаз амза. Ауаа дрымбартә ааҵра давҵагыланы аӡырҩра
акәым, раԥхьа, ианамуӡах рыгәҭа акәзар, рҵыхәан агылара зхы иаҭәазымшьоз Бақьыр-иԥа Ҳараз, реиҳа ламысдарас ииԥхьаӡоз ак ҟаиҵозшәа ихы шиԥхьаӡозгьы, ишьамхқәа
ҵыс-ҵысуа, акәтҵара иахаҩо ӷьычҩы ччиак исахьа иҭаны,
ашьшьыҳәа агәашә ааиртын, аҳаскьын татара дылаԥало
аҟәарӷ ҩны ашҟа иҿынеихеит. Убас ашьҭыбжь лаҟәуа
иҳаракуа иаҳахьеит арҩаш. Уахынла аҵх лашьца далаӡырҩуа
аҳаԥаҿы дышиоу, иааигәаӡаны ашьҭыбжь агара иналагоит арҩаш, нас иаҳа-иаҳа ихарахо ашьхақәа рынхыҵҟа инаскьоит. Уи агоит, иаанагоит аԥша, аха ари ашәаҳәабжь… Ус
иҟазаап изҳәауа рашәаҳәашьа. Ааигәараҵәҟьа дымнеикәа,
аԥенџьыр дналԥшит. Ибла иаахгылеит ихәыҷреи иқәыԥшреи
днарҭысаанӡа, иан, даҽазны ианду, анцәа иашьапкразы аныхабаа ашҟа даныргалак иибалоз. Арҭ асҟаҩыкгьы злакызеи
ари аҩн хәыҷы. Еивҵаҟыҟы, ршьамхқәа арс игылоуп аҳәса,
ахацәа, рыблақәа ҭыԥхаауа аҭыԥҳацәа, рыхцәқәа рыжәҩахыр
инықәсуа ахацәарԥар. Рашәа гәхаршҭга ҳәаны ишаалгалак,
рылахь рыџьымшь рӡатәуеит, ихырхәоит, нас иматанеира
инациҵоит… данаалеиҩеи иныҟәашьа мацара адагьы уаҳа
иҭахӡамызт дидырырц азыҳәан… абар ақыҭа иалицаз апапцыркь. Иныҟәашьа еиҳа ихьанҭахеит, ибӷагьы нылгәыгәит,
егьирахь, иаҳарак иблақәа ауаҩы ианихәаԥшуагьы, анцәа
иҳәауашәа ишԥшыц иԥшуеит. Лыԥсы ҭоушь иԥҳәыс, дызмаз
амонах дкажьны апап диццеит ҳәа зыӡбахә иарҳәахьаз?!
Аматанеира иаҳа-иаҳа иаланахалон, рашәаҳәара зны
ажәҩан иаҵаӡуан, ҽазны адгьылаҿ инышьҭабон. Хәшԥырӷык
ахьаанымхаз, ахәа-ццышә мацара ахьақәшәоу, ахәышҭаара
егьа даҭәҳәаргьы амца шзеиқәымлауа еиԥш, уи аматанеиашәа
ауаатәыҩса ргәаҵаҿы иарҿыхало ҳәа акгьы изнамырҿыхеит
ажәытә револиуционер Бақьыр-иԥа Ҳараз игәаҵаҿы,
аха апап-цыркь дшынаихәаԥшыҵәҟьаз ибла иаахгылеит
гәалашәарак, еиҳараӡак активла (адырҩаҽны араион ашҟа
иишьҭыз ашәҟәыбӷьыц аҿы убасҵәҟьа аниҵеит «еиҳараӡак
активла ихы ааирԥшит…») зегь рыла узықәгәыӷратә иҟоу ҳара
ҳкоммунисттә партиа иааӡаз акомҿараа рԥыза». Апап иԥҳәыси

289

иареи ирзышьҭыхуаз амаҭәақәа еидҳәала, ирыҵаланы, рысаби дыргәыдыҳәҳәала аҩны идәылҵны ианца ашьҭахьгьы,
акомҿар ԥыза имԥыхьашәаз амаҭәақәагьы «арҭгьы жәга, ҳара
ҳуаа гәыразқәоуп, шаҟа шәҭаху шәаҳҭоит» ҳәа, – иршәны
ириҭауан, аҩны ирласны амца акырц, ирласны иблырц агазгьы
зыԥшааз иара иауп. Апап иматанеира, зшьамхқәа арсны игылаз рышәаҳәара, аеҵәа акәаӷӷа ишамшамуа ажәҩан ахьынтә
иааԥшуаз амза, иарбанзаалакгьы амч иқәымхакәа Бақьыриԥа Ҳараз игәаҵаҿы мца ԥхаррак ҳәа акгьы шрызмырҿыхаз
еиԥш, ахьхәра, агәнаҳа ахыхра уҳәа иарбанзаалак акгьы
изнамырҿыхеит даҽа гәалашәаракгьы. Ишааизцәырҵызҵәҟьа
иара акгьы шихарам ҳәа ихы злаҿихыша ажәақәа рҿаархеит…
иаашоны рыҩны индәылаҳцан, агәашә иҭымҵыцкәан амш
цәгьа бааԥс ҟалеит. Убасеиԥш қәак леиуан, иамуит, аҩны
амца изацрамҵеит акомҿар рԥыза. Иаиркын ицәеит, еиҭа
иаиркын, еиҭа ицәеит. Ҳара инаҳагӡар акәын апартиатә дҵа.
Апап-цыркьгьы иманахцәагьы ҩықәцаны рынхарақәа ҳаблыр
акәын. Уара уакәзар ишԥаҟауҵоз? Амш цәгьахан, ибааӡар
ҳәа ҳшәеит, ахьҭа рылалар ҟалон, рыҩнқәа иҳаздәылымцеит,
аконтрреволиуциатә банда рыцҳаҳшьеит ҳәа адокладнаиа
записка ҩны иушьҭрызу араикомахь? Амш цәгьан, асԥычка
еихьаҳшьын ицәеит, уи анаҳаркы аӡыԥсы зхьыҵәҵәоз
аҭӡамцқәа амца рымкит, ҳаҭамзааит, убри азыҳәан ауп
рынхарҭақәа заҳамблыз ҳәа узанҵарызу? Агәеилыхха акы
иаҵамхоз акомҿар ԥыза, ҳазҿу закәызеи агаӡақәа, абан агаз
лампа ахьарку, агаз лақәаҳҭәар ҳаалымгеи, иҳәеит. Ҳаԥсы
ҿихит. Икыдхаҽа ақәа леиуазар, сара иасырума, рысаби ахьҭа
илалазар, дырԥханы деиларҳәандаз…
Аӡы самгарц азыҳәан аԥслымӡ шаха сшәыркы ҳәа иҳәҳәоз
еиԥш, абас еиԥш иҟаз аԥсҿыхга ажәақәа рыла игәы дыш­
ҭацәажәоз, иаҳа ихәашаз даҽа гәалашәарак дназкылсит.
Апап-цыркьи аманахцәеи рынхарҭақәа былны ақыҭа иалыр­
цеижьҭеи мчыбжьык ааҵхьаны, аҩны дахьааиз, уаӷеимшхарак
дақәшәазшәа, лылабжыш лыкәааша, амамеиқәара лхатәаны,
лылахь-лыџьымшь ӡатәуа, ҳаҭанаумҵан, ҳаҭанаумҵан ҳәа
анцәа диашьапкуа, аҩны дамкуа дыҩнан иан.
– Иҟалазеи, ди ибыхьзеи?

290

– Узшаз уаҭанеимҵааит, нан, узшаз уаҭанеимҵааит. Изакә
гәнаҳароузеи уҩызцәагьы уаргьы иныҟашәҵаз.
– Иҟалазеи, иҟаҳҵазеи?
– Аҩны иандәылышәца, рынхарақәа анышәыблы апапи
аманахцәеи, даҽа мышқәак, даҽа ҵыхқәак ақыҭа иалымҵыкәа,
иахьынарышьҭуаз макьаназы аҩсҭаацәа ирымфац ҩнаҭақәак
рҿы иҟазаарын рҽыԥхьакны. Апап исаби ахьҭа илаҽит ауха,
агәыҵәкра ихьит, дырцәыԥсит, ақыҭа акалҭаҿы анышә дамаданы иқәҵит. Унаҵаа-ааҵааишь, ақыҭаҿы ирҳәо уаҳап.
Ишәзыбзиарахааит быҷкәын иҟаиҵаз, асаби дишьит рҳәеит.
– Сара сакәмызҭгьы, ди, апапгьы аԥхьа днаргыланы,
аманахцәагьы, ҳәса хацәа ҳәа неилых ҟамҵакәа рызегьы
иларгәыдҵаны иршьуан. Уи бдыруоу бара?! Убасҵәҟьоуп сара
адҵа шсымаз. Рызегьы ааизганы уаҩы иахьимбаша иганы
рышьра… Иҭабуп ҳәа сарҳәааит рыԥсы ахьеиқәсырхаз. Асаби
ахьҭа илалазар, ди, сара соума ақәаршҩы лазышьҭыз?! Дрыцхраандаз, ҳа-ҳа-ҳа, дабаҟоу изымҵахырхәауаз хыхь иқәтәоу?!
– Ԥырхагас иҳаумҭан, ҳамдырра ҳаҭоумҵан, ухьышьар­
гәыҵа сакәыхшоуп… – иара данцоз иан лныҳәаԥхьыӡқәа
ишьҭахьҟа иааҩуан, дцеит иусқәа инарыцҵаны инаигӡарц.
Абри ахьынеигәалашәоз, дахьыҟаз, дахьгылаз иханаршҭит.
Изгәамҭаӡакәа иаԥхьаҟа шьаҿақәак ныҟаиҵан, ихы адкылан
аԥенџьыр алԥшра дналагеит. Иматанеиуаз апап данаахьаԥш,
иматанеира неиԥҟьаны иҿы ахьаатыз ибжьы наихәлашәаны
даанхеит. Иҟаиҵара дақәымшәеит аԥенџьыр илаԥшуазгьы.
Анцәа дхазҵауа аӡәы дааин, аҩн аҩнуҵҟа аҩналарҭа
изымԥшаазаап игәахәын, дцыркьыԥуа ашәахь иҿынеихеит
апап. Аҩны даԥырҵны дцарцаз ашырҳәа иҿынеихеит Бақьыриԥа Ҳараз, аха урҭ еиҿамҳакәа еиԥырҵшьа рымамызт.
– Анцәа узқәиҵаз амҩоуп арахь уаазгаз, анцәа уисабииуп,
ауаҩы, уааи арахь, –аҩны ашә ҟьаҟьаӡа иааиртит. Алашара
иаадәылԥхаз, ацәа-цәашь афҩы ацны, Ҳараз инаиҿаԥхеит.
Рылаԥшқәа анааиԥыла, рҩыџьагьы иҟарҵара иақәымшәо,
ирҳәара рҿамшәо еиҿаԥшуан.
– Анцәа заҵәык иоуп изылшауа уара уқәӡбара, Бақьыриԥа Ҳараз. Амҩа иашахь укылсзар умҩахыҵ, сара зегьы уанасыжьит, – иҳәан илахь-иџьымшь иӡатәырц инапы анҩышьҭих,

291

инапы наҟ даанахан, илаба рыӷәӷәа-рыӷәӷәаны иарсуа, ишәақь
агәыцә ихы иаахыҳәҳәо агәашәахь иҿынеихеит Ҳараз.
– Акыр данынаскьа, амзагьы имҩа азмырлашартә ашь­
хақәа ианрыҵала, амш цәгьахаргьы ақәа иҟәнакыртә амахә­
ҭақәа еиларсуп зигәахәуаз ԥсаҵлак амҵан длатәеит. Амца
еиқәиҵеит, иамуит. Дыцәа акәым, ҭынч атәараҵәҟьагьы илымшеит. Иԥырҵуамызт апапи иареи реиниара изнарҵысыз даҽа
гәалашәарак.
Аныхабаа андырбга, хаҳәи-мҿыхәеи ахьеилажьыз ирылганы илҵәахыз аныхаԥаа шылкыз лыԥсҭазаара даналҵуаз
уасиаҭ ажәаны инлыжьыз иан:
– Сара санԥслак, нан, исзыҟауҵо ҳәа акгьы сҭахӡам. Сыԥсы
шҭоу ауаса хәыцеиқәаҵәа злам ааганы, иҟауҵахьоу агәнаҳа
уаҭанаимҵарц, угәнаҳара ухихырц ауаса шьны уныҳәа.
Игәнаҳа уқәуп, нан, апап исаби, уаргьы ахәыҷы думоуп, убри
уазхәыц… Ауаса хәыц еиқәаҵәа злам…
Ауасақәа акы акәым ҩбагьы сшьит лара данԥсы, акы ахаатәы
анырфоз, аҩбатәи – ашықәс аан. Сара схәыҷы машәырлоуп
дышҭахаз. Исхароу убри ауп даҽаџьара исҵәахыр акәын
атапанча. Зынӡаск акажьшьа сымамызт, исызҭаз раҳаҭыр мацара акәым, схаҭагьы сыԥсҭазаара азбжак уи иадҳәалоуп.
Ҩажәи акы шықәса ааноума, аколлективизациа ашықәсқәа
рааноума… Аибашьра ашьҭахьгьы, атапанча уџьыба ишҭам
анырдыр, иануцәымшәа, шаҟаҩы ацәыбналодаз аусура.
Зны, сыԥсымзар, ҩажәижәаба шықәсазы акоммунистцәа
ҳанеизига дышҳацәажәаз. Шаҟа ибзианы иҳәазеи Нестор Лакоба: «Аколхозқәа шәҭахума ҳәа шәанразҵаа, аус
ыҵашәырбгеит ауп. Ажәлар ирҭаху рхаҭагьы ирыздырӡом.
Мчыла иҭоуцалароуп џьанаҭ» Излаҭоуцалоузеи?! Уарԥыс
еилыххоуп, абри атапанча зегьы ҳахьӡала иумаз ҳәа ианынеидыркыз ашықәс акәым, амзагьы ихашҭуам ԥсраҽнынӡа,
избанзар, ӡызлан дызбаз еиԥш, убри амш инаркны инаҳәыааҳәит, даҽа мҩак ианылеит иԥсҭазаара.
…1918 шықәса, цәыббра мза аҽааҩнашахьан. Ауапа ибзианы иукә́умыршар, ахьҭа уакуан, узыцәомызт ладагьы
ҩадагьы аԥша зыҩнашәшәоз ахьшьцәа рҭыԥаҿы. Ладагьы
ҩадагьы ажәҩан рҽаларсны игылаз ашьхақәа рыхҭарԥа

292

шкәакәақәа дырҿыцхьан, амра анрықәыԥхалакь ула агәы
ԥырҟауа ицыр-цыруан. Еиҳа ашьҭыбжь маҷхеит рҭыԥ анаҩс
уахьналбаауаз еибахеибафо иҭаҽҽоз арҩаш. Ахьшьцәа
рбызшәала Агәаз ҳәа изышьҭаз, заԥхьаҟа иқыҭа мацара
акәым, Аԥсны зегьы иазку аизарақәа рҿы Бақьыыр-иԥа Ҳараз
ҳәа зыхьӡи зыжәлеи еидкыланы ирҳәараны иҟаз арԥыс
ҵәрышкәа жәаф шықәса дырҭагылан. Иадыруазеи аҵиаа ҟата,
аԥсабара иахшаз, аԥсабара зааӡара иаҿу. Абӷьқәа ҿнаблаауа
амра анкацеиуа аԥашәқәа ацәаакыра рыԥшаалароуп адгьыл аҿы, амахәҭақәа аҟәнарԥсаауа агәахы анҭнаршәаауа
ахьҭа, убасҟангьы иԥсеиқәырхагоу аԥашәқәа роуп, адгьыл иалоу аԥхарра ҩаганы ацәеижьы иаларҵароуп. Убри азыҳәан
ишоуп, убри егьаҿызароуп. Жәаф шықәса ирҭагылаз Агәаз,
жәытәнатәаахыс инхацәаз, рышьхагәара аҽыуаҩ дзакәшом,
рыԥсасеи ршьамаҟеи уаҩы изыԥхьаӡом ҳәа зхырҳәаауаз
Бақьыр иԥацәа рхылҵшьҭра, Ҳараз, аԥсаса шьыжьи хәылԥази
реилыргареи ианаамҭоу аиҳабацәа аӡыхь хьшәашәа рзаагареи раамышьҭахь, гәҭыха ҷыда змамыз, заԥхьаҟагьы
иабацәа урҭ рабацәа рымҩа ззыԥшыз иԥхыӡ иалаӡамыз
ҽнак… Шьыбжьышьҭахьын убри аҽны. Аԥсаса уажәшьҭа аҭыԥ
ашҟа ихьарԥшлатәын. Амра ахьнеихьоу днахәаԥшуан. Агаҿа
аганахьала игылоуи, Нхыҵҟа аганахьала уи иахыҳәҳәауеи
ашьхақәа рыбжьара ахы набжьанакызар, амра аҭыԥ ашҟа
иԥхьацалатәуп арахә, инкыдҳәыла-аакыдҳәылауа аҭыԥ ашҟа
инеиуеит, амрагьы ахаҭа имбаӡо анҭ ашьхақәа ирыбжьыԥхо
иалагоит ашәахәақәа ҟаԥшьы уаркалеиуа. Рҭыԥ ахьгылаз ахахьы иниасны ицон Наб аӡиас, Нхыҵҟа егьырҭ ахьшьцәа ахьгылоу анаҩстәи ашьхақәа рышҟа инеиуаз амҩа, шамахаӡак
акәымзар, уи амҩа ианысуаз зегьы уаҟа ианиасуаз ма
ашарԥаз, мамзаргьы шьыбжьаанӡа акәын, аха уажәааны
ианнеихьоу аамҭазы, насгьы ҽылагьы акәымкәа шьапыла… Иҵегьы Ҳараз иџьеишьаз, рыхәҩыкгьы еиҩдыраашьа
рмоуа еиԥшны еилаҳәан. Ишьац-ԥштәылаз рыблузақәа
ргәышԥқәа рҿы аџьыбқәа ҟәазӡа, адәахьала реиқәақәа
рықәҵаны амаҟа ҟьаҟьақәа рымӷан, иабацәа иабдуцәа
иныҟәыргац аҳәызбақәа рыҟәнын. Ашьҭахь, акыр шықәса
аныбжьыс, уи аиԥылара анигәалаиршәоз, иҳәар аныҟалозгьы

293

имҳәакәа игәанала даназхәыцлозгьы, акакәын ииҳәалоз, урҭ
реибыҭашьаҿы ишаԥсуааз злоудыруаз ҳәа ирыдибалаз убарҭ
рмаҟақәа ирыдҳәалаз аҳәызбақәа заҵәык ракәын. Егьырахь
атапанчақәа, ацинк шәақьқәа, ргәышԥы иадыз аҟанҭаруазқәа,
реиқәақәаҵәҟьа рыӡахышьа, зегь рыла иуҳәар ауан ҳара
араҟатәиқәам ҳәа. Иџьеишьаз даҽакгьы – мацәак ҩ-мацәак
раҟара рыбжьамзаргьы, харантәи уанрыхәаԥшуаз, алаба рхыршьылазшәа, рыхәҩыкгьы аурыла еиҟаран. Акыр
ҵхьаноуп Ҳараз ианеиликааз ус изыҟарҵоз Кьаразаа – рԥыза
иҵәахра еиҳа имариан.
– Аранӡа уааишь, уара арԥыс, – иҳәеит ибжьы ҷыхьӡа,
ашьҭахь аҭыԥаҿ аиҳабацәа Ҷнагә ҳәа изыԥхьоз Нестор Лакоба. – Умшәан, уԥхамшьан, ухәыҷума уара уажәшьҭа ар ԥызара
рзызуша.
– Убжьгьы аарду, илымҳа иагуп иуазҵаауа, – иҳәеит егьи.
– Шәҭыԥ аҿы иҟада? Шәабатәиқәоу? Шәзыжәлақәада? –
азҵаарақәа неишьҭаирххит илымҳа иагуп ҳәа ззырҳәаз…
Иааркьаҿ-ааркьаҿны ибжьгьы ҩҭыга азҵаарақәа зегьы рҭак аныҟаиҵа, адагәа игәаԥхазар акәхап дԥышәарччо
ижәҩахыр днас-насит.
– Афырхаҵа! Гәеилыххак уоуп, – иҩызцәа рышҟа даахьа­
ҳәит, ҳгәыԥ ашҟа дҳадаҳкылап ҳәа сыҟоуп?! Ухәыҷцәоуп
акәымзар уҳадаҳкылон. Акы уасҳәашан, ишԥауҳәеи ухьӡ?
Аиеиҵәҟьа, Ҳараз. Шәҭыԥ ашҟа ҳноугароуп Ҳараз. Абни ахыб
иаабо аума шәҭыԥ? Уара уҟаз, ҳхала ҳнеиуеит. Уаннеилак ӡык
ҳуржәып, ҳҿы ҭабоит, убас аӡба ҳакуеит.
– Амҩасцәа аӡы дҳаржәӡом. Хырҵәыршлоуп, ҳабҟәыл еснагь ахырҵәы ҭоуп, – игәаӷьра иацлауан Ҳараз. Ашьҭахь еиликааит, уи ауаҩ, Адагәа, иҟазшьақәа ируакын – даазацәажәуаз
дҳараимкуазар, џьара акала длаирҟәамызт.
– Уара ари арԥыс хшыҩлагьы дыбзиоуп. Дхәыҷцәоуп,
ииашоуп, дхәыҷцәоуп амзар иахьаҵәҟьа ҳара дҳаманы
ҳцон, иухьӡузеи, иужәлозеи, узԥада? – иҳәеит ддагәоуп ҳәа
ззырҳәоз.
Ирҳәоит Ӡызлан-Ӡаҳкәажә дызхәаԥшыз ахаҵа ауаатәыҩса
рдунеи игәы ахлыршәоит, уинахыс лара лдунеи ашҟа диалгоит ҳәа.

294

Убасҟан, хараӡа ашьхақәа рҿы, Нестор Лакоба иҩызцәеи
иареи раԥхьаӡа ианиба Ҳараз досу иаарҳәоз ажәак
ныбжьмыршәкәа иахьагьы игәалашәоит.
Иаб, иаб иашьцәа, еицӷьычуаз, зырахә еилаз аӡәаӡәала
зегьы аԥсшәа ааибыҳәаны аҭыԥ ишыныҩналаз, уаанӡа убри
иалацәажәоны, рацәажәара инациҵазшәоуп дшалагаз Адагәа:
– Ҳара ҳтәы иагоит, иухьӡузеи, Џьаҭқьар уҳәама? Уара
уоума абчараҳ Џьаҭқьар, аҳаҳаи ҩашьарак умыхьын. Мызки
бжаки заҵәык ракәын Аԥсны ҳара ҳнапаҿы ианыҟаз.
– Шәызусҭцәада, дад, ҳара ҳәа узҿу? – ижакьа аҵыхәа
инацәахы иахаиргьежьуан Ҳараз иаб Џьаҭқьар.
– Ҳароу? Абна агәҭа улахазаап уара?! – Изеиҳәоз иаҵ­
кысгьы изаҳауаз ираҳәо ҿааиҭит Адагәа, – ҳара ақырҭқәа
Аԥсны рықәцара иаҿу? Ҳҽеибаҳҭеит, Кьараз ҟаҳҵеит.
– Ақырҭқәа зегьыҵәҟьа ықәаҳцарцу?
– Иаҳԥырхагақәоу.
– Ҳара аӡәгьы даҳԥырхагам иҳәеит Ҳараз иаб иашьа
Џьар­нас захьӡыз ахьча. – Дқырҭуоума, дагыруоума, Ҷнагә,
ҳара аӡәгьы даҳԥырхагаӡам. Иаауеит, ҳамхқәа дҳаррашәоит,
ҳажьқәа дҳарҭаауеит, ҳамаҵ дҳаруеит, иабаҳԥырхагоу.
– Амчра рнапаҿы иааргеит, зегьынџьара дара ахагылеит,
ишԥаҳԥырхагам, – иуамызт Адагәа ицыз руаӡәк. Данцәажәоз
уеизгьы-уеизгьы ма иҟама дамҵасуан, ма атапанча
инадирӷәӷәалон инапы.
– Аиҳабырақәа ирхагылеит уҳәоу? – иуамызт Ҳараз иаб
иашьа, – аиҳабыра ишыҟоу умбои, ақырҭуа дааины даҳ­
хагылаанӡа, иҟадаз, сара суазҵаауеит, иҟадаз? Аурыс духагылазар еиҳа еиӷьума?
– Аа, сааухаҵкуп, уаангыли, уаангыли, – ахәышҭаара аԥхьа
ақыдсаҟә дахьықәтәаз ашырҳәа дҩаҵҟьеит Адагәа. Усҵәҟьа
ддагәамзаап, зегь иаҳауазар, – аа, абар иахьиҳәаз ҳахьаҵахаз
зыхҟьаз. Ақырҭуа дықәаҳцар, аурыс дааиуеит, уи еиҳа деиӷьума
рҳәан, иҳадымгылаз аԥсуаа рацәаҩхеит, убри ауп иҟалаз,
убри азоуп аменшевикцәа иаармарианы Аԥсны рнапаҿы изааргаз, – ишьҭахь, иаԥхьа, иганахь иажәа змаҳауа аӡәыр дынхар ҳәа дшәаны днаԥшы-ааԥшуа, иажәагьы аӡәы имҵиԥаар
ҳәа дшәаны, ажәақәа еишьҭарххы, иблақәа амца рхыҳәҳәыла

295

акәын дышцәажәоз. Убри аамҭазы ииҳәоз ажәақәа роуп Ҳараз
изыҳәан Ӡызлан-Ӡаҳкәажә лыгәӡра изаҩызаха. Уаанӡеи уинахыси ҳәа идунеи, иԥсҭазаара еиҩызшаз, – ижәбоит аҩызцәа,
ишәаҳаит ари ауаҩ ииҳәаз?! Аурыс даҳхагылан даҳрырҳан,
ақырҭуа дааит, ақырҭуа даҳрырҳар аурыс деиҭахынҳәуеит.
Ирацәоуп абас ихәыцуа аԥсуаа. Абри ауп ҳара ҳаҵазырбгаз,
– дааҳәны Ҳараз иаб, иаб иашьцәа ихы нарықәикит, – шәара
шәашьцылеит дарбанзаалак аӡәы инапы аҵаҟа аҟазаара.
Аҭырқәа, аурыс, ақырҭуа, аӡәы даҳхагылазароуп. Иауазеи, шәыххь згеит, даҽаӡәы дзаҳхагылара?! Исашәҳәеишь,
сшәазҵаауеит, даҽаӡәы дзаҳхагыларызеи?! Урыстәылан
аҳәынҭқар дахырҳәеит, Қарҭ агубернатор дықәырцеит,
аусуцәеи анхацәеи аԥшәымацәахеит Урыстәылан, Қырҭтәылан
акәзар, амчра ақырҭқәа рнапаҿы иааргеит. Сара сшәазҵаауеит,
сааихаҵкуп, аԥсуагьы иҩны иара дзаԥшәымамхарызеи?! Уара
Џьаҭқьар уаҩ ҟәыӷак уоуп, изҿумҭуазеи, исҳәо иашаӡами? –
икылкаан Џьаҭқьар, абчараҳ ихы наиқәикит Адагәа. Усҟан макьана издырӡомызт Ҳараз уи ауаҩ данцәажәоз ҟазшьас имаз:
ауаа маҷҩума, еизара дума, иажәа акыр аԥхылнадоит, ииҳәо
иацныҟәоит ззигәахәуа, хаҭала иидыруа, ма заа деилкааны,
ихы наиқәкны ихьӡ иҳәон. Уи ауаҩ ус еиԥш дналкаан зыхьӡ
имҳәаз, игәы ҟаиҵон, далахихуан, иара ишҟа дхьаирҳәуан,
дидымгылазаргьы асеиԥш ҳаҭыр сықәҵаны сыхьӡ зҳәаз ауаҩ
игәы сызнырхом ҳәа диҿамгылартә даҿаиҟ́әаҟәон. Уажәы
дкылкааны дыхҭаикит Ҳараз иаб, абчараҳ Џьаҭқьар!
– Сара, Ҷнагә уххь згеит, уӡбахә бзианы исаҳахьеит. Аешбеи
Алакәабеи Аԥсны рнапаҿы иааргеит, анаместник дықәырцеит
рҳәеит. Иумбои, дад, ашьҭахь иҟалаз, ақырҭуа дхынҳәит.
Шаҟаҩы ршьыз убоит, аҩнқәа рыблит, ауаа хдырҵәеит. Ҳара,
дад дукәыхшоуп, аԥсуаа ҳахҵәахьеит, ҳақәӡаахьеит. Ҳамч
зықәхауеи изқәымхауеи ҳаздыруам. Акамбашь иақәԥаз ацә
атәыҩа хжәеит иҳәеит. Сара усызхәыцуазар, дад, иҟаҵатәу
уасҳәап? Еицәажәааит дара, аурыси ақырҭуеи. Ирҭахызаргьы
еимаркааит Аԥсны, еибашьааит, иқәибахааит. Уара, дад,
иҟалап аҭоурых цқьа иузымдыруазар. Аурыси аԥсуеи Лыхны
ианеибашьыз. Иҵхьоузеи уи аахыс? – иара иҳәаанӡа иажәа
наиҿԥааны:

296

– Уи аибашьра ҟалеит 1864 шықәса азы. Уажәы 1918
шықәсоуп. Ус анакәха, иҵуеит ҩынҩажәи жәиԥшь шықәса, –
иҳәеит.
– Сгәы иахәеит иахьудыруа, ишырҳәо еиԥшҵәҟьа
уагь­ҟәышзаап. Уӡырҩы, дад, асеиԥш иҟоу аус ала ауаҩы
дыхәмаруам. Шьхатәылан аныҟәаҩцәа, дад, ишырҵасу
уасҳәап? Абӷа еибаркыра умацара ухаларц иуӡбазар, уи дад,
уара иуусуп. Убӷалама, унхама, ишиашамыз амҩала уцама
уара уда аӡәгьы иԥырхагам. Аха, Ҷнагә, шьхатәылан аныҟәаҩ,
зхы замхакәачроу аӡәы иакәымзар, ахаан ихы иаҭәеишьом
изымдырӡо амҩала ауаа ихьырԥшны амҩа ақәлара. Ихгьы
ҭаирхоит, ауаагьы ҭаирхоит. Изхысҳәаауа, аурыси аԥсуеи
Лыхны ианеибаашьыз сара саб агәҭаҵәҟьа далагылан. Сара
суазҵаауеит, иалигазеи? Аԥсуаа џьоукы, аурыс дгьаауруп,
аџьаама ирхәымгоит, ифҩгьы ҳаҳауеит, дҳамбароуп рҳәеит.
Абџьар шьҭыхны иқәгылеит. Урҭ аҭырқәа идгылон, сабгьы
дназлаз. Даҽа џьоукы аурыс дқьырсиануп, аҭырқәа иаиркыз ҳныхабаақәа, ҳзааиртит уи ҳаиқәирхоит рҳәеит. Урҭ
абџьар шьҭыхны аурыс идгылеит, аҭырқәа дҳамбароуп ҳәа
иқәгылеит. Араҟа аԥсуаа дара-дарагьы еиҿаҳаит. Избан, дад,
изеибашьрызеи дара-дара? Аҭырқәа даҵахар Аԥсны аурыс игоит, аурыс даҵахар Аԥсны аҭырқәа игоит. Ҳара, цқьа
уазхәыци, уигьы ҳхы зиқәаҳҵарызеи, уара дад, егьигьы.
Ашьыжь иҳәеит, – изеиҳәоз асасцәа ракәын, аха иара итәқәа
ихы нарықәикит, ашьжьымҭан амра аныҩхашалоз, иҳәеит
саб, ацәажәара далагеит иҳәеит, Шамы Осман. Аҭырџьманцәа
анааԥсалак, рҽеиҭнырыԥсахлон, иҳәеит. Иара дшаҿыз даҿын,
иҳәеит, амра лҭашәаны иааилахәлаанӡа. Изаҭахыз, дад, уи
аҟара аҳәара, иҳәатәыз ҩажәак ракәын. Иҳахьыз ҳахьит,
иҳахьыз гаӡараны иҳахьит. Аурыс иҿы абџьар шьҭаҳхын
ҳхала ҳхы ықәаҳхит. Ҳаиҿазыжьыз ҳнапала икнаҳаны
иаҳшьуеит. Ҳарҭ аԥсуаа уаԥсҵәык азноуп ҳахьыҟоу. Ҳхы
ахьеиқәҳархаша ҳаназымхәыц, адунеи ҳаныӡаауеит. Аҭырқәа,
уара уҳәынҭқарра дуӡӡоуп, уара, дад, дукәыхшоуп, аурысгьы
удууп, зынӡаск удыӡӡоуп, шәара бзиа ҳазбауа, (аҩыџьагьы
ҳшырбауа рхы рбааит), иҳацәнымхауа шәҩыџьагьы, дадраа
шәара шәнеидтәаланы ишәыӡба Аԥсны згаша.

297

– Иузымҳәеит Џьаҭқьар, иузымҳәеит. Аҭырқәа ҳаигаргьы,
аурыс ҳаигаргьы ҳара ҳзыҳәан зегь акоума? Џьаҭ иуӷә
саҵоукыргьы, Џьанҳәаҭ иуӷә сыхәда иқәуҵаргьы сара
сзыҳәан зегь акоуп аҳәеит, – иҳәеит, – ацәаӷәуацә. Усоума?
Ҳҳаиуанқәоума уара ҳара?! – деицрашәаны дегьҩаҵҟьеит
Нестор.
– Умыццакын, дад, уаангыли. Сара еиҭауасҳәахуеит ҳара
ҳзызхәыцша. Аурыс сигааит ҳәа, сара дад, ақырҭуа сызиабашьуама, мамзаргьы, дад дукәыхшоуп, ақырҭуа сигааит ҳәа
сара сызиабашьуама аурыс. Еилукаарашәа исызшәаҳәама?! –
иуамызт Ҳараз иаб Џьаҭқьар.
– Саргьы иуасҳәеит ҳәа сыҟоуп, еилукаартә. Сызгалакгьы
сара сзыҳәан зегь акоуп ҳәа, аҟәыӷа Џьаҭқьар, сара сҳаиуаным,
сара ус сызтәом. Аха Џьаҭқьар угәы иалымсын, уажәы иҟалоит
уара иузымдыркәа, иузымдыруа ахьысҳәо угәы иалумырсын,
уара иузымдыруа даҽакы. Аԥсны даԥшәымахароуп Аԥсуа.
– Уи ҟалозар ухаҵкы сымцои, иахьаҵәҟьагьы схы уқә­
сымҵои, дад, аха угәы уамжьааит. Аԥсуа ианаршьом дад, иҩны
аԥшәмара ианаршьом. Сара аурыс инапы санԥшылозаргьы
сҭахым. Аха уи ҳаҭәазшьода. Уи аҩыза лахьынҵас ианҳамоу,
џьара аӡәы иҩыҵра ҳаҵакымзар анамух, ҳхы зқәаҳҵаша,
уи иаԥсоу ҳәа аӡәгьы симгеит, сара схала срыҳәаны дабрауолра сцеит. Ҳрацәаҩын аԥсуаа. Ҳаибашьуан. Иаҳахьчодаз,
аҳәынҭқар Никәалаи. Ҳхы иқәаҳҵон. Уажәы дабаҟоу?!
Аурысцәа рхаҭа дахҳәаны дкарыжьит. Ҳадызцалаз ҳәа
суазҵаауеит. Ашьшьыҳәа ҳтәазарауаз ҳаҩны. Уӡбахәқәа
саҳауеижьҭеи акрааҵуеит. Уара иуҭахуп ақырҭуа иқәцараҿ
усыцхраа, нас уҩны уара уаԥшәыманы уҟасҵоит ҳәа. Уи башоуп, дад. Баша амала ақырҭуеи ҳареи ҳаибаиршьуеит. Аурыс ҳиабашьны ҳара ҳанҵәар, ҳадгьыл иара иахьигаша
ҳәа дхырбза-кәырбзо дкылԥшуа дтәоуп ақырҭуа. Аурыс?
Уи деиӷьу џьушьома?! Убригьы ҳара ақырҭуа ҳиабашьыр,
ҳнибарҵәар, ҳадгьыл ахьигашоуп дзышьҭоу, дад, Ҷнагә. Уара
ажәлар ураԥызарц, бзиарак ашҟа икылугарц уҭахызар, аурысгьы уахьиабамшьыша, ақырҭуагьы игәы ахьнумырхаша
уашьҭазароуп. Ирмуӡозар, усҟан иҟауҵароуп иуасҳәаз. Дара
еибашьлааит Аԥсны еимакны.

298

– Еилкаауп! – аӡәы диҵаҟьазшәоуп ибжьы шынҭицаз
Адагәа. – Шәыӡбахә ҳазҳәаз цқьа шәырзымдыруазаарын,
ҳаржьеит. Абри ашьхаҿы Бақьыр иԥацәа рырахә рыманы
итәоуп, уаҩ дзықәгәыӷша уаауп анырҳәоуп акәымзар, ҳара
иахьабалак ҳамҩахыҵӡом, избалакгьы ҳхы иҳардырӡом. Атапанча зхьынҳалаз амаҟа аарҽеины, имахәар инахаиршәит
ауапа. Иахьагьы игәалашәоит уи еилаҳәашьаҿы Ҳараз
еиҳараӡак иџьеишьаз. Уаанӡагьы иаҳахьан «ажәлар рус
азықәԥаҩцәа» ҳәа зыӡбахә рҳәақәоз, аха ари еиԥш аӡәгьы
иханы имбацызт ахҭарԥа, аӡәгьы ишьеиҵомызт ажәцәеимаа,
иара иаб, иаб иашьцәа ахьшьцәа ишрышьаҵәҟьоу еиԥш,
аҵыҭәа ҭаҵаны ршьацҳәақәа рыхха ажәцәеимаақәа ишьоуп.
– Ишԥаҟаҳҵари аҩызцәа, уаха араҟа ҳаԥхьауоу ҳцоу? Ари
ауаҩ ахьшьцәа реиҳабы абчараҳ ицәажәашьа шәаҳауеит.
Ҳара иҳадгыло уаҩым. Амҩа ҳақәлару, уаха араҟа ҳаԥхьару?
– иҩызцәа днарҿаԥшит. Аӡәгьы ҿимҭӡеит. Иҟазшьа рдыруан.
Дразҵаауеит аҭак иара ианирхиалак ашьҭахь, имаркыргьы
иара итәы иаимыргар иуӡомызт.
Убри аамҭазы аиҳабацәа зегьы еицраҳауа, еизара хәыҷык
иахьеиԥшыз, раԥхьаӡа ибжьы ҩҭицан, ҿааиҭит Ҳараз:
– Шәымцан, сшәыҳәоит, уаха шәаҳҭаз! – Иӡамҩақәа убас
амца рҿықәлеит, акәтаӷь нақәиҭәар иаӡрын. – Ус дыҟаӡам саб.
Зегьы имҳәаӡеит, – дынхьаҳәит иаб ишҟа. – Рыгәра умгеитоуп
уаҳа акгьы. Аиаша зроумҳәозеи?! – Рызегьы днарыхәаԥшит.
– Шәара шәакәӡамыз мышқәак раԥхьа, ахацәа абаҟоу
акәымзар, ашәақьшьхәа иарганоуп ақырҭуа меншевикцәа
шықәцатәу зҳәауаз?! Уажәы ишәыхьзеи?! Урҭ ықәаҳцоит,
шәҳадгыла зҳәаз… Сара, сара… – иԥсахы ихәда икылахан,
уаҳа анизымҳәа аҭыԥ дындәылҟьеит.
Уинахыс еибырҳәаз, изланибакылаз имаҳаит. Адунеи дамкуа аҭыԥ акәша-мыкәша длеиҩеиуан. Убасҟан, ашәаӡа аҵкыс
ицқьаз игәаҵа инҭашәаз закә чмазараз еиликаарц азыҳәан
данысраны дыҟан ԥсҭазаара дук амҩа. Амҩа иқәуп, аангылашьак амам аӡиас. Ԥаҩк џьара иаԥгылар, умыццакын,
уанаџьалбеит, уахьцо амҩан уахьнеиуа амшын уналахәаша
уцоит аҳәар амч зегьы неизганы иажәлоит, иархәашоит аԥаҩ,
иамам, аҽашьып амзар, ааҭгылашьа амам аӡиас. Уабацои,

299

мҩас узқәузеи аӡиас-ццакы уеиԥшха?! Уааҭгыл, умҩа уазхәыц,
ҽынкылашьа ахьумам уеиԥшымхан зшьаԥхыцқәа рыла изгаша ахәшә ыҵызхыз акәты.
Ҩынҩықәра ниҵыргьы ихашҭуам Ҳараз уи аҵх ширшаз.
Аҭыԥ аҩнуҵҟа, ацәарҭаӷә еиҳа иахьтатаз гәаҭаны ишьҭарҵеит
Адагәа иҩызцәеи иареи. Иаб иашьцәеи иареи амахәҭақәа
рыссаны иԥыҵәҵәаны иҩарыҵарҵан, ииеит аԥсаҵла
амҵаҿы. Аҵла махәҭақәа инарыбжьҟьа-аарыбжьҟьо, аԥҭақәа
инарылс-аарылсуа ажәҩан иаҵаз амза, џьара иимбаӡац,
иахьизымдырӡо дунеик ашҟа иԥхьауа, дагауазшәа акәын
ишибауаз. Аҵх агәы ааҩнашоны, иблақәа ацәа анаархылоз,
анҭ игәы-иԥсы зыццахьаз ауаа ахьышьҭаз аҭыԥ дааҵыҵит
аӡәы. Дышьҭамлаӡазшәа имаҟа иадҳәалаз шадҳәалаз атапанча ҭарсны икын. Аҭыԥ днакәша-аакәшеит, даанаԥшы-ааԥшит.
Дныҩналаны деиҭанышьҭалеит.
Уажәы иԥсҭазаара анеихишьалауа аамҭазы, жәаф шықәса
данырҭагылаз ашьхаҿы ихигаз абри аҵх, иԥсҭазаараҿ ихигахьоу егьырҭ аҵхқәа ианрыҿирԥшуа, игәалашәауеит ирыдикылауеит ҩ-ҵхык. Иԥсҭазаара игәы аназҭоу, еиҿирԥшуеит
еиԥшны. Иадикылауеит уаҵәы иаашар ԥҳәыс дигараны
уахатәи аҵх ширшаз. Ус акәымкәа, ахәмаргақәа ирбаны
асаби дшырымжьара сыржьеит, ацырцырра сыхнахны исыхьыз џьшьаны сан лыкәа аԥырӷы ҭасҵеит, баша имҩасит
сыԥсҭазаара аниҳәауа, ашьхагәаҿы аҵх аҿирԥшуеит иаашар ақыҭа далҵырц, дықәҵырц аниӡбауаз лацәааихьшь
ҟамҵаӡакәа ианиршаз аҵх.
Ианаацәылашоз амҩа иқәларц рҽеибырҭеит. Ашәха
рҩақәа, ашәыршақәа, ацха кәакәарқәа урҭ ршәырақәа
ирзҭеиҵеит Ҳараз иаб.
Уара Ҷнагә, усзымгәаан иахатәи ҳаицәажәаразы. Шәызҿу
аус ицәгьоума ибзиоума, уи сара исыздыруам. Иаабап
ҳахькылнаго. Сара уҩызцәагьы уаргьы сшәызныҟәоит ишсыламысу, ҳасасыдкылара ишаҵанакуа, – даҿын уи. – Акгьы
уацәымшәан, аӡиас урганы, Ҟәбинаҟа ушьҭышьа ҳара иаадыруеит, ахьшьцәа еибаҳҳәахьеит.
Ашьхақәа иаарывҵыз амра ашәахәақәа реиԥш акәын
Ҳараз аныҟәара шизыласыз. Амҩа ианықәлоз иаб дишь­

300

ҭуамызт, дара Адагәа иҩызцәагьы иаргьы, иақәшаҳаҭхеит
акәымзар, дҳаццааит ҳәа иақәырӷәӷәаны ирымҳәеит. Ԥыҭрак
инаскьаанӡагьы, хара-хара рышьҭахьҟа иҽынкылауа дрышьҭан.
Аԥсни Урыстәылеи ҳәаас ирымаз аӡиас Ԥсоу иазааигәахо ианалага, иаб иашьцәагьы, Ҷнагә иҩызцәагьы иаргьы иааҭгыланы
аицәажәара иалагеит. Аӡиас днырганы наҟ, изларҳәо ала,
ареволиуциа дуӡӡа аиааира ахьагаз, ахақәиҭра ахьыҟоу
атәылахь цашьас иҟоу, аӡәы ииҳәауа даҽаӡәы ихирбгало ишеимаркуаз еидшылахьаны, иблақәа алахьеиқәра (раԥхьаӡа
убасҟан игәеиҭеит Ҳараз, уинахысгьы иааиқәшәацыԥхьаӡа,
игәы нзырхашаз ус иалацәажәоума, изеигәырӷьаша иааирак
аӡбахә рҳәома, иаархымҵӡакәа уи иблақәа ирхыз акы акәын
– алахьеиқәра, ахьаа рхыҳәҳәыла, иара иҽынкыла-ҽынкыло
рышьҭахьҟа ирышьҭаз, уажәы рцәажәабжь аарла иаҳаратәы,
насҭха игылаз Агәаз днаидгылеит Нестор Лакоба ихаҭа.
Убасҟан жәаф шықәса данырҭагылазгьы, аурыла уи иаҵкьыс
деиҳахахьан. Инапы Ҳараз ижәҩахыр инықәиҵеит икылкааны
иблақәа дырхыԥшылауа:
– Ишсауҳәара, Ҳараз, уаб Џьаҭқьар еиԥш, ҳара ҳазҿу аус
башоуп, бзиара ҳәа акгьы алҵуам ҳәа угәы иаанагома уаргьы? – иҳәан днаиазҵааит, иаха ианеицәажәозгьы, иахьа
ашьжьымҭан амҩа ианықәлоз ажәақәак шынеимырдозгьы,
иреиҳәарц ииҭахыз игәы иааҵаххуаз, иқьышә иаақәыххуаз
идыруазшәа. Иаб имацара иакәындаз, иаб иашьцәа рҿаԥхьа
ҳәашьас имаз. Уажәы агәаӷьра илазҵақәоз ируакхеит «арԥыс»,
«дад», мамзаргьы «агәаӷ» ҳәа акәымкәа, дааиханы иара диваргылауа, «Ҳараз» ҳәа ихьӡ ҳәаны дахьиԥхьауа.
– Саб… сара саб… уи дшыҟоу! Ихаҭа иакәын, аа абар,
иашьцәа уразҵаа, ақырҭуа меншевикцәа Аԥсны иахаԥеит,
шәақьымцамзар уаҳа акгьы иазықәцом, – иаҳаркгьы иаб
иашьцәа рахь ихы наирхеит, – ишәҳәа, исҳәо иашаӡами, иаҳа
иҳагхаргьы ҳмеидгылар ада ԥсыхәа ҳамаӡам, ихаҭаԥсаҭа еснагь…– игәы инарҳәомызт.
– Афырхаҵа! Афырхаҵа! Уара зегь рыла усгәаԥхоит.
Уҽырхианы уҟаз, иаарласны Аԥсныҟа ҳхынҳәуеит, убасҟан
ҳагәҭаҵәҟьа уааҳалагылоит. Уажәы, шәааӡырҩи аҩызцәа,
– ибжьы мырдуцәакәа, аха ажәак рывшәар ҳәа дшәозшәа

301

ҿааиҭит. – Сара ишәасҳәоит иҟаҳҵаша. Ҳараз дҳашьҭуеит
аӡиас нырцәҟа.
– Иҟаиҵозеи ари ахәыҷы уаҟа? – иааџьеишьеит иаб
иашьцәа руаӡәк, – ииҳәо издыруам, ииуа?
– Ҳара иаҳҳәо иҳәоит, идаҳҵо ҟаиҵоит, ихала акгьы
азхәыцра аҭахӡам, – ихазы иҳәауазшәа инаԥишьит, – абас
еиԥш иҟақәоу роуп ареволиуциа ҟазҵауа.
Абри аицәажәара ашьҭахь уаҩы қәра бзиак аҟара аамҭа
мҩасит, ԥсҭазаара дук данысит зыхьӡи зыжәлеи еидкыланы
ирҳәаратә иҟалаз Бақьыр-иԥа Ҳараз. Иԥсҭазаара анеихишьаалоз, ажьа ахьҟьалаз аҭыԥ ашҟа ихынҳәуеит ҳәа шырҳәоз
еиԥш, раԥхьаӡа санбамҩахҟьеи ҳәа дышхәыцуаз акәымкәа,
ианиеиҳәаз иацы акәызшәа иааигәалашәеит, рҵакгьы
зынӡаск даҽакалаӡагьы еиликааит урҭ ажәақәа. «Ихала акгьы азхәыцра аҭахӡам». – Ибжьы ҵаӷаӡа игәы инықәҩит.
Абриоуп иҟалаз, аброуп ҳамҩахҟьара ахы ахьыҵнахыз.
Ауаҩы, даҽаӡәы еиҳәо аамышьҭахь, ихаҭа акгьы анизымдыруа, ихаҭа акгьы анизымӡбуа аамҭазы, рхы дадырхәоит даҽа
џьоукы. Сара сзыҳәан, усҟан иара, Нестор ақәра бзиа иман,
зҭәымҭа иҭагылаз хаҵан, аха уажәы сахьааихьоу сықәрала
сихәаԥшуазар, иара ихаҭагьы усҟан, раԥхьаӡатәи адҵа
ансиҭоз дқәыԥшӡан, ихыҵуааз? Шықәса 22-23. Ихаҭагьы
ихала иӡбеит ҳәа сыҟам иҟаиҵақәоз. Сара сшыхәмаргахаз
еиԥш иара инапаҿы, иааиҳәоз анцәа ииҳәауа ашәаны сара
ишсаҳауаз еиԥш, ус анакәха, иаргьы даҽа џьоукы рашәақәа
убас иаҳаит. Ари иабыкәу иахьалагаз? Сан, ԥсаҭа шкәакәа,
Елыр ныха санналгалак, апап Никәа, «арҭ ажәақәа ҳазшаз
Анцәа иҟынтә Синаи ашьха амҵан иаҳаит ахаҵарԥыс» ҳәа, –
иныҳәара ианалаиҵоз аҟны икылсуазар, уаҩԥсык иакәымкәа,
хыхьынтәи ираҳауаз ҳәа дазхәыцуа дышнеиуаз, дазкылсит убри инаркны иажәа иалеиҵауаз ахшыҩҵак: «Нцәам,
уаҩԥсым, – џьнышуп ари ауаа иразҳәаз, идзырҟаҵаз».
Абри иҿышәҵаала аҳәатәы анагӡашьа ҳәа аанагауа, Ҳараз
иаб иашьцәагьы, иара иҩызцәагьы цқьа ираҳарц ибжьы
ҩҭыганы, еиҭа иҳәахит Нестор: «Абас еиԥш иҟоу роуп ареволиуциа ҟазҵауа!» Еиҭах ижәҩахыр инапы нықәиҵан, уаанӡа
аҵкысгьы икылкааны иблақәа дырхыԥшылауа, ус ҿааиҭит:

302

– Ҳараз, Аԥсны ахақәиҭразы иқәԥауа аибашьцәа Кьаразаа
рыхьӡала адҵа усҭоит. Ухы ақәуҵозаргьы инаугӡароуп. Уажәы,
уара ухала иубоит, аӡиас дуцәам, арра мариоуп, уҩырны уцароуп нырцәҟа. Ар гылазар, иахьыҟоу, изҿу, ирацәаҩу, имаҷҩу,
зегьы гәаҭаны ухынҳәы, дааныркылар, дызусҭоу, дзышьҭоу
ҳәа иреиҳәақәаша, ихы шымҩаԥигаша ҳәа днаиацәажәаны
дишьҭит, дцеит, инеигӡеит раԥхьатәи адҵа. Дхынҳәны, зегьы
еилкааны, игәаҭаны дшааз еиԥш, Нестор иҩызцәа руаӡәк
ихарԥ ааишәихын, иццаха-ццаханы иԥижәжәеит, егьи араса
быца иалхны аткьацқәа ирзеит. Ҳараз иаб иашьцәа, ахьшьцәа
ирарҳәоз ҟарҵон. Днышьҭаҵаны ишьапы ҿарҳәеит Нестор.
Ауапа дыларҳәеит.
– Уааишь аранӡа, – Ҳараз днаиԥхьеит, – уара ибзиаӡаны
инаугӡеит абольшевикцәа рыдҵа дук. Уаҟа иубар ар,
абелогвардееццәа роуп, Деникин ир роуп. Ҳара убарҭ
ҳрылсны Ҟәбанҟа ҳцароуп, – ауапа инапы аахәыҵигеит. Аҭра
ишҭаз атапанча икын. – Уҩызцәа, уара шәҽеибыҭаны шәыҟаз,
ишәаҳауеит Кьаразаа хынҳәит ҳәа. Иахьа иҟауҵаз азыҳәан
аҳамҭа уаԥсоуп, усҭ ҳазегьы ҳахьӡала абри уара иумаз, – аҭра
ишҭаз инаииркит атапанча. – Аӡәгьы иумҭан, иҵәахны иумаз,
ҳаԥхьаҟа иаҳҭаххоит.
Алаба данҿаҳәаланы иҩызцәа даашьҭырхит Нестор.
– Иаҭаххозар ҳара ҳахьыӡқәа ҳажәлақәа рашәҳәа.
Ҳахьшьцәоуп, ҳҩыза ишьапы ԥҵәеит, шәачаҟа ахәышәтәырҭахь
даҳгоит, уаҳа аҭахӡам, – иҳәеит Ҳараз иаб иашьцәа руаӡәк.
Урҭ аӡәгьы иахьимбаша, имгәацәаҿы, ицәа-ижьы инадҵаны
иҵәахит атапанча. Аӡиас ианыр ашьҭахьгьы, иахьынӡарбоз
акраамҭа ирзыԥшуан Нестор алаба данҵаны дназгоз.
Дахӡыӡаауа ишихьчауаз еиԥш бџьарымцала шьакаҭәарала
иааигаз асовет мчра, убасҵәҟьа дахӡыӡаауа, зны ицәырганы
адәахьала
имаҟа
иадкнаҳалауа,
даҽазны
иҩыҵра
иаҵакнаҳауа, адәахьала имаҭәақәа ақәҵаны, ицәа-ижьы
иадҵаны иҵәахуа иааигеит Нестор Лакоба иԥсҭазаара
даналҵыз ашықәсанӡа. Акырынтә аҭрагьы иҭихқәеит,
иҩхаршаланы аҵхаразы инацәагьы наҵаикшеит, еиҳарак
аколлективизациа ашықәсқәа раан, аха знызаҵәыкгьы
иҭимырҟьеит, излаидыруаз ала, уи атапанча знызаҵәыкоуп

303

ианхысӡаз, – иара иҵәҩаншьап аныҵнахуаз аҽны. Ибзианы
игәалашәоит, Нестор Лакоба иԥсҭазаара далҵит, Қарҭынтәи
дааргеит анырҳәа, изиҭахыз изымдырӡо атапанча иҩыҵра
иныҵакнеиҳаит. Аԥсы анышә даҭаны ихынҳәны ианаауаз,
гәыԥшаараха инаисын, иҩыҵра иааҵыхны иҩызцәа инадирбеит ҳамҭас инапала исиҭеит ҳәа. Ашьҭахь, Нестор ихаҭа
ихьӡ-иԥша арцәара мацара акәымкәа, иҩызцәа-иԥызцәа,
иуацәа-иҭынхацәа рҭакра ианалага, ақыҭаҿы ажәлар реизара
ҟарҵеит. Усҟан хәышықәса ҵхьан Бақьыр-иԥа Ҳараз инапала
еиҿикааз аколнхара напхгара азиуеижьҭеи. Аконтрреволиуционер Нестор Апполон-иԥа диқәӡбаны дышцәажәоз, иажәа
иналеиҵеит иара ихаҭа данқәыԥшӡаз аконтрреволиуционер
ҳамҭак шииҭахьаз, иарбан ҳамҭоу зышәҭахузеи, аха ахацәа
еимырдауа ҳамҭак акәын. Ихаҭа мап шицәикуа еиԥш, мап
ацәикит уи аҳамҭагьы, амца инақәыжьны иблит.
Егьиашаҵәҟьаны, амца илақәыжьны иблит, аха ус аныҟаиҵа
иҵәҩаншьап аныҵнах ашьҭахьоуп. Игәалашәоит, маӡала,
идырбалар, дшақәӡуаз шидыруазгьы, имгәацәаҿы, ицәа-ижьы
инадиҵеит 1949 шықәса, ҭагалан. Рқыҭа аҵыхәан ашьхара
аганахьала ҳаблак нхауан аҭырқәцәа. Аҳабла қьаԥҭартәит,
аӡәызаҵәык даанмыжькәа, ишынеибакәу зегь ахырцеит, 1949 шықәсазы. Ибла иаахгылоит: аибашьраҿынтәи
ааигәа ихынҳәыз асолдаҭцәа равтоматқәа харшаланы иахьырку рыԥшышьа убас иҟоуп, рыԥсадгьыл зымпыҵырхыз
афашистцәа ирцәынханы, рҽыҵәахны иҟаз џьоукы рыԥ­
шаазшәа, ҿымҭ, рыбжьқәа ҭымгакәа еиҵақьызқьызуа иҵәы­
уоит зымаҭәақәа, зыхәмаргақәа зку ахәыҷқәа, аҳәсақәа
ачуанқәа акостриулькақәа ахьдырххо, аӷьӷьаӷьӷьаҳәа рыбжь­
қәа гоит, акаруаҭқәа амашьына иақәырҵар асолдаҭцәа ируам, агәабанқәа ахызақәа еимдырххоит, агәараҭақәа аҵәы­
уабжьқәеи алабжышқәеи ҭыҩуеит. Иуапа кьаҿ ижәҩахырқәа
ирҭарԥаны, итапанча мазеины имаҟа иавҵоуп Бақьыр-иԥа
Ҳараз.
Амҩа иқәырҵеит ҭаацәара ҩба, хԥа… Аҳабла агәҭаны дынхон аҭырқәцәа зегьы рахьынтә сара исзааигәаз… Исзааигәаз
иауазеи, сара ҩызас, арӷьажәҩас исывагылаз Ҳаџьы Маҳмуҭиԥа Ҳасан. Сизымхәыцыр акәын, аҭырқәцәа рахцара араиком

304

аҟынтәи знапы ианыз: уи иџьыба қьаадк ааҭигеит: «Уара дудыруан, дыҟоума абра Ҳасан ҳәа аӡәы?» «Аҭырқәцәа Ҳасан
захьӡу рацәаҩуп.» «Ҳаџьы Маҳмуҭ-иԥа Ҳасан?» «Дышԥаҟам,
уи иаԥхьагылоу колнхҩуп». Иаҵанакызеи, акыр иаԥсахама
акәымзар, уи ауаҩ дызусҭаз ҳәа иааздыруаз акы мҳәакәа
инысмыжьит. Аколлективизациа аан, еиҳарак иара иоуп
изыбзоуроу Аԥсаратәи аҭырқәцәа аколнхара иахьалалаз,
аибашьраан, иудыруазар акәхап, Сталин ихаҭа иҟнытә ҳара
ҳколнхара иҭабуп ҳәа ашәҟәы аиуит здаҟам аҭаҭын бзиа
ахьаашәрыхуа ҳәа. Ҳасан усҟан напхгара ззиуаз… Убсҟангьы
дызхагылаз абригадоуп абри зыбзоуроу. Хәыҷы, ду ҳәа неилых рымаӡам, рызегьы усуцәоуп. Иусура бзиа азыҳәан
акымкәа ҩбамкәа аҳамҭақәа иаҳҭахьеит. Исымурц салагеит, инаҿаршәны мап скит сара уахь, Ҳасан иҭаацәа сара
исызхырҵәом сҳәеит. Уажә дызбо џьысшьоит, ихылԥа абз
ҟьаҟьаӡа, иблақәа блаҟыблаҵәуа, ауаа рӡамҩақәа ирыхьшыз
алабжыш аҵкыс, амашьынақәа ирықәырҵоз амаҭәақәа еиҳа
дахәаԥшуа, џьаҳаным аҭыԥхартә, иумбои, ҳқыҭаҿ иҳалан
ацәгьаҳәаҩцәа, иазҳәодаз Ҳасан иаҳа данқәыԥшыз дызҿқәаз,
дзыдҳәалаз, илеишәақәагьы шыцәгьоу, абџьар ашьҭыхрагьы
дшазыхиоу.
– Араиком анапхгара ирдыруеит иаауҳәақәаз зегьы,
аҩыза. Аха иҟоуп иумҳәазгьы, апартиа иацәуҵәахқәазгьы.
Ишсоуҳәара аҩыза, ишсоуҳәара, Нестор Лакоба, иузымдыруа иакәхааит, аконтрреволиуционер, аобер-бандит
Ҳасан, ааи, Ҳаџьы Маҳмуҭ-иԥа Ҳасан иҩнаҭаҿы зныкгьы акәымкәан, ҩынтәгьы ракәымкәаны, асовет мчра
ҟалаанӡагьы, ашьҭахьгьы аиҩызара бзиа ахьрымаз… Аиҩы­
зара иауазеи, иахьеицныҟәахьаз, рконтрреволиуциатә усқәа
ахьеицыҟарҵақәахьаз рацәан, иара, аҩыза, иухьӡузеи?
Бақьыр-иԥа Ҳараз. Иара аобер-бандит Нестор Лакоба ихаҭа
изныкымкәан, ааи, ааи, изныкымкәа, иҩынтәымкәа Ҳаџьы
Маҳмуҭ-иԥа Ҳасан иҩны дааиқәахьан, уимоу ашьтәа шьны
аишәа чыс изыҟаиҵахьан, даҽакгьы, иарбану ирҳәоз? Ааи, ааи,
аҩыза, ауапа… Ауапа шкәакәа ҳамҭас ииҭахьан. Ус акәӡами? –
сара дсыхәаԥшуазшәа ҟаҵаны, дцәыҵыԥшуа аҭырқәа ҳәсақәа
дрыхәаԥшуан. Хрушьчов шәхацәаха аниҳәа, зегьы хацәахеит.

305

Иабаҟаз усҟан Нестор чара хбыџк изуны ауапа шкәакәа ҳамҭас
ишииҭахьаз анидыр, уи ачараҿы сара ҭамадас сшыҟазгьы
идыруан. Агаӡа иоуп имшәауа, сшьамхқәа срызнымкылоз џьысшьоит. Ишԥаҟасҵоз?! Жәлары зегьы еицырдыруаз
ҵәахышьас иасҭоз?! Уажәы избо џьысшьоит иԥшышьа шыҟаз.
Изакә блақәаз дызлаихәаԥшуаз Ҳаџьы Маҳмуҭ-иԥа Ҳасан. Цас
иауазшәа, цәгьарас иҟасҵазеи сҭаацәарагьы ҳахшәырҵәартә
еиԥш ишәзаҳузеи ҳәа дааҳадгылеит. «Ииашагәышьоуп, Нестор Лакоба абраҟа дааиқәахьан, ауапа шкәакәагьы ҳамҭас
ииҭахьан аԥшәма» ҳәа, – анысҳәози еиқәшәеит, стапанча
мыждагьы сыҵәҩаншьап ыҵызхыз смаҟахы иавҵаҵаны снапы нақәкны искын, ишызбоз иблагәқәа лабжышла иҩҭҭәааит
Ҳасан рыцҳа.
– Сызгоз аӡы уаргьы кәапеик нацуҭәалеит Ҳараз, иуасҳәа­
рызеи, уаԥхьаҟа аллаҳ иуԥигалааит, – иҳәан амашьына ама­
ҭәақәа ақәызҵоз асолдаҭцәа рыцхраара далагеит.
Аҩара иалагахьаз аџьықәреи гәаҭаны (уи уаҟа изиҭаша,
зца иҭаиԥсаша диацәажәахьан), дшымгәыӷӡоз анцәа иашьапкуа ашәа зҳәоз адинхаҵацәа дырԥырҵны иҳаԥахьы дшаауаз, аҭырқәцәа рқыҭа иалганы ишигоз аниба урҭ рхырҵәашьа,
ргашьа дызлазымхәыцӡацыз ала уажәы дназхәыцит. Ари
апартиа иҳаднаҵо аус еиҿкааны ианаамҭоу инаҳагӡарц
азыҳәан араиком аҿы ианҳадырҵоз, исгәалашәоит, сара
раԥхьаӡа сзыцәшәоз. Иаараҳар аҭырқәцәа, амцаԥшь иаҩызоу
ахацәарԥар ыҟоуп, иаҭаххозар, аҵысмҩас абла ҭырхып убас
ихысуеит, рҭыԥҳацәа, абџьар шьҭырхуеит анибарҵәрагьы
ҟалоит сгәахәит. Ианҳадырҵа аҽны инаркны ирмазеины
смаҟахы иавҵан стапанча. Аҳабла асолдаҭцәа накәҳаршан…
Алемсаа итҟәазшәа дҿаԥха-ҿаччон амаиор игәышԥы
иадкнаҳалан аорденқәа.
– Абри аорден, – руак инапы нақәикит, – сара исанаршьеит
абри аус азыҳәан. Ари аҟаҵашьа сара ибзиаӡаны издыруеит.
Арҭ шәара шәыҭырқәцәа ирыбаргәызеи, егьаарыцҳасшьеит,
иубоит иаҳҿамгылаӡеит. Дара рзыҳәан аорден санашьахеит,
аха уи аҩыза аорден анцәа иуимҭааит, аарлаҳәоуп сыԥсы
шеиқәхаз, убас рахцара цәгьахеит ачеченцәа. Аҵла ақәлара
иаҿу ацгәы аҵыхәа кны уахахьоу? Ашьапхыцқәа убас аҵла

306

иаланарԥоит, ма ашьапхыцқәа хыжәжәароуп, ма аҵыхәа
ҿужәароуп. Убас рыдгьыл иалаԥаны иркит, уара ачеченцәа.
Ҩнаҭақәак рҿы хацәақәак ырбаандаҩны рҿаҳәара,
иаашьҭыхны амашьына рақәҵара ҳақәшәеит. Уӡырҩы, сара
сеибашьҩуп. Афронт аҿы афашистцәа сырбаандаҩхьан.
Автомат харшаланы «ҳанде хох» ануҳәа, акыр икызаргьы
инеимпыҵарҩны инапқәа ҩышьҭихуеит афашист. Узмыхәо
ачечен иоуп. Автомат харшаланы иукуп, иара лабамзар акгьы икым, унаҵхеит, дааиҵых днышьҭауҵоит, ибоит, зегь акоуп дадырсызшәа дымҵысӡо дгылоуп, иҿҩаазшәа ишьҭихӡом
инапқәа. Ҳа-ҳа-ҳа! Даасгәалашәацыԥхьаӡа сшыччо сыԥсуеит.
Сара сцом абраҟа сыршьааит, лҳәан ҭакәажәык, бзиа узбауа
аԥҳәыс лнапқәа шукәылмыршара, лнапқәагьы лшьапқәагьы
акәыршаны илкит ашҭа иқәгылаз аҵла, лнацәкьарақәа акакала иамхуоуп дшадаҳгаз. Хацәарԥарқәак зынӡак иаҳзымгаӡеит,
ицеит, абнаршәыра иасны ашьхара рҽарҭеит. Аӡәык-ҩыџьак
раҟарагьы, маӡала иуасҳәоит, иласышьҭит, сара сыснаиперуп,
ашәақь ахы данаадызбала дласышьҭроуп.
Бақьыр-иԥа Ҳараз уажәшьҭа изеиҳәода, иҳәаӡаргьы агәра
згода акәымзар, руа-ршәаџь ыҟамкәа, аҭырқәцәа рқыҭа иналганы ианырга, мчыбжьыкгьы усура дзымнеиуа дычмазаҩханы
иҩны дышьҭан, дахьышьҭазгьы цас ируазшәа аҭырқәцәа
рҳабла ааигәа-сигәа инхақәоз дыхҭаркит. «Ишԥарзаауеи
Ҳараз, арҭ аҭырқәцәа гәаҟқәа рыжәқәа еибарҟаауа агәашәқәа
ирылагылоуп? Иҟаҳҵари Ҳараз, арҭ аҭырқәцәа гәаҟқәа
рқьаԥҭақәа ирықәтәоуп алақәа. Уахынла рымам, ҽынла рымам. Аԥсцәа ирхагылоушәа рыбжьқәа гәыҭшьаагаха иууеит. Ҳдырцәом. Ҳараз уанаџьалбеит, анхаҩы уихшеит, арҭ
аҭырқәцәа гәаҟқәа дареи ҳареи шьала-дала ҳаилысхьан,
ҳчеиџьыка еилан. Рымхқәа ҭагалаӡамкәа ақәа аарысуа игылоуп. Уара иузымдыруашәа ҟауҵар, ҳара уахынла акәзаргьы
иҭагаланы рцақәа ирҭаҳаԥсар ишԥаубари?» Исамҳәаӡакәа
иҟарҵарауаз? Иаацәгьахар сара садыркырц. Ахаҵара ҟазҵаз
Абыхә Ҟамлаҭ иоуп. Уи аҭырқәцәа рҳабла иаҳа иазааигәаз
аҳаблаҿы бригадирс дыҟан. Аҭырқәцәа рыҩнқәа, рнанырқәа
хыбрас иаарымаз зегьы еимда, иаларымҵакәа аҭаҭын
ззынхақәаз ыҟоуп, ауаа уманы уца, еизыжәга ҳәа анидысҵа,

307

аԥсраказ имуит. Аԥсы дсырҳәыр иаҩызоуп, иуҭахызар самх,
сырӡ, унапы сануп, уи аҩыза сара исзыҟаҵом иҳәеит. Абри
ауп ауаҩра захьӡу. Уажәы зегьы хацәахеит. Дабаҟаз аҳәа
сахьа иҭаны, Хрушьчов? Иара усҟан Сталин димҵакәашон.
Уажәы ирхынҳәыз аҭырқәцәа усҟан ишхырҵоз изымдырӡоз?!
Ҳасан… Ҳасан, ашәишәи рбаӷь асахьа иҭаны, имҵәыжәҩақәа
рхаха, аа субома, абар сахьгылоу ҳәа, иқьышә сықәҵаны,
Бақьыр-иԥа Ҳараз, уажәшьҭа иарбан блоу узласыхәаԥшра,
иабаҟоу ҳанхшәырҵәоз умаҟахы иавҵыҳәҳәоз атапанча
ҳәа… Егьа уҳәаргьы Ҳасан, убри атапанча аӡбахә саумҳәан,
убри атапанчалоуп иҵәҩаншьап, иҵеизаҵә дышҭахаз ҳәа
егьа иарҳәазаргьы, иара зегь акоуп дааҟәымҵӡакәа убри
аӡбахә иҳәон. Иеиҳәарауаз, ашәҟәы изииҩырауаз Хрушьчов,
иарбан блоу узласыхәаԥшуа ҳәа. Сара сакәызма ианахырцоз
Сталин идтәалаз, иҿы иааҭшәалак иақәшаҳаҭхоз. Атапанча,
атапанча, ҳәа ихҭеикит. Сара сыхнарҵәеит, сыҵәҩаншьап
ыҵнахит. Аха иара иахьагьы еиқәырханы исымазар акәын.
Ишьапы ԥҵәазшәа, аҳақьымцәа рышҟа Шәача дыргозшәа,
дырҩызоушәа, дыхьчоушәа, ишьапы аткьац ианҵаны,
алабазаҵә данҿаҳәала, Ԥсоу аӡиас дырыргеит ахьшьцәа, Деникин ир дрылыргеит. Арахь Аԥсны, Қырҭтәыла аменшевикцәа
ахаԥаны иркын, даарымԥыхьашәар дыршьуан. Урыстәыла
акәзар, алада зегьы абелогвардееццәа иргахьан. Абри аҩыза
амца далганы ҳара ҳ-Нестор ду еиқәырхараҿы ахаҵара ду
ҟаиҵеит, усҟан имшәхәы аақәшәшәауа, иқәыԥшаз, ашьҭахь
Аԥсны деицырдыруа иҟалаз, асоциалисттә џьа афырхаҵа,
изныкымкәа депутатс иалырххьаз Бақьыр-иԥа Ҳараз.
Сҩызцәагьы саргьы ҳзы иҟауҵаз азы, ҳахьӡала, кьаразаа зегьы рыхьӡала ҳамҭас иумаз, Ҳараз, абри ҳәа, Нестор инапала
ииҭеит акьарахә… Ихаҿы иааигон, ихаҭа иакәушәа изҳәауа,
амузеи аҿы мҩаԥгаҩык илҳәақәаша ажәақәа. Ахәыҷы иахьимбаша цқьа исҵәахызҭгьы уи акьарахә… Сталин изааигаз,
дызҭаиргылаз ааӡаб зегьы раҵкыс аҭырқәа Ҳасан изхымгоз
сара, ианхырҵоз атапанча смаҟахы иавҵаҵаны сахьнеизоуп… Излаиоуҳәозеи, иоуҳәаргьы агәра игома, дара анхырҵа
сыбжарак насымырхызшәа, сахԥсаарц егьсыгымхо аҟынӡа
ишхьаазгаз…

308

Иҟан аҽакгьы, аӡәгьы иаимҳәаӡакәа Ҳараз инарцә мҩахь
иқәигалоз.
Аҩеижәатәи апартеизара ашьҭахь, ҟазахсҭанынтәи ахын­
ҳәра иалагеит аҭырқәцәа. Урҭ рырхынҳәра, дара Аԥсараагьы
ныҳәак ирзаҩызахеит. Рыҩны ишыҟаз ибаан­даҩцәазгьы
ԥсеивгарак шроуз рбеит. Реиҳа измамызгьы кәтык иҩы­
ҵракны днеиуан аԥшәмацәа ззыхынҳәыз агәарԥаҿы
дныҳәа-ныԥхьаны ахәда хиҵәарц. Усҟан, 1949 шықәса азы
иккаӡа ианҭадырцәы ҳабла дук, шьамаҟеи ԥсасеи ҭынхадаха
ианықәха, ишьны изфаз мамзаргьы изҭииз ыҟагәышьан,
аха акаҿы рыламыс цқьан Аԥсараа, иара рқыҭа иахагылаз,
Бақьыр-иԥа Ҳаразгьы уаҟа ибзоураз рацәан – ҩны заҵәык
иадымхаргьы абасҟак шықәса иҭацәны игылаз, аԥсаратәы
ишьапы ҩнаимыргылеит, дынхарц-дынҵырц ашәхымс
дхымҵит. Арҭқәа зегьы аизараҿгьы изумҳәарызеи, аха иҟан
маӡажәангьы, ианамуӡах уасиаҭажәангьы еиҭаҳәашьа змамыз. Цәала-жьыла, шьала-дала еилысхьаз аҭырқәцәеи
Аԥсарааи, ахԥсаара аҟынӡа днеиуа, маӡала игәнызгоз Ҳараз,
урҭ рыхынҳәра иара изыҳәан еидара хьанҭахеит. Ганкахьала деигәырӷьон, аха… ибзианы игәалашәоит, аԥсаратәи
аҭырқәцәа ахынҳәра ианалагоуп, Бақьыр-иԥа Ҳараз раԥхьаӡа
игәы ианҭашәаз, ашьҭахь шықәсқәак анааҵ ақыҭа далганы
дызгаз. Акгьы рхарамызҭгьы, дара рзыҳәан иааҳарҳәаз зегьы
мцын. Акгьы зхараӡамыз ауаа, акгьы зхараӡамыз жәларык…
Блас идсырбозеи, ажәлар рҿы сызлацәырҵуазеи?! Ҳара
иҳаздыруамызт инаԥхаҩцәан, Ҭырқәтәыла маӡала иадҳәалан
ишпионцәан ҳәа иацы аизараҿ иразҳәауа, иахьа акгьы
рхараӡамызт иацы ишәасҳәоз мцын ҳәа… Имцызар ҳазҿыз
зегьы, аханатә амҩа ҳазнылаз зегьы?
Шәрыцхраа, шәырԥыла, рыфатә-рыжәтә шәырхылаԥш, ҳәа
ауаа ишьҭуан аԥсҭазаара ахынҳәра иахьалагаз аҳаблахь, аха
зегьы игәарҭеит ихаҭа знызаҵәык уахь дшымнеиз.
Амза ажәҩан агәы иҩхыҵын, ашьхақәа иҩарывҵалахьан,
аҵхгьы ашарахь инеихьан иҳаԥаҿы данааи. Дахьынаҵыслак
еикәарҳәны изқәа икыдыз ауапа ааиҵыхны дшеилаҳәаз
анар днылаиеит дыцәарц, аа уаанӡа дызлаз агәалашәарақәа
дызрылымҵуа дышрылаз, игәы иҭамыз ихы иҭамыз даҽа хықәк

309

аҿы дкылнагеит. Цәыӡк зманы изгәалашәаз еиԥш, ашырҳәа
дыҩхықәтәалан, ауапа икәырша дтәан дӡырҩуа, ҿымҭ, нас ихыигәы иҭашәаз наҟ иԥырицарц, амца аиқәҵара дналагеит. Аҳауа
лахҿыхӡа иҿыхьшәашәан, аха ауапа ишәиҵартә ихьҭамызт.
Амца анеибак, амцабз шигәыдшылозгьы, ижәҩа ишҭарԥац
иҭарԥан ауапа. Иауамызт, иԥырҵуамызт, ихы-игәы иҭашәаз…
Исзымдыруаз, зыгәра сымгоз џьоук ракәындаз исзаарышьҭыз.
Абчараҳ, абырг бзиа Соулаҳ Қапба раԥхьа дыргыланы, ҳуҳәоит
Бақьыр-иԥа Ҳараз, асасцәа бзиақәа ҳҭоуп, пату ҳазрықәуҵарц,
уҳазрыдтәаларц ҳҭахуп, уаҳзааи анырҳәа, сцар акәын, схаҿы
имааит акәымзар, ари маншәаларан. Сасцәас ирҭаауадаз?
Араикомаа, аобкомаа, сцар… Бзиала шәаабеит, араҟа саргьы
саԥшәымоуп ҳәа снарыдтәаландаз. Аԥшәмацәа раҳаҭыраз,
ирасҳәандаз ажәабжьқәак, алакәқәа. Аҵәыцақәак аанаҳкылозар
акәхарын. Убри ашьҭахь иҟасҵар акәын Ӡаны Уарҭан сара исзиуз.
Аҩы дашьызшәа, иҿашәо изымдыруазшәа ҟаиҵеит. Имҳәар игәы
ԥжәаны дахԥсаауан, ихы итәны иҳәар, аҩеижәатәи апартеизара
ашьҭахь, ус еиԥш иҟоу азыҳәан ауаа рҭакра ишаҟәыҵхьазгьы,
ижәытә гәыҭҟьара изынханы дыҟан, дшәон.
Ахьҭа аҵкысгьы игәалашәара хьанҭақәа дрыцәнахьчарц
иҭахызшәа, ауапа иқәыҳәҳәа аҳаԥаҿы дышиаз, ацәа
дынҭанагалеит. Зшымҭа иҭагылаз амра ажәҩан агәы иҩхыҵны,
ашәахәақәа шаҳәшаҳәуа аҳаԥы ашә иааланарԥхахьан,
Бақьыр-иԥа Ҳараз ауаа рцәажәабжь данаанарԥшыз.
– Убзиарақәа сыдуп… Убзиара закәи, уара улоуп, уара
исуҭо афатә алоуп аӡынра сызлаӷыҵсуа, мап сызуцәкуам, –
реиқәшәара зызку анеибырҳәа ашьҭахь, еицыз раԥхьагыла
Зураб-Зегьраб ихы нақәикын, егьырҭ ирмаҳартә ибжьы ныҵак
раб Соулаҳ днаицҳаит: – макьана уабаҟоу егьаҩ рыџьмақәа
урыцлап.
Афбатәи ахы
Иԥҳәыси ихәыҷи дырԥыларц, иаргьы иҵара-дырратә
ԥшаарақәа даарҟәаҵны, иԥсгьы ааиҭеикырц, насгьы
иибаз-иаҳаз ақьаад ашҟа иниаигарц дахьааиз Ҭарсхан

310

дшымгәыӷуаз, иидыруаз ауаҩ, уимоу дзыдҳәалаз ибеит
аӡәымкәа, ҩыџьамкәа. Асас днаидҳартәаларц знык ауаа
сышьҭит, аха аҳаԥы дҭымҵит, абчараҳ дсыманы сцоит Бақьыриԥа Ҳараз иаагара, аха умазар, уеилахамзар усыцца аниҳәа
Зураб-Зегьраб, мап ицәимкит. Дҳацмааргьы дызбап. Сара сахьиз схәыҷра ахьымҩасыз, уажәгьы сан дахьынхауа Аԥсара
ақыҭа акыршықәса дахагылан. Амцеи алҩеи шеимадоу еиԥш,
аҩажәатәи ашәышықәсазы Аԥсны иааҟалаз ахҭысқәеи иареи еидҳәалоуп, амузеи-уаҩы. Сара сзышьҭаз анаукатә
ԥшаарақәеи, изҩырц зматериалқәа еизызгауа аҭоурыхтә
романи рзыҳәан данысҭаххауа сыздыруам, аха усеиԥш иҟоу
ауаҩ ибара, иацәажәара, ҳәарада иаԥсоуп.
Дызлаизымдырӡоз ала, даҽакала деиликааит, аҽакала
араҟа дибеит ашәҟәыҩҩы Адамыр Арҭанба. Еснагь иӡамҩақәа
ашьа рылԥхаауан, иҩымҭақәа агәеиҵыхра ирылыжжуаз
еиԥш, илакыҵақәа алахҿыхра рхыҳәҳәылан. Ииҳәоз иҳәон
агәра ганы. Иибахьац иакәӡамкәа дибеит уажәы. Иҩымҭақәа
реиҳараӡак убас дырзыҟоуп, аб дшизыҟалауа еиԥш ацәгьара
ҟазҵаз ихшара.
Аҳаԥы аҟнытә Бақьыр-иԥа Ҳараз дрыцны ҵаҟа амҩаду аҟны
ианааи, иацы иара даазгаз автобус «коробочка» иақәтәаны
иахьынӡаауаз, Ҭарсхан амҩан иӡбеит иахьаҵәҟьа иҟаиҵарц
ҩ-уск. Убас дегьныҟәеит. Автобус ишаақәҵыз еиԥш, ихы
днацклаԥш-аацклаԥшны иҽааирҽеиқәан (имацара дыҟазар
игәхьаагьы скым, аха аӡәыр дицзар ԥхашьароуп) ихьамҵуа
ауаҩы исахьа иҭаны, ашацаҳәа иҿынеихеит анкьатәи иҩыза,
уажәы, иара иҳәашьа ишеф Виқтор Ҭахәыц-иԥа Ҩарба дахьаангылаз аҩны ашҟа. Амшгьы уажәшьҭа аҿыцәаара иалагахьан. Уаҵәынӡа ианеилысымкаа, нас уаҵәы алаҵгацәа иманы
иара дцоит шәарыцара, инахынҳәыр, акрыфара, акрыжәра,
нас дцозар акәхап. Араҟоума иахьугәалашәаз, уахьсазҵаауа
иҳәозар иаҭаскыша сымоуп. Арҭ аҩымшк рыла иаауеит
сыԥшәмеи схәыҷи. Ҳаиқәшәара анааигәаха еиҳа исылыжжит. Уара изумҳәозеи џьым, игәанала инациҵеит Ҭарсхан,
арҭ ажәақәа Виқтор Ҭахәыц-иԥа ишиеимҳәоз шидыруазгьы.
Аӡәгьы имаҳауазаргьы иҳәар игәы иҟычып, – уара зегь рыла
уҭәы-уԥха адәы уқәуп. Зегь рыла иманшәалоуп уԥсҭазаара.

311

Ушқәыԥшӡаз аинститут уалган, хышықәса заҵәык ааҵхьаны,
аҳәынҭқараа рмашьына науҵагылеит, убри аԥхьагьы
уаларԥшноуп ауадақәа шурҭаз. Сара иахьысымҳәо исзымдыруа џьушьома аҩнымаҭәа уара узыҳәаны иаазхәаз, инаганы
ууада иҩназыргылаз дызусҭоу. Араҟа сшааҵәҟьаз дызбеит уи
Сафер. Ҳинститут аҿы уалаԥшны иреиӷьу аԥҳәызба уара дугеит. Уаха егьараан аҩны умнеиргьы, уфатә-ужәтә мазеины
уԥҳәыс дузыԥшуп. Уара иудыруама, усура сцаанӡа сымаҭәақәа
схала ишысуанҭо. Уахынла аусураҿы акраамҭа санаанхалак бжеиҳан акрымфаӡакәан сшышьҭало! Феиа-Фатима,
иашоуп, днеилоит, аха уии сареи иаҳзеилоу акызаҵәык ауп.
Лара данааиша сара сыԥҳәыс усқәа иаҳагь ирыцлоит. Ауада
ԥссатәуп, еилыргатәуп, ԥаҭлыкак аҩи хыжәлақәаки ԥшаатәуп,
улԥылароуп ахаҵа ишиаҭәоу еиԥш аԥҳәыс дылԥыларц,
арахь зыҟны ауада қьырала иныскылауа аҭакәажә лыблақәа
ҵархәны дсыхәаԥшлап. Сгәы ԥҵәеит, аҩыза, уаҳа сылшауам. Асоума ҳшеицәажәаз ақыҭаҿынтәи уара ушҟа усура саниасуаз, раԥхьа иааҳауа ауада уара иутәуп уҳәан, арҭ
ахышықәсак рыла шаҟа шәоухьоузеи, шаҟаҩы ирышәҭазеи
сара саважьны. Ҳаҟәыҵып, иаҳҳәарым уажәы иузыҟасҵо
абзиара. Уқәгыларақәа зегьы ма сара изыҩуеит, мамзаргьы
снапы иҵысхуеит. Ламыс умазар иҳәа, ма иугәаларшәа…
иаԥсам уи зегьы аҳәара. Аҳәара ииашаҵәҟьангьы иаԥсамызт,
игәанала иҳәазаргьы иԥсы иахмырӡааӡакәа иара изынхон.
Иҳәа акәым, инықәырԥшшәа игәалаиршәаргьы, игәы ннархар
ҳәа, ҽыԥныҳәаҵас иҳәазшәа иҟалар ҳәа дацәшәон. Ихаҭагьы
идыруан Ҭарсхан, иргәыбзыӷны, ижьаны, ахәыц ацәигарц
дызҿыз изакә гыгшәыгыз. Аха уаҳа ԥсыхәа имамызт, убри ада
даҽа мҩак имамкәа ибон, насгьы, ихы агәра аиргеит, ахәыц
алԥааны, иара ихәҭаа ацәганы, хьаа-баада дацәцап ҳәа.
Иҿаҿы еиҳәа акәым, ихазгьы, игәаналагьы аҳәара
иҭахымызт. Аҳәара иҭахымызт дацәшәон, аха иауамызт,
дзацәцомызт агәалашәара. Еиҳараӡак убри амш, зегь зыӡбаз
убри амш…
Усҟан аинститут иҭан, Виқтор Ҭахәыц-иԥагьы иаргьы
аҵыхәтәантәи акурс аҿы итәан. Ибзианы игәалашәоит, ааԥынра
ааимҭазы акәын. Аҳауа мышкы ахала аҵыхәала ҩынтә-хынтә

312

аҽеиҭанакуан. Уигьы злеигәалашәо, ашьыжьымҭан шаанӡа,
аинститут ахь ацара аамҭа ааиаанӡа, иҟәрышь хәыҷқәа еизганы дцеит аџьырмыкьахь. Данцоз ажәҩан цқьаӡа иҟан,
даныхынҳәуаз, Марина-Мадонна лзыҳәан иааихәаз ашәҭқәа
ақәа рхьыҵәҵәа ицон. Иара иеиԥш лара Марина-Мадоннагьы
азеиԥшынхарҭаҿ дыҩнан. Ашьжьымҭан ашәҭқәа аахәаны, аӡы
рыҵаҭәаны руадаҿы иргылеит уаха илиҭарц, лынаскьагаразы
лҩызцәа иҟарҵо астол ашҟа даланеирц.
Раԥхьатәи алекциаҿгьы иштәаз аинститут акомҿареид­
гыла амаӡаныҟәгаҩ ихаҭа днеины диԥхьеит уск аҵыхәала
еицәажәарц. Аректор ихаҭа диҭахуп. Ус дук аҵыхәала
диацәажәароуп. Мап имкыроуп, избанзар уи иара имацара иусым, аинститут зегьы ахьӡ-аԥша ахьчара инапы
ианырҵоит. Акомҿареидгылаа зегьы иара иоуп изықәгәыӷуа.
Иҟоуп акомҿар активистцәа, аҵарагьы еиҳа еиӷьны изҵо,
дааԥышәарччан инациҵеит, акомҿареидгыла акомитет аҿы,
аректорат аҿы уҳәа иналкааны пату зқәырҵауа, избан иара
иаҳа изиқәшәазеи уи аус аҟаҵара? Ишиҭахӡамыз днеит аректор иҿы.
– Ҭарсхан Ҭемыр-иԥа, сузыԥшуп, уааи, уҩнал, абраҵәҟьа
утәа, – истол даахыҵны днеиԥылеит аректор. Дшынеиҿаԥшыз
Ҭарсхан иааигәалашәеит уи изыҳәан ирҳәақәоз. Ибиографиа злаҟаз ала, ииашоуп умҳәар ауамызт. Данқәыԥшӡаз,
данстудентыз астудентцәа рнаукатә еилазаара гәыс-гәаҵәас
иамаз дреиуан. Анаукаҿы аԥеиԥш ду змоу ҳәа иқәгәыӷуан.
Аинститут даналга, усура џьаргьы дырмышьҭит, уаҟа аҭоурых
акафедраҿы дааныркылеит. Иаргьы ргәыӷра даԥсахеит, иаарласны аҭоурыхтә наукақәа ркандидат ҳәа адиссертациа ихьчеит. Ихшыҩ бзиоуп, абаҩхатәра илоуп ҳәа анизырҳәоз уеизгьы-уеизгьы инацырҵон иԥшра-исахьагьы. Иоура-иҭбаара
наӡааӡан, ибла қаруақәа аҭыԥҳацәа рзыҳәан игәеилагаган.
Днарылаԥшны иааигәаԥхаз дигоит шырҳәоз, днарылԥааны
дыргеит иара ихаҭа. Дыргеит, дакәыршаны, дара рныхабааҿы,
дара рдинхаҵарахь диаганы, дара ртәала днаҭны, ирбахьаз
иакәӡамкәа, иԥшра-исахьа ацара акәым, иблақәаҵәҟьагь
рыԥштәахәы ԥсахны, дырхынҳәны рхы данадырхәа ашьҭахь,
зҭәымҭа канӡаз акаҳԥы мап анылцәыркуа еиԥш, мап ицәкны

313

дааганы дахьынтәидәылыргаз аинститут аҿы ректорс дҟар­
ҵарц. Ирҳәон убраҟа данааргоуп ҳәа иара иҽанеиҭеикызҵә­
ҟьаз ҳәа. Апартиатә маҵураҟны дахьынӡаҟаз дызцәымӷызгьы
ирҿыҵымшәацызт инапхы цқьам, ус ҵмыҳәҳәарарак
далахәуп ҳәа. Иаргьы ихшыҩи идырреи инарыцҵаны,
инапхыцқьара дақәгәыӷуан инеиҳау амаҵураҿы ицхраап
ҳәа. Изгәамҭаӡеит аамҭа аҽшеиҭанакыз, инапхы ацқьара
иаҳагьы ишиԥырхагахаз. Иара иҳәашьа лажәхырԥа анизыру,
еидихәыцлаз здырхуада, аӡын ҳәынҵәраԥшь анҟыршхо еиԥш
иҽеиҭеикит. Изҭамлауа, шәҩык абитуриентцәа ахьавахоз
аинститут аректор ириҭаша абааигоз ҳәа, гаӡак иакәымзар,
иҵаауадаз, зегьы еицырҳәауан, Москва ауриацәақәак шаҟа
рҭахыз анырҿишь, шықәсык ҵаанӡа егьизыргеит, иаарласынгьы ихьчеит аҭоурыхтә наукақәа рдоктор ҳәа адиссертациа.
Уинахыс аинститут адкыларак аамҩаԥысны, ҩба-хԥа мза
ааҵыцыԥхьаӡа, уи ауаҩ иԥсҭазаараҿы ҿыцрак ныҟалауан, ма
дачак ааихәон, мамзаргьы ҳаҭыртә грамотак ирҭон, депутатс
далырхуан. Ҭарсхан диԥхьаны даннеигаз аҵарашықәсазы
иалигаша алигахьан – орденк ҿаҿаӡа игәы икыдлахьан, аха
иҟазар акәхарын иаԥхьаҟа иҵегьы иигақәарц ииӡбахьаз.
Иҩызак иқәлак дааизшәа аԥсшәа карҵәаны иаҳәаны, Ҭарсхан
дшынаиртәаз, иӡамҩа ҭахәқәа иаарылыҵәҵәаз аԥхӡы
рыцқьауа иаахтны дналагеит, – иралсны ирыӡбаз усуп, ишудыруа депутатс акандидатура ықәыргылара иаҿуп. Убас кандидатс ҳара ҳокруг аҿы иқәдыргылаз дреиуоуп, думдыруеи,
иара ихаҭа, мап, аҩыза Ҭарсхан Ҭемыр-иԥа, иузымдырӡеит,
Аԥсны анҭыҵ, Аԥсны закәыхи, Қырҭтәылагьы анҭыҵынтә,
Москвантә, ҳпартиа гәакьа аштаб аҟынтә, ҳҳәынҭқарра дуӡӡа
ахшыҩҭра, агәеисырҭа, адунеитәи апролетариат ргәыӷра
ссирқәа здырҳәало. – Ҭарсхан идиҵараны иҟоу ақәгылара
аҩраан ихы иаирхәараны иҟаз ажәақәа иаҳәара даҿын, дазирхион, иҳазгәакьаӡоу акоммунисттә партиа аштаб аҟынтәи
ауаҩ дуӡӡа ҳара ҳабжьы иҭара разҟыс иҳауеит, – аҭаҭын дахауа, имаҟа имгәацәа ианахҩырлак итәарҭа налыргәыгәаашәа
дааҩахо, иажәа наигӡон аректор, – убри аҩыза анасыԥ иҳауз
ҳазегьы, аректорат, астудентцәа уҳәа зегьы ҳахьӡала уара
уқәгыларц ҳаӡбеит. Уӡбахә анраҳҳәа угәы иаанамган иараз-

314

нак иақәшаҳаҭхазшәа, аха ҳара иҳамуит, убри ҳастудентцәа
зегьы дреиӷьуп ҳҳәеит, уҳарҽхәеит. Уаҵәыҵәҟьа абраҟа акттә
зал аҿы иҟалоит убри акандидат иԥылара. Акомҿареидгыла
акомитет аҿы уи ауаҩ ихы-иҵыхәа аилкааразы иуҭахқәоу
уарҳәоит. Уаҵәы асааҭ фба рзыҳәан ақәгыларазы ухиазароуп. Уца, убриала ҳаицәажәеит, – имгәацәа ианахыҩры
еиҭа итәарҭа ныҭиргәыгәын, имаҟа дааҩахеит, нас ателефон аашьҭихит, ҳаицәажәара ҳалгеит уцар ҟалоит ҳәа ирбауа Ҭарсхан. Дымцацкәа даангылар, телефонла ицәажәара
дазыӡырҩыр акәхон, насгьы еиҳараӡак ихьыз иара
дзақәшаҳаҭмыз – уаҵәы цас иауазшәа, убри асааҭ азыҳәан
иара адунеи изықәу зегьы иреиӷьишьо уаҩԥсык дшынаскьаиго, аҳаиртә баӷәазахь дымцар шамуа – ҳәашьа амамызт.
Иҟаиҵара изымдыруа дындәылҵит аректор икабинет.
Иҩызцәеи иареи ауха азеиԥш нхарҭаҿы ирыӡбеит ԥсыхәас
иамаз, убас егьыҟарҵеит. Дмыцәаӡакәа, аухәаҵәҟьа иара,
Ҭарсхан Ҭрамба, ахәбатәи акурс астудент иҩит, уимоу амашьынкагьы ԥшааны икьыԥхьит, нас реиҳа зхы акыр ԥнаҟоз
аҩызцәа аԥхьеит, идырмазеит адепутатрахь акандидат
иқәгылара ишахәҭаз еиԥш, акомҿареидгыла амаӡаныҟәгаҩ
ииҭеит. Уи даԥхьеит изныкымкәа, ҳәарада, згәаҭарақәак
иҟаиҵаз агәылаиргылеит, уигьы ҿыц амашьынкаҿ икьыԥхьит.
Убри ашьҭахь, еиҭах ишахәҭаз, ишаԥыз еиԥш, аинститут
акомҿареидгыла акомитет иаалырҟьаны еизыргеит, иаԥхьеит,
азгәаҭарақәа ҟарҵеит, убри аинститут аидеиа-политикатә
ааӡара ахьынӡаҳараку, атәылаҿацә аҿар зегьы ирҿахәу
ирхырҿу ажәахә. Урҭқәа зегьы ҟаҵан шьыбжьаанӡа, ашьыбжьон Ҭарсхан Ҭрамба иқәгылара мазеины аректор истол
иқәын. Ажәахә архиараҿы усҟак аимак ҟамлеит аиҩызцәа
рыҩныҵҟа, избанзар зегьы ирдыруан Ҭарсхан аҩра шилшоз,
иаҳарак аимак ахьыҟалаз иаԥхьоз ауаҩ иԥшаараҿоуп.
– Абжьы бзиа ихазароуп, – иҳәеит аӡәы.
– Абжьы аҽадагьы иахоуп, абжьы мацароума, аԥшраасахьагьы имазароуп, акомҿареидгыла акомитет аҿы, нас
ихьӡ анырҳәалак аректор џьаргьы мап ицәырымкыроуп,
иара Ҭарсхан Ҭрамба иаалырҟьаны уск дақәшәеит, иифаз
иԥырхагахеит, ианду ма иабду аӡә дыԥсит, иаҳа иӷәӷәоу ак

315

алхтәуп. Акраамҭа ианеимарк ашьҭахь еиқәышаҳаҭханы далырхит курск дара раҵкыс деиҵаны итәаз Виқтор Ҩарба.
Ҭарсхан уи аиԥылараҿы дыҟамызт, имбеит, уи аамҭазы
иԥсықәара Марина-Мадонна днаскьаигон, аха иалатәаз избаз иҩызцәа ирҳәон изакә еихьӡара дууз Виқтор иоуз. Рызегьы еицҿакны ирҳәон акы: хԥаҟа минуҭ даԥхьахьаны, ҳпартиа
гәакьа аштаб аҟынтәи дааны иҟаз адепутатрахь акандидат
ихаҭа ихы ааирнаан, атрибунахь, Виқтор ишҟа даанаԥшит,
ҳәарада, апрезидиумгьы, азалгьы али-ԥси рыла дара рахь
инаԥшит. Убри ашьҭахь аҭыԥантәи аиҳабы илымҳа акы
нҭеиҳәеит. Рлымҳақәа акы нҭеибаҳәа-нҭеибаҳәеит апрезидиуми азали рҿы итәақәазгьы. Реиҳа аԥышәа змаз еилыркааит,
аԥшӡара дыкны даго, абжьы ссир зхаз уи астудент илахьынҵа
шыӡбахоз. Зхала иззеилымкааз иаахтны иреиҳәеит
аҵыхәтәан иара, акандидат иҭабуп ҳәа раҳәаны, ԥхьаҟатәи
рымҩаз ажәақәак аниҳәауаз. Сара инаҵшьны иазгәасҭарц
сҭахуп абраҟа иқәгылаз астудент, ахаҵарԥыс иқәгылара. Уи
ицәажәара апартиа агәрагара анаҭауеит аԥеиԥш дуӡӡа шамоу, амҩа иаша ишықәу, иаарласны ишынаӡахо ахықәкы хада
– ишышьақәгылахауа акоммунисттә уаажәларра. Аинститут
анҭыҵгьы иаарласны инахыҵәеит, уинахыс Виқтор Ҩарба
хьыӡшьарасгьы инаидҷаблеит Москватәи адуӡӡа инациҵаз.
«Абас еиԥш иҟоу рзыҳәаноуп апоет изиҳәаз: сара издыруеит
ишыҟало ақалақь, имышәҭыр шамуа абаҳча, ианыҟоу ҳсовет
тәылаҿы абас еиԥш иҟоу ауаа».
Убри аҽны инаркны шьоукы ҵәылаҵарыла, аха даҽа
џьоукгьы агәра гаҵәҟьаны Виқтор Ҩарба инаиарҳәалон:
«Ишәҭуеит абаҳчақәа, иргылахоит ақалақьқәа уара уахьҳамоу»
ҳәа. Иаргьы џьоукы дрызгәаауан, аха џьоукы рзыҳәан игәы
иҭашәахьан: абарҭ исҭаххо џьоукы роуп, исыхәап, срыхәап.
Иӡы ӡлагароуп уҳәар, иҭамбауаз аӡиас асит, иԥша ӡла­
гаразар еиқәымиаауаз аԥша аҵасит, аинститут саналгалак
аусурҭа абасыԥшаауеи ҳәа инкахәыцуаз астудент Виқтор
Ҩарба иԥсҭазаара акәырҷыжьқәа. Москватәи иреиҳаӡоу
аҵараиурҭа амацара акәым, Аԥсны зегьы амҩа лаша
инықәҵаны, иара дықәҵны данцаҵәҟьа, адырҩаҽны ареқторат
аҿы днаганы иҭабуп ҳәа иарҳәеит. Аинститут далгаанӡагьы

316

акомҿареидгыла ақалақьтә комитет аҿы иҭыԥ дырмазеихьан. Акәырҷыжь аанымгыларц аӡиас лазышьҭуаз, аԥша
еиқәызмыртәоз уаанӡа аӡәгьы игәеимҭацыз, анцәа изишаны
ицәа иалаиҵаз баҩхатәрак илан Виқтор Ҩарба. Иҩызцәа
ақыҭақәа рахь усура ицақәаз, цеит. Ақалақь аҿы иаанхақәаз
ма рзанааҭ иахьаҵанамкӡоз аусурҭақәа рыԥшааит, мамзаргьы
шықәсала усурада иҟан, иара алгаха имҭакәан, акомҿар аганахьала дҳаракуа дрыма рҿанынарха, аинститут данҭаз дыздыруаз еицҿакны ирҳәоз, иџьаршьоз акакәын: идырбалазеи
зхатә гәаанагарак змаӡам ауаҩ. Ҭарсхангьы иҩызцәеи иареи
Виқтор Ҩарба дзалырхыз еиҳараӡак убри азакәын: ажәакгьы
ныбжьаиршәуамызт. Шәҟәык аҿы дызмыԥхьоз, мамзаргьы
еизарак аҿы иарымҳәоз даҽакы ыҟоуп ҳәа уи ауаҩ игәы
иҭамшәацызт. Ҭарсхан иҩызцәагьы иаргьы ирыздырӡомызт
усҟан дара реиҳа игра дууп ҳәа Виқтор идрыԥхьаӡалаз ахатәы
гәаанагара амамзаара, ахатәы хаҿы иҟаӡамкәа арӡра – иара
изыҳәан шаҟа еиӷьыз, раԥхьаӡа даашьҭыхны дҩазгаз, адепутатрахь акандидат изыҳәан ақәгылара аамышьҭахь иҳәақәаз
ишреиуаз убри дара еиҳа игра бааԥсны ирыԥхьаӡаз.
Иҵит фышықәса Ҭарсхан аинститут далганы аҭоурых
арҵаҩыс ақыҭаҿы аус иуазижьҭеи, иԥшәма лакәзар лара
лхатәы бызшәа – аурыс бызшәеи алитературеи длырҵон. Ахшара дроухьан. Гәҭыхас имаз акакәын, ма иара иқыҭа гәакьахь
– Аԥсараҟа, иаҳәшьа хаҵа данца, иан лхала аҩны дахьахыз
ахь ахынҳәра, мамзар (аразҟыҵәҟьа уи акәгәышьан) ақалақь
аҿы изанааҭ иаҵанамкуазаргьы усурак ԥшааны, иԥҳәыси иареи руалафахәы иныҟәнагауа, иара иусура иахаршәаланы
изымкьыԥхьларгьы, ишәҟәыҩҩра даҿызарц. Абас дшыҟаз
иаалырҟьаны иԥсҭазаара аҽеиҭанакит. Аус ахьиуаз ашьха
қыҭаҿы уск иманы днеит усҟан апартиатә усурак, насгьы акыр
иныҳаракыз ҭакԥхықәратә маҵурак ашҟа иҩеихьаз Виқтор
Ҭахәыц-иԥа Ҩарба, мап Ҩарба ҳәа аҳәара иаҟәыҵхьан,
ишаҟәыҵхьаз еиԥш, иаб ихьӡ ацымҵакәан ихьӡ мацара
аҳәара – Варба.
– Уара уоума, Ҭарсхан?! – ақыҭа анапхгаҩцәа ахьгылаз
даарылҵын, иара ишҟа иҿааихеит, ишлиапа, игалстук, исарочка шкәакәа зҵаз акостиум еиқәаҵәа уҳәа араҟа зегь

317

рыла иимбаӡацыз аҽеилаҳәашьа змаз хаҵа қәыԥшк, хаҵа
ԥшӡак. Азныказ дизымдырӡеит, аԥсшәа анааибырҳәа, цқьа
днаихәаԥшызар, абар Виқтор Ҩарба. – Араҟа уабаанагеи?
Ҳахьцо уҳаццароуп, иабацахуаз, ишаԥыз еиԥш, аколнхара
ахантәаҩы икабинет аҿы актив драцәажәаны дшааигаҵәҟьаз
рҿынархеит ачеиџьыкахь. Аҵарашықәс шаанҵәалак, уаҳа
алацәажәара аҭахам, уҭаацәа аашьҭыхны улеи, уаанӡа сара
ҵарауаҩ еиҵбыс аус уулартә аҭыԥ узсырхиоит, нас, сара реиҳа
сзыргәаҟуаз ауадақәа шысзыҟаиҵо ала ажәа сиҭеит. Адиссертациа сзыхьчазҭгьы зынӡаск иара ицхыраара сҭахӡамызт,
аинститут аҿы исырҭон ауадақәа, сҭаацәагьы еидыскылон,
саргьы наҟ саҟәыҵуан ажәахәқәа рыҩраҿы ицхыраара. Усҟан,
абас игәы данҭахәыцуазгьы, убри ашьҭахьгьы изеилымкааит,
уимоу, гәҩарасгьы имкӡакәа идунеи иԥсахит Ҭарсхан Ҭрамба,
адиссертациа ахьчараҿ дшиԥырхагахаз зымаҵ иуаз ауаҩ:
дарбан аҳау зқьаҳиа димпыҵыҵырц зҭаху, ауада иҭараҿгьы
убасҵәҟьа изура дшаҿу. Ажәытәӡатәи аҭоурых хҭысқәа реилкаара дашьҭан. Дызхаану уаҩ дзызҿлымҳахаша, аӡәы дибар
ажәабжь бзиак ма иҿыцу ажәак иҿашәар ашәҟәы ианиҵон.
Дзакә уаҩузеишь ҳәа шаҟаҩы рыҭҵаара дашьҭалахьазеи
Ҭарсхан, аха иара дизгәамҭаӡеит, дзакә уаҩыз изеилымкааӡеит
иаҳа лассы-лассы иибауаз, иаҳа иааигәара иҟаз. Ԥасаӡа
ианқәыԥшқәаз уи изыҳәан изышьақәгылаз агәаанагара –
хыхьынтәи иарҳәо аамышьҭахь, ихатәы гәаанагара ҳәа акгьы
имаӡам, даҽа џьоукы рнапаҿы акьанџьа даҩызоуп азы даанханы дыҟан. Изгәамҭаӡеит иара, Ҭарсхан ихаҭа дызниҵаз
амҩаҿы уи иаарласны ииҵаз – ихаҭа акьанџьа даҩызазар
џьоукы рнапаҿы, иаргьы инапаҿы иҟалароуп кьанџьақәак.
Зыргылара иаҿу аҩнқәа, иарбан улицоу иахьыҟоу. Шаҟа
еихагыла иҩаргахьоу, сыцәаны сурҿыхаргьы, акакала
исгәалашәоит. Иарбан ҩну иахьсиҭауа иналкааны исеиҳәааит.
Сара исзымдыруа џьишьома абри аҩнаҿы, абри аихагылаҿы
ҳәа аҭел днасыр, уаҳа шаҭахым. Хәышықәса ҵит қьаҳиаҵас
имаҵ аура саҿуижьҭеи, иарбан ажәахәу ииҳәахьоу сара
даҟьақәак ҩны инаӷрасымҵакәа, иара иакәӡами афициалла,
иажәахә аҩра мацара иазку еснагь иразҳәауа, саԥхьауа сышнеиуа аҭоурыхи акультуреи ирызку Ҭарсхан ииҩыз ахәҭаҿы

318

саннеилак, иаразнак иара шиакәу здыруеит, иажәақәа зегьы
ирылҷҷаауеит ҳәа. Ажәала арҽхәара акгьы исыхәом. Дсыцхраароуп. Сҭаацәа рымбара сгәахы кыднарбеит.
Виқтор Ҭахәыц-иԥа дахьыҩназ аҩны дазааигәахацыԥхьаӡа,
ииҳәақәашаз иаҳа-иаҳа изырацәахоит Ҭарсхан. Егьиӡбеит
днапырҟәыҷуа шьапырҟәыҷуа акәымкәа, иаахҵәаны иаарымчны диацәажәарц, иаҭахны ибозар, даныстудентыз иара
изыҳәан иааҟаиҵахьаз инаркны зегьы неигәаларшәаны
иаҽԥниҳәарц. Аҩны даназааигәахоз ишылашьцара иаалашьцахьан, сааҭла макьана ицәыкьан. Аха араҟа шьхатәылан амра
шынҭашәалак инеимаҳаны иахьылашьцоз, ҵхагәанызшәа
акәын алашьцара шынеимаҳахьаз. Аҩны аԥхьаҟала иамаз
абарҵа, армарахьтәи арӷьарахьтәи аганқәа рахьгьы инавало
акәын ишыҟаҵаз. Уаҟа зыԥсы зшьауаз, амш аныцәгьоу, ишьапы
неиҵихыртә аныҟәарҭа аман, аҳауа цқьа аҿы. Иаакәыршаны
аҩны иазааигәаӡаны игылаз аԥсаҵлақәа рымахәқәа убасҟак
абарҵа иҵалон, аҵлақәа аҩны ашҟа иааскьаны акәымкәа,
абарҵа ахаҭа аҵлақәа ирыҵганы иҟаҵазшәа аҽунарбон,
аԥсабара иагәыҵанаҳәҳәон аҩны ахаҭа. Ҽынлагьы егьырҭ
аныҟәаҩцәа ԥсшьарҭас иахьрымаз аҩнқәагьы андыргылоз, изыргылоз анцәа ииныҳәаша. Аԥсабара зыԥсоу здыруа
џьоукы ракәымкәан иҟамызт, аҵлақәа ирыламкьысит. Амардуан днаҿалартә Ҭарсхан аҩны дназааигәахьаны, аӷьеҩҳәа
ашә аатит, шаҟа иласны иааимҟьаз аҟара убриаҟара иласны инкыдиҟьеит иаадәылҟьаз. Ашхырцәаӷьқәа икәшазшәа,
днапҟьа-шьапҟьон, ажәақәа изеилмырго дҟәындҟәындуан
иаадәылҟьаз. Аԥенџьыр иалԥханы иааиуаз алашара дналибааит Зураб-Зегьраб.
– Уарбану? – инапқәа илахь иаԥыракуа Ҭарсхан днеи­
ҿаԥшит уи. – Аа, Ҭарсхан уоума?! Уааԥши, уааишь арахь, уааишь. – Ҭарсхан игәышԥаҿы ипиджак неидгәаланы иаанкыланы днаихеит. Цәгьарас ииуз иҟаиҵара изымдырит Ҭарсхан.
Ауаҩ татара игмызт Ҭарсхан, ихаҭа изеицәазаргьы даҽаӡәы
изыҳәан абзиара аҟаҵара, даҽаӡәы ииҳәо ацныҟәара дазхиан, аха уи аӡәгьы ианаижьуамызт тәамбашақә данизныҟәа.
Амҩан автобусла дахьааигоз, данааигьы дахьыҩналаша,
акрахьифаша уҳәа ҳаҭыр ахьиқәиҵоз азыҳәан, иара Ҭарс­

319

хангьы уи бзиарак изиурц иҭахын, убри азыҳәаноуп Бақьыриԥа Ҳараз иаагара дызиццазгьы. Аха игәышԥы ҭарс дихауа
бжьаҟьалак еиԥш изныҟәара… Ихы шимпыҵҟьацәаз гәеиҭан
Зурабгьы, – саҭаумҵан, сукәыхшоуп Ҭарсхан, избоит, уара
уаҩ ҟәыӷак уоуп, арахь уааскьеишь, изуҭахузеи, уахь умнеин, уаҟа алақәа еибафоит, рыхәдацәақәа ԥибажәжәо анцәа
исурбеит! Уааскьеи, сукәыхшоуп, арахь уааскьеи, ҳабжьы
раҳауеит. Еибамбааит уара, уаҳа акакәым. Ублақәа абзиара рбааит, уара ухаҭа иубоит, ишахәҭоу ҳаиԥыларц азыҳәан
иацижьҭеи, иацоума мчыбжьык аахижьҭеи тәамҩахә шсымам,
шаҟа ҟасҵахьоу, шаҟаџьара сыҩхьоу. Аҩыџьагьы ирыхьуа
анцәа исирбааит. Абыржәааны, асезон ианаамҭоу, советски
соиуз акаҳԥы ҳәа ӡәыр дыҟазар зегьы хыҵны Аԥсныҟа ианаауа аамҭазы, акаҳԥцәа еимазкуа дубахьоу уара?! – Иԥсахы
ԥыжәжәон Зураб. Акаҳԥы дсызшәырхиа иҳәар, екстра-класс
араҟа дҳамԥшаауаз.
– Аԥсны дыззымдыруа дызусҭада Сергеи Сергеи-иԥа Фасба.
– Уажә дызбама, ихьӡыҵәҟьа Сафер Сакәыт-иԥа ауп, аха
уи хьаам. Ииуазеи?
– Убри иааигеит ҩыџьа акаҳԥцәа. Аӡәы иара изыҳәан,
егьи Виқтор Ҭахәыцович изыҳәан. Ҳара Бақьыр-иԥа иаагара ҳанцоз, абас иаҳҭахуп рҳәан, иржәша, ирфаша,
аӡәгьы дырԥырхагамхарц, уахь уаҩ дымнеирц рыдысҵан,
ирасҳәеит ԥшьҩык рхәы уаҟа Ҭахәыцович дахьыҩноу инаганы идырхиарц, нас, уаха, уаҵәы шәарыцара ицақәо, уаргьы,
ажәабжьқәа иазҳәалаша Бақьыр-иԥеи Сергеевич ркаҳԥцәа
уҳәа ҳаидтәаларц, иаҳфарц, иаажәырц. Акәац аажәит, абысҭа
бзиа ибоит рҳәан, уи уны икнаҳауп, ԥсыӡи шәарах жьи,
арахь ирыӷрыҵыртә иаҳмырхиаз ҳәа иҟоузеи, сааит иарбан сааҭу шәанызнеиуа ҳәа. Шампанскиу кониаку, изгаша
ркаҳԥцәагьы даргьы ирылсыз, рыхәдацәақәа ҵибакаауа,
ажәеимакра иаҿуп. Еимаркуазеи?! Акаҳԥцәа! Убри ауп сара
зегь реиҳа сеилазгауа. Араҟа, уара акаҳԥцәа ахацәа еимаркуеит, дара ҩыџьа ахацәа ԥшӡақәа, аӡәы аҭыԥ дуӡӡа иахагылоу, апартиа знапаҿы иҟоу, егьи иакәзар иаҳагьы зылшо
имԥхьаӡаӡакәа шаҟа иҭаху зџьыба иҭызгауа!... Еимаркуазеи,

320

уара, еимаркуазеи?! – Ҭарсхан уажәоуп иангәеиҭаз, Зураб
иқьаф ааҭанаҵартә ижәны дшыҟаз. Игәы иҭаҵәҟьаз еиҳагьы
инарҳәон. – Хымш раԥхьа Сергеи… ихьӡ шԥоуҳәеи! Сафер,
уаҳа назҭахым ахьӡ. Сафер урҭ акаҳԥцәа ҩыџьа иманы данаа, абасоуп иҟоу, абри ауаҩ даараны дыҟоуп, дшәарыцарц
даауеит, ишахәҭоу шәиԥылароуп, иҟашәҵақәаша аниҳәа, ҳара
уи иԥылараз иаҭахқәаз, бзиа иибақәоз ҳзымдыруа ҳаҟазма
архиара ҳалагеит.
Сиазҵаауеит Сафер, арҭ аҭыԥҳацәа аҩыџьа рахьтә уара
иутәу дарбану ҳәа. Руаӡәк, аиаша уасҳәап, уҩыза иакәзаргьы
дылхушьаап, убасҟак дыԥшӡоуп. Ари аус ҿыц иалагаз аӡә
лакәымкәа дыҟам, ажәак лоуҳәаанӡа иԥхеиԥхеиуа ахш
зқәу лӡамҩақәа хәацыхәаԥшьхоит, дыԥхашьаны дыԥсуеит.
Игәасҭеит иара абжьыс Саферҵәҟьагьы дылцәыԥхашьаны акәу,
игәы лызцоу, данлацәажәогьы иажәақәа дышрыцклаԥшуаз,
данлыхәаԥшуазгьы Анана-Гәында длыхәаԥшуазшәа ишыҟаз
иԥшышьа. Иблақәа рыла абри лоуп сара стәы ҳәа дансирба, сгәы иааҭашәеит… сгәы иҭашәа закәыхи, Сергеи иҟоу
уасҳәап, уара утәы дцәырымгакәа, егьи диуҭар еиӷьуп,
мамзар, уажә дызбама, уаргьы дудыруеит, ачыс еишәа
дахауртәар, дышуртәаз анаԥш-ааԥшра далагоит, иреиӷьу
ажьыхәҭа, ажәҩашәаҟьа абаҟоу ҳәа, анцәа иара изыҳәан иишаз даҽаӡәы ицәигоит ҳәа иԥхьаӡоит. Араҟагьы убас иҟалоит,
Сафер, уара утәы дуцәигоит анысҳәа, аригьы дудыруеит,
сара сгәы иааҭаххаз, сара истәхароуп ҳәа иҟоу аӡәы иоуп,
данцәажәогьы дубоит, зхы зымхакәачроу аӡә иоуп, еснагь
длахҿыхуп, ишызбоз шәаџьҳәаҩык сакәызшәа амамеиқәара
неиҿатәеит. Ишысҳәоз егьыҟалеит. Алаԥшра сара исымазароуп иҳәеит Ҭахәыцович, апартиа знапаҿы иҟоу, – Ҭарсхан
илымҳа инҭеиҳәеит – исыхьша, иухьша, сыԥҳәыс, схәыҷқәа,
уаргьы уԥҳәыс, уҷкәын ирыхьша ацәгьамыцәгьара згаша, ихәы
шырхиаз арахь изҿыҵша! – ԥсеивгараны дегьаақәыԥсычҳаит.
– Сара изысҭахузеи, уара, дара реимак. Абысҭа макьана
икнаҳхуама, шәанбанеиуеи ҳәа сразҵаарц сахьааиз, араҟа
уаатәеишь, Зураб. Зураб-Зегьраб уара угәы ишԥаанагои,
алаԥшра зыхәҭоу ҳауа дарбану, аԥшәма Сергеевич иакәу, асас
Ҭахәыцович иакәу ҳәа сыхҭаркит. Ирҳәауа џьушьома досу

321

дызусҭоу, аӡәы маҵурала акрал са соуп ҳәа дшыҟоу, егьигьы,
укралрагьы уаргьы шәшеибгоу сџьыба шәҭатәоуп адунеи
аҳас иамоу сара соуп ҳәа адәы дшықәу. Излахәаахәҭуа асасдкылара ауп. «Уара араҟа уаԥшәымоуп, уабатәи аԥшәымоу,
уабатәи аԥсуоу, асас сара сзеилаҳауа сахубаауазар», – иҳәеит
Ҭахәыцович. Узеилаҳауа зеиԥшроу еиԥш, абриак соумҳәан
– иҳәеит Сергеевич. Иҟалаз умбои, уаанӡа лара лзыҳәан зегьы акы акәызҭгьы, лыкәаиара аамышьҭахьгьы даҽакалагьы
дшигәаԥхоз анылба, лара акаҳԥы ҿыц, ақәыԥш, аԥшӡа сиумҭан,
сара уара уоуп исҭаху ҳәа ихәда лнапқәа акәлыршеит, амзар,
сызҭадыргылаз аҿы… Уазхәыц, Ҭарсхан, уара уҵарауаҩуп,
уҟәышуп, абас ауаҩы изыруама, алаԥшра зыхәҭоу ҳауа дарбану, уара иҳаҳәа, ҳус аӡбаҩыс уаҳзыҟала ҳәа абри аҩыза
ауаҩы иҭаргылара иашоума, ты поими, сеилкаа, Сафер уоуп
аҳәсахәыҷқәа аазгаз, алаԥшра уара иумазароуп сҳәар, уаҵәы
ашьыжьымҭан обхсси, народни контроли, раикоми обкоми
зегьы араҟа иштәоу убап. Сара материально, отвественныи
человек, сеимгәаххаа абахҭа сышҭаку убап, уи сидгыланы,
алаԥшра Ҭахәыцович имазароуп, саргьы сналахәаахәҭны,
ари дсасуп, асас уԥҳәыс длеилаҳаргьы мап умкыроуп сҳәар,
исзиуа удыруоу Сергеевич, абри иҭыԥ дықәҵа, шаҟа уҭаху
усҭоит ҳәа головорезк инаиеиҳәоит, зынӡа даасылгоит.
Ииашаз, ҳаилзыргоз алаԥшра дара аҭыԥҳацәа ирымазааит сҳәар акәын, аха уи злоуҳәозеи сара Сергеиа хочу ҳәа
ихәда лнапы акәлыршахьеитеи. Сшәыкәыхшоуп, шәхаҵкы,
шәыԥсаҵкы, шәҩыџьегьы бзиа шәызбоит, шәҩыџьагьы зыда
ԥсыхәа сымам шәоуп, сара наҟ соушәышьҭ, сус ашҟа сымцар
ауам, акәац жәцәоит, абысҭа ҭабылуеит, шәхәы ансырхиаша сзынашәыцҳа, сҳәан, схы кны сдәылҟьеит. Аҳи аҳкәажәи
еивҵасын, аҳҭныԥҳәыс дрыбжьыԥсааит иҳәеит, иумаҳахьеи?
Уара узоуп изысҳәо. Уахь умнеин. Усымбеит, сумбеит, акгьы
уздырӡом, акгьы сыздырӡом. Сцеит, уцеит.
Днеирц ахьиҭахыз аҩны ашҟа акәымкәа, аблра далҵызшәа
инеиуаз Зураб дишьклаԥшуа, изакә еидароу изымдырӡо
– еидара хьанҭак иқәҳан дгылан Ҭарсхан. Абжьааԥны
игәанала дзацәажәалоз амза днаҿаԥшит. Акгьы ианам­
ҳәаӡо, егьыԥхамкәа егьыхьшәашәамкәа, иаразы иааҟало,

322

ицәгьоуроума, ибзиароума зегьы азеиԥшны ашьхақәа
ирхакнаҳан. Иламыс зырхәымго уск аҟаҵара дшаҿыз
иақәыркыз ауаҩы игылашьа акәын имаз Ҭарсхан. Уиазҵаар
еиҭеиҳәартә макьана цқьа еилырганы имамызт, аха ажәҩан
ааимҟьазшәа, иаалырҟьаны дунеик днагәылаԥшит. Ихахьы
иааигарц иҭахымызт уи адунеи. Ианиарҳәалакгьы имаҳазшәа
ҟаиҵон. Ианбыкәу, аҭоурых аҿы ианбаҟаз аамҭак, зегьрыла ауаа ламысқәа ажәлар ирхагыланы, игәы дҭахәыцлон
усеиԥшқәа раан. Рнапхы цқьаны, ркалҭ азы рҽынкыланы,
рхаҵкыс ажәлар иаҳа ирҭахны, амц рымҳәауа, анаԥхара,
ацәгьаршра ашәиаҟ еиԥш иҟоу аҳәынҭқарцәа анахагылахьоу.
Аҳәынҭқарра зыҟоу ауаҩы иуаҩымра, игыгшәыгра аанкылара
азыҳәаноуп. Ламысла, уаҩрала, аламысдара, ауаҩымра аанкылашьа амаӡам. Иҳамчузеи, ауаатәыҩса убас ҳаишеит. Ус
анакәха, иҟарҵаларц ирыхәҭоузеи ауаа ламысқәа? Ажәлар
рыцхраара. Изла? Ирхагылоу рыҽрымаданы, иахьынӡарылшо
ацәгьара раԥырҟәҟәаарала. Шәҟәы быӷьшәыла дзыԥхьази,
аҟәыӷацәа иарҳәози ихахьы иааимгаргьы, ихатәы ԥсҭазаара
мацарагьы ианаҳәоз рацәан Ҭарсхан. Аибашьраҿы иԥсадгьыл
азыҳәан ашьа каҭәаны дхынҳәит иаб. Мышкы иԥсы имшьеит. Ажәлар рус, аҳәынҭқарра аус бригадирс дҟарҵаанӡа
зны арахә ихьчон, даҽазны аҽага кны драшәон. Иара имхы
арашәара иахыԥазаргьы, раԥхьаӡа аколнхара амхы ирашәар
акәын. Нцәахәыс ҳәа иман апартиа, дамҵаныҳәон. Ԥаҵақьала
уҳәар уимшьуаз… Дабаҟоу саб? Рхы дархәаны, аҽықәҵаршә
анхалак еиԥш, дыҟаӡамызшәа иааилгеит. Абри аҿырԥштәы
шимазгьы, уаҟәыҵ арҵаҩра узҿу, Аҟәаҟа уиас, сара уаасыцхраалар, саргьы суцхраап, ҳәа Виқтор Ҭахәыц-иԥа ианиеиҳәа,
еидихәыцлақәаз рацәахан, дақәшаҳаҭхеит. Ушԥаҟоу, ани аду
ааигәа иуеиҳәараны иҟоузеи ҳәа ҳаҭыр иқәызҵоз дызҿу
аус даҟәырхырц рҭахны, ҵәылаҵарала иацәажәоз иҩызцәа
ираҭеикуаз акакәын: «Сара изысыҩуа ахәҭаҿы цәгьарак
иҳәоны ишәаҳахьоума?! Егьирахь, сара исыздыруам, сара
саҟарагьы ацәгьара ззырухьада. Шәнеишь аҩны, шаҟа
напҩымҭа сзышьҭоу жәбап. Виқтор Ҭахәыц-иԥа ихароузеи
урҭ рымҩа ахькхаз. Дара, ажәлар рхаҭа ирҳәо шәаҳахьоума,
абасеиԥш иҟоу аҩымҭақәа аашәымкьыԥхьыр ауам ҳәа, уи аамҭа

323

ааироуп. «Ус еиԥш аамҭа архарара дшацхраауаз аниарҳәалак
иҩызцәа, хырқьиагас иԥшаауан даҽакы – иаасашәраӡа, уаҳа
ԥсыхәа сымам, хыҵакырҭак шаарцәызгалак, уаҳа уи азыҳәан
калам ааныскылауа жәбарым, насгьы уеизгьы-уеизгьы
идыжәбалазеи убри ауаҩ цәгьарас, иара иҭыԥ аҿы даҽаӡәы
днеир, иаҳагьы деицәахоит».
Уажәы Ҭарсхан изаатыз убасҟак даргачамкит, дыцәаны
данааԥш даҽа дунеик аҿы днанагазшәа. Сырҟәаҵып
уаанӡа издырқәо, исарҳәақәахьоу, сыблала избахьоу, аха
иахьа абраҟа иахьа мацара… Сызҿу закәызеи?! Ацензура иашьҭуам, иркьыԥхьуам, исычҳап, аамҭақәак ҟалап ҳәа
сырзыԥшуп иаазҩыз, егьаамҭа ҟаларгьы акьыԥхьра иаԥсам.
Урҭ аԥҵоуп напымыцқьала. Ма иаазҩыз зегьы схала мап
рыцәкны, иԥыжәжәаны икасыжьроуп, мамзаргьы иаарласны, уаҵәыҵәҟьа, уахаҵәҟьа инаркны снапы срыцқьароуп.
Аԥхынра асакьаҳәымҭазы, ашәарыцара ианаамҭаӡам,
аҳәарԥсарра агәҭаҿ иҟашәҵозеи раҳәара ацынхәрас, сара,
сара схаҭа игәы змырҿыӷьша, акрыфараз агәаҳәара изҭаша
ауаҩы изаагараҿы срыцныҟәауа, аԥсымыцқьа, аԥареи аҳәсеи
рыда хәыцырҭа змаӡам, Сафери иареи акаҳԥцәа еимаркуа, сара снеины ауада суҭароуп ҳәа … дарбан аҩысҭаахәы
сымҩахызҟьаз…
Иаҳа-иаҳа ахаҿы ахалашаауа, ашьхақәа ирхыкны
аҳаракхара иаҿыз амза иаҳагьы ишарлашозгьы, игәаҿгьы
мчыла иихәаҽуаз лашарак шҿыхазгьы, иқәлашьцаны акәын
дышгылаз Ҭарсхан. Зегь реиҳагь уажәы иара дырбарц,
иааигәара иҟазарц иҭахымызт ҩыџьа ауаа, иԥҳәыси иҷкәыни.
Убарҭ реиԥшҵәҟьа зыда димамыз лакәын иангьы, аха уи иаҳа
лыгәхьаа зикымыз, лхаҵа дахьдырӡыз, лара аусура дахьамырхыз, аҭыԥантәи уаа мҽеиқәак, цәгьаҳәаҩцәақәак ирыхҟьеит
акәымзар, зегьы зқәиаау аԥашә азыҳәан кьынаак уҳәар
акәым, иаҳагьы далаҽхәауан лыҷкәын Виқтор Ҭахәыц-иԥа дахьимадоу. Зынӡаск даҽаӡәуп иԥҳәыс.
Ишьха қыҭан, уаҟа инхауа аҿаҩа уаа рҳәашьа, ҽада хьарҭан,
аинститут ианалга, хаҵеи-ԥҳәыси ианеибага, акраамҭа усурҭа
анырмоу ашьҭахь усура иахьцаз. Ҭарсхан ихы дақәгәыӷуан.
Идыруан, усеиԥш ақыҭа кҿаха иацу ауадаҩрақәа: ҳәынҵәала

324

иҭәу амҩақәа, афымца лашара аныҟамла, ателехәаԥшра,
архьшәашәага уҳәа ишрылхәдахоз, аҩны аӡын уҩноушәа
ишыхьшәашәахо, аԥхын уҩнаҟәкуа ишшоуроу. Урҭқәа зегьы
иара ақыҭа иааӡаз, дшыхәыҷыз иаб данҭарк, иан аусура данамырх, аеҭымра иацыз ауадаҩрақәа иреиҳамызт, иҿыцымызт.
Даҽа ааӡаран илымаз иԥшәма. Аҩажәижәабатәи ашықәсқәа
раан Аԥсынгьы иҭәы-иԥха иауҟахыз, аха Урыстәыла зынӡа
амла иаганы ауаа анҵәара ианалага, амлакра иарырҳаз ауаа
рыла иҭәит Аԥсны. Убас иаанагаз дышқәыԥшӡаз инаркны
араҟа иааӡаз аӡәы иакәын Ҭарсхан иԥшәма лаб.
Даныҩеидас аԥсуа ԥҳәызбак дигеит. Ахшара иоухьаны аибашьра ашьҭахь иԥшааит иҭынхацәа. Волга ахықәан, Саратов
ақалақь аҿы инхауаз. Лара, Ҭарсхан иԥсықәара Марина-Мадонна, Аҟәа ланшьцәа дааныркылеит, лани лаби рахь сасра
дцон даауан.
– Марина-Мадонна, уаха баргьы саргьы ааԥхьара дук,
дуӡӡак ҳамоуп, – иҳәеит дгәырӷьаҵәа Ҭарсхан, аурокқәа
рышьҭахь иахьыҩназ ауадаҿы данааи, лара заа даахьан,
– ашкол агәашә сахьааҭыҵыз, сыԥшызар ақыҭа анапхгара зегьы икәшаны дгылоуп аӡәы. Дызусҭада абри аҟара
изыцәнымхо сгәахәт, аха сара изшәым, изхам, арҵаҩ гәаҟ
иааигәара сназышьҭуада, егьабасҭаху, аха ибымдыруеи сыгра бааԥс, уск анаароулак, харантә акәзаргьы рыхәаԥшра,
ирҳәақәо азыӡырҩра бзиа избоит. Сынкылыԥш-кылӡырҩуа
рааигәара слеиҩеиуеит, уааи ҳаиԥылап ҳәа иаҳәаны днаргазар акәхарын, ҳашкол адиректоргьы уа дрылан, дрылоуп акәым дабеиҭаху ҳәа бҵаарауазеи, реиҳа имҵагьежьқәо,
реиҳа иҵыхәаршәшәақәо раԥхьа дгылоуп. Ирҳәақәазгьы
саҳауеит, аха сцәыҵыԥшны досу рхаҿқәа срыхәаԥшуеит.
О, Марина-Мадонна, сгәанала амҵақьақьацәа иреиҳау актиор аԥсабара дахылымҵӡац. Дзымҵахырхәо зынӡаск
бихәамԥшын, бара бызхәаԥшра амҵақьақьаҩ ихы-иҿы ауп.
Уи аҽаԥсахуеит ани дзымҵахырхәо ихы-иҿы аҽшаԥсахуа
иақәыршәаны. Лахьеиқәрала акы иҳәозар, аригьы илахь
еиқәылоит, длахҿыххар – аригьы даалахҿыххоит. Абас
снарҿаԥшы-аарҿаԥшуеит, иара изыдгьежьылоз дшыздырызгьы, дысзымдырӡазшәа ҟасҵеит. Уажәшьҭан иааилыҵқәар

325

аԥсшәа иасҳәарц ӡбаны исымоуп. Еи, уара, Гаррик уакәӡами?!
– ибжьы насықәиргеит иара. Сгәеиҭазаап. Сышҟа иҿааихеит.
О, Марина-Мадонна дарбан кинорежиссиору уи асценариа
ҭыхны имазарц зҭахымхауа. Абарҭ ауаа зегьы, ақыҭсовет
амаӡаныҟәгаҩ, аколнхара ахантәаҩы, иҵакыра зегьы иман,
абарҭ зегьы абри ауаҩ иибада, зыхьӡ иҳәада ҳәа иаанаԥшит,
еимдоит, дабаҟоу. Аӡәгьы дырбом. Уи ихьӡ ҳәаны аԥсшәа
зеиҳәаша уаҩ дыҟам араҟа. Дгылоуп аӡәы, реиҳа иӷару анхаҩы
иаҵкыс деицәаны деилаҳәаны, ихы-иҿы ибла саркьақәа ирхаанха, аԥша наисыр даашьҭԥаан дшагара. Дыҟам дара рзыҳәан
араҟа аӡәгьы дыҟам. Аха ари ауаҩ рынцәа ду иуам. Инапқәа
рхаха дааиуеит сара сышҟа. Гаррик уабаҟоу, уабасцәыӡи?!
– иҳәан сааигәыдиҳәҳәалеит. Уажәшьҭа ишԥаҟарҵои, аӡәы
дышгылаз гәарымҭар амуит. Рызегьы убас исыхәаԥшуеит. Марина-Мадонна, убарҭ убри аамҭазы изласыхәаԥшуаз аблақәа
рыла бара сыԥсықәара адунеихаангьы бсыхәамԥшыц.
Дылбааны дырзааит ани ҩнызқь шықәса уажәаԥхьа зхы
рыхҭнырҵаз. Сара сгәы дызлахәаз басҳәап Виқтор Ҭахәыциԥа?! Сегьааигәыдиҳәҳәалеит слымҳагьы инҭеиҳәеит: «Уара
ҳастуденттә шықәсқәа раантәи сҩыза, арҭ ироумҳәааит уара,
зны ҳанстудентцәаз уара иуҩыз ажәахә сара истәызшәа
сшаԥхьаз, убри ала ишалагаз скариера?!» Игәалашәоит
ибымбои, ихамышҭӡеит. Иԥшра-исахьада уаҳа акгьы илаӡам
ҳәа баша изаҳҳәон.
Убри аҽны, убри ауха иӡбахеит Ҭарсхан уинахыстәи иԥсҭа­
заара.
– Ари сара сҩыза иоуп, – иҳәан, еилагылаз даарылаԥшит
Виқтор Ҭахәыц-иԥа. Ианбыкәыз уареи сареи ҳанеиҩызцәаз,
ҳаибадыруан ауп, уаҳа акгьы, – иҳәеит Ҭарсхан игәанала,
аха џьеи иҳәарын, уимоу абарҭ ауаа, еиҳараӡак аколнхара
ахантәаҩы иҵакыреи иареи, уаҩыс димԥхьаӡауа тәамбашақә
иацәажәалоз, зыхә идыршәоз амҿы аагараҿы шәсыцхраа
аниҳәа, уажәааигәа ихыччаз, убарҭ ишраҳауаз абас еиԥш
иҟоу ауаҩы ду сара дысҩызоуп ҳәа ахьаҳҳәаз иаҳагьы деи­
гәырӷьеит. Убри агәырӷьара шимац иман адырҩаҽынгьы
ашьыжьымҭанӡагьы. Адырҩаҽны ашьыжьымҭан ашкол ашҟа
ицарц иԥшәмеи иареи аҽеилаҳәара ишаҿыз:

326

– Мариночка–Мадоначка, Таганачка, Ростовчаночка.
– Ростовчаночка акәым, аха Саратовчаночка, мамзаргьы
Волжаночка, – дыхәмарны, иҳәашьа инацылҵеит ларгьы.
– Ишԥабгәаԥхеи уахатәи ҳахәылԥаз, ҳакрыфара-чара?!
Сара схахьгьы исзаагомызт, абраҟа, аҩада унаԥшыр, ашьха цәеиқәарақәеи, алада улаԥшыр, ее, нахьхьынӡа амшын
цәыҳәҳәыреи раамышьҭахь уаҳа акгьы ахьыуҭахым инхо
аҳәса абасеиԥш иҟоу афатәқәа рыҟаҵашьа рдыруеит ҳәа.
Афара, уаҳа акгьы. Иара, Виқтор Ҭахәыцович, аинститут аҿтәи
сҩыза, ибзианы иҟаимҵеи, ачеиџьыка ахьыҟарҵо уҳацца,
уԥшәмагьы даагала ҳәа баргьы бахьнеиԥхьаз? Баша изаҳҳәои
иԥшрада акгьы илаӡам ҳәа. Ибымбои, баргьы бышнаԥхьатәыз
ихамышҭӡеит. Абзиара ихашҭӡом, уигьы нацҵа. Ибымбои,
сныҳәаҿа аникыз сара исзуухьоу абзиара схашҭ џьушьома
иҳәеит, егьи, ацәгьа иҳабжьарҳәаз, иҟаӡамызшәа ихаиршҭит.
– Ацәгьа уҳәоу?
– Ааи, адепутатрахь акандидат изкны изҩыз ажәахә
иара ианиаҳҭа, данаԥхьа, дангәарҭа, дышьҭԥааны амардуан даҿагало дрыма иандәықәла, уара ухы акыр ԥнаҟоит
ҳәа акәу џьушьома Ҭарсхан ииҩыз даҳзаԥхьон, ихатәы
гәаанагарақәа акгьы имаӡам, иара иитәым ашәак аԥиҵаӡом
иҭауҭәо арыжәтә аԥшшәы иазхәо аҵәца деиԥшхоит ҳәа
дыухыччоит ҳәа иарҳәеит. Ацәгьа ҳабжьарҳәеит. Усҟан
дгәааит, дсацәажәаӡомызт акраамҭагьы, аха, ибымбои,
ацәгьа ихаиршҭит, бзиара ҳәа акыр ҳабжьазар, убри ауп
игәалашәараҿ иааникылаз. Исхаиршҭ мацароума, Аҟәаҟа
уиас, аусурҭа узысыԥшааит, уажәазы наукатә усуҩы еиҵбыс
уалага, нас, адиссертациа ухьчап, ҳуцхраап, еиҳау аҭыԥ уоуп
иҳәеит. Ауадақәагьы сиҭоит.
– Абасҟак абзиарақәа зегьы узыҟаҵауа, дызуцәнымхоз­
еишь уи ауаҩ, убри уазхәыцу?
– Уигьы иҳәеит иаахтны. Абзиара ду сзыҟауҵахьан, саргьы уара узыҳәан бзиарак ҟасҵарц сҭахуп иҳәеит. Усоуп ишидыруа, саргьы асвидание сымоуп, ауаҩ ду иԥылара
аҵкыс Марина-Мадонна лыблақәа анарҭаԥшроуп. Иаҳа
еиӷьысшьоит, дысзыҟоуп ҳәа иасҳәаз џьыбшьома ажәахә
даԥхьарц ианиаҳҭаз, уара уеиԥш иҟоу, зхатәы гәаанагара

327

змам, зыԥшрада акгьы злам иоуп уи аус ианаало ҳәа,
ҳаҩнуҵҟа иара изыҳәан иасҳәақәаз наҵәахны, иаарҳәны,
зынӡаск даҽакы наиаҳәаноуп дшықәҳаргылаз. Иара уажәоуп
данполитикхаз, аха сҩызцәеи сареи усҟан ҳполитикцәаханы
ҳалгахьан. Убри акы, иҭабуп аласеиҳәарц. Ҩбагьы, иҵегьы
сзиҭахугьы сцәимӡаӡеит. Ишудыруа, Аҟәа, Қарҭ, Москва, еизара хәыҷы, еизара ду, ҳааҟәымҵӡакәа цәажәароуп ҳазҿу,
уара уажәа беиоуп, ухшыҩ ҵаруп, насгьы апоезиатә бызшәа
уҿоуп, сажәахәқәа рыҩраҿы ишсыцхраауа иҳәеит. Иаахтны исеиҳәеит, – руада ашә надыркын, ашҭа инҭыҵит,
ашкол ашҟа рхы рха, анаара иаҿаланы ианнеиуаз убри
ашьжьымҭан раԥхьаӡа иԥҳәыс илеиҳәеит, ашьҭахь Ҭарсхан
ихазы акырынтә иҳәауа, иҟаиҵақәаз риашагас ирзыҟаиҵоз
ахшыҩҵак. – Аҳәынҭқарра, Марина, иҟамлар амуазар, апартиа
ада ԥсыхәа ҳамам рҳәазар, ирыдыркылазар, еснагь иҟалоит
анапхгаҩцәагьы, убри аҳәынҭқарреи, убри апартиеи ирхагыло.
Уи ӡбоуп, ажәлар рус рылахь иануп. Ус анакәха, ламыс сымоуп,
схы акыр ԥнаҟоит ҳәа ишәыԥхьаӡауама, убри аҳәынҭқарраҿ
инхауа иҟаиҵарц ихәҭоузеи? Сара шаҟа рыла сазхәыцыз
бдыруоу убри? Ауаа ԥсыцқьақәа, ауаа ламысқәа, рҿыԥхьакны
акәымкәа, ирылшо зегьы ҟарҵароуп аҳәынҭқарра ҟаларц
ажәлар рзыҳәан, иахагылоу ауааԥсырагьы иддырҟаҵаларц
азыҳәан абзиара. Виқтор Ҭахәыц-иԥа акомҿарраҿ даныҟаз
иара курск аҿы идтәалаз иҩызак цхырааҩыс иара ишҟа днеигеит. Убри ҽнак дыҩны дааит сара сҿы. Ҭарсхан, сукәыхшоуп,
Виқтор Ҭахәыцович форум дук аҿы дықәгылараны дыҟоуп,
иажәахә аҿы иалазароуп, хәҭак ашәҟәыҩҩцәа ҿарацәеи
анаукатә усзуҩцәа қәыԥшқәеи ирызкны, усыцхраа, еицаҳҩып
иҳәеит. Иабатәи еицыҩроу, уаҵәы ашьыжьымҭан уааи, имазеины иҟалоит сҳәеит. Амашьынкаҿ, икьыԥхьны х-даҟьак
сырмазеит. Иалҵызеи? Бамызҵаауеи, иалҵызи? Зыстатиақәа
рымкьыԥхьқәаз анаукатә усзуҩцәа қәыԥшқәак, аредакциа ашә
иандәылҵаанӡа наҟ иԥхарҵоз ҩыџьа апоетцәа қәыԥшқәеи
рымҩа ааснырит, рыхьыӡқәа иажәахә иахьаласҵаз ала. Абзиара ҟасымҵаӡеи?! Уи иара Ҭахәыцович зынӡаскгьы издырӡом,
ицхырааҩ иҩит ҳәоуп дшыҟоу. Уажәы, иара асеиԥш аҭыԥ
ду аҿы даныҟала, сара агәра ганы сыҟоуп инапала иҵегьы
абзиарақәа рыҟаҵара шсылшауа.

328

– Сшәоит, Ҭарик, сшәоит – уара уҩашьазар ҳәа – имахәар
аанылкылеит, – сара сацәшәоит, Ҭарик, уара, реиҳа бзиа узызбаз, уԥсҭазаара убри иазкызароуп ҳәа исыԥхьаӡо, убаҩхатәра,
ушәҟәыҩра иакәымк азууп ҳәа. Ҳаҟазааит абри ақыҭа
кҿахаҿгьы, егьоурым, уара, сызлауҳәо, убаҩхатәра ҭоумырхан.
Уи илшарым аҵхгьы амаҵ ауа, амшгьы иазышәаҳәауа. Сара
сымацара соума, аӡәырҩы иуарымҳәахьеи иуҩхьоу баҩхатәра
дула иҩуп ҳәа?! Изырымкьыԥхьуазеи? Изымкьыԥхьуада?
Иаха ҳзыдтәалаз, угәыдызкылаз, убри иоуп изымкьыԥхьуа,
убри дызхагылоу…
– Издыруеит, Марина, издыруеит, аха сеилкаа баргьы.
Абаҩ­хатәра ҳәа акыр сылазар, абыржәоуп иаҳагьы ашәарҭа
ианҭагылоу. Ари абнеиқәараҿы аҳаԥы ҳхәыҵызгаша рахәыцк
сымԥыхьашәан, уигьы бара ибгәаԥхом. Ҩышықәса хышықәса
рыла адиссертациагьы сыхьчоит, ауадақәагьы ҳауеит, нас наҟ
сыбԥырҵуеит.
–Уара ушәҟәыҩҩны аԥсабара уашеит, Ҭарик, иҟам-ианым
рымацара ракәым, зыԥсы ҭоу ауаагьы излаҟаӡам ала, зынӡаск
даҽакала иҟоушәа иуӡбоит. Ацәгьара ихаиршҭуеит, абзиара
ихашҭуам, иара инапала абзиара ихашҭуам, иара инапала абзиара сирҟаҵоит… Ҭарик, сара сацәшәоит, сацәшәоит, убарҭқәа
зегьы уара иуӡбақәаз иреиуазар ҳәа. Уара дшудырқәо рыла
акәӡам, зынӡаск даҽа уаҩызар ҳәа сацәшәоит Виқтор Ҭахәыциԥа. Аинститут ҳанҭаз, дышԥаԥшӡоу ҳәа аӡӷабцәа иӡбахә
нарҳәа-аарҳәо исаҳахьан акәымзар, уаҳа дсыздыруамызт.
Сара сзыҳәан, иҟалап сҩашьазар, аха ахаҵа иеилкаагас исымоуп ҩба: акы, аԥҳәыс дышлыхәаԥшуа, ҩба, акранифо икрыфашьа.
– Нас Виктор Ҭахәыцович дышԥахыси уи бԥышәара? –
дналазҵааит маҷкгьы аҵәы налаҵаны.
– Угәы иамургьы, дцеит дынӡааҟәрыланы.
– Ишакәым дбыхәаԥшуама? Ибцәызӡом уи аганахьала
дсыз­дыруам. Аиҳабырақәа, амаҵурақәа бзиа ибон, убри ауп
издыруа.
– Сара соума, ҳамаҵ зуаз аҭыԥҳацәа роума, дыш­ры­
хәаԥшуаз, иԥшышьа шыҟаз, иныҵак ииҳәоз ашәақәа уҳәа…
Уаҟа инациҵеит, Ҭарик, уи икрыфашьа. Ачуан иҭалаз ала

329

млашь акрафозшәа, акәац иҩнапык рыла икны дахьацҳауаз,
иқьышәқәа ирықәыҵәҵәоз ашшеи иӡамҩақәа ирылхәаҭоз
аԥхӡи еилаҭәон.
– Бара ибхашҭит баныцәа, аԥсуаа аҷқьыԥ ала акрышырымфо, – иҳәеит днахыхәмаршәа.
– Аԥсуааӡамыз егьырҭ, уаҟа иҳадтәалаз?! Виқтор Ҭахәыц­
ович икрыфашьа снахәаԥшыцыԥхьаӡа, сцәыҵыԥшны сахәа­
ԥшуан инаҩс итәаз анхаҩ бырг икрыфашьа. Асаан ианҵаны
акәац шаақәдыргылаз, иаразнак, зегьы раԥхьа днамҵасит
Виқтор Ҭахәыцович, раԥхьа имԥыхьашәаз ажьыхәҭа
игәамԥхеит. Уи наҟ иналаиҵеит, даҽакы аалихит, днахәаԥшаахәаԥшит, ҿаҵак аалицәцәан, уигьы наҟ иналаҵаны, иреиҳаз
даҽа жьыхәҭак егьаалихит, исаан ашҟа анагаха амҭакәа,
ишиашаз ихаԥыцқәа налаирԥеит. Уинахыс сааҭыбжак аҟара
ҳәҳәабжьгьы иаҳауамызт. Ишԥаҟаиҵеи анхаҩ бырг? Уара
ушәҟәыҩҩыми, уҭоурыхҭҵааҩыми, иануҵарауеи аԥсуаа рыкрыфашьа. Виқтор Ҭахәыцович иԥсы иманы асаан дананыҵ,
иаҳа иааигәаны иара иаԥхьа иахьықәгылаз азыҳәан,
анхаҩ бырг асаан аашьҭихын, иааигәа-сигәа итәақәаз
инарымҵаикит иалшәх, ишәфа ҳәа, иара ихәы алихаанӡа,
егьырҭ, изымҵаикызгьы, иаламԥшӡакәа, дара рганахь иҟаз,
инаихаҵгыланы, ухәи-уҿи еигымхааит ҳәа дныҳәаны,
жьыхәҭак аалхны рсаанқәа инарнырҵон. Сара игәасҭеит да­
ҽа­кгьы. Асаан шьҭыхны изкыз, иаҳа еиӷьызгьы ажьыхәҭа
изынхеит, избанзар ианызхлакгьы иԥсыцәгьара ааникылауан. Ишԥаифоз анхаҩ бырг – ҿаҵақәак ифаанӡа, Виқтор
Ҭахәыцович, абаҩқәа рыла ианҭәы, исаан рыԥсаххьан. Изхара
анифа, иԥсы аниоу ашьҭахь, бсаан акыр бзанысҵарц бҭахума,
Марина Ивановна, иҳәахт. Имгәажә анҭәы нахыс даҽа ҳаиуан
гәаҳәарак аԥыжәара агазар акәхап, иблақәа нарыларҟацо
аҳәсақәа рыхәаԥшра далагеит.
– Исцәыбымӡан баргьы дбыхәаԥшқәазар?
– Иџьоушьаргьы саргьы лаԥшыла акыр сеиԥхьишьшьааит,
аха ихааз ҭак ҳәа акгьы анимоу даҽаӡәы далихит. Уи дыш­
лыхәаԥшқәоз… Аныҳәаҿақәа ааникылацыԥхьаӡа Хрушьчов
иҟаиҵаз, Брежнев ииҳәаз… ҳәа… Убриаҟара ирыцҳау хаҵоуп,
аԥҳәыс лныҳәаҿа аниҳәауагьы, ес иҟаиҵалакгьы апартиа

330

аӡбахә налаиҵоит. Сгәанала, уи аԥҳәыс данлыкәаиоугьы
апартиа абас аҳәеит иҳәозар ҟалап. Сара уи изыҳәан
гәаанагарк сзышьақәгылоит: иԥсы ҭоуп, адәы дықәуп х-уск
рзыҳәан: амаҵура, аҳәса, акрыфара. Мап, раԥхьа акрыфара,
нас амаҵура, ахԥатәи аҭыԥ аҿы аҳәса.
– Раԥхьатәи аҭыԥ аҿы аҳәса ахьимыргыло бара, ҳәарада
бгәы иалсит… – алаф ашҟа иниаигеит Ҭарсхан.
– Сара исзынхаз агәаанагара иашоу ииашаму еилукаарц уҭахызар, акы уасҳәоит, иҟаҵа, нас иубап. Уиазҵаа абас:
Виқтор, иаҳҳәап, бзиа дубеит ԥҳәыск, мамзаргьы аамҭала
ҳәа дугәаԥхеит, лара иуалҳәеит: иуҳәауа сақәшаҳаҭхоит
умаҵура шьҭоуҵозар ҳәа. Иулшоу аԥҳәыс лзыҳәан умаҵура
ашьҭаҵара ҳәа уиазҵаа, нас ииҳәо уаҳап. Зхы еилагаз иеиԥш
духәаԥшуазар убап. Акрыфара, амаҵура бзиа, аҳәса.
– Аиашаҵәҟьа ҟаиҵоит, уаҳагьы иҟоузеи аԥсҭазаараҿы, –
лҳәеит иԥҳәыс, лҳәашьа иаҵыжжуан гәалақәакгьы.
Амза ҭҭәааӡа изхаӡсо-ӡсоз аԥсаҵла амҵан длеиҩеиуа,
иԥҳәыси иареи реицәажәара анигәалашәа, ианеихишьала иара, Ҭарсхан, Виқтор Ҭахәыц-иԥа изыҳәан иҟаиҵахьоу,
ацынхәрас иибақәахьоу, ԥсеивгарала амза деиҭаҵаԥшын, диашан Марина, диашан иҳәеит, аха уи лиашара иара изыҳәан
иаҳагьы ихьанҭаз еидарахеит. Шықәсык ҩышықәсак рыла
ауадақәа уаҳҭап иҳәан, иабаҟоу, хәышықәса ирықәуп, исыҭаны
далгеит анаасҳәо аамҭазы, инеихеиршҭуеит. Изаҟарзаалак
дысмыцхрааӡеит адиссертациа ахьчараан. Ианысыхьчоз
аҽны, иаалырҟьаны, зегьы ааҳәын, адәаҿы иҵегьы аматериал еизигаанӡа ҳәа… аҭел днасызҭгьы аҭоурыхтә наукақәа
ркандидат ҳәа ихьчаны стәазаарын. Аегоист, ихы, уаҳа акгьы.
Ирасҳәозеи сыԥҳәыси схәыҷи… Лани лаби рҿы данбанӡаҟоу…
Уахаҵәҟьа исеиҳәааит, зыргылара иаҿқәоу рҟынтә, иарбан
ҩну ауадақәа ахьсиҭо…
Иҽырхаҵаны, ашацаҳәа иҿынеихеит Ҭарсхан, зԥенџьырқәа
алашара алԥхоз, ирҳәоз изеилымкаауа, зны ишьҭыҵуа,
ҽазны инкабо, аӷьбжьы здәылыҩуаз аӷәтәы ҩны ашҟа. Аҩны
аԥхьаҟала инагӡа-аагӡаны иаман абарҵа. Алашара аҩнуҵҟа
акәын иахьаркыз аҟнытә, адәахьы игылоу аҩнуҵҟа иҩноу дибон, аҩнуҵҟа иҩноу аԥенџьыр далԥшны акгьы ибарҭамызт.

331

Ҭарсхан ихы иаҭәеишьомызт аԥенџьыр даалԥшны аҩнаԥшра.
Раԥхьа имԥыхьашәаз ашә ырҭрысны даахеит, убасҟак иласны иаатит, иҿақшарц егьааигымхеит. Ҩыџьа аҭыԥҳацәа астол
иадтәалан. Руаҭәа шәпарақәа рҟынӡа ихтын, ргәыԥҳәқәа
абжараҟынӡа иааԥшуп. Аҭаҭын иахон аҩыџьагьы. Раԥхьа
иқәгылан ашампан ҩы аҵәҵақәа. Ажәақәак нарҳәақәеит
аҭыԥҳацәа, аха ирҳәазгьы имырҳакәа, иаргьы аԥсшәа
рамҳәакәа, дшыҩнашылаз еиԥшҵәҟьа, ашацаҳәа ишьҭахьҟа
даахынҳәын дындәылҵит. Аҳауа цқьа наиҿасын, иԥсы ааивигеит. Ихы изнымкылакәа уаанӡа ихьыз уажәы ириашарц –
ашә днасны, снеир ҟалома ҳәа дразҵааны дыҩналарц иаҳа
иҽынкыланы, ашә данаадгылоз, имырдуцәакәа, аха ирҟацаны
убас аӷьбжьы бааԥсык, цәҳара ажәақәак алаҵаны игеит, ашә
дасырц Ҭарсхан инапы ахьынышьҭихыз даанхеит. Абарҵа
дықәгыланы даанаскьан, аԥенџьыр дналыԥшит. Арахь,
аԥенџьыр ашҟа иааскьаганы игылан фатәыла иҭәны ирхиаз
астол, дара, Виқтор Ҭахәыц-иԥеи Сафери ауада агәҭаншәа
еиҿанагаланы аицәҳара иаҿын. Ҭарсхан иаҳақәаз ажәақәа
рыла еиликааит аҳәсақәагьы шеицәҳақәоз. Уамак зҵазымкуа
еимакы ыҟоуп, сара сырбар реимак иаҳагьы ирласны аҭыԥ
иқәырҵоит, иҟалоит ахԥатәи иаҳагьы даҭахызар ҳәа иӡбан,
деиҭаахынҳәын ашә аӷьеҩ-аӷьеҩ ҳәа днасит, аха аӡәы анҿиҭуа
ҳәа дымԥшыкәа иаартны дныҩнашылеит.
– Абар, иҳәа, иҳәа абри итәы, иҳәа иара ишиаҳауа! – Ҭарс­
хан днаиԥххылан, имахцә ҭарс Виқтор Ҭахәыц-иԥа ишҟа диманы иҿынеихеит Сафер. Ҭарсхан иҽеимыз, ихәымгараз уск
дшалаҳаз аҟара ицәа иалашәеит, ицәымӷхеит, аха Ҭарсхан
иҽеилыхны ишьҭахьҟа ацашьа, убри аҩны зегьы ааныжь
ацәыбналашьа дақәымшәеит. – Ҳарҟәаҵып егьырҭ зегьы, наҟ
ҳарҟәаҵып! Уаангыл, Ҭарсхан, аҳәаха сыҭ! – даҿын зычҳара
иахыҵхьаз, аҩы зылсхьаз Сафер, изнапык ала ишикыц, инапы
аларԥс Ҭарсхан имахәар шикыз, егьи инапала, иҽынаигӡан,
аҟырҟырҳәа ауатка аҵәца инҭаҭәаны инҭаирпҟеит. Абааԥс
дузеиқәкуазар, наҟ дузгозар ҳәа Ҭарсхан инапқәа наиирбеит Виқтор Ҭахәыц-иԥа. – Умнапҟьа-шьапҟьан, уаангыл,
сара иусырбап сылахәмарра зеиԥшроу, цқьа, уихәаԥши, ари
дызусҭада?! – Ҭарсхан имахәар ноуишьҭын, Виқтор Ҭахәыц-

332

иԥа инапы иҿакуа инациҵеит иаҳа-иаҳа зҽынкылара зцәыӡуаз
Сафер. – Дызусҭада ари? Абраҟа уқәтәоуп, аа уахәаԥш, абраҟа
уқәтәоуп. – Ҭарсхан ихәдаџьал инапы нықәишьит. Убасҟангьы
ииҳәара, иҟаиҵара дақәымшәеит Ҭарсхан. – Сара, уара иудыруама, сара бзиа дызбон, ларгьы издыруеит, лгәы сызцахьан
абри иаҳәшьа, аԥшӡа, аҟәыӷа, аԥсыцқьа. Ари дызлыҵыз изакә
ҭаацәоу удыруоу? Ихаҭа дҭадырхеит, аха иахьагьы иҽхәаԥхьыӡ
ажәлар ирҳәоит абри иаб, – имаикырц даҟәихырц дналагеит
Ҭарсхан, аха Сафер ианимуы, иҳәааит, игәы иҟычар иеиқәкра
иаҳа имариахоит иҳәан иҽааникылеит Ҭарсхан. – Иан дудыруоу, лыӡбахә уаҳахьоу?! Уи баша рҵаҩым, ақыҭа зегьы
дрануп. Аҭаҳмадацәа, иудыруама, аҭаҳмадацәа рхылԥақәа
рхых, илеихырхәаноуп аԥсшәа шларҳәо. Ари зынӡаск даҽа
уаҩуп, уареи сареи ҳаамышьҭахь, иуаҳау, даҽа уаҩуп, иламыс
даҽакуп. Сара сымҩа здыруан, схы здыруан, схы! Сара маҳәыс
слаҭәамызт абри иан. Иара игәхьаа скым, уара дахьудҳәалоу
азыҳәан мацарагьы… Иан лымаҳәра сара саԥсамызт, иуаҳау?!
Сара исгәаԥхоз, исаҭәаз Бақьыр-иԥа Ҳараз иԥҳа лакәын. Ари
иара ихаҭа иқәнагоит изууа, икабинет аҿы аӡәы данидикылалак еиԥш, ишьамхы еиқәыршә акресла днықәтәеит Виқтор
Ҭахәыц-иԥа. Уи иҭынчра иаҳагьы амца ицранаҵон Сафер.
Ишԥаизууи, аиаша иаҳәа ишԥаизууи? Сара исурҟаҵарц уаналага, мап ануцәыск, даҽа џьоукы рыла иҟауҵеит. Уара,
Ҭарсхан, дуаҩу џьшьаны зымаҵ ууа, аа, абни, уара иудыруама
адиссертациа анухьчоз?! Абри иоуп, аа, уус ыҵазырбгаз. Акоманда ҟаиҵеит, удиссертациа наҟ инцәыҵарыжьит.
– Иазхоуп уажәшьҭа, иазхоуп! Уизымӡырҩын Ҭарсхан,
иуа­ҳауа уздырӡом! – дҩаҵҟьеит Виқтор Ҭахәыц-иԥа. Ҭарсхан
идыруан уи атапанча шныҟәигоз. Иакәым акы салаԥшуеит
игәахәын, иаҳаз агәхьаа мкыкәа, рыбжьаҟазара иҽыназикит. –
Узусҭада, уара, уабаанагеи! Удәылцқьаны уца абыржәыҵәҟьа!
Аконсерв иаӷрашәоу аҳәынаԥ чах! Уажәраанӡа уҭаскыр акәын.
Укаҳԥцәагьы уаргьы шәеибамбааит! Иуманы уца аҩыџьагьы.
Дара уреиԥшуп уаргьы!
– Дарбану, уара сара сзеиԥшу?! Шаҟантә иузназгахьаз
акаҳԥцәа?! Еснагь алаԥшра уара иуман, абыржәы заҵәык
алаԥшра сара исымаз, абри сара дысгәаԥхоит анысҳәа ухы

333

еиланагеит. Уара сара саҵкыс узлеиӷьузеи?! Исаҳәеишь, сара
саҵкыс узлеиӷьузеи уара?! Сара соума аконсерв ҳәынаԥ?!
Аконсерв зауад аҟнытә заҟа умоузеи уара?! Уара удолиа
еиҳау сара стәы акәу? Аиаша ҳәа, аиаша ари ҳара ҳтәы иоуп,
уара удолиа акәу сара стәы акәу еиҳау? Упартиагьы уаргьы
абраҟа шәҭатәоуп, аа, иубома, абраҟа шәҭатәоуп!
– Абарҭ ажәақәа рзыҳәан, Сталин ихаан акәызҭгьы,
укна­ҳаны уишьуан! Иаҳзиузеи, уара, Хрушьчов, ажуликцәа
ҳзынкылом! – аҭаҭын дахарц далагон, ианамуы, наҟ иршәит
Виқтор Ҭахәыц-иԥа.
– Сталин дыҟазҭгьы раԥхьа уара уакәын икнеиҳауаз.
Узусҭада, уара?! Сара саҵкыс узлеиӷьузеи?!
– Сара суҳәоит, Ҭарсхан, наҟ ддәылганы дга абри, иакәым
ҳалибахаанӡа. Дга наҟ, ддәылга, усԥырцқьа! – дыҳәҳәеит
Виқтор Ҭахәыц-иԥа, иџьыбахьгьы инапы аҿынаирхеит.
– Ишԥа, сара соума алеиԥш усыҵаҟьаны идәылуцо?! Абарҭ
улымҳа ԥсылақәа, арҭ иубома арҭ?! – Сафер днеин Виқтор
Ҭахәыц-иԥа илымҳа ааникылеит, – абарҭ улымҳақәа саркьада иубараҳа укабинет умбауа иҟаҳҵап иуҭахызар?! Иаҳхысыз
апартконференциаан сара исеиԥшқәоу Қарҭ ҳцаны, уаҟа
ирызхаша рыҭаны, уантәи Москва ҳцаны уаҟагьы ирҿажьны,
уԥсы ҿыхны ҳмаазҭгьы, уаанрыжьуазу иаҳхысыз апартконференциаан?! Уҭыԥ аҿы уеиқәырхаразы шаҟа ҳшәаз инацаҳҵар
сҩызцәеи сареи, укабинет удәылҟьаноуп ушцо!
– Сара исҭахым арҭқәа зегьы саҳарц, исҭахым. Шәҩыџьагьы
шәеиԥшуп, шәҩыџьагьы, шәҩыџьагьы!.. – иԥсы еивҵахан,
иажәақәа ихәлахон Ҭарсхан.
Ашә ныджьыланы дандәылҟьоз иаҳаит убасеиԥш иҟаз
ажәақәак, абарҵа даннықәхх, урҭ ажәақәа урызхәыцыртә
ихаҿы ианааи, иаргьы арыжәтә афҩи аҭаҭын лҩеи дрылҵны,
ҳауацқьак аниҿас, иԥсы ааивиган, иҽааникылеит: «Алажәеиԥш
иугәыдҵаны усшьуеит иҳәеит. Изҳәаз Виқтор Ҭахәыц-иԥа
иоуп. Уи еснагь атапанча иџьыба иҭоуп. Аԥсҭбара ҟалоит», –
ишьҭахьҟа даахьаҳәит. Ирҭрысны дахеит ашә. Дандәылҵуаз
ианкыдиқшала, аҩнуҵҟала иамаз ацаԥха ылашәан, изаамыртуа иакхьан. Ашә дадхеит, дасит, аха ишизаамыртуаз
аниба, аԥенџьыр днадыххылан, ааигәара игылаз аҟәардә

334

днықәгылеит. Аԥенџьыр асаркьақәа дрысны, иаашәырты,
снашәышьҭ ҳәа ҿиҭырц акәын, аха, асаркьа далԥшны иибаз, изҿымҭуа, ибжьы ихәланаршәеит. Виқтор Ҭахәыц-иԥа
инапы ырҵәины, атапанча имхра даҿын Сафер. Атапанча
ҭҟьоит, амашәыр ҟалоит, иҳәан, иԥсы иӡеит Ҭарсхан. Ихы-иҿы
еицаҟьахан, ахьаа бааԥс иареиқәаҵәон Виқтор Ҭахәыц-иԥа,
иаҳа-иаҳа ихы-иҿы қәыџьмахон Сафер. Рнапқәа ԥибаҵәҵәо
акраамҭа ианеиқәԥа ашьҭахь, уаҳа анилымша, атапанча азгьы
акәым, амашәыр ҟалом ҳәа агәра ганы, аха ашәымҭак изааиз уи агәаанагара наҟ инаихҟьеит атапанча руаӡәк ишьҭихыр
шыҟало, амашәыр аҟалара макьана ишахырԥам даназхәыц,
арахьгьы ихаҿы инцәырҟьа-цәырасуеит акылԥшра шыԥ­
хашьароу, дыҩналаны хаҵаҵас реиҟәыкра шихәҭоу. Адыр­
шәыла еиҭа дналаԥш дныҩнаԥшит, иахьнеибагахьоу гәа­
ҭаны, нас иҟаиҵаша иӡбарц. Уажәгьы иибаз еиҭах, ибжьгьы ихәланаршәит, дахьыҟоу иҟаиҵашеи, акгьы изымдыруа
даргачамкит. Атапанча импыҵарӷәӷәа, аҵхага инацәа аҵак
икын Сафер. Виқтор Ҭахәыц-иԥа иҩнапык шьҭыхны дгылан.
Ибжьы ҭахәаҽны, аарлаҳәа иныҵак акәын Сафер ишиҳәоз.
Ажәақәа изеилымкааит Ҭарсхан. Виқтор Ҭахәыц-иԥа изнапык
шьҭыхны ишикыз, егьи инапала иеиқәа амаҟа ааԥиртлеит,
иеиқәа наишьклаижьит, маҟҿаҳәаранахыс ҵаҟа иҽанааилих,
ирмақаруа Сафер иикыз атапанча ахы дҭаԥшуа, ашьшьыҳәа
наҟ даанаҳәын, изқәа Сафер иеирханы дынхырхәеит, изнапык ала уи ихы ашьҭахь атапанча адкыланы, егьи инапала
иеиқәа аҿацә ааиртлеит Сафер.
Ҭарсхан идыруан уи аҩыза ақьаад ишанимҵоз, ихамыш­
ҭырц, ҩымҭак аҿы исҭаххозар ҳәа ииҵәахқәашаз ракәымкәа,
наҟ ирласны ихаиршҭыша ишреиуоу ибла иабаз. Мап, ибла
иамбеит, ԥхыӡ бааԥсноуп ишибаз ҳәа ихы агәра аиргарц
далагеит. Ақьаад ианиҵашам, аха уеизгьы иҟалазеи, иара,
Ҭарсхан ихаҭа ихьзеи анаҩсан? Ламыс змоу ахаҵа изыруз
Сафер Виқтор Ҭахәыц-иԥа изиуз, ма изызуз дишьыроуп, ма
иҽишьроуп ихаҭа. Убри аҭыԥан, иҟалазеи, иара дынцәаҵаххуа,
днагылауа, иԥсы иманы дыҩны данцоз, аҩны абарҵаҿынтә,
дхынҳәырц, даангыларц аҩыџьегьы еиқәҿҭышьас, еидгылашьас ироузеи? Азнык азыҳәан иҟалаз изымдыруа, дзадымҵуа

335

аԥенџьыр адыршәыла зны дазԥшуа, ҽазны далԥшуа
иҟалаҵәҟьаз, Сафер Ҭахәыц-иԥа изиуаз дымҩашьахуа ианиба, иҽӡаны дцарц, дыбналарц аҟәардә албаара данналагоз, иоуразоуроу деиҵас дахьықыџьқыџьуаз иахҟьоу,
ишьапы аҟәардә амаа икылашәоу, ишыҟазаалак, икаҳашьа
убас иҟалеит, ишьҭыбжь цәгьаӡахеит. Ԥшьынаԥха амардуан ашҟа деихеит, Виқтор Ҭахәыц-иԥа изыруз зыхьыз иара
иакәушәа, аӡәы дибаанӡа, дыбналарц. Игәалашәо убри ауп,
зны ԥшьынаԥха, даҽазны даныҩагылалак деиҭакаҳауа, амардуан данналбаа, рымҵақәа ҵылашьцааӡа игылаз аԥсаҵлақәа
рышҟа днеит, аха амҩа уахь ишыҟам, урҭ рнаҩс ишыбнароу, ишышьхароу, царҭа хыҵәахырҭа шимам ихаҿы ианааи,
даақәгьежьаан, ҵаҟа ихы рха ддәықәлеит, уамакгьы дымнаскьацызт абарҵаҿынтә ҩыџьа ахацәа рыбжьқәа аниқәдыргаз.
Издыруада Виқтор Ҭахәыц-иԥеи Сафери ракәмызҭгьы?
Изҿыз еиҵанамырхазааит, иаҳҳәап, аха атапанча? Аӷьӷьагәгәаҳәа сышьҭыбжь анга, ишызбаз анеилыркаа… ахьымӡӷ
зиргаз дицәымшәакәа… убри аамҭазыҵәҟьа урҭ еидызкылаз
шизеилымкааз еиԥш, Ҭарсхан изеилымкаакәа иаанхеит, иаанхеит урҭ уаанӡагьы, уинахысгьы еидызкылауаз, иахьыҟаз,
иахьыҵәахыз, еивыхшьа рмоуа еилысхьаз рԥашәқәа.
Ихаимыршҭыр акәым, иибазгьы иаҳазгьы ақьаад ианҵаны
еиқәырхатәуп ҳәа Ҭарсхан ииԥхьаӡаз даҽакуп. Уажәы иблала
иибаз, дызлаԥшыз, илымҳала иаҳаз аухаҵәҟьа цқьа уазхәыц,
ишәа-иза акәым, имбаӡазшәа урҭ аҩыџьагьы иидыруаз
аамышьҭахь уаҳа акгьы ацымлазшәа иахьихаимыршҭыша
дашьҭан, излаихаиршҭышагьы иԥшааит, аха адырҩаҽны, егьа
иҟәицарц далагазаргьы, иибаз иблақәа ирыхгылауа, иаҳаз
илымҳа иҭаҩуа, зегьы рҽырҿыцны иӷрымсыр анырымуы,
иҩнуҵҟа зегьы убас еиҭанакит, изаанартит даҽа дунеик, ихаҭа
ихы даҽакала инарбеит. Уи еиликааит ихы иаҭәаимшьашаз,
ихы ианаимыжьшаз шьаҿак шыҟаиҵаз, иаарласнгьы ианимыриаша дышкылнаго реиҳа иреицәоу аҿы, дышнанаго ихыигәы ахшәараҿы, насгьы ихала, инапала ишҭаирхо анцәа
ҳамҭас ииҭаз. Ианбыкәу раԥхьаӡа ианеихызгаз убри, ииашамыз ашьаҿа, схаҭа сызнаԥхаз. Сызшаз исаҭәеишьаз аҳамҭа
аҵкыс схы аиқәырхара… Усҟан ашкол аҿы аиҳабыратә

336

классқәа рҿы стәан, сангьы дааҟәымҵӡакәа схы иҭалгалон
акомҿарра салаларц, сара уи сцәымӷны цәгьарак ҟазҵахьоу
еиԥш исыԥхьаӡогьы акәмызт, аха гәныхәҵысҭала акәзаргьы
еилыскаауан сҿазҳәақәо ишреиуаз. Уии сареи ҳаинымшәо,
ичҳауа сшааиуаз, еиҭах анцәа акыр сылаиҵазар исыхьчап,
сыхгьы сыхьчап ҳәа, аинститут аҿы акомҿаррагьы апартиагьы
сҵыхәа кылырҳәҳәаны инадсырбеит.
Исыдырҵақәоз ҟасҵон, ажәа рымаскуамызт, урҭ сара
исзыр­иашом, баша амала схы ацәгьара асыргоит сҳәон,
ҵаны, ҟәышраны иҟасҵаз, сықәра анааи, ашьшьыҳәа снал­
ҵит акомҿарра, егьигьы салаломызт Виқтор Ҭахәыц-иԥа
иакәмызҭгьы, иумыхәозар иуԥырхагам, саргьы уцхыраара иаҳа
исзымариахоит аниҳәа, насгьы убасҟак ирласит, уаҩҵасгьы
сақәшаҳаҭхаанӡа абилеҭ сџьыба иҭарҵахьан. Урҭқәа хьаам,
сара сакәым, Шолохов дуӡӡа уахь дахыԥхьаӡалоуп, уиакәым
иусу дызусҭада ҽыхьшьырҭас искыз?! Дызусҭада?! «Анцәа
акыр сылеиҵазар еиқәсырхап, сыхгьы сыхьчап», – снанагеит ахаҿы – иаасыԥхьан, исықәӷәӷәаны, ҳара ҳтәы иоуп ҳәа
сыԥхьаӡаны исыдырҵеит Москвантәи иаауаз, апартиатә усзуҩ
ду ихцәажәара, шәыбжьы ишәҭа ҳәа… Бзиа избауеи сареи
ҳаиқәшәараны ҳаҟоуп, дзыхшаз рахь дцоит, днаскьасымгар
ауам ҳәа ҿарԥас иҟасҵаз, схы ацәызгарц исыӡбаз, ибашоуп,
уи сара сыламыс азыхьчом. Уаҩԥсы иабеибауеи, издыруагьы
аӡәык ҩыџьак роуп, аха схаҭа? Схаҭа исымдыруеи иҟасҵаз?
Ажәахә ааҩны, Виқтор Ҭахәыц-иԥа инаиҭан, снапы сыӡәӡәеит,
сыцқьоуп сҳәан, сыбналеит, сцеит сажәабжьқәа рыҩра.
Абас иԥсҭазаара еихшьалауа, ишьаҿақәа дрызхәыцуа
дыш­неиуаз, иибаз иаҳаз данзацәымца иԥҳәыси иареи Виқтор
Ҭахәыц-иԥа изыҳәан реицәажәарагьы анацла, Ҭарсхан адыр­
ҩаҽныҵәҟьа иӡбеит еиҟәыхзарц урҭ, ихибамшьаакәа ааибышьа змам, еибахьчарц иара еидиргыларц, еинишәарц дызлагаз – дызшаз дыззишаз, амаалықь уси, ихаҭа ааигәа иааишьҭыз
аџьныш иусхәуп. Исзыҟаиҵогьы сҭахым, ихаҭагьы, аҩыџьагьы
уаҳа сыбла иамбароуп ҳәа Виқтор Ҭахәыц-иԥеи Сафер Сакәытиԥеи данрызхәыцуаз, Ҭарсхан издыруамызт дара еидтәаланы
иӡбаны ишалгахьаз иара илахьынҵа, иҟарҵарцгьы рыӡбеит
еснагь русқәа злаҟарҵац ала – даҽа џьоукы рнапала.

337

Сафер атапанча харшаланы иҿакны, Виқтор Ҭахәыц-иԥа
ихаҵара даналаҽхәоз аамҭазы, ибла иабаз дацәыбналарц
иҿанынаихоз икаҳара, аӷьӷьа-гәгәаҳәа ишьҭыбжь бааԥс
абар­ҵаҿы агара урҭ аҩыџьа рыхдыррахь иархынҳәит, рхаҭа-­
­қәагьы ззыԥшӡамыз ашҟагьы икылнагеит еиннаршәеит, еиднакылеит.
– Ҳҩыџьегьы ҳҭахеит, – иҳәеит ихьыз аҵкыс ауаа ира­
ҳауеит ҳәа иаҳа ихәыцуаз Виқтор Ҭахәыц-иԥа. Ртапанча астол
иқәикшеит Сафер, иуҭахызар иахәҭангьы ухыс, сара сушьыргьы уара аԥсра аҵкыс еицәоу узызухьеит ҳәа алеиҳәарц.
– Уаргьы уԥсы ахьынӡаҭоу иухымҵуа… Зегьы ибеит. Сара
дыздыруеит. Иахьа уаҵәы иҟаимҵаргьы, иаарласны зегьы,
акы аанмыжькәа зегьы ақьаад ианиҵоит. Апартиатә еизара
маҷқәа рҿы знык ҩынтә днасыԥхьеит, нас аҩызцәа исарҳәеит,
уара, ари уцхырааҩ дыгәрагоу, изакәызеи дааҟәымҵӡакәа
иқьаади икалами еиқәихуам, иаҳҳәо зегьы аниҵоит, ҳара егьа
ҳҳәоит, наҟ даҳԥырга рҳәан, уахь инаԥхьара саҟәыҵит. Анышә
дамандаз, ма данкылԥшыз даҳбазҭгьы, мамзаргьы ишьҭыбжь
анга дҳазкызҭгьы, ма дыршәаны, ма дыргәыбзыӷны…
Имҳәарц, имҩырц… Арыжәтә уиааины уҟан акәымзар усеиԥш
ҟауҵомызт, Сафер. Ларгьы уаргьы шәеибамбааит, акаҳԥцәа
зегьы аӡәроуп, дабасҭаху, аха… ҳҭахеит, Сафер… Сергеи Сергеевич, ҳҩыџьагьы ҳҭахеит.
Иамеигӡакәа аԥара иҭара, мызкы иахымгакәа игәҭыха
анагӡара – ауада бзиа иҩнаҵара, ҿыц еиҭа иахәарԥшны адиссертациа ирхьчара уҳәа, ҿимҭырц, иԥсы иахимырӡаарц иԥсы
ахьынӡаҭоу, даныҟамлагьы мышкызны аӡәы имаҳарц қьаадкгьы
ианимҵарц азыҳәан изыҟарҵақәаша ҳәа ирыӡбақәеит акымкәа
ҩбамкәа, аха акаҿы изаанымгылеит, еиҳарак изымуз Виқтор
Ҭахәыц-иԥа иоуп, ашьҭахь, адырҩауха, ашәҟәыҩҩы Адамыр
Арҭанба имҩа данықәырҵа, еиҭах еидшылауа ианеимаркианеимҵарк иахымԥауа иӡбаны иаакылсит акы – ибзгьы
уаҳа амҳәарц, икаламгьы уаҳа ақьаад иақәимкырц азыҳәан
амҩа иқәырҵаз Адамыр Арҭанба иаргьы днаишьҭаргалартә
иҟаҵатәуп, аҟаҵашьоуп зыӡбара иаҳа ирзымариахаз.
– Сара издыруеит уи аҟаҵашьа, – иҳәеит Сафер. – Лаҵгацәас
иааргаз ахьшьцәа-ашәарыцацәа. – Анҭ, ашәарыцараҿ иуцхра-

338

арц иҟаз, иацы илашәарыца ишьҭарԥало аӡәы даасыдгылан,
уара, шәшеицәажәоз збон, иареи ҳареи қыҭак ҳаицалҵит, аха
ашкол дшалгаҵәҟьаз дцеит, уиаахыс аӡәгьы дҳаздыруам, уара
иаҳа дудыруеит, дзеиԥшра уаҩузеи, уаҩы игәра игартә дыҟоума
ҳәа дсазҵааит Ҭарсхан изыҳәан. Изхуҳәаазеи анысҳәа, уажәы,
ауаа шыҟоу умбои, Сталин иҭиҟьаз ргәы макьанагьы имааиӡац,
изхысҳәаазеи уиоуп, дааҟәымҵӡакәа ақьаад акы аниҵоит, ҳара,
зыбз зызҭамкуа, абна ибжьнаххьоу, иаҳҳәо аӡәгьы иаҳаӡом
ҳәа агәра ганы иҟоу егьа ҳҳәоит, уи зегьы ақьаад ианҵаны
ианналеиҵа, ҳаҟаӡамкәа ҳаақәырхуеит, сҩызцәагьы саргьы
дахьҳадаҳкылаз иаҳцәымӷханы ҳаҟоуп иҳәеит.
– Уаҳа зҭахымоуп, уаҳа назҭахымоуп, – Сафер ииҳәаз
ахы ахьцоз еиликаан днахьынҳалеит Виктор Ҭахәыц-иԥа,
– уиоуп еиқәырхагасгьы иҟоу. Уаҟа саргьы ухы сархәа
иуҭахызар. Аҟаԥшьқәа изриҭозеи, аа, араҟа дааны дыҟоуп
Виқтор Ҭахәыц-иԥа ихаҭа, уи инаиасҳәеит, иҩны инаииҭоит,
нас дзакәу жәдыруеит, уаҩԥсы диеигӡом ҳәа, иуҭаху раҳәа…
аҟаԥшьқәа даарыԥхьаны ирыдиҵоит ҳәа нацҵа… Цхырааҩыс
димоуп, ҳәа, дыцәгьаҳәаҩуп ҳәа… Ихы иааҭашәо, – дхьанҭаӡа,
дҟәыбаса диман Виқтор Ҭахәыц-иԥа. Атапанча, ашәарыцараз
иааигаз абџьар, ахраҿҟьарақәа, ауаҩы иҭархашьа ҳәа иидыруаз, ашәарыцара ианцалак, уаҟа ма уаҩԥсы ианимбо аамҭазы, мамзаргьы машәырны иҟалеит ҳәа ииԥхьаӡаз
инаркны, ахшыҩ зыӡбара алшауаз зегьы иаарласны, акакала
инеидихәыцлеит, аха уаҳа ԥсыхәа ыҟамкәа, убри аамышьҭахь
даҽа еиқәырхашьак имамкәан ианиба, иажәақәа акакала
дырзааҭгыло-аарзааҭгыло ихьанҭа-хьанҭаӡа, ус иаахиркәшеит
– уара, аконсерв ҳәынаԥқәа, уара, сара, Ҭархәына, хҩык, абарҭ
ҳахҩык ҳҟынтә руаӡәк иаарласны адунеи даныӡаароуп. Иара
анҿимҭ, уареи сареи ҳҩыџьагьы ҳақәхеит, мап анакәха…
Иуаҳауама, аконсерв ҳәынаԥ, ма са снапала ахыкәалаа, уара
иудыруеит, сара ибзианы схысуеит, снапалаҵәҟьа ахыкәалаа
угәаҵәахы иҭаиршәуеит, мамзаргьы, иаҳагьы имариоу… Шаҟа
мааҭ иаԥсахарызеи ухы? Уца, усԥырцқьа! Уалаԥшны, иуҭаху
алх. Усԥырцқьа!
Сафер иҟаиҵаз дахьхәны акәымкәа, дааицәшәаны акәын
дышгылаз. Ҳахҩык ҳҟынтә ҳуаӡәк иаарласны адунеи даныҵ­

339

роуп, уи иашоуп, аха избан сара? Ҭарсхангьы ихароузеи?
Даԥырхзар иара ихаҭа ҳәа, дҟәыбаса итәаз Виқтор Ҭахәыциԥа днаихәаԥшит. Ииҳәақәаша игәаҵаҿы убасҟак еилашуан,
урҭ зегьы рҳәара далагар, изиузгьы азмырхакәа, насгьы уеизгьы-уеизгьы аӡәы даныҵыр акәзар адунеи, абраҟа, аԥсра ацкьыс еицәоу ахьизиуз, абри ауадаҿыҵәҟьа ихы изнымкылакәа,
диамхашьыр ҳәа дшәон, ашә ныдижьлан, иеиқәа цқьа еибаркуа, аҵх далала иҿынеихеит, аха аҳауа цқьагьы иазымхәаҽит,
уимоу, уаанӡа игәанала ииҳәақәоз, уажәы, аӡәы иеиҳәозшәа,
ибжьы ҭыганы рҳәара дналагеит, иҳәон, иқәшаҳаҭым аӡәы
иеиҳәозшәа. Ԥҳәысыжәк, каҳԥыжәк лзыҳәан ари аҩыза изура иаԥсам. Еснагь алаԥшра сара уара иусҭон, абыржәы
заҵәык алаԥшра сара исымаз анысҳәа, саргьы суаҩӡамыз?!
Дкаҳԥу, дкаҳԥыму уара изуҭахыузеи, сара дысгәаԥхеит,
иҟалоит бзиа дызбазаргьы, ааи, ааи, бзиа дызбазаргьы, сара
ахаан аӡәгьы бзиа дсымбац, сыԥҳәысаагашьагьы шыҟалаз
удыруеит, дысгәаԥхеит, сылгәаԥхеит, нас Бақьыр-иԥа Ҳараз
дуӡӡа иԥҳа уара дуццома, уара, анымха-хымҵәа Сакәытыжә
иԥа ҳәа хыччарҭас саныхҭоук… Аӡәгьы бзиа дсымбаӡакәа
сниаӡаароума. Аԥҳәыс лымацара лакәӡам еимаҳкыз. Аконсерв
ҳәынаԥ иҳәахт! Иара дызусҭада? Апартиатә ҳәынаԥ! Ибзиоу,
ииашоу, реиҳа сгәы анысҟычуа иуасҳәап? – арҩаш зҵысны
ицоз ацҳа даннықәла, арҩаш ашҟа дыԥшуа, убри акәызма
изеиҳәоз, ибжьы иаҳагьы инациҵеит, – илеигәыдҵан дышьны,
абасгьы ҟаиҵеит ҳәа… аусӡбарҭаҿ, зегьы ираҳауа. Исцәымӷуп
рызегьы, сабхәагьы аԥхьа днаргыланы. Урыцҳаишьоит ҳәа
ахьиасҳәаз азыҳәан дсыцәгәааит сабхәа, ареволиуционер
ду, сақәыжьцәааит иреволиуциа. Саб имаз зегьы анимырх,
днымха-хымҵәаны даныҟарҵа, сара схыччара иалагеит
анымха-хымҵәа иԥа ҳәа. Анцәа иџьшьоуп, дшымыцхәыз
аниба, иԥсы шҭаз ихала ихы анышә иеиҭеит сабхәа. «Уажәы
Қарҭынӡа снабжьысуеит, уажәы Москваҟа амҩа ҳақәлароуп»,
– ателефон ианҭыҩлак Ҭахәыцыжә иԥа ибжьы акәӡам сара
сзеигӡо, уи қьаадыжәк еиԥшны исыԥхьаӡом, сара схоуп
сзеигӡа, схы.
Ацҳа дықәгылан, арҩаш далаԥшуан. Амза ашьхақәа
ианрывҵала, алашьцара иаҳа-иаҳа ажәпахара иаҿын. Еидара

340

хьанҭак дшаҵамыз ихы агәра аиргарц даҿын Сафер, аха иауамызт. Иарбан еидараз издыруамызт, аха еидара даҽа еидаракгьы ацлара ишаҿыз ибон. «Дабананагеи, дабаҳабжьанагалеи
Ҭарсхан?! – иҳәеит, аха ибжьы ихаҭагьы цқьа имаҳаит, арҩаш
ашьҭыбжь иналаӡит.
Абжьбатәи ахы
Ибла иабази, илымҳа иаҳази Ҭарсхан убасҟак ишьара
дықәнаҟьеит, ҭынч ихала днатәаны азхәыцра иҭахымызт,
дегьацәшәон. Абжьааԥны цәгьак, бзиак анибалак, ианиаҳалак,
ақьаад анҵара иаԥсоу иаԥсаму, насгьы ишаниҵаша –
етнографиатә материалзар, акгьы мԥсахкәа, ишааиаҳаз
ианҵатәуп, иҩымҭак аҿы ихы иаирхәартә иҟоуп зигәахәуа
ажәабжьзар, иҟалаз хҭысзар, мамзаргьы азыӡырҩра иаԥсоу
хҭҳәаазар, иара иаҳа еиӷьхап злаигәахәуаз ала еиҭарсны
ианиҵон.
Уаха ибла иабазгьы илымҳа иаҳазгьы, уажәы, уахазы, макьана ииҭахыз акы заҵәык акәын: шаҟа изырласуа иаарласны
ихаршҭра, акгьы имбаӡеит, изаҟарзаалак акгьы имаҳаӡеит.
Ахьшьцәа-шәарыцаҩцәеи иареи ахьеицыҩназ ауадаҿы
данааи, дара, ахьшьцәа-шәарыцаҩцәа џьоукы астол
иадтәалан аҭаҭын иахауа, даҽа џьоукы акаруаҭқәа ирықәиан
рнапқәа рхы иаҵаҵаны. Ргәалаҟарақәа злеибаз ала арҭ
рыгәқәа ҭынчын, ирҳәақәозгьы ирлахҿыхгаз ажәабжьқәазар,
илафқәазар акәхарын, рхырҿқәа рхалашауан, еибарччауан. Ҭарсхан даныҩнашыла, рыччабжьи рцәажәарагьы
ааиқәртәаны, инеихәаԥшы-ааихәаԥшит, аха уи зыхҟьаз
гәрамгарак акәымкәа, иара, Ҭарсхан инеишьеи, насгьы
иҿынԥшылара шыҟази рыла ирхаиршҭит. Уаҩҵас аӡәгьы
аԥсшәа иамҳәакәа, дааиқәҟьашан, ишьҭахь имаҟа иавҵаз атетрад жәпа аавҵԥааны, ашәыра инҭаижьит, ахы ааидгәалашәа,
дацәхасны акаруаҭ инхәыҵаиҵеит. Астол днадыххылан, уаҟа
иқәгылаз ауатка аҟырҟырҳәа аҵәца инҭаҭәаны, цқьа уаҩԥсгьы
диҿамԥшыкәа, ажәакгьы мҳәакәа, инаихәлаҭәан, дахьцо
изымдырӡо данындәылҟьоз:

341

– Иқәшәазеи, уара, ари ауаҩ? – иҳәеит ахьшьцәа руаӡәк,
иҳәеит иаарҿацашәа, иара изызкыз ихаҭа цқьа иаҳартә
ишиҳәаз мҩашьо, ашәхымс данынхыҵуаз дегьааннакылеит
Ҭарсхан.
– Ажәеиԥшьаа иахьа акгьы иимҭазар акәхап, – уи инаиа­
ҭаикит даҽа хьча-шәарыцаҩык.
– Ҳа-ҳа-ҳа! Уи бзианы иуҳәеит. Аригьы дшәарыцаҩуп…
– Аха ҳара дызлаҳаиԥшым, ари дзеишәарыцо ишәарахым,
игыгшәыгым. Уцо уаауа, иҟалазеи, иахьантәарак баша
ушәарыцауазма? – ибжьы Ҭарсхан инаишьклаиҵеит. Ҭарсхан
абарҵаҿынӡа днеихьан. Дааҭгылеит. Ишьҭахьҟа шьаҿақәак
ныҟаҵан, ашәхымс днықәгылан:
– Сирманшәалеит ажәеиԥшьаа, даараӡа сирманшәлеит,
абраанӡа, хәдацәахьы, сара аҵәы сылаҵара аҵкыс, шәара
шәызҿу… – иқьышәқәа қәацқәацон, – шәара шәызегьы шәыз­
усҭцәоу шәазхәыцыр иаҳа ишәзеиӷьын! – ашацаҳәа ишьҭахьҟа
иааныжьны, амардуан дналбааҟьеит ахьшьцәа-шәарыцаҩцәа
рыччабжьқәа шишьклаҩуаз.
Ҭарсхан уажәнатәгьы гәныхәҵысҭала еиликаауа далагахьан адырҩаҽны, иаҳа ҭынч зегьы анеихишьаала дзызкылсуаз: иԥсшьара мшқәа аанҵәаны, иԥҳәыс, ихәыҷы, иара ақалақь
ашҟа ишаахнҳәлак, адырҩаҽныҵәҟьа дынкылсны Виқтор
Ҭахәыц-иԥа иеиҳәоит уи изыҳәан игәы иааҭоу зегьы. Убри
инаркны, иара, Ҭарсхан ихаҭа иԥсҭазаара зегьы даҽакала
дахәаԥшыроуп, даҽа мҩак ианиҵароуп. Уи зегьы уаҵәы,
уаҵәашьҭахь, уаха, ихы абеигари уаха, излаихигарызеи
уахатәи аҵх? Ихы игәалашәазараахыс уаха аҟара ауаатәыҩса
рыхәымгарақәа изымаатыцызт, уаха аҟара игәгьы рыхшаны
дҟамлацызт, аха уаха аҟарагьы аӡәы, дызусҭазаалак џьара аӡәы
иацәажәара даргәаҟуа дҟамлацызт. Ахьшьцәа-шәарыцаҩцәа
рахь дхынҳәырц, уажәраанӡатәи реицәажәараҿы ишзеилибамкааз нараҳәаны, днарацәажәаны, иҟоу абри ауп, шәхы пату
ақәшәҵозар, уахаҵәҟьа, уаха шьҭа ишәзыҟамҵозар, уаҵәы,
ашара адәы ианаақәло, амҩа шәықәлартә ишаацәылашалак,
сара сшәыҳәоит сшьамхы арсны, шәца наҟ, шәхынҳәы шәыԥ­
сасақәа шәшьамаҟақәа рахь… Иахьа дызлеилыскааз ала, уи
сара исҳәауа дазхәыцыртә дыҟам, иҟалап сара сгәыҵхақәеи

342

схьаақәеи башазар, иара итәқәа раасҭа. Уи, амилаҭ ргәадура
ҳәа ззырҳәауа, иахьа дзеиԥшыдаз ҳәа уаҩ дуазҵаар, мамзаргьы уаҵәы, сымшынҵа иахьатәи ҳаицәажәара ананысҵо
дзеиԥшраз ҳәа ианысҵозеи? Ихаҭа дызҭашәаз дацәцарц,
дазымхәыцларц, ԥсеиқәырхагас Адамыр днеихьынҳалеит
Ҭарсхан. Мчыла, ииулак убри изхәыцрахь даниас, иаԥхьа
даагылеит, аамҭа бзиақәа раан иуаҩра мҩасызҭгьы, аиҳабы
дызмоу, анцәа димоуп ҳәа ззырҳәашаз абырг. Акгьы
уаимҳәаӡаргьы, дсасны дуҭаар, уԥсҭазаара аҽеиҭанакып.
Абри азыҳәа анцәа иишаз, дзеиԥшраз иахьа? Иарбан
еиҿырԥшроу ианаалауа? Зыӷба ҵааҟәрылаз ауаҩ. Убасҵәҟьа
анысҵап – зыӷба ҵааҟәрылаз ахаҵа. Амшын агәеиужьра дхын.
Иара итәын адунеи зегьы. Амра агылара – гәазырҳаган, аҵх
неимаҳаны, ажәҩан – еиҵәа, каҷҷарала ианҭәлак, ихәыцрақәа
ҳәаак роуамызт. Агәра гаҵәҟьаны дыҟан, уаҩԥсык иаҳасабала
дызшаз, дзааӡаз амшын аԥшәымас дамоуп, аԥҳәыс бзиа
лшәындыҟәра амаӡа шылымдырра, амшын ацәгьагьы абзиагьы идыруеит, иӷбагьы ахаан ҵааҟәрылашьа амам ҳәа. Аха…
игәыӷра. Дзыхшаз, дзааӡаз, зыкәтаӷь зфауа аԥсыӡ иаҩызаха,
ицәнагеит иара ԥсҭазаарас имаз… Дыӡхыҵит. Аҟәара цәҳәыра
дықәгылоуп имацара. Амра агылара иара изыҳәан гәырӷьара
ацым, ажәҩан иадҵәаҵәало аеҵәақәа хьанҭарамзар акгьы
рыцрыҵуам.
Абасеиԥш Адамыр Арҭанба данизхәыц ашьҭахь, Ҭарсхан
ихы агәра аиргеит убри ауаҩ, иӷба даақәыргыланы амшын
ихықәгылоу, уусқәа уара ишуҳәауа иҟам, макьана уӷбагьы хыуп,
амрагьы аеҵәақәагьы макьана уара узыҳәангьы иҟоуп ҳәа
иаҳәара зыхәҭоу, изуалу иара иоуп, иаарласны егьыҟаиҵароуп
ҳәа ҟаҵашьасгьы иамоу акы заҵәыкоуп, иара еиԥшҵәҟьа
аԥсҭазаара амшын цәқәырԥара иԥнашәахьоу, иажәа хаа,
иажәа ҟәыш иаҳароуп. Ажәоуп, ажәа, уи дызҭашәаны дыҟоу
иалгашьас иамоу ажәа заҵәыкоуп.
Дзеиԥшрахарызеишь убри аус азыҳәан анҭ, ахьшьцәашәарыцаҩцәа реиҳабы, абчараҳ Соулаҳ Раԥба? Қәрала Адамыр иаҵкьыс деиҳабымзар деиҵбым. Дахьынӡеилыскааз
ала, дануацәажәо, заӷәра аурмыжьуа аҽыҩ еиԥш, ихшыҩ
аанкылауа, ииҳәауа уара иузеилымкаарҳәагьы дацәшәауа.

343

Аха урҭ еиқәыршәашьас, еидырцәажәашьас ирымоузеи. Убри
ҟазшьас иеиҭаша дшазхәыцуаз, ибла даахгылеит даҽаӡәы,
даҽа быргк – Бақьыр-иԥа Ҳараз. Адамыр идагьы, иара,
Ҭарсхан ихаҭагьы иаха ибла иабазгьы, илымҳа иаҳазгьы наҟ
днарылызгаша, Адамыргьы иаргьы уаҵәтәи амш иаԥыргалаша
иакәны диԥхьаӡеит ауаатәыҩса ирылҵхьаз убри ауаҩ.
Аҩышьа сақәшәаны иансызҩы, аҵкьыс еиӷьу ажәабжь Чеховгьы изыӡбуам – ашәҟәыҩҩы иҩымҭа аперсонажи иареи
реиқәыршәара. Иӡбоу – ихҭҳәаау афырхаҵа иакәым, абарҭ
ҳаиԥш адәы иқәу ауаҩ, аха асахьаркыра-документтә ҩымҭа
фырхаҵас иамоу ауаҩи, литературатә фырхаҵаны уи дҟазҵази
реиԥылара, урҭ реицәажәара, рыблақәа реихәаԥшышьа мацарак. Уигьы акәым, уара, ажәа азҟаза ду, сара ауаа сырдыруа
сҟазҵаз уара уоуп, иҭабуп ҳәа иеиҳәар… Сан изласалҳәалоз
ала, Бақьыр-иԥа Ҳараз ихьӡ-иԥша аҭыгара, нас, уи ахьӡаԥша ихы иархәаны ақыҭа ашьҭыхра, уимоу, иара, Бақьыыриԥа Ҳараз дыдмырӡкәа иеиқәырхарагьы зыбзоуроу Адамыр иоуп. Ашәҟәыҩҩы изыҳәан уи еиҳау иарбану – уажәа
ԥсеиқәырхаган ҳәа иаҳар.
Иҟан, иҳәеит, ҳәынҭқаррак аҿы аҳаки аҳкәажәки. Раҳҭынра
шықәсыкгьы аҽыуаҩ дзакәшомызт. Раҳҭны ҭыԥҳацәа, раҳҭны
арԥарцәа рымаҵ руан, иҳәеит, аурҭа рибамҭо. Рыԥсасеи
ршьамаҟеи ҵҩа рымамызт. Агаҿа дара иртәны, иреиӷьыз
ашьхақәа рыхьӡ рхын. Ҿык бзык иаҳәоз, бла иабоз, ԥхыӡ
иалашәоз акгьы рыгмызт аҳи аҳкәажәи. Урҭ ирыман даҽакгьы,
амали амазареи иреиҳау, аҳреи аҳкәажәреи ираҩсуа. Урҭ
мышкы шьыбжьаанӡа еибамбар иԥсуа бзиа еибабон, рыԥсқәа
еихәлан, иҳәеит. Абас зегьрыла анцәа игәаԥханы адәы
иқәыз аҳи аҳкәажәи, иҳәеит, иззшаз анцәа иалхәдаитәит,
иҳәеит, аҳра аҳкәажәра аҵкысгьы еиҳау, егьа мал, егьа мазара ахҭнуҵаргьы иузаамхәо, иҳәеит. Урҭ дрымамызт ахшара, иалхәдан анра-ԥара, абра-ԥара иацу аигәырӷьара.
Еиҳарак ахшарадара хьааргон дара аныҟамло аамҭазы раҳра
зырҭо даныҟамло. Иаҳа-иаҳа рықәрахь инаскьон, иаҳа-иаҳа
ргәырҩа-рхьаа иазҳауан, иҳәеит, аҳи аҳкәажәи. Уахык аиарҭа
дылаиомызт аҳкәажә лшьапқәа арсны, аныхачаԥа аҿаԥхьа
дымматанеикәа, ашьыжь шара даԥымлацызт, абри ашҟа

344

лхы рханы, анцәа димыҳәацкәа ахшара лцәа далашәарц,
рыҵәҩаншьап имырӡырц. Убас ишааиуаз, иҳәеит, аҳкәажә
уахык дахьнышьҭалаз убас ԥхыӡ илбеит, иҳәеит, ԥхыӡла
дылҭаан, убас леиҳәеит, иҳәеит аԥаимбар: «Сара издыруеит, аҳкәажә бара бзыргәаҟуа, инаӡоит, аҳкәажә быгәҭыха,
быматанеира анцәа ду иаҳаит. Бара бцәа далашәоит аҵеи,
быхшараурагьы мариахоит. Аха убарҭқәа рзыҳәан, аҳкәажә,
бара иҟабҵар акәхоит акы. Ибыхшауа аҵеи, бара, аҳкәажә,
бара бнапала дбааӡароуп, анаӡӡеицәа дахьрыбымҭо акәым,
бара бгәыԥҳәы ахш дахьаҵабҵогьы азхом. Бҵеи дҩеидасны,
имышәхәы аамхны, иара игәаԥхаз аҭыԥҳа даалхны, иҳәеит,
аԥҳәыс дааигаанӡа, бара аҳкәажә, быԥхӡашала иаабрыхуа
афатә, ма иара иҿабҵалароуп, уи афатәгьы, бара бымаҵ шыруа еиԥш, бара, аҳкәажә, бара бхаҭа даҽа уаҩԥсык амаҵ ируны, убраҟа ибырҭо ала дныҟәыбгароуп, иҳәеит, бҵеи. Знык,
имшәхәы аамхны, аԥҳәыс данааигалак инаркны, бара бхы
бақәиҭуп, иҳәеит.
Аҳкәажә лыԥхыӡ дшаалҵыз, иҳәеит, лшьамхқәа нарсны
аныхачаԥа аҿаԥхьа дҩагылан, иаауҳәаз зегьы шынасыгӡо
ала ҭоуба зуеит, ухьышьаргәыҵа сакәыхшоуп, уаргьы инагӡа
исоуҳәаз, ахшара дсаҭәашьа, лҳәеит.
Абри аҵх, абри амш инаркны, иҳәеит, лышықәс ааҵаанӡа,
аҳкәажә ахшара длоуит, иҳәеит. Ахшара, аха ахшарақәа зегьы еиԥшума! Зегьрыла дызшаз дигәаԥханы дшишаз мҩашьо,
алаԥш цәгьа илаԥш ицәиҵәахыртә дыссирын, иҳәеит. Аҳкәажә
лыхшароура ашьҭахь, лымч ааины, лшьапы дшаақәгылаз
аԥааимбар илеиҳәахьаз, ишынасыгӡо ҳәа ларгьы ҭоуба
илҭахьаз акәын, аҳҭны ҳәсақәа реиԥш лҽааилаҳәаны, дцеит, иҳәеит, маҵура. Аҳҭныԥҳәыс лымаҭәақәа лшәылҵеит,
аҳәыркьицәа ршәыра шьҭылхит лысаби ифатә злаалгаша, иҳәеит, аха аҳкәажә дшаҳкәажәыз ҵәахышьас иамаз,
лныҟәашьала мацарагьы дырдыруан, иҳәеит, насгьы ари
ажәабжь, аҳкәажә ахшара дшаалоулак нхаҩык, уаҩԥсык
иҩнаҭахьы маҵуҩы ԥҳәысс дцараны дшыҟоу аҳҭынраҿы
ирылаҩхьан, ирдыруан, иҳәеит. Уажәы аҳкәажә аҳҭныԥҳәыс
лымаҭәа ажәмыжәқәа лышәҵа, ларҭмаҟ лазқәынҵа ақыҭа
далала, иарбан ҩнаҭоу иалсхра ҳәа лҿаныналха, џьоукы,

345

анхацәа аҳкәажә лхаҭа маҵуҩыс дсоуеит, саргьы, исыхшазгьы, урҭ ирыхшогьы, аҳкәажә лхаҭа маҵуҩыс дызмаз ҳәа
ҳахыҽхәалап ҳәа, дара рышҟа дымҩахыҵырц, агәашәқәа
лзаадыртуан, иҳәеит. Даҽа џьоукых, иҳәеит, умаҵ луеит,
уаргьы уи умаҵ ахьынӡалуа аҳкәажә лхаҭа маҵуҩыс дсымоуп ҳәа уҽхәалап, аха уи умаҵ луеит лысаби, лцәа иалҵыз
имшәхәы исаанӡа, аԥҳәыс дааигаанӡа, уинахыс, имышәхәы
анааисалак адырҩаҽныҵәҟьа аԥҳәыс дизааргоит, аҳкәажә
дхынҳәуеит лаҳкәажәрахь, усҟан уара ишԥауԥсыхуо,
илхашҭып угәахәуама уҩны анылурԥссоз, умаҭәажәқәа аныл­
урӡәӡәоз ҳәа, илыцәшәаны, ргәашәқәа адыркуан, иҳәеит.
Аха анхацәа ирхашҭит, иҳәеит, дара ракәымкәа, алаԥшра
лара, аҳкәажә ишлымаз, иҳәеит. Ухаҵоуп абри аҩнаҭа алсхит,
абраҟа амаҵ сулар сҭахыуп ахьылҳәаз акәша-мыкәша. Џьара,
ҩыџьара, хыџьара инақәылкуеит, аха излалгәамԥхаз здыруада, илгәамԥхо дышнеиуаз, гәашәк даавалеит, иҳәеит. Агәашә
дааҭалан, ашҭа дынҭаԥшит, анхара-анҵыра днахәаԥшит,
иҳәеит, абраҟа илгәаԥхеит, иҳәеит, аҳкәажә. Анхара-анҵыра
бзиа имоуп, аха ихаҭа, зымаҵ бурц бнеиуа уаҩы ԥсымыцқьак
иоуп, дыџьнышуп, аҳкәажә, уи иҩнаҭа ҳазбаҭәашьауам ҳәа
ларҳәеит, иргәаӷьит, аха зныкыр аҳи аҳкәажәи, егьа ажәа
ҟәыӷа иҳәаргьы, рнапаҵаҟа иҟоу рҳәатәы иазхәыцхьоума,
дара ирҳәо ҟарҵароуп, арахьгьы, иумбои, иаҳа-иаҳа
аҽылгәанарԥхон, иара, аԥшәмагьы ихы лгәаирԥхон, иҳәеит,
ани, лылаԥш зыдхалаз анхара. Уиаҟара заҳҳәарызеи, аҳкәажә,
иҳәеит, абри, аԥсымыцқьа иҩны маҵуҩ ԥәҳәысс лхы ҟалҵеит,
иҳәеит. Иахьа шар хәлаанӡа амаҵ луеит, ахәлара ианналагалак, иҳәеит, ахьтәы фаетон агәашә иаадгылон, лхәы илфашаилжәша налиҭон зымаҵ луаз, лаҳҭынрахьы дхынҳәуан, данааигоз еиҭа уахь амҩа днықәлон, иҳәеит, аҳкәажә.
Абас ишыҟаз, иааит, зегьы ззыԥшыз амш лаша, иҳәеит, аҳи
аҳкәажәи рыҷкәын заҵәы имышәхәы исартә изҳаит, иҳәеит.
Имышәхәы шааисаз адырҩаҽныҵәҟьа, нан, уажәшьҭа атәра
дҭыга уан, иахьаҵәҟьа ԥҳәыс даага, даага уара иугәаԥхо,
усоуп аԥааимбар ишсеиҳәахьоу лҳәеит, диашьапкит ианаҳкәажә, иҳәеит. Аҳ иԥа игәаԥхаз, аҳкәажәс бҟасҵоит ҳәа
зеиҳәаз ицымцоз дызусҭадаз, иара игәы зызцаз аҽныҵәҟьа

346

дааигеит, изымҭодаз, аҽныҵәҟьа ачара иуит, иҳәеит. Ԥҳәыс
дааигеит аҳкәажә лԥа, ԥҳәыс дааигеит, аха иааигада? Абни,
лара, зыҩнаҭаҿы зымаҵ луаз, аԥсымыцқьа иԥҳа дааигеит. Аҳҭынра-уаа ируазма ари! Ҳаҳкәажә имаҵ анылуаз
иаҳзычҳауамызт, илаҳҳәаз хамҵакәа дахьцаз ҳгәы иалан,
уажәы уигьы азмырхакәа, аҳи аҳкәажәи аныҟамло инаркны
ҳара аҳкәажәс дҳауа аџьнышь иԥҳа, аҳас дҳауа, аԥсымыцқьа
имаҳә, ҳара ари аҩыза ҳзычҳауам рҳәан, дад, ажәлар
ҩагылан, иҳәеит, аҳгьы, аҳкәажәгьы, урҭ ирыхшазгьы, рызегьы раҳра иахырҳәеит, иԥхарҵеит, иҳәеит. Ҳара ҳшыҟамло
ҳаҳра знапаҿы инҳажьуа уаҩ даҳҭынхом, ҳаҳра ыҵабгоит ҳәа
дхәыцны илаҭәамыз аус аҿы лхы наганы, маҵуҩы ԥҳәысс лхы
ҟаҵаны, аҳра изынҳажьуеит ҳәа дгәыӷны зҵеи дзааӡаз, уажәы,
дшымгәыӷӡоз ала исҳәеит, аҳгьы, лара аҳкәажәгьы рыԥсы
шҭаз раҳра иахырҳәеит, иԥхарҵеит, изыхҟьада? Абасҟак
лхы аџьыка ықәыхны илааӡаз лҵеи! Ҳәаак амамызт аҳкәажә
лгәырҩа. Уаҳа илзымычҳаӡо даннеи, уахык данышьҭалоз дызшаз ихаҭа шәиԥхьыӡс иҟоу зегьы наизышьҭны дышьҭалеит.
Ацәа данҭанагалоз, дынҭанагалеит аԥхыӡгьы. Ажәҩан
далхәхәа даакылсын, лхаҿы днықәтәеит аԥааимбар. Анцәа
усгьы уи иҿалоуп дышцәажәо, иусқәа злаҟаиҵо.
– Ибыхьзеи, аԥҳәыс, агәалақәа бымоуп ҳәа иаҳаит ҳазшаз,
сыбзыӡырҩуеит, –иҳәан ҿааиҭит аԥааимбар. Аҳкәажә ҳәа
акәымкәа, иара изыҳәан усгьы зегьы еиҟароуп, иуааԥсыроуп
ауп, уаҳа акгьы, аԥҳәыс ҳәоуп дышлацәажәо.
– Исызиаҳәа агәала дуӡӡа шсымоу, сгәахы ашәы шашәиҵаз.
Уара уакәӡамыз, аԥааимбар, ахшара бцәа далашәоит,
аҵеи дбыхшоит, аха маҵуҩыс бхы ҟаҵаны, быԥхӡашала
дбааӡароуп ҳәа сазҳәаз? Маҵуҩыс схы ҟасҵеит, дсааӡеит, аха
иаҳзиузеи иара? Аџьныш, аԥсымыцқьа иԥҳа ԥҳәысс дааигеит, ҳажәлар ари рычҳауазма, ҳазегьы ҳаԥхарҵеит, ҳаԥсы шҭаз
иаҳцәыӡит ҳаҳра. Уажәраанӡа, аԥааимбар, анцәагьы уаргьы
ишәызкызҭгьы сныҳәаԥхьыӡ, уажәшьҭа сара сҟынтә шәара
ишәызкхоит ашәиԥхьыӡ, – лҳәеит аҳкәажә.
– Бара, аԥҳәыс, – ҿааиҭит, иҳәеит, аԥааимбар, – анцәеи
сареи ҳакәым бзызгәааша, бара базгәаа бхы, бхы иазыбымуз акгьы бмыхьит. Анцәа ибзааицҳаит, сара ибасҳәеит аҵеи

347

данбоулак, быԥхӡашала ауаҩԥсы имаҵ уны, иаабрыхуала
дбааӡароуп, убасҟан еиқәхоит шәаҳра ҳәа. Бара имал-имазара быхнахын, аԥсымацқьа, аџьныш имаҵ буан, аџьныш
имбхуаз ала ибааӡаз, аџьныш диеиԥшхон, уаҳа дзеиԥшходаз,
ԥҳәыссгьы уаҳа иааигодаз аџьныш иԥҳа лаамышьҭахь, иҳәан,
бымш аабзиахааит ҳәа, дахьынтәааз, ажәҩан дналашәкәа
дцеит, иҳәеит, аԥааимбар.
Реихәаԥшышьа, реицәажәараҿ еибырҳәауа, акгьы иеиҩ­
жьырц иҭахымызт.
Иџьеишьеит реиԥылара иара игәы иаанагоз еиԥш,
гәырӷьала, џьеибашьарала иахьыҟамлаз. Уимоу, убасшәақәа
игәы иаанагеит: Адамыр Бақьыр-иԥа Ҳараз даниба, зыԥсы ҭоу,
ибзианы иидыруа уаҩԥсык иеиԥш акәымкәа, иҟаӡам, адунеи
ианыҵхьоу аӡәы инаур акәызшәа иааҩналаз.
– Аа, уара уоума?! Уааи, уааскьа арахь, – иҳәеит, дегьы­
мгылакәа, астол дшадтәалаз, икаламгьы шикыз, ашьшьыҳәа
даахьаҳәны.
– Уеилахан, избоит, уххь згеит, Адамыр, аха Ҭарсхан
дансыҳәа, саргьы, сгаӡарала, уахак иаамҭа ицәҳарӡргьы баша
ицәыӡрым сҳәан…
– Уааи, арахь уааи, сыузыԥшын, уажәраанӡагьы уаауаз
џьысшьон, – иҳәеит Адамыр, иҳәашьа убас иҟан, дзацәажәоз
дуаҩԥсны акәымкәа, инаур иҭаазшәа, дыззыԥшызгьы убри
анаур акәызшәа. Аха Адамыр иԥшышьагьы, ицәалашәашьагьы
раԥхьа, азнык азыҳәан, ажәа аимакра ашҟа ииасны, «дызлаз аԥхыӡ» далҵаанӡа дзеиԥшраз азыҳәан, аҵх агәы
инахысхьанеиԥш, Бақьыр-иԥа Ҳарази Ҭарсхани Адамыр дааныжьны иандәылҵ, рыԥхьарҭақәа рахь ианцоз
даҽакалоуп ишиҳәоз Бақьыр-иԥа Ҳараз. Ииашахазгьы убри
ауп. «Ҳаннеинахысгьы дышҳацәажәоз, дышҳахәаԥшуаз
гәоум­ҭаӡеи? Еиҳарак сара. Еиҳарак закәи, сара соуп ус
дызхәаԥшуаз, ус дзацәажәоз. Аԥсрада гәыӷырҭа змам, уахгьы ҽынгьы аԥсцәаҳа дышизԥшыз игәаҟхьоу, сааит, абар
сахьыҟоу, сааит узгарц ҳәа аԥсцәаҳа даниҭаалак дшиԥылара
дысԥылеит, дышиацәажәара дсацәажәеит. Убри азыҳәаноуп
саргьы иаҳаҭыр зысымбаз». – Даҽа мшқәак исаӡазҭгьы, салгон абраҟа уск саҿын.

348

– Сара сумыхәацзар суԥырхагамхацызт, ҳаҭыр зқәу
Ада­мыр Алмасхан-иԥа. Уажәгьы сзааиз убри азыҳәаноуп.
Сара, уххь згеит, иуаҳахьазар, уимоу абзиа ҟасҵоз џьшьаны,
агәрагаҵәҟьаны, ацәгьара амаҵ шызуаз анырба, сыԥсҭазаара
ҽԥныҳәа бааԥсык иаҩызаха, ауаа рҿы сыбла сызцәырымго
саныҟала, изгәаӷьышаз сзымгәаӷьит, ахаҵара сзымхеит, Адамыр Алмасхан-иԥа, аха ахаҵареи агәаӷьреи сызхеит даҽакаҿы
– сыԥсы шҭаз ауаа схы рԥырызгеит, – ауада акәакьаҿы игылаз адиуан днықәтәеит Бақьыр-иԥа Ҳараз. Ҭарсхан игәеиҭеит
уи ус зиҳәаз. Иҭахын Адамыр дызлоу «аԥхыӡ» далхны
дирхынҳәырц, иааиз анаур акәымкәа, дышуаҩԥсу. – Уара, уххь
згеит, иугәалашәозар акәхап ҳаиқәшәарақәа, ҳаицәажәарақәа.
Убасҟангьы иуасҳәеит, уажәгьы еиҭа иуасҳәахуеит, ҳаҭыр зқәу
Адамыр Алмасхан-иԥа, иҭабуп идуӡӡаны исзыҟауҵаз азыҳәан.
Ҩынҩықәра нысҵыргьы исызшәом убзиара. Абзиараҿы
иҟоума, уара улоуп сыԥсы шҭоу. Иугәалашәоит, аколнхара
ахантәаҩыс сыҟан. Аоблигациа мыждақәа раахәаразы аплан
иҳақәыз сзынамыгӡеит. Шәанаџьалбеит, ауаа цәҳарҳәит.
Ирфо иржәуа рымам, – дагьҩагылеит Бақьыр-иԥа Ҳараз,
араикомаҿ абыржәы аҳәара даҿызшәа, – арахә ракәзар,
рцыгәқәа рымҭиуазар, уаҳа акгьы рызнымхеит, шәрылгеит,
ихшәырҵәеит анхацәа ҳәа санықәгыла, сҭакразы ашәҟәқәа
реиқәыршәара иалагеит. Ашьҭахь, иугәалашәозар, уара
уҿы снеит. Абасоуп иҟоу, сзыхдырҟьогьы абри ауп анысҳәа,
убасҟаноуп, мшәан, уареи сареи ҳаибадыррагьы аналага.
Уара уааит ҳқыҭаҿы, уцеит араикомахь. Убри ауаҩ иус сара
исышәҭ, депутатк иаҳасабала сара сиазҵаауеит ануҳәа, уара
мап уцәызкуадаз. Ашьҭахь, ишудыруа, статиа хәыҷык уҩит
исызкны. Ари ианбыкәу? Аибашьра анеилга адырҩашықәсан,
1946 шықәсазы акәын. Унапы мшын, Адамыр Алмасханиԥа, ҳқыҭагьы саргьы мышрақә иҳахькьысуан унапы, есааира ҳаиӷьхо ҳҿынаҳхеит, – даахынҳәны дааин, адиуан
деиҭанықәтәеит. Иганахь иҽавакшәа дтәан Ҭарсхан. Ижакьа еилачыра инапқәа алшьуа итәаз Бақьыр-иԥа Ҳараз
днеиҿаԥшит иара иакәу иакәыму еиликаарц иҭахушәа.
Арахь дааигарц иара иҿы даннеи, зынӡаск даҽакын ииҳәоз.
Дызусҭада, ианбыкәу игәы иҭаҵәҟьоу аниҳәауа?

349

– Исгәалашәоит, Бақьыр-иԥа Ҳараз, исгәалашәоит, –
иҳәеит Адамыр. Иааԥсахны, зыхтра ицәуадаҩыз иблақәа
ааирыцқәеит. Икалам астол иқәыршәны даагылеит. – Уара
иуҳәаз гәыкала иуҳәоушь? Агәра сызгом, – длагылеит еидара
хьанҭак даҵақь. Дызлаз маҷ-маҷ алҵра даҿын. – Ҳхаҿы даагап ашәҟәыҩҩы, зымра аҭашәараҿы инеины инхықәгылаз.
Исҳәаз, изуз, сзыхьчоз, сызхьымӡац, ацәгьа бзиа ҳәа ианеихишьаало… Уара узусҭада? Уи ашәҟәыҩҩы ишәҟәык афырхаҵа.
– Уи сара исхашҭуама?! Убри азыҳәан мацарагьы суеи­
хырхәаны иҭабуп ҳәа уасҳәароуп, – иҳәеит Бақьыр-иԥа Ҳараз.
Еиҭах уаанӡа ииҳәаз акәӡамкәа зынӡаск даҽакуп ииҳәаз.
Сиеихырхәаны иҭабуп ҳәа иасҳәеит иҳәозма, уара узыҳәан
абасҟак абзиарақәа ҟаиҵахьеит, дызлазбаз ала, уадаҩра
бааԥсык дҭашәеит, уаргьы уицхраарц ууалуп, иузкны ииҩхьоу
ашәҟәы мацарагьы зыԥсоузеи анысҳәа, ажәа џьбарас иҟаз
зегьы нациҵон, иԥжәаны икасыжьхьеит уи исзикыз ашәҟәы
иҳәеит.
– Ҳҿынаҳхап. Абас ашәҟәыҩҩы иԥсҭазаара анеихишьало
аамҭазы, иуасиаҭ ажәа иҳәарц дшаҿу, дааҩналеит иҩымҭак
афырхаҵа. Уи абасеиԥш иҟоу персонажуп, егьырҭ иҩымҭақәа
рфырхацәагьы реилкаара мариоуп абри ауаҩ дызусҭоу удыруазар, убасҟак еизааигәоуп, анык илыхшаз ахшарагьы ус
изеиԥшхарым. Дааҩналаны дааигеит уи. Дызусҭада? Сара
суазҵаауеит, Бақьыр-иԥа Ҳараз, узусҭада, иаа, ишсоуҳәара,
узусҭада, уабаанагеи?! – иҳәеит ибжьы ҩҭцаны Адамыр, наҟ
диԥырицарц иҭахны. Еибадыруеижьҭеи, аибадырра мацара
акәым, Адамыр иҩымҭақәа рзыҳәан зыԥсы ҭоу персонажны
дҟалеит Бақьыр-иԥа Ҳараз. 1946 шықәсазы раԥхьаӡа иара
изыҳәан статиа хәыҷык иҩызар, уиаахыс сынтәа 1986 шықәсазы
иҵит ҩынҩажәа шықәса, ари ԥсҭазаарак ыҟоуп, Адамыр
иреиӷьу иҩымҭақәа анаԥиҵаз абарҭ ашықәсқәа рыҩныҵҟалоуп.
Иқәыԥшра, иуаҩра рҭәымҭа ашықәсқәа изыдҳәалоу ауаҩ, ихаҭа
деиҭасӡамзаргьы, убарҭ аамҭақәа ахьигәалаиршәо азыҳәан мацаракгьы. Ҳаҭыр ақәиҵар ауан, ииҳәо иаанагозеи, ишԥеилкаатәу
ҳәа Ҭарсхан игәы дҭахәыцуан, изқәиҵара издыруамызт.
Длеиҩеиуа ахәҵәы ҟаҟаны апапирос дахауа, иажәа ина­
циҵеит Адамыр:

350

– Сара суазҵаауеит, Кьараз иалаз, Нестор Лакоба ихаҭа
идҵақәа назыгӡоз, Асоциалисттә Џьа афырхаҵа Бақьыр-иԥа
Ҳараз, сара абас суазҵаауеит: иуҭахузеи, узсыцрымҵуазеи?
Иаа, узсыцрымҵуазеи?!
Ҭарсхан убасҟак ицәымыӷхеит, ажәакгьы мҳәакәа, Бақьыриԥа Ҳараз имахәар нҭарсны дахеит, ҳцап, наҟ ҳаиԥырҵып ҳәа
ирбауа, аха Бақьыр-иԥа Ҳараз, уажәраанӡа ҭынч инацәақәа
злишьуаз ижакьа иааҿарбаӷьаны иааникылеит, иблақәа
мцаԥшьк нархыҳәҳәылан, иқьышәқәагьы аақәацқәацеит.
– Саншьа ду, Адамыр Алмасхан-иԥа, сара соуп Бақьыриԥа Ҳараз арахь даазгаз. Иахьа, иугәалашәоит, ацҳаҿы
ҳаицәажәара. Ҳанеиԥырҵуаз гәала хьанҭақәак урыҵазшәа
збеит, – иҵегьы днеиҵаӷәӷәаны, дыштәаз ҿааиҭит
Ҭарсхан. – Сара соуп шәеиқәшәара еиҿызкааз. Разҟыла
абраҟа ҳаиқәшәеит ҳара, Аԥсара ақыҭантәиқәа. Уаҵәы
Виқтор Ҭахәыц-иԥа шәарыцара иццарц иааз ахьшьцәаашәарыцаҩцәа, Сафер Сакәыт-иԥа, шықәса ҩынҩажәи
жәаба ҳара ҳқыҭа иахагылаз Бақьыр-иԥа Ҳараз, сара уажәы
уаҟа сынхом, аха саргьы, иудыруеит, Аԥсаратәуп, уара, саншьа ду, еицырдыруа ҳашәҟәыҩҩы Аԥсаратәымзаргьы,
ҳқыҭаҿ изныкымкәа унеихьеит ҳара иҳалиааз аӡәы иеиԥш
уҳаԥхьаӡоит. Шәара шәҩыџьа шәеиқәшәара мацара акәым,
ҳара иааны иҟоу Аԥсараа зегьы ҳааиқәшәаны, ҳнеидтәаланы,
ҳнеицәажәар…
– Иаҳурҳәозеи, дад, уххь згеит, ҳәатәыс иҳамоузеи?
Сара исҳәашаз сҳәахьеит, ари, – инапы Бақьыр-иԥа Ҳараз
инаиқәикит, – дахьызбо азы иахәо џьшьаны иааугаз, аԥаршеи
иҟаиҵаз ҟаиҵахьеит. Уара иуҳәашеи иҟауҵашеи урызхәыц,
убриаҟароуп уара иулшауа.
– Абраҟа нҵамҭак узаазгеит, ихшыҩырҵагоу лакәуп.
Уажәааигәа ианысҵеит, – итетрад бӷьыцқәа иџьыба иааҭиган,
Адамыр инапҩымҭа истол инықәиҵеит. Иҭаххеит еиҭа уи ирыдамхаргьы дрыԥхьарц. Иҟалаз идыруазҭгьы, аԥхашьара даиааины уи инапаҿы иааникыларц, цәаҳәақәак рыԥхьара акәым,
иӷьычуазаргьы игон аухаҵәҟьа, еиқәирхон, аха Ҭарсхан ааибышьа змамыз ааирбырц дахьаҿыз иахҟьаны, Адамыр
инапҩымҭа акәым, ихаҭа ихы изеиқәмырхеит.

351

– Ҳарҟәаҵып егьырҭ зегьы, уххь згеит, Адамыр Алмасханиԥа, – ҿааиҭит Бақьыр-иԥа Ҳараз, ижакьагьы ноуишьҭит,
– уареи сареи аибыҳәатә ҳамаӡами? Сара ауаа рыла
сызҭамԥшуа, схы анысзымгәаӷь, сыздыруа уаҩԥсы сахьимбаша ҳәа сахьықәҵыз, абар, уажәшьҭа хәышықәса раахыс
аҳаԥы сахьхәыҵоу, ишсоуҳәара, Адамыр Алмасхан-иԥа, уареи,
уара уеиԥш зеиԥшуи акгьы шәхараӡами? Еибыҳәатә ҳамаӡам
ҳәа даауеит, ибара сахьааизгьы иаҭәеишьом. Иҳаргылауа
баагәароуп, азқьышықәсақәа ирықәлахоит, џьанаҭ тәарҭахоит
ҳәа агәра ганы ҳаныҟаз, уи абаагәара аргылараҿы еиҳау
ахаҳә шьҭыхны иалазҵада ҳәа еимаҳкуан, уажәы абаагәара
абгара ианалага, сара уи ашьапы зкыз иреиуоу, уа ҳәатәыс
ишәымоузеи ҳәа уаауеит, саныҩнала, ҳаиуанк аҟарагьы пату
сықәумҵеит, сара соума утәарҭа иаԥсам, узхамыҵгылоз?
Ииҳәо иҿамшәо даанхеит Адамыр. Аилкаара мариан:
асеиԥшқәа иҳәауа димбацызт Бақьыр-иԥа Ҳараз.
– Убрак уиашоуп, саҭоумҵан. Уаԥсам ҳәа акәӡам сзу­
хамҵгылаз. Уи аҳәара маҷк иуадаҩуп. Сара сахьыҟаз, уара уахьаанагоз, сызлаз… Изаҭахыузеи, ухаҵгылашьа сақәымшәеит,
саҭоумҵан. Уажәшьҭа ҳалацәажәап абаагәараҳәа иуҳәаз. Сара
ибзианы исгәалашәоит уара иухыҵуа. Кьаразаа абна ианылаз,
зеижә шықәса раан, жәаф урҭагылан, уажәы ԥшьынҩажәи хԥа
ухыҵуеит. Шәара ишәыргылаша шәыргылахьан, иҟашәҵаша
ҟашәҵахьан сара саниз. Уара узыҳәан сара раԥхьаӡа астатиа
хәыҷы анысыҩуаз, 1946 шықәсазы 23 шықәса сырҭагылан.
Иуасҳәап исыхьхьоу, уара узыҳәан изызҩыз? Саргьы ақыҭа
иааӡаз уаҩуп. Сани саби цәнарҳәхьан ашәахтәи аблигациеи.
Ашықәс анынҵәоз, рџьабаа иахҭныҵны ироуз акы заҵәык
акәын – иааҳәны ауал рықәшәон. Сзыхдырҟьо абасоуп ануҳәа,
ауаа ргәаҟра здыруа аӡәы дцәырҵит сҳәон… Сқәыԥшын, сгаӡан,
хыхь-хыхь избоз азсырхиеит, инарҵауланы сазымхәыцит
ухы-уҵыхәа. Ҩажәи жәибжь раангьы, Аԥсара уахагылаӡамыз?
Ари, – Ҭарсхан инапы наиқәикит, – ари иаб дандырӡуаз 1949
шықәсазы ақыҭа знапаҿы иҟаз уара уакәӡамыз?!
– Иашоуп, сара соуп, – дазыгәдуны ҿааиҭит Бақьыр-иԥа
Ҳараз, – урҭ ашықәсқәа рзыҳәан мацара акәӡам. Советски власт, раԥхьаӡа Аԥсара ианааиуаз раԥхьа сгылан, апар-

352

тиа сшаламызгьы еиҿыскаауан, акомҿаррагьы раԥхьаӡа
Аԥсара еиҿызкааз сара соуп. Сара иахьагьы срылан Кьаразаа иманы абна данылаз, абастәи шьхала Нхыҵҟа данцоз, ишьапы ԥҵәазшәа, алаба данҵаны, аӡиас дырганы
ишьҭра сахьалахәыз. Сара, уххь згеит, Адамыр Алмасхан-иԥа,
сыԥхӡаша здысҵаз, сыԥсҭазаара зыхҭнысҵаз абаагәара сгәы
ахшәама ахымшәама, уи сара исусуп. Иашоуп схаҭагьы избеит ахаҳәтә баагәара ацынхәрас, алтә ҵәҩан шыҳаракыз,
аха саҽԥныҳәара, уххь згеит, аӡәгьы азин имам, избанзар, абзиа ҟаҳҵашт ҳәа агәра гаҵәҟьаны ҳаҟан. Убри акы, ҩбагьы,
иахьынӡасылшоз срыцхраауан снапаҵаҟа иҟаз.
– Сибраҟа ишәмышьҭыз, ишәцәынхаз, аха анҭ, Сибра аҵаа
иашәыргоз?!
– Убри иаб, Ҭамел Ҭрамба иакәзааит, уаанӡа идырӡыз ракә­
зааит, дарбанзаалак аӡәы изыҳәан Бақьыр-иԥа Ҳараз дҭеикит,
ашәҟәы изалеиҵеит ҳәа уаҳауазар, убраҟа сыламыс цқьамзар,
адыд-мацәыс абраҵәҟьа сыхәнаҵәааит. Ииашоуп, исзымыхьчеит. Хрушьчов ианоуишьҭ, ихынҳәны иаақәазгьы, убри ауп
исаҽԥнырҳәаз. Иршьыз ахьыршьызи еиқәханы ихынҳәыз
рыбла сызхымԥшылауа, гәнаҳак сыманы акәӡам сара ажәлар
сызрылҵыз. Сара исыхьыз, сыԥсҭазаара сгәы ахзыршәаз
уасҳәеит, амаалықь диааӡоз џьышьаны аџьныш дзааӡаз
сиҩызахеит. Уаангыл, исараӡа. Уара ушҟа схынҳәуеит. Ииашоуп, уара иаҳа уқәыԥшуп, Аԥсны асовет мчы анышьақәгылаз
зынӡаскгьы умиӡацызт, аха иҟамыз усҟангьы уеиԥш зеиԥшыз,
ҳара, атапанчеи аарлаҳәа анапынҵареи раамышьҭахь акгьы
ззымдыруаз абарҭ ауаа ирҳәозеишь ҳәа зҿы ҳҭаԥшуаз? Урҭ
еицҿакны иҟашәҵо ссируп ҳәа аниарҳәа, ҳаргьы иаҳагьы
агәра ҳгеит.
– Иҟашәҵо ссируп зымҳәаз ирԥеиԥшхазеи? Уи зумҳәозеи?
– Сара еиҭауасҳәахуеит, аӡәгьы дысмырӡит. Егьирахь, иашоуп, акулакцәа рмал рымхра инаркны, исыдырҵоз ҟасҵон.
Уара уакәӡамыз сзырҽхәоз, уара уакәӡами, иуасҳәақәаз
аамҭа ианаалом ҳәа, наҟ иаважьны исымҳәақәоз анҵаны,
ахьтәы иаҵәа соуртә аҟнынӡа сыхьӡ ҭызгаз? Уара уашәа, уара
уажәа зызкыз рхаҭарнак соуп сара, сухашҭма, Адамыр Арҭанба.
Уҵх аабзиахааит! – дцарц ашә ахь иҿынеихеит Бақьыр-иԥа

353

Ҳараз. Абзиа ҟаиҵаз џьишьан еицәаз шыҟаиҵаз збаз Ҭарсхан,
азнык азыҳәан Бақьыр-иԥа Ҳараз днаишьҭалеит дицны дцарц,
аха нас акы ихашҭны игәалашәазшәа дааҭгылеит.
–Ҳараз,Адамыр, ус ҟашәымҵан, шәара… Шәара шәҩыџьагьы,
иацҵаны ииҳәаз, ажәа џьбарақәак иқьышә иаақәыххит, аха
аҩыџьегьы рықәра дазԥшны иҽааникылеит. Ашә аҿынӡа инеихьаз Бақьыр-иԥа Ҳараз днаихьӡан, импыҵҵәраауа, иҩанҭхьӡа,
исахҭан палтакьаҿ амахәар днахьынҳалеит.
– Сара сымаҳә, исзынхаз сыԥҳазаҵә лхаҵа, уара урыц­
ҳасшьоит, папа, урыцҳасшьоит иҳәеит. Сара соуп ирыцҳаишьо,
сара абык еиԥш уаабоит ҳәа зарҳәауаз ақыҭа зегьы убри
ианасмыжьит сымаҳә, – иҳәеит, Бақьыр-иԥа Ҳараз. Ҭарсхан
идыруан уи имаҳәи иареи аханатәаахыс иахьцаз зыхҟьақәаз.
«Абыржәы дахьыҟоу узымдыруандаз, иахьа мацара сыбла иабаз, слымҳа иаҳаз азхоит, саргьы, уара уеиԥш, схы
кны сықәҵырц азыҳәан» – Уара, – уажәы иблақәа амца
нархыҳәҳәылан, Адамыр дкылкааны днаихәаԥшит, – иашоуп, уара, Адамыр, усыцхрааит, ашәарҭа санҭагылаз унапы суркит, аха изаҳамҳәозеи ашәарҭа сахьҭагылазгьы
зыхҟьаз? Схазы акыр сҭахны, акыр сашьҭаланы акәызма?
Уҟамыз сыҩны, ублала иумбеи сара нхарҭас исымаз. Сымаҳә,
Сакәыт-иԥа Сафер, анымха-хымҵәа иԥа, унеишь иҩны, Аҟәа!
Изалаҿ иҩнаршәу ауарҳал иаԥсаӡам сара сынхара зегьы.
Шәанаџьалбеит, зынӡа ихҳарҵәеит анхацәа, ашәахтәи, иблыша аоблигациеи маҷк аҟара иаагшәырха ахьысҳәаз азыҳәан,
апартиа салцара азҵаара ҩықәдыргыларц акәын, уи уаналырца, иузыԥшу, иудыруеит, бахҭоуп. Убасҟан уара усыцхрааит, иуҩыз астатиа хәыҷы, иҿаҳаит, дуӡӡак дааԥхьеит,
шәааихылаԥш, абри дхантәаҩы цәгьам иҳәеит. Ииашоуп, уи
зегьы рзыҳәан иҭабуп ҳәа уасҳәоит, аха, угәы иалымсын, Адамыр Алмасхан-иԥа, сара сыхьӡ шаҟа иҭугоз, убасҟак уи уара
ухьӡ ҭнагон, баба дукәыхшоуп. Сықәрахь саннеи ауп, сызҿыз
зегьы избашаз анызба, аха усҟан, сызҿу зегьы ссируп ҳәа
саныҟаз, уара иуҳәарауаз, Бақьыр-иԥа Ҳараз, узҿу закәызеи
ҳәа. Сырҽхәаразы иреиӷьу ажәақәа рыԥшааратәи усҟан
хәыцырҭас иумаз, уажәы сахьубогьы узычҳауам, – иажәақәа
зны иааџьбарахон, аха иааиртатон.

354

– Шәҩыџьегьы, шәааӡырҩи, сара ишәасҳәо издыруазеи,
аха, – ацәыԥхашьара даиааины, иԥсы шҭаҵәҟьоу аҳәара
ишаамҭаз ибон Ҭарсхан, аха дшалагара, ииҳәашаз издыруамызт, – ишԥашәасҳәари, ҽԥныҳәас ирибаҭараны иҟоузеи аҵла
аԥашәи амахәи. Шәҩыџьегьы, иара саргьы, ҳазегьы аамҭа
иахәхаз ҳауп, – ргәы иаахәап ҳәа ауп ишиҳәаз акәымзар,
усҵәҟьа иара ихы рылаиҵар иҭахымызт, – ҳаззегьы еилахәу
ҳауп.
– Убри ауп, Ҭарсхан, рыцҳарасгьы иҟалаз. Иаҳзеилмырго
еилысит ацәгьеи абзиеи. Даҳгап дналкааны, аа, абри, нас уи
ашәа ззуҳәо сара – инапы Бақьыр-иԥа Ҳараз инаиқәикит,
нас иҭаҷкәым раҵәаны игәышԥы иадкыла, ашәа инациҵеит,
анхацәа рзыҳәан иԥсы ҭоуп, ирыцҳаишьоит, дрыцхраауеит сҳәон, сажәақәа иреиӷьу иара изкны астатиақәа зҩит,
ашәҟәқәа ҭсыжьит. Аԥашәахь сымнаԥшӡеит, Ҭарсхан, аԥашә.
Ахҵәараҿынӡа иназгада урҭ, ирыцҳаишьоз анхацәа? Сымаҳә,
анымха-хымҵәа Сакәытыжә иԥа иҳәеит. Имаз уеизгьы имхны, днымха-хымҵәаны дҟазҵада Сакәыт?! Ма, абри иара
иҩызцәа роуп. Дара рацкьыс сеиӷьу џьушьома сара?! Убарҭқәа
рзыҳәаноуп, Ҭарсхан, иахьа иухашҭма ацҳаҿы иуасҳәаз.
Ҭарсхан игәы дынҭахәыцит: «Иахьа уара урҭ ажәақәа
иаасоуҳәаҵәҟьаз убас сырҟаҵызҭгьы, избазгьы збомызт,
исаҳазгьы саҳауамызт».
– Иԥсы ҭаны дыҟазҭгьы, зегьакоуп шәара шәаҵкыс деиҵ­
бызаауан саб, – иажәа дналагеит Ҭарсхан, аха акы иҳәарц
иҭахны Адамыр инапы иҩышьҭихыз аниба иҽааникылеит.
– Аа, уахәаԥши абнауаҩы исахьа иҭаны игылоу абни, –
инапы Бақьыр-иԥа Ҳараз иқәкын, – абни думбои, абни иоуп
уара уаб дзырӡыз, уабгьы дирӡит, уангьы амаҵура дамихит,
уара ухаҭагьы, анцәа исылаиҵаз, амаалықь иеиԥш ихьчатәу
сыхьчоит, еиқәсырхеит, мҩак аиҭоит ҳәа, уара ухаҭагьы, дад,
Ҭарсхан, аҩсҭаа имаҵ умур ада ԥсыхәа умамкәа уҭазыргылаз,
уигьы, зегь, аа уихәаԥши, абни иоуп, наҟ, анцәа даахәаны
суҳәоит, дысԥырга.
– Сара иҟасҵаз уара исаҽԥнумҳәалан, уи сара схала
схы иаҽԥныҳәаны салгахьеит. Уара иба уара утәы. Усҟан,
сацәшәоит, уара ухы иаҽԥнуҳәаша иаҳагьы еиҳахап ҳәа?

355

– атыр ҳәа даақәгьежьаан, ашә ааиртит Бақьыр-иԥа Ҳараз.
Еиниршәарц, мамзаргьы иҵегьы еицәажәарц, џьара акаҿы
иааибагарц иҭахны акәмызт, ихаҭа аҩыџьегьы ажәақәак
реиҳәарц иҭахны, Бақьыр-иԥа Ҳаразгьы иаанкылара, Адамыргьы иажәа џьбарақәа рыхҽра иҽыназикит Ҭарсхан, аха
иара ишҟа даахьаҳәын, – иабыкәыз сахьааугоу, абри иеиԥш
иҟоу роуп сара иаҳагьы исзымчҳакәа сызцәыбналаз, усԥырҵ
наҟ, уара уабаҳабжьахеи, – иҳәеит, аха абарҵахь данындәылҵ,
иаалырҟьаны даагылеит. – Уара, ала ԥина еиԥш, зегьы
ирымҵагьежьуа, Зураб ҳәа аӡәы дыҟами абраҟа?! Думдыруеи? Убри инаиҿыҵҟьеит. Уара акыр удыруама? Ииашаҵәҟьаны
ара дыҟоума сымаҳә? Думдыруеи, Сергеи Сергеи-иԥа Фанба. Сакәтыжә иԥа Сафер, аԥсышәала иуҳәозар, дубама
дыҟаҵәҟьоума абраҟа?
– Дыҟоуп, – иҳәеит Ҭарсхан, – шәарыцара иааз, ани, адуи
иареи абнахьхьи еицыҟоуп.
– Исҳәо уаҳауама, дад, уажәраанӡа сара сзыҳәан Адамыр
ииҳәаз зегьы башоуп, убарҭ, аҩыџьа реидтәалара иадкыланы иуҳәозар, убри сахаануп, аҳәара иаԥсам… – иҿынеихеит,
амардуан данналбаа, дааҭгылан, – уара, уан, арҵаҩ ду, асалам
сызлышәҭ. Анцәа ибоит, сара сыбз алам лхаҵа иҭахара, уиашоуп, дысзымыхьчеит, аха егьирахь сыцқьоуп. Даҽакы, дад,
сызлауҳәо, ани, атурбаза ԥина дубозар, исызиаҳәа, иаха дцеит, аҳаԥахьы дхынҳәит ҳәа, – ибжьы аархәыҷны, – ани иахь,
уӡырҩи, уаҳа иара иахь уҩнамлан, – иҳәеит Адамыр ишҟа
инапы рыххауа.
Адырҩаҽны ашьыжьымҭан, иҟалашаз аныҟала ашьҭахь,
Ҭарсхан игәалашәоит уи иахь уҩнамлан, ихала дыҟазааит ҳәа,
Адамыр изыҳәан Бақьыр-иԥа Ҳараз ицамҭаз ииҳәаз ажәақәа.
Ицәа иалашәама, мамзаргьы дшыҟаз гәаҭаны, идырма Адамыр
иигәаӷьраны дыҟаз? Иҟаиҵааит, уиԥырхагамхан ҳәоума уаҳа
имԥан умнеин зиҳәаз? Ажәабжь бзиак асиужет ыҟоуп, ирӡтәым,
ианҵатәуп ҳәа игәы дынҭахәыцит Ҭарсхан, ашәҟәыҩҩы, ахшара рацәа ран длеиԥшха, аӡәымкәа, ҩыџьамкәа аперсонажқәа
аԥсҭазаара ахыркәшарахь даннеи, зегьы бзиала ҳәа анреиҳәа
аамҭазы, ифырхацәа руаӡәк, зегьы ирхаҭарнаку, иаҳа иаарылукааша, днеиуеит дызшаз – ашәҟәыҩҩы иҿы. Урҭ реиԥылара,

356

реицәажәара… Ашәҟәыҩҩы ибеит иперсонаж, аамҭа иафыр­
хаҵаз, абри шәиеиԥшхароуп ҳәа зыхьӡ аҿар ирарҳәоз,
ауаа рыбла дызхымԥшыло, ихы агарҭа имоуа данымыцхәха,
дшыбналаз, уаҩԥсы иахь дцәырымҵуа ихы шитәхаз. Дызшаз
ашәҟәыҩҩы изыҳәан ари иаанагозеи? Асиужет уажәыҵәҟьа
ианысҵап, нас, сшаахынҳәлак, иркьыԥхьшам, аҭыжьырҭаҿ
ани, исыдгылауа, аха, сара сеиԥш, бзиа змам, исгәаԥхеит,
ибзиагәышьоуп, аха, иҟаҳҵарызеи, кьыԥхьшьа амам, иҵәахы,
егьырҭ уҩымҭақәа инарылаҵа иҳәап, нас саргьы убраҟа сгәы
аасырҭынчып.
Уара иуҳәауа анцәа уи иуциҳәозароуп. Ус акәымкәа, уара
иануҳәауа, анцәа ианимаҳа, аҩсҭаа иаҳауеит. Ажәабжь асиужет, ииашаҵәҟьаны изеиԥш тетрад жәпа анҵара дахьӡеит
Ҭарсхан, дшахьӡаз, ишаниҵаз еиԥш Аԥсуа баагәара азыҳәан
ииԥшаақәаз, иаҳақәаз, ишаниҵаз еиԥш амҩан иибаз абаа
хыӷәӷәарҭаҿы аҩырақәа зыхьӡ ахаҳә ҟьаԥс иааркьаҿааркьаҿны акәзаргьы, ишаниҵаз еиԥш, убраҟа, ихаҭагьы
илахьынҵа ахьыӡбахаз аԥсааиҭакырҭа, ашьхақәа рыгәҭаны
иҟоу атурбаза «Абзагә», урҭ анҵамҭа цыԥҵәахақәа рылагьы уаҩы еиликаартә иҟоуп иара, Ҭарсхан ихаҭа ишизаатыз
изымдырӡоз даҽа дунеик, убри иабзоураны иара дшыхынҳәуаз
анцәа дыззишаҵәҟьаз ашҟа. Атетрад жәпа, машәыршәа,
альпинистцәақәак ирымԥыхьашәеит. Амузеи аҿы, иахьрымоу, убасгьы ажәаны инарыцырҵеит. Азнык азыҳәан ҳгәы
иаанагеит ҳара ҳаанӡа уаҟа инеиз альпинистцәақәак, ҳара
ҳаԥхьа дара шнеиз алаҳдырырц ирҵәахит ҳәа. Ахаҳәқәа
реиҟәԥараҿы ибжьаршәын. Аԥша наҟ ибжьанацалоу, убасҟак
иманшәалаханы ибжьаршәын, асгьы ақәагьы акгьы знеиуамызт иара аҿы, ҵаны, анҵамҭақәа изларҳәо ала, изтәыз
ицәыӡижьҭеи мызкгьы мҵыцт. Ажәала ианқәоу рыла мацара акәым, аҭыхымҭақәа ианҵоу рылагьы, издыруада амузеи азыҳәан акыр иаԥсазар ҳәа иааҳгеит. Аилкаара мариан,
альпинистцәа ирымԥыхьашәаз атетрад, адаҟьаҿы иназгаз.
Уи змаҟа иавҵаз Ҭарсхан Ҭранба ацаҟьа данҟьаны даннеиуаз, имаҟа иавҵшәеит, ԥыҭраамҭак урҭ аҳауа еицалан. Даҽа
ԥсҭазаарак, ирыӡбарц амҩа ишықәыз, иаҳа иласыз, аԥша
иагеит иахьаҭаху, ахаҳәқәа реиҟәԥара иныбжьашәеит. Даҽа

357

дунеик ашҟа диасит егьи ҵаҟанӡа инеизгьы, ихаҭа иаҵкьыс
иаҳа ԥсынҵра бзиа аиуит иҭынхаз, аха уи атәы зынӡаск даҽа
ҭоурыхуп. Уажәазы ҳара ҳхынҳәып дахьынҳажьыз ашҟа.
Уаанӡа иӡса-ӡсо, змаҭацәа ирылагәырӷьауа аҭакәажә
хахәы шла илҩызаха, аеҵәақәа ирылаз амза ҭҭәаа-ҭыԥха,
нан дшәыкәыхшоуп, уажәшьҭа ажәҩан шәара ишәымаз,
сара ԥсшьара сцеит ҳәа, аеҵәақәа ааныжьны, ашьхақәа
инарыҵалан, ажәҩан иацәыӡхьан, Ҭарсхан Адамыр иуада
данаадәылҵ. Аԥенџьыр иалԥхоз афымца лашара ашҭа арлашон, аха уинахыс, Бақьыр-иԥа Ҳараз дназлаланы дцаз
алашьцара убас ижәпан, шьаҿак узеихымгауа. Ашҭаҿы ианааи, иеиҳәаша, дызлаирхынҳәыша шизымдыруазгьы, дааникыларц, дирхынҳәырц, урҭ аҩыџьа ахацәа усҵәҟьа
еиԥырымҵырц, Бақьыр-иԥа Ҳараз днаихьӡан, имахәар
днахьынҳалеит Ҭарсхан.
– Иҟоу уасҳәап, дад, – дахьникылаз игәы иахәан, ҭынч,
гәҭахәыцрала ҿааиҭит Бақьыр-иԥа Ҳараз, – ашьа ицаша, дад,
ада иалагылом, иҳәеит. Егьа ҟауҵаргьы, иауам, ада иалҵны
ицароуп. Иузнымкылаша ужәҩахыр аҵаргыланы, баша амала, дад, ухәда хумжәан, – алашара зылԥхоз Адамыр иԥенџьыр
ашҟа инапы наирххеит, – ании сареи ҳазларыцҳахаз, ҳазҿыз
зегьы шбашаз аабеит ҳҩыџьегьы. Иара сара исхараитәуеит,
уара уоуп аԥашәқәа ҳәа, сара иара ихарастәуеит, аҵла сара
еиҭасҳазаргьы, қәаԥсатас, мра каԥхарас иамаз уара уакәын
ҳәа. Аӷацәа шаақәҳхлак, нас, уи аҽны инаркны, адунеи аҿы
акәтаӷь былгьо иҟалоит, зегьы рыԥсы шҭоу џьанаҭ роуеит ҳәа
иаҳҳәо шаҳҳәоз, ҳшааиуаз, дад, ҳаӷацәа ҳәа уаҩ дыҟамкәа,
адәышкәаӷьазаҿ ҳанаакылс, аргамаду иаабеит, аӷацәа ракә­
ӡамкәа, ҳхаҭақәа ҳзықәтәаз амахә аԥҟара ҳшаҿыз. Ҳхы ҳаӷан,
дад, ҳхы. Сара дысзымыхьчеит уаб, иреиӷьыз ҳабригадир,
аԥҭа, Сталин иеиԥшыз аԥҭа ажәҩан хнаҩо ԥхыӡ иахьибаз
зыԥхыӡ иақәдырӡыз уаб, уаҟа, дад, ҳқыҭан, иахьагьы аӷаџаӷаџҳәа ибжьы улымҳа ҭнахуа ауаа дрылагыланы дцәажәоит
уаб ашәҟәы изалазҵаз, убасҵәҟьа инхоит-инҵуеит ҩажәи
жәибжь раан ауаа зырӡуаз, урҭ зегьы, иџьоушьаша, ишԥаубо
ихынҳәны иааз, иузымыхьчаз ҳәа саҽԥныҳәара иалагеит.
Реиҳа зыбз ҭазыкқәодаз? Реиҳа знапқәа ашьа рыхьшьыз. Уара,

358

ашьажәҩы, Советски власт аагаразы сара сықәԥозар, иааҳәуа
шыбзиоу ҳәа агәра гаҵәҟьаны сыҟан, аха уара? Ашьажәҩы,
уара? Угәыла маӡала ашәҟәы изалаҵаны дзырӡыз, уара уоума сара стәы зҳәауа ҳәа сҩықәгылар, дасу дзакәу аҳәара
сҩалагар… Сыԥсы шҭаз зегьы срылҵит, сусгьы, ауааԥсырагьы,
зегьы сгәы рыхшәеит, ишынеибакәу зегьы…
– Суқәшаҳаҭуп, ҳажәлар рҵас-рқьабз уазхәыцны, ауаа
зҭи­уаз, изырӡуаз рыхьӡ-рыжәла ахьумҳәаз…
– Убарҭқәагьы, дад, Ҭарсхан, убарҭ, ауаа зырӡызгьы, убас­
еиԥш ацәгьарақәа ахьыҟарҵаз, убригьы зхарада? – инапы наирххеит Адамыр иуадахь, – думбои, абнии сареи ҳауп изхароу,
раԥхьа сара, нас Адамыр, иара иеиԥш зеиԥшыз, – иҳәеит.
– Сара суҳәоит, иуҭахызар, ишубо, абыржәы сшьамхы
асырсуеит, суҳәоит, агәра згоит дшудыруа, исаҳәа, дызусҭада
саб дзырӡыз? Ауаҩԥсы иакәым акәты ахы сзыхҵәом, цәгьарак
илсхуам, аха издыруазааит, – иҳәан, дӷьаҵәыӷьаҵәуа диҳәеит
Ҭарсхан. Иқьышә инықәыххит иаб дзырӡыз деиликаарц
зиҭахыҵәҟьаз иҳәарц: акьыԥхь ала ауаа дыдирдырырц,
иҽааникылеит.
Еикәарҽны иҿаҳәаны ижәҩа ихшьын Бақьыр-иԥа Ҳараз
иуапа. Имш лашараз, иҵхы лашьцараз, ашоура ыҟаз, ихьҭаз,
еснагь, дахьцалак уи ицзар акәын иуапеи, аԥса ҵары зхаз
алабашьеи, Ҭарсхан изҵаара ицәыхьанҭахан, дынкахәыцуа
дгылан. Иуапа ааԥиртлан, ижәҩа инҭаирԥеит. Иаҳагьы илахь
ашҟа даалахан, инаихаиршьшьит иуасцәа хылԥа.
– Уаб дзырӡыз деилукаарц уҭахуп акәу, дад?
– Сшьа зуеит ҳәа акәым, иуасымҳәеи, сара акәтыҵәҟьа ахы
сзыхҵәом, аха дыздыруаз…
– Акы суазҵаашан, дад. Иахьа, сара сааргарц, акрахьифауа
ажәабжьқәа иаҳәауа, ани, аиҳаб ду, апартиатә усзуҩы игәы
ҟасҵаларц санааргоз… Сара аара сзақәшаҳаҭхаз, иасҳәарц
исыӡбақәаз даҽакуп, аха уиакәым сызҿу, убарҭ, саагаразы
инеиз, уара узрыцыз, дад? Сара ибзиан дыздыруеит, уаҩԥсы
бзиак иоуп, уааидтәала ҳәа, уара, дад, уара узсыҳәаз? Уара
ибзианы дудыруама уи?
– Ааи, дыздыруеит, иара иҿыҵәҟьа аус зуам, сара аҵараеилкааратә еиҳабыс сыҟоуп, аха уии сареи ҳаизааигәоуп…

359

Уажәраанӡа ҳаизааигәан. Аха уи даҽакуп. Иуцәызӡом, сегьицхраалоит…
– Уицхраалоит… Аҳы, уи бзиоуп. Уаб дзырӡыз деилукаарц уҭахуп, иуҭахызар акәхап, дад, уангьы лусура дамызхыз дызусҭоу? Уаб хаҵа еилҟьак иакәын, уан лакәзар,
аԥсҭазаара ҳахшыҩҭра… Аҵеи бзиа дырхылҵзаап сгәахәт
иахьа, аҳаԥаҿы шәаннеи, ҳанеибадырқәа, хшыҩла, дад,
дыцәгьамзар акәхап, аха, дад, угәы иалымсын, макьана усабира уагымзаап, – ҿааиҭит Бақьыр-иԥа Ҳараз, –уаб дзырӡыз,
уангьы лмаҵура дамызхыз, ухала иузымдырӡои? Сицхраауеит
ҳәа узҿу дызусҭада? Адамыр ибаҩхатәра зызкыз? Изызкыз
сара, уаԥхьа игылоу сыԥсҭазаара? Уца, уҵх аабзиахааит! Абри
зхысҳәааз еилукаар, мҩас узқәылашагьы нас иаҳа иудыруеит. Аӡәыр дуазҵаауазар, дцеит ҳәа сызраҳәа, – илабашьа
ыҵақшо иҿынеихеит, аха шьаҿақәак данаанаскьа, дааҭгылеит
дӡырҩуа. Аԥсшьарҭа ӷәтәы ҩны хәыҷқәа руак аҟынтәи,
имырдуцәакәа, хараӡантә иааҩуазшәа, еиқәшәаны, рыбжьқәа
еинааланы ашәа рҳәон ахацәа.
– Анҭ, иумдыруеи, аԥсаратәқәоуп, уара уқыҭауаа, ахьшь­
цәа-шәарыцаҩцәа, убарҭ роуп ашәа зҳәауа. Уаала, ҳнеип
дара рышҟа. Ари аҩыза аҵх лашьцараха узлацозеи, –иҳәан
аҭаҳмада днаидыххылеит Ҭарсхан.
– Зынӡа усабиума, уаҳа акгьы узеилымкааӡеи?! – иҳәеит
Бақьыр-иԥа Ҳараз, аха урҭ ажәақәа ҳәан, абду ишиеиҳәара
еиԥш имаҭа гәакьа иуапа еиԥш еиқәаҵәаз аҵх иналаӡит
аҭаҳмада илабашьа ашьҭыбжь.
Зны иҭаауа, нас ашьха ҳаракырак ихалозшәа, ашьшьыҳәа
ишьҭыҵуа, ашәаҳәабжь ааҩуан. Уи «Ахра ашәа» иаҳацыԥхьаӡа
дунеи ҿыцк изаанартуа датҟәон Ҭарсхан. Ашьа аҿыхра, аешьа
изыҳәан аешьа игәаҟра, ауаҩытәыҩса иахьынӡаилшауа даҽа
уаҩԥсык, даҽаӡәы бзиа ибара, ихы ихҭынҵара… Убри абзиабара ду, агәаҟра цәгьа иахылҵыз ашәа… Иаԥызҵаз ауаҩ, уахык, ҵхы заҵәык азыҳәан игениз уаҳа иагьнимҵыр акәын,
ииҳәашаз иҳәеит ажәак ала, дцар акәын… Убри ауаҩ, зашәа
зыԥсҭазаара ахҭнызҵаз изыҳәан иҩызар ажәабжь, ашәа ахаҭа
еиԥш, иегьлахьеиқәҵагоу, аха иегьгәышьҭыхгоу ажәабжьхон.
Абри ахшыҩҵак раԥхьа иблокнот ианиҵеит Ҭарсхан ақыҭаҿ аус

360

аниуаз, ашьҭахь, усура ақалақь ахь диасхьаны, ихала дшыҟаз,
уахык, раԥхьа ашәа игәы иқәыҩуа иалагеит, нас игәалашәеит
анҵамҭа иҟаиҵахьаз. Рҵаҩыс аусура иалагаз иԥҳәыс (анцәа
диныҳәароуп, аусурҭа аԥшааразы длыцхрааит Виқтор Ҭахәыциԥа), асааҭқәа нагӡаны ишлымазгьы, илоуаз ауалафахәы
аар­лаҳәа аӡәы изхон. Ушәҟәыҩҩраҿы, уҵара усураҿы иаҳа
ахақәиҭра уоуп, ахәыҷгьы изеиӷьуп ҳәа иԥҳәыс лани лаби рахь
аамҭала, уадақәак рырҭаанӡа ҳәа данца, ихала данаанха, руада ҭшәа хәыҷы иаамыцхәхома уҳәо аҟынӡа иҭбааҭыцәхеит,
аха уи ҭбааҭыцәын ҽынла, аԥенџьыр аҟнытә иааԥшуаз ажәҩан
аныҭбааҭыцәыз. Уахынла, имацара заҵәык данаанхалак,
аԥенџьыр далԥшны дызҵаԥшуаз ажәҩангьы лаҟәуан, иҭшәахон,
иуадагьы аҭӡамцқәа еидылама иҳәо аҟынӡа ихәыҷхон. Анҵамҭа
иҟаиҵахьаз иханаршҭит ашәа ахаҭа игәы иқәыҩуа ианалага.
Дҩагылеит. Ԥыҭрак аԥенџьыр дадгылан. Уажәы-уажәы аԥҭақәа
нархыло усҟан иаалашьцон, нас ирыцәцон иҭҭәааӡа иааԥшуаз
амза. Иԥенџьыр анаҩсҵәҟьа рыҽҩышьҭырхуан ашьхақәа.
Убрахь, абанҭ ашьхақәа рыгәҭаноуп, абасеиԥш иҟаз ҵхык
азыҳәаноуп ианыҟалоз урҭ аешьцәа рыдрама. «Ахра уалҟьар,
уԥыхха уцар, исыбаргузеи, уаа», ихы иҭагьежьуан ашәа ажәақәа.
Адунеи изықәу иреиӷьеишьауа ауаҩ ибла ишабо дҭахоит, акгьы дызихәом, дгәаҟуеит, дбылуеит, амца ицроуп. Убри агәаҟра,
ахәшҭаара амцабз шалҵуа еиԥш, дызбылуаз убри амца иалҵит
иаацәыригаз ашәа. Ажәабжь аҩра далагаанӡа дазхәыцит
хшыҩҵак хадас еиҭарц ииҭахыз. Амузыкоума, ашәҟәыҩҩроума,
исахьаҭыхроума, аҟазара зегьы ауаҩытәыҩса игәаҟашәоуп,
ихәыцра гәҭыхеи аԥсҭазаара аиашеи, аихымцеи ашьанҵеи
реиԥш, аҟазара игәаҵаҿы ианеинҟьалак, ирхылҵуа ацԥхьқәа
роуп аҟазаратә рҿиамҭа. Егьырҭ зегьы аҩсҭаа иажәоуп. Агәаҟра
џьаҳаным гәашә дынарҭаԥшит уажәымзар уажәы сашьа
дҭахоит ҳәа ахра иаҵаԥшуа. Аухаҵәҟьа аҩра далагеит Ҭарсхан
уи ажәабжь. Иахьӡиҵеит «Ҵхы заҵәык агени» ҳәа. Ажәабжь
ахьӡ аҿы хыхь аеҵәа ықәыргыланы ҵаҟа иналбааганы иарбоуп ихы ишаирхәаз анемец шәҟәыҩҩы Стефан Цвеиг иҩымҭак
ахьӡ. Ииашаны, агәаҵәаҵәҟьа дҭаԥшны еиликааит ажәабжь
арецензиа ҟазҵаз Адамыр. Акьыԥхьра азыҳәан ақәшаҳаҭрагьы
имамызт. Агәаҟроуп ашәеи ажәеи зхылҵуа ҳәа зҳәауа ажәабжь

361

шәкьыԥхь иҳәар, ихаҭа иааиҩхьаз зегьы мап рцәикыр акәын.
Убри азыҳәаноуп уи ииҩыз дзахымгәааз Ҭарсхан.
Ашьха данылбаалак, инапҩымҭақәа ахьыҵәаху иан лҿы
дцаны, ажәабжь «Ҵхы заҵәык агени» иагьыриашаҵәҟьоу,
иац­ҵатәқәоу ҳәа имшынҵаҿы нҵамҭақәакгьы рыҟаҵара
дахьӡеит Ҭарсхан.
Ахрышь дахьылаԥалаз имагәқәа рышьҭыбжь илабашьа
ашьҭыбжь аҵх иналаӡын, ақыҭауаа, ахьшьцәа-ашәарыцаҩцәа
рышҟагьы дизнамгакәа, Бақьыр-иԥа Ҳараз данца, ашәа­
ҳәарагьы анааиқәтәа, иҟаиҵара, дахьцара изымдыруа, акраа­
мҭа дынкахәыцуа дгылан Ҭарсхан. Адамыргьы саргьы, ламысла иаҳҳәозар, ҳҩыџьегьы иаҳзыразхеит аԥсабара, еиԥшыз
еидарак ҳҩыџьегьы ҳаҵеиҵеит ҳазшаз, аха аԥсҭазаара иара
атәы ҟанаҵеит, иара иаҭахыз амҩа иқәнаҵеит ҳазшаз иҳаиҭаз.
Адамыр иакәым, сара схоуп сзызгәааша. Уи иԥсҭазаара азикит
ихаҟара зыгәра игоз амаҵ аура. Итрагедиагьы зыхҟьаз убри
ауп, дԥааимбарыз џьшьаны, аџьныш имаҵ шиуаз ибеит имра
аҭашәамҭазы. Аха сара саҵкьыс иара иаҳа дызлеиӷьу, уи амаҵ
иуан бзиа иибоз, зыгәра игоз, сара исыцәтәыму, ала бзиа
иабараҳа алаба, схәыҷаахыс исымоу амаҵ аура саҿуп. Саҿын,
ааи, ааи, саҿын. Абасҵәҟьа сҳәароуп, сшаашьхныҵлак иҭабуп
исзыҟауҵаз азыҳәан, ақалақь ахь сиасра уацхрааит, аусурҭа
сзуԥшааит, саргьы исылшоз ала суцхраақәеит, ҳаиҭоуп, умш
аабзиахааит ҳәа иасҳәароуп Виқтор Ҭахәыц-иԥа. Иаргьы,
иахьа исаҳази, избази, сибацыԥхьаӡа иааигәалашәо, иаргьы изеиӷьуп уаҳа имԥан сықәымлар. Урҭ рааигәара умнеин ҳәа еснагь иуасҳәон, сеигәырӷьоит уажәы ухала уи уахьызкылсыз лҳәашт. Марина, сара с-Марина, с-Мадонна.
Сбықәшаҳаҭхом акаҿы. Сара ишԥабасҳәари, ахраҿҟьарақәа
рыда ԥсҭазаара амоума ақәасаб? Агаҿаҟа иналбаауеит,
аихадақәа ирыхҟьашо, аарла иныҟәо аџьма ацкьыс еицәаха
иааумпыҵахоит, убри саҩызахоит уахь санбыцца. Агәра згоит, Марина, бани баби, дара срыхшазшәа, сышрыдыркыло,
саамҭа зегьы сышәҟәҩыра иазыскыртә зегьы шысзыҟарҵо,
аха усҟан, Марина, сӡыхь башахеит, иҭабеит. Бара бзыҳәангьы,
ахәыҷы изыҳәангьы абзиара ҟасҵоит сҳәан, иамуит. Абас, иахьагьы, саб данҭаркыз ҳкаимыжьит, дҳацхраауан, сан аусура

362

даанамхәо, дылхамҵгылеит, ланшьа иоуп, сара сҩымҭақәа
ркьыԥхьра дақәшаҳаҭымхазар, уи иара зыгәра ганы дыҟоу ауп,
ахаҵарԥыс бзиа иибо аԥҳәызба дылхымбаара, иара дызхыбаауа сара иҵысшәаауеит, ҳәарада, дзақәшаҳаҭхом, аха мап
ицәкра азин сымам, уадаҩрак дҭагылоуп, сицхраап Адамыр
сҳәан, иаҳагьы еицәаз ҟаиҵеит. Абарҭ агәҭахәыцрақәа рнаҩс,
уи имшынҵа анҵара дахьӡеит Адамыри иареи аҵыхәтәанӡатәи
реиқәшәара, ҵаны, аицәажәара ҳәа азҳәара уадаҩуп, избанзар, Ҭарсхан егьарыла инарҭбааны дазхәыцзаргьы, Адамыр
ииҳәаз ажәакоуп, ажәа заҵәык.
Даахынҳәын, Адамыр иуадахь дынхалеит. Бақьыр-иԥа
Ҳарази иареи дәылҵны ианцоз еиԥш, уаҳа иҽимырҵысӡакәа,
инапы ихы иаҵаргыла, деизҟәыҿы акресла дшықәтәац
дықәтәан Адамыр. Акы заҵәык даҽакала иибаз, уаанӡа
еиқәырҷаб астол иқәыз анапҩымҭа, ихарбӷьараны иқәыԥсан.
Бақьыр-иԥа Ҳараз даасымгар акәын, ииашамкәан иҟасҵеит
ҳәа ажәақәак неиҳәақәеит Ҭарсхан, аха Адамыр ҿимҭӡеит.
Дҩагылан, аҵәца абжа ауатка нҭаҭәаны ижәит, ача аԥҽыха
днафҩын, наҟ инықәиҵеит. Ҭарсхан ижәырц егьидимгалеит.
Аҭаҭын дахо, аԥенџьыр дадгылан.
– Саҭоумҵан, Ҭарсхан, саҭоумҵан, – иҳәеит аҵыхәтәаны.
Ихала даанхар иаҳа изеиӷьуп ҳәа иӡбан, уҵх аабзиа­
хааитҳәагьы иамҳәакәа, ашьшьыҳәа дындәылҵит Ҭарсхан.
Абарҵа дегьнықәгылеит, иаразнак изҿнаҭит даҽа ԥсҭазарак.
Урԥырҵ, наҟ икажь, урцәыбнала, Ҭарсхан, убарҭқәа зегьы, ухы ухаршҭ, учча-ухәмар, укәаша, лбаа арҩаш ахықә
аҿынтә иааҩуаз аҭамӷьар музыка уазыӡырҩ, Феиа-Фатима
духадыршҭып уаҟа икәашақәо аҭыԥҳацәа.
Шҭа хәыҷык иаҟаран уи акәашарҭа дәҳәыԥш. Асцена ҟарҵеит ӷәқәак неидсаланы. Аоркестра аҿы ихәмаруаз
арԥарцәа, ашәа зҳәоз аԥҳәызба уҳәа, рызегьы зынӡаск
иқәыԥшцәан, ашьҭахь излеиликааз ала, Балтика аҿықә аҿынтә
иааз студентцәақәазаарын. Урҭ аалозаап абас есԥхынра,
рыԥс­гьы ршьоит, ҟәрышьқәакгьы дырҳауеит.
Акәашарҭа ашҭа азааигәара даннеи, иҽааникылан, икәашоз
рылаԥшра далагеит иидыруаз аӡәыр дыҟаны длышьҭазшәа.
Аамҭала иахьқьафурҭаз абраҟа иаҳа дигәалашәеит, дааины

363

ибла даахгылеит Феиа-Фатима. Убас игәы дыҵалеит, цашьа
имазҭгьы, уаха дааимԥшаар иуӡомызт. Илеиҳәарын, агәра
лиргарын ҳшеимҩалацәам еилкаауп, ҳаиԥырҵра иаамҭоуп,
еидаҳбалаз абзиарақәа ҳгәалашәараҿы еиқәҳархап ҳәа
еибырҳәаз зегьы шбашоу, ус иаармарианы реиԥырҵра шхыдароу. Даҟәыҵроуп ахаҵацараҳәа иаԥшьылгаз. Асеиԥш
агәаҳәарақәа еиҳарак ианизцәырҵлоз арыжәтә аниҿакәалак
акәын, уажәы арыжәтә агьамагьы баны дыҟамызт, аха иибази
иаҳази арыжәтә илсызшәоуп дшыҟарҵаз.
– Уажәы, аҳкәажәцәа, аҳцәа! Шааӡырҩы, шәааӡырҩы!
Уажәы ишәыласҳәоит акәашара шкәакәа, – дааҭгылан, инаци­
ҵеит ақьачақь, – убасҟак ишкәакәоуп уи акәашара, уаҩԥсы
инапы зкьымсыц, уаҩԥсы иқьышә иамгәӡыц, абанҭ, ашьхақәа
рхыцәқәан иқәу асы иаҩызоуп. Аҭыԥҳацәа, ишәырҿыха
арԥарцәа, шәрыԥхьа акәашарахь!
Уаҩԥсы иқьышә иамгәӡыц асы, – игәы инҭеиҳәеит Ҭарсхан.
Қьаадк ианҵатәуп. Изаҳауаз еилыркааит, ргәы иахәеит.
Ииҳәауа иҟаиҵауа ихаҭа агәра игауоушь абни ақьачақь?! Издыруада аиашаҵәҟьа здыруа убри иакәзаргьы. Анцәа дишеит амш лашара далагәырӷьаларц, аҵх лашьца далаҭхаџьларц.
Аԥсуа баагәара иара изыҳәан иҭҵаатәым, адиссертациа ахьчаразы адәныҟатә аматериал еизгатәым, абаа хырӷәӷәарҭаҿы
аҩыра зну ахаҳә ибар аҵкыс, иуалафахәы ҟәрышьқәак
изацырҵар иаҳа еиӷьишьоит. Иахьа хәлаанӡа абарҭ дрылаччоит, уаха аӡәы илыциршоит. Иара изыҳәан қьафурҭоуп адунеи ҳәа убри дышизхәыцуаз, акәашацәа акыр дырзааигәахеит
Ҭарсхан, инацәақәа налшь-ҩалшьуа, ихахәы ныԥхьаҳәан,
аӡәы сналыԥхьандаз ааигәахәт.
Иаалырҟьаны ччараха исит: ахьча-шәарыцаҩ Саҭбеи
ԥҳәыз­бак длыцкәашон, изнапык лыбӷаӡара иакәырша, егьи
лнапы инапсыргәыҵа ианҵаны, анцәа диҳәозшәа игәышԥы иадын, иџьоушьаша ҳәа егьыҟамызт, урҭ рыкәашарҭаҿы, узырччашаз даҽакын: иааҟәымҵӡакәа ирывагьежьуан, ирыцкәшон
Саҭбеи илашәарыца. Зны аҽынканажьуан агәышԥы аҩада ирханы, нас еиҭа иҩаҵҟьаны, рыцкәшара иналагон. Ҭарсхан уи
днаԥхьеит иара ишҟа инеирц, аха иара ахы нырнаа-аарнааны, аԥшәма ицкәашоз ирыхәаԥшуан.

364

– Уара, цәгьаҳәарамзар уаҳа акгьы узымдырӡои, наҟ иуманы уцарауеи абри ала, – иҳәеит Ҭарсхан ихы наиқәкны Саҭбеи,
икәашауа иаԥхьа ианааи. Умшәан, исҳәаз ари илмаҳаӡеит,
ҳбызшәа лыздырӡом.
– Укәашаны уалга, нас ҳаицәажәап, – уаҳа акгьы изымҳәеит
Ҭарсхан, асеиԥш ицәаԥҽыгаз ажәа изырҳәаз изымдырит.
Автобусаҿ ҳанеицаауаз?.. Иахьа ашьыжьымҭан ҳанеиқәшәаз,
ҳанеицәажәаз? Сизымдырызар, аӡәы дихҩашьалазар? Акәа­
шара ишаалгалак ҳаицәажәап, аџьма фҩы ихышәшәо, абни
ацәыршәага иоума!.. Иԥсахы ԥыжәжәо, днаскьаны дыԥшын
Ҭарсхан. Акәашара шкәакәа ианалга, ԥсеивгараҳәа ҟамҵакәа,
даҽа кәашарак арҳәара иалагеит аоркестр. Акәашарҭа
дәҳәыԥш зырлашоз афымца лашара иацны, ажәҩан лашьца иналаӡҩон ашәа зҳәоз аԥҳәызба лыбжьы. Фымца шьаҟак
амҵан, гәыԥҩык аԥсшьаҩцәа иаакәшаны игылан. Убарҭ рышҟа
иҿынеихеит Ҭарсхан. Рыгәҭа инышьҭаҵаны, идыргьежьуан
аԥаҭлика. Ишыгьежь-гьежьуа, аӡәы ихы иқәкны иаангылон, нас
изыргьежьуаз убри дгәыдикылар азин иман. Абарҭ ҳашьхақәа
рыгәҭаны, абраҟа, ҿыҭыбжьы ахьынӡанаҩуа абри агәырӷьаачча, қьафла аамҭа ахыгара, сгәанала, абни ахьча-шәарыцаҩи
сареи заҵәык ҳауп аԥсаратәқәас иалахәу, иалаԥшуа, арахь
ҳара аҩыџьегьы ҳшеицәажәаз убеит, ҳшеицәажәаз ҳәа, сара
ицәгьа џьаракыр исҳәахьаны… Ҭарсхан ихахьгьы имааиӡеит
уи Виқтор Ҭахәыц-иԥеи Сафари рҟынтә ишаауаз. Акәашарақәа
ианрылгалак, Саҭбеи диацәажәарц, ицәаԥҽыгоу ажәа еиҳәаз
азыҳәан ма аминауаҭра шьҭаиҵарц, мамзаргьы… Аха акы
ишаалгалак даҽакы иалагон.
Дшыԥшыз, зегьы иаарылҵын, Саҭбеи уи аԥҳәызба диманы иҿынеихеит. Иқәасқәасуа ирышьҭан алашәарыца. Аԥса­
ҵлақәа ахашьшьы, инахараны ацәыҵлашьцараҿы игылаз
ҩнык ашә аадыртын иныҩналеит. Ирышьҭаԥало амардуан
инхаԥалан, абарҵа инықәыххит ала. Ашә шадыркыз, иара
шымыцхәыз анаба, сара сахьынармышьҭыз даҽаӡәы днеир
ҟалом аҳәозшәа, иаахынҳәны амардуан аханы инықәтәан,
рыхьчара иалагеит. Изакәузеи сгәы иалсыз, азхәыцразы
иаԥсам ииҳәаз ажәа. Аӡәы дихҩашьалеит, мамзаргьы зыбз
иафаз аӡәы, стетрад ианысҵало азыҳәан ҵәылаҵара-лаф

365

еикәатәак иҳәазҭгьы, иара иашаз џьишьеит. Аӡәыр ицәгьа
сҳәахьазар, аӡәыр дыснаԥхахьазар, сара схоуп зыцәгьа
сҳәахьоу иснаԥхахьоу, егьирахь, ас еилкааратә, анаукаеилкааратә институт аҿоума, алитературеи акультуреи знапы
алаку роума, сара сыздыруа зегьы ирдыруеит Виқтор Ҭахәыциԥ сышидҳәалоу, иажәахәқәа рыҩраан сышицхраало, иара
иҿы сышнеило, аха ҩыџьа шеицәажәо снарыдгылар, ари
ҳара ҳтәы иоуп, ицәаҳӡо ҳамам аамышьҭахь акгьы смаҳац,
сара сзыҳәан уаҳа кьынаак рымҳәаӡо иҟоума узлоу, ахаан
акгьы соуҳәаӡом ҳәа шаҟантә исаҽԥниҳәахьоузеи Виқтор
Ҭахәыц-иԥа. Сара цқьа сибо дыҟамызт аԥҳәыс лыгәхьаагара
зыхшыҩ еиланарсхьаз ахьча. Ажәеиԥшьаа имаршәа уиҭааит,
уаха дахьыманшәалахаз идныҳәалатәуп, иаԥсам, исаҭәам
аҭак иасҳәоит ҳәа абраҟа изыԥшра.
«Ахьча Шакьа ирахә има, Сакьа лааигәа ихьчалон…»
Сыԥсымзар, абчараҳ ихаҭа иоуп ахапа зҳәауа. Ашәагьы,
ажәагьы, иара, аламыс ахаҭагьы абарҭ рҿоуп хыҵхырҭас иахьалаго. Зегьы лкажьны, аԥхыӡ бааԥс еиԥш наҟ зегьы нухаршҭны,
Ҭарсхан Ҭрамба шәҟәқәак, карандашьқәак нҭаҵаны уарҭмаҟ
науҟәынҵа абарҭ…
Ашә аартны дныҩналеит. Ҩыџьа астол иадтәалан, уаанӡа
ихәмаруазар акәхарын, иаартны астол иқәын анард. Соулаҳи
даҽа быргки рнапқәа рхы иаҵаҵаны, акаруаҭқәа ирықәиан.
Астол иадтәалақәаз, иаҳа ишқәыԥшцәазгьы, иагьихамҵгылеит,
инаихәаԥшын, рқьышәқәа наҟ инадырҳәит, егьырҭ акаруаҭқәа
ирықәиаз, иаҳа ибыргцәаз, инаихаҵгылан, ашәа шырҳәац
иҳәауа, рнапқәа наидырбеит дыҩналарц, днарыдтәаларц,
ашәагьы рыциҳәарц.
«Исхароузеи, ирыланҵәаша, иргәаԥхазар са сҿырпын»…
Дасу ииҭахыз аҵакы риҭахуан арҭ ажәақәа, аха рызегьы
аччаԥшь рҿықәнаҵон, абыргцәа хьанарԥшуазар акәхарын
ираҩсхьоу ахь, аҿарацәа – раԥхьаҟа.
– Саҭбеи иоуп ҳәа сыҟоуп уаха аҿырпын азырҳәоз, –
иҳәеит Соулаҳ, инаҩс иқәиаз ахьча бырг. Иблақәа убас игызмалын, макьана убас мцак рхыҳәҳәылан, амца ду ахьеиқәыз
ахәшҭаара уныҽҳәаԥшыр, изакә мцоу еиқәыз шудыруа еиԥш,
уи дзакәыз аилкаара мариан. – Аӡыхьаҿы сцаны санаауаз,

366

снаԥшызар, икәымжә кьаҿ бӷьаауа, аӡәы дигәыдыҳәҳәала,
скәашоит ҳәа ақрымҽрымра даҿуп.
– Дықрымҽо, уаҟәыҵишь, уи ҳара ҳакәашарақәа рзы иуҭа­
ххар ахьшьыцба даҩызоуп, аха анҭ рыкәашарақәа, реид­
гыларақәа иара иабеидыруеи…
–Уи идырҩатә еиӷьхааит, ишәхашҭма ашәарыцаҩ шәары­
цара данцалак иӡбахә ишаламцәажәо, шәиҟәаҵ, – ибӷа
днықәтәеит Соулаҭ. Ҭарсхан игәеиҭеит: агәабан ахыхь ауапа ықәыршәны акәын Соулаҳ дшықәиаз. – Шакьеи Сакьеи нас Саҭбеи, здырҩатә хиаша, ишәарыцара уҳәа акы
игәаланаршәеит, шәӡырҩла, шәзырччаша акоуп, ишәасҳәоит.
Аха уи ашҟа сиасаанӡа, ҳасас аказы сиазҵаауеит, – Ҭарс­хан
ишҟа дынхьаҳәит, шәеицны анахьхьи, ҩнык ашҟа шәнеи­
уазшәа збон, дызҿу ҳәа иудыруазеи Бақьыр-иԥа Ҳараз, аҳаԥы
дҭыганы ишәырҳәазеи?
– Ҳара ҳашҟа дшымааиуа убоу иара?
Ҳара ҳашҟа дааиуандаз, ажәлар дрылҵны дыбналозма!
– Ихаҭа дизымдыруазаргьы, иӡбахә шәаҳахьазар акәхап
ашәҟәыҩҩы Адамыр Арҭанба. Дара ибзианы еибадыруеит.
Убри иҿы ҳаҟан, нас дцеит, – иҳәеит Ҭарсхан.
– Ишԥа, дабацеи?!
– Дцеит, зынӡа дцеит, иҳаԥахьы.
– Аиашаҵәҟьа ҟаиҵеит.
– Бзиарас иҟаиҵахьоу убри реиӷьуп. Шәахәаԥш, уара,
Нес­тор Лакоба ихаанаахыс советски власти апартиеи зхы
рықәызҵоз, аиҳаб ду иааз идтәалара иаҭәамшьакәа, мчыла,
дыргәыбзыӷны дызҭаҳәуаз аҳаԥахьы дхынҳәны дцеит, ҳара
ҳазҿу уахәаԥш, уара?
– Уиҭалагахма убри? Ашәарах изылаҳца акәым, сара мыжда, еицырхашьшьы изааҳцап, иара дахьыҟаӡам иаҳмышьҭуеи,
– иҳәеит абчараҳ Соулаҳ, – шәӡырҩы, арҭ зегьы шәаҵкьыс
сара сеиҳабуп, сызхаану иаҳа ирацәоуп Бақьыр-иԥа Ҳараз
ианиаамҭаҵәҟьаз, иҿаҳәатәы ҟало ҳқыҭа данахагылаз
иҟаиҵахьоу шәасҳәап.
– Шәажәа хьыла иԥысҟоит, – ҿааиҭит Ҭарсхан, – ашықәс
еиқәаҵәақәа раан, ауаа ирӡуазу?
– Ашәҟәы рзалаҵаны, исыздыруам, агәнаҳа сызҳәом, дад,

367

аӡәы дирӡит ҳәагьы смаҳац, амала иҭаркқәаз, рус анырыӡбуаз,
аӡәы аҭаҭын аԥашәқәа аҩада ирханы еиҭоуҳауан, даҽаӡәы
Ԥаҵақьала душьырц азыҳәан ҳәа, анцәа идырп, еилымгарас
иҟоу зегьы, дызлаҭаркыша еиқәирҽаҽоз, усӡбарақәашәагьы
акы ҟарымҵақәоз, убарҭ аӡәгьы дшиҿамгылаз здыруеит, уи
сара сызхаану ауп, – иҳәеит Соулаҳ.
– Уиҟәаҵ ихьаршшара! – ҿааиҭит егьи абырг, – ани, аибашьра аламҭалаз ӡлагарахьчас иҳамаз, ихьӡи ижәлеи
сҳәарц сҭахым, иара аӡлагараҿы дахьыцәоу, иԥҳәыс Бақьыриԥа Ҳараз длылаҭхаџьуеит ҳәа изырымҳәаӡеи? Уахаанӡами?
Ашьҭахь дыдмырӡи ҳаӡлагарахьча? Иара иоуп, уаҳа
дзырӡыда?! Ихьымӡӷыршьеит, ирҳәом акәымзар, аӡлагарахьча
имаҭацәа роуп Бақьыр-иԥа Ҳараз дықәызцаз. Шәшизԥшу
шәымбаӡои ҳәа рауҳәо ианалага, дыршьыр, иаҳагьы… идраргамон, иарҳәеит ҳабла уҽоумырбан ҳәа.
– Убригьы ахьынӡаиашоу сара исыздыруам. Сара издыруа, аҭырқәцәа рахгара далахәын, раншьцәа аԥсуаа ыҟан,
раҳәшьаԥацәа ыҟан, рхаҭақәагьы ахынҳәра иалагеит… –
илахҿыхыз ажәабжьк реиҳәарц ирҭахыз Соулаҳ дналагеит:
– Сара ишәасҳәо уҳәан-сҳәаным, схаҭа сызлаԥшызоуп. –
Ҭарсхан идыруан ахьшьцәа-шәарыцаҩцәа ражәабжьҳәашьа:
реиҳа ихҭҳәаау ажәабжь зҳәауа, иажәабжь шаҟа имцу,
убасҟак изаҳауа ишиашаҵәҟьоу ҳәа агәра диргарц далагоит. – Аибашьра иаламгацызт, дыԥжәароуп уаҩ дылхымшаӡеит
иԥҳәыс, ихьӡ зларҳәаша уаҩ диҭнымхаӡеит. Аибашьра
ианалагаҵәҟьа дыргоит. Шықәсыкгьы мҵыцқәа ашәҟәы ааит
дышҭахаз ала. Рыцҳа, иԥсаҭа бзиахааит, ижәлаз зышәҭахузеи,
ихьӡ мацара шәасҳәап. Кьасоу ихьӡын. Иашәаҳәареи
икәашареи рзыҳәан мацарагьы ҳқыҭаҿ деицырдыруан. Акыр
ацҵаны исҳәозар, шәара… шәихааным, аха, аа шәиазҵаа, дихаануп, дигәалашәоит Ԥарна. Думдыруаз, уара, иузымдырша
иакәхааит? – Иара иаамышьҭахь иаҳа ибыргыз ихы наиқәикит
Соулаҳ. – Уи дышԥасзымдыруаз, сара сеиҵбын, гәаҷс сыҟан, аха
сицхьчахьан аниҳәа, Соулаҳ иажәа инациҵеит. – Дарбан хьчоу,
аԥҳәыс илыхҟьаны, алақәа змыршыц, аҵхабжьон изышькламхысыц, аха аҳәса рзыҳәан Кьасоу ихылаз ахьӡ аҩызаҵәҟьа
хьчак изыҳәан лакәк аҿгьы ирҳәо смаҳац. Дзыхдырҟьаз тәым

368

ԥҳәыск лакәындаз ухы иқәукрын. Арҭ зегьы аҳәса шаажәгаз
еиԥш, Кьасоугьы ԥҳәыс дааигеит, ачара иуит. Иара, ԥсаҭа
шкәакәа, уажәы дызбо џьысшьоит, ихахәда еихаҟацаӡа,
данныҟәо имахәарқәа идхны икын, ижьашәқәа убасҟак
иҭҟацаан, ацә қша атәыҩа дламҵасны, иаарҳәны инкаижьуан, уахьихәаԥшуа, уаҩы хьанҭак иоуп, днаҳәны-дааҳәаанӡа
ишаны ихәлоит уҳәарын, аха ицәа-ижьы убасҟак изыласын,
дԥыруан даныкәашоз, аҽышькыл ишьапы кылаикӡомызт,
егьа иҽы ҳаракызаргьы, дҩышьҭыԥан днақәтәон. Аҩыза
изыҳәан ихы деигӡомызт, аха ашьхаҟа арахә рыманы ианцоз ахьшьцәа, Кьасоу игара рҭахымызт. Ижәдыруеит, уажәгьы
инханы иҟоуп уи аҵас, аха сара саныҷкәыназ, уи аҵас еилазгаз, унапсыргәыҵаҿ хәыц ықәиаараҳа, ишьапы ашьха
иқәиргылар руазма – аԥҳәыс ашьха цәҳәыраҿ, ахьшьцәа ахьцо дырго ишԥаҟалоз. Урҭ агаҿа иаанхон, ҩба, хԥа мза рырахә
рыма, абыржәы ҳара ишыҟаҳҵаз еиԥш, ашьхаҟа ицон. Имацара дыҟазаргьы, зықьгьы арахә зимбарыз Кьасоу, абрагьцәа
уқәлар, ихала дрыхәон, аха иазуҭахузеи, арахәгьы уаргьы
шәылкажьны, шәыҟамызшәа шәааихашҭуан аԥҳәыс ихы
данааҭалалак. Ашьха цәҳәыраҿы, иабыкәу, џьыма, ахаҿынтәи
удәықәлар, реиҳа зшьамхы ҵару, ҩаха ҩымш ныҟәа ахьыбжьоу, арахә иманы дшықәу, аԥҳәыс ихы данааҭашәа, арахәгьы,
иҩызцәагьы, зегьы лкажьны, есс, дылкылахәаша дцон агаҿаҟа.
Аҳәсеибацәа имоур ҳәа ушәозу, агыруа уԥаҵа еицаҟьоуп ҳәа
ддырӡуан ҳәа, аӡәы ииашамкәан ухәыцуеит рҳәеит, ҽаӡәы
амал умацәоуп, амцхә акрифоит рҳәеит, ҽаӡәы Нестор Лакоба уҩны дааихьан рҳәеит, изыхдырҟьаз иудыруазеи! Ҩажәак
еихысҳәаалоит, дзыхдырҟьазеи, аа, абри арԥыс иаб, Ҭамел
Ҭрамба, иԥхыӡ дахдырҟьеит, аԥҭа еиқәаҵәа ажәҩан иаҵаны
ԥхыӡ избеит, шәанаџьалбеит. Ԥаҵақьала исахьа аман убри
аԥҭа ахьааиҳәаз, дабаҟоу?!
– Убри дзырӡыз иҩыза ауаа шыҟоу удыруаз иахьагьы…
уцәажәар, уаргьы иуԥеиԥшхар ауеит.
– Аӡәы ашәҟәы ноузалеиҵар, уаргьы унаишьҭаргалеит
Ҭамел Ҭрамба.
Уажәадагьы игәеиҭахьан Ҭарсхан арҭ ауаа, реиҳа рхы
иақәиҭуп, реиҳа имшәаша иреиуоуп абасҟак шҵхьоугьы,

369

агәыҭҟьара, агәреибамгара, рҽынкыланы ацәшәара рзынханы ишыҟаз. Иџьеишьауаз, ҩажәи жәибжь иахаанны акәым,
уи ашьҭахь ииқәазгьы убас иҟан. Убри даназхәыцлак, урҭ
ашықәсқәа раан иҟаҵоу даҽа цәгьарак ҳәа хшыҩзцарак
дазкылсуан. Иреиӷьқәаз налҟәшәаауа, ауаа андырӡуаз,
имышхәбзазаха иҿиауан агәыҭҟьара. Еиҵагылеит гәыҭҟьарала
иааӡоу абиԥара. Схаҭагьы исымоуп уи. Сшьапы сықәиргылар,
дсыцхраап ахьиасҳәоз аамышьҭахьгьы, сышәҟәыҩҩраҿы
сырҿагылауа, арахь, иахьазы, аамҭалаҳәа ахьӡҵаны
акәзаргьы, Виқтор Ҭахәыц-иԥа сахьидҳәалоу, рыцәшәареи,
насгьы адунеи иақәлахоит, хыбгалара рықәым сара схаан ҳәа,
сшыхәыҷыз агәра ахьызгаз, сшыхәыҷыз сахьрыцәшәазоуп.
Убри агәыҭҟьарагьы саиааирцоуп иахьа избаз, исаҳаз…
Игәҭахәыцра еиԥнарҟьеит Соулаҳ иччабжь, ицәҳараны
иҟаз, ихаҭа дарччеит.
– Ахацәа андырӡ, аҳәсеибацәа рыла иҭәит ҳқыҭа. Аӡәы
дымԥсыкәа, даҽаӡәы бзиара ибом ҳәа, урҭ рырӡра ҭхаџьрахеит
Кьасоу изыҳәан.
Башахеит. Иаҳагьы деицәахеит Кьасоу. Иааигаз аԥҳәысгьы
лышәырҭаҭақәа уҩнапык ирымпыҵамӡо, лиарҭа узавымсуа, уамак лакәын, аӡәыр днылкылозар, Кьасоу абри днылкылоит рҳәеит. Уажәы иаҳа аӷәрақәа ноурыжьит, чанабак
ԥшааны, зынӡа умнеиргьы акгьы уарҳәом, аха усҟан, аибашьра аламҭалаз, абаандаҩы ибаргәыз аколхозник иаамышьҭахь,
аҩны ҳамхқәа уахынла иаҳрашәон, амш лашара аколхоз иазкызар акәын, аҳәса ачаирҭаҿы ахшара дроуан. Уаӷа дызхаанхаша… зегьы. Ахьшьцәа, ҳарахә ахьаҳбоз аамышьҭахьгьы,
аџьықәреи аплан ҳақәын. Аҳәса ианаацәылашоз ачаирҭа ихгылазар акәын. Ихаҭагьы дыцәамызт, уаҩԥсгьы ҭынч аԥсыха
ииҭозма, Бақьыр-иԥа Ҳараз, џьанаҭ имчаԥоз. Иахьа аусура
дагхеит, уаҵәы дагхеит, уаҵәашьҭахь лхы ҿаҳәа лгәы ҿаҳәа,
лыблақәа ҭакәаҳа днеит Кьасоу иԥҳәыс. Илыгхеит, ачаирҭа
дышху дыцәоит. Хшара длымам, аҩны, анцәа иџьшьоуп,
чымазаҩ дырзышьҭам, иҟалазеи, илыҵалазеи? Бақьыриԥа Ҳараз акы ивсуа дыҟазма. Иаҳаит абасоуп иҟоу ҳәа.
Длыԥхьаны дигеит Кьасоу иԥҳәыс. Ибықәшәазеи, ибыҵалазеи,
зегьы аус аныруа, бара ачаирҭа балаианы быцәоит, ибыгхеит,

370

ацажәара былшом рҳәеит, бзыниазеи аниҳәа, ларгьы, еиҿамск,
бзыцәгьак лакәын, арахьгьы лгәахы кыдымгылахьаз, сара
сҭыԥан уара уԥҳәыс дыҟандаз, нас избарын ачаи шҿылхуаз,
усура дышнеиуаз. Уаха шаанӡа смыцәаӡакәа исыршоит,
сихәом, дысԥырыжәга сшәыхьча лҳәеит. Иабеиҭахыз, ихамыждараз, апартиа дахьалаз далхын Кьасоу, ԥсаҭа шкәакәа.
Ҟаҳ, ари аҩыза иаҳаны иҟалозма Бақьыр-иԥа Ҳараз. Акоммунист, зегьы рҿы зегь рыла ауаа зҿыԥшлаша, хынкылашьак
ааизымдырӡо, уаха шаанӡа иԥҳәыс длылаҭхаџьуа, лара, ҩыџьахҩык рыплан ҟазҵашаз, ачаирҭа дышху дыцәауа, аҳәынҭқарра
аплан еиҵеиҟьауа, ахлымӡаах изаагатәуп Кьасоу! Бца, бхаҵа,
аҽадажә, сара сиацәажәоит иҳәеит. Апартеизара ҩыҟаҵаны,
абни, сара абзиара ишәзызуз шәаԥсам, сгәы шәыхшәеит ауаа
зҳәауа, уара, дад, угәы иалымсын, Ҭарсхан, аха дуаҩу џьшьа,
ауаҩы аамысҭашәа, Адамыр иҿы узыцны уҟаз Бақьыр-иԥа
Ҳараз, адырҩаҽныҵәҟьа апартиа иалаз ԥыҭҩык ааизигеит, диԥхьаны днеигеит Кьасоу. «Иҟалазеи, узсыԥхьазеи?»
«Изакәызеи, уара, аҽадажә, ҽынкылашьа узымдырӡо, ҳхы
амца акызар, арцәаха анҳамам, ҳаплан анеиҵахо аамҭазы,
ҳчеиҿыхцәа иреиӷьу аӡәы улылгеит, узҿу закәызеи?!» ҳәа, –
длеизыҵҟьеит. Кьасоугьы дшубақәаҵәҟьо дыҟамызт, аҭаҷкәым
ахьахәо уск аҿы акәызҭгьы, аӡәыр ишьҭахь дгылозма, уаҵәҟьа
дшылаишьҭуаз здыруеит, аха ахшыҩи ажәа ҿацеи ахьаҭахыз,
шәсызжьом иара иҳәаҵәҟьоу, мамзаргьы иҳәарц рҭахны,
ашьҭахь абызҳәацәа иацырҵоу, аха ибзианы исгәалашәоит
абри аҭоурых ааргәаладыршәацыԥхьаӡа, рызегьы неицҿакны,
Кьасоу ииҳәаз ҳәа ианацырҵоз:
Ҳзыниазеи, уара, ҳаҿқәа асаԥаҭ рҿашәҵахьан, уажәшьҭа
ҳаԥхашьарақәагьы асаԥаҭқәа рыдкнашәҳалома! – аӷьеҩ
ааҭиргеит, иҳәеит, Кьасоу. Иҳәазаргьы, иара имҳәакәа, ус
игәарарҵазаргьы Кьасоу дақәгәыӷуан, аибашьра иалагеит,
дыргеит акәымзар.
Шәӡырҩла, ахьча Кьасоу иус уаҟа инымҵәаӡеит. Апартеи­
зараҿы иӡбаны ишьҭырхит Кьасоу иԥҳәыс длықәиҭызарц
асабша, амра анынҭашәалак инаркны амҽыша амра гылама,
ашьыбжь аама, шаҟаамҭа иҭаху. Егьи абжьааԥны, ашьыжь шаанӡа
ачаи ҿыхра данымнеи, мамзаргьы ацәа лыгны даннеи, апартиа

371

далырцоит, ддырӡуеит Кьасоу. Иааит аԥхынра. Арахә ашьха
икарцеит, иҳәеит. Амҩа иқәуп ҩаха, хаха. Абар уажәшьҭа егьрыгым ашьха цәҳәыра ихаларц. Ҽнак ашьжьымҭан иҩагылеит,
рымаҭәақәа ҿарҳәеит, аҽқәа ирықәырҵеит, ачхьынџьқәа рхы
ашьхаҟа идырхеит. Убри аамҭазы, аа, шәанаџьалбеит, иахьа
закәымшузеи, дыҳәҳәеит Кьасоу. Изакәузеи, сабшоуп. Асабша,
уаҵәгьы амҽыша! Шәырахәгьы шәаргьы шәеибамбааит, сара
сыԥҳәыс слықәиҭуп иахьа амра анҭашәалак инаркны! Еес,
уаҵәы дубар даахә, дыҩт Кьасоу агаҿаҟа, иҩныҟа.
– Блала ибаны, шьамхыла еимаҳдаанӡа анцәа уимшьит, –
иҳәеит Соулаҳ иаамышьҭахь иаҳа ибыргыз. – Шаҟа ацуҵазгьы
уара иубап, аха акы заҵәык, ииашаны иуҳәаз Бақьыриԥа Ҳараз убас дегьыҟаҵәҟьан, уи саргьы ибзианы сахаануп. Лаҵан амхы анылоуҵалак дааины, удгьыл удишәалон,
ҭагалангьы дааихуан, уџьықәреи аԥашәк, амарџьа, акомхоз
дгьыл ахь имцазааит.
– Уиазыҳәан дыбзиан, иԥсаҭа бзиахааит, Брежнев, иузго га,
унадырхха-аадырххаргьы удгьыл унахама, урахә имыцхәны
хқәак рыцлама, удырӡӡомызт.
– Уи азыҳәан удырӡуам, аха егьырахь, убз азыҳәан…
– Ҿысҭӡом, уара, аԥсҭазаара бзиа сыҭ, – абарҭ ажәақәа
зҳәаз ишҟа даанаԥшит даҽа хьчак, инацәа иқьышә иадкыланы, убз уҿы иҭакы ҳәа наиирбеит, дцәыҵыԥшын, Ҭарсхан
ишҟагьы даанаԥшит.
Аабатәи ахы
Иҟалаз раҳан, ауаа анеизыҩҩы, ишшара ишахьан. Ҿыц иааиуазгьы иреиҳәоз уаанӡа ииҳәахьаз акәын ахьча-шәарыцаҩ
Саҭбеи, аха уаанӡа изаҳахьазгьы, иҿыцу акыр ациҵозар ҳәа,
еиҭа инаизыӡырҩуан. Иара, шәанаџьалбеит избазоуп исҳәо,
егьирахь сара исхарагәышьоузеи иҳәарашәа, ихы-иҿы хәацыхәаԥшьха, иблақәа гәыҭҟьарала иҭәны, илашәарыца аҷапырхәа
иахаз импыҵарӷәӷәа, иара алашәарыца ахаҭагьы аԥсы ӡаны,
аԥшәма ишьапқәа аҽрыдырӷәӷәала игылан аҩыџьегьы еибахьчауа. Изҵаауазгьы имазҵаауагьы раҳәара дналагон:

372

– Уахынла иҿасҳәоит слашәарыца. Ашара адәы ианаақәло,
иаусмышьҭыр ауӡом, аҭыԥ аҿы ҳаныҟоу, сацәшәаӡом, аха араҟа
исцәырӷьычыр ҟалоит сҳәан, саргьы уаҳа сышьҭамлаӡеит.
Иара ишыхәмаруаз, абри аҩны ашьҭахьҟа ицеит, егьнавалеит, иаразнак ашра иалагеит. Сыбжьы ақәсыргеит, сақәцәҟьеит,
ауаа макьана ицәоуп, иарҿыхоит, иауам, иаҟәыҵуам,
сышҟагьы инеиуам. Ус сгәы иаанагеит, ацыӷ, мамзаргьы
ахәыԥшқа аҵла иқәнацалеит ҳәа. Аха ашышьа сгәамԥхеит.
Ацыӷ аҵла ианықәнацалалак ашышьа уажә избама, инхышааҿышуеит, маҷк аҟара ахәмаррагьы алоуп абжьы, араҟа
ииуеит иҿыцу ажәа абжьы ԥымҵәаӡо, иҩны иаасыдыххылоит иҟуҵәыуо. Иҟалазеи, иабазеи абри ҳәа аҩны ашьҭахь
снавалазар – абраҟа данааилак, ашьаршьаф иқәыршәны
асы иахь инапы наирххон, идыруан ираҳаз шырзымхоз, иаргьы игәы ирдон иҵегьы инагӡаны иҳәар, – снаԥшызар, аӡәы
аҭаалым ҟаиҵарц аҵла амахә дахьынҳалоз џьысшьеит, ашаха убартә, ашара адәы иқәмлацызт. Сыбжьгьы насыргеит,
еи, уарбану ҳәа. Аӡәгьы анҿимҭоуп, цәгьарак шыҟалаз сцәа
ианалашәа, снаиҵаххны даасырҵысызар, дабаҟоу, ихәда
ашаха ахаҵаны ауаҩы дыкнаҳауп, дыхьшәашәахьеит, далгахьеит. Дыкнаҳаижьҭеи, иԥсы ихыҵижьҭеи акыр ҵуан,
аха иҽаныкнеиҳаҵәҟьаз сақәшәаргьы, сара агаӡажә, икныхшьа сақәымшәозар акәхарын, иҟасҵара сзымдырит,
сегьзымҳәҳәеит, уара, сҿы акит.
Саҭбеи ишәеиҳәаз абраҟа данааилак, уажәшьҭа шәара
иацышәҵа ҳәа аанаго, иҩызцәа днарылаԥшуан. Урҭ зегьы
еицырдыруаз, ирҳәозгьы акы акәын, аха иҟалаз абасоуп,
ашәҟәыҩҩы Адамыр Арҭанба иҽишьит, деиҳабуп, иаҳәатәуп
ҳәа ауаҩы данизынарышьҭ, данааи Виқтор Ҭахәыц-иԥа,
Саҭбеи ииҳәац ҳәаны, иажәа даналга, ишыҟаиҵац, уажәшьҭа
шәара иацышәҵа ҳәа иҩызцәа данаарылаԥш, уара уоуп
аҳәара зыхәҭоу, ҳабчараҳ ҳәа зегьы Соулаҳ ишҟа инхьаҳәит.
– Дад, знапы ҳаныԥшыло, ҳаиҳабы, сааукәыхшоуп, –
ҿааиҭит уи ихҭарԥагьы неихеиҵеит, иҳахьыз убеит, ҳҿахәы
зҳәауаз, ҳҭоурыхқәа зыҩуаз ауаҩ даҳзымхьчеит. Иара
иакәзу акыр идыруазма, абасоуп, акаамеҭ ҟалеит, шәгыл,
шәанаџьалбеит, абнаҟа, аԥсаҵлаҿы ауаҩы дыкнаҳауп ҳәа,

373

иԥсы еихәлахо, Саҭбеи дыҩны даннеи… – иҟалаз убеит,
ҳаибарыҩны ҳааит, дыкнаҳхит, абраҟа дышьҭаҳҵеит, ҳәсақәак
ашьаршьаф иқәдыршәит ҳәа иаҳәаны даналга, ицәажәашьа
харак идушәа аҽааԥсахын, усгьы нациҵеит, егьырҭгьы
иааицдырӷызит. – Ҳара, дад, ҳҽеибыҭаны ҳтәан шәарыцара
ҳцоит ҳәа иахьа. Уаҳа иҳалоухзеи, акыр ҳаԥсоума, шәарахк
узылаҳцарын, иуҳаршьрын. Сара, абри ацәгьа иубо, иахьсзымдыруа ҭыԥ ыҟаӡам, амшә уҭахызма, ақәасаб ашьра иаҳа
уеилаҳауама…
– Скажи, чтобы старик заткнулсиа, что он болтает против
всех, – иҳәеит Виқтор Ҭахәыц-иԥа. Ихы Зураб инаиқәикын.
Зураб, аӡыршы иқәҭәазшәа Виқтор Ҭахәыц-иԥа днаидҟьан,
днаидԥалеит иааигәара днеиаанӡагьы иқьышә Соулаҳ илымҳа
ашҟа ирыхха, иус, ҳәарада, ихы ихҭниҵозаргьы инаигӡон,
аха ихьит амҵақьақьаҩцәа аиҳараҩык ирыхьло, ахәыцха
имаӡацт, дыццакцәеит, иаахәыцҟьацәеит. Иԥышә абчараҳ
бырг илымҳа инҭеикын, аурыс бызшәа: «Заткнись» иҳәеит.
Абырг, аурыс бызшәа аганахьала, уан ҳәа ацәҳареи, унеи
уааи ҳәа ажәақәаки раамышьҭахь уаҳа ззымдыруаз, Зураб
иеиҳәаз зынӡаск даҽакала еиликааит, ари ажәа дзацәажәоз
ауаҩ ихьӡыз џьишьеит.
– Ибзиоуп, дад, исаҳаит, – иҳәан еиҭах Виктор Ҭахәыциԥа ихы наиқәикит. –Ҳара, ауаа машьцақәа ахьшьцәажәқәа,
ҳаџьмақәа ргәархра ауп ҳазҿу. Ҵарада иаадыруазеи, аха,
дад, уара убасҟак ууаҩ дууп, убасҟак ухьӡ-уԥша наҩхьеит,
ҳаргьы уаадыруеит, – ибжьы иаҳагьы инаҳараикит, уеизгьыуеизгьы атуристцәа ираҳарц иҭахызшәа, – сааукәыхшоуп, дад,
заткнись, ҳара уаҳа ҳзыԥсоузеи, ҽышькылк ҳкуеит, ашәарах
ылаҳцоит…
– Аҳ илаҵгаҩцәа ҳарҩызоуп! – иҳәеит Саҭбеи.
Уи ииҳәаз имҳәаӡазшәа, ибжьы иаҳагьы инышьҭихын
иажәа инациҵеит абырг, Виқтор Ҭахәыц-иԥагьы имаҳазшәа
ҟаи­ҵеит.
Амала, дад, заткнись, уара иушьырц иуҭаху амшә акәу,
ақәасаб акәу ҳауҳәар, уаҳа акгьы ҳҭахӡам, абчараҳ ихьыз,
ажәа заткнись хьӡыз џьашьаны ишеиликааз идырит ЗурбЗегьраб, ашшаӷьыч аца ианазнеиуа еиԥш, дыҭрысны деиҭа­

374

наидыххылеит, илымҳа дынҭахәыҭхәыҭит, «Ҟаҳ!» иҳәан, ибз
наихәлашәеит абчараҳ.
Ашьҭахь итетрад ианиҵоз, аригьы акыр дазхәыцит Ҭарсхан,
дегьрызкылсит хшыҩзҵаарак. Ахьча-шәарыцаҩ қәыԥш, уаҟа, аҳ
илатәаҩцәа ҳарҩызоуп ҳәа ииҳәаз ажәа имҳәаӡаргьы, ашәарах
ылцаны, Виқтор Ҭахәыц-иԥа иршьра дшазыҟаз аханатәгьы
иӡбеит, уи ицәажәаз абчараҳ иоуп, деиҭакушәа, уигьы, арахь
ашәарыцара аиҵаҟьараз дцәажәеит. Аҳәарԥсарраҿы, насгьы
уажәааны, асеиԥш амаҵура иахагылоу ауаҩ дизышәарыцо,
ҽыргаӡа ҟаҵаны, зегьы идирҳаит, убри аамышьҭахьгьы
абчараҳ иакәым, сараҵәҟьагьы издыруеит: шәарыцара ианцо, ашьыжьымҭан акәым, мышкы шыбжьоу ашәарах рыӡбахә
алацәажәара иаҟәыҵуеит, ашәарах алымҳа иҭасуеит, агәы
аҽннаҵоит ҳәа, ҳамцар иамугәышьозар, ҳцап, аха ажәеиԥшьаа
маншәалара ҳақәиҵарым ҳәа акәын дышиацәажәоз.
Анапхгаҩы зегьынџьара, зегь рҿы дышнапхгаҩу, зегьы
иара ишидыруа иаразнак аарԥшра далагеит Виқтор Ҭахәыциԥа. Адамыр дахьыҩназ ауадаҿы аԥсы дахьықәырҵаша дырхиарц анрыдиҵа ашьҭахь, зегьы ирбарц азыҳәан ишыҟаиҵоз
мҩашьо, даҽаӡәы иааигәара дшынаимышьҭуа, Адамыр
иеиԥш иҟоу ашәҟәыҩҩы иԥсыбаҩ аҵагылара иара изыҳәан
ишхьымӡӷу ала ажәақәак нацҵаны, днеин, ижәҩахырқәа
инапқәа нарыҵшьны даашьҭихит, ҳара дҳаҭ, ҳара даагоит
зҳәақәазгьы дримҭеит, имуит. Ишьапахьала аԥсы даашьҭихит
Сафер. Шьаҿақәак роуп урҭ аԥсы дахьнаргаз, нас ахьшьцәаашәарыцаҩцәа днарырҭеит. Убригьы игәаларшәаны итетрад
ианиҵеит Ҭарсхан. Виқтор Ҭахәыц-иԥагьы Сафергьы ирдыруан аԥсы дышьҭызхуа реиҳа изааигәоу иҭынхацәа шракәу.
Ижәбома, ари ҳара ҳтәы иоуп, ҳаргьы иара ҳаитәын, ҳазҭаху
абасоуп, ҭынхаҵасоуп ҳшизыҟоу иԥсы ахьынӡаҭоу, данԥслак
ашьҭахьгьы, абар, шәыблала ижәбоит, ҳнапы дықәыргыланы
дшымҩаԥааго. Даҽакгьы угәаланамыршәар, уамырхәыцыр
ауамызт иҟалаз. Адамыр рыцҳа, шаҟа гәыкала-ԥсыкала
ашәа азиҳәауаз, ихаҟара шаҟа агәра игауаз, адунеи аҿы
ԥсыцқьарас иҟоу зегьы шаҟа апартиа иадиҳәалоз, убасҟак
ӷацәас иман, иара иҳәашьа, рсабрада рҿихуан, аԥсыцқьақәа
Саферраа, уажәы, иара ихы анаԥырига, реиҳа бзиа иибози,

375

реиҳа ицәымӷзи иҵагылан днаргон, ҳҩыџьегьы даҳзеилоуп,
ҳҩыџьегьы деицаҳтәуп рҳәарашәа, днаргон, Адамыр рыцҳа,
иԥсҭазаара џьаҳанымызтәыз аҩыџьегьы. Ашәа ззиҳәози
реиҳа иџьбараз иажәақәа ззикуази рнапқәа еикәдыршеит,
еивиааз аҵлақәа рԥашәқәа шеилысуа ишеилало еиԥш.
Аԥсы данышьҭырх, шьаҿақәак анааҟарҵа, дааҭгылан
днасыхәаԥшит Виқтор Ҭахәыц-иԥа. Инаԥшуа уажәшьҭа ҳәа­
тәы рымам, ҭынхара изызуит, дышьҭысхит, уажәшьҭа уааи,
наҟ дсымх, иабасҭаху аԥсыбаҩ рыххауа аҳәон уи иԥшышьа.
Блала иуҳәаз еилыскааит, аизарақәа рҿы сара сҿала акәзар
ушцәажәо, араҟа иуҭаху адырра иаҭахузеи, уажәыҵәҟьа
аԥсы думыздоит, уара иаауҭаххо анагӡара азыҳәанами сара
анцәа сзишаз иҳәозшәа, Виқтор Ҭахәыц-иԥа днаидыххылеит, инапқәагьы ааирмазеит аԥсы дрымидарц иҭахызшәа, аха
иҽааникылеит, даҽаӡәгьы днаимышьҭит, ихаҭагьы димимдеит. Иԥсы анҭаз уара узыҳәан акәын изҭаз, ихәарҭоуп, уаҵаз
ԥсыбаҩ. Виқтор Ҭахәыц-иԥа днаидҵын, аԥсы ишьапқәа зкыз
Сафер Сакәыт-иԥа, мамзаргьы иусураҿтәи ихьӡ ала иуҳәозар,
Сергеи Сергеи-иԥа днаивагылеит. Уаҟа димидарц иҭахушәагьы
ҟаимҵеит. Сафер дынхьаԥшны Ҭарсхан днаихәаԥшуан. Ари
ауаҩ, сеигәырӷьаҵәа зыԥсыбаҩ назгауа, уара иубеит, зегьы
шианасыжьыз, ианасыжьуеит игаӡара, имдырра. Дқәыԥшын,
исабира дзалымҵкәа далан, рыцҳа. Иугәалашәоит, зегьы инадирбеит, – ижәбоит арҭ инапҩымҭақәоуп, иҽишьаанӡа амца
неиқәҵаны, инапҩымҭақәа иблит.
Уажәакәызшәа Адамыр иҽишьит ҳәа аниаҳа, ҩаԥхьа игы­
лақәаз дрыцәхасны, уаҩԥсык амца далигозар аҟара дыҩт,
Виқтор Ҭахәыц-иԥа ифархь ааилижәеит, ажәжәаҳәа аццы­
шәқәа дрылеимдо, ақьаад цыблыхақәа реизгара дналагеит,
аха урҭ зегьы иреиҳаз напсыргәыҵак иаҟарамызт, иалгахьан, ибылхьан. Ииԥшаақәаз шикыз, аԥсы дахьыкҿаз ауадахь дыҩит. Иҟаиҵозеи, деилагама ҳәа ишынеихәаԥшыааихәаԥшуаз, дыҩны, дҳақьԥсықьуа даахынҳәит.
– Иҟаиҵазеи?! Иҟаиҵазеи?! Ҳашԥеишьи! – еиҭах ацыблаа­
хақәа рылеимдара далагеит.
– Иҟаиҵазеи умбои, ашаха ихәда илахаҵаны, иҽылык­на­
ҳаны иҽишьит, – иҳәеит Сафер.

376

– Ҿумҭын, уара, ҿумҭын! Ҳәатәыс иумоузеи уара араҟа! –
иқьышәқәа ҵысуан Ҭарсхан, аццышәра дылеимдон.
– Уара, уажәоума угәаҵәа анеилысыз, дыкнаҳхит, дышь­
ҭаҳҵеит, дышьҭаҳхит, даҳгеит, ҿымҭ угылан, уажәы, иԥсым­ҭаз ақьаад ибылуан анырҳәа… Ихы еивҟьазаап, уара, ари…
– Иблит, инапҩымҭа иблит, гәыкалаҵәҟьа иҩыз убриак
заҵәык иааиҩхьаз зегьы хымԥада, ираԥнагон иуасиаҭ ажәа.
– Иҟаиҵахьаз зегьы убри реиӷьуп. Сара санааҵәҟьа
исаҳаит ара дшыҟоу, дысҿамҳандаз ҳәа схы ԥхьаскуан,
изышәцәызӡарызеи. Ас шыҟаиҵоз, ииҩыз инапала, ихы дырны ишибылуаз здыруазҭгьы, шьтәак изысшьуан, – иҳәеит Сафер.
– Аҩызцәа, – ҿааиҭит, еизаз даарылаԥшын Виқтор Ҭахәыциԥа, – иҟалаз жәбоит. – Апартиеи ажәлари дрыԥхеит зыгәра
газ, рымаҵ зуаз аҵеи бзиа, еицырдыруаз ашәҟәыҩҩы, адепутат Адамыр Алмасхан-иԥа Арҭанба. Уи ҳара даҳҩыза бзиан,
дҳарӷьажәҩан.
– Ииашоуп, дад, иашоуп, даанӡа умнеиааит, – иҳәеит Соу­
лаҳ иаамышьҭахь иаҳа ибыргыз ахьча-шәарыцаҩ
– Иҟаҳҵаша ҳазхәыцып, – иажәа инациҵеит Виқтор
Ҭа­хәыц-иԥа, – ишуасҳәаз еиԥш, Ҭарсхан уара, иааҟалаз,
ишааҟалаз зегьы ҩны ишьҭых, аусурахь исызнаг.
– Изыҩуеи иахьназгои уара иуусым! – иҳәеит Ҭарсхан.
Ииҭахым, игәамԥхо, мамзаргьы иԥырхагахо акы аниаҳалак
ишыҟаиҵац еиҭах иҟаиҵеит Виқтор Ҭахәыц-иԥа: имаҳаӡазшәа
ныҟаиҵан, уаанӡа ииҳәоз инациҵеит.
– Уара, иухьӡузеи, атурбаза аусзуҩы?
– Зураб сыхьӡуп, уххь згеит, ҳаибадырхьеит, уажәадагьы…
– ладагьы-ҩадагьы дынхыхәа-аахыхәо дааин иҽеидыԥсало
даагылеит Зураб-Зегьраб.
– Уара унеины даҽа ҩыџьаҟа наганы аԥсы имаҭәақәа наидкыланы ддәылга. Сара акоманда ҟасҵоит сыслужебни машьынала Аҟәаҟа дыргарц.
– Аиеи, дад, аиеи, ибзиараха анцәа иуԥигалааит, – иҳәеит
Соулаҳ иеиҵбыз ахьча-шәарыцаҩ.
– Иахәҭоу зегьы ҟаҳамҵои, – иҳәеит Сафер.
Ихазы итетрад ианиҵеит Ҭарсхан, убри аамҭазы иҳәарц,

377

иҟаиҵарц иахәҭаз, аха ишизымҳәоз, акгьы шизыҟамҵоз, ихы
ишанеимыжьуаз, аха ихазы ибла иаԥыраикуа ишыҟаиҵаз,
иламыс ианаҳәаз акы: ииашаҵәҟьаны иааҟалаз зегьы, иреиӷьу
аусҭҵааҩ иеиԥш, шәҟәы-быӷьшәыла ишьҭихит, иагьақәиҩит
хыхь иақәиҩыз: «Анҵамҭа амузеи архив азыҳәан».
Аԥсы данырга, ианааҭынчраха, Виқтор Ҭахәыц-иԥа Зураб
днаскьаԥхьаны, ажәақәак илымҳа инҭаиҳәеит, нас иара дцеит
дахьыҩназ аҩнахьы. Зураб ахьшьцәа-шәарыцаҩцәа ааизиган:
– Шәуаӡәк шәаангыл Виқтор Ҭахәыц-иԥа амҩақәа иирбарц, дымҩаԥигарц, егьырҭ уажәнатә шәца, шәдәықәла, –
иҳәеит.
– Иабыкәу, дад, ҳахьцо?..
– Ҳабацахуеи, ҳзааргаз ухашҭма? Акруҿаҵо, ушьҭаҵо,
машьынала уго-уааго изушьҭоу, узырҭаху ухашҭма? – иҳәеит
Саҭбеи.
– Иоуҳәара уасҳәап, дад, уи аиҳабы? – Ҭарсхан излеи­
маҳаӡацыз ала ибжьы ҿацаӡа ҿааиҭит Соулаҳ, – иҟалап
иара изымдыруазар, аха ашәарыцара, дад, ари қьафуроуп,
гәырӷьароуп. Аԥсы амҩа дықәҵаны, шәарыцара ацара ихгьы
иаҭәеимшьааит, дарԥхашьоит, ҳаргьы иаҳаҭәеимшьааит.
– Ишԥа, шәара шәзаазгаз аус мап ацәышәкуама?!
Дшәа­рыца закәыхи, амшәқәа, абӷабқәа ишьып ҳәа шәыҟоу,
уи шәарахк ашьра аҵкысгьы ашәарыцара ахаҭоуп бзиа иибауа, анԥшааԥшра, аимдара, ишԥашәасҳари, аҳауа цқьа
афара, – дрыҳәо-дырчо, даанапарҟәыҷы-шьапырҟәыҷит
Зураб.
– Зураб, уааӡырҩи, уара хьаас изыҟауҵозеи, – даарыдгылеит насҭха дгыланы еибырҳәоз заҳауаз Сафер, – ара ҳара
ҳауп зегьы. Ҳазегьы аԥсаратәқәоуп, уара, Зураб уда. Сара
сызгәаламшәо схы шәсырдырып. Сара Сакәыт Фасба иԥа соуп.
– Уаҳдыруеит.
– Уажә уаабама.
– Шәеимак сара исыӡбауеит. Арҭ наҟ иоушьҭ Зураб. Аиҳабы
ииҳәаз умаҳаӡеи, ашәарыцара қьафуроуп, гәырӷьароуп иҳәеит.
Адамыр иеиԥш иҟаз ауаҩԥсы бзиа данҳаԥха аҽныҵәҟьа
шәарыцара ҳамцар амуа иҟоума, – иҳәеит Сафер.

378

– Ааи, аха, уххь згеит, Сергеи Сергеевич, сара исыдиҵеит, –
ибжьы алабжыш налыжжит Сафер.
– Сара иасҳәоит, хьаас иҟаумҵан, иацы иаҳшьыз ашьтәа
ашьҭахьтәи ашьапы нханы иҟами, убри лҭаҵаны иаҳзыжә.
Аҩызцәагьы уахь иҳазнаг.
– Мап, дад, уахьгьы ҳазнеиуам. Иахьуҳәаз иҭабуп, – иҳәеит
Соулаҳ, – уара, аферым, егьа умҳәан, анхаҩы ишьа улами.
Сакәыт рыцҳа, анцәа дрыцҳаумтәын, аха дзынҟьа-зынԥақәаз
рзоуп изысҳәо. Уажәы анхара бзиа уара уоуп, ҳәарада,
иҟазҵо, Сакәыти сареи шьҭа ҳажәит, уи ҳалшо ҳаҟоума, шәара
шәабахаану иабажәдыруеи уи имал имырхаанӡа дшынхоз,
иҩны крыфарҭас, тәарҭас-гыларҭас ишрымаз. Цәгьаҳәарас
ишәыԥхьаӡаргьы, сызхаану, сыблала избаз, исаҳазоуп исҳәо.
Абри иаб, – Сафер инапы наиқәикит, – Сакәыт икәымжәы
еиԥш ҳәа ауаа изырҳәо аҟынӡа днеит, аҩнгьы адәахьгьы, аибашьра ҟалаанӡа инаркны иахьа уажәгьы, иқәыршә-ҵаршәны,
аҿацәқәа ҵыттаӡа, кәымжәы цәышкоуп ишәу, иара ишимуаз, уаҟәыҵ ҳахырфаауеит шиҳәоз, шықәсыкгьы ҵуам, анцәа
диныҳәартә, Сафер аҩны иргылеит, уаанӡа изгылаз акәасқьа,
цасҳәа ахыб ахабаан, иқәиршәит, акәымзар, аҿыц ақәимҵеит,
ашьаҟақәа аҵабаан, урҭгьы уаҟа ишаҵагылаз, икамҳартә
даҽакы рыҵаиргылақәеит, имаҵурҭа анҵкьыҿы, аҵаргәақәа
аиҭеит. Иҽан аҿҵыс иахшаз, иааӡар аҩны ахьӡ-аԥша,
иара иакәым, аԥсараа зегьы ҳазлаҽхәаша, ҳазлацәырҵша,
длагәҭасны иҭины, реиҳа инадиу, аӡлагара ҽы ааихәеит,
ихаҭа иакәзар, усура дахьнеиуа, иахьа хәлаанӡа ибз даасуеит
акәымзар, ихәо ҳәа акгьы ҟаиҵаӡом. Ааи, усоуп уажәы дшыҟоу.
Аха дышԥаҟаз абанҭ, Бақьыр-иԥа Ҳараз раԥхьа днаргыланы, абанҭ имаз зегьы имырхаанӡа? Дарбаныз Сакәыт иаԥхьа
дгыланы рашәара ицоз, Сакәыт иҽқәа ирымазкуаз дарбаныз
аҽқәа ззааӡоз. Иашҭахь имҩахыҵыз аӡәыр аӡы иржәны ашҭа
дыҭижьуазма, аҩы зжәуа – аҩы, аҩы зымжәуа – ахш харҵәы.
– Аҩны изсыргылеит, немецки аҩнымаҭәа ҩнасыргылеит,
зегьы изыҟасҵеит, аха акаҿы иамуит, исзишәымхит икәымжәы,
– дааччеит Сафер, – сан, банаџьалбеит, даныцәалак амца
илақәыжьны иблы икәымжәы сҳәан, аҿыц изызӡахит, иуам,
ҳаамҭа иаҭаху абри ауп, абри сшәызароуп иҳәоит.

379

– Уара, аферым, уаб ишьа узынханы уҟазаап, – иҳәеит
Соулаҳ. – Иҩызцәа даарылаԥшит. –Еиҭа дыбналахма Саҭбеи?!
– Уи ила ажьа акит.
Алашәарыца аԥшәма данацәыӡ, Ҭарсхан идгьежьылон,
инаидыфҩылан, нас ишьапаҿы аҽырқьақьа инатәеит.
– Иахьала амҩа ҳзықәлом, – ҿааиҭит Соулаҳ, ахәлара
иҳақәнакуеит. Уаҵәы шаанӡа ҳахьча-ҭыԥқәа рахь ҳцап. Аӡәы
дымԥсыкәа, даҽаӡәы бзиа ибом рҳәеит. Иԥсаҭа шкәакәахааит,
Адамыр иԥсра гәнаҳарак аҟаҵара ҳацәнахьчеит. Иахьантәарак
иԥхыӡу илабҿабоу сзымдыруа, бжьқәак сгәы иқәыҩҩуан,
иухьзеи, Соулаҳ, узҿу закәызеи, уажәааны, ани аԥеи анеибааӡо
аамҭазы, уажәааны ашәарах ашьразы уабџьар шԥашьҭухи,
ушәарыцароуп, игәы нҳархарым сҳәан… Аа, ииҳәаз шәаҳаит.
Аԥсы амҩа днықәҵаны шәарыцара ҳцап иҳәеит. Ҳшибара
ҳаибеит зынӡа…
– Иара, Соулаҳ, иара иоуп. Дшубо дыҟоуп. Аха аргамагьы акәымкәа маӡала ицхраауа ишԥарызныҟәатәу?!
– иҳәеит аӡырҩраҵәҟьагьы усҟацәак ирҭахымкәа, насҭха
игы­лаз ахьшьцәа-шәарыцаҩцәа аҩыџьа рахьтә руаӡәк.
Абас­гьы рҳәеит, Ҭарсхан игәеиҭеит блала данеибадырбоз.
Уажәы иаамҭам. Уаха, ҭынч ҳанаатәалак ирасҳәап ҳәа игәы
дынҭахәыцит. Маӡала цәгьаҳәаҩушәа… Еилибакаароуп, уаҳа
акгьы. Урызгәаартә иҟам. Иҟалоит, харада, цәгьаҳәарала
забацәа дырӡыз иреиуазар, ирасҳәар акәын уажәраанӡагьы
смаҵура хада аамышьҭахьгьы цхырааҩыс сахьыҟоу, аха усҟан
рыбз иахәаԥшны иахьсаҳауа ицәажәомызт. Уаха ҳанаатәалак
уи зегьы ирасҳәақәаша, сызразҵаақәаша рацәаны исымоуп,
уаҵәазы исҳәақәаша рацәоуп ҳәа, ахьшьцәа-шәарыцаҩцәа
уаҟа ишгылаз, иара днарылҵын, итетрад имаҟахы иаавҵхны,
хазы, ҭынч дахьтәаша ҳәа иҿанынеиха, ала шәарыцагьы
наишьҭалеит. Иаасгәалашәеит, игәы дҭахәыцуан Ҭарсхан,
иԥсаҭа бзиахааит, Адамыр исеиҳәаз. Абасоуп, дсыцхрааит,
ақыҭаҿынтә арахь снеигеит, аусурҭа сзиԥшааит саргьы слаицхраалап иажәахәқәа рыҩраҿы, сара изысымҩыргьы усгьы аӡәы изиҩлароуп, сара ма цәгьарак сыҩрым, ԥыҭҩыкгьы
срыцхраап анысҳәа, дааԥышәарччан, абыржәы исаҳауа
џьысшьоит: «Исрыцқьоит, сара исеиԥшны, ауаа ирҩуа

380

иҟасҵоит», – иҳәеит. Изхиҳәааз сзымдырит усҟан, бзиарас иҟасҵаз, ишааиҳәаҵәҟьаз ианысҵеит. Иҟалап убасҟан
данԥшыло далагахьазҭгьы иахьа ацәылашамҭаз иҟаиҵаз
ашҟа дназгаз амҩа. Убри итрагедиа иазкны акы ҩызар.
Иазхәыцтәуп. Иахьала уаҳа азыӡбуам скәапеи-кәымпыл.
Сзызхәыцуа акы заҵәыкоуп: ирласны иаандаз сыҷкәыни
сыԥҳәыси. Амҩан ҳашнеиуа абаа хырӷәӷәарҭаҿы аҩырақәа
анны исыԥшааз ахаҳә ҟьаԥс аашьҭаҳхуеит. Убри мацарагьы
азхоит сдиссертациа ахьчаразы.
Сышьҭахьҟа, адәҳәыԥш ахьаанҵәо, аԥсара еихашьшьы
ибнароуп. Иаасыкәыршаны убас иҭынчроуп ҽыҭҳа-ҽыҭҳа
ажәҩан иаҵсны ицо аԥҭақәа рышьҭыбжь саҳауа џьысшьоит.
Саԥхьаҵәҟьа ицаҟьа ҿҟьараны илашьҭуп. Абри ашьха
иахьӡузеишь ҳәа Соулаҳ саниазҵаа, исеиҳәаз анҵара иаԥсоуп.
Уаҟа, ахыцәқәан уаныҩхалалак, шҭа хәыҷык иааҟараны,
дәҳәыԥшроуп. Агәҭаҵәҟьа ишьҭоуп, иҳәеит, иҟьаԥсӡа, ахаҳә
ду. (Егьиашаҵәҟьаны, абан иахьышьҭоу уи ахаҳә). Аӡәгьы издыруам уи ахаҳә уаҟа иназгаз. Иалҟьаны иааны икаҳартә,
ааигәа-сигәа шьха аҽԥынгылам. Ирҳәоит, аԥааимбар, иааганы илзышьҭеимҵеит ҳәа. Адәҳәыԥш, дад, Анана-Гәында
лыдәҳәыԥш ҳәа иашьҭоуп, ахаҳәгьы Анана-Гәында лыда
уи адәҳәыԥш аҿы анеира, уи ахаҳә ақәтәара азин имам
ауаҩԥсы. Даараӡа ԥсыцқьак, гәнаҳак ҟазымҵаӡац днеир,
игәаӷьыр ианалыжьыр здыруада акәымзар, адәҳәыԥш зшьапы нықәзыргылаз, аԥшатлакә даашьҭыԥаны дыбӷанаҵоит,
ахаҳә инықәтәаз, адыд-мацәыс исны, иара убраҵәҟьа дашьуеит. Игәарҭахьоу, абар, уажәшьҭа сара сажәит, саныҷкәыназ,
раԥхьаӡа ианызбаз еиԥш, иаакәыршаны игылоуп акәымзар,
ашҭа дәҳәыԥш хәыҷаҿы аҵлақәа, ракәым, шьацымзар, иара
ус машәырынгьы ҵиаа бааԥсык ықәиааны иубаӡом.
– Ус ишыҟоу уара излоудыруазеи, Соулаҳ, уахь умнеицзар? – аҵәы налаҵашәа зҵаара бзамыҟәк наисҭеит, убри
сазыхьчозшәа.
–мХарантә снаԥшны, дад, харантә снаԥшны, – иҳәеит
абырг. Ушԥасазҵааӡеи ҳәа аанагон иҳәашьа. Абри ашьҭахь,
ахәы ԥшӡа ашҟа санаауаз, сиҵашьыцуа снаизхәыцит Соулаҳ.
Ииашамкәан слааӡеит сара сан. Аиашаҵәҟьа уҳәозар, ии-

381

ашамызт, зынӡаск ииашамызт уи лырҵаҩратә усура. Хыхь
аӡәы дыҟоуп ҳәа акәым, иарбанзаалак џьара мчык ыҟоуп
ҳәа ахәыҷқәа ирзеиҭалҳәаша – абри акәын лааӡараҿы реиҳа
ихаданы илыԥхьаӡоз, иахьа, лыԥсҭазаара ззылкыз атеориа
лхаҭа цәгьамзар бзиа анылзаанамга, ашәыҟәқәеи акалами
раамышьҭахь акгьы зымкыцыз, лнапқәа баҳеи ҽагеи рыда акгьы акра дақәиҭымкәа даныҟарҵа ашьҭахьгьы, изаҟаразаалак
лгәы меиҭасит, зыгәра лгац агәра лгоит. Мчык ыҟаӡамзаргьы,
Соулаҳ узлаиҵашьыцша ихы идыруазараахыс агәра игоит
Анана-Гәында лашҭа ҳәа ҭыԥк шыҟоу, уахь анеира шыҟамло…
Абырг иажәа инациҵеит.
– Раԥхьаӡа уи аҭыԥ аӡбахә сабду иансеиҳәаз, аабаҟажәабаҟа шықәса ракәын исхыҵуаз, убысҟаноуп раԥхьаӡа
ашьха санааргазгьы. «Анана-Гәында лашҭахь шәымнеин»,
– инаҳашьҭарҳәон аиҳабацәа аԥсаса ҳрышьҭаланы ҳанцоз.
Лара ашьхақәа рынцәахәы, лыӡбахә ианалацәажәоз, имфаимжә сазыӡырҩландаз уҳәарын. Уи знык иналҿаԥшыз иԥсы
ахьынӡаҭоу даҽа ԥҳәыск игәы лхылараны дыҟаӡам, убасҟак
дыԥшӡоуп, убасҟак деинаалоуп, мрашәа дкаҷҷоит, мзашәа
дкаԥхоит рҳәон. Ашҭахьҵәҟьа игәаӷьны ҳазнеиуамызт, ма
аԥшатлакә ҳашьҭԥааны ҳабӷанаҵоит, мамзаргьы адыдмацәыс ҳашьуеит ҳәа ҳшәон, аха абасҟак зыӡбахә рҳәоз,
уанлыхәаԥшлак инаркны даҽа ԥҳәыск угәы шылхымло удыр акәым, узхара данубалак ашьҭахь улашәхоит ҳәа
уарҳәаргьы, иауам афаст, ухы узынкылаӡом. Сызшаз сгаӡара
саҭаумҵан, – илахьи иџьымшьи ааиӡатәит, – иҟаҳҵоз, шәара
ишәасымҳәаргьы, сызшаз усгьы идыруеит. Анана-Гәында
лашҭахь ҳцон ҳаҽӡаны. Ашҭа ааигәара ҳаннеилак, аасра ҳнылашәон, мамзаргьы аҵлақәа ршьапқәа ҳаҽрывакны
ҳкылԥш ҳаԥшуан ахаҳә шкәакәа ашҟа. Дыҟаӡамзааит
Анана-Гәында ҳәа аӡәгьы, ахьшьцәа аԥҳәыс лылабара
иахьазгәышьуаз рыӡбазааит, цқьа ҭыԥк, ԥшьа ҭыԥк ыҟазааит
рҳәазааит, аха сара шықәса ханҩажәа иреиҳамзар иреиҵам
сара убри лашҭа, убри адәҳәыԥш снықәыԥшызараахыс,
ҩышықәсаҟа раԥхьа схәыҷра аасгәаланаршәон, ишыҟоугьы
збап сҳәан, ҳаныхәыҷыз ишыҟаҳҵоз еиԥш, ааигәара снеины,
аҵлақәа срывԥшны, снықәыԥш-аақәыԥшит ашҭа. Ишааҟац,

382

ханҩажәа шықәса раԥхьа ишаазбаз, уаҳа аҵлақәа адәҳәыԥш
ашҟа инаскьаны имгылакәа, уаҳа ҳаскьын бааԥсыкгьы
нарылымиаакәа, ашҭагьы заҟароу иаҟароуп, ашьац мацароуп ииуа, абри ҟазҵозеи, ишсашәҳәара?! Изыхьчозеи?! Иахы­
лаԥшуада?!
Уахыки ҽнаки иалагӡаны дызлаԥшыз, иҟалаз рахьтә игәеи­
ҵыхгаз даараӡа ишмаҷызгьы, еидара хьанҭак даҵыҵызшәа
акәын дшыҟаз Анана-Гәында лашҭа аҵыхәан, ацаҟьаҿҟьара ахықә аҿыҵәҟьа дахьтәаз. Ашьха ду аҳаракыреи,
иааикәыршаны иҟаз аԥшӡареи, аҳауа аласреи, мамзаргьы иҷкәыни иԥҳәыси раара ахьааигәахоз изнарҵысуаз
агәыр­ӷьареи роумашь аидара саҵыҵызшәа сҟазҵаз ҳәа
данхәыцлак, аҭак аҟаҵара ицәыцәгьахон. Иарбан еидараз
аҳәара шицәыцәгьахазгьы, гәныхәыҵысҭала еиликаауан
иԥсҭазаара зырхьанҭаз еидарак аҵыҵра дшаҿыз.
– Дамшә, Дамшә!... – иҿашәаз лак ахьӡ наиҳәан, ахы ааишьшьит, ишьҭаланы уахь инеиз ахьшьцәа рлашәарыца.
– Сара, Дамшә, уара ухьӡгьы гәнысымкылаӡеит, уара, ҳаи­
бадырӡошәа… Уаала сара сахь. Иумбои, аргамаду аԥсҭазаара
аҽеиҭакра иаҿуп, иудыруазеи саргьы сыгәҭыхақәак наӡар,
сан иҵәахны илымоу снапҩымҭақәа ишәҟәхар, усҟан, Дамшә,
ашәҟәыҩҩы-аҵарауаҩ илашәарыца рҳәалап уара узыҳәан,
қьаф ҳаулап зегь рыла. Аха сыҷкәыни уареи шәанааибасырдыр,
сара саашәхашҭуеит. Иаргьы уаргьы шәлымҳақәа хахаӡа!
Уца, унықәеимда-аақәеимда Анана-Гәында лашҭа… Сара
анҵатәқәа рацәаны исымоуп…
Март, 1991

АԤЫШӘАРА ДУ ШЦАЦ ИЦОИТ
Ахҭысқәеи агәҭахәыцрақәеи
Октиабр 1, 1993 ш.,
ахәаша, Аҟәа
Еснагь еиԥш, ацәылашамҭаз сааԥшит. Аҟәа ҳуадаҿы схала
сыҟоуп. Сыҷкәынцәа аҩыџьагьы макьанагьы аибашьрахьтә
ихнымҳәыцт. «Ҳашьцәа» ахьсыӷрасуаз, сцацхаҿы ашьаршәы
ахьсыӷратәоу, акашне акәыршаны сымгәа ҿасҳәеит. Сарӷьанап
анацәкьарақәа ахьԥырҟаз иаасыхьлоит. Схы иахьасыз, аӡаӡ
алакшошәа, зны-зынла сааҭрысыртә иаасыхьлоит.
Сыццакыроуп, иахьынӡасылшо ирццакны ақьаад ианысҵа­
роуп сыблала избаз, исхызгаз.
Сахаанхеит аԥсуа жәлар зықәшәаз аԥышәара ду. Еилалеит
ҩ-цәаныррак: агәырҩа дуи агәырӷьара дуӡӡеи. Гәырӷьаралагьы
гәырҩалагьы ԥышәароуп.
Аиааира ду раԥхьатәи Амш.
Ҳаныхәыҷыз, арыцҳашьара захьӡу анаҳзымдыруаз, ҳҳабла­
ҿы ахәыҷқәа акәҷарақәа аанкыланы, алагьан иҵаҳкуан.
Адаул ҳасуазшәа, «тррам-тррам» ҳәа алагьан ҳасуан. Азнык
азыҳәан иҟәыуҵәыуо рыбжьқәа гон акәҷара гәаҟқәа, нас
ианааҭынчхалак алагьан ҳааҩахон.
Акәҷара гәаҟқәа, џьоукы зынӡаск иԥсызшәа икаԥсон, да­
ҽа џьоукы, аҩы иашьызшәа инхышәҭ-аахышәҭуа, иахьцо
рзымдырӡо, иныҟәа-ааныҟәоит рхы ҭҟьаны. Ирхагьежьуа игә­
жәажәон аҟәарҭ.
Ҳрыхәаԥшуеит, ҳаччоит, ҳаччоит.
Игәыҭшьаагоу абри асцена сыбла иаахгылеит аԥенџьыр
садгыланы ақалақь Аҟәа сахьалаԥшуаз. Ажәлар зегьы ишыҟоу,
сара рыцҳа иабаздыруеи, аха ибзианы издыруа акоуп – алагьан иҵакыз акәҷарақәа среиԥшуп.
Анаҟа-араҟа автоматла ахысыбжьқәа гоит. Аилкаара
уадаҩуп – игәырӷьаны ихысуоу, мамзаргьы Аҟәа зҽыҵәахны
иҟақәоу ҳаӷацәа ирыкәшаны, иргәыдҵаны иршьуоу. Ашьхақәа
рганахьгьы анаҟа-араҟа атҟәацыбжьқәа гоит.

384

Амш бзиоуп, аԥшагьы асуам, аха игәрымуа «шшы» ҳәа, –
абжьы гоит амшын.
Адәы иаақәлоит ашара, Аиааира дуӡӡа, ахақәиҭра раԥхьа­
тәи амш.
Иахьа хәашоуп. Иџьоушьаша, амш еиқәаҵәа, «ҳашьцәа»
афашистцәа анҳақәлаз, нанҳәа жәиԥшь, 1992 шықәсазы убри
аҽынгьы хәашан. Ииашаны иҳәоуп – аира зшаз, аԥсрагьы
ишеит, мши-ҵхи реиԥш еицуп.
Акалендар сахәаԥшын, саргьы ахәашаҽны сизаап ацәы­
ла­шамҭаз, убас саауеит – бзиарак анызбалак, инагӡаны
салагәырӷьаанӡа, иаразнак сыжәҩан аԥҭа жәпақәа нахаԥоит,
нас, сгәы арыӷәӷәарц, сыжәҩан аацқьахоит, иухоумыршҭын,
ацәгьеи абзиеи рышьхәа еивҵоуп ҳәа хыхьынтәи аӡәы
ҿиҭуашәа.
Иара, сгәабзиара зыхҭнысҵаз Аԥсны ахаҭагьы убасшәоуп
ишыҟоу алахьынҵа уаназхәыцлак. Иугәаланаршәоит ажәа­
ԥҟак: «Аԥшатлакә самыргарҽаруандаз – егьагьы стәыр­
ԥссарын» – рҳәозаап аҵлақәа.
Амра атыҩ ианаклак, бџьар зку зегьы атыҩ еихсуеит.
Ирҳәоит, шә-хык рҟынтә хык атыҩ иақәшәоит ҳәа. Аԥсны
атыҩ ианакы, ислышоз ала, «сабџьар- сажәа» ала саргьы сеибашьуан. Еиҳарак «ахысра» саҿын Аԥсны анҭыҵ. Акьыԥхь,
арадио, ателехәаԥшра Урыстәылеи уи анҭыҵи. Даҽазнык
агәра згеит Урыстәыла акьыԥхь амч шамоу. Иаазгоит
ҿырԥштәы хәыҷык.
Гәдоуҭа агоспиталь аҟны дыхәны дышьҭан аҭаратәи
еибашьҩык – Ҷыҷыкәа Кәыҵниа. Иганаҿы ииаз инапы наи­
қәи­кын:
– Ари, Аҳәбоуп, дуашьоуп, ҳаицеибашьуеит, еибыҳәаны
ҳаҟоуп, ҳшьапы ҳшаақәгылалак, ҳцоит аибашьра, – иҳәеит.
Дсыздырӡомызт. Аԥсшәа иасҳәеит. Ҷлоутәи Аҳәбан. Дахьнанагаз сим азҵааит. Камчатка аус иуазаарын.
– Аԥсныҟа, аибашьрахь саазгаз уара уоуп, – иҳәеит лафшәа.
– Узлаазгоз, дад, ухаҭа усыздырӡоме?
– Уара, уашьак ақырҭқәа дытҟәаны дыргеит, дышәҟәы­
ҩҩзаап, аа, уахәаԥши, – иҳәан, ҿааиҭит сҩызак, иаасиркит уара узыҳәан изныз агазеҭ «Литературнаиа Россиа».

385

Санаԥхьа… Адырҩаҽныҵәҟьа, сашьцәа ақырҭқәа индырҵәо,
сара сҽыҵәахны. Ахымш рыҽны Гәдоуҭа сыҟан, – иҳәеит,
ихәны ишьҭаз аибашьҩы Зураб Џьамфер-иԥа Аҳәба.
Егьиашаҵәҟьаны, Аҭаратәи Акәаҵниеи иареи ршьапы ишаақәгылаз еиҭах аибашьра ицеит. Уи афакт хәыҷы
исгәалазыршәаз, даҽазнык агәра згеит, шаҟа амч амоу
акьыԥхь. Баша имҳәеит, Гитлер, Москва анаҳгалак, Ашҭа ҟаԥшь
аҟны Сталин иаԥхьагьы дыкнасҳауеит Еренбург ҳәа. Идыруан шаҟа иӷәӷәоу ажәа. Ақырҭуа фашизми, аԥсуа патриотизми
ажәала аибашьра иаҿын жәашықәсала. Абџьар анҭҟьа, ажәа
иаҳагьы аҽарӷәӷәеит. Иаалырҟьаны ақәыџьма анаԥылалак,
ала аҿы акуеит. Убас рыхьит патриотцәас иаҳаԥхьаӡоз
аԥсуа ҵарауаақәаки, шәҟәыҩҩцәақәаки. Рҿы ахьакыз мацароума, ргәы цан, зынӡаск рҽырҵәахит. Иранаҳажьып
ашәыргәындақәа. Иугәаларшәа Пушкин ду иажәақәа: «И милость к падшим призывал». Урҭ ашәыргәындақәа наҟ урҟәаҵ.
Узызхәыцша даҽакуп.
Ииашаҵәҟьаны агыгшәыгқәа-нацистцәа џьоукы нырҵәаны,
еиҳараҩык ықәаҳцама?
Даара иуадаҩуп агәрагара.
Цәгьамзар бзиа уаҩ дахыччом ҳәа, исгәалашәеит иацы Гал,
Егры ацҳа азааигәара ҳаибашьҩык исеиҳәаз.
Зхы ҭырымҟьацыз, Гәылрыԥшьтәи агыруа нхаҩык даа­
ҟ́әымҵӡакәа иреиҳәозаарын ижәлар: «Шәаҟәыҵ! Шәаҟәыҵ!
Шәааҟәымҵӡакәа аҳәҳәара шәаҿуп «чвени миҵа, чвени
миҵа» ҳәа. Шәааҟәымҵӡар, аԥсуаа ишәгәаладыршәоит ҳахьы­
нтәааз, аԥсуаа рыдгьыл аҟны ҳшынхо.
Иреиҳәеит, иреиҳәеит, аха аӡы иаго, ҳәҳәабжьы иаҳауам
ҳәа, изаҳауадаз. Ишыҳәҳәац иҳәҳәон «чвени миҵа! чвени
миҵа!» ҳәа. Ргәы ҭҟьаны, еижәыланы, Егры ацҳа ианықәс,
ижәлар даарылаԥшын: «Абзамыҟәқәа! Шәааҟәымҵӡакәа
шәмы­ҳәҳәози «чвени миҵа! чвени миҵа!» ҳәа. Аԥсуаа иаҳ­
дырбеит ҳаԥсадгьыл ахьыҟоу! – даарылаҳәҳәан, ҩнапык
рыла адгьыл днас-насын, абар иахьыҟоу «чвени миҵа! шәхы
ианышәҟьааит, чвени миҵа!» – иҳәазаап.
Исазҳәаз ҳаибашьҩы иажәа даналга инацысҵеит иуха­
мышҭыша хшыҩҵакык:

386

– Аӷала ихҵәаз деиҭанхоит, ҭынхала ихҵәаз – дыхҵәаӡеит.
Изхысҳәаауа, сара сынхара-сынҵыра инықәыццышәаа иргеит ҳаӷацәа, аха сара сеиҭанхоит. Дара абаҟоу?
Гитлер ихаантәи анемеццәа ирыхьыз ачымазара зҩаҿкы–фашизм, ирхәышәтәит СССР ажәларқәа ршьала. Исгәалазыршәаз,
Е. А. Шеварднаӡе СССР адәныҟатәи аусқәа рминистрс даныҟаз,
М. С. Горбачев иарӷьажәҩас данивагылаз, аԥсуаа гәыԥҩык, унеишь-уааишь ҳәа зарҳәоз, иацәажәарц инеит иԥсы ахьишьоз
Пицунда. Иарҳәеит иаахтны ақырҭқәеи ҳареи ҳаизыҟазаашьа
иаҳа-иаҳа ишеицәахо, иахьакәым ҳашнанаго, ақырҭуа фашизм аанкыламзар, Қырҭтәыла ахаҭа атыша иҭарыжьуеит ҳәа.
Иара ииҳәазеи? «Сыжәлар чмазаҩуп». Иҟалап убасҟан ихы
иҭашәазар, ижәлар ихәшәтәырц аԥсуаа ҳшьала, аха усҟан иара
ихаҭа ишьа-ида иалалахьан азҩаҿкы ачымазара – фашизм.
Ачарҳәаҩ, анкьа зны ҳаҭыр зқәысҵоз, Аҟәа анаҳгоз дыбналаны Қарҭҟа ицаз, Лорик Маршьаниа, ҭынхацәас иҟауҵаз
ақырҭқәа ииашаҵәҟьаны бзиа иубозар, иаахтны ираҳәа: даара шәрацәаҩны, еиҳарак аинтеллигенциа шәычмазаҩуп,
шәчымазара шәхәышәтәаанӡа Қырҭтәыла иаҳа-иаҳа атыша
иҭаҳауеит. Шәчымазара, азҩаҿкы – афашизм иахҟьаны, реиҳа
бзиа шәызбоз аԥсуаа аӷацәас иҟашәҵеит, иншәырҵәарц
шәрықәлеит, шәрабашьит. Шәаҵахеит. Иаҵахаз ақырҭуа жәлар
ракәӡам. Иаҵахеит ақырҭуа фашизм. Шәҽышәхәышәтәыр,
шәчымазара мап ацәышәкыр, уаҵәы иҟашәҵаз аӷацәа шәара
шәахь рҿы дырхоит. Аха, Лорик, иреиҳәаӡом, избанзар, дара
рчымазара иаргьы идырхьит.
Ишырҳәо еиԥш, акәтаӷь былгьартә, аҩнымаҭәа аганахьала,
иккаӡа иҭацәуп Аҟәатәи суада. Сзеиԥшузеи? Ала-ҟьала! Адашьма сықәианы сыцәан. Иабаҟоушь уажәы сыҷкәынцәа Беслани
Дауҭи? Галынтәи Гәдоуҭаҟа ран лахь ицоу… Схахьы исзаагом,
агәра згарц сҭахым, изласарҳәаз ала, ҳаибашьыҩцәа ԥыҭҩык
Егры ацҳа иқәсны Жәыргьыҭҟа ицеит ҳәа. Сыҷкәынцәа урҭ ирылазар? Исаҳаз иашаҵәҟьоумашь, Мрагыларатәи афронт акомандир Мираб Кьышьмариа Гыртәылаҟа дцеит Гамсахәырдиа
диацәажәарц. Иеиҳәозеи? Гыртәыла хазы ҳәынҭқарраны
иҟашәҵа, ҳара аԥсуаа ҳшәыцхраауеит, Қырҭтәылеи шәареи
шәҳәаа, ҳара иаҳкуеит ҳәа, – иеиҳәазаап.

387

Сыҷкәынцәа сышрызхәыцуаз, иаасгәалашеит, санҭакыз,
шәҟәыҩҩы еиӷрабаак ауҳәан-сҳәан гәараиҵон иҷкәын
дыши­шьҭаз дыркит, дҭаркит, дара рахь диасит ҳәа, саныхынҳә,
адҵа иҭаны даарышьҭит ҳәа. Аламысда, сызшаз сшьа иуеит,
ԥсышьацәгьа уоуааит, иузеилкаауам, зыхшара бзиа изымбо,
бзиа ибаӡом иԥсадгьылгьы. Сыҷкәынцәеи сареи иҳалшо ала
Аԥсны ҳахьчоит, уара иухьчоит умгәа, аԥсыцәгьа, зымгәада
хәыцырҭа змам аҵыхәабаба, ахцәы-баба.
Аԥенџьыр садгыланы, Аҟәа салаԥшуеит. Аԥшатлакә антәа­
лак еиԥш, аҳауа ҭынчуп. Амш каххаа еилгоуп. Ҳаҩны аԥхьа
игылоу, еихагыла рацәала иргылоу аҩны ашҭаҿы, аидара
машьынақәа адыргыланы, аҩнымаҭәақәа ақәҵара иаҿуп.
Сҩыза ду, Ленинград инхо Рауф Аиба хар амамкәа исиҭаз
аԥарақәа Лыхны исҵәахит, шәхы иашәырхәа ҳәа раҳәаны
сҭаацәа; сыҷкәынцәа шаахынҳәлак, убарҭ аԥарақәа, аа,
абанҭ, аҩнымаҭәақәа амашьына иақәызҵо ирысҭар, ҳазхара
аҩнымаҭәа сзааргоит. Схы иҭашәаз ахшыҩҵак, сыбжьы
ҭыганы, аӡәы иасҳәазшәа, сааҟаԥшьхан, саанаԥшы-ааԥшит,
сзызхәыцыз гәнаҳароуп. Иахьа хәымшуп Аҟәа арҳәра,
аимҵәара иаҿуижьҭеи.
Аԥсуаа ҳхәышҭаара, ҳаҳҭнықалақь убас ҳазныҟәоит, Аҟәа
акәым, Қарҭ ҳгазшәа. Дасу ииҭаху ҟаиҵоит. Дарбанзаалак
чынуаҩык ҿиҭӡом. Амарадиорцәа-аԥсацәа ишәҭаху ҟашәҵа
ҳәа иоурышьҭит. Ҩныда-гәарада иаанхаз, иаарымазгьы аибашьра ма иалаблыз, ма ақырҭқәа идырҳәыз, аӷацәа руадақәа
рыҩнқәа аанкылара, рыҩнымаҭәа иахьырго, ииашагәышьоуп.
Сара сыҩны ублыр, уара уҩны умысхуеит.
Уи еилкаауп. Аха аҳәынҭқарратә мал аимҵәара, уи иаанагоит аҳәынҭқарра аԥашәқәа ахыҵәҵәара.
Иаҳзеиԥшыз аӷа ҳаидикылеит. Ҳанааидгыла, аиааира
дуӡӡа ҳгеит. Убасҵәҟьа ҳаидгыланы ҳнеилар, иаҳцәыӡхьоу
аха­тәы, ихьыԥшым аҳәынҭқарра ҳауеит.
Аибашьра ианалага, аҽныҵәҟьа, ашьыбжьышьҭахь, теле­
хәаԥшрала дықәгылеит В. Г. Арӡынба. Уи иқәгыларала аԥсуа
жәлар агәра ргеит аԥыза дышроуз, Аԥсны дауит еиқәзырхо
аҵеи, аб. Узыхшаз уан лхаҵкы ҳцааит, рҳәеит Аԥсны зҭахыз
зегьы. Иара ишьҭахь, аҽны, август 14, 1992 шықәса рзы

388

телехәаԥшрала
дықәгылеит
«Аидгылара»
анапхгаҩы
С. М. Шамба. Агәра ганы сыҟоуп иара убасҵәҟьа, аиааира ду
амш аҽны, иахьа иамуӡаргьы уаҵәы, уаҵәашьҭахь, иажәа иҳәап
ҳәа В. Г. Арӡынба. Ииҳәарызеи ҳәа иҿы иҭаԥшуеит ажәлар.
Аԥсуа жәлар дроуит амилаҭ рфырхаҵа. Аӷа иҿагыларала ахьӡаԥша игеит, игеит убасеиԥш хьӡы-ԥшак, аԥсуа жәлар ыҟанаҵ
ирхамышҭуа. Уажәшьҭа иаԥхьа ишьҭоуп даҽа ԥышәара дук –
иоуз ахьӡ-аԥша аиқәырхара.
Жәытәнатә аахыс, иарбан еибашьразаалак арҳәреи
афыр­хаҵареи еицуп. Александр Македониатәи абриаҟара
аиааи­рақәа злеигоз? Арҳәрала. Ихаҭагьы ир дрылагыланы
идырҳәуан атәым тәылақәа, атәым жәларқәа.
Аӡҭаҽҽа иааиқәымтәо «ашшы» ахго ашьҭыбжь шго еиԥш,
убасҵәҟьа иааиқәымтәо «аууы» ахгоит, игәрымуеит амшын.
Уи мацароума? Зеилкаара уадаҩу хҭысқәак мҩаԥысуеит
Аԥсны аԥсабара аҵыхәтәантәи ҩышықәса раахыс. Аибашьра иацааиуаз ашықәс аан, уаҩы иџьеишьартә, аарыхра ду
ҟалеит ақыҭақәа рҿы. Аарыхра иашықәсын. Ацақәа ирзымкуа, агарҭа рмоуа иҿалеит аџьықәреи, убасҵәҟьа иԥжәаны
иҿалеит аҟәыд, ажь, ашәыр. Урҭқәа мацароума? Аибашьра
алагамҭаз ҳаҩны, сашьеиҵбы иҭаацәеи иареи, ҳани ахьыҟоу
снеит избарц, «шәырахә-шәышәахә шәышԥаҟоу?» – ҳәа
саниазҵаа, ацха афара згәы ахшәаз ицәажәашьа иҭаны, ус
ҿааиҭит: «Абгақәа ирфааит, сзықәшәазеи, уара, сыџьмақәа
рызегьы аӡарақәа ҩба-ҩба рыхшеит. Есымчыбжьа шәаала,
аӡарақәа шәзысшьлоит». Изеиԥшрааз иаҳхысыз аӡын? Асы,
аҵаа!
Сара схаан убасҵәҟьа знык ахьҭа бааԥс ҟалахьеит 19491950 аӡын ашықәс аан. Ҳмаҵурҭа ааҵра уҵагылар, ухы
иқәсуан икнаҳаз ашьашьалқәа. Ауаҩы наӡааӡа, ишьамхы инахысуа, ибахҵәаӡа, иласкәантраӡа ишьҭан асы.
Иџьоушьаша, абри аҩыза аӡын цәгьа шыҟазгьы, ашкол аус
ауан. Ашьжьымҭан, сани саби ишырымуаз, ашкол ахь сцеит.
Ианызмуӡа: «Уаха ԥхьара Таииа-иԥҳа Ниусиа улыцны дара
рахь уца», – иҳәеит саб. Таииа Кәыҵниеи иареи еишьцәас
иҟаибаҵахьан. Убас егьыҟасҵеит. Ниусиеи сареи дара рахь
ҳаиццеит. Ауха убасҟак асы ауит, ҳара ахәыҷқәа ашкол ахь

389

ҳармышьҭит. Асы ақәыхга… уажәы џьаракыр асы ақәыхга
ыҟоушь? Убри аӡынгьы ажәлар рзыҳәан ԥышәаган.
Саб ибзиаӡаны игәалашәон асду анауз. Излеиҳәоз ала,
агәабзиара ацзаарын. Рыцҳарак еиԥш акәымкәа, ныҳәак
еиԥш, иаԥылеит, ирхыргеит асду. Аԥсрақәа, ачымазарақәа даара имаҷзаарын.
Ауаҩы ашәарҭа бааԥс данҭагылалак, имч-илшара, игәамч,
уимоу, ахәыцрагьы ҩынтә-хынтә еиҳахоит, иацлоит.
Иуҭахума аҿырԥштәы?
Ақырҭуа нацистцәа сытҟәаны санырга, аҟарс санҭакыз,
шәыпату схы иқәуп, знызаҵәыкгьы сымгәагьы смыхьит, сыхгьы.
Исҿарҵоз закәыз? Часа кәымпылки, ҵәыцак аӡы хьшәашәа.
Абри акәын исфоз мызкы аҟара. Сымгәа иаднакылеит аилаџь
сан исылҭазшәа. Аҟарс аҭӡамц иахьыкәкәон аӡы, иацломызт,
иагхомызт. Ацәарҭаӷәы ҳақәтәан. Адәахьгьы еиҟәжәаны
иҵаауан, зны илеиуан асы лас, даҽазны – ақәабаа-сабаа.
Акыршықәса раахыс, иҭыԥсаауа сшьапқәа абаҩқәа сыхьуеит.
Абри «акурорт» аҟны сахьынӡаҭакыз, зныкгьы исгәаламшәеит.
Саныхынҳә, абарҭқәа схәыҷқәа ран ианласҳәа: «Уара,
иузеиӷьзар, уахь еиҭа уҳашьҭып», – лҳәеит лафны.
Хыхь ишысҳәаз еиԥш, ауаҩы ашәарҭа бааԥс данҭагылалак,
имч илшара ҩынтә-хынтә иацлоит.
Иуҭахума даҽа ҿырԥштәык, схаҭа сзықәшәахьоу? Сышшәаз,
ари деилагоуп, схы ԥиҽуеит аҳәартә аҟынӡа ишназгаз амшә
ахаҭа?!
Исхыҵуан жәиԥшь шықәса. Аԥхын аԥсшьаразы ашкол
аҟны, мызкы шагыз заа ҳаурыжьит ачаи мыжда ҿаҳхларц,
аҟанҷ ҳааӡаларц, аҭаҭын еиҭаҳҳаларц, амра ангылалак инаркны инҭашәаанӡа аусура, аусура… Ҳааҟәымҵӡакәа аусура,
аҳәынҭқарра атәитәыхқәа… Ақыҭауаа еицаҳзеиԥшыз усын,
аха «ажәлар раӷа» ҷыдала ҳаҭыр «ҳақәнаҵон» џьаҳаным ицаша аколнхара.
– Ҳхәыҷы зынӡа ибӷа ԥырҵәоит, ашәҟәы аԥхьара акәым
изышьҭымхуа аҟынӡа днаргоит, џьара дҳашьырҭоуп, – лҳәеит
сан. Усҟан ажәеинраалақәа, астатиақәа рыҩра салагахьан.
Убри аҟнытә акәхарын, сашьцәа, саҳәшьцәа раҵкыс, иаҳа
напы сыдыркылон.

390

Акраамҭа иалацәажәон сахьыршьҭыша, ианамуӡах, мызкы аҟара. Ауацәа, аҭынхацәа рахь срышьҭыр, азин рызҭодаз,
иаразнак ирҳәон «дезертир» ҳәа. Ҳбаандаҩын. Ирыӡбеит
аколнхара аԥсаса срыцны ашьхаҟа срышьҭырц. Ахьча дҳауан,
Дапуан.
Абас сҟалеит џьмахьчаҩыс. Сгәырӷьаҵәа срыцны ашьхаҟа
сцеит. Ҳқыҭа, Аҭарантәи, Аӡҩыбжьа, Дранда, Мархьаул, Дал,
Ҵабал… Ашьха ҳхалаанӡа, ҩаха-ҩымш ҳаԥхьаны, ахымш
рыҽны ҳаҩхалеит, ашьха Чҳалҭа.
Ҳаазгаз анца, ҳаанхеит ҩыџьа – Шьаликәа Дапуа, ауаҩ
бырги, сареи. Иара аибашьра ихигахьан, ичҳара даара
имаҷын. Аӡыс аума, ашьтәа аума, игәамԥхаз акы ҟарҵар,
алаба рыхха дрысуан. Ҿык змаз ашәақь есқьынгьы ижәҩа
ихшьын. Ҽнак ашьжьымҭан, изыхҟьаз сыздыруам, ҳҭыԥ
ҳаԥсахроуп, ҳцароуп хыхь даҽа шьхак, Шьоудыд ашҟа иҳәан,
иааҳамаз аҽы инақәаҳҵан, аԥсаса, иара аԥхьа дгыланы, сара
– рышьҭахь, иҳаԥца ҳдәықәлеит. Ашьыбжьышьҭахь ҳаҩхалеит.
Цас ауазшәа, икыдыбганы ақәоура иалагеит. Иҟалаз, иҳахьыз,
шықәсқәак ҵхьаны, изҩит инеиҵыхны ажәабжь «Аибашьра еилгахьан» ҳәа ахьӡҵаны. Аԥсынгьы иҭрыжьит, еиҭаганы
тираж рацәала иҭрыжьит Москва. Еиҭасҳәом, уаҟа иҳәоу
иҟалаҵәҟьазоуп.
Ажәакала, аԥсра иацәшәаз, абзацәа ахьыржуаз днанагеит ҳәа, аусура ибӷа ԥнаҵәоит ҳәа срыцҳашьаны, сызшьуаз сицҵаны ашьха срышьҭызаап, иабардыруаз сани саби.
Изыхҟьақәаз зегьы аҳәара изаҭахузеи, анемец фашист иаԥхьа
дгылазшәа, деилагеит, деилагаӡеит, ашәақь ааихиԥаан, инхаршалан, аа, абар, абар даҵхоит, сышьны скаижьуеит. Убас
сыҩит, анышә сыҵалазшәа. Сыбналеит. Сдәықәлеит аҩныҟа.
Уи сзымхазшәа, амҩан сахьаауаз, амшәи сареи ҳаиҿаҳаит.
Ҳаиҿаҳаит амҩахәасҭаҿы. Ҵаҟа – абгарра, хыхь – анаара. Ацыӷ еиԥш хыхь, сшьапқәа ирыҵыҟьҟьоз ахаҳә ссақәа,
сышьҭахь иааиуаз амшә иаахо иалагеит. Ибыбын, шьҭахьҟьа
идәықәлеит, илбаауа, илбаауа, аԥсҭа илҭабганы ицеит.
Сеиқәханы, сеибганы аҩны санааи, сшьара санықәла, исыхьыз
анрасҳәалак, сажәабжь хсыркәшон «амшә шсыршәаз» ҳәа
сыҽхәо. Уажәы саназхәыцуа, схы сазҵаауеит, убасҟан, амшәи

391

сареи ҳанеиҿаҳа, дарбану иаҳа ишәаз, амшә акәу, сара сакәу?
Ацыӷ еиԥш, анаара икыдлада? Сара. Реиҳа иҳәҳәодаз? Сара,
абас схы сазҵаауа, еилыскааит акы: иаҳа ишәаз, иара иаҵкыс
иӷәӷәоу дииааиуазаап.
Ажәақәак ақьаад инанысҵан, суада ашә усгьы иакӡомызт,
аӷьыч дыҩналаргьы ииго ҳәа акгьы ҩнам, ус иныдысҵан, амшын ахықәахь сцан, саалеиҩеин, еиҭа цәаҳәақәак нанысҵарц
салагеит. Сзыхынҳәыз – издыруада галынтәи ихынҳәны иаауазар сыҷкәынцәа? Издыруада Шәантәылаҟа идәықәлазар?
Ииашаны ианысҵеит «иааиқәымтәо ашшы» ахгоит ҳәа
амшын. Ухыԥшылар, зызхара зфаз агыгшәыг еиԥшха, еиқәы­
шьшьы иҭатәоуп. Арахь «адуы» ҳәа абжьы ҭыҩуеит, ҭыҩрак
иҭаҳаны игәынқьуашәа. Исгәалашәеит, шәыпату схы иқәуп,
аибашьра ашыкьымҭазы, уахык, аҵхыбжьон, быжьқәак
саадырԥшит. Аҵх сналаӡырҩит. Иҟалазеи? Сыҷкәынцәа ран,
ахыза лхы иақәҵаны, дгәынқьуа аҵәыуара даҿын.
– Ибыхьзеи, бара, акыр быхьуама?
– Ҳаҷкәынцәа… Ҳаҷкәынцәа… иабаҟоу?
– Иабаҟоу бымбои, ахацәақәа ахьыҟоу иҟоуп.
– Убас игәрымуазар амшын?
Сахьгәаҟуаз, иахьагьы имҩаԥысуа ахҭыс ҿаасҭақәа
исмаҳарц, исымбарц «сҽысҵәахырц», хыхь ишысҳәаз еиԥш,
еиҭах азхәыцра салагеит иахьатәи амш – ахәаша.
Ашәҟәы ԥшьа, Абиблиа излаҳәо ала, зыԥсы ҭоу зегьы Анцәа
ишеит ахәашаҽны: «Нас Анцәа иҳәеит: аӡы иахылҵааит аӡы
ԥстәқәа, зыԥсы ҭоу аԥсы: адгьыл ахыхь, аҵарақәа ԥыруа
иҟалааит, ажәҩан хыӷәӷәара иалаланы. (Убас иагьыҟалеит).
Убри ашьҭахь Анцәа илԥхала аӡаҿы иҿиеит шәагаала
еиуеиԥшым аӡы ԥстәқәа, ажәҩан аҿы ицәырҵит ахәы зқәу
еиуеиԥшым аԥсаатәқәа. Анцәа ибеит уи шыбзиаз.
Нас Анцәа урҭ илԥха риҭеит, абас нарышьҭаҳәаны: ишәызҳа,
шәыҿиа, амшын ҭшәырҭәаала, адгьыл аҿы аԥсаатәқәа рацәаны
иҟалааит. Иҟан ахәылԥаз, иҟан ашьыжь: ахәбатәи амш».
Агәра згарц сҭахым, ииашаҵәҟьаны аибашьра – аибарԥсра,
анибарҵәара, ақәибахра, ахибарҵәара ҳшалгаз. Агәра сызгом, сгәабзиара зыхҭнысҵаз, сшьа зызкасҭәаз, гәаҟрыла ишоу,
аԥсуа жәлар шеиқәхаз, уи мацароума, саргьы сеиқәханы…

392

Зныкымкәа аԥсцәаҳа ибла сҭаԥшны… Схы сазҵаауеит:
сеиқәзырхазеи? Издыруада, хыхь исгәаласыршәаз, зыԥсы ҭоу
зегьы Анцәа ишеит ахәашаҽны ҳәа… Ҳазшаз ииҳәаз, иҟаиҵаз,
аибашьра иалагаанӡагьы, аибашьра аангьы, иахьагьы,
сыԥсы ҭанаҵы, исҳәахьеит, есқьынагьы исҳәоит – аибашьра
саҿагылаҩуп. Ақырҭқәагьы, ҳарҭ аԥсуаагьы, ҳазегьы ҳзыҳәан,
аибашьра рыцҳара дуӡӡоуп, ииааиз изыҳәангьы, иаҵахаз
изыҳәангьы. Нацизми аԥсреи синонимуп. Нацизм иадгылаз –
аԥсра дадгылеит. Уи аибашьра зырҵысыз, Ҳазшаз диҿагылеит.
Сызҿыз, сыззықәԥоз гәаҭаны, срыцҳашьаны сеиқәирхазар?
Ишысҳәаз еиԥш, изныкымкәа аԥсцәаҳа илакыҵа сыҵа­
ԥшхьеит. Анарцә ашәхымс аҟны саннеилак, изызӡарызеи,
исҳәон сгәанала: «Мышкы заҵәык иадамхаргьы, сахаанхандаз ҳаӷацәа риааира».
Ҳажәлар рыгәҭыха, рхықәкы хада нарыгӡеит шьакаҭәарала.
Иугәаланаршәоит ажәаԥҟак: «Ақьиа ишьа Анцәа иуеит».
Дҳацхрааит. Ҳаиқәирхеит. Уажәшьҭа? Ҳаԥхьаҟа?
Анацаситцәа иаҳшьуаз ҳшьит, иаанхаз ықәаҳцеит, аха…
Абрыскьыл аҭырасқәа рԥашәқәа ыҵихуан. Анацаситцәа
рԥашәқәа макьана иӷәӷәоуп Аԥсны.
Улахь иану уақәшәоит ҳәа, здыруада убасҵәҟьа алахьынҵа
рымазар ажәларгьы?
Октиабр 2, 1993 ш.,
асабша, Аҟәа
Аҭаацәа ааилатәо иааилашәшәхьеит. Ауадаҿы схала сы­
ҟоуп. Акәтаӷь былгьо, узықәтәо, узықәио уҳәа, аԥшатлакә
ааҩнагьежьшәа, изакәызаалак ҩнымаҭәак ҩнагылам. Иааҩна­
гылаз зегьы, аҽнышьыбжьон иаадәылганы иргеит афашистцәа.
Сыԥшәма Лыхны дыҟоуп. Даара сшәаны сыҟоуп сыҷ­
кәынцәа Шәантәылаҟа, ма Ажараҟа ажәыларахь ицар ҳәа.
Полевои командир Оҭар Барганџьиа изласеиҳәаз ала,
Егры аҟынтә ашәанцәа рықәцаразы ицоит. Ирасҳәахьеит
сыҷ­кәынцәа, шәара шәаангыл ҳәа. Иуҳәо заҳауада! Абыс,
нцәахәыс дрымоуп ҳԥыза ду. Иара ииҳәо иаҳа ираҳауеит,
сара исҳәо аҵкыс.

393

Алахьынҵа, еиҭах алахьынҵа!
Иахьа, асааҭ жәаҩа рзеиԥш, аҭел дысзасын, снеит Аҟәа
ақалақь аиҳабы Нодар Ҳашба иҟны. Ҳаҭыр еиқәаҳҵоижьҭеи
акыр шықәса ҵуеит. Аибашьраан ибзиаӡаны иҽааирԥшит.
Чынуаақәак, анахьгьы арахьгьы ҳәа «ихәмаруан». Нодар иаахтны, уимоу, иаахжәаны ҳаӷацәа дырҿагылан.
Аибашьраан аҵкыс еиҵамкәа, аидара ду даҵалоит ҳԥыза
ду. Иусқәа иаҳа-иаҳа иуадаҩхоит. Аибашьраан, мши-ҵхи
реиԥш реиҩдыраара мариан дарбану аҭынха, дарбану аӷа.
Уажәы? Ҳара-ҳара ҳаиҿаҳар ҟалоит. Ҳԥыза ду ҩынтәныхынтәны аҟәыӷара ааирԥшыр акәхоит, арахь идгылаша
аҟәыӷацәа маҷхеит. Иара ихаҭа иакәым, ҳарҭ, аԥсуаа зегьы
даҽа ԥышәара дуӡӡак ҳааҭагылеит.
Аибашьра иарҿыхеит, жәашықәсала «ицәаз» аԥсуаа реибашьышьа, ргәымшәара, рхьамҵра, ахьӡ-аԥша, убасҵәҟьа
иҿыхеит ҳцәа иалаз ауаҩымра, аԥсымҭәра, ҳҿазҳәоз ашахақәа
– аламыс, аԥсуара иаҳа-иаҳа аԥыҵәҵәара иаҿуп. Акымкәа,
ҩбамкәа афактқәа – ақырҭқәа рмал еимакны еибарԥсит, иацы
аӷа иабашьуаз. Аибашьраангьы иҿыхахьан аԥсымҭәра.
Исгәалашәеит, аибашьраан Гәдоуҭа дааны дыҟан ҟара­
бахтәи ерманы журналистк. Мышқәак ҳаицын, сицхраауан.
– Мрагыларахьтәи афронт аҟнытә иааз ҭаацәарак
срацәажәар сҭахуп, – аниҳәа, дызгеит Бамбораҟа. Амҩан
иасҳәеит ақыҭа аҭоурых. Жәытәнатә аахыс уи аҳабла Лыхны
ақыҭа ду иалан. Сталини Бериеи рмилаҭ Қырҭтәылантәи иааганы индырхеит. Лыхны иаамырхын, қыҭа хазны иҟарҵеит. Бамбора, ахьӡгьы рыԥсахит Орџьоникиӡе ҳәа. Рынхара-рынҵыра,
аԥсуаа иҳагырханы, аибашьра дара ирхыргазшәа, зегьрыла
ирыцхраауан. Иахьнеилак дара рзыҳәан ашәқәа зегьы аартын. Уахәаԥш, аԥсуа нхацәа, егьырҭ ақыҭақәа рҿы ишынхақәо,
уахәаԥш, уажә ҳахьцо, ублала иубап аҿыцынхацәа рыҩнқәа
заҟароу. Шьаҿацыԥхьаӡа амилаҭеилыхра, аиҟарамра. Сталин
изыҳәан иҟан ҩ-милаҭк – аурысцәеи ақырҭқәеи, егьырҭ зегьы иара изыҳәан иуааӡамызт. Ленин зышьаҭа икыз, иҵаҩы
еихеиҳаит. Ашьаҭаиркит ахырбгалара. «Ажәларқәа риашьара» ишыҟаҵәҟьаз еилукаарц азыҳәан, уажәы ҳахьцо Бамбора ҿырԥштәы бзиоуп. Еиԥшуп Бамбореи Ашьха Ҟарабахи.

394

Аерманцәа шәыдгьыл, аӡербаиџьанцәа ирырҭеит, «аешьара»
рыбжьарҵеит. Иалҵыз удыруеит. Убасҵәҟьа ҟарҵеит лхаа.
«Ҳаҭашәымҵан, «ҳашьцәа» шәахьынтәааз шәхынҳәы» ҳәа, –
нарарҳәан, «ҳаҭыр» рықәҵаны иқәырцеит.
Ҳнеит сашьа иҭаацәеи сани ахьынхоз Бамбора. Ажурналист акраамҭа длацәажәон сан. Илҳәоз аниҵон. Аҵыхәтәан:
«Ишәҳәеит, шәынхара-шәынҵыра шәаӷацәа ишырыблыз.
Ишәҳәеит, уажәы, араҟа шәахьынхо, шәзыҩноу ақырҭуа
иҩноуп. Аибашьра анеилгалак, шәгәы ишԥаанаго, шәқыҭахь,
шәҳаблахь уахь шәхынҳәуоу, араҟа шәаангылауоу? – аниҳәа,
сан лылабжышқәа хаҟәҟәала ҿаалҭит: «Ҳлақәа рыҭра сара
исызхоит, убри сыҩналоит. Иумбои ари изакә хану?! Сара
еиҳа еиӷьысшьоит ахатәы лаҭра, сқыҭаҿы!»
Ҳхынҳәны ҳанаауаз:
– Ҟарабахтәи анацәеи уара уан илҳәази акоуп: «Аӷа иҩны
аҵкыс еиӷьысшьоит схатәы лаҭра», – шаҟа ибзианы илҳәазеи.
Уажәы, аибашьраан, уаҳа ԥсыхәа шәымам, ауаа анхарҭаанҵырҭа рымам. Аха аибашьра ашьҭахь иҟашәҵа, ҳара,
аерманцәа иҟаҳҵаз.
– Иҟашәҵазеи?
– Ирбганы иқәаҳхит, ҳадгьыл ҳамазкыз, ҳаӷацәа рыҩнырынхара, – аниҳәа, сара лаф еиқәаҵәак иасҳәеит:
– Ҩынҩажәа, ҩынҩажәижәабатәи ашықәс аамҭала, аренда ҳасабала ираҳҭеит. Аренда азыҳәан ашәахтә шәатәыми?!
Аԥара ацымхәрас рыҩнқәа рымаҳхит.
– Еилыскааит улаф. Аха шәаԥхьаҟа ишәԥырхагахоит,
усҵәҟьа ҟашәҵар.
Абри ахшыҩҵак ду иаҳәатәуп ҳԥыза.
Октиабр 3, 1993 ш.
Сҩыза гәакьа, аурыс шәҟәыҩҩы, апатриот иашаҵәҟьа, «Литературнаиа Россиа» аредактор хада, гәыкала-ԥсыкала Аԥсны
бзиа избо Ернст Сафонов аҭел сизасит.
Сыбжьы аниаҳа, сара ажәақәак сҳәаанӡа, ибжьы лахҿыхӡа,
дгәырӷьаҵәа:
– Молодцы! Молодцы, абхазы! Ишәыдысныҳәалоит! Адунеи зегьы ираҳартә афырхаҵара дуӡӡа аашәырԥшит! – иб-

395

жьы ҭыҩит ателефон – аиааира аныжәга аҽны, ашамҭазы,
сгылаанӡа, арадио сазыӡырҩит. Ашьҭахь телехәаԥшралагьы
иаҳдырбеит, нас аредакциа аҟны саннеи, аусзуҩцәа ҳазегьы
ҳааизан, Аԥсны ныҳәаны аҵәыцақәак аанаҳкылеит. Рызегьы сазҵаауан уара узыҳәан, деибганы далҵма ҳәа. Иудыс­
ныҳәалоит! Иудысныҳәалоит!
– Ерик, сҩыза гәакьа, уаргьы иудысныҳәалоит. Ҳара
ҳиааира уара ухәҭа ду алоугалеит. Иудыруеит, афашистцәа
анҳақәла аҽны инаркны, шәгазеҭ номерцыԥхьаӡа ҳзыхьчоз
астатиақәа анышәҵон. Ернст, уара раԥхьа унаргыланы, средакциа гәакьа аусзуҩцәа зегьы иҭабуп ҳәа сызраҳәа. Иара
убас иҭабуп ҳәа сызраҳәа, реиҳа ҳангәаҟуаз, аԥсреи абзареи
ҳанҭагылаз аамҭазы иҳадгылаз, иҳацхраауаз Урыстәыла аинтеллигенциа рызегьы, рызегьы иҭабуп ҳәа сызраҳәа. Сыгәра
га, иаҳзыжәуз абзиара иаҳхашҭуам, шәара шәакәмызҭгьы,
ҳақәырхуан афашистцәа.
– Сҩыза, сашьа, иудыруеит, доуҳала шаҟа ҳаизааигәоу, иаахтны иуасҳәоит даҽакы, – иажәа инациҵеит, – ҳарҭ, аурысцәа,
ҳаамҭазтәи ҳҭоурых ианылоит еиқәаҵәоу цәаҳәаны, ани,
Кремль итәоу ҳхада иҟаиҵаз. Ампыҵахалаҩцәа ианшәықәла,
раанкылара мариан. Иара илшон, аԥсуаа шәымацара шәакәым,
ақырҭуа жәларгьы ирзеиӷьын. Ижәдыруазааит аԥсуаа,
иреиӷьу аурыс шәҟәыҩҩцәа, аурыс интеллигенциа шәара
ишәыдгылеит. Ҳара, аурысцәа ҳазҭахым, шәаргьы шәырҭахым.
Москва уанааилак, иусырбоит, уара уеиқәырхаразы, Аԥсны
ацхыраара азыҳәан иаарышьҭуаз ателеграммақәа, асалам
шәыҟәқәа, – иҳәеит:
– Сыхьӡала, рызегьы идуӡӡаны иҭабуп ҳәа сызраҳәа.
Даҽа­знык агәра згоит, уара ужәлар, аурыс жәлар адоуҳатә мал
раԥхьа ишдыргыло. Ихьанҭоу ҳаамҭазы, нахьхьи, џьара инхоз,
илшоз ахәыҷала, доуҳатә мал хәыҷқәак аԥызҵаз, арыцҳара
данақәшәа, убри дыргәалашәаны ицхыраарц иалагаз, уаҩ
ианаҳәо даара ирацәоуп. Ҷыдала уара, сҩыза гәакьа, сыгәра
га, аԥсуа жәлар ирхашҭуам иҟауҵаз аус дуқәа, – сҳәеит.
– Уареи сареи иҭабуп ҳабжьам. Ибзианы исгәалашәоит,
анхацәа қьиақәа уани уаби. Уаб илафқәа схашҭуам, иԥсаҭа
шкәакәахааит. Уан дышԥаҟоу?

396

– Сашьа иҟны дыҟоуп. Уареи, уԥшәма Лиалеи, нас
уԥҳа, умаҳә, ҳҩызцәа уҳәа ҳахьеиқәшәахьаз, аҵәыцақәак
ахьаанаҳкылахьаз, сахьиз, сахьааӡаз сани саби рынхарарынҵыра, кәытҵара заҵәыкгьы аанырмыжьит афашистцәа,
ирыблит, иалгеит, иршьит, иршьӡеит сҳабла хәыҷы. Макьанагьы уахь дҳамгаӡацт ҳан, сацәшәоит, аццышә днахагылар, дахыԥсаар ҳәа. Схырхәаны еиҭах, даҽазнык иҭабуп ҳәа
уасҳәоит сеиқәырхара уахьацхраауаз.
– Сара сакәым, аԥхьаҩцәеи, авторцәеи рыхьӡала телеграммак аҳасабала, иуҳәақәаз иааркьаҿны, иаашьҭы. Аԥсны
мацара акәым, Нхыҵ-Кавкази, Краснодартәи атәылаҿацәи
корреспондентс ушыҟац уҟазаауеит. Иаҳзыҩла, ҳазыԥшуп.
– Иҭабуп, ҳәарада, сақәшаҳаҭуп. Аха Ерик, сгәабзиара
уашәшәырахеит. Афашистцәа ахьсыӷрасуаз, сцацха ԥыржәеит,
гематома, ашьыршәы сыӷратәоуп. Маӡала зцәа зтәымхаз,
изҵәахуа аԥҳәыс слеиԥшуп. Акашне акәыршаны сныҟәоит. Уи
аԥҟара мариоуп. Ишәарҭоу даҽакуп. Автомат ашьхәала схы
иахьасыз, зны-зынла, аӡыӡ алакьакьозшәа сааҭрыслоит, иаасыхьлоит. Пушкин иҳәашьала, «мой друг бесценный» Ернст,
слахьынҵа убас ианын, сахаанхартә, сыблала избартә, абара
мацара акәым, схаҭа салахәыртә, аԥсуаа рҭоурых аҿы иҟалаз,
иҟарҵаз аҭоурыхтә хҭыс дуӡӡа! Снаԥшны акәым, агәҭаҵәҟьа
салагылан, иудыруеит. Макьана анаҟа-араҟа ахысыбжьқәа
гоит, аха инеизакны аибашьра еиқәтәеит, ихышхыҵәаны илеиуаз аӡеибафара, хәыҷы-хәыҷла аҭыԥ аҭатәара иалагеит. Усҟан,
иудыруеит, исылшоз ҟасҵеит. Ужәшьҭа, сгәанала, уалԥшьас
исыдуп Аԥсны ахақәиҭразы иҭахақәаз, разҟыла еиқәхақәаз,
сыблала избақәаз, исывыршьаақәаз аҷкәынцәа, аҭыԥҳацәа
рзыҳәан аҩра. Иуцәызӡом, аҩра салагахьеит иҟалаҵәҟьаз
ароман. Уи ароман аҟны, ҳәарада, иааркьаҿны акәзаргьы,
уара ухаҿсахьагьы аарԥшхоит. Уигьы уалԥшьас исыдуп.
– Сара иҟасҵеит исыхәҭаз…
– Даҽазнык иуасҳәоит, Ернст, Аԥсны аиқәырхаразы ухәҭа
алаугалеит. Ҳара ҳзыҳәан, ууацәа, қарҭаа џьоукы ӷацәас иуоуит,
уигьы здыруеит. Аиааира дуӡӡа шаҳгазгьы, иудыруеит, сҩыза,
аибашьра ҟалаанӡагьы саргьы есқьынагьы саҿагылаҩын аибашьра. Иаҵахазгьы, аиааира згазгьы, ҳазегьы ҳзыҳәан траге-

397

диа дуӡӡоуп, еиҳарак амилаҭ маҷқәа рзыҳәан. Аха иҳақәланы,
ҳашьра ианалага, ишԥаҟаҳҵоз? Ҳхы ҳахьчон аԥсуаа. Ерик,
даҽазнык иуасҳәар сҭахуп акы. Ҳара аԥсуаа ҳзыҳәан аӷацәа
уоуит. Аха уи аамҭалоуп. Ақырҭқәа мышкызны еилыркаап
афашизм ишықәнахуа. Уареи сареи ҳазҿагылоу, иудыруеит, ақырҭуа жәлар ракәӡам. Ҳаҿагылоуп ақырҭуа нацизм, –
анысҳәа, Ернст инациҵеит:
– Уаҟагьы, Анцәа иџьшьаны, иҟоуп ақырҭуа шәҟәыҩҩцәа
агуманистцәа. Иудыруеит, сыԥшәма Қарҭтәын. Санаауаз, сҩыза
қырҭуа шәҟәыҩҩык снаскьеигон. Адәыӷба аанҿасырҭаҿы
ҳахьнеиз, инаӡа-ааӡаны алозунг дуӡӡа кнаҳан. Ианузеи?
Ухаҿы иузаагом. Сыблала избазоуп: «Русские, не уезжаите,
нам нужны рабы и проститутки!» Сҩыза, ақырҭуа шәҟәыҩҩы
иԥсахы еибакны, ҿааиҭит: «Это позор Грузии! Грузия идет к
гибели».
– Ернст, аԥсуаа ирҳәоит, Анцәа ицәымӷхаз, аҭынха ӷас
дҟаиҵоит. Иудыруеит, иҟам даҽа милаҭк, аԥсуаа раҟара
ақырҭқәа ҳаҭыр рықәызҵоз. Иубоит ишҳазныҟәаз, – саланагалан, инацысҵеит, – иудыруеит, Альберт Камиу афашизм
азыҳәан ииҳәаз. Иааркьаҿны иҳәеит, убас егьахьӡиҵеит ироман «Чума» ҳәа, азҩа-ҿкы. Даара ирацәаҩхеит уи азҩаҿкы зыхьыз. Убас ичмазаҩхеит, реиҳа ирзааигәаз амилаҭқәа ӷацәас
иҟарҵеит. Аҭоурых иадыруеит, аԥсуаа рџьабаа ду шалоу ақырҭуа
ҳәынҭқарра аҟаҵара. Ақырҭқәа еиқәзырхаз Урыстәылоуп.
Урыстәыла акәмызҭгьы, ма Иран, мамзаргьы Ҭырқәтәыла иалазаауан провинциак аҳасабала. Уажәы иаарыкәыршаны
аӷацәа дырҳаит. Уажәгьы аринахысгьы еинышәашьа амаӡам
Қырҭтәылеи Аԥсни, Қырҭтәыла аҳәынҭқарратә идеологиас
иҟаҵаны афашизм. Сыгәра га, уи сзырҳәо ацәанырра акәӡам.
Аҳәынҭқарра ахада даналырхуаз, Гамсахурдиа лозунгс
иман: «Қырҭтәыла, ақырҭқәа рзыҳәан мацара». Абри аҩыза
ахшыҩдара зҳәаз, ахеивҟьа идгылеит алхыҩцәа, абжьқәа
иоуит. Шьаҿақәак ҟарҵеит абӷаларахь. Гамсахурдиа иаҵкыс
иаҳагьы деицәахеит Шеварднадӡе, иаҳагьы ихьит ачымазара
азҩаҿкы, чума. Ерик, Аԥсны дақәлаанӡа, аӡы сҭаԥшуазшәа,
иаарыцқьаны мызкы шагыз, урыс бызшәала, агазеҭ «Абхазиа» ианысҵеит статиак Шеварднадӡе изкны, «Уажәшьҭа уара

398

ҳара уаҳзыӡырҩы», ҳәа ахьӡҵаны. Убри сыстатиаҿы исҳәеит:
«Иуабжьызгоит акы: аимпериа ду шхурбгалаз, убасҵәҟьа
ихырбгала «аимпериа хәыҷгьы». Иудыруеит, Андреи Сахаров
Қырҭтәыла азыҳәан «аимпериа хәыҷы» шазиҳәаз.
– Убарҭқәа рзыҳәаноуп уара утҟәаны уанрымаз иналукааша ашәҟәыҩҩцәа дуқәеи, аԥхьаҩцәа ҟәыӷацәеи уеи­
қәырхаразы рыбжьы здыргаз. Шәара, аԥсуаа аиааира жәгеит,
аха Қырҭтәыла аҩныҵҟа даҽазнык аиааира агеит афашизм. Еиҿҳарԥшып Гитлер ихаантәи Германиеи ҳаамҭазтәи
Қырҭтәылеи. Германиа анаҵаха, иаразнак мап ацәыркит
афашизм. Қырҭтәыла, уажәтәи аибашьраан, ианаҵаха,
иџьоушьаша, афашизм иаҳагьы аҽарӷәӷәеит. Адунеитә
апро­грессивтә агуманистцәа рыбжьы дыргароуп афашизм
ишҭанархо, раԥхьаҟа иҵегьы арыцҳара дуқәа шырзаанаго
ақырҭуа жәлар, – иҳәеит аурыс шәҟәыҩҩы Ернст Сафонов.
Ҳаицәажәара ҳаналгоз:
– Ахшыҩ чымазара азҩаҿкы раԥхьаӡа идзырхьыз, сгәанала,
«ажәларқәа раб» (ииашаны иуҳәозар, ажәларқәа рпалач)
ақырҭқәа рҵеи Џьуӷашвили иоуп. Ҩажәижәаба шықәса агәра
диргон, ақырҭуа иаҵкыс иԥшӡоу, ақырҭуа иаҵкыс иҟәышу,
ақырҭуа иаҟара ахаҵара злоу адунеи аҿы даҽа жәларык
ыҟам ҳәа. Рхы ҭиҟьеит. Даргьы, даара имаҷҩымкәа агәра
ргеит убасҵәҟьа иҟоуп ҳәа. Ернст, иузаазгоит ҿырԥштәык.
Ақырҭуа журнал «Мнаҭоби» ианылон сповестк. Аредактор
хада аиаша уҳәозар, иара ихаҭа дгуманистын, дышәҟәыҩҩы
бзиан. Уибар иҭахуп анырҳәа, сцеит Қарҭ. Ҳаҭыр ду сықәҵаны
сидикылеит. Аҭел аашьҭихын, ԥыҭҩык аредакциа аусзуҩцәеи,
изааигәаз рышәҟәыҩҩцәақәаки аҭел дырзасит, асас дахь
даҳҭоуп, аԥсуа шәҟәыҩҩы қәыԥш ҳәа нареиҳәан, ԥыҭҩык
еизигеит. «Иповест ҳкьыԥхьуеит. Даара иаҳгәаԥхеит иҩымҭа.
Абаҩхатәра бзиаӡа илоуп» ҳәа, – дналаган, сзаԥсам аҟара
сирҽхәеит. Иҳәон, ҳәарада, қырҭшәала. Еицырдыруа қырҭуа
шәҟәыҩҩык диазҵааит: «Даԥсуоума?» «Ааи, даԥсуоуп».
«Ианышәҵаз аҩымҭа, ииашаҵәҟьаны, иҩымҭа бзиоума?»
«Даара ибзиоуп». «Аԥсуа аҩымҭа бзиа изыҩуама?» – ҿааиҭит,
ҳәарада, қырҭшәала. Аӡәгьы имаимкит. Убасҟан даҽазнык
агәра згеит, ақырҭуа интеллигенциа шычмазаҩу. Аурысцәа –

399

аҳәақәа, аԥсуаа – абнауаа, ауаԥсцәа – агәамсам. Ухаҿы иузаагару абри аҩыза аидеологиа ҳәынҭқарратә политиканы. Ерик,
сҩыза гәакьа, иҟоуп аԥсыуа ажәаԥҟак: «Аашьышь анцәыцәы,
абга иацҳарц, абнахь ицеит». Қырҭтәыла анцәыцәы, аурысамшә атәарҭа иацҳауа иалагеит. Амшә, иудыруеит, иачҳауеит,
иачҳауеит, аха игәааны ибыбыр аҭыҩра иҭыҵыр, Қырҭтәыла
аразҟы ҽеихом. Ани, икнарҳаз алозунг: «Русские, не уезжаите, нам нужны рабы и проститутки», иааҳәны дара ирыхьыр ҟалоит. Ажәала имҳәакәа, аԥсҭазаараҿ иҟарҵар ҟалоит
ақырҭқәа рзыҳәан аурысцәа. Аа, уажәнатә иаалагахьеит, иудыруеит, иубоит ақырҭқәа рҵеицәа иреиӷьқәоу Қырҭтәыла
иқәҵны, Урыстәылаҟа ацара иаҿуп. Еиҳарак изыхҟьои? Рхы
рызныҟәгом. Ҳара аԥсуаагьы ҳхы ҳазныҟәымгар, ҳус ҽеихом.
Апатриотизм ҳаиқәнархеит, аӷа данҳақәла. Аха аҭынчраан
апатриотизм иаарԥштәуп даҽаџьара – аусура, амаашьара, –
саланагалан, сыгәҭыхақәа аниасҳәа, ҳазхара ҳанеицәажәа,
даҽазнык иҭабуп ҳәа наиаҳәаны, ҳаицәажәара абас
ихсыркәшеит: «Аиҩызареи аиааиреи ԥсык еицырхоуп».
– Уԥшәма Лиудмила, уҷкәынцәа Беслан, Давид сызгәыдкыл,
гәыкала-ԥсыкала сыхьӡала ирыдныҳәала шәиааира дуӡӡа!
Молодцы, аԥсуаа, ақырҭуа фашизм абӷа ԥышәҵәеит! – аҭел
ибжьы ҭыҩуан сҩыза ду.
– Лыԥсаҭа шкәакәахааит, уԥшәма, сара сҩыза Лариса Мелик-Нубарова лыгәҭыха наӡеит Аԥсны, аԥсуаа аиааира ргеит. Асалам сызрыҭ уҷкәын Ваниа, ашәҟәыҩҩра абаҩхатәра
ссир злоу уԥҳа Марина, салам сызиҭ умаҳә. Ерик, даҽазнык
иуасҳәоит, уажәраанӡа исҳәаз ахшыҩҵак: «Аиҩызареи аиааиреи ԥсык еицырхоуп».
Октиабр 5, 1993 ш.,
аҩаша, Лыхны
Аибашьра анцоз, аӡы шыцәоу избар, блеихаҟәысрак ина­
лагӡаны инеиқәысыԥхьаӡон сзыргәаҟуаз: «Сҭаацәа, сҭын­
хацәа! Аԥсны, нас саргьы, суҳәоит ҳаиқәырха!»
Аӡы шыцәаз избазшәа… Мамзаргьы аибашьра ианалга,
сыҷкәынцәеи сареи абга ҳԥылазшәа, мышьҭабзиала, ҳаи­
бганы ҳалҵит.

400

Аҩсҭаа илымҳа џьгәоуп…
Ашьшьыҳәа ашә аартны сныҩналеит сыҷкәынцәа ахьыцәаз
ауада. Шаанӡа Аҟәантәи сааит Лыхны. Ацәа иалоушәа уажәоуп
ианыҩагыла амра. Сыҷкәынцәа аҩыџьегьы иҭаҳәахаа ицәоуп.
Раб дыԥсны, рԥаҵақәа аурыжьызшәа, ржакьақәа рҿачы
сахьрыхәаԥшуа, ииашаҵәҟьаны, еибганы џьаҳаным ишалҵыз
агәра згарц срыхәаԥшуеит, срыхәаԥшуеит…
Рхаҿы аҭӡамц иадгылоуп, амца иагаша, автомат мыждақәа.
Аҩыџьегьы рабџьар рхала ирыԥшааит. Аҩыџьегьы уразҵаар,
еибырҳәазшәа аҭакс иуарҳәо акоуп: «исыԥшааит». Иаанагозеи исыԥшааит? Иахьынтәааргаз саҳахьеит, аха ҿысҭуам.
Аиҳабы иҩызцәеи иареи Гәдоуҭа арратә бџьар ахьыҵәахыз
иақәланы иргеит. Егьи, – аиҵбы, уигьы иҩызцәеи иареи,
автоматқәа иахьынтәааргаз иахьагьы исыздыруам. Сыҷкәын
дыргәыбзыӷны, автомат имхны Гиви Агрба исҭеит. Гәдоуҭаҟа
даниас, уаҟа иаарласны автомат иԥшааит, усгьы уажәы ажәа
«исыԥшааит» зегьы зҳәо ажәахеит. Сыҷкәынцәа ианыхәыҷыз,
рани раби ирҳәоз аныҟарҵоз, џьара ҟәрышьк каршәны ирбар,
изтәыда ҳәа аҿыҭра иалагон. Уажәы, сара саҵкыс, Арӡынба
ииҳәо иаҳа ихарҵоит.
Ҵаҟа, адашьма иқәжьуп акәалӡқәа. Абарҭқәа срыхәаԥшуа,
сыблақәа аацәаакит. Сгәанала аҳәара саҿуп: «Шәаб дшәы­
кәыхшоуп, сышәмырԥхашьеит. Ишәыхәҭаз ҟашәҵеит. Саргьы
шәысмырԥхашьеит. Џьаҳаным ицааит абри аҩыза агәаҟра
ду ҳзаазгаз! Кремль итәоу абгалаџ аҭел аашьҭыхны, узҿу
уаҟәыҵ ҳәа наиеиҳәар Ахышла… зықьҩыла ауаа еиқәирхон.
Преступник! Разрушитель! Аиааира дуӡӡа шаҳгазгьы, зегьакоуп иахьагьы саҿагылаҩуп аибашьра, аха уаҳа ԥсыхәа
ҳамамызт».
Ирҳәоит, Анцәа уаҩҵас дишеит аҩысҭаа, аха нас даҩы­
сҭаахеит. Иухьи, узаҩысҭаахазеи ҳәа ианиазҵаа: «Издыруа
зегьы аҳәара саналага, саҩысҭаахеит», – иҳәазаап. Убри сыхьыр ҟалоит, издыруа зегьы аҳәара салагар…
Арахь иааҟәымҵӡакәа схы иҭагьежьуеит ажәытәӡатәи
римтәи апоет-философ Гораци ииҳәоз:
Абыржәы иҳәатәуп ажәлар
рзыҳәан ажәа заҵәык: «Шәҽаанышәкыл!»

401

Ҳаӷацәа Аҟәа анырга, Аҟәа иҟаз амал иахәаҽит. Ҳаргьы,
убас ҳахьыр ҟалоит. Альберт Швеицер иҩуан:
Октиабр 7, 1993 ш.,
аԥшьаша
Даҽазнык сазыхынҳәуеит исҳәахьоу ахшыҩҵак хәыҷы. Аибашьра ҟалаанӡа, ашықәс анҵәамҭазы, еихшьаала хәыҷқәак
анысҵон сымшынҵа аҟны. Изысҭахыз? Исхамышҭырц, схазы.
Аибашьраан ашықәс аихшьала амза ашҟа иаазгеит. Уажәы,
аибашьра ашьҭахь, иаҳа еиӷьзар ҟалап мчыбжьык аҩныҵҟала
избаз, исаҳаз, Аԥсны имҩаԥысуа ахҭысқәа, схаҭагьы исхызгаз,
избанзар, аибашьра аҵкыс еиҵамкәа ахҭыс дуқәа мҩаԥысуеит,
аха излеиԥшым, аибашьраан иаҳа иаахтны, аргамаду иубон.
Уажәы убла иаҳа иҵарызароуп, иаҳагьы улымҳа иаҳароуп.
Имҩаԥысуеит убас хҭысқәак, уажәы ажәлар еиҳараҩык ирзеилымкаауа, аха нас, аамҭа анцалак, ирзеицәахар ҟалоит. Иахьа иҵит мчыбжьык ҳашҭа иҭалеижьҭеи амшаԥы – аныҳәа ду,
Аиааира дуӡӡа.
Ажәҩан ҳалоуп, ҳԥыруеит мҵәыжәҩада, уи гәыла-ԥсы­
ла, аха цәала-жьыла адгьыл ақәныҟәара мацара акәым,
напышьашәала ҳаилалеит. Аимҵәара убасҟак иӷәӷәахеит,
ушәаны аҩны уздәылымҵуа. Ахақәиҭра зауз аибашьцәа
ракәӡам. Ахақәиҭра дуӡӡа рзааҳгеит амарадиорцәа. Аԥсны
зырҳәуа.
Арҳәрақәа ртәы нас ианысҵап.
Ажәытәангьы иҟазар акәхарын ашәыргәындақәа. Исгәа­
лашәеит, аӷацәа анҳақәла, рхы шымҩаԥыргоз «ҳпат­
риотцәақәак». Уаанӡа ахухуҳәа ишуан еизарацыԥхьаӡа.
Ахы­сыбжь анга, абга зԥылаз алақәа иреиԥшхеит, рҿы акит.
Рҽырҵәахит. Гәдоуҭаҟа инеиртә алшара шыҟазгьы, Аҟәа
рҽааныркылеит. Ирҳәеит џьоукы: «Уахь ҳазнеиуазеи, арҭ
уахьгьы инеиуеит» ҳәа. Зегьы драԥысит «патриоткак» –
ҭакәажәы-хшыҩцак: «Иахҭынҵоуи иаҭныҵызи еиҩысуам»
ҳәа, – салҳәеит Аҟәа анаҳга, аҭел санылзас. Сара, афашистцәа
сырҿагыланы ицәажәоз, араҟа сҿы акит, исҳәо сҿамшәазт,

402

аҭел нықәысҵеит. Аԥсымҭәқәа инарыцлеит абасеиԥш иҟоу
ашәи­ккақәа.
Аиҿаҳара иаҿуп Аԥсны еиқәзырхази зхы мацара иашьҭоуи.
Аҩра саҿуп сроман «Ахамышҭыхә». Исылшо убри ауп.
Дасу алахьынҵа шимоу еиԥш, убасҵәҟьа алахьынҵа рымазар
акәхап ажәларгьы.
Октиабр 9, 1993 ш.,
асабша
Иахьа, еснагь еиԥш, ацәылашамҭаз санааԥш, сымгылакәа
акраамҭа сазхәыцны исҳәеит схазы: «Ажәлар русқәеи аҳәын­
ҭқарратә зҵаарақәеи уара аӡәгьы унапы ианимҵаӡеит. Аӷа
данҳақәла, ажәлари аҳәынҭқарреи рус знапы ианыз ауаа,
дарбанзаалак аӡәгьы ажәак иҳәаанӡагьы, ажәлар рхала
абџьар шьҭыхны ампыҵахалаҩцәа ирҿагылахьан, рус рхала ирдыруан. Убасоуп уажәгьы. Уара, акалам зку, уажәазы
иууалԥшьоу акоуп – узҭагылоу аамҭа изеиԥшроу ахаҿсахьа
ақьаад анҵара. Анцәа иџьшьаны, уҷкәын аиҵбы игәабзиара
хар амам».
Амашьына ибзианы иныҟәигоит Дауҭ. Сан амашьына дна­
қәыртәан, дҳаманы ҳцеит Аҭараҟа, ҳахьынхоз, иқьаԥҭахаз
ҳҳабла, Аҭара ахәы ашҟа. Асасааирҭа акәасқьа, амаҵурҭа, аца,
ажәбоура, аџьмаҭра, акәытҵара, аҳәаҭра…Аццышә ҳнахагылеит,
акызаҵәык еиқәханы игылоуп аказарма. Акәасқьа аҩбатәи еихагыла аҟны, уадак алхны, сыхьӡ ахҵаны, сара истәын. Аҩыга
астол, хар амамкәа абиблиотека, снапылаҩырақәа, акьыԥхь
ианылахьази, инагӡаны иҩымзгьы, еиҳарак сгәы ззыбылуаз,
аҭаацәаратә архив, ҳаҩны иааихьаз ашәҟәыҩҩцәа, аҵарауаа,
аҳәынҭқарратә усзуҩцәеи ҳареи еицҭыхыз афотоқәа, асалам
шәыҟәқәа… Саб иԥсҭазаара даналҵ, бзиа иибоз акәадыри,
аӷәреи, ишәиҵоз ауапеи суадаҿы икнаҳан, зны-зынла иааныскылон инапала иҟаиҵаз аҟамчы. Сара сзыҳәан даара акыр
аҵанакуан ҳаб, «ажәлар раӷа» данҭарк, акгьы шихарам ала
ҳан лыхьӡала ишьҭақәаз ашшыԥхьыӡқәа, имаҷын, аха акыр
уазҳәоз саб дахьҭакызынтәи иааишьҭқәаз асалам шәыҟәқәа.
Уаҟа ирылан, ҳаб данҭакыз, дыԥсит ҳәа иаарышьҭыз ашәҟәы

403

еиқәаҵәа, аха сыԥсы ҭоуп ҳәа иааишьҭыз асалам шәҟәы.
Џьоукы изырҩуан, иара инапала ижәла наниҵон «Ахба» ҳәа.
Уара «Ахба» ҳәа уҩуан, нас «Ахбоума» ҳәа алаф анилаҳхлак,
сара «Ахба» акәӡам, исыжәлоуп «Аҳәба», аҩышьа рҵааит
аурысцәа, – иҳәон.
Абарҭқәа зегьы рыццышә ҳнахагылеит. Аҳәбақәа зегьы
ракәым, Аҭара инхақәо рҭоурых иуҩыр, аԥсуаа жәлар зегьы
рҭоурых убла иаахгылоит, еиҳарак Урыстәылеи Кавкази реибашьра. Азеижәтәи ашәышықәсазы, Аҳәбақәагьы ҳналаҵаны,
ҳара ҳҳабла, ҭаацәара заҵәыкгьы ыҟамкәа, иршьуаз ршьит,
иаанхаз ирбаандаҩны иқәырцеит. Уажәы ирыблит «аимпериа
хәыҷы» сҳабла. Иҟыуҵәыуо, аарла аԥсы ҭаны, иҵыхәаршәшәо
иааҳадгылеит ҳгәылацәа Киутаа рла.
– Уаргьы саргьы ҳаиԥшуп, ҩныда-гәарада адәы ҳақәуп, –
лҳәан ала ахы аалшьышьит, лылабжышқәа рыцқьо сан.
Ҳаб инышәынҭра аҟны ҳаннеи, анышәынҭра инарыцқьоаарыцқьо:
– Шәаб ибаргәуи абарҭқәа зегьы иахьимбаз, – лҳәеит
сан, аха нас илҳәаз иухамышҭша ажәоуп, – нан, ҳгәылацәа
иахьыҟам, убри ауп зегьы иреицәоу.
Ашҭа ҳҭыҵаанӡа, ҳмаҵурҭа аҟны, ахәышҭаара ахьыҟаз,
еимыртто, деимсо-деимдо, хьымаҭәак лцәыӡызшәа, илулакгьы, ацыблыхақәа, аццышәқәа лԥшааит чуан хәыҷык, аҟәыд
жәыга. «Уара гәаҟ, шаҟаҩы акраҳҿауҵахьаз» – лҳәеит, лычуан
рыцқьо, – исыманы сцоит, – анылҳәа, бабушка, сара исырки, –
иҳәан, иаалымихит Дауҭ, – нан, ҳазшаз ҳрыцҳаишьеит, ҳҳабла
ауаа еиқәханы ҳалҵит. Ашҭа ҳанҭыҵуаз, дныҳәа-ныԥхьаны
агәашә налыркит ҳан.
Машьынала ҳҿанынаҳха:
– Нан, Набжьоуааи, Адлеиаа рҳаблақәеи, аԥсра иахьақәшәаз
ҳнеины ҳрыдашшылароуп, – лҳәеит, аха лҳәашьала, адашшылара мацара акәым, наӡаӡа ҳқыҭа дшалҵуаз аилкаара мариан.
Ҳаӷацәа ауаа иахьыршьыз ҳахьнеилакгьы акоуп –
агәырҩа ду, ашәы, аҩнқәа џьара зынӡа иблуп, даҽаџьара
ихыблаа-ҿыблаа… Ҭаацәарацыԥхьаӡа ахатәы ҭоурых дуқәа…
Агәымшәара, афырхаҵара, аԥсҭазаараз ақәԥара, аԥсреи абзареи ахьеиҿагылаз…

404

– Нан, Аӡҩыбжьала ҳцап, Дапуаа ҳрыдашшылап, – лҳәеит
сан, Аҭара ҳаналҵуаз. Убас егьыҟаҳҵеит. Иӡбахә ҳнала­
цәажәеит, ашьхаҟа сызгалоз Шьаликәа Дапуа.
– Алемсаа дрыцәцан, ақырҭқәа дыршьит, – лҳәеит, сан
Шьаликәа изыҳәан.
– Дыршьит, аха дышԥаршьи! Иԥсы шҭаз, аҵеџь дҭарыжьит,
– сҳәеит ибзианы издыруаз.
Ҳныдгылеит сҩыза Валико Џьыкырба дахьынхоз. Уаҟа,
Аӡҩыбжьа, ақыҭаҿы анхара бзиа иман, иҭаацәарагьы уаҟа
инхон, аха иара Аҟәа атакси дақәтәан. Раԥхьаӡа ҳаибадырит
Дранда аџьырмыкьаҿы. Ашьарақәа ҳҭиуан, ҳаныхәыҷыз. Аҵара
ду имамызт, аха ашәҟәқәа бзиа ибон. Имашьына есқьынагьы
ашәҟәқәа ҭан. Афорум «Аидгылара» дацхраауан зны ԥарала,
еиҳарак имашьынала. Ҳәарада, игәаӷ рыман ахалдабаа,
ҳгәылацәа. Ахалдабаа рашьцәа анааи, ицәгьа ҳәаны, Валико
Џьыкырба иаргьы, иԥшәмагьы, ихшара, ишынҭаацәаз иршьит.
– Нан, уҩызцәеи уареи шәыззықәԥоз наӡеит, шәахаанхеит,
ҳара, аҭакәажәцәа ҳшәыкәыхшоуп, – лҳәеит ан, анду аҵара
змам, анхаҩ ԥҳәыс. Агәышьҭыхга ажәақәа лҳәон, арахь уажәыуажә ицәаакуаз лыблақәа аалрыцқьон, ҳиааира ду иахаанымхаз, зыԥсҭазаара Аԥсны иахҭнызҵаз ҳҭынхацәа рыхьыӡқәа
еиқәылыԥхьаӡон.
Ахалдаба ҳаналсуаз:
– Ҳчеиџьыка шәзымгааит! Уахь, шәыԥсадгьыл ахь шәахьцаз,
уаҟагьы шьаӡа-гәаӡаны ишәҿыҵааит, – лҳәон, ибылны игылоу
ҩнык лбацыԥхьаӡа. Илгәаласыршәеит аибашьраан, Гәдоуҭа
даныҟаз илҳәаз. Нанҳәа азыҳәан, формалла еинышәарашәа
акы ҟарҵақәан:
– Нана, аибашьра ааныркылеит, ақырҭқәеи ҳареи аины­
шәара ҳаҿуп, – анысҳәа: – «Нан, аԥсуааи ақырҭқәеи рызегьы
еинышәаргьы, ҳара нан, аҭарааи, аӡҩыбжьааи, абарҭ ҳазшьыз,
ҳахзырҵәаз, рыԥсы шҭаз, аҩны иҩнакны иаларыблыз, аԥсуаа
рыхқәа хыҵәҵәаны, аҵәы иахаҵаны ақыҭа иалаз, нан, абарҭ,
ахалдабааи ҳареи ҳаинышәаны, ҳаидынхало, нан, ҟаҵашьас
иамоузеи?» – лҳәеит.
– Нана, лыхьӡ зыбҭахузеи, ԥҳәыск, аибашьра ҟалаанӡа,
аџьабаа ду лбахьан. Аа, уажәы ҳаӷацәа Аҟәа анаҳцәырга,

405

далҵыртә алшара шлымазгьы, Аҟәа даангылеит. Сара схаҭа
Гәдоуҭантәи аҭел сылзасит, ауаа реиҭныԥсахлара иаҿу бҭел
исҭап, Аҟәа балигоит, бҽырхианы быҟаз анысҳәа, Нана,
исалҳәаз бдыруоу? «Уахь, Гәдоуҭаҟа сызнеиуазеи, арҭ уахьгьы
инеиуеит», – лҳәеит.
– Нан, лгәы цеит, дшәагәышьеит, – лҳәеит лыҷкәынцәа
хҩыки, змаҭацәеи еибашьуаз шықәса ԥшьынҩажәа ирҭысхьаз
ан, анду, ҵара змам анхаҩ ԥҳәыс, нас инацылҵеит, – нан, алахьча, абжьааԥны ахуху ҳәа ишуаз, иаалырҟьаны абгеи иареи еиҿаҳар ахаҳә ахәлашәазшәа, аҿы акуеит. Убри лыхьит
ашәыргәында, зыӡбахә умоу аҭакәажә.
Аибашьраан лхы шымҩаԥылгоз еилкаауп. Лҽылҵәахит.
Аха ҳиааира ду ашьҭахь, лареи сареи аџьабаа еидаҳбалахьан,
ԥасатәи лџьабаа сазхәыцны, илыдысныҳәаларц, Аҟәа анаҳга,
аҭел сылзасит. «Иахҭынҵоуи иахҭныҵызи еиҩысуам», – лҳәеит,
изхылҳәааз, иҭахазеи ҳиааиреи рзыҳәан.
– Нан, илыздырӡомызт зынӡаск ҳшықәырхуаз, – лҳәеит сан
– Папа, аҭел улзамысыр акәын, – иҳәеит сыҷкәын, аиба­
шьҩы.
– Уаанӡатәи лџьабаа?..
– Папа, лџьабаа лара лхала анышә иалҭеит, – иҳәеит Дауҭ.
Алымҩанык сазхәыцуан изакә аамҭоу дызҭашәаз ҳԥыза
ду. Зҽызҵәахыз ухы иқәукып. Иаахтны иаҳҿагылаз, ҳаӷацәа
ирыдгылаз, урҭгьы реилкаара мариоуп. Ишԥарзиуеи, ивагылоу
чынуаақәак, иҿаҿы иҿаччо, маӡала иамхра иашьҭаз, Аԥсны
аҭира иаҿыз? Аиааира ашьҭахьгьы, иахьагьы ҳаҭира иаҿуп.

Октиабр 31, 1993 ш.,
Шәача
Шәача ахәшәтәырҭаҿы дышьҭоуп сыҷкәын аиҵбы Дауҭ.
Цәала-жьыла ичымазара мацара акәындаз. Ичымазарақәа
акым, ҩбам. Дзыцәом. Иреицәоу чымазароуп. Аибашьраџьаҳаным… Схаҭагьы исхароу рацәоуп. Иҵегьы сҽырӷәӷәаны,
аҩны дааныскылар акәын. Иқәра ахьмаҷыз мацара акәым,
уаҩрала, ҟазшьала абџьар иара итәымызт.

406

Абџьар мыжда… Аибашьра ианалага, аухаҵәҟьа дсыцәцеит.
Адырҩаҽны аиҳабыра рхыбра аҟны сахьнеиз, сыԥшызар, Да­уҭ автомат кны дгылоуп. Хыхь, ахыбра ду аҟны дтәаз џьашьа­
ны Арӡынба!
Иааҟәымҵӡакәа сыбла ихгылоуп абасеиԥш сахьак.
Ҳаныхәыҷыз, сашьеиҳаб Котики сареи аҳаҷҷа ршәшәаны,
иҟәаҟәаны аҳаԥшьа иҭажьны ауатка ҳаршуан. Дәҳәыԥшк
аҟны иқәгылан аҳаҷҷаҵла дуӡӡак. Унеицыԥхьаӡа, есқьы­
нагьы, рлымҳақәа кыдҵаны, рыблақәа цымцымуа иам­
ҵагылан аҳәақәа. Ҳаҷҷа цырак анкашәалак, рызегьы
еиба­рыҩны иамҵасуан. Сашьа Котик аҳаҷҷаҵла дықәлон
алапҟьа кны, аҳаҷҷа иҟәыбарц. Сара алаба кны иԥхасҵон
аҳәақәа-аԥсымҭәқәа. Абарҭ аҳәақәа-аԥсымҭәқәа даара
исгәаланаршәоит ҳчынуаақәак, убас ирызныҟәоит ҳаҷкәын­
цәа-аибашьыҩцәа.
Акабинетқәа зегьы еимыздеит, схырхәо срыҳәеит, Шәача­
нӡа сызлацаша сышәҭ ҳәа.
Анцәа диныҳәартә, Сократ Џьынџьал шә-мааҭк сиҭеит
Шәачанӡа снанагартә. Амц зымҳәо, ибзианы издыруа исеи­
ҳәеит, жәамш-жәохәмыш рыҩнуҵҟала, служебнаиа машьы­
нақәа «Волгақәа» хԥа-ԥшьба аархәахьеит, ачынуаа рзыҳәан.
Уиадагьы афактқәа рацәоуп угәы иамыхәаша. Убарҭқәа
урызхәыцыр, убасшәақәа сгәы иаанаго салагеит, аибашьра
ашьҭахь, адырҩаҽныҵәҟьа инаркны, иахьакәым ҳкылызго
мҩак ҳанылеит. Аԥсынгьы, ҳԥыза ду ихаҭагьы, ҳазегьы амахә
ҩа ҳанықәгылаз, аԥсреи абзареи ианеиқәԥоз, аҟәыӷара дуӡӡа
ааирԥшит ҳԥыза, ишԥаҟаҳҵари ҳәа ажәлар дахьразҵааз.
Аус ауртә иҟаиҵеит, аԥсуа жәлар еиқәырханы иаазго,
аҳәынҭқарратә уасхыр:
«Ажәлар рус ажәлар ирыӡбуеит».
Убасҵәҟьа уажәы, ҳиааира ашьҭахь, аа, мызкы аҟара
ҵит, дарбанзаалак чынуаҩык ажәлар рзыҳәан ажәак рым­
ҳәацт. Ажәлар ааизганы, ирыдныҳәаланы, нас, иаҳҳәап, абас
дразҵаар: «Ҳааҟәымҵӡакәа абас еимаҳҵәалома, ахибар­
ҵәара, арҳәра, аӷьычра, ҳара-ҳара аибарԥсра ҳаҿызаауама?
Ишәҳәозеи, ажәлар?» – ҳәа абас рус рнапы ианҵазар…
Изҿузеи ҳчынуаа? Ажәлар дара-дара еибафалааит, ҳара ҳтәы

407

ҳауааит. Ушәаны уҩны уздәылымҵуа аҟынӡа ҳнаргахьеит
амарадиорцәа, шәаангыл ҳәа аӡәгьы иреиҳәом.
Ухаҿы иузаагару абри аҩыза афактқәа. Ацәаӷәага атрак­
торқәа ақыҭақәа рҟынтәи иааганы, Ԥсоу ацҳа иқәганы, Урыс­
тәыла ирҭиуеит.
Уахьнеилакгьы аҳәынҭқарратә мал аимҵәара иаҿуп.
Аҳәын­ҭқарратә малӡами азауадқәа, афабрикақәа, ацехқәа,
астанокқәа.
Акыр шықәса раахыс аус иуеит азанааҭ еидгылаҿы Гәбаз
Алиоша. Илабжышқәа хаҟәҟәала исеиҳәон абри аҩыза афакт.
Абаҩ хьаа ахьырхәышәтәуа, С. Ҷанба имҩа анҵәамҭаҿы иҟоу,
зегьрыла еиқәшәаны иҟаз, аибашьраан еиқәхаз, уажәы арбгара иаҿуп.
Убасҵәҟьа лылабжышқәа хаҟәҟәало санхәыԥҳа Маиа
Сангәлиа-ԥҳа исалҳәон Гәдоуҭа изҿу. Аҽнышьыбжьон арҳәра
иаҿуп асанаториа «Волга». Убри аҟынӡа инеит, «Дом бракосочетание», азагс ахьыҟарҵо, ахыбра ссир иааҩназ зегьы
дәылганы ианырга, уажәы аԥенџьырқәа, ашәқәа рҿыхра
иаҿуп. Алафгьы алырхуеит азагс заҳҭахузеи ҳәа.
…Сынкахәыцуа снеиуан. Ҳазқәымгәыӷуаз аамҭа бааԥсык
ҳашҭа аҭалара иаҿуп. Сыбла иаахгылеит сыҷкәыни сареи
Шәачаҟа ҳанаауаз, Адлер избаз. Атачка ааҵәақәа ақәҵаны
днеиуан еидарагаҩык, дишьҭагыланы днеиуан Григори
Ашь­харуа, ианиаамҭаз реиҳа ибеиаз ахаҵа нага. Аԥсшәа
анааибаҳҳәа, инаҳавсит аидара машьынақәа, рызегьы ҭәны.
– Урыхәаԥш, абарҭ амашьынақәа рызегьы Аԥснытәи иаауеит, – илахь еиқәны ҿааиҭит Григори Чагә-иԥа, – Аԥсны
еимҵәаны агара иаҿуп, – нациҵеит иухамышҭыша ахшыҩҵак,
– мал-мазара мацара акәӡам. Иаҳа-иаҳа ҳӷархоит ауаа
ҟәыӷацәа, ауаа ламысқәа рыла.
Исгәалашәеит аибашьраан Дауҭ исеиҳәахьаз:
– Папа, ҳара иеибашьуа, Аԥсны ҳмыцхәхоит, – нас урыс­
шәала инациҵеит,
– Ус шԥоуҳәо! Аԥсны шәара, аҿарацәа ишәтәуп, – сҳәеит
игәы сырӷәӷәарц.
Уи аамҭа сара салаԥшхьеит. Германиеи СССР-и реибашьра ашьҭахь, рҭагылазаашьа зеиԥшраз асовет уаа еибашьцәа?!

408

Иҳәаркьиуа игәаран, иаҳа-иаҳа ичычиахон аинвалидцәа.
Иаҳа-иаҳа ибеиахон иаҵахаз анемеццәа, избанзар дара афашизм мап ацәыркит, ҳара, асоветуаа иҵегьы ишьҭаҳхит сталинизм.
Иахьа, сабхәында, Сангәлиа Заза аус ахьиуа ауараш зауад
аҟны, иара убраҟа аус зуа аԥсыуак, ҳшеицәажәоз, ус ҿааиҭит:
– Абри, уабхәында, – инапы наиқәикит Заза, – аибашьраан, араҟа маӡала иаахәаны, Аԥсныҟа ишьҭуан автоматқәа,
аџьаԥҳаны. Уажәы Шәача иааганы, маӡала аҭира иаҿуп
автоматқәа.
– Аибашьраан рхы иадырхәеит, уажәшьҭа иҭины рхы
иадырхәааит, – иҳәеит лафны Заза.
– Макьанагьы аамҭа ыҟоуп ауаа раанкылара. Абыржәы
ишцо ицозар, иахьакәым ҳкылнагоит, – сҳәеит.
Аибашьреи ареволиуциеи ахьеиԥшқәоу рацәоуп. Евро­
патәи аҳәынҭқаррақәа зегь реиҳа ареволиуциақәа ҟар­
ҵахьеит апортугалцәа. Ишны ишытҟәацуа ахаҳә, убасҵәҟьа
«иаатҟәацны» ареволиуциа ҟарҵеит ажәлар. Рнапхгара зегьы
ршьуеит, иаанхаз ықәырцоит. Уи зегьы ҟарҵоит иаарласны,
аԥшатлакә еиԥш. убасҵәҟьа иаарласны еиқәтәоит. Ареволиуциа ҟазҵаз рызегьы рыҩныҟақәа рахь ицон. Афара-ажәра,
акәашара-аччара иалагон. Иқәырцаз ашьшьыҳәа иаахынҳәны
аҭыԥ дуқәа ааныркылон. Ареволиуциа инаҵахон. Убарҭ,
апортугалцәа ҳреиԥшхар? Ҳиааира наҳампыҵышша ицар?
Ажәҩан абри гәанамҭозар,
Нас, ацәгьара збарҭада!
Даҽа знык агәра згеит Нарҭаа ражәабжьқәа ҳара аԥсуаа
ҳзыҳәан Абиблиа ишаҩызоу. Нарҭаа ражәабжьқәа еизакны
иҭыжьзар, адунеи зегьы ҳаилыркаауан изакә милаҭу аԥсуаа.
Уаҟа зегьы ҳәоуп: ҳабзиара, ҳацәгьара, ахаҵара, агәымшәара,
аламысдара, ауаҩымра. Аӷацәа ианрықәлоз аешьцәа Нарҭаа
ааидгыланы, аиааира ргон, дрыхьчон ран Саҭанеи-Гәашьа,
дрыхьчон раҳәшьа Гәында-Ԥшӡа.
Аӷацәа ириааины, дара-дара анааизынхалак, дара-дара
аибарԥсра иалагон. Убасҟак иҿаасҭахон, рангьы раҳәшьагьы
пату рықәҵара иаҟәыҵуан. Амал-амазара еимаркуан, иаҳҳәап,
ианеимарк, ибӷарҵеит, иԥшьоу арыжәтә зҭаз аҳаԥшьа.

409

Альберт Швеицер ииҳәаз, ақьаад ианысҵан, сџьыба
иҭасҵеит лассы-ласс снаԥхьаларц. Абар иажәақәа:

Ноиабр 1, 1993 ш.
Ҳаешьара аҟны иналукааша хаҵан Михаил Ҷала-иԥа
Аҳәба. Аԥсны адукатцәа реиҳабыс аус иуан. Иман ԥаки
ԥҳаки, Жореи Лиудеи. Аҩыџьегьы машәырла иҭахеит. Анцәа
иџьшьаны ирыхшаз ыҟоуп. Иара, Миша акыр шықәса ҵуеит
иԥсҭазаара далҵижьҭеи. Иԥшәма, ҳҭаца Бабуца, Михаил
Ҭемыр-иԥа Бӷажәба иаҳәшьа гәакьа лакәын.
Деибгоума, лмаҭацәа еиқәхама сҳәан, снықәланы сцеит
иахьынхоз Аҟәа, Чалбашь ацҳа азааигәара. Аҩны ҟәыбаса еилажьын.
Дыздыруаз агәылацәагьы аӡәгьы дсымбеит.
Иҟәыбаса еилажьыз аҩнаҿы ԥыҭраамҭак стәан схы кны.
Иаасгәалашәеит, ҽнак, аус ахьиуаз сахьнеиз Михаил Ҷалаиԥа исеиҳәаз:
– Ани, сабхәында. Илшоз абжа аиҭабжагьы ҟаимҵеит.
Има­ҵура ду амцхә дахнаԥааит. Илшоз анысҳәа, – даахәыцхәыцын, иабхәында гәакьа, Михаил Ҭемыр-иԥа Бӷажәба ҳәа
ихьӡ ижәла наиҳәан, – абас хьынбанла аԥсуаа рҭоурых данылон илшоз ҟаиҵазҭгьы. Иуасҳәоит иҟалаҵәҟьаз, – иажәа
инациҵеит Миша, – ҽнак аҭел дысзасит, акы ҳнацҳап, насгьы
аказы суацәажәарц сҭахуп иҳәан, сналбааит амҩаду ашҟа.
Дааит. Амашьына дицҭатәан ҳашьа Циба Аҳәба. Ҳаиуара
акәым, дара анкьа зны ашкол еицҭан. Есқьынагьы еицын
ҳаиуацәахаанӡагьы.
Ҳиманы дцеит Мархьаул аресторан ахь. Афатә-ажәтә
ааргаанӡа, абжьааԥны аҵкыс инарҵауланы гәҭахәыцрала ус
ҿааиҭит:
– Ижәдыруеит, шәара шәаҟара исзааигәоу, реиҳа зыгәра
згаша дсымам. Шәҿы иааҭыхны макьана аӡәгьы иашәымҳәан.
Ишәасҳәап Хрушьчов исеиҳәаз: «Қырҭтәылеи Аԥсни ре-

410

имак иаарласны исыӡбуеит. Аԥсны Қырҭтәыла иалхны,
Урыстәылатәи Афедерациа иаласҵоит. Ҭоурыхла, економикала, политикала уҳәа зегьрыла ирыӷәӷәаны, унапы аҵаҩны
исызнага. Иаарласны иҟаҵа иҳәеит, – Никита Сергеи-иԥа
иажәа даналга, акраамҭа ҿымҭ дҳахәаԥшуан, нас ус ҿааиҭит
сабхәында, – Ишԥаҟасҵари? Сшәазҵаарц азыҳәаноуп
шәзаазгаз.
– Шәара иашәҳәеи? – снаиазҵааит ҳашьа ду Михаил Ҷалаиԥа.
– Хрушьчов ииҳәаз ҟауҵар, уара уԥсы шҭоу, убаҟа дыргылоит аԥсуаа! – ҳҳәеит ҳгәырӷьаҵәа. Иажәа даналгоз еиҭеиҳәеит,
– иҟаимҵеит, илшоз ҟаимҵеит.
Аԥсацәа ҳхаҭақәа ҳақәхра, ҳаԥсадгьыл ҳамхра мацара акәым, ҳҭоурых ҳамырхырц иаҿуижьҭеи шәышықәса
иреиҳауп.
Агәаӷ рыман, еиқәхамашь Басла иху ахаҳә цҳа, сҳәан,
сгәанала, Ацҳа ҟаԥшь инаркны сҿынасхеит сыблала избарц, насгьы агәра згарц сҭаххеит афашистцәа рҭыҩра
ииашаҵәҟьаны ишҭацәыз. Сызну амҩа ахаҭа аҭоурых ду амоуп.
Ахьӡ еимакны, аҭыӡшәа акәым, ашьакаҭәара ҟалахьан. Аԥсны
аиҳабыра Самсон Ҷанба ихьӡ ахырҵеит. 1947 шықәсазы
Бериа иааганы инирхаз ақырҭцәа ирымуит. Адҩылақәа
кыдыжәжәаны, аҳԥҳәыс Ҭамара лыхьӡ ахырҵеит. Уи ахьырбоз
аԥсуаа икыдрыжәжәон. Амҩа ахьӡ мацара акәым, Чалбашь
ацҳа, Венециа ацҳа ҳәа жәытәнатәаахыс изыхьӡу, иааԥсахны
Ҭамара лыхьӡ ахырҵеит. Адҩыла аныҟарҵалак, аԥсуаа неины,
аргамаду иҟәаҟәаны икарыжьуан.
«Ҳашьцәа» ԥхьатәи ҳԥеиԥш мацара акәым, иҳамырхуан
ҳжәытәгьы.
Ишысҳәаз еиԥш, Красныи мост инаркны, аҵыхәтәанӡа
шьапыла санысит. Џьара-џьара «ул. Царицы Тамара» ҳәа ианын, џьаразаҵәык избеит «С. Ҷанба» ҳәа анны.
Аҩны дуқәа, аҩны дуӡӡақәа… Иҭацәуп, иҭацәуп… Срыкәых­
шааит ҳаибашьыҩцәа! Агыгшәыгқәа рҭыҩра ҭадырцәит.
Чалбашь ацҳа инаркны аҵыхәанӡа, қыҭа дук аҵкыс еиҳаны
инхон аҿыцнхацәа, ҩба-хԥа ҭаацәарақәак ракәын инхоз
аԥсуаа. Убарҭ ҩба-хԥа аԥсуаа ҭаацәарақа рзычҳауамызт.

411

Иҳәатәуп даҽакгьы. Бериа ихаан иааганы инирхази, Бериа
данықәӡаа ашьҭахь, Аԥсны ачынуаа ақырҭқәа ааганы индырхаз даара акыр еиҳауп. Уи аганахьала Аԥсны рҭиит, ирҭиӡеит
Гәылрыԥшьи, Аҟәа араиони, араион анапхгаҩцәа аԥсуаа.
Урҭ иреиԥшқәоу иахьагьы аҭыԥ бзиақәа рахь инеир ҟалоит.
Адокумент излаҳәо ала, Аԥсны ақырҭқәа нхон 400-ныз­
қьҩык, аха апрактикаҟны ҩынтә еиҳан. Абас ианырацәаха
ауп ҳара, аԥсуаа ҳанымыцхәха. Еиҳа-еиҳа рхыԥхьаӡара иацлон, еиҳа-еиҳа аҽарӷәӷәон афашизм.
Исгәалашәеит агыруаки саби еибырҳәаз.
Еимаркыз сгәалашәом, аха еибырҳәаз хашҭшьа амам.
– Биӡиа, Бесарион, – дихыччоша ҿааиҭит агыруа, – уара,
иухоумыршҭын, ҳара, агырқәа, шәара, аԥсуаа шәаҵкыс, жәантә
раҵкыс ҳаиҳауп! Ҳгәаар уахыки-ҽнаки рыла шәызегьы
шәықәаҳхуеит, – инапсыргәыҵа днаҭәҳәеит, – аа, шәиит,
шәаақәаҳхуеит.
– Шаҟа рыла шәара еиҳа шәеиҳаузеи, уара, агырқәа? –
цасҳәа диазҵааит саб.
Иҩнапык ааидикылан:
– Аа, иубома, жәаба?! Жәантә реиҳа ҳаиҳауп, – иҳәеит
иҽырԥагьаны агыруа.
– Иумдыруеи аҳәа, аҳәан?! Аҳәан иахшоит жәаба, жәаҩагьы
ашьарақәа. Ашьарақәа рызегьы бгак иафоит, – агыруа иҿы
акит. Аҩныҟа уааи ҳәа иамҳәакәа, саб агәашә наиркын,
аҩныҟа ҳҿынаҳхеит. Исхамышҭырц иҭахызар акәхарын, даангылан, ус ҿааиҭит, – Дад, иухоумыршҭын, агыруа аиҩызара
издырӡом. Агыруа ма уара ухәда дықәтәоит, мамзар уара иара
ихәда уқәтәазароуп. Шәеиҟараны, шәеивагыланы аицныҟәара,
аиҩызара анцәа изимшеит. Ишԥаҟам, дара рҟынгьы иҟоуп
ауаа бзиақәа. Аха ҳара ҳахь иаауеит иреицәақәоу. Иааит
ирфо-иржәуа рымамкәа. Ианбеиаха, иумаҳаи дышцәажәоз?
Иаҳәатәын, ашьышь анцәыцәы, абга иацҳарц абнахь ицеит ҳәа.
Ноиабр 5, 1993 ш.
Гәаҵәа зызҭоу игәы ԥжәаны дыԥсып, убри аҩыза еицәа­
жәарак сыман иаха, аҵх акырӡа ицаанӡа.

412

– Дызбар сҭахуп, дысзааиааит, – ҳәа сзааицҳан, ҳәарада,
ашырҳәа сҽааиласҳәан снеит Шьалуа Денис-иԥа Инал-иԥа
иҩны. Агәаҵәыхь ихьын, аҩны дышьҭазаап ҩажәа мшы раахыс. Ҳҭоурых аҭҵаара, аетнографиа, ҳлитература уҳәа,
инеизакны аԥсуаразы зхы аџьыка ықәызххьоу, мшаҽны
даныҩагыла инаркны, иахьа уажәраанӡа, аԥсуа жәлар рыхьчара дахырҟьаны, алабақәа ишьклаҵара ада, бзиарак зымбац, урҭқәа изымхозшәа, иҷкәын заҵәы аибашьраан дҭахеит.
Иԥшәма Мира Константин-иԥҳа, аҵарауаҩ, аԥсуаа ҳзыҳәан
даара аџьабаа збахьоу, ақырҭуа ԥҳәыс, дарбан аԥсыуа
ԥҳәысзаалак лышьҭахь имгыло, рыԥҳа заҵә лакәзар, ҳахьӡ
ҭызгаша, абас иҟоу аҭаацәа, шәышԥаҟоу, шәыԥсы ҭоума ҳәа,
дарбаанзаалак чынуаҩык дрыдымҵаалеит. Сара исыхәҭазгьы
сзыҟамҵеит. Снеины срыдашшылар акәын.
Ҿырӷәӷәала аҳәара сыман, иҷкәын иеиқәырхаразы акгьы
алымҵит, аха иҟасҵаз. Ҳара ҳорганизациа «Аԥсны аинтеллигенциа» анеиҿаҳкаа, Олег Шамбеи сареи ашәҟәы ҩны, снапала В. Г. Арӡынба исҭеит абасеиԥш аҵакы аманы: абџьар зкуа
ҳамоуп. Ҳрыхӡыӡаап абаҩхатәра ду злоу ҳаҷкәынцәа, адҵа
ҟашәҵа имцарц. Еиқәҳаршәаз сара сизаԥхьеит. Убра данын
Ш. Д. Инал-иԥа иҷкәын Адгәыр. Ихьӡ-ижәла анысҳәа:
– Аӡәаӡәа ахшара змақәоу аибашьра ирмышьҭааит ҳәа
априказ ҟасымҵахьеи, – иҳәеит, – инациҵеит даҽакгьы,
– Шьалуа Денис-иԥа «мой духовный отец», аспирантурахь сзышьҭыз, амҩа сықәызҵаз иара иоуп. Дахьыҟазаалак
дыԥшааны, сыхьӡала иаҳәа, иҷкәын аибашьра дымцааит.
Ииҳәаз ҟасҵеит. Адгәыр дыԥшааны, Арӡынбеи сареи
ҳаицәажәара иасҳәеит. Ианиасҳәазгьы издыруан исҳәаз акгьы
шалымҵуаз. Сыҷкәын аиҳабы схаҭа сицны, дныҳәа-ныԥхьаны
аибашьра дсышьҭит. Уи дганы санаа, сыҷкәын аиҵбы, уара
аҩны уҟаз ҳәа засҳәаз, дыбналаны аибашьрахь дцахьан.
Иасҳәеит Шьалуа Денис-иԥа иҷкәын Гагра анышә данамардауаз сшыҟаз, сыблала ишызбаз ауаа шырацәаз,
аҳалал ажәақәа ибзианы ишырҳәаз. Иасҳәеит, иара иакәым,
Аԥсны зегьы дшаԥхаз иҷкәын. Илабжышқәа хаҟәҟәало:
«Ҳаимырԥхашьеит». Нас ҳалацәажәеит сзызнеигаз, ииҭахыз,
дзыр­гәаҟуаз.

413

– Уара еилукаауеит ари еиԥш уаҳәара шаҟа исцәуадаҩу,
аха уаҳа ԥсыхәа сымам, – иҳәан, ҿааиҭит Шьалуа Денис-иԥа,
– аҳақьым дсыхәаԥшит. Умч каԥсеит, уарганизм ҵыкәкәеит,
уфатә еиӷьумтәыр ҟалом. Ҟәрышьк аԥара ҳамам. Ашьақари
ахәшеи умфар ҟалом иҳәеит аҳақьым. Сара ашьақари ахәшеи
ргьама схашҭхьеит. Суҳәоит, аминауаҭра ацҵаны, исаҳахьеит
Аԥсны аинтеллигенциа рхеидкыла ушахагылоу, ҟәрышьқәак
шәыманы шәсыцхраа. Сара уажәшьҭа аԥсҭазаара иалысхуазеи, аха амлаҵәҟьа саганы сыԥсыр сҭахым. Сыҷкәын иҭахара
сзымхазшәа, икьыԥхьым сусумҭақәа рыблит. Аԥсуа институт
анырбылуаз иналаблит. Ҳҵарауаҩ Сергеи Зыхәба сара сҟны
дыҟан.
– Иара иоуп исазҳәаз сыжәбар шышәҭахыз, – сҳәеит.
– Убри исеиҳәеит, уаргьы уусумҭақәа рыблызаап. Афа­
шистцәа ԥхьаҟатәи ҳԥеиԥш ҳамхра мацара акәым, иҳамыр­
хыр рҭахын ҳжәытәгьы. Иуасҳәоит даҽакы. 1918 шықәсазы,
ақырҭуа меншевикцәа Аԥсны ианахаԥа, Ачачбақәа рхатәы
архив Џьгьарда иганы ирҵәахит. Убраҟа иԥшааны, ирыблит.
Ҳҭоурых абылра иаҿуижьҭеи шәышықәса иреиҳауп, – иҳәеит
Шьалуа Денис-иԥа.
Ҳанеиԥырҵуаз иасҳәеит иҳалшо зегьы шыҟаҳҵо ацхыраара иоурц. Исҳәеит схазы – абзиара ашьҭахь бзиара ыҟам
ҳәа. Имариаӡоуп Аԥсны абзиабара, имариаӡоуп бзиа рбара
ужәлар, угәыла бзиа ибара иаҳа ихьанҭоуп.
Иаха Шьалуа Денис-иԥа иасҳәаз, иахьа инасыгӡеит, суал­
ԥшьа сшәеит. Ҳорганизациа аҟны иҳамақәаз ҟәрышьқәак
сџьыба инҭаҵаны, снеин, сиацәажәеит Леонид Лакрба, ҳчын­
уаҩ. Иасҳәеит ҳҵарауаҩ ду, иҷкәын заҵәы аибашьраан дыш­
ҭахаз.
Л. И. Лакрба имашьына ҳлақәтәан, ҳҩыџьегьы ҳцаны даҳ­
беит Шьалуа Денис-иԥа. Аиҳабыра рыхьӡала аԥарақәа ииҭеит,
ҳаргьы ҳахьӡала сара исҭеит ҟәрышьқәак. Иҭаацәа ириҭеит
документк, асклад аҟнытә афатә роулартә.
В. Г. Арӡынба даара иҟәышны иҟаиҵеит аҭыԥ ду ахь дахьнеигаз Л. И. Лакрба.

414

Ноиабр 6, 1993 ш.
Макьанагьы цқьа агәра сызгом Аԥсны иҟалаҵәҟьаз.
Ҳаԥхыӡ иаламшәацыз сахаанхеит. Шәышықәсала иззықәԥоз
аԥсуаа рнапала, хыла-хшыҩла, махәҿала иҟарҵеит ахьы­
ԥшымра. Аԥсуаа рдоуҳа дахшеит рԥыза ду. Ахьыԥшымра
уи убасеиԥш иҟоу шәыр ҵиаауп, уааҟәымҵӡакәа, аӡы
аҭыԥан, иаҵауҭәалароуп аԥхӡы. Уи иазымхар, ашьа цқьагьы
аҵауҭәалароуп. Уи анузыҟамҵа, аарҩара иқәнакыз ашәырҵла
иаҩызаха, ахҩаара иалагоит.
Ажәытәанӡа, аԥсуа ҳәынҭқарра анҳамаз, данҳамаз Аԥсҳа,
абыржәы еиԥш, убасҟангьы мрагыларахь, мраҭашәарахь,
аҩада, алада, иаакәыршаны аимпериақәа адәахьтәи аӷацәа
рыла акәымкәа, аԥсуа ҳәынҭқарра аҩныҵҟала ихыбгалеит.
Аҵыхәтәантәи Аԥсҳа иашьцәа иблақәа ҭырхит. Убасҟан Аԥсуа
ҳәынҭқарра «аблақәа» ҭырхит аԥсуаа рхаҭа.
Сацәшәоит, ииҳәаз иашахар ҳәа аполиак шәҟәыҩҩы, афилософ Ежи Лец. Уи ииҩуан:
Ноиабр 8, 1993 ш.
Иаасгәалашәеит апоет, ажурнал «Алашара» аредактор
Алықьса Џьонуеи Аԥсны аобком актәи амаӡаныҟәгаҩ Миша
Бӷажәбеи еибырҳәаз. Еимаркыз заҳҭахузеи. Асекретариат
аҟны азҵаара ықәиргылеит М. Бӷажәба А. Џьонуа имаҵура
иамхразы.
– Иухәҭоуп, уамхтәуп, – иҳәеит абарбарҩы актәи амаӡа­
ныҟәгаҩ. – Апартиа иаҭаху ҟауҵаӡом. Иҳауҳәозеи?
– Хочется работать, – иҳәеит Алықьса Нестор-иԥа.
Еинышәеит. Ҳаҭыр еиқәырҵон, еицныҟәон. Исгәалашәеит
ирыхьыз даҽакгьы.
Миша Бӷажәбеи Алықьса Џьонуеи асасцәа рыманы Ҷлоуҟа
Алықьса Нестор-иԥа иқыҭахь, иҭаацәа рахь ицеит.
Алықьса иан лықәра дун, дзымгыло дышьҭан.
– Ди, бышԥаҟоу, бгәабзиара шԥаҟоу, бышԥаҟоу? – ҳәа
ҩынтә-хынтә ибжьы рдуны ҿааиҭит Миша Бӷажәба.

415

Ллымҳақәа аанылкылан:
– Нан, сукәыхшоуп, акгьы, акымзаракгьы саҳаӡом, – лҳәеит
Алықьса иан аҭакәажә.
– Ди, иахьыбмаҳауа иаҳагьы ибзеиӷьуп, – иҳәеит Михаил
Ҭемыр-иԥа.
Исгәалазыршәаз, самышьцылахьаз, шаанӡа сҩагыланы, ма
ажәабжьк, мамзаргьы инеиҵыху ҩымҭак инацысҵон, нас схы
анааԥсалак, аҳәынҭқарра маҵурахь сҿынасхон.
Жәашықәсала сзышьцылахьаз… Шаанӡа даҟьақәак
нацысҵеит сроман «Ахамышҭыхә». Аҽеилаҳәара саналга
ашьҭахьоуп ианысгәалашәа, сусура сахьцо ҳәа акгьы шыҟам.
Исҳәеит схазы, Алықьса Џьонуа иажәақәа: «Хочется работать» «Хочется»… Аха уабацои?..
Аиааира… Ахьыԥшымра… Ахақәиҭра… Рызегьы ԥашәс
ирымоу аусуроуп. Аԥашә ԥсыҽхар, ашәыр зҿамло аҵла
иаҩызахоит.
Иацы аџьармыкьаҿы сахьнеиз, ҳаиқәшәеит анхаҩ бзиа,
ауаҩ ҟәыш, амал-мазара аҵкыс, адоуҳа мал иаҳа иҳаракны
иахәаԥшуа Жьужьа Ақаҩбеи сареи. Ҳшеицәажәоз ус
ҿааиҭит:
– Шәыххь згеит, аинтеллигенциа ҳшәықәгәыӷуеит, даара
шәгәышәҽаныз, ҳаиҳабы иааикәшаны атәара иаҿуп аԥсы­
мҭәқәа, аламыс змам ауаа, даара сацәшәоит даҳцәыргар ҳәа,
– иҳәашьа убас иҟан, иашьа гәакьак, мамзаргьы ианшьак
уадаҩрак дақәшәаны дицхраар иҭахушәа.
– Жьужьа, исхашҭуам ҳаҭыр исықәуҵаз. Аҭҟәара аҟнытә
саныхынҳә, аҩны снаганы ашәишәи сзушьит. Уи иаанаго
ицәгьамкәа еилыскаауеит, – абарҭқәа рышьҭахь иасҳәеит,
уаанӡагьы сзырхәыцхьаз, – Жьужьа, анхацәа зегьы шеиԥшым
удыруеит, убасҵәҟьа еиԥшым аинтеллигенциагьы.
Ашьҭахь акыраамҭа дрылацәажәон имҩаԥысуа ахҭысқәа.
– Аԥсны анҭыҵ, Аԥсны азыҳәан гәыкала ацхыраара иаҿу,
иаарышьҭуа абаҟоу? – игәы ԥыжәжәон Жьужьа. Ҳаӷацәа
Аԥсны иазааргаз аҵкыс еиҵамкәа ацәгьарақәа ирҿуп ҳара
ҳтәқәа, аԥсымҭәқәа. Урҭ рхы иадырхәоит ажәлар рааԥсара, –
анхаҩ нага игәы ԥыжәжәо далацәажәон ҳҭагылазаашьа. Ганкахьала агәырӷьара, даҽа ганкахьала – узыцәшәаша.

416

Ноиабр 9, 1993 ш.
Аибашьраан Ҷлоу, Мераб Кьышьмариа иштаб аҟны са­
ны­ҟаз, ҳаибашьыҩцәа санрацажәоз, зықәрахь инеихьаз,
исеиҳәаз, иҟалаҵәҟьаз қьаад хәыҷык ианысҵан, исҵәахын,
иахьа машәырла исымԥыхьашәеит. Санаԥхьа, азнык азыҳәан,
наҟ иԥжәаны икасыжьып, наҟ иаҳхаҳаршҭып сҳәеит. Ақьаад
аарҟәыҷны икасыршәит.
Ԥыҭк анҵы, иаашьҭысхын, еиҭах саԥхьеит. Иаҳәозеи?
Ахлымӡаах. Исазҳәази, ахлымӡаах иақәшәази рыхьыӡқәа,
рыжәлақәа анысҵазаап, ианысҵазаап иахьыҟалаз ақыҭагьы.
Урҭқәа аҭахым. Аха иҟалаҵәҟьаз аҭоурых иазынхароуп
сҳәан, ишанысҵаз, ажәак ацымҵакәа ихызҩылааит иахьа.
– Апозициахь ҳаҟан, – ҿааиҭит, сара сеиԥшҵәҟьа зықәрахь
инеихьоу Д.Ҭ.К., – ҳара, апартизанцәа, ҳаӷацәа рааигәара
ҳшыҟаз, ҳара ҳҳабла ақырҭқәа алалеит. Изланеишаз амҩақәа
дзырбаз деилаҳкааит, даԥсуоуп, ианалҳца дрыцны дцеит.
Ихьӡ зуҭахузеи, ачарҳәаҩ. Ишуасҳәаз еиԥш, ҳара апозициахь ҳшыҟаз, ҳҳабла иалалеит афашистцәа. Ҳара ицәгьамкәа
ҳаибыҭан. Аиҿахысра бааԥс ҟалеит. Ҳҳабла аҩнқәа зегьы амца
рыцрарҵеит. Ҳҩыза, иҳацеибашьуаз, ахы иаҿалоз, аҳәагыла
иазнеиуаз агәымшәа, иан лыҩны амца ацрарҵеит дыҩнакны.
Ашҭа ҳанааҭала, аҭакәажә лыҳәҳәабжь ҳаҳаит. Амҿы ҩны,
абензин ақәырҭәазшәа, амца убасҟак иамҽханакит, аҭакәажә
гәаҟ, ԥсышьацәгьа зырҭаз, амца лалгара уаҩԥсы илшомызт.
Лыҷкәын, ҳҩыза, ихы шхаз амца қьоуқьад дажәлеит. Ҳимҵасит,
даҳкит, дкаҳажьит, ҳаиқәԥеит. «Сышәшьы! Сышәшьы!» – ҳәа
дыҳәҳәеит. Даҳмышьҭит. Дҳампыҵҟьеит. Амца дажәлеит.
Имаҭәа амца акит. Еиҭах даҳкит. Асы шьҭан, иҳахәеит,
ҳимҵасны асы дылажьны, дыркәымпылуа иҟаҳҵалакгьы амца
ҳарцәеит, дшыҳәҳәац дыҳәҳәоит: «Соушәыжь! Соушәыжь!»
– ҳәа. Арахә еиԥш, дкагәаны даҳкын. Деиқәҳархеит. Мшқәак
ааҵхьаны, ҳҩызагьы дҭахагәышьеит. Дыԥсаанӡа ииҳәаз
схашҭуам: «Ԥыҭҩык сыԥсы иасҭеит, сан лшьа зуит».
Аҭакәажә аҩны дыҩнакны, амца даларыблит. Усеиԥш
афакт­қәа шаҟа уҭаху.
Иҳагымхаша ҳԥыза ду ихьӡ-иԥша адунеи иахыҵәеит. Уи
ихы иархәаны, агәра згоит, егьырҭ аҳәынҭқаррақәа рҟынтәи

417

гәыԥҩык аусҭҵааҩцәа, аиуристцәа, аполитикцәа, азин­
хьчаҩцәа уҳәа Аԥсны иааганы, адокумент ду шьҭихуазар
акәхап.
Аиааира, ахьыԥшымра еиқәзырхақәо раԥхьа игылоуп акы
– аиааира згаз аԥсҭазаара бзиа рыҭара.
Иаҳзеиԥшыз аӷа ҳаидикылеит. Уажәшьҭа ҳаидызкылода?
Алыцәҳа ауасаҭра иҭалар, ауасақәа рыфара ацымхәрас,
рызегьы рышьра иалагоит. Ҳара-ҳара аибарԥсра, ақәибахра
ҳаҿуп. Уахынла Аҟәа узымныҟәо аҟынӡа ҳнеихьеит.
Еимаҳкуазеи? Аҳәынҭқарра амали, иқәаҳцаз ҳаӷацәа рмалмазареи.
Ԥасагьы исҳәахьан, уажәгьы схазы исҳәоит: иахьынӡаулшо
ацәгьа-мыцәгьара уаҿагыл. Аха умч нымхозар, уаҳа улымшо аҟынӡа унеир, угәы каумыжьын, иузаанхоит акы – ухаҭа
ууаҩра, ухаҭа уламыс аиқәырхара.
Ноиабр 15, 1993 ш.,
ашәахьа, Аҟәа
Анцәа ииныҳәаша, ленинградтәи сҩыза Рауф Аиба, ухы
иархәа ҳәа исиҭаз аԥарақәа рыла, имарианы, иҳазхаша
аҩнымаҭәа ааҳхәеит. Анхара-анҵыраҿгьы џьара иухәозаап
ашәҟәыҩҩра. Аԥсыуа ԥҳәыск, цқьагьы дысзымдырӡо,
ҳшеицәажәоз, «сзыдтәало астолгьы сымам, сызлакьыԥхьуаз
амашьынкагьы ргахьеит, исзаанхаз, ҵлак садтәаланы акы
анҵароуп», – анысҳәа, сызқәыҩуа астолгьы, иҿыцӡа акьыԥхьга
машьынкагьы сара иусҭоит лҳәан, иацы иааҳгеит.
Аҿыцынхацәа… Шықәса хынҩежәа ирзааигәахьоу
аҿыцын­хацәа… Азеижәтәи ашәышықәсазы Аҭара инхоз
Аҳәбақәа ҳазегьы ҳахҵәеит. Иршьуаз ршьит, иаанхаз ықәыр­
цеит. Иқьаԥҭахеит.
Ҭырқәтәылантәи сабду даныхынҳә, ақьаԥҭаҿы, аҵла амҵан
дтәан.
Аҿыцынхаҩ…
Сталин, апалач ихаан, сани саби ирымаз арахә-ашәахә,
аӡлагараҵәҟьа налаҵаны, зегьы аарымырхит, сан лҳәашьала,
акамсамолаа.

418

Саб, «атрацкист», «жәлар раӷа», абахҭа аҟнытә даныхынҳә,
аҿыцынхаҩ диеиԥшхеит.
Декабр 27, ҵыԥх, 1992 шықәсазы, Аҭара ахәы инеит «Боевики малои империи».
Аҟәа инхоз, ахатәы ҩны змаз сашьеиҳаб, убри иҩнгьы
ҟәыбаса иргеит, арахь иара, аинвалид, ишьапы хҵәоуп.
Саргьы сшубо сыҟоуп. Царҭа амамкәа аӷарра. Сыҷкәын
Дауҭ изыҳәан ахәшәқәа сзаамхәо… Сҭагылазаашьа ибзиа­ны
издыруа Рауф Аиба исеиҳәеит уҷкәынцәа арахь, Ленинградҟа
иаашьҭы, аус ахьыруша сымоуп иҳәеит. «Папа, ҳара ҳаи­
башьуан Аԥсны ҳанхаларц», – рҳәеит аҩыџьегьы.
Шәышықәса иреиҳаны Аԥсны иааҟалаз арыцҳарақәа зегьы ҳара, Аҳәбақәа ишьаарҵәыраха иҳаӷрысит, аԥшатлакә
раԥхьаӡа ҳара иаҳхаԥон.
Уажәы Аҭара Аҳәбақәа рқьаԥҭақәа…
Уаҟәыҵ ажәытә!.. Зхы аҭыԥ иқәу, ихаҿы изаагару аԥсуаа
ргәымшәара, иргәаӷьыз, иҟарҵаз уажәтәи ҳаибашьраан.
Цәгьарамзар уаҩ дахыччом ҳәа, иуасҳәап сыблала избаз.
Аҟәа, Белыи мост иаақәсын, амҩа ианыршәланы ашьхаҟа рхы
рханы аҿынанахеит ампыҵахалаҩцәа ртанк.
Ажьа шьыга ашәақь кны, ҟәақ-ҟәақ ҳәа деихсуа дашьҭалеит
хаҵак. Ипатронақәа анынҵәа, ишәақь рыхха, ишимчыз атанк
дасуа-дасуа ишәақь ҟәыбаса инкаижьит. Ишьҭахь дааҳәын:
«Шәабаҟоу?! Исышәҭ, џьара акы сышәҭ!» – ҳәа дыҳәҳәеит.
Амҵ зыцҳаз акамбашь еиԥш, адгьыл рҵысуа ицеит
афашист­цәа рҭыҩрахь.
Абарҭқәа урызхәыцыр, еилукаауеит адунеи аҟны иҟам­
лацыз аԥсуаа иҟарҵаз. Иҳақәлаз, ҳара ҳаҵкыс ҩынҩажәантә
инаҳаиҳаны, уигьы азымхакәа, ҳаҩныҵҟа Аԥсны иаланхоз
ҳара ҳаҵкыс хынтә еиҳаны, насгьы бџьарла еибыҭаны… ҳара
ажьашьыгала… Аԥаҭликақәа ахәшә ҭаԥсаны, аӡҭачы аԥсыӡ
ҭаршьуашәа…
Абри аҩыза амч еиқәаҵәа иаиааины…
Ирҳәоит, аурысцәа рыцхрааит ҳәа. Ҳаӷацәа ирмыцхраа­ӡоз америкаа, англиаа, анемеццәа, Украина анационалистцәа!..
Аиааира агеит агәымшәара!
Уажәы?

419

Аԥхьахә згаз аҽыҩ, аӷәра аанкыланы, иларга-ҩаргоит
аҽыхәацәа, мамзар ихәжәоит аҽыҩ.
Даҽа мҩак ҳазнылаша, ажәытәи аҿатәи ацҳа ахҵара, уигьы ԥышәара ҿыцуп.
Ноиабр 16, 1993 ш.
Суада андырҳәуаз, ирҭахымыз ашәҟәқәа акәакьаҿ еиларыжьит. Иахьа сышрылаԥшуаз, қьаадқәак сымԥыхьашәеит.
Аамҭа бзиа аныҟаз, Аҭара ҳанынхоз, ҳҳабла анеибгаз, ҽнак
ҳшеицәажәоз, аҭаҳмада Омар Бигәаа исеиҳәаз ақьаад
ианысҵазаап. Изызкузеи? Ҳашәҟыҩҩы ду Самсон Ҷанба иаб
аҵыхәтәан дшибаз, дахьибаз.
Иахьагьы иуанаҳәо рацәоуп. Убри аҟнытә, усҟан
ишанысҵаз, убас иааныжьны ихызҩылааит.
– Самсон Ҷанба ду итәы уаналацәажәо, – ҿааиҭит Омар, –
сара Самсон итәы акәымкәа, иаб рыцҳа Кәагә итәы уасҳәарц
сҭахуп, аҵыхәтәан данызбаз, дахьызбаз. Усҟан сқәыԥшӡан,
Очамчыраҟа сцарц Адача сгылан. Аидара зларго машьынак,
Аҟәаҟа ахы рханы, Очамчырантәи ишаауаз, абраҟа, Адача иаангылеит.
НКВД рымаҭәа рышәҵаны, абџьарқәа кны, ҩыџьа хыхь
иқәгылан. Руаӡәк амашьына даақәҵын, акрыфарҭахь иҿы­
неихеит. Егьигьы дналбаан, уажәы-уажә дхысыр иҭахушәа,
иҩнапык рыла абџьар кны длеиҩеиуан. Амашьына ачарҭ
ашҟа снаԥшызар, абар акаамеҭ, саб иашьа Бигәаа Алиас ачарҭ
ахыӷәраҿыҵәҟьа ишьапқәа иҵаԥсаны дтәоуп. Ихы дааҩахеит.
Иҿы ааиртын, аӡба акәу, амлакра акәу, акы дшаргәаҟуаз аилкаара мариан. Еилыскааит саб иашьагьы иаргьы амла ишакуаз. Аҩыџьегьы аҭаҳмадцәа рымчқәа каԥсахьан. Акрыфарҭаҿ
снеин, чахык аасхәеит. Сҩыҵра иҵакны, амашьына ааигәасигәа слеиҩеиуан. Астраж наҟ инаԥшымҭа инақәыршәаны,
амашьына снапы нхырҳәҳәаны Кәагә рыцҳа инаисыркит.
Даасыхәаԥшит гәаҟ.
Абыржәы дызбо џьысшьоит, ижакьа еиқәышлаӡа, иблақәа
хьаала иҭәны, аҭаҳмада, аҵыс агәы нызмырхацыз, ажәлар
раӷа ҳәа ԥсышьацәгьа ирҭеит. Дшыршьыз удыруоу? Убри

420

аҩыза аӡәы иҟаиҵоит ҳәа агәра угарым. Амца дыҽҳәаҵаны,
дышдырҳәацәоз дыршьит аҭаҳмада.
Уажәы даҽакы уасҳәоит. Самсон Ҷанба ду иаб, уажәраанӡа
ҳазлацәажәоз, даара дуаҩ ҭынчын, дынхаҩын уаҳа акгьы.
Аха Кәагә иаб, Кәаташь ихьӡын, акыр шықәса сҭаршынс
Аҭара дыҟан. Даара ибзианы иҽеилеиҳәон. Ҟамак иман,
араӡын цқьа иалхын аҭра, иеиламҳауаз дарбаныз. Кәаташь
данԥсы, иҷкәын Кәагә иныҟәигон. Ишысҳәаз еиԥш, Кәагә
дырбаандаҩны аусҳәарҭаҿы даннарга, писарс иҟаз, Кәагә дааидгылан, иҟама иҟәнихит, уара усгьы уршьуеит, изуҭахузеи
ҳәа. Аҟама изгаз иҵәахны иман. Ашәиԥхьыӡ иқәшәеит. Ҷкәына
заҵәык диман, амашьына дашьит. Ԥыҭк ааҵхьаны, иара ихаҭа
ашьыжь данааԥш, иԥҳәыс дыԥсны дшықәыз ибеит. Иара адабла исын, дзымгыло, дзымцәажәо, ихала акризымфо, ифҩы го
аиарҭа дылажьын акыр шықәса. Уажәы дахьынхоз қьаԥҭоуп.
Исхашҭыз, данԥсы, аишәамаҭәа анықәырҵоз, иабардыруаз
изтәыз, аҟама ықәырҵеит. Самсон Ҷанба иаб, Кәагә иҟама
рбеит иҭынхацәа. Иааҵыҵит. Ирҵәаху, изтәыз Ҷанаа ирырҭоу,
исызуаҳәом. Издыруа убри ауп, усҟан ауаа ламысқәеи ауаа
ҟәыӷацәеи, изыхҟьо рзымдырӡо, икыдҵаны иршьуан.
Декабр 27, 1993 ш.
Иаарыцқьаны иҵит хымз, Аҟәа ҳгеижьҭеи.
Аҟәа ахада иаамышьҭахь, егьырҭ Аԥсны анапхгаҩцәа рызегьы макьана Гәдоуҭа иҟоуп.
Иацы снеит избарц ҳредакциа ахыбра ахьыҟаз. Џьоукы
аҩнымҭәа дәылыргон. Даҽа џьоукы ашәқәа, аҭӡамцқәа ашәы­
гақәа рхьыршьуан.
Убри иаҿын аҩбатәи аихагыла аҟынгьы.
– Шәзҿузеи? – снаиазҵааит рнапхгаҩы Ерик Аршба.
– Абри ахыбра Аԥсны ахада аус ахьиуша ҳәа иалырхит.
– Ԥаса аобком ахьыҟаз ахыбра дуӡӡа еиӷьӡамзи?
– Ишԥеиӷьым, аха уаҟа аремонт иӷәӷәаны иаҭахуп, – иҳәеит
Ерик.
– Араҟа иҟаз аусҳәарҭақәа абацои? – сҳәан, еиқәы­
сыԥхьаӡеит уаҟа иҟаз аорганизациақәа: ашәҟәыҩҩцәа Реид-

421

гыла, ажурналқәа «Алашара», «Аԥсны аҟазара», афорум «Аидгылара» уҳәа жәеиза организациа еиқәысыԥхьаӡеит.
Аргамаду ирбеит аԥсуаа ирҳәахьаз: «Ахьаԥарч зхылҵыз
иахәлаӷӷуан».
Скабинет аҟны иаарҳәны икажьын аихатә сеиф. Аибашьра ианалага, асеиф иакыша схатәы папкақәеи аредакциа
аусзуҩцәа рдокумнтқәа, насгьы аҩны исымаз сԥарақәа асеиф
иҭаҵаны, ацаԥха аркны Гәдоуҭаҟа изгеит.
Џьоукы срыҳәан, асеиф ааҳарҳәит. Ацаԥхазаҵә сџьыба
иҭан.
Иамуит. Имаатит. Ибжьырххьан. Асеифқәа аазыртуа
зны аӡәы даазгеит, нас дсыԥшааит даҽаӡәы. Ирзаамыртит.
Асеифгьы аҭоурых ду амоуп. Маҟҿаҳәаранӡа, уаҳа идуум.
Иҟаҵан азеижәтәи ашәышықәсазы. Нестор Лакоба итәын.
Иара, Нестор Аполлон-иԥа аҩбатәи аихагылаҿы иҟан икабинет. Дналбааны, абри асеиф ахьгылаз, убраҟа ауаа идикылон. Венециантәи иааганы ауаџьаҟ ашә ҟаҵан. Уамашәа
иԥшӡан. Ашә ааҿыхны, акопиа ахыхны, Аҟәа иуадаҿы
ауаџьаҟ ҟаиҵахьан Шамил Лакоба. Ашә ахаҭа, иааизакны
ауаџьаҟ ишыҟац иҟан. Салаҽхәон Нестор ду дахьтәалоз акабинет тәарҭас-гыларҭас иахьсымаз.
Аиҳабыра ахыбра ду андыргыла, асеиф ргарц иалагеит. Ирзышьҭымхит, Нестор идоуҳа иамышьҭуазшәа. Цаԥха
заҵәык акәын иамаз. Сара исырҭеит.
Ишызымуаз, аусуцәа аарган, инарҳәы-аарҳәуа, ирулакгьы
адәахьы идәылыргеит. Ашҭаҿы икарыжьит.
Иаҿаршәны мап ацәыркит асеифқәа аазыртқәоз. Уаҳа
ԥсыхәа амам анырҳәа, агаз ала иԥызҟо срацәажәан,
ианԥырҟалак аҩныҵҟа иҭоу амца амкырц аведра азна аӡы
сыргылеит.
Аӡатә ахәда ԥырҟошәа, сжьы ԥырҟозшәа, уаҳа ԥсыхәа
анысмоу, асеиф гәаҟ, ашә ааҭаԥырҟеит.
Аргамаду иаасыҵыҵит сыбзамыҟәра. Ақьаад илаҳәаны,
арахәыц ала иҿаҳәаны иааҭызгеит ҩажәихәба-ҩажәихәба
ицоз асовет ԥарақәа жәибжь нызқьи хәышә мааҭ. Сыҷкәын
аиҳабы изыҳәан амашьына «Волга» изаасхәар сҭахын.
Ԥҳәыс дааугар, ҳамҭас иусҭоит ҳәа иасҳәалон. Амашьы-

422

на ахә ала исырҭарц аиҳабыра срацәажәахьан. Лафымкәа,
ииашаҵәҟьаны, ԥҳәыс дааугар, амашьына узаасхәоит ҳәа
ажәа исҭахьан сыҷкәын. «Абзамыҟәра» зысҳәаз, сԥарақәа
Гәдоуҭаҟа агара ацымхәрас, араҟа иаҳа еиқәхоит, ҩымшхымш раҟароуп, нас ҳхынҳәуеит сҳәан, иаансыжьит.
Уара иуҳәо, Анцәа иуциҳәароуп. Аҭацагьы дабаҟоу, сԥа­
рақәагьы, асовет мчгьы, сгәабзиарагьы, саб инхара-инҵыра…
адунеи наҳәы-ааҳәит.
Амашьына ҿыц аасхәоит ҳәа еизганы, иҵәахны исымаз
аԥарақәа рыла чахык узаахәом. Амал-амазара аауеит, ицоит.
Ҳӷархеит доуҳала. Уажәнатә иаҳныԥшуа иалагеит ҳарԥарцәа,
ҳҭыԥҳацәа, аҟәыӷацәа, аламыс, ауаҩра, ҳаԥсуара еихазҳашаз
ахьҭахаз.
Сазыхынҳәуеит иааҟәымҵӡакәа схы иҭагьежьуа зҵаара
дук. Жәеиза доуҳатә хәышҭаарақәа иаарымхны, иахьышәҭаху
шәца ҳәа идәылцаны, «аҳ» итәарҭа аҟаҵара шԥеилкаатәу?
Идәылырцаз аорганизациақәа рызегьы Аԥсны ахада идгылара мацара акәым, анцәахәы иеиԥш иҵаԥшуеит. Рызегьы
рԥышә иҭасны рдәылцара… Аилкаара сыхшыҩ азхом.
Издыруа акоуп, ирацәаҩны ргәы нханы иҟоуп аинтеллигенциа рзыҳәан. Иуаҳауеит, иҿырҭуам, иабаҟоу ҳинтеллигенциа
ҳәа.
Иаҳзааиз аамҭа аилкаара даара иуадаҩуп. Иаҳгаз аиааира
дуӡӡа аҩсҭаа дахыччозар? Ҳара-ҳара ҳаиҿажьра даҿызар?
Декабр 29, 1993 ш.
Џьара саԥхьахьеит акитаицәа ирымоу ашәиԥхьыӡ: «Уахаанхааит переходныи период» – ҳәа. Убри ашәиԥхьыӡ ҳахьӡеит
асовет уаа. Ихәашхәаша еилаҳаит аимпериа дуӡӡа – СССР.
Адунеитәи аҭоурых излаҳәо ала, империак анеилаҳалак,
аҳәынҭқарра ссақәа, ажәлар маҷқәа зынӡаск адунеи
ианыӡаауан. Убри аамҭа ҳҭагылоуп ҳара. Аҟәыӷара дуӡӡа
ааҳмырԥшыр, милаҭк аҳасабала ҳақәӡаар ҟалоит аԥсуаа.
Аимпериа дуӡӡа аилаҳара мацароума. Иԥыҵәҵәеит
аҳәынҭқарра зықәгылаз аԥашәқәа. Ԥыҭҩык аиҩызцәа ҳаизан
ҳалацәажәеит ҳҭагылазаашьа зеиԥшроу. Убас иҳаӡбеит, ҳԥыза

423

ҳиацәажәап, ажәлар реизара мҩаԥаҳгап ҳәа. Ахшыҩҵак
хада: Аԥсны еиқәзырхаз ахацәа рнапы ианҵатәуп ҳаԥсадгьыл
хәыҷы аразҟы.
Декабр 30, 1993 ш.
Хымз ҵит ахақәиҭра, ахьыԥшымра ҳауижьҭеи. Сентиабр
30, 1993 шықәса Ҳара, аԥсуаа ҳҭоурых даҟьа ҿыц аатит. Иаатит шьаарҵәырала. Хәыҷы-хәыҷла алҵра ҳаҿуп ауаҩымра.
Аибашьра – уаҩымроуп, ламысдароуп, хшыҩдароуп. Аха уаҳа
ԥсыхәа ҳамамызт. Аӡыхәашь ҳаҵалеит ҵыԥх, нанҳәа жәиԥшь
азы. Ҳархаанхеит аҭоурыхтә хҭыс дуӡӡақәа.
Аԥсҭазаара ахаҭа ццакны ԥхьаҟа ицеит, ажәлар рҿахәы
зҳәаша аҟәыӷацәа ашьҭахьҟа иаанхеит.
Аӡхыҵра анааиқәтәа, аҟәараш ҳаақәгылеит иҟаҳҵо ҳзым­
дыруа. Аха аибашьраан зхы зыхьчоз, зхы иашьҭаз, уажәгьы
изҿыц иаҿуп. Бџьарлеи, каламлеи, ажәалеи еибашьуаз, убас­
шәа угәы иаанагоит, абарҭ ауаа иаҳа-иаҳа иҟарҵо рзымдыруа
аҟәараш иқәгылоушәа.
Схаҭа сызҿуи? Газеҭ бызшәала иуҳәозар, даҽа аамҭак
еиԥшымкәа, иахьынӡасылшо, есҽны инацҵауа аҩра саҿуп
сроман «Ахамышҭыхә». Иҭахаз ҳаҷкәынцәа рҿаԥхьа
ҳарҭ, еиқәхаз ҳаԥсы ҭанаҵы ауалԥшьа ҳадуп. Иарбану ауалԥшьа? Иҟарҵаз аиқәырхара. Уи азыҳәан, Анцәа
иџьшьаны, дҳамоуп аполитикатә, аҳәынҭқарратә ԥыза. Аха
даара ҳӷархеит адоуҳатә ԥызацәа рганахьала. Убри, иҭацәыз
«аирыӡ» дырҭәырц иалагеит зхаҭақәа доуҳала иҭацәу ауаа.
Доуҳала ибеиоу – аԥсуара ныҟәызго иоуп. Аԥсреи абзареи
ҳанықәгылаз зҽызҵәахыз уажәы аԥсуара алацәажәара ламысла азин имаӡам. Абарҭқәа урызхәыцыр, аӡыхәашьқәеи
аӡыхьқәеи аилаҭәара иаҿуп.
Аҟәыӷацәа ирдыруазар акәхап, аха сара цқьа исзеилкаауам, ҳазхаанхаз аамҭа. Дасу ииҭаху аҟаҵара – абри аума
ахақәиҭра?
Ахьыԥшымра? Уи азыҳәан ирҳәахьеит: «Зџьыба уҭаԥшуа,
иҿы уҭаԥшуеит».

424

Ианвар 2, 1994 ш.
Аԥсны анаҟа-араҟа хысыбжьқәак гозаргьы, иааизакны ҭынчроуп. Дасу ихы дахәоит. Еиҳарак хныҟәгашьас иҟоу
акоуп – иааумԥыхьашәаз мҵарсны, Аԥсны иналганы аҭира.
Ԥҳәыск лыҵкы арахәыц аҵалӷьычуан. Еиқәҳархаз, аӷацәа
ирымпыҵаҳхыз ҳаԥсадгьыл хәыҷы аимҵәара ҳаҿуп.
Арҭ амшқәа раан, сааҟәымҵӡакәа схы сазҵаауеит: «Хеи­
қәырхашьас иҟоузеи? Ууаҩра, уламыс еиқәырхагашьас иамоузеи?»
Хәшәыс иҟоу акоуп – акгьы саҳауам, акгьы збаӡом, сда­
гәоуп, слашәуп. Уи ҟаҵашьас иамоузеи?
Ашықәсқәа, аҳәынҭқаррақәа, аконтинентқәа срылсуа
снанагеит, сыбла иаахгылеит (аа, абар, исыхәо!) Африкатәи
аҳәынҭқарра Тунис. «Ҳара ҳахьыҟоу дыҟаӡам», – сыблала
дызбеит убри иҩыза ауаҩы. Заа исҳәоит, сиҵашьыцит.
Ишысҳәаз еиԥш, Африка аҩадахьӡатәи акалҭ аҿы Тунис
аҳҭнықалақь асасааирҭа сыҩнан. Есқьынагьы еиԥш, шаанӡа
сааԥшит уи аҽынгьы.
Асасааирҭа усгьы аԥенџьырқәа аатӡом. Асаркьа салԥшны
ажәҩан снаҵаԥшит. Аԥҭақәа ҽыҭ-ҽыҭла рыҽшаны, џьоукы
ижәпа-жәпаӡа, рлакыҵақәа еиқәаҵәа-еиқәаҵәаӡа, уажәыуажәы ақәаршҩы аҿаанахоит угәахәып, инахараны даҽа
џьоукы иаҳа илас-ласны, урҭгьы ҽыҭ-ҽыҭла ажәҩан иаҵа­
кәашон, аха рыкәашара уеигәырӷьаратә иҟамызт. Угәы иаанагоит, ажәҩан еимаркуазшәа, аха «реибашьра» адгьыл
иазеиӷьхо, аа, уажәы-уажәы икыдхаҽаны аҿаанахоит ақәа
– аԥсхаҵага, урҭ аԥҭақәа инеилало-иааилыҵуа ажәҩан
ахьынӡеимаркуа, сара шаанӡатәи ақалақь сналаԥшып сҳәан,
аҳаргь насҩыҵракны, ҵаҟа, асасааирҭа сындәылҵын, аҿаԥхьа
иҟаз абаҳча ашҟа сҿынасхеит.
Итҟәацызшәа иаалырҟьаны идыдуеит, имацәысуеит, арахь
абаҳча аҟны, ашьацрақәа рҿы, рнапқәа рхы иаҵаҵаны џьоукы
ҭаҳәахаа ицәоуп, иааԥшқәазгьы, рнапқәа рхы иаҵаҵаны,
ажәҩан иаҵаԥшуа, ҭынч итәоуп.
Ақәоура ианалагалак, иахьцо рымазар акәхап сгәахәт.
Аӡәыр ишьҭоушәа, иаха араҟа изыршаз, арԥарцәақәак ангыла,
ирыҵаршәыз агазеҭқәа аадырҽын, нас рыхҩыкгьы ашьацқәа

425

рнапқәа рыхьшьуа, ирыхьшьуа, шәгыл, шәааԥшы рҳәозшәа,
ашьацқәа «рырҿыхара» иаҿуп. Изакәызаалак гәамк ыҟамкәа,
иаарыцқьаны, илахҿыхӡа абаҳча инҭыҵны ицеит.
Ашьҭахь избеит, егьырҭ иааԥшқәазгьы убас иазныҟәон
изықәиаз ашьац. Аԥсабара ишазыҟоу еиԥш акәхап, ауаагьы
дара-дара шеизыҟоу – ҳаҭыреиқәҵарала. Ҳаҭыреиқәҵарала
анысҳәа, иаасгәалашәеит иаха акинотеатр аҟны избаз.
Акино ҳахәаԥшырц ҳцеит еицыз ҳаԥшьҩыкгьы. Азал
аҟны, ҳнаскьаны ашьҭахьҟа ҳтәеит, аиҭагаҩ лыбжьы аӡәгьы
иԥырхагамхарц. Аха аиҭагаҩ лцәажәара ҳҭахымхеит, избанзар, ҳазхәаԥшуаз акино аилкаара мариан, ҿымҭ-ԥсымшь
ҳахәаԥшуан.
Ҳаԥхьа итәаз аҿарацәа, иаахьаԥшын, рҳәашьала еилу­
каартә, ҳашәԥырхагахоит рҳәан, иҩагылан, инаскьаны итәеит,
уи иҟарҵаз инацысҵеит иацы ҳазхәаԥшуаз амозаика иазку амузеи. Уи аҩыза амузеи, аҟазацәа изларҳәо ала, адунеи
аҟны иҟаӡам. Аекскурсиа мҩаԥызгоз, алаф налаҵаны илҳәеит,
афранцызцәа-аоккупантцәа ҳалашәгәалашәыршәалап рҳәан,
абри амузеи ҟаҵаны иаанрыжьит лҳәеит.
Абаҳча аҵыхәахьшәа, аҳаргь сымпыҵакны, арымӡ
сны­қәтәеит. Снаҩс даҽа рымӡк аҟны, зықәрахь инеихьаз хаҵак дтәан. Даара иӷарны, аа, абыржәы, аибашьра
ашь­ҭахь, сара сшеилаҳәоу убасҵәҟьа деилаҳәан. Ахамы
еиԥшны, хыхь ишәхарԥаз, ишьамхқәа иахьрықәыршәыз,
иубон ишкылыжәжәаз, ишхахьаз. Ихахәы ижәҩахырқәа
инарықәсуан, ижакьа аушьҭын, ишлан, иҵаӷан. Инапсыргәыҵа
ианҵаны акы аниҵон иикыз аблакнот, нас ихы ҩышьҭыхны
ажәҩан днаҵаԥшуан, бла иамбоз џьоукы «драцәажәон».
Иԥшышьа… уи дыҟамызт адгьылаҿ, арымӡ иқәтәан ицәаижьы. Ихы-ихшыҩ, игәы-иԥсы зегьы цон, ицаӡон аԥҭақәа еимаркуаз ажәҩанахь.
Ақалақь иаҳа-иаҳа, ашьшьыҳәа ацәа иалҵуан, аԥсҭазаара
ҿыхауан. Аӡы ақәҭәага амашьынақәа амҩақәа рыӡәӡәон.
Аџьармыкь сналс-аалсит. Уажәшьҭа шьыжьхьафара иаам­
ҭоуп сҳәан, асасааирҭахь саныхынҳә, ҳамҩаԥгаҩ-еиҭагаҩ
Адулла дааихьан, даҳзыԥшын. Сҳаргь аниба, ччараха
исит. «Ҳаҭыр зқәу ҳасас, ақәа леиуандаз, уаҳа иаҳҭахыз.

426

Иаарыцқьаны жәымзы ҵхьеит қәацк ажәҩан иалымшәеижь­
ҭеи. Арҭ аԥҭақәа иааҟәымҵӡакәа ҳаржьоит. Наҟ ига, уномер
аҟны иааныжь», – иаасиркит дызхыччоз аҳаргь.
Иухыччо урылачча. Иахьынӡауаз еиҭаганы иасҳәеит аԥсуа
жәаԥҟа: «Ишыдыдуа еиԥш ақәа ауам».
Ианвар 4, 1994 ш.
Нацәкьарала иуԥхьаӡар ауеит, убриаҟара ауаа маҷуп
ақалақь Аҟәа аҟны. Анаҟа-араҟа иуԥылақәогьы реиҳараҩык
ҭакәажәцәоуп. Урҭгьы идырцәкәыкәыз ауарбажәқәа иреи­
ԥшуп. Дарбанзаалак аӡәгьы духәаԥшӡом. Иркузеи? Атачка­қәа. Аидара шьҭыхга машьынақәа убозар, урҭ ма аҩнымаҭәа­
қәа рақәҵара иаҿуп, мамзаргьы ақәцәанӡа иҭәны иақәҵаны
иргоит аҩнымаҭәақәа.
Убас угәы иаанагоит, тәым қалақьк аҿы изтәу иҭаны, ихын­
ҳәны иаанӡа, иааҳамԥыхьашәо зегьы аимҵәара ҳаҿушәа.
Даҽакгьы. Аилкаара уадаҩуп, шьыбжьаанӡа аӡәык-ҩыџьак
уԥылозар, ашьыбжьышьҭахь зынӡаск иҭацәуеит Аҟәа.
Абарҭқәа срызхәыцуа, ақалақь салаланы сышнеиуаз,
длахҿыхӡа, харантәи сыхьӡ ҳәаны даасԥылеит апоет Вова
Ахьиба. Уаҩҵас аԥсшәа еибаҳҳәаанӡа, уаанӡа дазхәыцуазар
акәхарын, ибжьы рдуны, ус ҿааиҭит:
– Ашәҟәыҩҩцәа аныхынҳәлак, еизарак анҳаулак, убра­
ҟагьы зегьы ишраҳауа исҳәоит, аа, абыржәы иуасҳәо. Аибашьраан ҳазегьы Гәдоуҭа ҳаныҟаз, иугәалашәома, унаганы, иуацәажәеит аҟаԥшьқәа, кегебеиаа. Дара ирыхҟьаноуп
сара сзычмазаҩу. Есқьынагьы исцәымӷын, дунеихаан
рааигәара снеиуам. Аха уаргьы саргьы ибзианы иаҳдыруа
шәҟәыҩҩык, ихахәы шбабоу еиԥш убасҵәҟьа аҵыхәа баба
змоу шәҟәыҩҩык схы дылҭаланы, схы ҭиҟьан, агәра сиргеит
уара Арӡынба иамхра уашьҭоуп ҳәа. Арӡынба дуӡӡа, иамхра
иашьҭоу дҳамбароуп сҳәан, КГБ аҟны аус зуа аӡәы иасҳәеит
уара узыҳәан. Схы ҭиҟьеит аҵыхәа баба, цәгьаҳәаҩыс сҟаи­
ҵеит. Ауаа ишырбо сиҿажьцәоит.
– Хьаас иҟаумҵан. Уара агәабзиара анцәа иуиҭааит. Ҳаҭыр
сықәуҵозар, суҳәоит, аӡәгьы иоумҳәан, аизара аҟынгьы иум­

427

ҳәан. Сыцәгьа зҳәаз деилыскаахьеит, иҭабуп иахьсоуҳәаз, –
сҳәеит. Вова изыҳәангьы, сара схазгьы исҳәеит сгәанала: «Анцәа
иџьшьоуп, аибашьра иаарласны иахьеилгаз. Даҽа ԥыҭрак
ҳазегьы Гәдоуҭа ҳаҟазҭгьы, ҳара-ҳара ҳақәибахра ҳалагон.
Жәаха мза аԥсуа патриотцәа рхы-рԥсы иамеигӡо, ҳаӷа хәымга
иҿагыланы еибашьуан. Аха убри аамҭзы, ҳаӷа данҳақәла аҽны
инаркны, аибашьра анцозгьы, аибашьра анеилга ашьҭахьгьы,
иахьагьы аԥсевдопатриотцәа рхы-рыԥсы, рыԥсҭазаара зегьы
аԥсуаа ҳара-ҳара ҳаиҿажьра, ҳаичырчара иазкуп», – абасшәа
схы сацәажәон, нас инацысҵеит аӡәы иасҳәозшәа, – «аибашьраан ҳԥыза ду деимаркуан ҳаӷацәеи ҳпатриотцәеи. Уажәы,
аибашьра ашьҭахь, деимаркуеит аԥсымҭәқәеи апатриотцәеи.
Абарҭқәа зегьы ԥышәара дууп. Аиааира згодашь?»
Ианвар 10, 1994 ш.
Аԥсны аҩныҵҟа имҩԥысуа ахҭысқәа еилукаарц уҭахызар,
унеины Аԥсны агәашә унадгыл уахыки ҽнаки раҟара. Агәашә
ҳәа сызҿу Ԥсоу ацҳа ауп. Уаҟа иуԥылоит Аԥсны ааныжьны иқәҵны ицо аԥсуа патриотцәа, аибашьраан абџьар кны
Аԥсны зыхьчоз. Аҳәынҭқарра ҳәа акыр ҳамазар, аҳәынҭқарра
аадырҳәит амарадиорцәа.
Ԥсоу ацҳа аҟны акраамҭа ҳаицәажәон ҳаибашьҩы ду Валери Харчлааи сареи. Ахбиук ҳаӷацәа икарыжьыз, ирыблыз
авертолиот иҭан иҷкәыни иареи. Анцәа иџьшьаны, аҩыџьегьы
еиқәхеит. Иҷкәын иӷәӷәаны абылрақәа иоуит. Уажәгьы Москва ахәшәтәырҭаҿы дышьҭоуп. Аидыслараан аби аԥеи
еицәыӡит. Аҷкәын деиқәханы ашьха данылбаа, ԥыҭрак Гәдоуҭа
ахәшәтәырҭаҿы дышьҭан, ашьҭахь Москваҟа дрышьҭит. Иара
Валери ихаҭа, акыр мшы-ҵхы дҟьаланы абна дылан.
Ихаҭагьы ицәа-ижьы, ихы-иҿы, инапқәа былны, разҟыла
деиқәхеит. Ажәакала, аргамаду дызбеит џьаҳанымынтәи иааз
аԥсуа хаҵа. Иара ихаҭагьы, иҷкәынгьы рлахьынҵа уазхәыцыр,
убла иаахгылоит Аԥсны ахаҭа алахьынҵа. Уи аибашьраан.
Уажәгьы еиԥшуп.
Даҽа еиԥыларак сыман иахьа Аԥсни Урыстәылеи
рҳәааҿы.

428

Ианиаамҭаз унеишь-уааишь ҳәа зарҳәоз, Аԥсны аобком
абиуро иалаз, академик Б. А. Лапини сареи акраамҭа ҳаи­
цәажәон.
Аибашьраан иааникылаз апозициа аилкаара мариоуп.
Шеварднаӡеи Ельцини дрыдгылар, ақырҭуа фашизм ихьчоит
ҳәа аанагон. Иаахтны аԥсуаа дрыдгылар, амаамынқәа рпитомник Адлер иҟоугьы, Аԥсны иҟоугьы ирԥырхагахон, насгьы ихаҭагьы имҩақәа ркуан. Дызҿыц даҿын – амаамынқәа
рпитомникқәа реиқәырхара. Иус ду бзианы инагӡо дааиуеит.
Иахьа дзыҟаз Аԥсны?
Адлери Аҟәеи иҟоу амаамын питомникқәа акны еидҵаны
аҟаҵара, Адлер иҟоу апитомник хадара аманы.
– Аҟәа иаанхаз, еиқәхаз амаамынқәа ныҟәгатәуп, насгьы
аусзуҩцәа-аҵарауаа ауалафахәы роулароуп. Урҭқәа Аԥсны
иалшаӡом. Уажәы иҟоу аӷарра иаҳа-иаҳа иазҳауеит. Шәара
шәыззықәԥаша шәҵеицәа реиқәырхароуп ҳәа, –ҿааиҭит Борис Аркади-иԥа, – абасеиԥш агәаанагарақәа расҳәеит Аԥсны
анапхгара.
– Иахьынӡеилыскааз ала, еидҵаны, акны аҟаҵара. Ус аума?
– цқьа еилыскаарц сиазҵааит.
– Уи актәи авариант – апитомникқәа еидҵаны акны аҟа­
ҵара, Москва иатәны. Уи аныргәамԥха, ирыдызгалеит аҩба­
тәи авариант. Анапхгара Адлер иҟаны, Аҟәатәи апитомник
аҟәшас аҟаҵара.
– Иахырҳәааи?
– Ҩ-ҟәардәк урықәтәар уҭахызаап ҳәа сарҳәеит. Ирзеилымкааит Аԥсны шаҟа иазеиӷьқәаз, еиҳарак аекономика
аганахь. Мышкызны шәшьапы шәанықәгылалак, хазы шәцап
ҳәа расҳәеит. Уигьы ргәамԥхеит, – ҳанеиԥырҵуаз инациҵеит,
– шәиааира сеигәырӷьеит.
«Аҟәыӷацәа рырҳара зегьы ирылшом», – сҳәеит сгәанала.
Ианвар 15, 1994 ш., Шәача
Шәача, ахәыштәырҭаҿы сыҷкәын Дауҭ дахьышьҭоу,
иахьа­нтәарак ҳаидтәаланы ҳаицәажәон. Иаҳгәалаҳаршәон
аибашь­ра аналагоз аҽны, ашьжьымҭан данааԥш иибаз аԥхыӡ.
Уажәы игәалаиршәо даналага, ишиҳәаҵәҟьаз иаасгәалашәеит
уи ашьыжь еиқәаҵәа.

429

– Папа, мама, ижәбап иаарласны аибашьра ҟамлозар,
иаха убас ԥхыӡк збеит, точно, иаарласны аибашьра иалагоит. Аибашьраҿы иаҳхаагақәоугьы рацәаны избеит, аха
аҵыхәтәан, мы победим. Мама, папа, Бесики саргьы, ҳазегьы
ҳаибганы ҳалҵуеит, – иҳәеит усҟан.
Исгәалашәоит, Шәачантәи Аҟәаҟа санаауаз, автобус аҟны
ԥҳәыск исалҳәаз аԥхыӡ. Лара доурысуп. Лхаҵа дермануп,
Ешыратәуп, хҩык ахшара рымоуп. Аиҳабы жәохә шықәса
лхыҵуеит.
– Аҟәа ҳара ҳтәқәа ианырга, адырҩаҽныҵәҟьа сааит Шәа­
чантәи, – лҳәеит.
– Быҟамижьҭеи иҵуазеи Аҟәа?
– Аибашьра ианалагашаз, мчыбжьык шыбжьаз, Ешыра ааныжьны, ҳцеит Шәачаҟа, – лҳәеит.
– Шәразҟы иагеит. Ҩ-мцак ирыбжьахаз иаҩызан Ешыра,
– сҳәеит.
– Аибашьра ишалагоз здыруан, – лҳәеит аԥҳәыс.
– Ишԥа, мчыбжьык шыбжьаз аибашьра ишалагоз бдыруану? – иааџьасшьеит.
– Ааи, издыруан. Схаҵа дысхыччеит, имуит, аха сара исымуит. Уара уҟаз, ахәыҷқәа сыманы сцоит Шәачаҟа анысҳәа,
иаргьы дҳашьҭалеит. Аԥхыӡ. Ԥхыӡ избеит, – ҿаалҭит хҩык
ахшара змоу ан, – ус ԥхыӡ избеит, хаҵак, ачерқьес маҭәа
ишәуп. Ажәҩан далагылоуп. Ажәҩан аԥҭа хьанҭақәа аҵачуп.
Аԥҭақәа руак убасҟак ижәпоуп, убасҟак ихьанҭоуп. Абни
ахаҵа, ачерқьес маҭәа зшәу, наҟ аԥҭа дагәҭасуеит, дагәҭасуеит.
Аԥҭақәа иара ижәлоит. Илашьцаӡа ихаԥоит. Ишимчу
дагәҭасуеит. Ианихаԥалак, ихҳәаны инкаижьуеит. Еиҭах иааины инеихаԥоит. Дгәаҟуеит абри ахаҵа. Аиқәԥара иаҿуп ахаҵеи
аԥҭеи. Ишимчу наҟ данагәҭаслак, амра маҷӡак иаакылыԥхоит,
аха еиҭах аԥҭа еиқәаҵәеи иареи аиқәԥара иналагоит.
Сааԥшит. Схаҵа иасҳәеит сыԥхыӡ. Аибашьра иазҳәоуп,
хымԥада аибашьра ҟалоит Аԥсны анысҳәа, дысхыччеит. Саргьы агәхьаа сымкит. Аха адырҩауха даҽа ԥхыӡк збеит. Уи
агәра снаргеит ииашаҵәҟьаны аибашьра шыҟалоз.
– Еиҭах, ани, ачерқьес маҭәа зшәыз ахаҵа ԥхыӡ дыббама?!
– сҳәеит лафк налаҵаны.

430

Маҷк даагәаан:
– Шәарҭ, ахацәа, ҳарҭ аҳәсақәа ҳаԥхыӡ агәра жәгаӡом,
аԥсабареи ҳареи иаҳа ҳаимадоуп, – лҳәеит.
– Ус акәыз. Саҭабымҵан, лафны исҳәеит.
– Иуасҳәап уи аԥхыӡгьы. Сышьҭахьҟа аӡәы дсышьҭоушәа,
ишсылшо сыҩны сцоит. Дәеиужьк сықәуп, сцоит сгәаҟуа, сыццакуа. Саахьаԥшит. Сышьҭахьҟа исышьҭоуп асы… ааи, ааи,
асы! Аҵаа! Саԥхьаҟа сахьынаԥшуа шьацроуп. Сышьҭахьҟа,
сызқәа иаахькьысуа исышьҭаланы иаауеит асы, аҵаа. Уажәыуажәы исыхьӡоит. Сцәырҳаны сааԥшит, – лҳәеит аԥҳәыс.
Аҩны сахьааизгьы, сааҟәымҵӡакәа сазхәыцуан сыҷкәыни,
аурыс ԥҳәыси ирҳәаз аԥхыӡқәа. Урҭ рыдагьы, исарҳәахьан
аибашьра иадҳәалоу аԥхыӡқәа.
Уазхәыцыр…
Аӡлагара алуқәа цыгәуеит.
Издыруада, саргьы, ашықәсқәа сдырцагәызар? Ԥаса,
суаҩра аҭәымҭа санҭагылаз, исжьыз-исцәаз, исҭынхаз аӡәыр
акыр дақәшәозар, ма ԥхыӡ избон, ма сцәа иалашәон.
Дауҭ даныхәыҷыз, хәбаҟа шықәса анихыҵуаз, Аҟәа
ҳашҭаҿы дыхәмаруан. Сара ҳуадаҿы адиуан сықәианы
ашәҟәы саԥхьон. Сылацәа нҭааит, ԥхыӡла, сыԥшызар, дааиуеит Дауҭ. Дыччоит, арахь ихаҿынтә иаауан ашьа, илахь
иахьыкәкәоит.
Сцәырҳаны сааԥшын, сыҩны сналбааит дахьыхәмаруаз
агәарԥ ахь – ҳгәыла ԥҳәыс длыманы дааиуеит Дауҭ. Аанда
данхыҵуаз дкаҳан, ихы кыдҟьазаап.
Абар аԥхыӡ. Зынӡаск ассир избахьоу, сыԥхыӡи сцәа­ла­
шәареи аргамаду деиқәнархеит саб.
Уи шаҳаҭс дамоуп саншьа иԥа Алиоша Коӷониа. Ашаҳаҭра
акәым, иара ихаҭа далахәын.
Ари ҟалеит 1976 шықәсазы, ааԥын аамҭазы.
Ҽнак ашамҭазы ԥхыӡ дызбеит саб. Ихьыз сзымдыруа
дгәаҟуеит, иԥсы изеивгом, аарлаҳәа иблақәа зны иааԥшуеит,
нас инеиқәиԥсоит. Акы иҳәарц, иҿы ааихихуеит, иауам, ажәак
изҳәом. Ҳшеибарххоз, дшыскыз, сцәырҳаны сааԥшит. Сгәы
ҭыҵны ицон. Ԥыҭрак сышьҭан, сгәы сызмырҭынчит. Сыԥсы
сыхәлахо ианалага, сҩагылан, сҽааиласҳәан, ашьшьыҳәа

431

сындәылҵын, амшын ахықә ахь сцеит. Ԥыҭраамҭак слеи­
ҩеиуан. Ашарагьы адәы ианаақәла, аҩныҟа схынҳәит.
Адиуан снықәиан, сҽаасырҭынчын, сҭаҳәахаа сыцәеит.
Еиҭах аԥхыӡ. Еиҭах избац. Саб аԥсра даҿушәа, инапқәа
рха­ханы сеиқәырха иҳәозшәа, иҿы кны иблақәа ҭаауа
дысҿыԥшуа… Ихьыз сзымдыруа, дгәаҟ-ҵәаҟуа… Дгәаҟуеит,
иԥсы ихәлахоит. Иҿы ааиртуеит, ажәак изҳәом, ҳшеибарххоз
дшыскыз, сааԥшит.
Сгәы ҭыҵны ицон.
Ԥыҭрак сиан.
Сгәы сызмырҭынчит.
Схаҭа сыԥсы сыхәлахо салагеит.
Амш каххаа еилган, ԥхарран. Аусурахь сцеит.
Скабинет сыҩнатәоуп.
Астол акгьы ықәым. Астол ҭацәы сшахәаԥшуаз, астол иқә­
гылоушәа сыбла иаахгылеит аҭоубыҭ – акәыба. Идуцәам.
Акәыба дҭоуп саб. Инапқәа игәы иқәҵаны, иблақәа хҩаны…
Аа, абар аԥсы…
Аҭел аашьҭысхын, сизасит Алиоша. Аус ахьиуаз ихарамызт.
Снеит.
Сҽаасырҭынчын:
– Умамида лбысҭа уамеилаҳаӡои? Шьыбжьон аԥсшьараан
ҳазцар бзиан, – сҳәеит.
– Иахьа хәашоуп. Уаҵәы, асабша ҳшынҭаацәоу ҳцап,
аԥсыӡгьы ҳкып, – иҳәеит Алиоша. Иара амашьына есқьынгьы
иман.
Ианиҭахымха, аусурахь схынҳәит. Аӡәы днеиуеит, дааиуеит.
Астол снахатәар, еиҭах сыбла иаахгылоит саб дызҭоу аҭоубыҭ.
Исзымычҳаит. Еиҭах Алиоша аус ахьиуаз снеит. Аусура
аамҭа макьана ишыҟазгьы, ианысыму, имашьына ҳнақәтәан
ҳцеит Аҭараҟа, сани саби ахьынхоз.
Агәашә аасыртын, ашҭа ҳҭалаанӡа:
– Шәмашьына уаҟа игылаз, арахь шәааи, шәааи! Уааи,
нан, уааи, уаб аԥсра даҿуп, – ҳәа ҿылҭит сан амандаринаҭра
аҟнытә.
Ҳҩыџьегьы ҳаҩит: «Иҟалазеи? Иҟалазеи?!» ҳәа, – ҿыҭуа.
Дзымгыло, иблақәа аарла иаартуа, ажәак изымҳәо
дышьҭоуп саб амандаринақәа рыҵаҟа.

432

Даашьҭԥааны амашьына дынҭаҳҵан, иахьынӡалшо ирласны амҩа ҳақәлеит ахәшәтәырҭахь даҳгарц.
Гәылрыԥшь ҳналалоны иҵегьы деицәахеит саб. Аилкаара
мариан Аҟәанӡа дышзымнеиуа.
Днаҳгеит Гәылрыԥшь ахәшәтәырҭахь. Имԥсыша аџьма
арасаҵәы азылаҟәуеит ҳәа, ҳманшәалахеит, аҳақьымцәа,
амедеи­ҳәшьцәа иаҳҭахыз зегьы ыҟан.
Иаразнак дыдрыцқьеит. Амандаринақәа ахәшә рықәиҭәон,
аҵармақьа, аҳәынаԥшьыга уҳәа ихәлаҭәеит.
Саб есқьынагьы алаф илан. Данеиқәха, иԥсы анааивига:
– Шәсыдызцалазеи, наҟ анарцә сцахьан, аҳақьымцәа
мчы­ла сшәырхынҳәит, – иҳәеит дԥышәарччо, аԥхыӡ хаа ибаз­
шәа, нас деиқәзырхаз аҳақьым дихәаԥшуа, инациҵеит, –
сеиқәзырхаз шәызегьы аҩнынӡа шәсызнеи, ҳааибаныҳәап.
Иҟалаҵәҟьази, аԥхыӡи ацәалашәареи анысгәалашәалак,
сааҟәымҵӡакәа схы сазҵаауеит: «Иаанагои? Ишԥеилкаатәу?»
Аԥсабара амаӡақәа ҭаҳҵаауеит. Ҳдунеихәаԥшра иаҳа-иаҳа
иҭбаахоит, иҵаулахоит. Аха ауаҩы ихаҭа иеилкаара иаҳагьы
иуадаҩхоит, амаӡақәа зегьы раԥхьа дгылоуп. Ари ахшыҩҵак
раԥхьаӡа сазкылсит иҵегьы санқәыԥшыз, Москва аинститут
санҭаз.
Саҳәшьцәа рҟнытә агәыбжьанытә Ҭина хаҵа дцахьан,
дсымбеижьҭеи шықәсык аҟара ҵхьан. Лцәа лтәымкәа дшыҟаз
сыздырӡомызт.
Уахык, ԥхыӡ дызбеит снапы данҵаны, дышьҭыхны дыскушәа,
арахь снапқәа ашьа рыхьтатоуп. Лара дсыхәаԥшуеит, ажәак
лызҳәом.
Астудентцәа ҳзеиԥшынхарҭеи аԥошьҭеи еизааигәан. Издыруан, шаанӡа асааҭ хәба рзыҳәан иаадыртуан.
Цәашьас исымаз. Ҩбаҟа, хԥаҟа сааҭ слеиҩеиуа суада
сыҩнан. Аамҭа анааи, сцеит аԥошьҭахь.
Аҭел шьҭихит сымаҳә, аԥсшәа анааибаҳҳәа:
– Саҳәшьа дыҟоума? – снаиазҵааит.
Дыԥхашьаԥхаҵо дышцәажәоз аилкаара марианы:
– Упату схы иқәуп сара иахьысҳәо. Уаҳәшьа ахшара­иур­
ҭаҿы дышьҭоуп, убрахьынтәи абыржәы сааҩналеит. Иуды­сны­
ҳәалоит, аеҳәшьаԥа дуоуит.

433

Ашьҭахь иҵегьы цқьа еилыскааит. Ԥхыӡ данызбоз убри
аамҭазоуп ахшара данлоуз.
Аԥхыӡқәа…
Ацәалашәарақәа…
Абарҭ аԥхыӡқәа анысгәалашәо, даҽа зҵааракгьы еснагь
исызцәырҵуеит.
Изыхҟьазеи, ԥхыӡ изысымбазеи, ма цәалашәарак гәны­
хәҵысла изысмоузеи ишыҟало сыԥсҭазаара зегь аазырҳәыз
аибашьра хлымӡаах?
Абас схы саназҵаа, ани, уахгьы-ҽынгьы ицәам, сеиқәырханы
саазго агәлымҳа инҭаҩит бжьык: «Изухауршҭи, зныкымкәа,
ҩынтәымкәа ԥхыӡ иубахьаз, уани уаби рыҩны амца акны
ибылуашәа? Уи аԥхыӡ аԥсҭазаараҿы ииашаны иҟамлеи? Уца
Аҭара Ахәыҟа, уҭал уашҭа гәакьа. Аццышә унахагылап».
Иааизакны уажәазы аԥсацәа ҳзеиԥшрахаз уазхәыцыр, уазкылсуеит улахь еиқәызҵаша хшыҩҵакык: даара имаҷхеит ухы
рыдуныҳәалартә иҟоу аҭаацәарақәа, ус анакәха, уаацәшәартә
аҟара иԥсыҽхеит, ҳҳәынҭқарра Аԥсны.
Ианвар 21, 1994 ш.
Адунеитәи атрагедиа акәзааит, Аԥсны хәыҷы атрагедиа
акәзааит, абарҭқәа зегьы рхыгара, рычҳара иаҳа имариоуп
ауаҩы ихатәы трагедиа ахгара аасҭа. Зегьы дыриааиуеит, зегь
рҿы қәԥарала, хи-ԥси рмеигӡарала ихәҭаа алеигалеит, ихаҭа
игәаҵаҿы агәырҩа хьанҭа анҭам, уи аганахьала даныӷәӷәоу,
данҭынчу. Ихатәы анысҳәа, убраҟа. Ихатәы ҳәа сызҿугьы
ҩбаны аҽашоит. Ихаҭаҵәҟьа, иаҳҳәап, чымазарак ихьзар,
мамзаргьы дзырԥхашьаша акы дақәшәазар, зегьы дыриааиуеит иҩнаҭаҿы, иҭаацәараҿы даныманшәалоу.
Иузаазгап ҿырԥштәык.
Сбаандаҩны, иахьа, уаха, уаҵәы санбаршьуеи ҳәа ана­
цистцәа рнапаҿы саныҟаз ахыгара, ачҳара иаҳа исзымариан, абыржәы, ахақәиҭра ансоу ашьҭахь, сыҷкәын ичымазара
иахҟьаны аҭагылазаашьа ахыгара аасҭа.
Аԥсны арыцҳара рыжәҩа иқәлеит ҳаҷкәынцәа, аҿарацәа.
Иҭахаз ҭахеит, иаанхаз иҟәаҟәа-чаҟәаны, рыԥсихика убасҟак

434

иԥсыҽхеит, ахақәиҭра ашьҭыхра рылымшартә аҟара. Иреиӷьу
ныҳәаԥхьыӡуп: «Уҩныҵҟала анцәа уиныҳәааит, иухшаз рыцә­
гьара Анцәа иуимырбааит!»
Аибашьра аан Аԥсны аиҳабыра ҳрышьҭит Иура Воронови,
Иура Анчабаӡеи сареи аинтеллигенциеи ауаажәлари реи­
ԥыларахь. Убарҭ аиԥыларақәа руак аан, иналукааша аурыс
шәҟәыҩҩы В. В. Конецки ҳхала ҳанеицәажәоз, ҳрыцҳашьаны
игәы иаланы ус иҳәеит:
«Вас мало. Их слишком много» ҳәа, – аԥсуааи ҳаӷацәеи
рзыҳәан.
«Маленькая кошка загнанная в угол, превращается в тигра» – сҳәеит, нас иаҳәара салагеит, шаҟантә аимпериақәа
ҳақәлахьоу, аха ҳаиқәханы ҳааиуеит.
Адаӷь шыҳәҳәо амаҭ аҿы иҭаԥалоит. Ажәларқәа иааҟәы­
мҵӡакәа аҭынчра, аҭынчра ҳәа иҳәҳәоит, арахь иааҟәымҵ­
ӡакәа инибарҵәоит.
Ашәҟәыҩҩы-афилософ-асатирик Ежи Лец шаҟа ибзианы
иҳәозеи:
Абри сгәалазыршәаз, иахьа Шәача, автобусқәа раан­
гыларҭаҿы машәырла ҳаиқәшәеит қырҭуа бзиаки сареи.
СССР ажәларқәа рыжәҩа анеибыҭаз, ҳаԥсадгьыл ду аныҭбааз
уҳәа, аамҭа бзиақәа зегьы иаалырҟьаны ихынҳәызшәа,
ахҟа ҳабжьаӡамшәа, ҳҩыџьегьы азныказ иаҳҳәо ҳҿамшәо,
ҳшанханы шәымҭақәак ҳаихәаԥшуан.
– Батоно, Џьума! Уара уԥсы ҭоума? – анарцәынтә саазшәа,
иџьашьаны, дсеигәырӷьаны ҿааиҭит.
– Саргьы иџьасшьоит сыԥсы ахьҭоу, – сҳәеит.
Иаразнак исгәалашәеит ижәла – Миндиашвили.
Аибашьра ашыкьымҭа. Тҟәарчал саныҟаз, афашистцәа
срымпыҵашәаанӡа, уахык агоспиталь аҟны снеит. Апалатақәа
рҟны ихәны ишьҭақәаз ҳаибашьыҩцәа снарацәажәа-аара­
цәажәеит. Убасҟан исаҳаит рызегьы зхәышәтәуаз аҳақьымцәаахирургцәа шқырҭқәаз. Ауха аишьцәа Миндиашвили Нодари
Омари сыԥшаан срацәажәеит. Дунеихаан исхамышҭуа исзаанхеит сахьа хәыҷык. Руаӡәк Миндиашвили ихалаҭ аџьыба
иааҭигеит ачабра акы ылаҳәаны.

435

– Шәахәаԥш, абри амузеи аҟны иҵәахтәуп, – ачабра
иаагәылихит наԥсыргәыҵак иаҟараз амгьал аџьыка ахьшьны.
– Абыржәы дыхәны иааргаз аибашьҩы, аоперациа ззызуаз,
иџьыба иҭан. Ҩаха-ҩымш раахыс абри акәын фатәыс имаз
апозициаҿ дахьтәаз.
Уигьы ҳгәалаҳаршәеит иахьа Шәача ҳанеиқәшәа.
– Шәара, аишьцәа ишәасҳәаз сзыҟамҵеит. Ҳанеиқәшәа,
ҳанеицәажәа ашьҭахь сзықәшәақәаз зегьы аҳәара иаԥсам.
Ԥсуак иаҳасабала шәуалԥшьа сықәын, – анысҳәа, уаанӡа
дазхәыцуазар акәхарын, ҿааиҭит:
– Уаргьы, шәызегьы аԥсуаа ҳуал шәықәӡам. Ҳазегьы, аԥс­
уаагьы ақырҭуагьы ауалԥшьа ҳақәуп Аԥсны аҿаԥхьа. Ҳзых­
шаз, ҳзааӡаз ҳзымыхьчеит.
– Ма иҩымҭақәа урыԥхьахьеит, мамзаргьы иӡбахә уаҳа­
хьазар акәхап, дыҟан полиак шәҟәыҩҩы-философк Ежи Лец
ҳәа. Ақырҭқәеи аԥсуааи ҳаизыҟазаашьа идыруазшәа, иҳәон
абас: «Аҭоурых иаҳнарҵо акызаҵәыкоуп, акымзаракгьы
шаҳнамырҵо». Ақырҭқәеи аԥсуааи зныкымкәа еибашьхьеит.
Зны еибарԥсуеит, нас игәыдибакылоит, нас еиҭах еибашьуеит,
нас еиҭах еинышәоит. Абас ҳаауеит шәышықәсала, – сҳәеит.
Абас акыраамҭа ҳаицәажәон. Иԥхасшьон, симазҵааӡеит
аишьцәа руаӡәк дарбаныз Нодар иакәзу, Омар иакәзу. Аха
ибзианы издыруеит акы: ақырҭқәа рчымазара ианалҵлак,
аишьцәа Миндиашвилиаа ирылаҽхәо иалагоит.
Ианвар 22, 1994 ш.
Ҭакәажәык ақыҭа зегьы лхьаан, лара уаҩы дигәалашәомызт
ҳәа, аӡәыр дсазҵаауашәа, нас акыр сзахәошәа, Шәача сахь­
тәоу, сгәаҟуа сазхәыцуеит ҳаԥсуа шәҟәыҩҩра алахьынҵа.
Фактла иуҳәозар, аибашьра ианналага аҽны, раԥхьа иааҭ­
ҟьаз ахы аԥсуа литература агәаҵәахы иҭашәеит, иашьит.
Агазеҭқәа ирнылаз жәеинраалақәак рыӡбахә умҳәозар,
аиба­шьра иалагазар аахыс лабзк иаҟараны аԥсышәала
шәҟәы заҵәыкгьы ҭымҵыцт. Аԥсуа шәҟәыҩҩцәа ҳахаанхеит
уаӷоу дызхаанхаша – ҳхаҭақәа ҳаԥсы шҭаз, ҳазҿыз аус аҿы­
цәаара.

436

Изхысҳәаауа, аҳәынҭқарра ашьақәгылашьа шьаҭанкыла
аҽаԥсахит.
Асовет мчы шьакаҭәарала иааит, шьакаҭәарала ицеит.
Иахьынӡаҟаз, ашәҟәыҩҩцәа рзыҳәан принцип заҵәык
аман – сара сзыҳәан иуҭахызар амыткәма ҳәала.
Абарҭқәа сышрызхәыцуаз исгәалашәеит, асоветтә социологиа ашьаҭакҩы, уажәы Урыстәыла академиа иатәу,
асоциологиатә институт адиректор, аспирантура данҭазаахыс
аиҩызара ду зыбжьоу, апрофессор Владимир Иадов,
дызсызҵааз:
– Асовет мчы ахаан иҟазма аԥсуа шәҟәыҩҩцәа арежим
иаҿагылаз? Иаҳҳәап, Солженицын, ма Мандельштам, Ахматова, Цветаева реиԥш иҟақәаз?
Изҵаара даара иҵаулан, аха аилкаара мариан, избанзар иҭиҵаар иҭахын уажәтәи, Асовет мчы анца ашьҭахь, иааиз аамҭа ҳшазыҟоу. Ҳаицәажәара мҩаԥысуан Ленинград,
иуадаҿы, ҳаибашьра анцо аамҭазы.
– Володиа, – нас маҷк лафны, – «мой друг бесценный»,
узҵаара ду аҭак аҟаҵара азыҳәан иудыруазароуп аԥсуа жәлар
аҩажәатәи ашәышықәсазы рҭоурых.
1921 шықәсазы Ар ҟаԥшь Аԥсны ианалала, аԥсуа жәлар
абсолиутно реиҳараҩӡак иреигәырӷьаны ирԥылеит, анхацәа
роума, ҭауади-аамсҭеи роума, еилых ҟамҵакәа, избанзар дрыман еицырзеиԥшыз аӷа – ақырҭуа меншевикцәа,
аоккупантцәа.
Ар ҟаԥшь иқәырцеит аԥсуа жәлар раӷацәа. Асеиԥш аха­
қәиҭра назгаз, ҳәарада, ирыдгылеит ашәҟәыҩҩцәагьы.
Ашьҭахь, сталинизм аиааира анага, аԥсуаа ҩ-мцак ирыбжьахеит. Мрагыларахь ақырҭуа фашизм, мраҭашәарахьтә Кремль,
абольшевикцәа-акоммунистцәа рыштаб. Аиаша уҳәозар,
аҩбагьы рҭахымызт. Иҟоуп аԥсуа жәаԥҟак: «Амшә иакыз,
«баба, баба!» иҳәеит», даҽакала иуҳәозар, дызфоз амшә, ахы
ашьшьра далагеит. Абраҟа иҟоуп аԥашә, аԥсуа шәҟәыҩҩцәа
асовет режим изаҿамгылаз – сҳәеит.
– Убри азыҳәан акәхап аԥсуаа изеигәырӷьоз СССР ахьхыбгалаз? – иҳәеит Владимир Александр-иԥа, иналукааша аурыс
интеллигент.

437

– Усҵәҟьа акәым. СССР аиқәырхара азыҳәан рыбжьы рҭиит
аԥсуаа. Аха асовет режим анкаҳа, аԥсуаа еиҭах ҩ-мцак ирыбжьахеит. Қырҭтәыла аиааира агеит афашизм. Кремль ргеит
абандитцәа, акриминалқәа, аԥсымҭәқәа. Узыдгылода? Иҟоуп
аԥсуа жәаԥҟак: «Стәар – уаб дысшьуеит, сгылар – уан дысшьуеит», – иуҭаху алх! Аԥсуаа иалырхит Кремль. Иузаазгоит
ҿырԥштәык. Ельцин атрибуна данықәгыла, ишьҭахь дгылан
аԥсуа бандитк, авторитет дуӡӡак. Аԥсны данаа, иҩны снеины дгәыдыскылеит, – анысҳәа, дхышәҭны дкаҳартә дыччеит
сҩыза ду, – Владимир Александр-иԥа асалам сызиҭ, асалам,
– иҳәеит лафны иҭәны.
Ҳиааира ду ашьҭахь, ҭелла ҳанеицәажәоз, адныҳәаларақәа
рышьҭахь, ииҳәаз ажәа ҟәыӷақәа иаҳа-иаҳа инарҭбааны еилыскаауа салагеит.
Иҳәеит иааркьаҿны:
– Ахеиқәырхара! Шәхы еиқәшәырха! Шәхы шәақәгәыӷ!
Аҳ, шаҟа ибзиаз, Аԥсны анҭыҵ иҳамақәоу ауаа ҟәыӷацәа,
Аԥсны иааганы, еиԥылара дуқәак рымҩаԥгара.
Аибашьра ашыкьымҭаз, сыԥшәмеи сареи, Гәдоуҭа абаӷәаза
ааигәара, Замостианскаиа ҳәа иахьашьҭоу аҳаблаҿы, иҭацәыз
уадақәак ҳрыҩнан. Аҩны қырҭуак итәын. Аибашьра ианалага,
Урыстәылаҟа дықәҵны дцеит.
Ҳара ҳаҩналаанӡа, уаҟа иҩназаарын Гиви Допуа икомандеи иареи. Данцоз исзаанижьыз маҭәақәаки еимаақәаки
ҳамҭа дук еиԥш среигәырӷьеит.
Инацысҵап даҽакгьы. Сҩыза бзиа Вова Гәымба иҩныҟа,
Мгәыӡырхәа сганы ацәамаҭәақәа сиҭеит. Иҷкәыни сыҷкәын
Беслани еицеибашьуан.
Сыԥшәмеи сареи ҳаҩнан сҳәахит. Еиҳарак лхала дыҟан.
Уахгьы-ҽынгьы агәашә ахь аԥшра, арахь лассы-лассы иааҩуаз
ахысыбжьқәа. Ешырантәи атҟәацыбжьқәа.
Аибашьра – бџьарла…
Аибашьра – каламла…
Аҩбагьы ҳхаагеит.
Уажәы?
Зеилкаара уадаҩу, даҽа ԥышәара дук ҳашҭа аҭалара иаҿуп.

438

Ианвар 23, 1994 ш.
Анаџьалбеит, издыруада, ҳазшаз дрыцҳаишьазар, игәа­
бзи­ара еиӷьхан, Шәача дахьышьҭоу ахәшәтәырҭа аҟынтә
доурышьҭит сыҷкәын, ианшьа Шәарах иҟны дыҟоуп. Иахьа
аҭел дысзасуан.
Раԥхьа дсазҵааит: «Папа, уара угәабзиара шԥаҟоу?» ҳәа.
Идыруан, аӡаӡ алақшазшәа, зны-зынла иаалырҟьаны схы
аасыхьлоит. Арахь иааҟәымҵӡакәа схы-сгәы иҭагьежьуеит,
сахьӡаӡом, ирласны иҩны салгароуп сроман «Ахамышҭыхә».
Убасшәагьы сгәы иаанаго салагеит, амцхә ахҭнысҵеит
ҳәа иаҳгаз аиааира. Убас амцхәгьы ахҭниҵеит сыҷкәын Дауҭ.
Аҭел дахьасыз убасҟак сеигәырӷьеит, аҵх ашарахь инеиаанӡа
сызмыцәаӡеит. Зани заби зҭахым, зыхшара рыгәхьаа зкым,
длыҿхагаахо аԥҳәыс бзиа дзымбац, дад, уи Анцәа димшеит,
дуаҩыбжоуп. Аԥсны бзиа избоит, аԥсуара Анцәа иныҳәааит
ҳәа лассы-лассы изҿаку игәра умган, иаашәарҭахар, ихы
аиқәырхаразы зегьы ачарҳәара рзиуеит.
Изызӡарызеи, агәра згартә знызаҵәыкгьы сгәы иҭамшәеит
ақырҭқәа ҳақәлоит, аибашьра ду ҟалоит ҳәа. Ажәалагьы иҳәон,
ԥхыӡгьы ибахьан сашьа Муџьа.
Аибашьра иалагаанӡа ҩбаҟа мза шагыз абасеиԥш
аԥхыӡқәа ибеит. Ишиҳәаз ианысҵоит.
– Аҭараа ԥыҭҩык ҳаицыхуп, Аҟәаҟа ҳцоит. Мархьаул ҳнеи­
хьаны ажәлари амашьынақәеи еилыхо, еилысшьа рмоуа, ҳаа­
рыдгылеит. Ҳаангылеит.
Ԥхьаҟагьы шьҭахьҟагьы ҳрышьҭуам, абаандаҩцәа ҳар­
ҩызахеит. Ус, сыԥшызар, Мархьаул ацҳа азааигәара, ҿыцха
дианы, адгьыл илымҳа надҵан, аӡырыҩра далагеит Мира
Цецхалаӡе (ари аԥхыӡ ансеиҳәоз сашьа Муџьа аибашьра аламгацызт. Аҭара сыҟан усҟан, иԥсы ҭан Мира. Ашьҭахь
анацистцәа дрымԥыхьашәан, дыргәаҟны дыршьит, ижәла мацара азыҳәан).
– Уаа, Муџьа, Муџьа? Ара уааи, ара уааи! – ҿиҭит Мира
илымҳа адгьыл иадкыланы, – уааи уӡырҩы, рышьҭыбжьқәа
са­ҳауеит. Адгьыл аҵан, ашышкамсқәа еибашьуеит, аибарԥсра
иаҿуп. Уӡырҩы, уӡырҩы, дара рҽеибыҭаны Аҟәаҟа идәықәлеит.
Аҟәа зегьы шышкамсла иҭәыхит. – Абри егьиҳәеит, деихеигәо

439

дҩагылеит Мира. Сихәаԥшызар, иоуразоуроу иқәпапаны
дыр­куп ашышкамсқәа. Адгьыл уқәиа, уаргьы уқәиа иҳәахын,
сыхҭеикит. Исымуит. Ҳшеибарххоз, сааԥшит.
Аибашьра аҟалара шықәсык аҟара шагыз, иуасҳәап, даҽа
ԥхыӡк избаз.
Кәыдры аҽеиҩшаны иҟахуп наҟ-ааҟ аӡы авсуа, агәҭа ибжьаханы иҟаз аҟәараҿы иқәгылахуп сыџьмақәа шынеибакәу
зегьы. Ҳаи, Анцәа инирҵәааит, уахь изгозеи сҳәан, аӡы
сҽалажьны сырит. Аӡы сегьырит, сышьҭахьҟа сыԥшызар, аргамаду ахәашьра иаҿуп аӡиас. Ахәашьра мацароума, иаҳа-иаҳа
иацло иалагеит.
Ҳаи, ахьымӡӷ згоит, џьмабаақәак ихы рықәиҵеит рҳәоит
аӡы сагар, акакала ирго аҵкыс, аӡы иаласыжьыр, изыруа
ырыр, ҩынҩажәа ахьыҟоу, рыбжа ма ирыргьы сара исызхоит
сҳәан, сыџьмақәа еидцаланы сҩарыҵаҟьан, аӡы иаласыжьит.
Иӡсо рҿынархеит. Акгьы аӡы иаанамхәакәа, иҩырит. Аҟәара
нырцә иагьҩықәгылеит, ишызбоз, аҟәара азааигәараҵәҟьа,
бахәык, абахә дуӡӡак ҩышьҭыҵит. Ҟоҳ, абахә ааимҟьеит, аха
изакәызеи еимҟьаз, асаса раҳаны, гыгшәыг бааԥсык иаҩызаха.
Асаса иҭҟьаны иаахуеит амцабз.
Сыԥшызар, сыџьмақәа атрым-атрым ҳәа иҩышьҭыԥаҩышьҭыԥаны амцабз ахьыҭҟьо абри асаса аҭаԥалара иаҿуп.
Тырк-тырк-тырк ҳәа, сыџьмақәа акакала асаса инҭаԥало мацара, иаасымпыҵаӡит.
Сцәырҳаны сааԥшит.
Уажәы, ишубо, сыџьмақәа рымацара ракәым, ԥшь-шьапык
зҵоу ацгәыҵәҟьагьы ҳамамкәа, ҳанхарагьы былны ҳаалҵит
аибашьра.
Ауаҩы имаӡақәа ируаку – аԥхыӡ – иадҳәалоу даҽакгьы
анысҵар сҭахуп.
Шәача аџьырмыкьаҿ снеит мчыбжьык уажәаԥхьа. Сыҷкәын
Дауҭ дахьышьҭоу ахәышәтәырҭахь изгарц, ашәырқәа аасхәап
ҳәа.
Ҳәсақәак, зықәрахь инеихьаз, аԥсуа џьыкеи асыӡбали рҭи­
уан.
Ашәы рхьыссы, ирыцҳахәха, еидашшыло еицәажәон
агыршәала. Саргьы агыршәала сразҵааит аџьыка зыԥсоузеи
ҳәа.

440

Мап, аиааира згаз исахьа сымамызт, иаҵахаз ихыччогьы
сиеиԥшмызт.
Шықәса ҩынҩажәижәаба раҟара зхыҵуаз, лцәажәашьала
аҵарагьы змаз, ԥсабаралагьы игызмалыз аԥҳәыс быргк ус
ҿаалҭит:
– Аԥсныҟа уаныхынҳәуа уабанӡацои? – лҳәан, днасазҵааит.
– Аҟәаҟа.
– Гагра уалсны умцои?
– Ааи.
– Гагра дынхоит аԥсыуак, ижәлоуп Бениа, ихьӡуп Вова.
Иԥҳәыс Бабулиа лыхьӡуп. Убри Бабулиеи сареи аус еицаауан ахәыҷтәы баҳчаҿы. Аибашьра иалагаанӡа, шықәсык аҟара
шыбжьаз, ҽнак аусураҿы сахьнеиз, сгәырӷьаҵәа Бабулиа ус
наласҳәеит. Лареи сареи аеҳәшьцәа реиԥш пату еиқәаҳҵон.
Лара, Бабулиа, аԥсуа цқьа, сара – ашәануа.
– Бабулиа, ихьа убриаҟара агәырӷьара сымоуп, сха­
ҵа­зар, ашампанҩы аахәаны, баргьы ибсыржәуан, саргьы
сҽасыршьуан. Шықәсык аҟара ҳаҩны аремонт ҳазҿыз иацы
ҳалгеит. Ҳуасҭацәа цеит. Аҩны еилсырган, иахьа ицқьаӡа
сындәылҵит. «Бара, иҟоу басҳәап, –ҿаалҭит Бабулиа, – бареи сареи шаҟа ҳаҭыр еиқәаҳҵо бымдыруеи? Сара бара
бзыҳәан абзиа шысҭаху бдыруеит. Бгәы иалымсын, аремонтгьы баша иҟабҵеит, аҩны ахаҭагьы баша ибымоуп. Амалмазара ҳәа акыр бымазар, зегьы ҭины ахьы аахә, араӡын,
ма абриллиантқәа уҳәа, бџьыба иҭаҵаны иҵәахы. Шәарҭ,
ашәанцәа, ишәықәҵышьахо сыздыруам, аха иаарласны Аԥсны
шәықәҵуеит, убас ԥхыӡ избеит» – лҳәеит.
– Схы еилагарц егьсыгымхеит. Бабулиа, ари аҩыза ажәа
бааԥс сара исабҳәеит, аха уаҳа бҿы иааҭыхны ибымҳәан,
ианаараҳа, схаҵа дыздыруеит, дагыруоуп, агырқәагьы,
ҳарҭ ашәанцәагьы аӡәы дбеигӡараны дыҟам, быршьуеит
сҳәеит. Лара ус нацылҵеит, ашәанцәа шәымацара шәакәым,
бабхәараа, агырқәа, ақырҭқәа, шәызегьы Аԥсны шәықәҵуеит
лҳәеит еиҭах Бабулиа.
Аԥсуа ԥҳәыс исалҳәаз ҟасҵазҭгьы, ҩныда-гәарада, ис­
шәымкәа-исхамкәа, аа, сқанџьыр, аџьыкеи асыӡбали рыла
ҳаԥсы ҭоуп ҳшынҭаацәоу, – лажәа даалгеит лылабжышқәа
рыцқьо.

441

Жәаха мза иалагӡаны, Аԥсны иҟалаз арыцҳарақәа, агәаҟ­
рақәа, ртәы Лев Толстои иаҟара иузыҩуазаргьы, ҩын­ҩықәра
нуҵыргьы уахьӡом.
Февраль 1, 1994 ш.
Ажәытәан, Аԥсуа ҳәынҭқарра анҳамаз, Аԥсцәаҳа, ҳәарада,
Аԥсны атерриториа арҭбаареи, рыжәлар, аԥсацәа рхыԥхьаӡара
излацлашеи ирышьҭан.
Аԥсны ҟьаҟьа… Аԥсны Ду, Аԥсны хәыҷы… Аиаша заҳам­
ҳәозеи: иҟан Аԥсуа империа.
Ҩныҵҟала ианхыбгала, Аԥсны иахагылаз аҳцәа – Чачаа,
Ширван-шахаа Аԥсны атерриториа армаҷра мацара акәым,
хықәкы хадас ишьҭырхқәаз раԥхьа игылан аԥсуаа рымч
армаҷра, рхыԥхьаӡара агырхара.
Адунеи аҭоурых аҟны иҟамлацыз ҟалеит Аԥсны. Аҳцәа
рыжәлар аӷацәас ишьҭырхит, атәыҭира (работорговля)
аԥшьыргеит. Иааиҵагылоз асабицәа, арахә реиԥш ирҭиуан,
ирҭиуан зықьҩыла.
Ашьоура… Ақәибахра…урҭқәагьы ирыдгылаҩцәан аҳцәа…
Алахтра… Аҩыра…
Иааркьаҿны иуҳәозар, шәышықәсала аҳцәа, афеодалцәа,
ҭауади-аамсҭеи аԥсуа жәлар еиқәзырхашаз шамаха ус бзиак
ҟарҵомызт.
Аурыс империеи аԥсуа жәлари еиҿазыжьда? Еиҭах дара
аҳцәа, афеодалцәа, ҭауади-аамсҭеи.
Аԥсны еиқәзырхаз Қьалышьбеи Чачба дызшьыда? Иара
итәқәа.
Урылаҽхәартә зыӡбахә уҳәаша сара сгәанала, Аԥсуа
ҳәынҭқарра ҟазҵаз Леон Аҩбатәии, Асовет мчы анааи Аԥсны
иахагылаз Ефрем Ешбеи, Нестор Лакобеи роуп. Абарҭқәа
рыгәҭыхақәа, иззықәԥақәоз наигӡеит Владислав Арӡынба.
Геноцид шәышықәсала…
Геноцид адәахьтәи аӷацәа рыла…
Геноцид ҳаҩныҵҟатәи ҳаӷацәа рыла…
Геноцид Бериа ила…
Абарҭқәа зегьы ҳхыганы… Зегьы ҳариааины…

442

Сацәшәоит ҳаиԥшхазар ҳәа ихәжәаз аҽыҩ…
Узықәгәыӷша акоуп – Аԥсны еиқәзырхаз, аҳәынҭқаррагьы
еиқәдырхеит – аԥсуа жәлар. Ахыбгалара ахықәаҟны ҳаннеи­
лак, ҳаиқәзырхо мчқәак цәырҵуеит, ҳазшаз мчык ҳаиҭалоит.
Ишәарҭақәоу раԥхьа игылоуп абџьар мыжда ашьцылара.
Даара-даараӡа ирацәаҩны иҵәахны ирымоуп автоматқәа,
атапанчақәа, уимоу, ирҵәахит агранатаршәгақәа.
Анцәа иџьшьаны, аибашьра еилгеит, ҳԥыза ду Аԥсны дахагылоуп. Ҳзыхьчаша ар ҳамоуп.
– Изуҭахузеи, ахатә малеиԥш, иҵәахны изумоузеи? ҳәа, –
сара сиазҵааит сқыҭаҿы командирс иҟаз руаӡәк.
– Арӡынба игәра шԥазымгои! Аха зегьакоуп ҳара ҳхы
ҳахьчалароуп. Аибашьра иалагаанӡа, иудыруеит аорганаа
наҳалалан, ажьа шьыгақәаҵәҟьа ҳзаанырмыжькәа, бџьарс
иҳамаз зегьы ҳамырхит. Иумдыруеи, афорумаагьы џьоукы
ҳаржьеит абџьар ҳамоуп, ҳаиқәшәоуп ҳәа. Жәынгьы-ҿангьы
Аԥсны еиқәзырхо ажәлар роуп, – иҳәеит.
Изхаҳҳәааз, Ачадара иҟалаз арыцҳароуп. Аибашьра зегьы
зхызгаз, еибганы иалҵыз, аҭаацәара далаларц аҽазыҟаҵара
дшаҿыз, аа, мышқәак раԥхьа анышә днамардеит. Дызшьыда? Аибашьраан ивагылаз дишьит машәырла. Арыцҳара
уаҟа иаанымгылеит. Машәырла уақәшәагәышьеит, ҳаҷкәын
уаҳа илахь ианымызт, ҳаҷкәын иҭыԥан уара уҳамаз ҳәа
иарҳәеит иишьыз иҭынхацәа. Аха иара убасҟак игәнигон, ихы
илагәыдҵаны иҽишьит. Агәырҩа еиҭагәырҩа. Аџьныш ииӡбаз,
абџьар иашьцылаз иара ада ԥсыхәа имамшәа ибо далагоит.
Иҳаԥсыхәоузеи?
Февраль 2, 1994 ш.
Абраҟа ианысҵақәо иудыруазеи, мышкызны аӡәы имԥы­
хьашәаны даԥхьар, абри акәызма хәыцырҭас, хьаас имаз
иҳәар ҟалоит, нас инациҵап, ажәлар, ауааԥсыра, аиааира дуӡӡа
шыргазгьы, ргәаҵәахы ашәы анакәыршаз, анышәынҭрақәа
ианрызԥырымҵуаз аамҭазы, иара, ашәҟәыҩҩы далацәажәоит
ала, аҩны зыхьчоз ала.
Ҳшынҭаацәоу ҳахҵәаны Гәдоуҭа ҳаныҟаз, ауа иуа, кьын­
тыжә маҟа ҳәа шырҳәо еиԥш, сыԥшәма луацәа рыҩны

443

ҳаҩнан. Иара гылан аӡиас хәыҷы Гәдоу ацҳа ааигәара, аҳабла
Замастиански ҳәа иахьашьҭоу. Аҩнгьы агәарԥгьы шаны
иҟан, ажәакала аҩны ҩ-гәарԥк аман. Аҩбатәи азбжаҿы дынхон қырҭуак, ԥҳәыс шәпажәпак, ллымҳақәа дуны, иҵаӷаны.
Илыжәлаз зегь реиҳа иџьашьатәын – Ҷавҷаваӡе лыжәлан.
Убри ада уаҳа изакәызаалак ақырҭуара ҳәа акгьы лыламызт.
Ақырҭшәала «гамарџьоба» аамышьҭахь ажәак лаҳауамызт.
Лхаҵа дерманын, дыԥсхьан, лыԥҳа жәабаҟа-жәаҩаҟа
шықәса лхыҵуан. Лықәра аҵкыс деиҵбушәа дубон, дхәыҷуп
уҳәартә дыҟан. Абарҭ ҳгәылацәа, ани аԥҳаи ирыман лаки
цгәыки. Ала арацәаххыреиԥш еиқәаҵәан. Кавказтәи авчаркеи
даҽа лажәлаки ирыхшазар акәхарын, инашԥан. Иааркьаҿны
иуҳәозар, зегьрыла ла бзиан.
Ҳара агәылара ҳаныҩнала, акраамҭа ҳааигәара иааиуамызт ацгәы, фатәқәак амҵоуԥсар, изгаша ахәшә аҳҭазшәа
иалакьысӡомызт.
Зны-зынла аанда иқәтәаны убас иааԥшуан, шәабаанагеи,
шәызусҭцәада, араҟа усс ишәымоузеи ҳәа аҳәарц аҭахызшәа.
Аха хәыҷы-хәыҷла иҳашьцылеит, зынӡаск ҳара ҳахь ииасит,
убасҵәҟьа иҳашьцылеит алагьы. Џьара ҳанцоз иҳашьҭашуан,
гәыбзыӷрала иҳаишуан ҳаныхынҳәлак, еиҳарак ус аҟаҵара
иалагеит аԥшәмаԥҳәыс лыԥҳаи лареи ықәҵны ианца ашьҭахь.
Уинахыс ацгәи алеи аԥшәмацәас, ԥсҭазаарас ирзыҟалаз ҳара
ҳакәхеит.
Аҟәа аԥсуаа ианаҳга, аҽныҵәҟьа Аҟәаҟа ҳхынҳәит,
иҳашьцылаз алеи ацгәи ааныжьны. Мчыбжьык аҟара анҵы,
саннеи ала-нашԥа иаапкыз џьушьарын убасҟак игәырӷьеит.
Чахык намҵасыршәын, агәашә ашҟа сҿанынасха, ача афара
иаҟәыҵын, убас бжьык ҭнагеит, ахы шьҭаҵаны иҟуҵәуон.
Иҵит ԥшьымз.
Иацы Гәдоуҭа сыҟан. Чахык аасхәан, алеи ацгәи збарц
снеит. Ацгәы ыҟаӡамызт, даҽа аԥшәымацәақәак аԥшаазар
акәхап. Ала штәац итәан абарҵаҿы. Ихьшәашәаӡа «аԥсшәа»
санаҳәеит, сыбзиабара уаԥсамхеит аҳәозшәа. Ахы аасшьышьит, аха ахы шьҭыхны исҿамԥшӡеит. Ашьшьыҳәа инаскьан,
аблақәа хьаала иҭаны исыхәаԥшуан. Агәарԥ санҭыҵуаз
«уаргьы саргьы ҳагәнаҳа рымазааит, рыблақәа адунеихаан

444

аччаԥшь рхымлааит бри аҩыза аамҭа ҳҭазыргылаз» – сҳәон
сгәанала.
Абригьы ԥышәароуп. Сызшаз ухьышьаргәыҵа сакәыхшоуп,
сеиқәырха уаҩык иеиԥш!
Февраль 4, 1994 ш.
Уаҩ ҟәыӷак ииҳәаз:
– Амаалықь дызшаз ус иеиҳәеит: «Абз усҭеит уцәажәаларц.
Аха ахшыҩгьы усҭеит, иҳәатәуи иҳәатәыми еилукаарц».
Имаҳаит. Имуит амаалықь. Дшаҿыц даҿын: иааидыруаз зегьы аҳәара даҟәымҵит.
Ианимуӡа: иахьарнахыс умаалықьӡам, уаҩысҭаахоит, –
иҳәазаап дызшаз.
Абри аҳәамҭа иахьа исгәалашәеит. Иҳәатәуи иҳәатәыми…
Еснагь еиԥш, ашара сааҭк шагыз сгылеит. Ауадаҿы убасҟак
ихьҭан, акалам узымкыртә. Ақәа леиуеит Аҟәа ақалақь,
ақыҭа иаҩызаха, шьҭыбжьы заҵәыкоуп иалыҩуа – арбаӷьқәа
рҿыҭыбжьы.
Иацы, ирҳәоит, Гал акәша-мыкәша ҳара ҳтәқәа ӷәӷәала
идрыцқьеит ҳәа. Аибашьра еилгеижьҭеи 25-ҩык ҳаҷкәынцәа
ҭахахьеит абри араион аҟны. Арахь Кәыдры аҩхаа усгьы ишеибгаз иргеит ҳаӷацәа.
Жәытәнатә аахыс, еибашьрацыԥхьаӡа еснагь еиҳа-еиҳа
имаҷхоит Аԥсны атерриториа.
Атерриториа мацара акәым, ҳхаҭақәагьы еиҳа-еиҳа
ҳмаҷхоит.
Убас ишыҟоугьы, ажәлар рҟәыӷара ҳшеиқәнархо агәра
згоит. Шаҟантә ақәӡаара аҟынӡа ҳнеихьоузеи, аха ҳаиқәханы
ҳааиуеит.
Февраль 5, 1994 ш.
Сызшаз срыцҳаишьан, ахәшәтәырҭа дҭыҵит, игәабзиара
ашьақәыргылара иаҿуп сыҷкәын Дауҭ, дхәахәа-чахәаны аибашьра иалҵыз.
Ампыҵахалаҩцәа иаҳшьуаз ҳшьит, иаанхаз ықәаҳцеит.

445

Уажәшьҭа?
Иаҳа-иаҳа аҽырӷәӷәара иаҿуп ауаҩымра ҳаҩныҵҟа.
Аӷба аангылар иаразнак иадҷабло иалагоит амыдаӷьцәа.
Убасҟак ирацәаны иадҷаблоит, аӷба зымҵысуа иршьаҳауеит.
Абасшәа сыбла иаахгылоит ауадаҩреи ауаҩымреи. Ауаҩрааԥсуара – аламыс аиааира дуӡӡа агеит Аԥсны аӷа данақәла.
Уажәы ҳхала ҳанаанха, ахьӡ-аԥша злаҳгаз амыдаӷьцәа
адҷаблара иаҿуп.
Февраль 10, 1994 ш., аԥшьаша
Иахьа ашьжьымҭан абраҟа, Шәача сабхәында Шәарах
иҟны сахьыҟоу, ателевизор аҿасҵан, аҿаҳа-дагәа иеиԥшха
исыхәаԥшуан. Арадио «алымҳа» сырҵәин, иҿаҳа-еихаткачӡа
иаасымпыҵахеит.
Ашьҭахь, ақалақь аҟны еилыскааит иҟалаз – азабастовка ҟалазаап. Даара иаасцәымыӷхеит. Еилкаашьа змам хҭыс
бааԥсқәак мҩаԥысуеит Урыстәыла.
Сара сполитикым, аха иахьынӡаздыруала, ҭаацәак аҿы
еиҳабык дыҟазароуп. Ҳәынҭқаррак аҿы аӡәымкәа, ҩыџьамкәа
апрезидентцәа ҟалашьас ирымоузеи?! Урыстәыла аусура
иаҟәыҵит арадиои ателехәаԥшреи, иҳауа ауалафахәы маҷуп
ҳәа. Ҳара аԥсуаа ажәа «ауалафахәы» ҳхашҭхьеит шықәсык
аахыс.
Изыхҟьақәаз рацәоуп. Рҳәара, реиқәыԥхьаӡара иаԥсам,
аха аҵыхәтәантәи амзақәа раахыс исылаҽны иҟоуп аԥсҭа­
заара агәахшәара, агәкаҳара, иааҟасҵо абас иҟаҵатәуп ҳәа
мчыла схы иасырҟаҵоит акәымзар, акгьы сгәы азҭам. Издыруада, аибашьра сарцагәны, аԥсҭазаара агьама сцәыӡзар,
ишәарҭоуп даҽакгьы: сгәы рыхшәазар ауаатәыҩса? Анцәа
исумҭан убас аилкаара, ахшыҩ-ҟәыӷара, ауаҩы дзакәыҵәҟьоу
снаигәылаԥшны дызбартә. Аҵеџь иҭуго аӡыхь уазымхәыцкәа
ижәла, хыхьынтәи уҭаԥшла аҵеџь. Аҵа иҭоу уара иуусым.
Иҟалоит аӡыхь угәы ахзыршәаша аҵазар, иаҳҳәап, аҵеџь
амаҭ ҭазар. Ауаҩы ихшыҩ инарбоит ихаҭагьы дызусҭоу, аха
игәы камҳарц. Анцәа изишеит даҽакгьы. Дзакә уаҩыҵәҟьоу
ихаршҭны, дуаҩ бзиоушәа ихы ижьоит. Убасҵәҟьа ибо-

446

ит ауаатәыҩсагьы, излаҟам ала ишьҭыхны дрыхәаԥшуеит,
еиҳарак ҳарҭ аԥсуаа, избанзар еиҳараҩык лакәҳәаҩцәоуп,
убри азыҳәан акәхап, ҳфольклор ухаҿы иузаамго аҟара избеиоу. Иацтәи амш ҳхашҭыр, уаҵәтәи амш ҳазымхәыцыр,
аҳаиуан ҳаиԥшхоит. Аҳаиуан аԥсы ҭоуп иахьатәи амш ала.
Уахьынҳала, ухы иархәа иахьатәи амш рҳәеит ажәытәӡатәи
римлианаа (аурымцәа). Издыруада, абри ахшыҩҵак аныр­
ҳәоз, рцәа иалашәахьазҭгьы римтәи аимпериа аилаҳара
шааи­гәахахьаз?
Уажәы аԥсуаа ҳаизыҟазаашьа зеиԥшроузеи ҳәа ухы уаз­
ҵаар, аҭак иаша уҳәозар, угәы иахәом.
Еицаҳзеиԥшыз адәныҟатәи аӷа ҳаидикылеит.
Аиааира ду ашьҭахь, ҳаԥсадгьыл Аԥсны ҳара ианаҳтәха,
дасу ихы дашьҭалеит. Иаҳныԥшуа иалагеит адоуҳатә ԥызацәа
даара иахьмаҷхаз.
Сызҿуи? Сроман «Ахамышҭыхә» ахҩылаара, адокумент
ҿыц­қәа агәылаҵара, имыцхәны изыҩқәаз амхра, аркьаҿра.
Ароман дуқәа раамҭа цеит, ицаӡеит.
Анҵамҭақәакгьы ҟасҵақәоит, ҳаамҭазы Аԥсны зегь реиҳа
ихьанҭоу жанруп апублицистика, зегь реиҳа ишәарҭоуп,
уааҟәымҵӡакәа аҳәаццышә уаҿагыланы уныҟәалароуп.
Иаазгоит ҿырԥштәқәак. Аԥсуа кариеристк изыҳәан изҩын,
нас иԥыжәжәаны икасыԥсеит. Ахшыҩҵак ҩ-хәҭакны ишан.
Актәи ахәҭа – аҭыԥ ду ахь анеиразы ақәԥара. Аҩбатәи –
имаҵура ду ицәымӡырц азы иааилшо зегьы аҟаҵара, уахгьыҽынгьы азхәыцра, дытҟәаны дамоуп аегоизмра.
Изырҳәои, дад, адунеи ааҳәит ҳәа? Адунеи ахаҭа акыр
миллион шықәса раԥхьа ишыҟаз иҟоуп. Амра ахьгылац игылоит, иахьҭашәац иҭашәоит. Аӡиасқәа амшынахь ишцац ицоит.
Инаҳәааҳәуа аҳәынҭқарра ашьақәгылашьа ауп. Аҳәынҭқарра
аҽанаԥсахлак, иааиз аамҭа ҿыц ианаалаша ахымҩаԥгашьа
ҿыцқәа цәырҵуеит, аиааира агоит. Асовет мчы ахаан, амалмазара аҵкыс ҳаҭыр ақәын адоуҳатә беиара.
Иааиз аамҭа – даара ԥышәара дууп. Даара иуадаҩхоит
милаҭк аҳасабала ҳаиқәырхара!
Ибзианы иҳәоуп: «Аӡыхәашь уҽоуҭар уахәаҽуеит». Иуԥсы­
хәои аамҭа ҿыци уареи шәеиӷацәахар?

447

Аҽы ашьапы ԥҵәар, ахы кыдҟьаны аҽашьуеит.
Аамҭа хьанҭа – уигьы аамҭалоуп. Даара ихьанҭоуп аамҭа
хьанҭа аҽанраалара. А. Пушкин иҳәеит: «… В мой жестокий
век восславил я свободу!» Иреиӷьӡаз аԥсуа поетцәа ашәа
азырҳәон ГУЛАГ, усҟан аибаҭира шәҭыкакаҷуан. Уажәы –
ааиҵаӷьычреи аиҵашьыцреи инацлеит даҽакгьы – аҵарҭыша.
Иԥсыҽхеит ҳҵас дуқәа.
Аӡәы иҿаԥхьа ухырхәозар, даҽаӡәы убӷа еиурхароуп. Убри
азыҳәаноуп аԥсуа аӡәгьы иҿаԥхьа ибӷа зиеимырхоз.
Ҳиааира ду ҳахнаԥааит, агәырҩа иазымгаз, агәырӷьара дагеит, иҳәеит.
Иҳәеит ҭаҳмадак: «Дад, ацәгьа-мыцәгьа уаҿагыланы
иахьын­ӡаулшо уқәԥала. Аха уаҳа сылшом уҳәартә аҟынӡа
унеир, усҟан иузаанхоит даҽакы – ухаҭа ууаҩра ахьчара».
Инациҵеит даҽакгьы: «Дад, ауаҩы ламысда изыҳәан
угәашә аауртыр, уара уахь иааиуаз ауаҩы ламыс угәашә давсны дцоит».
Маи 4, 1994ш., ахаша
Аҟәа ҳгәылара инхон аурыс ҭаацәарак. Ҷкәына заҵәык дрыман, дышқәыԥшӡаз дықәҵны Урыстәылаҟа дцеит. Ирыжәлан
Анашкины. Лара аԥшәмаԥҳәыс, ҳазегьы дшаҳдыруаз абас
акәын: дааҟәымҵӡакәа цәгьаҳәаҩык, ашшҩык, зегь драцә­
ҳауан, зегьы иреисуаз ԥҳәысын, еиҳараӡак дыхҭакны длыман
Миша Булиа. Аԥсны абылтәы еиҳабыс дыҟан. Дбеиан, агарҭа
имоуа аԥара иман.
Анашкина лхаҵа, еснагь ар рымаҭәа ишәын. Абласаркьа еиқәаҵәақәа ибла иаҭаны, ихы шьҭацаланы, аӡәгьы
аԥсшәа еиҳәаӡомызт. Аҩыџьегьы рықәрахь инеихьан. Германиеи СССР-и реибашьра иалахәын, аорденқәагьы рыман. Убри аҟнытә, ауаатәыҩса зегьы дара руал рықәны
акәын ишрыхәаԥшуаз, аха ауаатәыҩса дара рыԥсы ҭоуп ҳәа
иҟаӡамызт. Уи дара аргәаауан. Зегьы ӷацәас ирыԥхьаӡон.
Еиҳарак дааҟәымҵӡакәа иашшуаз лара лакәын.
Абас ишааиуаз, аума иақәлыршәахьаз, игәы аангылан,
иаалырҟьаны иԥсҭазаара далҵит Миша Булиа.

448

Дук мырҵыкәа, аԥсра аҵкыс еицәаз дақәшәеит лара
– ацәгьаҳәаҩ. Адабла лысит, лшьапқәа лымнахит, лҿы
акит. Жәашықәса инареиҳаны аиарҭа даман. Уаҩы дибомызт, уаҩы диҭахымызт. Ан агаранҵа дшылбо дибон лхаҵа.
Иара деилаҟацаӡа дыҟан, ақәра шимазгьы. Ишааиуаз, лара
Аԥсцәаҳа дигеит. Мызкгьы дзымнеит лхаҵагьы, ԥсҭазаарас
имаз ачымазаҩ-цәарҭанхала лбара акәын. Лара данԥсы иаргьы иԥсҭазаара далҵит.
Абри аҭоурых исгәаланаршәеит асовет шәҟәыҩҩцәақәак
уажәтәи рҭагылазаашьа. Изыхӡыӡаауаз, ирыхьчоз, ашәа
ззырҳәоз атоталитартә режим анеилаҳа, ианықәӡаа ишԥа­
рхырго? Совет шәҟәыҩҩцәақәак рзыҳәан трагедиахеит, анашкинаа ирҩызахеит. Аха ажәытәуаа ирҳәахьеит – иԥшьоу аҭыԥ
ҭацәны иаанхаӡом.
Сшазхәыцуаз ажәаԥҟа: «Аҩны дуӡӡа зыргылаз аиха, уаҩы
игәалашәомызт», – иаасгәалашәеит хҭыс хәыҷык.
Аибашьраан Ҭхьына ақыҭан, ҭаацәара бзиак, Хәараа Иона
ҳәа нхаҩ нагак ссасны сиҭан. Усҟан ахҵәацәа ирышьцылан,
уахьымҩахыҵуа аԥсуа ҭаацәарақәа рҿы гәаартыла аӡәгьы
дуазҵааӡомызт, паспортс иҟаз акакәын – аԥсуа бызшәа.
Абри аҭаацәа бзиаҿы уахык аҟара сыԥхьахьаны, адыр­
ҩаҽны акранаҳфа ашьҭахь, аԥшәмаԥҳәыс астол иаақә­лыр­
гылеит аҵәақәа, аҵәа еихаҳақәа, даара ҵәа бзиақәак.
– Шаҟа иҵәа бзиоузеи?! – сҳәеит инарҳәы-аарҳәуа сахәа­
ԥшуа.
– Иԥсаҭа бзиахааит, Махьал ҳәа дыҟан, Аҳәбан, агрономын, – иҳәан ҿааиҭит аԥшәма Иона. – Ҽнак ааԥынран. Махьал
ишысҭахымыз, хәбаҟа шьапы аҵәа еихаҳақәа сиҭеит. Ига,
уара. Ига, еиҭаҳа, иубап изакә ҵәақәоу ҳәа ажәақәа нацҵаны.
Иаазгеит. Еиҭасҳаит. Уи аахыс иҵхьоузеи!
Аҵәақәа ҭазгалацыԥхьаӡа, даасгәалашәоит, уԥсаҭа бзиахааит Махьал Аҳәба, сҳәалоит.
– Зыӡбахә уҳәаз, аиҭаҳатә узҭаз саб иашьа гәакьа иакәын,
– анысҳәа, инациҵеит Иона, – ҭхьынаа сышәгәалашәап
иҳәан, абри, аусҳәарҭа ашҭаҿы игылоу аԥсаҵлақәа иара иоуп
еиҭазҳаз. Ԥхьаҟа ихәыцуаз уаҩын. Ирҳәоит, ацәгьара зуа абжа
изацуп ҳәа. Аха абзиара зуа? Убригьы иҟалоит абжа изацзар,

449

ихаҭа изыҳәан акәымзаргьы, ма ихшо, урҭ ирыхшо ирԥылап.
Уажәы исгәалашәеит даҽакгьы. Акырҵуеит. Ҽнак, хаҵаки
сареи ҳшеицәажәоз, ус ҿааиҭит:
– Уара, абри ажәлар, ԥызас, еиҳабыс ирҭаху дысзеилымкааит. Анымха-хымҵәа, агәыҳәы дырхагылан, азхарамфа,
дабаҳҭаху рҳәеит. Дҭәы-дыԥха, абысҭа еиқәҵаны изфоз, абеиа дырхагылан, ҭәи-млашьи еилибакаауам, ари ҳара даҳтәым
рҳәеит. Уажәшьҭа еилкаа ирҭаху?
Ашьҭахь, ажәаԥҟак нациҵеит. «Аӡәы аӡы даанахәеит.
Анцәа! Анцәа, усыцхраа, усыцхраа», – аниҳәа. «Сара суцхраахьеит. Анапқәа усҭеит! Ашьапқәа усҭеит, инауҟьа-аауҟьар аӡы
уруеит. Ухы уахәа», – иҳәеит дызшаз. Дасу ихы дахәароуп.
Иуасҳәап, иҟалахьоу ажәабжьк, – иҳәан, иажәа инациҵеит,
– ажәытәанӡа, аҳәынҭқар ихааноума, асовет мчы анааи
раԥхьатәи ашықәсқәа рзыҳәаноума, ишакәхалак, ҭауадк ашҭа
дҭалазшәа ианихаҵгылоз аамҭазы, дыҟан, иҳәеит, нхаҩ бзиак, Даҳар захьӡыз. Иарԥысра дынҭысит, шықәса ҩынҩажәа
дырҭагылеит. Дынхоит, аха дышԥанхои! Иԥсаса узыԥхьаӡом,
ишьамаҟа аҽыҩ дызрыкәшом.
Икәаскьа-асасааирҭа, инеиҵых-ааиҵыхыз имаҵурҭа, инаныра уҳәа ракәзар, ҩба-хԥа ҭаацәа изырзымхарызеи!
Абарҭқәа, абарҭқәа зегьы инапала иҟаиҵеит, ауасҭара
инаркны, аҳәса бзиақәа реиԥш, ауҭраҵәҟьа ҟаиҵон. Ишырҳәо
еиԥш, акы злаз зегьы илан. Ажәакала, зегьрыла Анцәа
дигәаԥханы дишеит. Аха имамызт зегьы раԥхьа игылоу, уаҳа
зыда ԥсыхәа ыҟам ԥҳәыс – димамызт. Инхара-инҵыра ду
дқәықәма-шәықәмаха ихала заҵәык дахын.
Дызҭахыз иаҽԥнырҳәон: «Иҟауҵо зегьы зуҭахузеи!
Уаныҟамло ухәышҭаара еиқәыцәозар?» – ҳәа. Иаргьы: «Сызшаз сылахь данимҵеит» – иҳәагәышьон.
Абас дшааиуаз ҭынхак дизкашәан, ԥҳәыс дизиҳәарц далагеит. Ԥҳәызба бзиак џьара дилаԥшыхәт. Длацәажәан, рыҩны
инеирц, еибаирбарц дақәиршаҳаҭит Даҳар.
– Уара дуқәнагоит. Лыԥшра-лсахьа бзиоуп. Уара уаҵкыс
деиӷьымзар деицәам, убас иҟоу нхаҩ бзиак диԥҳауп.
Зыԥхӡашала акрызфо ҭаацәароуп, – асеиԥш ажәақәа
аниаҳа:

450

– Аҭынха ииҳәо соуҳәеит. Сақәшаҳаҭуп. Иануҳәа, дыбзиазар акәхап. Ҳцап, даабап, аха рыцҳарак сыхьит, иаасараӡа,
– иҳәазаап Даҳар.
– Иухьзеи? – ҿааиҭит иҭынха.
– Урыхәаԥши арҭ снапқәа. Урыхәаԥш, ишуҳәаз иҟоу ҭаа­
цәаразар, ачеиџьыка ҳзыҟарҵозар акәхап. Ҳнапқәа ҳаӡәӡәарц
аирыӡ ала аӡы лыманы дааир, лара снапқәа дрыхәаԥшыр, ҳаи,
аҽышьапхыц иаҩызаха, имса мацараха, изакә напқәоузеи имоу,
сцәа-сжьы иахькьысыр иаацәнажәжәоит лҳәап, сырԥхашьагаха
сабоугои, иаасараӡа ҩымшҟа-хымшҟа, снапқәа ԥсыхәак рзызуп, – иҳәазаап Даҳар.
Ҩаха-хаха роума, цәамҩахә ҟаимҵеит уи ауаҩ, аԥҳәыс даазгоит иҳәеит, амыргәырӷьа ихы иҭалеит.
Даалаган, иџьаџьаӡа, амсақәа рыҵач иҟаз инапқәа ахаз
иӡааиҵеит, иҳәеит.
Аҽыҳәҳәагала иӷьӷьеит, ирыцқьеит.
Инапқәа ӡыфан, дааҟәымҵӡакәа амаҭәа зыӡәӡәо аԥҳәыс
лнапқәа иреиԥшитәит.
Снапқәа уажәшьҭа сырцәыԥхашьом анигәахә, иҭынхеи иареи цеит ԥҳәысҳәара.
Ишырҳәоз егьыҟалеит.
Аԥшәмацәа зегьрыла ҳаҭыр ду рықәҵаны ирыдыркылт,
ачеиџьыка дырхиеит.
Аишәахь шәааи анырҳәа, лара, Даҳар изырҳәоз аԥҳәызба,
ампахьшьы лмахәар иахаршәны, аирыӡ кны дааит. Инапқәа
илырӡәӡәеит Даҳар. Снапқәа пашә-пашәӡа ишыҟоу цқьа
илбарушь ҳәа инапсыргәыҵақәа нарҳәы-аарҳәуа инапқәа
иӡәӡәеит Даҳар.
Аишәа-чыс инахатәеит. Ачеиџьыка ҳаҭыр ақәҵаны акрырфеит. Лафқәакгьы рҳәеит. Ихынҳәит аҩныҟа. Исалҳәаша
уажәшьҭа дазхәыцхьеит, лажәа саҳап, дақәшаҳаҭзар, аҿҳәара
ԥысҵәап иҳәан, хымшҟа анааҵ, сҭынха дынсырхап ҳәа
игәаҟуаз ақьаӷьариа инықәыршәны дцеит аԥҳәызба лахь.
– Дышԥаббеи, ибҳәозеи? – ҳәа длазҵааит.
Дыԥхашьазаргьы, аҭак ҟалымҵар ауамызт.
– Ицәажәашьала, хшыҩла дкәадамзаап. Дахьноугалак
дыԥ­хоушьартә дыҟам ԥшра-сахьалагьы. Аха сгәы еихьызшьуа
акы идызбалеит.

451

– Иҟалазеи, изакәызеи?
– Амал-мазара имоу зегьы аазрыхыз иани иаби ракәхап,
урҭ мышкызны ианыҟамло ҳара ҳныҟәызгода? Иара акрура ицәымӷзар, сара снапсаргәыҵақәа иаҳа иџьаџьоуп иара
инапсыргәыҵақәа раасҭа. Аҳкәажәцәа рнапқәа реиԥш,
иҟәаш-ҟәашӡа иҟоуп. Аҽага зымҟьац, ҳаиуанк ауац ҭызымгац,
сара сныҟәигоит ҳәа сызиццагәышьом, – лҳәан ҿаалҭит.
Ақьаӷьариа икьатеиах ԥҵәауа, ччараха исит.
– Бақәшаҳаҭха, бицца! Мчыбжьык ашьҭахь иббап изеиԥ­
шрахо инапсыргәыҵақәа, – иҳәазаап.
Еилибакааит.
Маи 6, 1994 ш.
Ақырҭуа нацистцәа иаҳшьуаз ҳшьит, иаанхаз бџьар­
шьҭыхрала ианықәаҳца, шәахьынтәааз шәца ҳәа анраҳҳәа,
ажәакала, уф гәышьа ҳәа, рыбӷа ааиҵыхны рыжәҩан гәакьа
инаҵаԥшит аԥсуа жәлар.
Џьаҳанымынтәи ихәахәа-чахәаны ихынҳәқәаз среиуоуп
саргьы. Иахьантәарак сыбла иаахгылон сахьак.
Аҵыс ачалт ду иаҵаԥалар, ачалт ақәҳар, аха, насыԥла
иаҵԥраар, еиқәхар, раԥхьа иабо аҵла амахә иқәтәаны,
игәыҭҟьа-ԥсыҭҟьаха изҵыԥрааз ачалт иахәаԥшуеит.
Ачалт изаҵалаз, излаҵԥрааз, излеиқәхаз акымзаракгьы
аздырӡом, издыруа аҵыс анцәахәы, Ажәеиԥшьаа иоуп.
Абри аҵыс иугәаланаршәоит ҳаибашьра алагамҭеи
анҵәамҭеи. Уи ахҭыс дуӡӡазы аиашаҵәҟьа здыруа аӡәызаҵәык
иоуп – ҳԥыза ду Владислав Арӡынба. Аҳәашьагьы идыруеит,
аушьагьы идыруеит. Иара, жәлар рҵеи, жәларык раб, Москва
аус аниуаз иӡбахә саҳахьан, дыҟоуп ҵарауаҩ дук ҳәа. Уаҳа
акгьы.
Ибзианы исгәалашәоит раԥхьаӡа ихьӡ-ижәла ҳәаны,
Аԥсныҟа иаагара ҳаналацәажәоз.
Уи маи быжьба, 1988 шықәсазоуп.
Аредакциа аҟны, акабинет сыҩнатәан…
Ауаџьаҟ ԥшӡа аман. Аԥхьа астол хәыҷы ргыланы, илаҟәыз
акресло сықәтәаны, материалқәак срыԥхьон.

452

Аҽны анышә дамардон аҵарауаҩ ду, аԥсуа патриот ду Г. А.
Ӡиӡариа.
Аматериалқәа саарыԥхьаны, нас асааҭ жәаҩа рзеиԥш,
еибаҳҳәахьан, аредакциа аусзуҩцәа ҳазегьы аԥсрахьы ҳцарц,
шьыҵәрак ашәҭқәагьы ааҳгахьан.
– Сыҩналар ҟалома? ҳәа, – ашә аартны дааҩналеит, хаҵак.
Схы сымҩахаӡакәа:
– Уҩнал! Усгьы уҩналахьеит, – сҳәеит.
Схы сааҩахазар, саԥхьа дгылоуп Аԥснытәи Обком актәи
амаӡаныҟәгаҩ Борис Виктор-иԥа Адлеиба.
Изызӡарызеи, сааҟаԥшьхеит, исҳәо сҿамшәо саанхеит.
Ашьҭахь:
– Борис Виктор-иԥа, шәмаӡаныҟәгаҩ аҭел дасыр шәара
шәахь сымнеиуаз, шәхаҭа шәышԥаауаз! – сҳәеит.
– Заа сдәылҵит. Шьапыла саауан. Издыруеит, иахьа анышә
дамаҳдоит Гьаргь Алықьса-иԥа Ӡиӡариа. Ҳаицәажәап, нас
ҳаиццап сҳәан, сымҩахыҵит, – иҳәан днатәеит. Аредакциа аусушьа, иара ибзоураны иҳауз ахыбра уҳәа, уамак зҵазымкуаз
зҵаарақәак ҳанрылацәажәа ашьҭахь, ашәахь днаԥшын, –
ашә арки, аказы маӡала суацәажәарц сҭахуп, – иҳәеит Борис
Виктор-иԥа, – ииҳәаз аныҟасҵа, ус ҿааиҭит, – ауаҩ ду дҳаԥхеит.
Аха, иудыруеит аԥсҭазаара ԥсҭазаароуп, аӡиас иаҩызоуп,
иара атәы ҟаҵатәуп. Мыш ҩынҩажәа уи алацәажәара ҵасым,
аԥсуаа иаҳтәым, аха нас иӡбатәуп Ӡиӡариа иҭыԥ ду аҟны
иҟаҳҵо, уажәнатә ҳазхәыцроуп.
– Ишәҳәо зегь рыла ииашоуп, – сҳәеит.
– Сызуазҵаарц исҭаху. Дудыруама Москва иҟоу аҵарауаҩ
Арӡынба?
– Иҩымҭақәак срыԥхьахьеит. Ҳаиуацәоуп. Иҭаҵа Аҳәԥҳауп. Ҷыдала ҳзеибадырӡом. Амала, сҩызцәа аҵарауаа Роман Ҷанба, Боча Аџьынџьал, Иура Воронови еизааигәоуп.
Иӡбахә акырынтә ҳалацәажәахьеит, – сҳәеит.
– Ҩызарак аҳасабала ҳаицәажәара рамҳәакәа, аԥсыжра
ашьҭахь зыӡбахә уҳәаз, егьырҭгьы, зыгәра уго, унаразҵааааразҵаа ргәы ишԥаанаго ҳәа. АбНИИ адиректорс Владислав
Арӡынба иҟаҵара, – иҳәеит Борис Виктор-иԥа.
Исыдиҵаз ишсылшоз иҟасҵеит. Ашьҭахь еилыскааит, сара
сеиԥш, аӡәырҩы драцәажәахьазаарын азҵаара рыӡбаанӡа.

453

Аԥсуа институт адиректорс даныҟарҵа, мышқәак ааҵхьаны,
иусурҭаҿы снеит. Ҳаибадырит.
– Аредакциаа исыдырҵан, сааит суацәажәарц, – сҳәан
сџьыба иааҭызгеит машьынкала икьыԥхьны азҵаарақәа зныз
ақьаад, – сара азҵаарақәа усҭалап, иҟауҵо аҭакқәа ақьаад
ианысҵоит, – сҳәеит. Дааԥышәарччан, арахь исырки, –иҳәеит.
Ибла нахигеит.
– Абарҭ роума иумоу зҵаарақәас? – ирхынҳәны иаасиркит,
– укаламгьы уқьаадгьы уџьыба иҭаз.
– Баша саама?
– Уԥшәма, сҩыза, санхәыԥҳа асалам сызлыҭ. Уаҵәашьҭахь
арҭ узҵаарақәа рҭакқәа иҩны иузынасышьҭуеит, – иҳәеит.
Егьиашаҵәҟьаны, адырхаҽны сызиҳәаз астатиа ҩны, машьынкала икьыԥхьны, аредакциахь инаишьҭит. Иаарласны
еиҭазгеит. Аномер аҟны иқәҳаргылеит.
Изыхҟьақәаз еилкаауп. Истатиа знылоз аномер ҭымҵӡеит,
ишеибгаз амца қьауқьад иалаблит, ма аӡеибафара иахәлабгеит.
Убас ахьит ҳредакциа иамаз, ибеиаз архив.
Иҟоуп хашҭшьа змам даҽакгьы. Иашоуп, хашҭшьа амаӡам,
аха наӡаӡа иаҳцәыӡит хыԥхьаӡара змам ҳдоуҳатә мал.
Мал-мазарала ихҵәаз деиҭанхоит, доуҳала ихҵәаз
дыхҵәаӡеит. Аха иҟоуп даҽакгьы.
Ашьха ӡыхь уаҩы хәымгак иҟьашьыр, аӡыхь цқьа ҭабоит.
Аамҭа анцалак, аӡыхь цқьа даҽаџьара аҵыҵра иалагоит.
Иҟанаҵ ашьхақәа, иҟалоит ашьха ӡыхьқәа… Убасоуп
ажәлари рдоуҳатә мали.
Инацҵатәуп даҽакы. Аҳәынҭқарра ашьақәгылашьа асистема аҽанаԥсахлак, рҽырыԥсахуеит иаланхо ауааԥсырагьы.
Асовет мчы ахаан, иаланхоз ауаа рхы иагырханы аҳәынҭ­
қарра иацхраауан. Убри иахҟьаны аҳәынҭқарра аҽарӷәӷәеит,
аха иахашҭит изырӷәӷәаз, ԥашәс иамаз – асовет уаа. Ирыбжьаз ацҳа аныблы, иааҳәит, дааҳәит, аҽыԥсахра далагеит асовет уаҩгьы.
Иаҳа-иаҳа аиааира аго иалагеит хи-ԥси, аегоизм, дасу
ихы дашьҭалеит. Убасҟак илаҟәит, игәыла иҩны амца акызар
агәхьаа имкуа аҟынӡа.
Абрҭқәа, абарҭқәа ирыхҟьаны, ҳиааира ду ашьҭахь Аԥсны

454

еиқәзырхаз ԥыҭҩык ықәҵны ицо иалагеит. Уажәазы уи апроцесс азҳара иаҿуп. Уигьы ԥышәароуп, ԥышәара ҿыцуп.
Шаҟа иӷәӷәаны, шаҟа ииашаны иҳәазеи апоет ду:
Счастлив, кто посетил сей мир
В его минуты роковые.
Ииун2, 1994 ш.
Урыстәылеи Кавкази реибашьра еилгеижьҭеи, 130 шықәса
аҵра иазкны Нхыҵ-Кавказынтәи иааз асасцәа ҳаманы
ҳцеит Очамчыреи Тҟәарчали. Тҟәарчал декабр 14, 1994 ш.
афашистцәа Лаҭа иҭадырхаз авертолиот ахьышьҭыԥрааз аҭыԥ
аҿы абаҟа шыргылахо зҳәауа ахаҳә шьҭарҵеит.
Иҟан амитинг. Анаџьалбеит, мышкызны иаҟәыҵрушь Аԥс­ны
ашьра! Аԥсуаа гәаҟқәа, иааҟәымҵӡакәа рыдгьыл ашьа нықә­
ҭәауа иаауеит.
Аԥсны ахьӡ иаанаго ҩбаны ирҳәоит. Аԥсы зну атәыла,
аԥсуаа зну атәыла. Иацуҵар ауеит даҽакгьы. Аԥсы зыхҭынҵоу
атәыла. Уажәы ажәлар гәаҟын, убри аҟынӡа инеины иҟоуп,
даҽа маҷкоуп, нас ирҳәар ауеит: аҩсҭаа ихәхааит ари адгьыл,
ҳара ҳзымӷьацозар изаҳҭахузеи.
Асасцәа иааз дрылан казак быргк. Уи ажәа анирҭа:
– Аԥсуаа шәфырхаҵара аҿаԥхьа сшьамхы асырсуеит, –
иҳәан, ииашаҵәҟьаны ишьамхы аирсит.
Ииун4, 1994 ш.
Аамҭақәа мҩасып аӡиас еиԥш. Аҭакар иаршыз ҳхы-ҳахшыҩ
хьшәашәап. Срыҵашьыцуеит убасҟантәи аҭоурыхҭҵааҩцәа
ҳара ҳаҵкыс дара иаҳа иахьырдыруа.
Дшыцәаз ихы ԥҽны дааԥшит ҳәа шырҳәо еиԥш, ҳазегьы
шьыбжьон ҳашҭа агәҭа дышҭагылаз ҳбеит ампыҵахалаҩ.
Ииун 28, 1994 ш.
Иацуха, аҵх агәы еиҩнашахьаны, џьоукы ныҩналан, иҟаз
зегьы хыла-гәыла иаарҳәны, амца нацраҵаны ирблит «Аԥсны

455

аинтеллигенциа» рассоциациа иатәыз ауадақәа. Хԥаҟа миллион мааҭ рыхә ашәҟәқәа ццышәыртәит. Ҳәарада, ҳара «ҳтәқәа»
рнапала ҳаӷацәа иҟарҵаз усуп. Уи бзиаӡаны жәытәнатә аахыс ирдыруеит ақырҭцәа. Убри азыҳәаноуп изырблыз Аԥсуа
институт архив, Лакоба имузеи, изырблыз ахатәы архивқәа.
Иқәырхырц ирҭаху ажәлар, рықәхра иалагоит рдац-ԥашә
ала. Ажәытәанӡа ҳалацәажәарым, аха ажәаатәи ашәышықәса
инаркны иахьа уажәраанӡа урҭ, мрагыларатәи ҳгәылацәа
ацәгьара иаҳзырухьоу ҿык-бзык иазҳәом. Аринахысгьы
иҳаӷрыӡаауам. Ақырҭцәа – қырҭцәоуп, аԥсуаа – аԥсуаауп, урҭ
шҭак еицҭанхашьа рымам.
Ииуль 20, 1994 ш.
Ашьжьымҭан шаанӡа амшын аҿы снеит. Амшын ҭбаа дуӡӡа,
аҟәара еиужьра зегьы схала сыҟазар сҭахын, сегьгәыӷуан
уаҩԥсы дызбом ҳәа. Аха абар хаҵак амшын дҭоуп дыӡсауа.
Аибашьра ҟалаанӡа, абас ашьжьымҭан санааилак, «ҳашьцәа»
аӡәы ицәаара санахьԥшлак, сгәалаҟара аабжьысуан. Уажәы
анцәа иџьшьаны, аԥсуаа рфырхаҵара ду иабзоураны, урҭ
аӡәгьы дыҟам. Зегьакоуп абни ауаҩы, амшын дуӡӡа зымацара
иҭаӡсоз, дызусҭу шысзымдыруазгьы, адунеи цәгьара ҳәа акгьы
шысзимуӡазгьы, ицәымӷрак насылсит. Ацәымӷра! Избан? Сара
истәума амшын? Исымеикыма? Ацәқәырԥа аԥҟага снықәгылеит,
амшын сҽалахаланы. Уи ауаҩ амшын ҟәанда дҭаӡсауеит. Дцеит
инахьхьытәи ацәқәырԥа аԥҟага аҟынӡа, инапы нахьиркьысуеит,
даахьаҳәуеит, дыӡсо дааиуеит аранӡа, араҟагьы инапы нахьирсуеит. Амшыни иареи гәыдибаҳәҳәалоит. Ицәа-ижьы арӷәӷәоит,
игәы-иԥсы арҭаслымуеит. Уҽеилых, уҭала, уҽамада амшын уаргьы! Мап! Абри ауаҩ изгәаара сгәаҵаҿы иааҿыхаз, иазҳауа,
иазҳауа мацара, аҵысха аншәуа еиԥш, сгәаҵа иааҵагылеит.
Сыбла дахьамбаша, изулак снаиԥырҵит.
Ихараӡаны аҟәара сахьаваз сгәы сҭахәыцуан. Ахысыбжь
аиқәтәарала мацара аибашьра дзалымҵуазаап ауаҩы. Аибашьра далҵит, дацәцеит, деиқәхеит ҳәа ануҳәаша убасҟаноуп,
гәаӷла, цәымӷрала иҭәу игәаҵа агәбылрахьы, ақьиарахь ианиаслак.

456

Ацәалашәара
Аԥсны Аџьынџьтәылатә еибашьраан Ешыра аҳәаа нкыланы итәан ҩыџьа аиҩызцәа, аспортсменцәа Иуана Сангәлиеи
Руслан Ҭаркьыли. Урҭ еишьцәак реиԥш еибабоижьҭеи акыр
шықәса ҵуеит, убри аҟнытә, ҳәарада, аӡәы машәыр ихьыр
ҳәа егьи дихӡыӡаауан. Ҽнак шаанӡа, ацәылашара иҽалакны,
аибашьыҩцәа, зынӡа аҳәаа рҽазааигәатәны итәаз рхәы
игарц ддәықәлеит Руслан. Дындәылҵит, аӡәы дицәхасызшәа,
аҭҳарцәҳәа ацәа даалҵит Иуана.
– Уабацои?
– Ҳаибашьыҩцәа рхәы згоит. Иаха акрымфаӡакәа иаанхеит. Аснаиперцәа убасҟак ихысуан, аӡәгьы рхәы изымгеит, –
иҳәеит Руслан.
– Уаагыли, – дааҵҟьеит Иуана, – аа, усҭ, ухы кәапеи абри
ахаҵа, – акаска неихаиҵеит, лафкгьы нацҵаны, Руслан ихихит. Имуит, аха Иуанагьы имуит, мчылаҵәҟьа ихеиҵеит, иԥсгьы
еиқәирхеит. Дышнеиуаз, аснаипер данхыс, Руслан илахь
аҿыҵәҟьа акаска иақәшәеит, ахы арблаҟьеит, дахәит, аха
ишысҳәаз еиԥш, иԥсы еиқәирхеит.
– Уара уԥсы схоуп, уара акаска мчыла исхаумҵаргьы, схы
аасхихуан, – иҳәеит Руслан.
Убасҵәҟьа рыхьит сыҷкәын Беслан иҩызеи иареи.
Аибашьра ашыкьымҭаз ҽнак жәыларак ахь ицон. Аштаб
аҟны иаанхоз иҩыза Гиа Ҳаразиа ус иҳәеит:
– Уахьцо даара ишәарҭоуп. Аҟәа араион аҩн дуқәа рҟны
иқәтәоуп аснаиперцәа. Шәкылкааны ишәеихсуеит, – иҳәан,
иара ишәыз акәылӡы ааишәихын, – аа, усҭ, иушәҵа, – иҳәан,
ишимуаз инаишәиҵеит.
Иахьцаз, ииашаҵәҟьаны, аснаипер – афашист дкылкааны Бесик диеихсит игәыҵәҟьа иақәкны. Ахызаҵә акәылӡы
иаахан, иҭанарҽылеит, икәа иҭашәеит. Иҩыза деиқәирхеит,
еиқәирхеит сыҵәҩаншьап.
Ииуль 29, 1994 ш.
Иаха ахәылԥаз ԥыҭҩык ҳааиқәшәан, ҳахьеицәажәоз
аԥсуаа арҳәыҩцәа иҟарҵақәо ҳәа убасҟак ацәгьарақәа

457

сарҳәеит, иаха уаҩҵас сызмыцәеит. Иахьагьы сшьара сзы­
қәымлац. Издыруада, ауаатәыҩса шьоукы-шьоук аԥсабара
ихәымгақәаны иашазар. Абзиабара иалаҟоушәа иаҳҳәақәо
баша ҳхы иҭаҳҳәаазар?
Аха, сгәанала, иҟалаз даҽакуп.
Аӡы ужәыртә иҟа-иҟам, ишакәхалак иҭынчӡа иҭатәан
аӡиа. Ахаҳә дуӡӡа ҭаҳаит. Аӡиа еиланарҩынтит. Аӡыхьқәа
иалаҭәазгьы ааԥшит, ихәаҽны иамаз агәамгьы халеит. Абас
иҟалеит ҳара ҳзы аибашьра. Ҳажәлар иаарылаз зегьы ааԥшит:
асаби илабжыш еиԥш ицқьоу рыбзиабарақәагьы, ухы-угәы
ахзыршәаша рыцәгьарақәагьы.
Аха уахәаԥш даҽакгьы. Имра шеишеиха ицәырҵит аԥсуаа
рыбзиарақәагьы. Адунеи зегьы ирдырит аԥсуа иԥсадгьыл
азыҳәан иԥсҭазаара дшамеигӡо. Уаҩы ихаҿы изаагом
аибашьраҿы аԥсуаа иаадырԥшуаз афырхаҵара.
Аԥсадгьыл абзиабара – аа, абри ауп ауаҩы иламыс
ахьынӡаҳараку шәага-загас иамоу. Ус анакәха, аламыс ыҟоуп,
иӷәӷәоуп, иҳаракуп аԥсуаа ҳҿы.
Маҷк инацәқәырԥа-аацәқәырԥаргьы, хаҳә хәыҷык
налашәаргьы, иҟан, ҭынч аҭра иҭаиан аӡиа. Аҵан иаҵатәан
агәам, аҟьашьра. Иҵхәрааны иалалон аӡыхь цқьақәа. Амра
анхыԥхалоз иблахкыгаха ицырцыруан, ажәҩан ашәшьы
анхылоз алакыҵа арцәгьон. Ацәгьарагьы шьақәгылахьан
абзиарақәагьы ҭышәынтәалахьан. Абас ишааиуаз, ахра бганы
иалаҳаит аӡы. Еилаҩынтит. Аӡыхь цқьа иалаҭәоз акәзар, уигьы
ааԥшит, иҵәахыз аҟьашьрагьы. Абри аҩыза асахьа ухаҿы иааиуеит иахьатәи ҳаԥсҭазааразы.
Декабр 8, 1994 ш.
Исзымдырӡо мчык насыҵасын, изыхҟьаз сзымдырӡо,
сцәырҳазшәа, шаанӡа сааԥшит. Сахьцо, сахьыццакуа
зынӡаск сазымхәыцӡакәа ажәжәаҳәа сҽааиласҳәеит. Сахьа
еиқәаҵәақәак сыбла иаахгылон.
– Уабацои? Цқьа имшаӡац. Бзиароу? – днасазҵааит сыԥ­
шәма.
– Иаарласны сцаны сан дызбароуп.

458

– Жәацы, асабша уҟамзи. Иахьа, ашәахьа, аусура мшха,
ԥхыӡ убоу?
– Ԥхыӡӡам. Аӡәы ҿиҭызшәа, ажәақәак сгәы инықәҩит, сан
акы даргәаҟуашәа. Сцароуп, сцароуп.
Снеит сашьеиҵбы Муџьа иҭаацәеи ҳани ахьынхо Владимировка. Ауҭраҿы амандарина ҿырхуан. Уаҩҵас аԥсшәагьы
рамҳәакәа, снаразҵааит:
– Ҳан дышԥаҟоу?
– Хар лымам. Дымгылаӡацт. Дыцәазар акәхап. Шаҟа ибзианы уаазеи! Уаргьы улацәажәа. Даара хьаас илымоуп атәым
ҩны ҳахьыҩноу, Аҭара, ҳанхара-нҵыра ахьырблыз. Нхашьа
змоуша «ҳашьцәа!» Ҳара ҳзықәшәаз еицәақәоу иақәшәеит
ауаа. Иаха дышьҭалаанӡа дҵәыуон, иҳалшоз ала лгәы
ҳарӷәӷәеит.
– Аҟәаҟа, аҩныҟа дызгап, – сҳәан, ашырҳәа сныҩналеит
ҳан дахьышьҭалоз.
Аиарҭа ҭацәуп. Дыҟаӡам. Хшыҩ еиқәаҵәак схы иааҭа­
гьежьит, Кәыдры дҭаланы дырны дцазар, машәыр лыхьзар?
Ҳанхарҭа рыблаанӡа, ҳанхон Кәыдры нырцә. Уахьынтәи
уааԥшны уажәы иахьынхо убон.
– Уара, ҳан дахьыҟоу шәзымдырӡои?! – сҳәеит иаасықә­
лашьцаны, сцәалашәара иҵегьы амца ацраланы.
Ҳазегьы хазы-хазы аимдара ҳалагеит.
Иаарласны лыҳәҳәабжь геит сҭаца Еҭери, Муџьа иԥҳәыс.
Сыҩны снеизар, абаҳча аҵыхәан аҵла амахә аҟны дыкнаҳауп,
ҳан, фҩык ҳзыхшаз. Ҳзааӡаз.
Даашьҭԥааны дыкнысхит. Днышьҭасҵан мчыла лҿы ааихыхны, лҿаҭәҳәара салагеит. Егьи снапала лгәышԥы сақәыӷәӷәосақәыӷәӷәо. Слымҳа надыскылеит лгәышԥы. Дыԥсит шысҳәоз
«тыкә-тыкә» ҳәа, аарла иуаҳартә аусура иалагеит лгәы.
Лыблақәагьы аатит. «Абри аҩыза сымбакәа заа
сыԥсырауаз», – шысҳәоз, саргьы сыԥсы ааҭалеит.
Даашьҭыхны аҩныҟа днаҳган, дышьҭаҳҵеит.
Аарлаҳәа лыԥсы ааивыганы:
– Исҭахым, нанраа, исҭахым атәым ҩнаҿы сыԥсыр. Алаҭра
шәызмыргылаӡои, Аҭараҟа сыжәга, – лҳәеит.
– Аҩнымаҭәахә еизаагахьеит. Ҳаҩналартә ҩнык ҳаргылоит,
иааҳараӡа, – иҳәеит, уаҳа акгьы злымшоз Муџьа.

459

Иаарласны агәылацәа еизеит. Ааигәа дынхозаап мед­
еҳәшьак. Гәырқәак лылалҵеит. Хәшәқәакгьы ллыржәит.
Еизаз агәылацәеи ҳареи агәарԥ аҟны ҳгылоуп. Иаҳгәала­
ҳаршәон Муџьеи иҭаацәеи ҳани уахь нхараҳәа ишнанагаз.
Кәыдры нырцәҟа, инапы нарханы:
Шәыҩн ду ашамҭаз амца акны ианбылуаз, ари аҩны
аԥшәма Коте Дгебуаӡе ҿиҭын, агәылацәа ҳаизигеит. Акыр
шықәса раԥхьа иԥҳәыс дыԥсхьан. Ихамыждараз иҷкәын
заҵәы Дранда асклад аҟны аус иуан. Аибашьра ианалага мшқәак ааҵхьаны ашәанцәа дыршьит. Ихала дыҟан,
– ҿааиҭит агәыла аерманы, – ишысҳәаз еиԥш, шәыҩн ду
амца анакы, ҳазегьы ҳаԥшуан: «Шәыԥшы, шәыԥшы! Бесарион иҩны рыблит сашьцәа, қарҭаа. Ҳара ирзаҳуз даргьы
иаҳзыруеит аԥсуаа. Рынхарақәа ҳамбли, даргьы ҳанхарақәа
рбылуеит».
Мышкызны ақырҭуа-аԥсуа еибашьра аҭоурых анырыҩуа,
фактк анҵара, хымԥада, иахәҭоуп сҳабла гәакьаҿ. Иҟала­
ҵәҟьаз. Убасҵәҟьа, сгәанала, илацәажәара иаԥсоуп Аԥсны
ииз, иааӡаз қырҭуа нхаҩык.
Ҳҳабла ампыҵахалаҩцәа рнапахьы ианаарга, ацәыла­
шамҭаз ҳаҩны ашьҭахь, абнараҿы инеит акомандир Вадим
Бигәааи Муџьеи. Ҳаҩны штабс иҟарҵеит. Ирфон, иржәуан,
қьаф руан.
– Ишԥаҟаҳҵари, Муџьа? – иҳәеит Вадик. Ирыман гранатамиот заҵәык.
– Сара исыркы. Ҳҳабла зегьы былны сара сыҩны еиқә­
сырхома! Сыԥсы ҭаны исызрыҭом! – иҳәан, агранатамиот ааимихын, ҳкәасқьа ду аҩбатәи аихагыла аҭӡамц агәҭаҵәҟьа
иақәкны деихсит. Убасҟак итҟәацит, убасҟак ирласны амца
акит, ашәақь хәшәы зҭоу ауалыр иақәшәазшәа.
Автоматла аиҿахысра. Вадик иӷәӷәаны дырхәит. Ҳҳабла
аҽны иалҵит.
Ҳан, ҳанхара аццышә данахагыла убасҟак ихьаалгеит,
лыбжьы мырдукәа, деиҵақьуа дҵәыуон.
Мышқәак анҵы, лыблақәа ирыгхеит аарлаҳәа дныҟәартә.
Сҿаасҭаха сықәхо аҵкыс лҳәан, лхы лгәаӷьит.
Зыӡбахә сҳәаз ақырҭуа нхаҩы Коте Дгебуаӡе, ампы­

460

ҵахалаҩцәа Аԥсны ианалҵуаз, агәылацәа аерманцәа ааизганы:
– Сара аԥсуаа рзыҳәан цәгьарак ҟасымҵаӡеит. Аха сашьцәа
зегьы ықәҵны ицеит. Саргьы срышьҭаланы сцоит, – иҳәан,
даарылаԥшын, инациҵеит, – дахьыҟазаалак дыԥшааны Бесарион иҷкәын дааны сыҩны дыҩналааит.
Убас егьыҟарҵеит агәылацәа.
Уажәы сан илҳәалоит: «Анарцә шәаб иахь сцахьан. Мчыла
аарлаҵәҟьа сааугеит, уан дукәыхшоуп».
Ԥҳәысеибак илыман ҩыџьа аԥҳацәа. Руаӡәк, аиҳабы, знык
днатәар, жәаҩа ҳампал лфон. Акгьы луӡомызт, иҳәеит.
Аиҵбы убасҟак деилҟьан, знык днатәар жәаҩа хаҽра аласа
лхахон, иҳәеит.
Аеҳәшьцәа рхаҵацара аамҭа анааи, ашацәа ааин
иаақәтәеит рразҟы ашара ианалага.
– Жәаҩа ҳампал зфауа, иаашьауа, анхаҩ нага, анхаҩ бзиа
насыԥс длоуааит, егьи, днатәар жәаҩа ласа зхахо, ауаҩыаашьа, аӷар, ананамга насыԥс длоуааит, –ҳәа ҿааиҭит, иҳәеит
ашацәа иреиҳабыз.
– Уара, акгьы ҟазымҵо, аашьаҩ анасыԥ бзиа луҭеит, ани,
уахгьы-ҽынгьы акрызуа, имаашьо анасыԥ бааԥс луҭеит, ари
иашоума? ҳәа, – ҿааиҭит ашацәа рахьтә еиҵбыз.
– Ус ҟасымҵар, хныҟәгашьа ҟалом. Хаҵеи ԥҳәыси ауӷә
зыхәда иқәҵаны иназго ацәқәа ирҩызоуп. Иаашьо ацәи имаашьои еивакызароуп. Нагаки нанамагаки еивакызароуп, –
иҳәеит ашаҩы.
Март 14, 1995 ш.
Иахьа Гәылрыԥшь араион администрациаҿы убасеиԥш
еицәажәарак сыман, цәыкәбарк аӡы ишаныҷҷало еиԥш, адунеи зегьы, абри аицәажәара хәыҷы иаанарԥшуеит иахьатәи
Аԥсны аҭагылазаашьа.
Уи аҭагылазаашьа иааркьаҿны абас иуҳәар ауеит:
«Џьаҳаным ҳҭыҵит, џьанаҭ ҳзымнеит». Аха ауаҩы дагьы­
ԥсымкәа, дагьыбзамкәа уамаамҭа аанхашьа имаӡам. Ичымазара ма далҵуеит, ихы дзацхраар, мамзаргьы адунеи даны­
ӡаауеит.

461

Гәылрыԥшь араион Владимировка ақыҭан, Аҭара ҳанхара
анырблы ашьҭахь сани сашьеи ааны иахьынхоз, ргәылара
қырҭуа ҭаҳмада бзиак дынхон. Иҭынхацәа аибашьра
ҟалаанӡагьы, шықәса ҩажәа уажәаԥхьа иқәҵны ицахьан, даанханы дыҟан иԥацәа аӡәы, шарамшак, хазы, днахараны инхоз. Аҭаҳмада даараӡа анхара бзиа избоз, анхашьагьы здыруаз уаҩын.
«Сара сықәҵуаны сҟалозар, сынхара уара иузынсыжьуеит»
ҳәа, – сеиҳәахьан.
Уажәааигәа дцеит иԥсадгьылахь, Қырҭтәылаҟа.
«Абри инхара аамҭала акәзаргьы, сара исышәҭ, сахы­
лаԥшлап, ашәахтә шәатәызар исшәалап, дачаҵас исымаз»
ҳәа, – расҳәеит араион администрациаҿы.
Убри аҟәша аиҳаби сареи акраамҭа ҳаицәажәон. Дқәы­
ԥшуп, 32-33 шықәса ихыҵуеит, убри аҟнытә уамашәа
иџьасшьеит, асовет биурократиа аҵашьа данбахьӡеи ҳәа.
«Исышәҭ» – сҳәеит. Иара ииҳәац иҳәоит: «Иуаҳҭоит, амала Аҟәантәи ашәҟәы аага уаҳа даҽаџьара адгьыл шумам, нас
уҭаацәа шаҟаҩы ыҟоу ала» иҳәеит. «Шәкыла аҩнқәа ҭацәны,
анхарҭақәа қьаԥҭаха игылоуп. Аԥхасҭахара иаҿуп. Мааҭ
шәнаҭом».
Исҳәаз сара исзынхеит.
Амал ҟаҵашьас, ԥара рҳашьас, ҳарҭ, иацтәи асовет уаа
иаҳдыруа акызаҵәыкоуп: аӷьычра.
Изыхҟьазеи?
Жәашықәсала еиҿагыланы иааиуан асовет уааи аҳәын­
ҭқарреи. Аҳәынҭқарра дырҳәуан шьоукы… Дара ахархь уаагьы
иахьагьы уахагьы иазхәыцуан аҳәынҭқарра излаҵаӷьычша,
изладырҳәыша. Абас еиҿагылан иааиуан СССР хыбгалаанӡа.
Уи инацҵаны, зуасхыр ҭбааз ахыбра аиԥш, иҟәыбаса еилаҳаит
аҳәынҭқарратә система.
Иааиз аҳәынҭқарра изакәытә мҩоузеи изныла? Иахь­
ӡырҵеит адемократиа. Агәыларантәи сгәыла иҿыҭбжьы
саҳа­лоит: «Наполеон! Наполеон!» ҳәа. Ус ихьӡиҵеит иҷкәын
даниз. Иаҳахьан дыҟан ҳәа ҳәынҭқарк, Наполеон зыхьӡыз.
Дымгәыӷуаз, сгәыла гәаҟ, ихәыҷы ианизҳалак, Наполеон
диеиԥшхоит ҳәа.

462

Ианизҿиҭлак, абоура зрыцқьо, аҷкәын шарамша, ихьӡ
ҳәаны инациҵоит: «Уааи, уааи, уара, аҽада!»
Март 30, 1995 ш.
Аибашьраан гәымшәарыла зхы аазырԥшыз ҳаибашьыҩцәа
аҳамҭақәа рнапаҿы ирырҭеит. Аинтеллигенциеи дареи
реиԥылараан, експромтла акәымкәа, заа ақьаад ианҵаны
дахьаԥхьаз аҟнытә агха сса-мыссақәак амазаргьы, иааизакны, ибзианы дықәгылеит ҳаиҳабы.
Тҟәарчалынтәи, вертолиотла, Нхыҵ-Кавказынтәи Гәдоуҭа
саннеи аҽныҵәҟьа, иара дахьтәаз снеит. Адкыларҭаҿы дтәан
алитератор, афорум «Аидгылара» иалахәыз Рауф Ебжьноу.
Дҩагылан, аԥсшәа анеибаҳҳәоз, игәасҭеит атапанча шиҟәныз.
– Узшаз абџьарс иуиҭаз каужьма? – сҳәеит лафшәа. Еиликааит изхысҳәааз – атапанча аҵкысгьы амч шамоу – ажәа,
акьыԥхь.
Адкыларҭаҿы ирацәаҩны игылан иԥшны. Рауф исеиҳәеит
ҳаиҳабы ишиҭоу сасцәа дуқәак, чынуаақәак.
– Аамҭа аниоулак, уаҵәоума, уаҵәашьҭахьоума, сидикылар
иасҳәаша рацәоуп, – шысҳәоз, икабинет ашә аатын, ҩыџьа
аинралцәа аадәылҵит. Иаргьы дрыцын. Сиԥырхагамхарц наҟ
саанаскьеит.
Сгәеиҭан:
– Анцәа иџьшьоуп уеиқәханы уахьыхынҳәыз! – иҳәан, уаҩ
гәакьак иеиԥш, сааигәыдиҳәҳәалеит.
– Срочно ус ҳәа акагь сымам, амала иухәаша фактқәак здыруеит, сахьыҟаз сыблала избақәаз, аамҭа ануоулак… – аҳәара
сшҿыз, инапы сыжәҩа иқәҵаны, икабинет ахь сныҩнеигалеит.
Ицәгьамкәан издыруан ажәа мыцхәы шаҭахымыз. Иаа­
ркьаҿ-ааркьаҿны аҳәара салагеит: Џьаба Иоселиани ихаҭа
дахьтәоу, рыштаб Очамчыра иахьыҟоу, абоевикцәа еиҳараҩ­
ӡак зусҭцәоу, ргәалаҟазаара зеиԥшроу, мрагыларатәи афронт аҟны ҳаибашьыҩцәа еиҳараӡак изыртҟәо ҳәа, – абас
ацәа­жәара сшаҿыз иаалырҟьаны, ажәа бааԥск сыҿшәазшәа,
дынхьаҳәын, иҩнапык ишьамхқәа инарықәҵаны, изышь­
ҭымхуа еидарак иқәҳазшәа, ихы ларҟәны даатәеит. Исҳәо

463

сҿамшәо саанхеит. Ихы дымҩахаӡакәа: «Уиацәажәа Владимир Аршба» иҳәеит иааркьаҿны.
Март 31, 1995 ш.
Аибашьраан еиҿкаахаз аинтеллигенциа ахеидкыла,
алахәылацәа ҳаиқәшәан, ҳхыбра хәыҷы аҟны ҳаидтәаланы
ҳаицәажәон. Азҵаара ықәгылан, ауаа ҿыцқәа ралаҵара.
Иуадаҩу усхеит.
– Иаԥсам ауаа мыцхәы ҳаҭыр рықәуҵоит, – иҳәеит, апрезидиум иалоу руаӡәк.
– Иумоума аҿырԥштәқәа? – снаиазҵааит.
– Ушԥарзыҟоу абарҭ ашәҟәыҩҩцәа? – иҳәан, ҩыџьа
ашәҟәы­ҩҩцәа рыхьыӡқәа, рыжәлақәа аахтны иҳәеит.
– Аҩыџьагьы ҳаҭыр рықәсҵоит. Ишәҟәыҩҩцәа бзиақәоуп.
Аҩыџьегьы аҽхәаԥхьыӡқәа рзысҳәахьеит, – сҳәеит.
Ҳаицәажәараан ҿымҭӡакәа дтәан, сҩыза гәакьа, ҳ-органи­
зациа аустав зҩыз Олег Шамба.
– Зыӡбахә уҳәаз аҩыџьегьы узашшхьеит, – ҿааиҭит Олег.
– Иухашҭма, ҳ-организациа Аустав ҩны, уара унапы аҵаҩны,
ашәҟәы ацҵаны иаҳҭеит аиустициа аминистр Сергеи Смыр.
Иааникылеит, инапы аҵаиҩуамызт. Дыкҿацаланы даныхҭаск,
иухашҭма иҳаиҳәаз? Уҩызцәа ашәҟәыҩҩцәа ҳзашшит,
рыхьӡқәа-рыжәлақәа наҳаҳәаны, – дрызгәааны даацәажәеит
Олег.
Уаҟа, уаҳа ҳаламцәажәаӡеит. Ашьҭахь, акаҳуа ҳжәырц ҳан­
ца, сааҟәымҵӡакәа сазхәыцуан ииҳәақәаз.
Алик, аԥсабараҿ ишыҟоу еиԥш ашьац ԥшқа, афҩы хаа
зыцрыҵуа ашәҭқәа, убасҵәҟьа, иудыруеит, иҟагәышьоуп
амыркыџьқәа, амаӷқәа, – ҿаасҭит, акаҳуа снахәо. Еиҳарак
исҳәон схазы. – Ауаагьы убасҵәҟьа акәхап аԥсабара ишахшаз, ауаа қьиақәеи, ауаа ҳарамқәеи… Арҭ аҩмчык еснагь
еиҿагылоуп. Ауаа ҟәыӷақәа иаармарианы еилыркаауеит доусы дзакәу. Сара зны-зынла исцәеилаҩашьоит. Изыхҟьо,
сгәы исыҵанаҳәо азхәыцра ацымхәрас, еиҳарак сацныҟәоит
сыхшыҩ заҵәык. Ари ахшыҩҵак, Алик, раԥхьаӡа еилыскааит
уажәааигәа. Америкатәи етнографк иҭиҵаауан аборигенцәа

464

рҵас-рқьабз. Жәларшьҭрак рԥыза диазҵааит: «Ушԥарзыҟоу
ауаа шкәакәақәа?» ҳәа. «Шәара, ауаа шкәакәақәа, хыла
шәхәыцуеит. Ҳара ҳхәыцуеит гәыла» иҳәеит абориген.
– Хшыҩҵак дуӡӡоуп. Азхәыцра иаԥсоуп – иҳәеит Алик.
– Убри америкатәи аетнограф ишәҟәы санаԥхьа, еилыскааит даҽакы. Убарҭ, америкатәи аборигенцәеи ҳара
аԥсуааи ҳахьеизааигәоу даара ирацәоуп. Иумдыруеи, аԥсуа
данцәажәо лассы-лассы иажәа иалеиҵоит: «Убас сгәы иаанагоит» ҳәа. Иҳәаӡом «сыхшыҩ» ҳәа. Иҳамоуп даҽа
ссирк: «Блала еицәажәоит» ҳәа. Агәҭахәыцрақәа рышьҭахь,
еиҭах
ҳнарылацәажәеит
иаҳзашшыз
ашәҟәыҩҩцәа.
Иаҳгәалаҳаршәеит, ҳаниқәыӷәӷәа, ҳаниҟәамҵӡа, ҳустав инапы аҵаҩны, «зыӡбахә шәасҳәаз маӡазааит» иҳәеит. Ажәа
иаҳҭеит ишаҳамҳәо.
Алик бзиа ибоит аԥсуа жәаԥҟа: «Агха змам уишьҭалар,
ҩызада уаанхоит» иҳәеит. Саахәыц-хәыцын:
– Уара, иуҳәаз ажәаԥҟа даараӡа иҵаулоуп. Агха змақәоу
ҩызас акәым, ешьас думазаргьы, агхақәа ихаҭа изымдырӡо,
иҟаиҵақәо уара иаҳагьы иухәалоит, иуцхраауеит. Иуҭахума
аҿырԥштәы? Асапын ашәах еиԥш ирчыми Шеварднаӡе
иҟәыӷара? Ус акәзааит, дҟәыӷоуп. Убасҟак дҟәыӷоуп, иза­
кәызаалак агха ҳәа акгьы имаӡам. Анцәа ажәҩан дылбаазшәа,
ршьамхы арсны имҵаныҳәеит қарҭаа. Ԥыҭҩык аԥсуаагьы
ҩыза гәакьас дрыман. Ирызгәамҭоз ибзамыҟәра, игха дуқәа
ҳара иҳахәеит. Дполитик дузҭгьы, гха дуқәак имамызҭгьы,
Қырҭтәыла ҳшалаз ҳаанхон. Арӡынба СССР депутатс даныҟаз,
асессиа аҟны данцәажәа, иугәаламшәои, «Анцәа даҳзааишьҭит,
дзыхшаз иан ҳлыкәыхшоуп», – рҳәеит аԥсуаа. Аҽныҵәҟьа
дҳауит аԥыза иашаҵәҟьа.
Апрель 7, 1995 ш., ахәаша
Иацы акраамҭа ҳаидтәаланы ҳаицәажәон Б. У. Шьынқәбеи
сареи. Ииҳәозгьы саҳауан, ихатәы ԥсҭазаарагьы сазхәыцуан.
Даараӡа еизааигәоуп Иоганн Вольфанг Гиотеи иареи. Анемец поет дуӡӡа, ишәҟәыҩҩра адагьы амаҵура ду дахагылан.
Б. У. Шьынқәбагьы ҩажәа шықәса раҟара «дҳәынҭқарын».

465

Аҩыџьагьы еиларыгӡон рышәҟәыҩҩреи рмаҵурақәеи. Гиоте
иаамҭа дахыҳәҳәаны, акыр инахараны иаԥхьаҟа дыԥшуан.
Дызхааныз «аҳцәа» рҿаԥхьа дхырхәомызт. Уимоу, дара
рыцҳарак рыхьыргьы, хьаас имамызт, нхаҩык инхара иблыр,
игәы иасуан. Еиҳарак иахьеиԥшым, Б. У. Шьынқәба дызлиааз,
гәыкала, ԥсыкала бзиа иибоз аҳәынҭқарра аилаҳара дахаанхеит. Поет дук иаҳасабала, еиҳарак, деиқәдырхеит ажәлар
рҳәамҭақәа.
Апрель 12, 1995 ш.
Имӷьычуа реиԥш, саргьы аԥара азыҳәан сџьыба аҵа
ҭаԥсуеит. Ашәҟәы аахәара шуадаҩызгьы, мазарак ахҭнысҵеит,
иаасхәеит Игор Марыхәба еиқәиршәаз ашәҟәы «Абхазские
письма» (1947–1989).
Изызӡарызеи, еиҳарак изаасхәаз – уаҟа иагәылоуп 1967
шықәсазы гәыԥҩык иаҳҩыз ашәҟәы. Иаразнак игәасҭеит,
ҳашәҟәы ианаҵаҳаҩуаз, аӡбахәгьы имаҳаӡацызт, ЦК КПСС
ианраҳҭоз аҽныҵәҟьа амҩан дҳахьӡаны, знапы анызҵаз аӡәы.
Кремль аусзуҩцәа иҳарҳәеит иҵегьы ишәыркьаҿ ҳәа.
Убас егьыҟаҳҵеит, ԥсыхәа ахьынӡамаз еилацаланы иаҳҩит.
Ҳаззықәԥоз, ажәлар иҳадырҵаз ахшыҩҵак хада, ҳәарада,
ианаҳҵеит: «Абхазия не может более оставаться на автономных началах в составе Грузинской ССР».
ЦК КПСС аҟны Кавказтәи ареспубликақәа рхылаԥшра знапы ианыз В. В. Василиев ҳанидикылаз, ҳазегьы ҳазлацәажәоз
Қырҭтәыла алҵра ада даҽа мҩак шыҟам ауп. Шәҟәыҩҩык
иаҳасабала угәы иалоузеи ҳәа иансазҵаа, афактқәа ааганы
салацәажәеит Л. П. Бериа имҩаԥигоз амилаҭтә политика иахьагьы амч ду шамоу.
Жәлар реизараҿы иалырхыз, ЦК КПСС аилацәажәараҿы
Анцәа ииныҳәаша, рызегьы ибзиаӡаны ицәажәеит. Абарҭқәа
зысҳәо ЦК КПСС архив аҟны, хымԥада, иҟоуп ҳаиԥылараҿы
иаҳҳәақәоз астенограмма. Уи мацароума! Аҭоурыхҭҵааҩцәа
ирыԥшааша даара ирацәоуп.
Сызлацәажәо, адокументқәа еидызкыло ашәҟәы аҟны,
сгәанала, иҳәатәымызт, иҳацыз ҩыџьа ауаа, ҳааныжьны,

466

рыҽ­ӡаны Аҟәаҟа ишыхынҳәыз. Убас иҟоу агхақәа ҟаломызт
ашәҟәы ишахәҭаҵәҟьоу иҟаҵазҭгьы. Асса-мыссақәа раҵ­
кыс акырӡа еиҳауп ашәҟәы абзиарақәа. Убри азыҳәан
аиқәыршәаҩ-аҭыжьҩы идуӡӡаны иҭабуп ҳәа иаҳәатәуп.
Апрель 13, 1995 ш.
Иацы анышә дамардон Иура Лакоба. Аиуара-аҭынхара,
мамзаргьы аиҩызара ҳабжьаны акәым. Ҳаамҭазтәи
афырхаҵа дыԥсызар, сышԥамцои сҳәеит. Снеин, снеихагылан,
аҭынхацәа снарыдышшылан, аԥсшәа наиаҳәаны снаивагылеит В. Г. Арӡынба. Аԥсы дықәыргаанӡа исзымычҳазт, сцеит.
Иара, аԥсуаа зегьы еицаҳзеиԥшу ҳԥыза ду, ашьҭахь исарҳәон,
аԥсы анышә дахьамардоз Лыхныҟагьы дрыццеит ҳәа.
Аԥсны аибашьра ҟалаанӡа абри аҩыза аԥсыжра
салаԥшхьеит знык. Уи изкын машәырла иҭахаз Жорик Мишаиԥа Аҳәба. Уаҵәы анышә дамардоны уахеиԥш, аҵхыбжьон
иааҳалаҩҩит, шәнаскьа-ааскьа ҳәа, ауаа рӷьычреи рышьреи
азыҳәан абна илоу Мырхәлаак дааиуеит, аиҿахысра ҟалоит,
дыршьуеит, ддырбаандаҩуеит аорганаа ҳәа.
Апап иеиԥш, ижакьа оушьҭны, ицәышыз плашь дук
ишәҵаны, ҩыџьа арԥарцәа ивагыланы, даҽаӡәы ишьҭахь дгыланы дааҳавалт, ашьшьыҳәа дыҩхалеит аԥсы даахьыкҿаз.
Ахыбра иакәшаны игылан Аԥснытәи аҿарацәа-абжьысцәа.
Аҳ дыҩхалан, аҳ ду иҿаԥхьа ишьамхқәа наирсын, илахьиџьымшь иӡатәит.
– Данылбаауа дыршьуеит! – иҳәеит аӡәы.
– Дҿаҳәаны дыргоит, – иҳәеит егьи.
Сыблала избарц сҭаххеит иҟало. Жәаҩыла, инаскьа-ааскьаны игылан амилиционерцәа. Ашьшьыҳәа дҩарылсны,
изыԥшыз амашьына дақәтәаны данца, акыр днаскьахьаны,
еиқәырццакны ахысыбжьқәа геит.
– Дыршьит! – иҳәеит аӡәы.
– Дызшьуадаз?
– Аорганаа!
– Игәырӷьаны ихысит дахьцаз, – иҳәеит даҽаӡәы, – ами­
лиционерцәа ҩыџьа ишьхьеит. Гранатла деибыҭан. Ҳаргьы
ҳанирҵәон.

467

Ауха Аҟәа иреиҳаз асасааирҭа «Абхазиа» иҭәны иҩнан
СССР абандитцәа. Аӡәымзар аӡәгьы дырзымкӡеит. Рыхшыҩ
хада Жорик Аҳәба анышә данамарда, ргәы рҭынчны дасу
ртерриториақәа рахь ицеит. Атерриториа зысҳәа, СССР хәҭахәҭала ишаны ирыман.
Уҳәан-сҳәанны исаҳахьан, Жорик иҭыԥ ааникылоит ҳәа
Иура Лакоба. Аҟәа данҭарк, аучилишьче сҭан, сашьа иҭыԥ аанызкылаз дызбап сҳәан, иус ахьырыӡбоз снеит, Верховный
суд аҟны, Красный мост ааигәара ахыбра ду аҟны.
Ахарақәҵара идырҵози, иҟаиҵоз аҭакқәагьы уажәшьҭа
исгәалашәом, аха ахаан исхамышҭуа исзаанхеит убра,
аусӡбараҿы иҟалаз.
Аҵыхәтәантәи ажәа ҳәа, ҳәа аниарҳәа, ахырқьиара,
мамзаргьы иҟаиҵаз ацәгьарақәа дрыхьхәны акәымкәа,
ҿырҳәала ажәеинраала аҳәара далагеит. Ажәеинраала акәым,
инеиҵыхыз апоема. Аусӡбаҩцәа шанханы изыӡырҩуан.
Иаргьы даланагаланы даԥхьо-даԥхьо, иаҳа-иаҳа ашьшьышьшьыҳәа аԥенџьыр ашҟа днаскьа-наскьо даназааигәаха,
абжьас даҩызаха, ашыҩҵәҳәа дҩаҵҟьан, аԥенџьыр ҟәыбаса
иганы, дууаӡа дыԥеит, ахԥатәи аихагыла аҟнытә. Агәарԥ аҟны
иԥшны игылазаарын иҩызцәа машьынала. Даныԥа, плашь
жәпак иҵакны иркын, данылаԥала, даалаҳәаны, дымҵарсны
дыргеит.
Ҩажәак еихысҳәаалоит.
Автомат ашьхәала схы иасны, сыԥсы маҷханы, сыхдырра сзымдырӡо, сырбаандаҩны ақырҭуа фашистцәа санырга,
абандитцәа ркомандир Џьаба Иоселиани сареи ҳанеицәажәа:
– Саныҷкәыназ абахҭа сҭакын, дсыцҭакын аԥсыуак, ихьӡын
Иура Лакоба, –ҳәа ҿааиҭит, – даара дуаҩ ҟәышын.
– Ауриацәа реиԥш, убас дыҟоуп иашьагьы, аха иҟәыӷара
уаҩҵас ихы изархәом, – анысҳәа, дсазҵааит аҩыџьегьы удыруама ҳәа.
Иӡааҟәрыло аҭәыц дахьынҳалоит ҳәа, ҳаӷацәа рԥыза
иаҳәара салагеит, хыхь сызлацәажәоз Иура ажәеинраалала
рхы ҭҟьаны, аԥенџьыр дкылԥаны дшыбналаз. Насгьы
сеигәырӷьаны иасҳәеит ҳшеиҩызцәоу, мцыла ирҭәны
иацысҵеит иара дҭаркаанӡа иаҳзеиԥшыз ус бзиаӡақәак

468

ҳарҿызшәа. Ихсыркәшеит: «Соуушьҭыр, дыԥшааны шәысалам
исҭоит, иасҳәоит шәышсыцхрааз».
Ҳаизыхынҳәып, зыԥсаҭа шкәакәахаша, Иура Лакоба,
иԥсыжра аҽны убасҟак ауаа рацәан, ажәлар рҵеи дук дыԥсы­
зшәа.
Аԥсреи абзареи ҳанҭагылаз аамҭазы, ҳԥыза ду иҟаиҵаз
аҟәыӷарақәа иреиуазар иахьа иҟаиҵаз? Аус бааԥсқәа ирҿыз
ауаагьы ҳацхраарц, иҳавагылартә аҟаҵара уи хаҵароуп.
Агазеҭ «Сегодня» Иура Лакоба изкны ианырҵеит анекролог-астатиа. Уиала еилукаауеит Аԥсны анҭыҵ иавторитет
шыҳаракыз. Иаазгоит цәаҳәақәак:
Ухы уазҵаауеит, аԥсҭазаараҿы иаԥшәымақәада? Исылшо
акоуп, схы иасырхәап ажәытәӡатәи аурымцәа римператор
ииҳәахьоу:
Апрель 16, 1995 ш.
Аҟәа аиааира ашҭаҿы имҩаԥысит акыр нызқьҩык злахәыз
амитинг. Уи азкын Аԥсны Урыстәыла иадлеижьҭеи 185 шықәса
аҵра. Даҽазнык иааҳарԥшит Урыстәыла ада ԥсыхәа шҳамам.
Амитинг аҟны дцәажәеит ҳпоет ду Б. У. Шьынқәба. Еснагь еиԥш, иажәа ԥшӡа ухнахуеит. Иамуазар акәхарын, аха
аҳәашьа ԥшааны, ажәақәак иҳәар ҳарԥшӡон Чечентәыла
имҩаԥысуа аибашьра аанкылашьа, ҳара, кавказаа зегьы ҳгәы
ишалоу. Уиадагьы, даҽазнык агәра згеит, ашәҟәыҩҩреи аполитикеи еилагӡашьа шамам. Иаҳҳәап, абри даара иԥырхагахеит
аҩажәатәи ашәышықәсазы иналукааша ашәҟәыҩҩы ду «Дон
ҭынч» зҩыз М. А. Шолохов. Ихьӡ-иԥша даара иланарҟәит
ашәҟәыҩҩцәа рзыҳәан Б. Пастернак ииҳәақәоз ажәа бааԥс­
қәа, атрибуна дуқәа рҟнытә.
Ашәҟәыҩҩы, иажәа мацара акәым, ихатәы ԥсҭазаарагьы
абырҵкал икылихлароуп, шә-блак ирыҵашәоит иҩымҭақәа,
шә-блак ирыҵашәоит ихатәы ԥсҭазаарагьы, еиҳарак, аԥсуаа
ҳҿы.

469

Маи 3, 1995 ш.
Даара ҳаҭыр зқәуҵаша ауаа нагақәа иаагәоуҭартә
рдунеихәаԥшра аҽыԥсахра иаҿуп. Рхатәы интересқәа иаҳа
ирызхәыцуа иалагеит. Ахеиқәырхара. Ухы узамыхәар, аӡәгьы
уиҭахӡам, аҳәынҭқарра дара рзыҳәан иҟаӡам. Зынӡаск
рнапқәа ԥдыртлеит ҳчынуаа. Рыԥсҭазаара ԥашәс иамоуп
формула кьаҿк: «Усҟан ус аҭахын». Абриала рхы дырқьиалоит
раԥхьаҟа. Аха инарҵауланы иҵәаху даҽакуп: «Сыҟанаҵ
исҭаху ҟасҵалап, саныҟамло ирҭаху рҳәалааит». Асеиԥш
иҟоу ахәыцрақәа, ахымҩаԥгашьақәа аԥсуаа ирыцәтәымуп,
ҳажәлар ахьынӡаздыруа. Уажәы ҳазнылаз амҩа сацәшәоит
иахьакәым ҳкылнагар ҳәа.
Маи 20, 1995 ш.
Макьанагьы цқьа агәра сымгацт, Аԥсны зегьы акәым,
еиҳараӡак, Аҟәа, ҳара, аԥсацәа ишаҳтәу, ҳшақәиҭу. Схала
ақалақь салаланы сышнеиуаз, Администрациа аԥхьа, мрагылара аганахьала ишьҭоу абаҳча сныҵалан, агәҭашәа игылаз
арымӡ снықәтәеит.
Уахьынаԥшааԥшлак, ауаа даара имаҷуп. Изыхҟьақәо сыздыруам, шамахамзар, иуԥылаӡом аҿарацәа, еиҳараӡак аҵаҩ­
цәа, астудентцәа.
Цәгьамзар бзиа дахыччом ҳәа, схала сахьтәаз, ацәыҵаччара
салагеит агорсовет аԥхьаҵәҟьа сҩызаки сареи қырҭцәақәак
иаҳзырухьаз анысгәалашәа.
Еибаҳҳәоз сгәалашәом, аха ҳабжьы ҭыганы аԥсышәала
ҳцәажәон, еиҳарак зыбжьы дууз сҩыза иакәын. Ҳара ҳаҵкыс
еиҳабацәас хацәақәак ҳавсны ишцоз, руаӡәк даақәгьежьаан,
ажәак мҳәаӡакәа саԥхьа игылаз сҩыза диҿасит, «маимуни» ҳәа нацҵаны. Егьырҭ ркьатеи ԥҵәо иаҳхыччеит. Ҳара,
ашкол хәыҷқәа иҳалшагәышьоз, ҳшәан, ҳаибарҩит. Ҳхатәы
бызшәала ҳахьцәажәоз ҳахырҟьаны шаҟа цәгьара ҳзырухьааз,
ҳашьцылахьан. «Рыԥсы сакәыхшоуп, ҳшьа зуз ҳаҷкәынцәа!»
сҳәеит, сахьтәаз сгәанала.
Снаҵаԥшит аџьҵла. Убри аҵлагьы хҭыск аасгәаланаршәеит.
Аԥсны ииуа ашәаԥыџьаԥ зегьы қырҭуа ҵиаақәазаарын. Схы

470

еивҟьазшәа схәыҭхәыҭуа сцәажәон схала: «Аа, абри аџь, Администрациа аԥхьа игылоу, ашьапаҿы, аҭанақьы иадҩыланы,
иарсын плакат хәыҷык. Иаҳәозеи? «Грузинский дуб». Аурыс
бызшәа ибзианы издыруаз анаԥхьалак: «Дубина» рҳәалон
ирхыччаны. Уажәы инацысҵеит: «Дуба дали дубины».
Агәалашәара цәыршәагақәа наҟ исԥырҵырц, гәалашәара
ԥшӡак ашҟа сниасит саҵаԥшуа, ӡынгьы-ԥхынгьы ииаҵәаӡа
игылоу ашәҭҵла олеандр.
1965 шықәсазы, ажурнал «Молодая гвардия» ажәаҩатәи
аномер аҟны иркьыԥхьит сажәабжь «Ҭуӷан».
Мҩамш ҳәа ҵакыс иаҭаны аԥхьажәа иҩит Вл. Лидин.
Владимир Герман-иԥа Лидин ҳинститут аҟны асеминар
мҩаԥигон. Даҽакала иуҳәозар, рҵаҩыс дсыман. Иара ихаҭа
дышәҟәыҩҩ бзиан, еиҳараӡак иҩуан идумыз ажәабжьқәа.
Иҩымҭақәа тираж рацәала иҭыҵлон. Иҩымҭақәа реизгақәа
хә-томкны иҭыҵхьан. Идырра даара иҵаулан. Азеижәтәи
ашәышықәсазтәи аурыс интеллигентцәа рцәа ихубаауан.
Иҵаулаз, иҭбааз идырра мацара акәым, ихымҩаԥгашьала,
аԥсышәала иуҳәозар, дуаҩаамысҭашәан.
Сзыԥсам аҟара ҳаҭыр сықәиҵон. Аԥсны акырынтә даахьан.
Иналаршәны иҿыҵшәалон аԥсуаа ҳҭагылазаашьа хьаас ишимаз.
Исхамышҭуа исзаанхеит ҽнак, асеминариа аҟны, иажәа
иалаҵаны ииҳәаз, аа, абри, уажәы сызҵаԥшуа, ашәҭҵла
азыҳәан ихы насықәкны ииҳәаз:
– Шәара шәҿы ииуа ашәҭ-ҵла, ашәҟәыҩҩы иҩызоуп.
Аҳауа ишанаалаша иҿалоит ашәҭ, зны ишкәакәаны, даҽазны
ииаҵәаӡа, мамзаргьы иҟаԥшьӡа. Убасшәоуп ашәҟәыҩҩгьы
аԥсҭазаара дшахәаԥшуа, ишидикыло.
Ашьҭахь дсазҵааит уи ашәҭҵла удыруама ҳәа. Иасҳәеит
схәыҷаахыс ишыздыруа, сахьиз, схәыҷра ахьымҩаԥысыз
сқыҭаҿы ишыҟоу аԥсуа аҳцәа рынхарҭа, убраҟа ишгылоу
ашәҭҵла олеандрқәа.
Ишысҳәаз еиԥш, сажәабжь иазкны аԥхьажәа ахьиҩыз
азыҳәан, ҳамҭак исҭароуп ҳәа сышхәыцуаз, иаасгәалашәеит
зыӡбахә ҳаиҳәахьаз, бзиа иибо ашәҭҵла.
Ажәа мыцхәы заҭахузеи!

471

Ишәхымс санхыҵ, сара сзыҳәан ажәа ԥхақәа ииҳәаз
азыҳәан идуӡӡаны иҭабуп, ииҳәаз аҽхәаԥхьыӡқәа срыԥсахааит
ҳәа аҭабуура ашьҭахь, ашәҭ-ҵла олеандр шьыҵәрак наисыркит.
– Сарԥысра шәырхынҳәит! – иҳәеит даара игәы иахәаны
Владимир Герман-иԥа.
Иара иаҟара ахатәы библиотека змоу дсымбац. Даараӡа
ирацәаны иман, рнапы аҵаҩны ашәҟәыҩҩцәа дуқәа ирҭахьаз
ашәҟәқәа.
Ҳалацәажәон М. Горкии иареи реизыҟазаашьа, шаҟантә
дицхраахьаз. Саргьы иасҳәеит Максим Алексеи-иԥа Аԥсны
изныкымкәа дшаахьаз, ажәа бзиақәагьы шиҩхьоу Аԥсны
иазкны.
Ҳашцәажәоз, – Аурыс бызшәала иуҩлартә иудыруеит,
изумыҩуазеи урыс бызшәала? –днасазҵааит.
– Астатиақәа зыҩлоит урыс бызшәала. Аха асахьаркыратә
ҩымҭа сзыҩӡом. Сахьаркырала схәыцуеит сани саби рбыз­
шәала, – ашьҭахь иасҳәеит, схәыҷра иадҳәалоу хҭыск, исхызгахьоу.
– Ишәаҳахьазар акәхап, Аԥсны иҟоуп арацәа ахьыҵырхуа,
индустриатә қалақьк. Убраҟа дынхон иҭаацәараз саб иашьа.
Иара сиааӡон саныхәыҷыз. Аурыс школ сҭан. Иааҳакәыршаны
инхоз зегьы аурысқәан. Схатәы бызшәа, аԥсуа бызшәа, аарла еилыскаауа аҟынӡа исхашҭит. Ахԥатәи акласс салгахьаны,
аҩныҟа, ақыҭахь саб сигеит. Дхынҳәит абахҭа аҟнытә. Ажәлар
раӷа, атроцкист ҳәа дҭакын…
– Ашәҟәыҩҩы изыҳәан уара абиографиа бзиа умоуп,
иуҩыша даара ирацәоуп ҳәа, – ҿааиҭит апрофессор.
– Ишшәасҳәаз еиԥш, уаҟа, аурыс бызшәа аамышьҭахь
даҽа бызшәак ахьысмаҳауаз, уажәы, саб сахьааигаз, сахьиз,
ашкол сҭалаанӡа сахьынхоз, аԥсуа бызшәа аамышьҭахь даҽа
бызшәак саҳауамызт. Сгәҵаҿы иҵәахыз ҿыхеит, аԥсы ҭалеит
сани саби рбызшәа – аԥсшәа, – иџьашьаны дӡырҩуан спрофессор, –ҳәарада, ижәдыруеит Иван Сергеи-иԥа Тургенев
ибзианы ииҳәаз аурыс бызшәа азыҳәан: Сыгәра жәга,
ашәҟәыҩҩы изыҳәан даара-даараӡа ибеиоу бызшәоуп. Сани

472

саби ибзианы ирдыруеит ажәлар рҳәамҭақәа, алакәқәа, ажәа­
бжьқәа, насгьы урҭ ҭәуп ҟәыӷарала.
– Иугәалашәо, аԥсуа жәаԥҟақәак сзааугару? – днасазҵааит
абырг, аинтеллигент.
– Аиҳабы дызмам Анцәа димам, – сҳәеит аԥсышәала.
Ԥсыхәа ахьынӡамаз, ҳаицхырааны ианеиҭаҳга, – Достоевски ииҳәахьоу ахшыҩҵак ду даара иазааигәоуп:
– Иаҵаҵәахуп ахԥатәи аҵакгьы: «Аҳ думамзар, Анцәа
думам, аҳ – аԥыза, анапхгаҩы». Достоевски ииҳәахьаз
анышәҳәа, исгәаланаршәеит Лев Толстои ироман «Анна Каренина». Хымԥада, ижәдыруеит, епиграфс иҟаиҵеит Лоренс
От Стерн ихшыҩҵак: Сара
саб, аԥхьашьа аҩышьа зынӡаск иззымдыруаз, лассы-лассы
иҳәалоит ажәаԥҟак: «Ацәгьеи абзиеи, жьи наԥхыци реиԥш,
рышьхәа еивҵоуп» ҳәа.
Иахьынӡасылшоз ианизеиҭазга ашьҭахь, акраамҭа ҳрыла­
цәажәон ажәлар рҳәамҭақәа.
Сырҵаҩы аҟәыӷа-ашәҟәыҩҩы, даараӡа игәаԥхазар
акәхарын, ақьаади акалами саԥхьа инықәиҵан:
– Иуҳәаз аԥсуа жәаԥҟа «кто не имеет старшего» аԥсышәала
исзанҵа аниҳәа, типографиатә нбанла, сашьклаԥшуа ианыс­
ҵеит: «Аиҳабы дызмам Анцәа димам». Даҽазнык изеиҭасҳәеит
акымкәа-ҩбамкәа аҵакқәа шамоу, насгьы инацысҵеит иара
иазааигәоу даҽа жәаԥҟак: «Аиҳабы дзыԥсоу анудыруа,
даныҟам ауп». Уигьы нбанҵакыла ианизеиҭазга, аԥсышәала
ақьаад изанысҵеит.
Ҳанеиԥырҵуаз иажәақәа қьиарала иҭәны, ус ҿааиҭит аурыс шәҟәыҩҩы:
– Даара шәиашоуп шәхатәы бызшәала шәахьыҩуа, шәықәҿиарақәа среигәырӷьоит.
Ииун 11, 1995 ш.
Дарбану сгәалашәом, философк иҳәеит, амшынҵақәа инадыркны, аҭаацәара иазку асалам шәҟәқәа инадыркны, ақьаад

473

ианыло зегьы, мышкызны аԥхьаҩцәа ирымԥыхьашәоит ҳәа. Уи
ахшыҩҵак иашазар, схы сазҵааит, ус иҟалаҵәҟьозар, ицәгьоу,
ибзиоу? Аҳәара уадаҩуп. Лев Толстои ду, шамахамзар, есҽны
иҩуан амшынҵақәа, аха аиҳарак ҭрыжьӡом. Аҭыжьра анысҳәа,
ашәҟәыҩҩцәа рышәҟәыҩҩы, адунеитәи аклассикатә литература анцәахәы, асахьаркыратә ҩымҭақәа имоуп жәабаҟа том,
аҭыжьра иаԥсам ҳәа архив аҟны иҵәахуп.
Абарҭқәа сызлацәажәо, ҳаамҭазтәи аԥсуа шәҟәыҩҩы ианаҳәаша даара ирацәоуп.
Асовет цензура, ҳәарада, ашьамҭлаҳә иаҩызан, аха иаман
бзиарақәакгьы. Сахьаркырала иԥсыҽыз ааннакылон. Уажәазы,
алитература азыҳәан, итҟәацыз абомба иаҩызахеит. Адамба
анытҟәацлак, аӡы-цқьа иалаҭәаны ихышхыҵәо аҿынанахоит
агәамсам зегьы аманы. Абырҵкал даҩызахароуп аԥхьаҩ. Аха
ҳара ҳҿы аԥхьаҩцәа хыԥхьаӡаралагьы иаҳа-иаҳа имаҷхоит,
иаԥхьогьы ргьама даара илаҟәуп. Лассы-лассы иуаҳалоит
зынӡак измыԥхьац аҩымҭақәа дырҽхәо.
Амшынҵақәа санрылацәажәа, исгәалашәеит Баграт
Шьынқәба амшынҵақәа рзыҳәан исеиҳәахьаз. Изласеиҳәаз
ала, амаҵура ду аҿы дахьынӡаҟаз, абиуро аилатәара инаркны
иибоз, иаҳауаз, хьаас имаз зегьы аниҵозаарын. Исхашҭуам
ииҳәаз ажәақәа: «Уаҟа аума рнуп. Макьана кьыԥхьшьа рымам».
Ганкахьала исгәаԥхеит ииҳәаз, аха иахьшәарҭақәоугьы
рацәоуп, еиҳараӡак ачынуаҩ ду изыҳәан. Изгәамҭаӡакәа,
иааҳәны иара ихаҭа иҿагылар ҟалоит. Аиаша алацәгьа
иаҩызоуп. Иурҿыхар, ухаҭа иуцҳар ҟалоит.
Анхацәа роума, аусуцәа роума, рызегьы шеиԥшым,
убасҵәҟьа зегьрыла еиԥшӡам ашәҟәыҩҩцәагьы. Излеи­
ԥшымыз ашәҟәыҩҩцәа дуӡӡақәа Л. Толстоии Ф. Достоевскии? Л. Толстои иааирԥшуан аурысцәа ҟаларц шиҭахыз,
абас иҟалар ҟалон ҳәа. Ф. Достоевски иааирԥшуан аурысцәа
шыҟаҵәҟьаз. Рхаҭақәагьы рхатәы ԥсҭазаараҿы дгьыли
жәҩани реиԥш еицәыхаран. Ашьыцра зынӡагьы иламызт Ф.
Достоевски. Иԥсхьазгьы, зыԥсы ҭазгьы аӡәымзар аӡәы иранаижьуамызт ахьӡ-аԥша дуқәа Л. Толстои. Абарҭқәа ирых­
ҟьны, еицәажәаӡомызт ҩыџьа ашәҟәыҩҩцәа дуӡӡақәа.

474

Аԥсуа шәҟәыҩҩцәагьы, рҩышьа шеицәыхароу еиԥшҵәҟьа,
рхаҭақәагьы руаҩышьагьы даара еицәыхароуп. Даҽакала
иуҳәозар, еиԥшым баҩхатәралагьы уаҩралагьы. Ибзианы
дыздыруеит шәҟәыҩҩык, ауаа шаҟа еиҿаижьуа, шаҟа еичирчо убасҟак ихәозар акәхап ишәҟәыҩҩраҿы!..
Аџьныш џьнышрак аныҟаиҵалак, аԥааимбар сииааит ҳәа
дгәырӷьоит.
Иҟоуп даҽа џьоукы, шәҟәыҩҩцәақәак, даҽа шәҟәыҩҩык
изыҳәан цәгьарак ҟарҵар, ихатәы шәҟәҩыра иацхраауеит ҳәа
зыԥхьаӡо.
Доусы дзакәыҵәҟьоу ааԥшыртә иааит аамҭа ҿыц. Ганкахьала, узеигәырӷьаша аамҭоуп – ахақәиҭра. Аха даҽа ганкахьала,
даара ишәарҭоуп. Аҽынкылара! Уаамҭеи уареи…
Хаҵа-нагак,–баасзыӡырҩи,–ҿааиҭит иԥҳәыс алеишәацәгьа
ихы налықәкны, – бзықәтәоу аҽы, баахьаҳәны ианахәҭоугьы
ианахәҭамгьы ҟамчыла баслар, ибызгәамҭаӡакәа, бҽы
быцәцоит. Бҟамчи бкәадыри бзаанхоит.
Ииун 22, 1995 ш.
Аредакциа аҟны схала стәаны, гәҭахәыцрақәак сыблакнот
ишанысҵоз, сҩызак дааҩналан, иаахжәаны лафшәа:
– Изуҭахузеи иуҩқәо? Иумбаӡои ауаа зҿу? Амал-амазара
арҳара, уаҳа акгьы иазхәыцӡом, – иҳәеит.
– Аӡәгьы дамыԥхьозаргьы, исымҩыр сгәы иауам, –
сҳәеит, – иумбои, ақьаади сареи ҳаицәажәоит. Убриала сгәы
сҟычуеит. Дарбанзаалак аӡәгьы ахшыҩ исырҵарц сашьҭаӡам,
сзыргәаҟуа акоуп. Схазы еилыскаарц сҭахуп изакә аамҭоу
ҳазхаанхаз.
– Аҩсҭаагьы издыруам, – иҳәеит сҩыза, – ааи, иумбои
иҟалаз, иаалырҟьаны Чечентәыла иақәлеит Урыстәыла. Аа,
шықәсык ҵит, аанкылашьа амам.
Ииун 23, 1995 ш.
Ашәҟәыҩҩы иахьа иҭагылазаашьа зеиԥшроуи асовет
мчы аан изеиԥшрази сышрызхәыцуаз, иаасгәалашәеит саб
идҳәалоу хҭыск.

475

Аџьынџьтәылатә еибашьра Дуӡӡа ашьҭахь акәын.
Уамак ҵуамызт саб доурышьҭны дхынҳәижьҭеи, аҩныҟагьы
ааира, иҭаацәа рылаԥхьара азин ирҭеижьҭеи. Арахә-ашәахә,
афатә-ажәтә уҳәа зегьрыла ҳкаԥсаны ҳаҟан, ицәдырҳәыз
атроцкист иҭаацәа иҳагмыз ҳәа иҟаз.
Ҽнак ҳаҩны днеит аколнхара ахантәаҩы.
Иҽы ахьаца амҵан инҿаҳәаны, ашәшьыраҿ ишынатәаз,
днахыкәша-аахыкәшо акәымкәа, иаахтны ус ҿааиҭит:
– Басариан, ус бзиак удызгаларц сааит. Шәнаҩс, Чачаа
рашҭаҿы сыҟан. Аҭыԥ сахәаԥшит. Зеиӷьаҟамоуп. Арахә аӡын
иахьцалаша абнақәа ааигәоуп. Аԥхын ашоура аныҟало аӡиас
ааигәоуп.
– Аҭыԥ баша алырхуазма Чачаа дуқәа, – иччашьала дааччан, лафҵас иҳәеит саб.
– Иҟоу уиоуп, Басариан, араиком иҳадиҵеит аҳәақәа раа­
ӡарҭа аферма еиҿаҳкаарц.
– Ианышәҵа, ирҳәаз ҟашәымҵар ауама…
– Убарҭ аҳәақәа уара унапы ианаҳҵарц ҳҭахуп.
– Унапы ианаҳҵарц шԥа?
– Аҳәақәа ҳзухьчалар…
– Аа, уиоума узааз… Ҵәыцак аанкыли, уи нас ҳалацәажәап,
– ахыжәлақәа нацҵаны, абысҭа зуаанӡа, шәааибаныҳәала
лҳәан, сан иаалгаз аҩы аҵәца инҭаиҭәан, ахантәаҩы инаииркит саб.
Аԥшәма ианижә, асас иаҵәца кны ус ҿааиҭит:
– Сара ушызбо удыруеит, Басариан. Анцәа иџьшьоуп, уеибганы ухынҳәит. Аколнхараҿгьы, ишубо, егьа аус уургьы, акгьы
шәаҳҭартә ҳаҟам. Зегьы ашәахтә иагоит, ма аблигациа. Аҳәа
бзиақәа аахәаны иааҳгоит, афатә рыгҳархом. Аҳәынҭқаррагьы
уахәап, уаргьы ухы уахәап. Уара иутәны ҳәанк нарылоуҵар,
иаахшо уҭилап, – даҿын ахантәаҩы.
– Ижә, ижә, уаҵәца ыжә, – уажәы игәаара иаҳа ихыԥсааны,
иҽынкыланы ҿааиҭит саб.
– Мамоу, саҵәца зжәаанӡа сыззааиз аус ӡбаны ҳалгароуп.
– Уи ӡбоуп. Уаҵәца аанкыл.
– Ушақәшаҳаҭхоз здыруан. Араҟоуп, уааигәароуп.
– Изакәызеи, уара, сзықәшаҳаҭхо?! Аҳәахьчароу? – деи­

476

лашәаны днеиҿаԥшит ҳасас. – Абарҭ убома? – сашьеи сареи
инапы наҳақәикит ҳаб, – иандухалак, џьара изцәырымҵуа,
рылахь ада ԥҵәаны, аҳәахьча иԥацәа ҳәа еибадырбо, ирхыччо… Уара ушызбо удыруеит, аха уи аҩыза саҭәоумшьар акәын,
– асас дыштәаз, саб дҩагылан, дындәылҵны дцеит.
Сазыхынҳәып абри сгәалазыршәаз. Амалқәа зегьы раҵкыс
еиҳау малуп аб ихшаз ирзынижьуа ахьӡ-аԥша. Абри ауаҩ
иԥацәа роуп ҳәа гәадурала, еигәырӷьаны раб иӡбахә анырҳәа,
уи еиҳау егьыҟам ахшара изыҳәан. Аби уи ихылҵыз ахшареи
реизыҟазаашьа еиԥшнушьалар ауеит ашәҟәи уи «иахшаз»
аҩымҭақәеи. Ахшара ианынаиҿаԥшлак, раб дшааргәалашәо
еиԥш, аԥхьаҩ инапаҿы аҩымҭа анааникылалак, изҩыз ауаҩы
ихаҿсахьа иаԥхьа иаацәырҵуеит.
Абаҩхатәра дуӡӡа аамышьҭахьгьы, Лев Толстои ииҭеит
даҽакгьы – ахьыԥшымра, ихьыԥшымызт игәы-иԥсы, дхьыԥшы­
мызт маллагьы.
Иааиз аамҭа ҿыци, ашәҟәыҩҩи, аҳәынҭқарреи реизыҟазаа­
шьа шԥаҟало?
Ашәҟәыҩҩра мацара акәым, цқьа иҳаздырӡом зегь реиҳа
ихадоу – аиааира дуӡӡа згаз ажәлари аҳәынҭқарреи реизы­
ҟазаашьа.
Исгәалашәеит В. И. Ленин ииҳәаз:
Ииашоуп, аҳәынҭқарра аадырҳәит абольшевикцәа. Иззы­
қәԥоз аӷба иақәтәеит. Аԥсҟы уаҩҵас ирзымкит. Анархиа
иамҽханакит. Убри анархиа дахылҵит Ԥаҵақьала – апалач,
адиктатор.
Ииуль 6, 1995 ш.
Арҭ амшқәа рзы цәгьарақәак сзеилалеит. Ҩымш-хымш
иааҟәымҵӡакәа илеиуаз ақәа, зны ақәаршҩы иаҩызаха,
даҽазны аҳаԥшьа аҵа ԥҽызшәа, икыдыбгон.
Аӡиасқәа, арҩашқәа… Ирҳәоит жәаҩык ауаа аӡы ишьит
ҳәа. Ласссы-лассы сықәлагәышьон ҳаҩны ахыб, иахькылсқәоз
ақәыршәра саҿгәышьан.
Аҟәа убриаҟара аӡы хыҵит, ҳара ҳахьынхо аҟынтәи ҳгәыла

477

анышь дақәтәаны, ажәҩақәа ааҵшьуа аԥошьҭа аҟынӡа даа­
уеит.
Узызҵаалак ирҳәо акоуп: ашьрақәа, арҳәрақәа, ақәы­
ларақәа уҳәа, агәнаҳарақәа иҟаҳҵо рзыҳәан ҳазшаз дҳаз­
гәааит ҳәа.
Сыблала избеит, ауаҩы ихала иҽшизнымкыло. Иуроу
аҽы аӷәра аҿоумкыр, ихәжәаны иԥсуеит. Ауаҩы ма иӷәӷәоу
азакәан дааннакылароуп, мамзаргьы дааннакылароуп иламыс, иуаҩра. Ажәа «ԥхашьароуп» зынӡаск илаҟәит. Аибашьра,
ареволиуциа, агәаӷқәа рхышхыҵәара. Ахархь уаа иаарылоу
амҽеирақәа зегьы арҿыхоит. Шәҽаанышәкыл ҳәа разҳәаша
дҳамаӡам. Аҟәыӷацәа ажәа рымырхит. Даара ишәарҭоуп
Аԥсны еиқәзырхаз ҳарԥарцәа, иргаз аиааира ргәы ахшәар
ҳәа сшәоит.
Ашара сааҭк аҟара шагыз иҽишьит саҳәшьаԥа – шықәса
ҩажәижәаба ирҭагылаз, аибашьҩы, иҭаацәараз, ахаҵарԥыс
ҟәымшәышә. Иара идагьы, аҽшьрақәа иҵегьы иҟалақәахьеит
ҳиааира ашьҭахь. Изыхҟьақәо ҵарадыррала иҭҵааӡам.
Ииуль 11, 1995 ш.
Иаха сыҷкәын аиҵбы, исгәамԥхоз акы ҟаиҵақәан,
сахьнышьҭалаз ԥхыӡ дызбеит саб. Дгәааны дсыхәаԥшуан.
Ампыҵахалаҩцәа ирыблыз сымшынҵақәа рҟны ианын саб
идҳәалоу ԥхыӡк. Исхамышҭырц абраҟа ианысҵоит.
Саб дыԥсижьҭеи шықәсқәак ҵхьан. Ҳгәыла Гәыӡба Киути
иареи ҳаҭыр еиқәырҵон, анхара-анҵыраҿы еицхыраауан.
Еицәажәаны цәык-цәык рааӡон. Ацәаӷәара, амхы аҭалара,
амҿы аагара уҳәа, еивакны рхы иадырхәон. Ҳахьынхоз аанда ҳабжьан, ишырҳәо еиԥш, амца еимаадо ҳаигәылацәан.
Ԥшьҩык ахшара иман. Иԥҳәыс Раика лыхьӡын. Дшысабиз
лани лаби ԥсын, лиешьара Бигәаа драаӡеит. Ан лгәыбылра
ахьлыгыз аҟнытә, ҳара ҳан «нана» ҳәа лалҳәон.
Ҽнак, – Нана, – ҿаалҭит сан лхы налықәкны, – иаха Пыӷа
(ус иаҳҳәон), ҳаб, ԥхыӡ дызбон.
– Аԥхыӡ бзиа ббалааит, нан, даанӡа шәымнеиааит шәшын­
ҭаацәоу зегьы.

478

– Пыӷа, иԥсы сакәыхшоуп, иара, сасра данцо еиԥш, ибзианы иҽеилаҳәаны, арахь, шәара шәахь шәымхырҭа
дҭагылахуп. Ҳара ҳамхаҿы арашәара ҳаҿуп сыԥшәмеи сареи. Ишәымдыруеи, нана, сыԥшәма Патагәа ҳәа иеиҳәон.
«Патагәа! Патагәа!» ҳәа, – ҿиҭит, абыржәеиԥш исаҳауеит ибжьы. «Патагәа, арахь уааи, арахь, сара сахь!» ҳәа, – ҿиҭын, нас
арахәыц кәаркәашьк, аҵыхәа иара икны, ирууааӡа иршәит.
Ишааиуаз, сыԥшәма дамҵасны иааникылеит. Арахәыц,
иҟаԥшьӡа, аҵыхәа икуп Пыӷа.
– Иукума акәаркәашь?! – ҿиҭит Пыӷа.
– Искит! – иҳәеит сыԥшәма.
– Уажәшьҭа убри куа, икуа сара сышҟа уааи иҳәеит Пыӷа,
нана, ишәымдыруеи, иҳәатәы дахыԥомызт. Арахәыц икуа,
икуа мацара, аанда дынхыҵын, Пыӷа ишҟа длеин, еицны ицеит. Сара сахьгылаз саанхеит.
– Нан, бхәыҷқәа раби бареи шәеигымхааит. Ԥхыӡ иббаз
иара иаҵкыс нышәҵааит, – ажәа хаала лгәы лырӷәӷәеит.
Ҳгәыла данца ашьҭахь, – дара есқьынагьы амашәыр
рықәуп. Анцәа дрыцҳаишьааит асабицәа ирылатәоу Гәыӡба, –
лҳәеит аԥхыӡ аалцәымыӷхан.
Ашьҭахь исалҳәеит, ииашаҵәҟьаны, убарҭ ҳгәылацәа ама­
шәыр шрықәыз. Гәыӡба иашьеиҳаб Ирод ихьӡын. Аррантә
даныхынҳә, Тҟәарчал ашахтахь усура дцеит. Арацәа шыҵи­
хуаз, ахаҳә-рацәа ихы иаахан дашьит. Рабгьы машәырла
дҭахахьан. Ишыҟалаз абасоуп. Ҳқыҭа, Аҭара ашкол дыргылон. Ақьырмыт Аӡҩыбжьантәи уардынла ишааигоз, ауардын
хышәҭын, иӷрасит. Дахыԥсааит.
Ҳгәыла ԥҳәыс Раика илҳәаз аԥхыӡ ҟалаҵәҟьеит мчыбжьык
ааҵхьаны. Чарак аҟнытә, иқьаф ҟаҵаны дшаауаз аҵхабжьон,
рыҩны ааигәара абахә далыҩрны дҭахеит.
Ашәира аума, агәнаҳа аума, аныха уҳәа даусы иара
итәала идырып. Ианысҵаз иҟалаҵәҟьаз ауп. Аҵыхәтәан
узеигәырӷьаша, Гәыӡбеи Раикеи Киутаа рҵыхәтәа бзиахеит,
ирыхшаз, урҭ ирыхшаз Анцәа ишиҳәара иҟоуп.
Иудыруазеи убас лахьынҵак амазар Аԥсынгьы?!

479

Ииуль 11, 1995 ш.
Анцәа иҳәааит сҩашьауа, аха аҵыхәтәантәи аамҭазы иааҳаиаҳа агәра зго салагеит, процентла иугозар, ҳаиҳараҩык,
ҳамԥхашьаӡакәа иаартны иаҳҳәоит амц. Ас ҳҿынаҳхар,
ҳазҭахугьы ирҳәо иалагар ҟалоит – «рыӡбахә сумырҳан,
ирҳәо ҳәам, ируа уым».
Абри асааҭ азыҳәан ҳаиқәшәап ҳәа еибышәҳәар, реиҳа
ианеиҵаха, сааҭк еиҵамкәа дагханы днеиуеит. Ус бзиак
азыҳәан шәеицәажәар, узақәгәыӷӡом. Уижьоит. Амцҳәара ламысдароуп ҳәа аҳәара ҳаҟәыҵып. Ҳааҟәымҵӡакәа «аԥсуара»
ҳәа иаҳҳәо, иаҳа-иаҳа иҵакыдахоит ауаҩра анацым. Аибашьра ҟалаанӡа ицәгьа-ибзиа иҭышәынтәалан. Уи еиланарҩынтит
иҳалаҳаз аибашьра. Адоуҳатә гәамра шаҟа иуҵәахуа, иаҳагьы
игәамхоит.
Абарҭқәа зхысҳәаауа иаазгоит фактқәак.
Ҳаибашьра ашыкьымҭазы, Ленинград инхоз аԥсуаақәаки,
еиҳараӡак, Аԥснытәи ерманыки амедицинатә палаткақәа хԥа,
иаҭахқәаз зегьы нацҵаны иаарышьҭит. Ахԥагьы Шәачанӡа
иааит. Ленинградынтәи иаазгоз, Шәача издызкылоз, уинахыс
изгақәаз сашьҭалан исыԥшааит рыхьыӡқәа, рыжәлақәа. Изгаз
Аԥсныҟа иааигеит ҩба. Акыр миллион иаԥсаз амедицинатә
палатка-госпиталь руак ҭины аԥара иџьыба иҭеиҵеит. Даҽа
фактк. Идуцәам аӷбақәа аахәаны иааҳгоит ҳәа ҳақәыргәыӷны,
миллионла ҳԥара рыманы ицеит Урыстәылаҟа. Иаархәазшәа,
ирымырхызшәа, амцқәа еиқәырҽаҽаны ҳԥарақәа рџьыба
иҭарҵеит.
Аха иарбан иааиразаалакгьы, иазыҵәахӡом Аԥсадгьыл
ашәарҭа ианҭагылаз зыжәлар ирыҵаӷьычуаз, даҽакала иуҳәо­
зар, анацәа ргәаҵа иҭаԥсоз алабжышқәа џьоукы хьы-раӡынны
рџьыбақәа ирҭалон.
Ҳаиқәырхаҩцәа агәра ганы иҟан, ҳиааира ашьҭахь, анҭ
ахәымгақәа ирыхәҭоу иақәдыршәоит ҳәа. Ацәгьоура ахьыр­
хәра аҿҳәара амаӡам.
Хыхь зыӡбахә сҳәаз ауаа ирыхәҭоу аус рақәыршәара зегьрыла иаамҭоуп.
Агәра згоит убас егьыҟалоит ҳәа.

480

Ииуль 29, 1995 ш.
Арҭ амшқәа рзы, ҿык иҭыҵуа, даҽа ҿык иҭало, инеимдо
аҳәара иаҿуп лаф еиқәаҵәак.
Ахшыҩҵак заа исҳәап: алафгьы абжа иашоуп.
Зынӡаск ҳмеибарԥсырц азыҳәан, Аԥсни Қырҭтәылеи
иҳабжьагылоуп Урыстәыла ар. Аурысцәа, иҳәеит, ргәы
аныԥҵәа, рышьҭахьҟа иааскьазаап. Амҩа аадыртит.
– Ҳадгьыл ашҟа ҳнашәышьҭ, шәнаскьа, шәаҳԥырҵ шәым­
ҳәоз, шәааи, агәашәқәа ааҳартит! – рҳәазаап Аԥсны аҳәаа­
хьчаҩцәа.
Хаха-хымш иккаӡа иаартын, иҳәеит, Аԥсны аҳәаа. Иқәаҳцаз
рыхынҳәра ацымхәрас, иаанханы иҟаз ықәҵны ацара иаҿын,
иҳәеит.
Агәаҟрагьы амлакрагьы лафла ирхыргоит ажәлар.
Ари алаф еиқәаҵәа уаҩ ианаҳәо рацәоуп. Ишԥеилкаатәу
арҳәыҩцәа, аимҵәацәа рнапқәа зынӡаск иахьԥдыртлаз? Иосиф Сталин итеориа анагӡара амҩа ҳанылазар? Ауаҩы шаҟа
дӷархо, убасҟак аҳ ихәура дҭалоит, нцәахәыс дихәаԥшуа, иара
изыҳәан ашәаҳәара далагоит.
Абри далаԥшхьан Л. Н. Толстои. Убри азыҳәаноуп изиҳәаз:
Сҳәыркьиуа, снапқәа рымҵакуа ҳчынуаақәак рҿаԥхьа
сымгыларц, ҵыԥхгьы сынтәагьы Гәылрыԥшь араион Владимировка ақыҭа аҟны, сыԥшәмагьы сыҷкәынцәагьы амхы
лаҳҵеит. Ҵыԥх аџьықәреи, аҟәыд, апамидор, анаша ҳҭынхацәа
ҳрыцхраартә иааҳрыхит. Сынтәа иаҳагьы еиӷьны илаҳҵеит.
Сыԥсы ҭанаҵы, ачынуаа рҿы сҭаԥшуам.
Рџьыба сҭаԥшыр, рҿы сҭаԥалар акәхоит, рхәура сҭарцалоит,
аӷацәа сызрабашьуаз – ахатәы хақәиҭра – сцәыргоит ҳара
ҳтәқәа. Ирыздырӡом чынуаақәак аԥсуаа изакә милаҭу.
Атәымуаҩ ихәура иҭамлаз, дзыхшаз иани иаби рхәура дҭа­
лаӡом.
Џьоукы агәра рымгацт И. Сталин «дзыхшаз» исистема
шықәӡаахьоу.

481

Август 2, 1995 ш.
Аибашьраан Олег Шамбеи сареи еиҿаҳкааз аинтеллиген­
циа рхеидкылаҿы хықәкыс иҳаман хатәгәаԥхарала иҳац­
храарц иаақәази аҳәаанхыҵи рзыҳәан, цхыраарак аҳасаб­
ала, идуцәам ашәҟәқәа ҭыжьны, хәыда-ԥсада рыҭара. Теле­
хәаԥшрала ақәгыларақәа, арадио ала ацәажәара, астатиақәа
рыҩра аиҿкаара.
Уажәы, ҳиааира ду ашьҭахь хықәкы хадас иҳамоу – иааҳал­
шо ала ҳԥыза ду ицхыраара ауп.
Ҳабаихәо?
Зыда ԥсыхәа змам ҳәа ҳгәы иаанаго иҵаҳәара. Ма иара
ихаҭа иацәажәарала, мамзаргьы аус ицызуа, реиҳа зыгәра иго
рыла.
Август 3, 1995 ш.
Сыцәазу, сааԥшызу сзымдыруа, снаҳәы-ааҳәуа аиарҭа сылаиан. Цәажәабжьызу, инахараны иааҩу, ҿыҭбжьызу сзымдыруа бжьык сгәы иқәыҩуан.
Аарла сылацәа анаахыст, аԥарда саанахан, аԥенџьыр
сналыԥшит ишахьоумашь ҳәа.
Илашьцамызт, цқьагьы имшацызт. Сааҳәны сывара
снықәиеит даҽа маҷк сыцәарц, аха убри аамҭазы иааи­лыс­
каартә сгәы иқәыҩуа иалагеит абжьы. Инахараны, абар, ибжьы ныҵакны ашәа иҳәоит саб. Иарбан ашәоу, иарбан мелодиоу цқьа исзеилкаауам, исаҳауа иара ибжьоуп. Убри абжьы убасҟак сарҭаслымит, соуразоуроу сымчыдахеит, зны
сқәыԥшхеит, нас зынӡаск схәыҷхеит.
Аа, абар, схәыҷны ашкол сҭоуп. Макьана имшаӡацт, аха издыруеит ашара уажәшьҭа ишааигәахо, ашкол ахь ишцатәу.
Иӡынрахуп. Ианӡынраз, ахьҭа аныҟаз акәын ҳаб ашьыжь
шаанӡа дгыланы, ашкол ахь амҩа ҳақәлаанӡа, амаҵурҭаҿы
амца анеиқәиҵоз.
Усҟан иҳазгылан маҟҿаҳәара ишьҭыхны ахьатә кәаскьасасааирҭа. Адәахьала ҳаб, – Шәҿыхала, дадраа, уажәшьҭа
шәҿыхала! Ҳәа, – аҭӡамц днас-насуан.
Иажәақәагьы ииҳәоз ашәа иалаҵаны акәын ишиҳәоз.

482

Иаҳдыруан амаҵурҭаҿы амца шеиқәиҵахьоу, иаҳфаша
аҟаҵара далагахьеит ҳан. Аамҭа ианаалартә ҳаилаҳәан. Сашьеи сареи ҳанышьҭалоз, ҳқалԥадқәа ааҳашьхны, иӡәӡәаны
ахәышҭаара ааигәара икналҳауан. Ҳқалԥад заҵәқәа шаҟантә
иқәлыршәуаз анцәа идырып. Урҭ агәалашәарақәа наҟ
иԥхаҵаны, уажәы сгәы иқәыҩуаз саб иҿыҭбжьы акәмызт,
иааҟәымҵӡакәа сгәы иқәыҩуан иашәаҳәабжь. Убриала
саԥылоит иахьатәи амш. Ихьанҭазаргьы, амш ҿыц аира ауаҩы
иира иаҩызахоит. Аҩбагьы урԥылала, гәырӷьарала, аԥсҭазаара
абзиабарала.
Аԥсабара иаҳзаанашьҭуан амш ҿыц, амш лахҿых. Ҳаб
инациҵон аҵкыс еиҵамыз – агәышьҭыхра, аҽнынтәарак
ҳзырԥхалаша.
Урҭқәа ракәым уажәы сзызхәыцуа. Иԥсҭазаараҿы цәгьарас
иааҟаз зегьы ихигахьан. Иԥсы шҭаз, дыԥсхьеит ҳәа аԥсцәа
дрыларыжьхьан. Ибжьимхырц азыҳәан, ихшаз ихәыҷқәа
рбара-рааӡара азин имырххьан. Нхаҩҵас дынхар-дынҵыр руамызт. Ус шаҟа? Нас, иабааигеи, илазҵазеи убасеиԥш агәамч,
шәаҳәарала ашьыжь шара даԥылартә еиԥш? Хымԥада, дазкылсит ҟәыӷара дук: егьарыла ихьанҭазаргьы, зегьакоуп,
аԥсҭазаара еиҳау акгьы ыҟам. Егьарыла идырлашьцарц иалагазаргьы ауаа, адунеи иаақәло амш лашара еиҳау акгьы ыҟам.
Аԥсра абла иҭаԥшхьоу иоуп издыруа изыԥсоу аԥсҭазаара, амш
лаша.
Даҽакгьы аанагон ашьыжь шара шәаҳәарала амш дза­
ԥылоз саб: дызҭагылаз аамҭагьы, шьыцрала, ҳарамрала дыз­
цәымӷызгьы дырхыччон, дшаҵамхаз дирбон.
Урҭқәа даҽакала илҳәеит сан: «Акрыздыруа иааҵраҿы
аԥсра ԥсҭазаарак иаԥсоуп».
Август 27, 1995 ш.
Сахьиз, схәыҷра ахьымҩаԥысыз сқыҭа гәакьа Аҭара, аҳабла
Аҭара Ахәы, ҳаӷацәа ирыблит декабр 26, 1992 шықәсазы.
Убасшәақәа иҟалеит, ргәы иалсрым, егьырҭ аҳаблақәа зегьы
раасҭа, даараӡа ибеиаз ҳаблан. Еиҳараӡак изыбзоураз, адгьыл мчын, аха иаалоуҵаз марымажаха ииуан.

483

Иаазгоит ҿырԥшык.
1947–1948 ашықәсқәа раан, ӡынран, даараӡа ихьҭахеит,
ахацәа дуқәа ршьамхы инахысуа, асы шьҭан. Ҳмаҵурҭа ааҵра
ҳаҵагыланы, аџьынџьыхәақәа реиԥш, икнаҳаз ашьашьалқәа
ҳазԥымҽуа, алабақәа рыла ҳаарысуа иҟәыбаса илаҳашьҭуан,
убас иҵаауан.
Аԥсны зегьы сыздыруам, аха ааигәа-сигәа ақыҭақәа,
Аӡҩыбжьа, Кындыӷ, Кәтол, насгьы Аҭара егьырҭ аҳаблақәа
зегьы рҿы инықәҩаа ицеит амандаринақәа, еиҳараӡак,
алимонқәа. Ҳара ҳҳаблаҿы, машәырлагьы шьапы заҵәыкгьы
мҩаӡеит.
Уи еиҳараӡак изыбзоураз адгьыл акәын, аҵиаақәа аӡы
рыҵатәомызт, адгьыл малаҷырын. Инацлеит даҽакгьы. Ахықә
уқәгыланы, еиҳараӡак, ахәылԥаз, амра аҭашәамҭаз агаҿахь
унаԥшыр, ицырцыруа ухыԥшылоит амшын. Уи аҳауа ԥха
аҵиаақәа, ҳәарада, ирыхәон, иахьчон. Даараӡа ианаалон аӡа­
хәа. Аҭара ахәаа рҩы аҷандараа рҩы иаҩызоуп рҳәон.
Ажәаԥҟак еиԥш ирҳәон ҳара ҳҳабла азыҳәан даҽакгьы:
«Аҭара ахәы, Аҭара ақыҭа, ауаса акьамашәышә иаҩызоуп»
ҳәа.
Амал-амазара еиҳараӡак изыбзоураз, арахә рзыҳәан даара иманшәалан. Адгьыл ҭацәқәа рацәан, Аԥсны ақыҭақәа
зегьреиҳа иамоуп абна, ӡынгьы-ԥхынгьы ирфаша роуан арахә.
Хыхь исҳәаз аӡын хьшәашәа аан, аԥсаса, еиҳараӡак, еиқә­
нархон ашәч зқәыз аҵлақәа ԥҟаны рылажьра, ашьамаҟагьы
амаҵә ихыҟаҟааны ирфон.
Урҭқәа, ҳәарада, акырӡа аҵанакуан, аха ҳара ҳҳабла иамаз абеиарақәа раԥхьа игылан ахшароура. Ҭаацәацыԥхьаӡа
фҩык, быжьҩык, ааҩык ахшара рыман, еицлабуазшәа.
Ҳара ҳҳаблаҿы акәын иахьынхоз Ҷанаа.
Анцәа иџьшьаны, ианырацәаха, инаскьаны, егьи аҳаблахь,
Набжьоу аҳабла ашҟа инаскьаны инхеит ԥыҭҩык. Убраҟа диит
Самсон Ҷанба – ауаҩ ду. Ҳҳабла хәыҷы иалҵит ашәаҳәацәа,
акәашацәа, ателехәаԥшра арежиссиорцәа, аредакторцәа.
Ишысҳәаз еиԥш, убри зегьы нықәццышәаа иргеит ҳчеи­
џьыка иааӡаз ҳгәылацәа ахалдабаа.
Абарҭқәа сгәаларшәо, сылабжышқәа сгәаҵа иҭаԥсо,

484

иқьаԥ­ҭахаз сҳабла гәакьа, анышәынҭрақәа рҿы сааҭгыланы,
снареихырхәаны, џьанаҭ гыларҭас ишәоуааит ҳәа «снара­
цәажәо» сышнеиуаз, сгәысҽанӡамкәа, сызқәымгәыӷӡоз ҩны
еихагылак агәашә снадгылеит.
Аҳабла зегьы аҟнытә ҩны заҵәык еиқәхазаап. «О,
аԥшәма!» ҳәа, – ишаԥу еиԥш, аҿыҭра ацымхәрас, агәашә аартны, аныхабаа ашәхымс схыҵызшәа ашҭа сынҭалан, ажәҩан
снаҵаԥшны, сныҳәа-ныԥхьаны, сылахь-сыџьымшь ӡатәуа,
ҿымҭӡакәа акраамҭа сгылан, гәынхәҵысҭала агәра ганы сыҟан
аӡәымзараӡәгьы дахымызт ҳәа аҩны еихагыла ду. Ибзианы
издыруаз акакәын, аԥшәмацәа Жора Биҷваиа иҷкәынцәа
аҩыџьегьы Гурами Леониди, аибашьра ианалага аҽны инаркны, иааирала еилгаанӡа бџьаршьҭыхрала еибашьуан, анцәа
иџьшьаны, еибганы иалҵит.
Сшымгәыӷӡоз, аҩнеихагыла иахыҳәҳәоз ауаџьаҟ алҩаҵә
сылаԥш нақәшәеит. Азныказыҳәан лаԥшҵашәараз џьысшьеит.
Самышьцылахьаз агәашә савсны сцацыԥхьаӡа, есқьынагьы
ихәхәаӡа, зны ицәышӡа, даҽазны еиқәараӡа ауаџьаҟ илы­
шәшәо, ажәҩан иаҵахәмаруан, амҩасҩы умҩахыҵ аҳәарц
аҭахушәа.
Сара сеиԥш, иара, аԥшәмагьы дшымгәыӷӡоз, ашә аартны
абарҵа данаақәгыла, иџьашьаны, ҿымҭӡакәа, инапсыргәыҵа
илахь иаадкыланы дсыхәаԥшуан, иибоз сынаур акәызшәа.
– Избоит, Жора, избоит иуԥшышьоу! Сара схаҭагьы иџьа­
сшьоит сыԥсы ахьҭоу! Анцәа иџьшьоуп, ҳазшаз дузылыԥхеит,
уҷкәынцәа еибганы иахьалҵыз! сҳәан, – наӡаӡа еицәыӡхьаз
ауаа ҳреиԥшха, ҳгәыдеибакылеит.
Илабжышқәа хаҟәҟәало, иаргьы исыдиныҳәалеит сыҷ­кәы­
нцәа еибганы иахьалҵыз аибашьра.
– Аҳәыҳәкцәа реиԥш, схала аҩны сахуп, аԥшәмаԥҳәыс
Аҟәаҟа дыҟоуп ҳәа, – дналаган, нас еиҳараӡак далацәажәон,
машәыршәа ишеиқәхаз рыҩны. –Иумдыруеи, ҳаҩн ду
ааргыланы, ихыбны, ашәқәа, аԥенџьырқәа ҿаҳҵахьан,
ҳара ҳаҩналаанӡа иҳақәлеит «ҳашьцәа». Иааҳамаз зегьы
ҩнан ҳмаҵурҭа. Зегьы убра иналаблит, – ашьҭахь иҳәеит
аԥсҭазаараҿы акыр зҵазкуа хшыҩҵакык, – абри ҳзыҩнатәоу
аҩны блындаз, еиқәхандаз ҳҳабла. Аҷкәынцәа ҩнык дыргы-

485

ларын. Ҳаӷацәа анҳақәла, ҳҳабла зегьы ҳаиқәнархеит абна.
Иумдыруеи, шәан ҳазегьы «нана» ҳәа лаҳҳәон. Уара, аҽны дахьаанагаз сыздыруам, уҷкәын аиҵбы Дауҭ ианду дышьҭыхны
абна дылигеит, арахь асы шьҭан шьамханынӡа.
Акраамҭа ҳанеицәажәа ашьҭахь, аҳабла, ақьаԥҭа ҳналсҩалсит.
– Иаанхеит ҳнышәынҭрақәа, уаҳа акгьы, – иҳәеит, игәаҵан­
ӡа дқәыԥсычҳаны.
– Ҳаӷацәа аиааира ргар, ҳнышәынҭрақәа ықәырхуан, на­
ӡаӡа иҳамырхуан иҳамоу ажәытәрагьы.
Аҟәыӷацәа еилыркаахьазар акәхап, аха сара цқьа исзеилымкаацт Аԥсны иҟалаҵәҟьаз.
Сентиабр 2, 1995 ш.
Ауалыр арыԥҵә амҟьар, иҭыҵәраауеит «иҭакыз» амаҷар.
Изҭыҵәраауа аӡәы ижәындаз ҳәа акәӡам. «иахь­ҭакыз»
азымычҳаит, уаҳа акгьы. Убасшәоуп изанысҵо сым­шын­
ҵақәагьы, уеизгьы-уеизгьы аӡәы иаҳандаз ҳәа акәӡам. Сара
исҳәоит схазы, сгәы сҟычуеит. Аӡәыр хьаас икуама иацы
сахьыҟаз. Ешыра анышә дамардон Саша Аҩӡба. Аибашьра
ҟалаанӡа акәызҭгьы, хҭыс дук еиԥш иааҳалаҩуан. Ҳашьцылеит
аԥсра. Саша акыр шықәса аус иуан аурыс газеҭ «Советская
Абхазия» аҟны. Ԥсырӡха амшын аҟны иҽикәабон. Џьоукы,
ацәҟьа кыдҵаны ихысуан автомат ала. Ахы иаахеит. Дызшьыз
дкажьны ицеит. Машәырла дҭахеит рҳәеит. Уиала аус адыркит.
«Иԥсыз дыԥсит, иаанхаз ҭаҳкуама?» – иҳәеит ҳаамҭазтәи амилициа аусзуҩы.
Уажәшьҭа еилкаа изакә аамҭоу иааз?!
Сентиабр 8, 1995 ш.
Ари ахҭыс сеиҳәеит аҟабарда ҳақьым Руслан Ахмедов.
Аибашьраан Тҟәарчал ахәшәтәырҭаҿы аус иуан хирургс.
Уахынла-ҽынла ҳәа еилых имамызт, ихәны иааргоз аибашьцәа
рыԥҟара, реиқәырхара даҿын. Сиазҵааит:
– Лыӡбахә уаҳахьазар акәхап апоетесса Саида Делԥҳа.

486

Лҩымҭақәа реизгара, аиқәыршәара ҳаҿуп. Дыхәны даннаргаз
аҽны уара уҟазма, дубама? Дышԥаԥси?
– Ибзианы дысгәалашәоит. Сара сыдагьы, аҳақьымцәа
ҳазегьы иҳалшоз ҟаҳҵеит, аха даҳзеиқәмырхеит. Иаахтны
иуасҳәап, ианаамҭаз ахәшә лмоуит.
– Руслан, иԥуҟақәаз, еиқәурхақәаз рахьтә реиҳа иуадаҩыз,
угәалашәараҿ иаанхазеи? – снаиазҵааит.
– Сыԥсы ҭанаҵы исхамышҭуа, сгәанала, адунеи аҿы
ҳақьымк дызқәымшәацыз акы сақәшәахьеит. Убри уас­
ҳәап иааркьаҿны, – иҳәеит Руслан. – Ҵхагәаны днаргеит еибашьҩык, хаҵарԥыск. Даара иӷәӷәаны дхәын. Ирԥҳа
кылжәан, икылжәа акәым, азыбжак амжәан. Иаарласӡаны
дыԥҟатәын, иӡахтәын. Ахәшәтәырҭаҿы алашара ыҟамызт.
«Адвижок» иҭаҳҭәоз ҳамамызт. Арахь еимаҳаны илашьцахьеит. Шаанӡа, избоит, изычҳауам. Ашахтиор лампа, иудыруеит шаҟа алашара маҷӡаны иацрыҵуа, уаҳа ԥсыхәа ыҟамызт.
Иԥҟара салагеит. Ирыԥҳа аӡахра сналагоны, ухаҿы иузаагару абри аҩыза, ашахтиор лампа иҭаз абылтәы аанҵәан,
инҿыцәааит. Напыршьышьыла ирыԥҳа зӡахит. Деиқәхеит. Иахьагьы дыҟоуп. Аишьцәа реиԥш ҳаибабоит.
Сентиабр 10, 1995 ш.
– Иудыруеит, аԥсуаа ҳҭоурых аҟны иҟамлацыз ахҭыс дуӡӡа
ҟалеит, сызҿу ҳиааироуп. Ари амза анҵәамҭазы иахыҵуеит
ҩышықәса ҳаӷацәа ықәаҳцеижьҭеи. «Ҳашԥаԥыло, угәы
ишԥаанаго?» днасазҵааит, анкьаӡа зны арҵаҩратә училишьче
еицҭаз, аҵара ашьҭахь акыр шықәса аорганқәа рҟны аус зухьоу, ԥсабарала иҟәышу сҩыза Уасил Бармышьаа. «Брехаловка» аҟны акаҳуа ҳжәуан. Иҵегьы иҳадтәалан аҟазара знапы
алаку хацәақәак.
– Угәы иахәартә аҭак аҟаҵара сцәуадаҩуп, аха издыруа
ахәыҷала ажәақәак уасҳәап! Уасиа! Иугәалашәома, иумоума
аучилишьче ҳанҭаз еицҭаҳхыз партретк? – снаиазҵааит.
– Иҵәахны исымоуп. Уара ушьамхқәа срықәгылоуп,
ҳҩыџьагьы аччархәқәа, – дааԥышәарччеит сҩыза.
– Цқьа иҳәеи, цқьа! Убри афото аҟны ишуҳәаз еиԥш,

487

сшьамхқәа урықәгылоуп, сыжәҩақәа укуп. Убри афото, машәырла еиқәхан, уажәааигәа сахәаԥшуан. Убраҟа,
ҳахәмарны иҭаҳамхи?! Уажәы даҽакала еилыскааит уи афото аҵакы. Уара сшьамхы ушықәтәаз, убасҵәҟьа «ашьамхы»
ҳақәтәан асовет ҳәынҭқарра. Ашьамхы ҳақәтәара мацароума. Ҳныҟәызгоз аҳәынҭқарра ҳнапқәа акәыршаны иаҳкын.
Афото аҟны сыжәҩақәа шуку еиԥш. Даҽакала иуҳәозар,
аҳәынҭқарра ҳныҟәнагон. Иааԥсеит, иажәит, узааӡаз уани
уаби шажәуа еиԥш. Еилышәымкаауеи, сыззкылсырц исҭаху?
– снарылаԥшит.
– Доусы ихы ныҟәигароуп, ихы дахәароуп, – иҳәеит уаанӡа
ҿымҭ итәаз аӡәы.
– Уахьиашақәоу рацәоуп. Аха, сгәанала, инацҵатәуп да­
ҽакы. Ухы мацара акәым, ауаа ирыхәаша даҽакгьы ҟаҵа­
тәызар акәхап, – ҿааиҭит, зыԥсҭазаара зегьы аҟазара аизҳара
иазку, кәашарала адунеи иахысхьоу Кандид Ҭарба, ашьҭахь
инациҵеит даараӡа сзеигәырӷьоз, – мшқәак раԥхьа сыҟан
Владислав Арӡынба иҟны. Сзышьҭоузеи? Еиҿыскаар сҭахуп
акәашаратә ансамбль Аԥсуа кәашарақәагьы налаҵаны НхыҵКавказтәи ҳашьцәа рыкәашарақәа рыла еиқәыршәаны
арепертуар. Ахшыҩҵак даара игәаԥхеит Арӡынба. «Уалага,
иахьынӡаҳалшо ҳуцхраауеит» иҳәеит.
– Узлагаз, Кандид, даараӡа аҵак ду амоуп. Аибашьраан,
агәаҟраан ҳаидгылан. Аҭынчраангьы ҳаидгылароуп, – иҳәеит
аӡәы, – аха уи инациҵеит зынӡаск даҽакы, – мышқәак раԥхьа
телехәаԥшрала дықәгылеит Владислав Арӡынба. Еснагь
еиԥш, дцәажәеит ҟәыӷарала иҭәны. Аха убраҟа исзеилымкааз, уажәааигәа Гагра аиԥылара имазаарын. Аӡәы иҳәазаап
аизараҿы ҳахьцо ҳаздырӡом ҳәа, абна лашьцара дылахазшәа.
– Саргьы сахәаԥшуан Владислав Арӡынба телехәаԥшрала
иқәгылара. Адунеи азна сгәы иахәеит аԥсышәала дахьцәажәоз.
Егьырҭ ачынуаагьы убас аԥсышәала ицәажәалар, – схы
наласырхәит ҳаицәажәара, – ани, Гагра аиԥылараан, ҳахьцо
ҳаздырӡом ҳәа иазҳәаз, Арӡынба аҭак ииҭеит, иҳәеит ишҳамоу
аконституциа, уаҟа ишану ҳахьцо. Ижәдыруеит Арӡынба
ду сшизыҟоу. Сахьидгылаз азыҳәан, автомат ашьхәала схы

488

иасны скажьны, исыӷрысит. Ҩажәак еихысҳәаалоит. Иԥсаҭа
шкәакәахааит, дыҟан Гари ҳәа Шьаҟрыл, нхаҩ бзиак, аиуара ду ҳабжьан. Даашьаӡомызт, ишырҳәо еиԥш, анышә ифон,
убасҟак круҩын. Ҩын дук иргылон ахыбра аҟынӡа инаганы, нас иаалырҟьаны ихирбгалон, ҿыц аргылара далагон,
зныкымкәа, ҩынтәымкәа. Ихьуааз? Даҽа ҩнык еиԥшымыз
аҩны иргылар иҭахын. Дангәаҟӡа аҵыхәтәан, данааԥса, иргылеит зегь иреиԥшу аҩны замана.
Сентиабр 11, 1995 ш.
– Абарҭ, аԥсымҭәқәа, дара рзыҳәан акәызма сара сзеибашьуаз?! – иҳәеит, аибашьраан избахьаз хаҵарԥыск.
Ихьӡ-ижәла сҳәар, ианысҵар, ихьӡ-ижәла сҳәароуп Аԥсны
араион напхгаҩыс иҟарҵаз. Инациҵеит, – аибашьраан
дыцәгьаҳәаҩын. Ҩыџьа-хҩык ахьааидгылоз днарыдгыланы,
ирҳәақәо дақәшаҳаҭушәа, ажәақәак нарылаҵо, реицәажәара
иҽналаирхәуан, нас днарԥырҵны, акаҳуажәырҭаҿы днатәон,
ар рымаҭәа ишәҵаны, зны-зынла автоматгьы ихәда инахшьны. Иаҳауа зегьы иҵегьы нацҵаны, рыцәгьа иеиҳәон еиҳабык.
Дыззықәԥоз наигӡеит. Аҭыԥ ԥхаҿы днатәеит, – ииҳәоз саҳауан,
аха арҭ амшқәа рзы, уахгьы-ҽынгьы гәҭыхас-хәыцырҭас исымоуп сроман «Ахамышҭыхә» ашьалашьын ахьшьра. Инеиҵыху
аҩымҭа азыҳәан, даҽа џьоукы рзыҳәан исыздыруам, сара
сзыҳәан зегь реиҳа иуадаҩу раԥхьа игылоуп, ашьалашьын
ахьшьра зыхьӡысҵаз, амыцхәқәа рамхра, ԥсыхәа ахьынӡамоу
аилацалара. Уажәы инасзацлеит сызқәымгәыӷӡоз. «Џьаҳаным»
ҳаныҟаз, ҳазегьы анык ҳлыхшазшәа, ҳашьҭибахуан. Ҳиааира
ашьҭахь, иҵегьы ҳаидгылоз џьысшьон.
Сзацәажәоз аибашьҩы, аҵыхәтәан ииҳәаз зынӡаск сшьара
сықәнаҟьеит:
– Аандақәа анԥыржәа, аҳәа млашьқәа зҭалаз ауҭра аиԥш­
хара иаҿуп уажәтәи ҳ-Аԥсны.
Схы сназҵааит: «Уара, абырг, хеиқәырхашьас иумоузеи?»
Аҭакгьы ҟасҵеит исыхәаша «иубахьоу абзиарақәа угәа­
ларшәала».

489

Сентиабр 12, 1995 ш.
Аԥсны иҟалеит арыцҳара дуӡӡа. Аԥсуа жәлар… Ааи, ааи,
инаҵшьны исҳәар сҭахуп «Аԥсуа жәлар» ҳәа. Дара ирыхшаз
рҵеицәа дуқәа раԥхьа идыргылақәаз аурыс ҵарауаҩ, аԥсуаа
ҳӡыргаҩ, ажәаҳәаҩ, ауаҩ-гәымшәа, Владислав Арӡынба
иарӷьажәҩа Иури Воронов, иаха, асааҭ жәба рзеиԥш, автоматла инаигәыдҵаны, дышьны дылкарыжьит иуада ашә
аԥхьаҵәҟьа.
Ашамҭаз аҭел дысзасит аҵарауаҩ Валери Бигәаа. Еигәы­
лацәоуп.
– Иԥсы шҭаз ахәшәтәырҭаҿы даҳгеит! – аниҳәа, уаҳа
ииҳәақәаз сазымӡырҩыкәа, ажәжәаҳәа сҽааилаҳәаны снеит ахәшәтәырҭаҿ. Иԥсҭазаара далҵхьан Иура. Угәы зҟычша,
ианиеихс, аорганаагьы, ҳаибашьыҩцәа аҷкәынцәа аухаҵәҟьа
дызшьыз дыркит. Изласаҳаз ала, дызшьыз аӡәы даԥсыуоуп,
егьи дчеченуп.
Уи аҩыза ҟамлацызт. Раԥхьаӡатәи аполитикатә уаҩшьроуп.
Дызшьыз иаарласны рус ӡбаны, ашьауӷа рықәҵаны, аҽныҵәҟьа
инарыгӡароуп. Анцәа иумҳәан, аха ус иҟамлар, уи иаанагоит,
иаҳзымдырӡо мҩак ианылеит ҳәа Аԥсны.
Сентиабр 21, 1995 ш.
Аӡхыҵ зҵалаз ҵиаак саҩызахеит, убасҟак сшьара
сықәнаҟьеит сҩыза ду Иура Воронов ишьра. Даара иӷәӷәаны
еиҿкаан уи иҭахара. Иалахәуп, ҳәарада, қарҭаа, аха даара
гәҩарас иукуеит Аԥсны аҩныҵҟагьы уаа дуқәак алахәушәа.
Аҵарауаа изларыԥхьаӡоз ала, А. Чехов иҩымҭақәа рҿы
иуԥылозаап аа-нызқьҩык аперсонажцәа рхаҿсахьақәа.
Ус анакәха, уи ашәҟәыҩҩ ду, аа-нызқьҩык рхаҿсахьақәа
дреиԥшхахьан иара ихаҭа. Ауаҩы ԥаршеи иӡбахә уала­
цәажәозаргьы, ауаҩы ҵоура ихаҿсахьа уалацәажәозаргьы,
зегь акоуп иааурԥшуа уара ухаҭа утәоуп.
Изхысҳәаауа, Иури Воронов аҵыхәтәантәи имҩахь данынаскьаргоз, Владислав Арӡынба исыдиҵан, аҳалал, ажәа
исҳәаз, иҩны саԥхьеит. Аӡәырҩы исарҳәеит ажәа бзиа
ихуҳәааит ҳәа. Ҳәарада, изкын сҩыза гәакьа. Аха иныҵакны

490

исҳәап, исҳәақәаз еиҳарак схаҭа исызкын. Аӡәы ихьаа узеилкаауам ухаҭа хьаа умамзар.
Иури Воронов аибашьраан иаргьы саргьы ҳхьаақәа
ахьеиқәшәоз мацара акәмызт ҳаидызкылоз. Ҳаиднакылон,
аибашьра ҟалаанӡа, СССР ахаан, ҳҩыџьегьы ҳахҭакны ҳрыман
«аҟаԥшьқәа».
Зыԥсҭазаара аԥсуаа ирыхҭнызҵаз, џьанаҭ игылаша Иури Воронов, ииашам акыр сҳәозар сшьамхы иахысаанӡа иаҳауеит.
«Аҟаԥшьқәа» иқәланы данеимырдоз, ахлымӡаах анизааргоз,
сара исылшоз ала сидгылон, игәы сырӷәӷәон. Иаргьы, аибашьра ашыкьымҭазы, апрель 25, 1993 шықәсазы, Гәдоуҭа
ҳаныҟаз, аоппозициа ҟаиҵеит, ихҭҳәааз ахарадҵарақәа
сыҭауа, кегебеиаа ансыԥхьа, сҩызцәақәа аԥсацәақәак харахара иансывсуаз, ажәала акәым, сара сзыҳәан Иури Воронов
иҩит аҽхәаԥхьыӡ астатиа.
Асеиԥш иҟоу афакт иуанаҳәо даара ирацәоуп.
Иара иеиԥш зеиԥшу рзыҳәан аҟәыӷацәа ирҳәахьеит: «Уаргьы духәоит, ихгьы дахәоит». Аурысцәа ирҳәеит даҽакала:
«Живи и дай жить другим».
Сентиабр 22, 1995 ш.
Иаха аԥсуа телехәаԥшрала иаҳдырбеит адокументалтә
телефильм «Аӡыхь ашҟа амҩа». Иазкуп сҳабла гәакьа Аҭара
Ахәы. Асценари сара изҩит. Иҭылхит ҳҳаблаҿ ииз, иааӡаз
Заира Бигәаа-ԥҳа. Даара уиеигәрӷьаратә дцәажәеит анхаҩабырг, аибашьра иалахәыз Иура Адлеиба. Ибзианы дцәажәеит
ҳҳаблаҿы командирс иҟаз, иӷәӷәаны ихәыз Вадик Бигәаа.
Аԥсуа ҳабла ԥшӡа, доуҳалагьы, мал-мазаралагьы, зегь рыла
ибеиаз ршьит ҳаӷацәа.
Сахьӡозар, мышкызны инеиҵыхны изҩыроуп ҳҳабла азы­
ҳәан.
Аҭаратәи Аҳәбақәеи абжьуаа раҳ Гьаргь Чачбеи еигәы­
лацәан. Ацҳа хҵаны, ажра ду рыбжьан аанда ацымхәрас.
Ажәытәӡан Аҳәбақәа Кәыҿбақәан. Ауаҩшьра иақәшәан, иахьынхоз Нхыҵ ааныжьны, Нхыҵи-Аахыҵи рҳәааҿы инхеит. Иахьынхоз ашьха ашьапаҿы иахьагьы уи ашьха иахьӡуп

491

Аҳәба-ишьха (Гора Ахуба) ҳәа. Ашьҭахь илбааны инхон Ԥсҳәы.
Аԥсны ду ашҟа ианылбаа, Аҳәбақәак нхара-нҵырас Аҭара
иаангылеит, даҽа џьоукы нхарҭа-нҵырҭас иалырхит Ҷлоу.
Аҭара иаанхаз даараӡа зхы иахәоз еишьцәазаарын. Ааӡара,
агәыԥҳәыхш, аицныҟәара уҳәа, даараӡа еизааигәан абжьуаа
раҳи дареи.
– Аарлаҳәа исгәалашәоит, хԥа-ԥшьба шықәса схыҵуан
абжьуаа раҳк, Гьаргь захьӡыз данԥсыз, – игәалаиршәон саб, –
еиҳараӡак исгәалашәо, даныржуаз ӡынран, асы шьҭан. Ҳазегьы,
ҳара, ахәыҷқәагьы ҳшьапқәа хтны аџьабараҿы ҳгылан. Иара
абжьуаа раҳ (ус изырҳәон, аха аҳра рымырххьан аурысцәа),
ажәлар ҳаҭыр ду иқәырҵон, аха иҟалеит арыцҳара дуӡӡа.
Аҵара дуӡӡа змаз, Урыстәыла иадгылаз, аинрал-леитенант,
аԥсуа ҵарадырра аларҵәаҩы, ииҳәоз еиҳараҩык ирмаҳаит
абжьуаа. Ииҳәоз змаҳаз Қьелешьбеи ду иеиқәырхаҩ, Аԥсны
зниҵаз амҩа иаҿагылаз, амҳаџьырра рзыҟалеит.
Аҭаратәи аҭаҳмадцәа, иныҵакны ирҳәо саҳахьан аҳ
Гьаргь иҷкәынгьы амҳаџьырра дагеит, аха ашьҭахь, маӡала
Аԥсныҟа дхынҳәит, анхацәа дҵәахны дрыман, иԥсҭазаара
даналҵ, маӡала, уахынла иаб иганаҿы анышә дамардеит ҳәа.
Ашәҟәыҩҩы изыҳәан ари еиӷьу асиужет абоуԥшаауеи! Уи адагьы ажәытәгьы аҿатәгьы аԥсуаа ирхыргахьоу, ҳсахьаркыратә
литература аҟны даараӡа имаҷуп аиашаҵәҟьа аазырԥшыша.
Аиашаҵәҟьа аҳәара, аҩра аамҭа анааи, ажәа аҳаҭыр лаҟәит,
аԥсуаа ҳҟны мацара акәым, зегьынџьара, еиҳараӡак Европа.
Октиабр 11, 1995 ш.
Иаҳа-иаҳа агәра зго салагеит, иахьакәым ҳкылызгаша
амҩа анылара ишаҿу шьоукы. Иаҳцәеилаҩашьо ҳалагеит ҳаз­
ҭахуи ҳазҭахыми.
Иаазгоит ҿырԥштәык.
Ибзианы издыруеит аурыс ҭаацәарак хаҵеи ԥҳәыси, аҩы­
џьегьы ҳақьымцәоуп. Иара, Виктор Лиубимов, невропотологуп, иԥҳәыс, Светлана, ахәыҷқәа зхәышәтәуа ҳақьымуп. Ҩыџьа
аҷкәынцәа рымоуп. Рыҷкәын аиҳабы Москва амедицинатә
институт дҭоуп.

492

Ишынҭаацәаз иқәырцеит, аибашьраан Аҟәа ахәышә­
тәырҭаҿы аус жәуан, ҳаӷацәа шәхәышәтәуан ҳәа ахара рыд­
ҵаны.
Ишынҭаацәоу иқәҵны ицеит. Игәырӷьаҵәа ирыдыркылеит Воронеж. Аусурҭақәа рырҭеит. Зыда ԥсыхәа ҳамам ауаа
анҳзымыхьча, ҳиааира ду ҳнапала иҭаҳархоит.
Октиабр 12, 1995 ш.
Аҟәа иуадаҿы иԥсҭазаара далҵит, аҵарауаҩ ду, шьала-далагьы, уаҩралагьы иаамысҭашәаз Шьалуа Инал-иԥа.
Ауаҩы игага шицу еиԥш, Шьалуа Денис-иԥа, дани аҽны инаркны инаишьклаԥало ишьҭан акы аҵкыс ак еицәаны ахатәы
гәырҩақәа.
Ажәлар раӷа, атроцкист ҳәа дҭаркит иашьеиҳаб Ипполит.
Ухаҿы иааг, уи шаҟа иԥырхагаз иԥсҭазаараҿы аҵарауаҩ Шьалуа, инацлеит, аиаша ҵәахны, аамҭа ианаалаша аҳәара.
И. Сталин данԥсы, аԥарда еиқәаҵәа анкаҳа, ҳҵарауаҩ
иҩит реиҳа хьаас имаз, аусумҭа дуӡӡа «Аԥсуаа ретно-куль­
туратә ҭоурых азҵаарақәа». Иҭыҵит Л. Брежнев ихаан, 1976
шықәсазы, аха аҳра ауан И. Сталин итеориа – ажәлар маҷ­
қәа рҭоурыхгьы хәыҷуп, аԥеиԥшгьы рымам, ажәлар дуқәа
ирылаӡҩароуп.
Зыӡбахә сҳәаз аусумҭа азыҳәан, аумаӡа изааргеит Шьалуа
Денис-иԥа. Изҵаара иалацәажәеит, иақәыӡбеит Аԥсны аобком аҟны.
Даҽакы.
Акьыԥхь ианымлацыз инапҩымҭақәа аус ахьиуаз, аԥсуа
институт аҟны иналаблит ампыҵахалаҩцәа Аҟәа рнапаҿы
ианыҟаз. Ухаҿы иааг, иҭагылазаашьа зеиԥшраз, знапҩымҭақәа
рыццышә иахагылаз аҵарауаҩ бырг!
Инацлеит иреицәаӡаз агәырҩа дуӡӡа – иҷкәын заҵәы аибашьраан дҭахеит. «Аԥсуа бызшәа здыруаз џьысшьон, аха
сазымхәыццызт иаанаго ажәа агәырҩа агәы аҩара, сгәы
ҩеит», – иҳәалон, џьанаҭ гыларҭас изауша, зыжәлар гәакьа
зыԥсҭазаара рыхҭнызҵаз Шьалуа Инал-иԥа.
Аиҿырԥшра иуанаҳәо рацәоуп. СССР-и Германиеи реи-

493

башьраан, аиааира дуӡӡа агеит СССР. Аха аҵыхәтәан, аргамаду
инаҳәы-ааҳәит. Аиааира згаз аҳәынҭқарра ҟәыбаса еилаҳаит.
Иҭахаз Германиа убасҟак ашьапы иқәгылеит, реиҳа ибеиаӡоу
ҳәынҭқаррахеит Европа. Уи иҳанаҳәо даара ирацәоуп.
Аԥсуаа ҳҭоурыхтә, ҳетнографиатә ҵарадырра харҭәаашьа
змам ацәыӡ дуӡӡа аиуит: иԥсҭазаара далҵит Шьалуа Иналиԥа. Ҳәарада, аҳалал ажәа бзиақәа ҳәаны, анышә дамардеит.
Шь. Д. Инал-иԥа даниуаз ициит аԥсуаа ргәаҟрақәа зегьы.
Ажәлар раӷацәа ҳәа, ауаа нагақәа, аҵарауаа, ашәҟәыҩҩцәа,
ажәакала, аҟәыӷацәа анындырҵәоз, иашьеиҳаб дҭаркит.
Иара, Шьалуа Денис-иԥа цәала-жьыла дрымшьит, аха игәы
дҭырҷаҷеит, иҵара-дырраҿы хашҭшьа змам хҭыс бааԥсын
изҵаара анырыӡбуаз Аԥснытәи аобком аҟны. Иалацәажәон
иусумҭа «Аԥсуаа ретно-культуратә ҭоурых азҵаарақәа».
Убраҟа ииҳәаз, ирыӡбаз акьыԥхь анҵара, ҳәарада, зегь
рыла иахәҭоуп. Убасҵәҟьа икьыԥхьтәуп Иура Воронов
адоктортә диссертациа Москва ианихьчоз ақырҭуа ҵарауаа
изааргаз.
Шь. Д. Инал-иԥа иаамҭа «дашьит» изныкымкәа. Агәырҩа
дуӡӡа дақәшәеит, иҷкәын дҭахеит. Аибашьра анцоз, аинтеллигенциа рхеидкыла рыхьӡала В. Г. Арӡынба иаҳҭеит ашәҟәы Шь.
Д. Инал-иԥа иҷкәынгьы далаҵаны, аҵарауаа ҿарацәа аибашьрахь имышьҭырц, аха дара ирымуит.
Шь. Д. Инал-иԥеи Иу. Воронови рыԥсы шҭаз «иршьит»
ҳаӷацәа. Акьыԥхь ианымлацыз русумҭақәа, ҩба-хԥа томла
иҭыҵшаз, Аԥсуа институт анырбылуаз иналаблит.
Изааӡарызеи Шь. Д. Инал-иԥа иԥсҭазаара иалҵра арццакит даҽакгьы, ибзиаӡаны издыруеит даараӡа анапы шигыз.
Афатә-ажәтә мацара акәым, ахәшәҵәҟьа злааихәашаз имамызт.
Иҟаҵатәны иаанхеит акы заҵәык: Шь.Д. Инал-иԥа иус­
умҭақәа рҭыжьра. Ихьӡ-иԥша шаҟа ишьҭыҵуа, убасҟак аҽар­
ӷәӷәоит ҳҳәынҭқарра қәыԥш.
Аԥсраҿы сахьгылаз, даҽакала сазхәыцит, анкьа зны сзыԥ­
хьахьаз Ницше иажәақәа: «Художник не терпит действительность». Самыԥхьац, иҳәоны исмаҳацызт, Шьалуа Денис-иԥа
абольшевикцәа рдиктатура ирҽхәаны. Даргьы иара изыҳәан

494

ажәа хаак рымҳәацызт. Аԥсны мацара акәым, адунеитәи
акультура уазхәыцыр, аҿырԥштәы рацәа уԥылоит, аҟәыӷацәа,
еиҳарак, ажәа азҟазацәа, раамҭеи дареи еинышәомызт.
Аамҭа – ауаа роуп. Ишԥаизныҟәеи аҟәыӷацәа рҟәыӷа Сократ? Иԥсҭазаара зеиԥшрааз Езоп? Гәаҟрала, рыцҳарала.
Уаҟәыҵ ажәытәӡа. Ананамгара, аӷарра иԥсҭазаара аркьаҿит,
адунеитәи амузыка зырбеиаз, аашәы инареиҳаны аԥҵамҭақәа
аԥызҵаз Вивальди. Ҳаамҭазы, асовет поет ду Мандельштам
зынӡаск ԥсышьацәгьа ирҭеит. Ҳара, аԥсуаа ҳҟны? Аџьнышқәа
раамҭа иацныҟәаз, рнапала иҭадырхеит аԥсуа шәҟәыҩҩцәа Л.
Лабахәуеи С. Ҷанбеи.
Аха, иухоумыршҭын, ишыҟоу даҽа ҟәыӷарак. Уи иҳәеит
ашәҟәыҩҩ ду, афилософ Ф. Достоевски: «Смирись, гордый человек!»
Октиабр 25, 1995 ш.
Сыбла иаахгылеит Аӡҩыбжьа, Аҭара, ҳаблақәак, Кындыӷ
уҳәа, аӷацәа ирцәыбналаны, аԥсуаа ашьха қыҭақәа рахь ианцоз, аидара мҩангага машьынақәа рыла џьоукы ирыманы
ицон рлақәа. Џьгьарда ааигәара инеиуаны, амашьына анаангыла, аџьмаҭра ашә анаауртлак, аџьмақәа анҭыппуа еиԥш,
амашьына аҟнытә, ахусуҳәа ишуа, илбааҟьеит алақәа акымкәа,
ҩбамкәа. Рызегьы азныказыҳәан амашьына инадҟьаны,
еимбӷьыжәаа иҩит, ашьҭахь, иаанаскьан, иааҳәны амашьынахь аԥшра иалагеит рыԥшәмацәа аауеит ҳәа игәыӷны, аха
амашьына ачарҭ наркны, алақәа ааныжьны ицеит ахҵәацәа.
Ԥыҭраамҭак алақәа амашьына иашьклаԥшуан, нас дасу
рхы ахьынахоз абнара илалеит, агәра ргахьазар акәхарын,
амҩақәа цәгьарамзар бзиара рзаанагом ҳәа.
Аҭара анысҳәа, иахьынӡаздыруала, уиаҟара идуз ақыҭа
Аԥсны иҟамызт. Аӡҩыбжьа, Кындыӷ рыбжьара амшын аҟынӡа
Аҭара иаҵанакуан. Ашьха аганахьала, Кәтолнӡа инаӡон. Асовет
мчы ахааноуп ианахьӡырҵаз Аҭара Армианскаиа ҳәа ақыҭа.
Дара, аҭаратәи аерманцәа, аҭаҭын аадрыхларц азыҳәан иаазгаз Лакраа ракәын. Иахьагьы еиқәханы иҟоуп Лакраа рҭаҭын
шьҭаҵарҭа.

495

Аԥсны Аџьынџьтәылатә еибашьраан, аҭаратәи аерманцәа,
аҿарацәа рхы ҭырҟьазар акәхап, имаҷымкәа ҳаӷацәа ирыдгылеит, убри иахҟьаны, Аҭаратәи аерманцәа ирацәаҩны иқәҵны
ицар акәхеит. Хыԥхьаӡарала еиҳаз қыҭа ыҟамызт Очамчыра
араион аҟны. Иара ақыҭа, ажәытәан даҽа хьӡыкгьы аман –
Асар рымҩа ҳәа иашьҭан.
Зегьрыла аҽаԥсахит, иҵегьы аҽыԥсахра иаҿуп Аԥсны.
Октиабр 28, 1995 ш.
Исҳәо ахшыҩҵак ҿыцым. Ираҳахьеит, еиҭарҳәахьеит. Аха
ухаҭа уаназхәыцлак, иҿыцушәа, уара уда даҽаӡәы ихаҿы
имааизшәа убо уалагоит, насгьы иаҳа агәра угоит. Иарбану
иара ахшыҩҵак? Аԥсҭазаареи агәил шәҭи даараӡа еиԥшуп.
Агәил аҿы, махәҭа хәыҷык аҿы еилагӡоуп ацәгьеи абзиеи.
Аԥшӡагьы аҿаасҭагьы. Аԥшӡара ссируп. Афҩы лаҳа-лаҳауеит.
Аха ашәҭ зҿоу амахәҭа иалыҳәҳәоит амаӷқәа, ақәыцқәа.
Аҿаасҭара.
Иуанаҳәои?
Аҩбагьы Анцәа ишеит. Еицишеит. Аҩбагьы иара итәуп.
Ажәларгьы иаԥырҵеит ажәаԥҟа: «Ацәгьеи абзиеи рышьхәа
еивҵоуп». Еинымшәаларц аиӷарагьы рыбжьоуп.
Абарҭқәа рзыҳәан акәхап аҿарацәа рзыҳәан ирево­
лиуционерцәоуп ҳәа зырҳәо. Аҿарацәа ирылоу абзиара, аԥшӡара, аԥсыцқьара изанышәом аҿаасҭара, ацәгьамыцәгьара ашьҭахь, рықәрахь ианнеилак, аԥсҭазаара
закәыҵәҟьоу аилкаара ианалагалак, иконсерваторцәахоит,
агәра ргоит, ауаҩы ихаҭагьы ацәгьагьы абзиагьы шилоу.
Иҭаԥшақьу абри ахшыҩҵак сазкылсит, сроман «Ахамыш­
ҭыхә» аперсонажк сышизхәыцуаз. Аибашьраан иааирԥшит
иааилаз абзиарақәа зегьы. Иара изыҳәан раԥхьа игылан
ахьӡ-аԥша. Агәра ганы сыҟан, ахаҵара, ауаҩра иара ициит
ҳәа.
Уажәы? Аибашьра ашьҭахь? Илаз ацәгьарақәа зегьы
ааԥшит. Дызҿузеи? Арҳәра, аӷьычра.
Инаҳаркны уазхәыцыр?
Аԥсымҭәра.

496

Сроман аперсонаж изымхеит шьала-ԥхӡыла ирҳаз ахьӡаԥша, иҭаххеит амал-амазарагьы.
Ишԥеизууеи?
Октиабр 30, 1995 ш.
Ҳаамҭазтәи сахьак.
Аџьармыкьаҿ. Аԥсаатә ахьырҭиуа аҭыԥ. Исымбацызт аԥсуа
ҭыԥҳацәа акәытқәа рҭиуа. Ҭакәажәцәақәакгьы наскьаны
итәоуп ашәишәиқәа, акәатақәа еидҿаҳәаланы. Узхәаԥшлакгьы
ашәы ршәуп.
– Ари зыԥсоузеи? – арбаӷьк анаашьҭысх, изтәыз сналыхәа­
ԥшызар, сшанханы саанхеит. Абар рҵаҩыс исымаз, зықәрахь
инеихьоу аԥҳәыс бырг. Акәытқәа ахьылҭиуаз ааԥхалшьеит.
Саргьы иҟасҵара сақәымшәеит.
Аԥсшәа ааибаҳҳәеит.
– Иумбои сызҿу, арҵаҩы! – лҳәеит, – аибашьра мыжда, аибашьра! Аҵкыс еицәахеит Асовет мчы ахьхыбгалаз!
– Иҳалшозеи? Аамҭа аҽаԥсахит. Асовет мчы аазгаз ихдырбгалеит, – сҳәеит, лҭагылазаашьа снахашшаан, – акәытқәа
рыҭира мацара акәым, акәтаӷьқәа капанны ирҭиуа иааит аамҭа.
– Дара, исҭиуа акәытқәа, сара истәу џьушьома! Даҽа
џьоукы ирымхәҳаны, ҟәрышьқәак ацҵаны исҭиуеит. Абри
саҿуп сабшала, мҽышала, абас дныҟәызгоит сыԥшәма аинвалид, аибашьраан иӷәӷәаны дырхәит, дызныҟәаӡом. Абжьааԥны
– ашкол ахь.
Арҵаҩ… Ауаҩра улазааӡо…
Ҳашԥаҟало ҳаԥхьаҟа?
Октиабр 31, 1995 ш.
Аурыс газеҭ «Советская Россия» иануп инеиҵыху, иаарту ашәҟәы, Қырҭтәыла КГБ еиҳабыс иҟаз И. Георгаӡе
Е. Шеварднаӡе иахь ииҩыз. Аԥсуаа зегьы ҳшьа кәапеила
итазшәа, иаԥхьаз инеимырҟьо, еигәырӷьаҵәа аӡбахә рымоуп. Аҟәа уахьнеилак: «Уаԥхьама?», «Сышԥамыԥхьоз!», «Анцәа
диныҳәааит!» – рымшуп.

497

Жәаҳәарада, ҳаӷацәа рыҩныҵҟа хыла-гәыла ианеилоу,
рыхәдацәақәа анҵибакаауа узеигәырӷьаша усуп. Аха араҟа
узызхәыцша даҽакгьы ҟалеит. Сара сацәшәоит абасеиԥш
иҟалар ҳәа: Қырҭтәыла аӡмах иҭаҳаит, хәдацәахьы аҳәынҵәа
илагылоуп, ашьа кашуп, аха урҭ убас амҩа иқәлар ауеит,
иаҳа-иаҳа, ашьшьы-шьшьыҳәа аӡмах иалҵуа, иаҳа-иаҳа
рҽыдрыцқьо, избанзар, дшыҟьашьу зымӡо ауаҩы, иахьа
акәымзаргьы уеизгьы-уеизгьы иҽирыцқьалоит.
Ҳиааира ду ашьҭахь, ҳара ҳус иаҳа-иаҳа еицәахо иалагеит.
Ҳара, ахьӡ-аԥша дуӡӡа згаз, аӡыхь аҟнытә, иаҳа-иаҳа аӡмах
аҭалара ҳаҿуп, иԥшьоу, лаӷырӡыла ҳкәабаны ҳазлыҵыз аибашьра ҳәынҵәала аҟьашьра ҳаҿуп.
Изыхҟьозеи?
Ашьхақәа ирхыԥраауеит ашьауардын, аҳра ауеит ажә­
ҩанаҿ. Аха ашьауардын ааԥсаны адгьыл инықәтәоит. Убас
иааԥсазар ҳаламыс, иалшо зегьы ҟаҵаны, ихәжәазар, ҳаи­
қәырханы ҳаазго аԥсуара?
Ноиабр 7, 1995 ш.
– Изхысҳәаауа, нан, – лҳәан, уаанӡа ҳазлацәажәоз
инацылҵеит сан, – иумдыруеи, нан, ауаҩы деиқәырханы даазго агәыӷра ауп. Уаҳа сылшом уҳәартә аҟынӡа унеир, анцәа
иумҳәан, аха агәыӷра, ушымгәыӷӡо, аԥсы ааҭалоит, уаргьы
уааиқәнархоит. Иуасҳәап, нан, исаҳахьоу.
Анхәеи аҭацеи еибаргәааит, иҳәеит аӡәы. Аҭаца, ԥҳәыс
ӷьатамахжәак лакәзаарын.
Анхәа, аҭакәажә рыцҳа, лымахцә данкны, дырқәасқәасуа,
ааҵраҿы дналган, ацәыкәбар ахьлеиуаз даҵаҿалҳәеит, дыхьҭ­
шьны дыԥсырц, иҳәеит.
Аухантәарак аҭакәажә гәаҟ лыцқәа еихамгыло дшыхь­
ҭшьуаз, дымԥсыкәа иаалыршеит.
Аҵх ҵәца, иқәасӡысны ицеит, ажәҩан еилгеит, амра ҩа­
гылеит.
Агәылацәа дааԥдыртлеит аҭакәажә гәаҟ.
– Банаџьалбеит, иаха ахьҭа иҟаз ала, ԥсеиқәырхашьас
иҟабҵазеи? ҳәа, – иналазҵааит, иҳәеит.

498

Аҭакәажә ус ҿаалҭит:
– Аҩны ааҵра аҟнытә ашьхаҟа уанԥшлак, нан, абнеи­
қәара унылаԥшуеит. Убри, абнеиқәараҿ, Анцәа диныҳәартә,
ныҟәаҩызу, хьчак иакәзу, амца изеиқәын иаашаанӡа.
Сахьынаԥшуаз, нанраа, избон, убри амца сарԥхагәышьон, –
лҳәеит.
Лажәа даналгоз сан:
– Убас, нан, хараӡа еиқәу амца иаҩызоуп агәыӷра.
Ноиабр 9, 1995 ш.
Сызхаанхаз аамҭа иааидкыланы сназхәыцыр, убасшәа
сгәы иаанагоит, ианеиҵаха, ҩышә-хышә шықәса схыҵуашәа.
Сахаануп аимпериа дуӡӡа СССР, адунеи зегьы зыр­хыџ­
хыџуаз. Сахаанхеит уи аилаҳара.
Ҿырԥш хәыҷык.
Аҭара Ахәы ҳахьынхоз, ҳаҩны ашьҭахь абна-ккараҿы игылан аџьҵла дуӡӡа. Узаҵамԥшуа убасҟак иҳаракын. Ҩыџьа
ахацәа рнапқәа акәшомызт, убасҟак идуун.
Жәытәнатә аахыс убри аџьҵла амҵан ныҳәарҭас иҳаман.
Убас ныҳәарҭас ирыман ҳабацәа рабацәа, Аҭара инхоз Аҳә­
бақәа.
Иҟалеит иџьоушьаша. Саб иԥсҭазаара далҵит апрель мзазы. Мызкы мҵыкәа, ԥшатлакә акәым, изакәызаалак ԥшак асуамызт, ақәа, асы ҳәа акгьы ыҟамызт. Иаалырҟьаны ҽнак, ҳаџь
ду лыҵыҩрын, агәараҳәа илкаҳаит.
Иахькаҳауаз, иаакәыршаны игылаз аҵлақәа хыжәжәаны
инеиланажьит, џьоукы зынӡа иҵнажәеит, ахаан изымгыло.
Убри исгәаланаршәеит СССР-и, аимпериақәеи рхыбгалара. Урҭ анхыбгалоз, ирымпыҵахаланы ирымаз амилаҭ ссақәа
зынӡа иқәӡаауан, иаҵаԥсуан.
Ҳашԥаҟоу иахьа?
Даара ирацәахеит, иаалырҟьаны, агәыхь аарыхьны, аԥс­
рақәа. Изыхҟьо аибашьра мацара акәӡам. Ихьанҭахеит ауаа
ирықәлаз аидарақәа. Иахьынӡабзиаз, иахьынӡацәгьаз – уи
даҽа зҵаароуп, иалашьцылахьан аҳәынҭқарратә система, формациакала уи аҩныҵҟа ахныҟәгашьа рҵахьан. Иаалырҟьаны уи

499

хыбгалеит. Ашьшьыҳәа аиасра ацымхәрас, ҽнак ашьжьымҭан
ҳанааԥш иҟамызт СССР, иҟамызт «ум, честь и совесть нашей эпохи». Ахныҟәгашьа ҿыц иҵатәхеит. Уигьы азмырхакәа, зынӡаск
еицәаз ҟалеит – иацтәи аешьцәа – ажәларқәа аибарԥсра иалагеит, урысшәала иуҳәозар, иҟалеит «настоящая гражданская
война». Анаҟа-араҟа аибашьрақәа цоит.
Асистема ҿыц ауаа еиҩнашозар аӷарцәеи абеиацәеи ҳәа,
аибашьра ашьҭахь аԥсуаа даҽа еиҩшарак рԥеиԥшхеит. Еиҿа­
ҳаит аламысдареи, ҳаиқәырханы ҳаазго аԥсуареи. Ҳашҭа
иааҭа­леит ҳаззыԥшӡамыз ԥышәарак, ԥышәара ҿыцк.
Ноиабр 11, 1995 ш.
Аԥсни Урыстәылеи рҳәааҿы сыҟан. Ҽазнык агәра згеит,
аҳәсақәа рыбӷа иқәлеит ҳаԥсадгьыл аԥеиԥш. Аџьармыкьаҿ
унеир, аҳәсақәа, Урыстәылантәи афатә аазго – аҳәсақәа.
Арахь игәышьҭыхгоу ажәак раҳауам.
Ауаҩы амлеи ахьҭеи ичҳауеит игәышьҭыхгоу ажәа иаҳар.
Ҳчынуаа, ицәаӷәо ацә иақәтәоу амҵ иаҩызахеит. Аԥсуа ҳәсақәа
акгьы ирмыхәазаргьы, ранаџьалбеит, абасҟак џьаҳаным зхызгаз ианамуӡах ажәа ԥхақәа роуҳәалар. Иаҳа-иаҳа ҳиеиԥшхо
ҳалагеит ажьа шкәакәа зкыз. Ара избо аҿарацәа аҭаацәара
иалалома?
Уажәааигәа, ирҳәоит Афон аԥсшьарҭаҿы абыргцәа иҭааит
ҳәа ҳчынуаҩ дук. Амаҵура ду ашҟа иҩеигаз аӡәы иӡбахә
иарҳәазаап абри ауаҩ инаԥхы цқьам, наҟ дуԥырга ҳәа. Иара,
ҳчынуаҩ ду, ус реиҳәазаап: «Дыҟан, Камо ҳәа револиуционерк. Убри Ленин дидкылан диман амал ахьааигоз азыҳәан.
Абыргцәа дрылазаарын Смыр Чықь, аҵарагьы змоу абырг. Ари
аҩыза аниаҳа: «Шәаала наҟ, ҳахьааз ҳәа егьыҟам», – иҳәан
дындәылҵит, иҳәеит.
«Аҵара сасуп, ахшыҩ аԥшымоуп», иҳәеит Дырмит ду.
Уицәымшәан аҟәыӷа, уи уара утәгьы идыруеит, иара итәгьы.
Уицәымшәаан абзамыҟә, уара умацара уакәым, уи иара
ихгьы даԥырхагоуп.
Уицәшәа зажәа ҟәышу, зус гаӡоу. Уи ауаҩ иааиҳәо – Анцәа
иажәоуп. Иааҟаиҵо – аҩысҭаа, аџьныш иусуп.

500

Ноиабр 18, 1995 ш.
Сызхаанхаз аамҭа ахаҿсахьак.
Исгәалазыршәаз зуҭахузеи, аҟыԥҳәа сыбла иаахгылеит:
1993 шықәса алагамҭазы акәын. Сытҟәаны сахьыҟазынтә
схынҳәын, Ҷлоу ақыҭан, аштаб аҟны сыҟан. Агуманитартә
цхыраараҳәа иаарҭиз амаҭәа акәын исшәыз, исышьаз.
Скуртка акалҭқәа хьыжәкәыжәын. Икьаҳә-кьаҳәӡа исышьаз
сбатинкақәа убасҟак иҿаасҭан, Ҷлоу салаланы сышнеиуаз,
абатинка ҵыҩрит.
Ихьҭоуп, асы шьҭоуп, аҷҷаҳәа иҵаауеит.
Уажәы Очамчыра араион аҟны комиссарс дыҟоуп, усҟан
Ҷлоу ақыҭсовет деиҳабын, ахшыҩ змоу, абызгьы зҿоу хаҵоуп
Кәасҭа Ԥарулуа, убри ахаҵа ҭелк иԥшаан, сбатинка, аԥсы
ицламҳәа анеихаҿарҳәо еиԥш, еихаҿеиҳәеит. Ԥыҭк сцахьаны еихыҩрит. Апозициа аҟны снеиаанӡа, схынҳәгәышьеит.
Ар рымаҭәа рышәны, абџьар ацымхәрас, ачамгәырқәа
зкыз ҭыԥҳацәақәак аасԥылеит. Инеихәаԥшы-ааихәаԥшын,
аҭаҳмада ихы цеит рҳәазар акәхап, инасывсит.
Иахьа акы сыгуп анысҳәо, убри асахьа аасгәалашәоит.
Ноиабр 24, 1995 ш.
Еиҿырԥшрак.
Сџьыбақәа амандаринақәа ҭаԥсаны, еидара хьанҭак
саҵазшәа, сынкахәыцуа ақалақь Аҟәа салаланы сышнеиуаз,
ибзианы издыруаз хаҵак даасԥылеит.
– Уахьца уаалеит! Исаҳахьеит Ҭырқәтәыла ушыҟаз. Иубазеи, иуаҳазеи? –снаиазҵааит.
Исаҳазарц исҭахқәаз ракәымкәа, зынӡак даҽакы сеиҳәеит.
– Иуасҳәап сыблала избаз. Ихьӡ-ижәла зуҭахузеи, ҳчын­
уаҩык иԥҳа хаҵа дцеит. Деихреиҵозаап. Илаҭәоу аҩнымаҭәа
Урыстәылеи Аԥсни иҟамзаап. Иԥҳәыс аҩнымаҭәа аалхәан
Ҭырқәтәыла, аӷба ақәҵара иадынҵәалеит. Абриаҟара аԥара
абааигеи ҳчынуаҩы?
– Аилкаара мариоуп – сҳәан, сџьыба иааҭызгеит мандарина цырақәак, – абарҭ сџьыба иҭарҵеит Кәымф Ломиеи
Нели Ҭарԥҳаи. Дара рҿынтәи саауеит. Руадаҿы иҩнаԥсоуп,

501

Гәылрыԥшь џьара иларҵазаарын, аҟәыд, аџьықәреи. Рҩы­
џьагьы рыԥсҭазаара азкуп ҳлитература, ҳбызшәа аизы­рҳара,
аиқәырхара, рыҷкәын заҵәы деибашьуан. Аҩыџьагьы ироуа
ауалафахәы аӡәы иифаша иазхаӡом, – сҳәан, инацысҵеит
урыс бызшәала, – равенство – фольклоруп, ҟаҵашьа амам,
ааха ариаҟара аиҟарамра ҟамлацызт. Аҳцәагьы рмаҵуцәа
акрырҿарҵон.
Ноиабр 26, 1995 ш.
Ныҳәоуп. Аусура иамшым, абжьааԥны аус аауазшәа. Аԥсны
Аконституциа иамшуп. Шықәсык ахыҵит. Асаби аныҟәара далагоит шықәсык анихыҵлак. Убасҟаноуп ианеилукаауа дцыркьу дцыркьыму.
Ҳконституциа излаҳәо ала, Аԥсны Аҳәынҭқарра – Аԥсны
Ахада иҳәынҭқарроуп. Амцхә ирацәаны азинқәа имоуп «Аԥсҳа». Уи аҩыза Аконституциа рымаӡам амонархцәа,
аҳцәа. Ажәларгьы ирзеицәахоит, иара, Аԥсны Ахада ихаҭагьы
иаԥхьаҟа изеицәахар ҟалоит. Ауаҩы даанызкыло мчқәак
ыҟазароуп. Иааиҭаху, ихы иааҭашәо аҟаҵара азин иуҭар, ихгьы ҭаирхоит иҳәынҭқаррагьы изгәамҭаӡакәа ихыбгалоит. Изхыбгалазеи СССР дуӡӡа? Гәаанагара заҵәык аҳра ауан. Аҳра
ауан партиа заҵәык.
Декабр 12, 1995 ш.
Ишеит, ихәлеит.
Уԥсҭазаара мышкы ахыҵит.
Марцхлак иадамхаргьы бзиарак узыҟамҵеит.
Ихьааумган.
Уахыки-ҽнаки цәгьарак ҟаумҵазар, убригьы бзиароуп.
Асахьаркыратә литература саҟәыҵижьҭеи акрааҵуеит, аха
апублицистикаҿы акы насҳәақәон, ҿахәҳәагас исыман. Уигьы
саҟәыҵит. Саҟәыҵит мчыла.
Аӡлагара аангылар ауеит аӡы аҵабаны, аха иаангылар ауеит аӡы аҵангьы.
Сара сыӡлагара хәыҷы аӡы аҵарбаны, мчыла иааныскылеит.

502

Исҳәеит схазы: «Ҿумҭын, абзамыҟә!»
Сгәы иқәыҩуеит даҽа бжьык: «Избан, сзыбзамыҟәузеи?!»
Еиҿаҳаит схи-сыхшыҩи, сгәи-сыԥси.
Ҳаззықәԥоз ҳазшаз иҳаҭәеишьеит, аха…
«Ахәанаа ԥа дроун, агара роуам».
Ҳара, аԥсацәа ҳзыҳәан инацлеит даҽа рыцҳарак: ҳҵасҳқьабз бзиақәа уаацәшәартә илаҟәит. Иаҳа-иаҳа амч роуеит
иаҳзеицәоу аҵас-қьабзқәа.
Иаха Ленинграднтәи аҭел дысзасуан сҩыза ду Рауф Аиба.
– Шәышԥаҟақәоу? – ибжьы нҭыҩит аҭел.
– Иуасҳәарызеи?! Аӡын ашьҭахь, аҵаа анӡыҭлак, ахәда
кьынааӡа иҩагыло ашәҭ иаҩызоуп Аԥсны, – сҳәеит.
– Ухаҭа, ухаҭа ушԥаҟоу?! – хьаас сҟаҵаны ҿааиҭит Рауф.
– Аарҩара иқәнакыз аҵиаа саҩызоуп, – сҳәеит.
– Ирҳәозеи аинтеллигенциа? – днасазҵааит.
– Излеиԥшымзеи агаӡеи аҟәыши? Агаӡа ииҳәо аҟәыш
ичҳауеит. Аҟәыш ииҳәо агаӡа изычҳауам. Уаҳа иуасҳәарызеи?
Ианвар 28, 1996 ш.
Иааигәоуҭартә аҽыԥсахра иаҿуп аламыси аԥсуареи ҳәа
ҳзышьҭоу. Иаҳа-иаҳа аиааира агара иаҿуп хи-ԥси азхәыцра.
Баша ирымҳәеит: «Ацәгьа ҟазҵогьы – ихазы, абзиа ҟазҵогьы
– ихазы».
Ишԥаԥсыхәоу ақьиара?
Мышқәак раԥхьа чарак аҟны сыҟан. Еидтәалақәаз ҭамадак
далаҳхит. Хаҵак диныҳәон. Еиҳараӡак инаҵшьны иара изы­
ҳәан дахцәажәон иқьиара. Саргьы ибзианы дыздыруан уи
ауаҩ. Ииашаҵәҟьаны уаҩ қьиоуп. Ашьжьымҭан дуԥылар,
аҽны­нтәарак угәалаҟазаара бзиазаауеит.
Аха ақьиарагьы иацзароуп аҟәыӷара. Дқьиоуп, аха дгаӡоуп
ҳәа анацырҵа, уигьы аҳарамра аҵкыс уамак еиӷьым.
Ҳҭамада ииныҳәоз, асасцәа аниҭаауа даара деигәырӷьоит.
Днаулаҳәаҵаны аҩныҟа умҩахигоит, уахьиртәаша изымдыруа, дувагьежьуеит. Аха иаарласны игәоуҭоит иԥҳәыси иареи
ишеибарҟәынд-ҟәындуа. Иҟалазеи? Иԥҳәыс гәаҟ иҟалҵара
лзымдыруа, днапырҟәыҷы-шьапырҟәыҷуеит. Илыхьзеи? Асас

503

дымҩахигеит лхаҵа, арахь лара инаимҵалыргыло ҳәа акгьы
лымам, убасҟак дӷаруп, избанзар лхаҵа даашьаҩуп, инапы
нышьҭыхны акгьы иуӡом.
Аџьабаа уасхырс измам, зԥашәқәа ҽеим ашәырҵла
иаҩызоуп, абӷьы ԥшӡазаргьы, акгьы аҿалаӡом.
Февраль 14, 1996 ш.
Абазацәа ажәаԥҟак рымоуп: «Бзиара злам, цәгьарак ыҟам»
ҳәа. Аҭара, сахьиз, схәыҷра ахьымҩаԥысыз ҳанхара зегьы
ҳаӷацәа ианырблы, сан аҩныҟа даазган, уажәазы сара сҟны,
Аҟәа дыҟоуп. Сызхара дызбеит. Ажәлар рҳәамҭақәа бзианы
илдыруеит, ишьа лымами Иуа ду Кәаӷәаниа!
Иаха исалҳәаз ҳәамҭак, ишаалҳәаз ианысҵеит.
Дыҟан, иҳәеит, нан, нхаҩ бзиак. Зчеиџьыка дууз, хыла-хшарала уҳәа зегьрыла Анцәа дыззылыԥхаз.
Абри ауаҩ, нан, лҳәеит, қьырса адырҩаҽны, амш мышьҭа­
бзиа ҳәа изышьҭоу, аԥшәма ихаҭа шаанӡа дҩагыланы, раԥ­
хьа шьапымш-напымшла ҳәа иҭаацәа аниныҳәо, иҳәеит,
ашарԥаз дҩагылазар, ашҭа днықәыԥш-аақәыԥшзар, иҳәеит,
шьапышьҭақәак ибеит. Асы ҟәашәӡа иахьышьҭаз, дыԥшызар,
иҳәеит, шьапышьҭақәак ануп.
Џьоукы иашҭа инҭыс-ааҭысны ицеит, иҳәеит. Ари агәылацәа
ракәым, аешьа гәакьагьы аԥшәма игәашә иара иааиртаанӡа
дахьымнеиуа, иҳәеит, даараӡа иџьеишьеит, иагьицәымыӷхеит,
иҳәеит.
– Ҳаи, сара сгылаанӡа, сгәашә дҭаланы имышьҭа сықәыр­
шәаны, дызусҭада ицаз, – иҳәан, абри ашьҭа дхыланы, дишь­
ҭалеит, иҳәеит.
Дцо, дцо, акыр деимдахьаны, агәаҩара, абна лашьцара
днылаԥшит, иҳәеит.
Убри аамҭазы ҿыҭбжьыкгьы иаҳаит:
– Уара узышьҭоу ҳара иаадыруеит. Уца ушьҭахьҟа. Уҩны уахьнеиуа, уҭаацәа зегьы уразҵаа абасеиԥш: амал акәу, ауааԥсыра
ракәу иаҳа ишәҭахузеи? ҳәа, – нас аҭак иуарҳәо ҳзаацҳа.
Дааит, иҳәеит, ари ауаҩ иҩныҟа. Иҭаацәа ааԥшхьеит, аха
имгылаӡац, изыԥшуп.

504

– Уабаҟоу, бабадухеит, ишыҟауҵац еиԥш, заа угылеит,
ашҭа уҭалеит аҩнқәа рышәқәа аауртуеит ҳәа ҳаԥшны ҳиоуп,
ҳгылом, ҳкарахеит ҳшыԥшыз, иухьзеи? – инаиазҵааит, иҳәеит.
Иҭаацәа, иҷкәынцәа, иԥҳацәа, имаҭацәа, зегьы ҩаиргылан,
инеилартәаны, ус дразҵааит:
– Аԥааимбар абас шәзааицҳаит, уҭаацәа рҿы шәнеи­цәа­
жәаны, иалшәх, иарбану иаҳа ирҭаху, амал акәу, ауаа ракәу
иалырхырц ирҭаху ҳзаарыцҳаит иҳәеит, нас ирҳәо риҭоит,
– иҳәеит, аԥааимбар. – Ишәҭахузеи, иалышәхуазеи? – дна­
разҵааит.
Џьоукы ахьы ҳҭахуп рҳәеит, џьоукы, арахә ҳаиҭааит, даҽа
џьоукы – аҩны, анхара…
Ҭаца еиҵбы хәыҷык ааигәа иҩны днанаган дыҟазаарын,
убри ланхәыԥҳа ус налалҳәеит: «Бабаду аԥааимбар иеиҳәааит
ҩажәак: ауааԥсыра, аҳәатәеиқәшәара. Уаҳа аҭахӡам» ҳәа. Ари
лабду иалҳәеит, иҳәеит. Аҭаҳмада дцеит, иҳәеит, агәаҩара,
абнараҿ аԥааимбар ибжьы ахьиаҳаз, иҳәеит.
– Иуҭахузеи, узыҳәозеи? – ҿиҭит, иҳәеит, аԥааимбар.
– Ауааԥсыра, нас аҳәатәеиқәшәара, уаҳа акгьы сҭахым, –
ҿааиҭит, иҳәеит, аҭаҳмада.
– Уажәааигәа ҭацак дҿыцны уҩны днанагеит, убри аԥаа­
имбарцәа даҳхылҵит. Уца, умалгьы умаз, ауааԥсырагьы уоуеит, аҳәатәеиқәшәарагьы ҟалоит уҩныҵҟа ҳәа, – наиаҭаркит,
иҳәеит, аԥааимбарцәа.
Сан лажәабжь даналга, хатәы гәаанагарак нацылҵеит.
– Нан, иумбои, аа, абыржәтәи ҳаибашьраан ҳаиқәнархеит
аҳәатәеиқәшәара.
Февраль 29, 1996 ш.
Аԥсуа телехәаԥшрала ажәақәак сҳәеит. Иҳәатәыз
абжа аиҭабжагьы сымҳәаӡеит, аха исҳәазгьы иагдырхеит.
Ибжамҽамны ирышьҭит. Асовет цензура аԥсы ҭоуп. Ишәарҭоу
даҽакуп. Иацтәи асоветуаа, атәитәыхқәа, иаахтны ацәажәара
ҳцәыӡхьеит.
Ишԥаҟаиҵеи Моисеи ижәлар Мысра атәра ианацәига?
Ҩынҩажәа шықәса ацәҳәыра иманы дықәын, атәра злааӡаз
раџьал ааины иԥсаанӡа, зхы иақәиҭны иааӡоу еиҵагылаанӡа.

505

Март 18, 1996 ш.
Ашьыцра бзиа, ашьыцра бааԥс… Аҩбагьы еилаӡҩаны схысгәы иҭагьежьуан арҭ амшқәа рзы Шәача сахьынӡаҟаз.
Асовет мчы ахаан Шәача, Урыстәылатәи апровинциатә қа­
лақь хәыҷы, адоуҳа аганахьала, амҟәыба иаҩызан, иҭацәын.
Аҟәа, аӡы иҭыршьыз кәапеишәа иҭәын зегьрыла. Иаҳ­
ҳәап, шықәсык, сезонк иалагӡаны ԥшьба-хәба спектакль
ықәнаргылон Аԥсуа театр, убасҵәҟьа иааҟәымҵӡакәа аспектакль ҿыцқәа ықәдыргылон аурыс театри, ақырҭуа театри.
Ақырҭуа театр анысҳәа, ҩажәак еихысҳәаалоит, уажәааигәа
Аурыс театр ҳавсны ҳнеиуан Аҟәа. Ҳаадгылан:
– Иугәалашәома, ари ахыбра аҟны, ақырҭуа театр аныҟаз.
Аԥхьа акыр мшы-ҵхы итәаны азабастовка ҟарҵон ақырҭуа
националистцәа. Еиҳарак итәаз аӷьычцәеи акаҳԥцәеи ракәын.
Џьоукы аԥара рырҭон, уахынла акрырҿарҵон, – ҿааиҭит, исыцыз сҩыза.
– Иззықәԥоз ҟарымҵеи! Дара рнапала ртеатр наӡаӡа
ашә аркны, аурысцәа ирырҭеит. Абгахәыҷы шкәакәеи, амшәеиқәаҵәеи анеиқәԥа, аԥсуаа ибзианы ирҳәахьеит: «Мышә
ҟәыш дҟәышуп» ҳәа, – сҳәеит, – аха инацысҵеит хьаас исымаз, – ақырҭуа театр, аӡы зҵалаз ахәышҭаара иаҩызахеит,
аха ҳара, ҳаԥсуа театр? Асовет автономиатә республикақәа
рҟны ирымақәаз атеатрқәа иреиӷьыз ҳаман, Анцәа иџьшьаны,
иахьагьы иҳамоуп уи ахыбра, аха ахыбра зуҭахузеи,
бжьышықәса раахыс иқәдыргылахьоу спектакль заҵәык ауп.
Уигьы узеигәырӷьаша акәым.
Сазыхынҳәып сызлацәажәо иахьатәи Шәача.
Даара срыҵшьыцуеит шәачаа.
Иацы сыҟан ацирк аҟны. Иахьа сыҟан ацәыргақәҵа ссир
аҟны.
Санкт-Петербург Аурыс музеи аҟнытә иааргазаап хҩык
асахьаҭыхыҩцәа дуқәа: И. И. Шишкин, М. К. Клодти, М. К. Маковски раԥҵамҭақәа.
Азал аҟны, слеиҩеиуа арҿиамҭа ссирӡақәа санрыхәаԥшуаз,
схы иҭагьежьуан хшыҩҵакык. Мал-мазаралеи доуҳала абеиареи абанӡеидҳәалоу?
Анхара-анҵыра, афатә-ажәтә, аҽеилаҳәара уҳәа, ажәакала,

506

амал-амазара аганахьала зегьрыла ибеиазма Италиа иалиааз
асахьаҭыхыҩцәа дуӡӡақәа, иаҳҳәап: Леонардо, Рафаель, Микеланджело, Тициан, Ботиччели, апоет дуӡӡа Данте?
Ҳазыхынҳәып, Шәача ицәыргақәҵоу асахьаҭыхыҩцәа
раԥ­ҵамҭақәа рышҟа. Рыхҩыкгьы иит, рырҿиамҭа мҩаԥысит
азеижәтәи ашәышықәсазы.
Хыԥхьаӡарала имаҷӡаз ҭауади-аамсҭеи раамышьҭахь,
егьырҭ зегьы даараӡа иӷарын. Аха Урыстәыла аҳра ауан
доуҳала абеиара.
И. И. Шишкин иаԥҵамҭақәа рҟнытә, еиҳараӡак исгәаԥхеит
«Аи-Петри». Иугәаланаршәоит Аԥсны ашьхақәа, еиҳараӡак
Сакьан. Аԥсаҵлақәа рыккара уҵаԥшуеит.
Ҵакыла даара дизааигәоуп М. К. Маковски, еиҳараӡак
иаԥҵамҭа «Аԥсабара азгәыбылҩы». Урҭ дырцәыхарам М.
К. Клодти. Уи иаԥҵамҭа «Аурыс қыҭа» иахьа иҭихызшәа ауп
ишыҟоу.
Ажәакала, Аҟәа аасҭа, Шәача Парижхеит.
Уажәазы Аԥсны амхы бзиа лаҵоуп, адгьыл кәазаҿы, ибзианы арашәашьа ҳақәшәар.
Март 27, 1996 ш.
Гәҭахәыцра хәыҷык.
Агәра згеит: аибашьра иалахәыз, изхызгаз, згәыцә аҵәымаӷ
алахаз аҵла даҩызахоит, иԥсы ахьынӡаҭоу дзацәцом, изынхоит.
Убла ихыҵуам: ашьа зыцрашу, ишьны икажьу уҩызцәа,
агәыҭҟьареи агәаӷи ирбылуа аибашьҩыцәа, ҿымҭ, зӡамҩақәа
алабжышқәа рхьыкәкәо, амедеиҳәшьцәа.
Ишԥаҟауҵои, дара, ҳҭыԥҳацәа аӡәырҩы зыхнымҳәит, уара
уеиқәхан, адәы уқәуп. Ухы уамеигӡеит, ухьамҵит.
Иубеит аԥсра. Иухароузеи?! Аха зны-зынла ухы агарҭа умоуа гәыкраха иусуеит. Аимдара уалагоит уҩызцәа абыржәыабыржәы инауԥырҵызшәа. Агәра узгом даҽакгьы: аибашьра
уаҳа ишыҟам. Уимоу, иахьеилгаз угәамԥхошәа уҟалоит.
Уҽанааурҭынчлак, еиҭа иужәлоит агәыкра, агәхьаагара.
Еиҭах ргәаларшәара иувыршьааз уҩызцәа, еиҭах…

507

Абыржәоуп, аибашьра еилгеижьҭеи шықәсқәак ҵхьаны, ианеилыскааз шаҟа ахьаа агәылоу А. Твардовски иажәеин­раалак…
Саԥхьеит сеиҭаԥхьеит, нас еиҭазгеит.
Абар иара:
Издыруеит, иҟам исхароу
акымзара акгьы,
Иахьымааз егьырҭ,
аибашьрахьтә еибганы,
Иқәыԥшӡаз џьоукы,
џьоукы қәрала еиҳаз,
Аибашьра адәаҿы
наӡаӡа иахьынхаз,
Реиқәырхара шсылшоз,
аха ишысзыҟамҵаз акгьы,
Шьҭа иҳәатәу уи акәым,
аха уеизгьы, уеизгьы, уеизгьы…
Саԥхьеижьҭеи акыр шықәса ҵуан, агәра ганы сыҟан, аибашьра анеилга иаарласны иҩит ҳәа. Шаҟа иџьасшьазеи, аибашьра еилгеижьҭеи жәеиза шықәса анҵы ашьҭахь ишиҩыз
анеилыскаа.
Ус анакәха…
Уаӷацәа ирылымшеит ууаҩра ашьра.
Март 29, 1996 ш., ахәаша
Аԥсацәа ҳдоуҳатә культура аҭоурых ианылоит ари амш,
еиқәаҵәоу мшны.
Идыру усуп: акультура ахкқәа зегьы иреиҳау ажәа ауп.
Ашәҟәы Ԥшьа аҟынгьы иҳәоуп «раԥхьаӡа иҟан ҳәа ажәа».
Ажәа алоуп ауаҩра шалагаз.
Ажәа изырҿио, изызҳауа ажәлар рҿаԥыц ҳәамҭоуп. Рҿаԥыц
ҳәамҭа иахылҵит аҩыра, ашьҭахь асахьаркыратә литература.
Аԥсуа ҩыра, аԥсуа сахьаркыратә литература ҳамамызҭгьы
1921 шықәсазы Аԥсуа ҳәынҭқарра ҳауӡомызт. Хыԥхьаӡарала
ҳара ҳаҵкыс акырӡа еиҳан агырқәа, аха Еидгылоу ареспублика мацара акәым, автономиагьы рмоуӡеит, избанзар дрымамызт Дырмит Гәлиа иеиԥш иҟаз.

508

Уажәы, ажәлари Анцәеи ирыбзоураны иҳауз ихьыԥшым
Аԥсны Аҳәынҭқарра, изхылҵыз, ԥашәс, уасхырс иамоу аԥсуа
сахьаркыратә литература ауп. Уи ҳара ҳзыҳәан ан лгәыԥҳәыхш
иаҳзаҩызоуп. Уи зырҿио, ҳәарада, ашәҟәыҩҩцәа роуп.
Аибашьра… Ареволиуциа…
Иахьеиԥшқәоу даара ирацәоуп. Ҿырԥштәқәак. Ареволиуциа ашәаҳәаҩ, «Буревестник револиуции» ҳәа ззырҳәоз
М. Горки, ареволиуциа ашьҭахь, ихы кны, Урыстәыла кажьны
дықәҵны дцеит.
Апоет ду, апоема «Жәаҩа» зҩыз А. Блок, ареволиуциа
ашьҭахь ииҳәазеи?
Схы сазҵаауеит: «Анцәа иумҳәан, аха уан гәакьа деилагар,
ишԥалзууеи?» Иухоумыршҭын ирҳәахьоу: «Зан дыҟам иӡыхь
мҳаҵә адәахьы икаҭәоуп».
«Сара исылшоз аҿыҭра акәын, ишсылшоз ала ҿысҭит, аха
имшазар сара исхарагәышьоузеи?!» – аҳәеит арбаӷь.
Март 30, 1996 ш.
Сан дызхааныз, илдырқәоз ажәаҳәацәа, ашәаҳәацәа,
акәашацәа уҳәа ҳашрылацәажәоз, ус ҿалҭит:
– Аԥхьарца азырҳәоз зегь реиҳа дреиӷьын Аҷандаратәи
Жана Ачба. Ҳаиуацәан. Длашәын. Дшылшәызгьы, аҽы
дақәтәаны, Аҷандарантәи Кәтолынӡа днеиқәахьан, Аҭарагьы
даа­хьан.
– Шәызлеизыҟаз? – сналазҵааит.
– Санду Маршьан-ԥҳан (Сан лан, сан Аҭәмаа-ԥҳан), Аҭа­
ра­тәын. Маршьан Шьырмбеи иаҳәшьа лакәын. Сан Минушьа лыхьӡын, лаҳәшьа гәакьа Аҷандара ачаа дрыман.
Убри, Аҭаратәи Маршьан-ԥҳа илыхшаз иоуп Жана Ачба,
аԥхьарцарҳәаҩы, алафҳәаҩы. Ҭауади-аамсҭеи ибз иацәшәон.
Анхацәа ҳаҭыр ду иқәырҵон. Ирҳәоит, данԥсы иваржит ҳәа
иԥхьарца, – лҳәеит.
Аҵыхәтәантәи лажәақәа – «данԥсы иваржит иԥхьарца»
– ҳәа илҳәаз, аӡаӡ еиԥш сгәы инасит. Жәытәнатә аахыс
ҭоурыхла ахәыцра ҳцәымӷын. Даара иџьоушьартә иҟоуп,
аԥсҳацәа дара ртәы зҳәаша акымзара акгьы ахьааным-

509

хаз. Иабаҟоу рнышәынҭрақәа? Иҟалап агәра ганы иҟазҭгьы,
анарцә аԥсҭазаара ыҟоуп ҳәа? Убри азыҳәан акәзар, Жана
Ачба иԥхьарца зиваржыз? Ималқәа иреиӷьыз иара ирҭеит, аха
идырҳәит аарцәы иҟақәоу.
Угәы иахәаша, ҭоурыхла ҳхәыцра ҳаамҭазы акырӡа еиӷьхеит
аԥсацәа. Даараӡа сеигәырӷьеит, Гәдоуҭа иахьеиҿыркааз аибашьра иазку амузеи. Убасҵәҟьа амузеи аиҿкаара иаҿуп
Тҟәарчал. Ахәышҭаара хада – Аҟәа, иҳахьыз ҳзымдыруа,
иаҳа-иаҳа аҭацәра иаҿуп, анышәынҭрақәа, уаҳа акгьы. Иааизакны иуҳәозар, доуҳала аҭацәра ҳаҿуп, реиҳараӡак аԥсуара
аҟны. Ҳчарақәа рҿы, аԥара ашәара, иуфо ахә ушәоит, уаҳа акгьы унаҭом ҳчара. Ажәа «аҿыхтыԥса» иаҳа-иаҳа иаҳхашҭуеит.
Аха сақәгәыӷуеит аԥсуара – аԥашә еибгоуп ҳәа.
Маи 17, 1996 ш., ахәаша
Сҩызцәақәаки сареи ҳаиқәшәан, акраамҭа ҳаицәажәон.
Хьаас иҳамоузеи? Аԥсны аекономика шьҭыхшьас иамоузеи? Ҳнапхгаҩы, ҳԥыза ду, иааикәыршаны идиртәалароуп
аекономистцәеи аиуристцәеи. Урыстәылеи Аԥсни реизы­
ҟазаашьа иаҳа еиӷьтәтәуп. Кремль иаҳәо ҟаҳамҵар, иааҳа­
кәыршаны ҳгәашәқәа адыркуеит.
Азҵаарақәа, тезис ҳасабла, ақьаад ианҵаны, сара исы­
дырҵеит В. Г. Арӡынба сиацәжәарц. Еиҳараӡак иҳәатәуп ан­
хацәа рҭагылазаашьа атәы.
Ҳаилатәараҿы ҳалацәажәеит, Аԥсны аинтеллигенциа
ахеидкыла ашҟа ауаа ҿыцқәа рыдыркыларц. Иҳадаҳкылеит
аҵарауаа, асахьаҭыхыҩцәа, анхацәа нагақәа.
Маи 18, 1996 ш., асабша
«Ажьа абахә иацәгәышуан, абахә ажьа ыҟасгьы аздыруамызт» – сҳәан, шаанӡа сҩагылан, тезис ҳасабла изҩит ҳԥыза
ду иасҳәақәаша.
Мчыбжьык, жәамш рыҩныҵҟала, ибзианы издыруаз,
исҭынхацәаз, зуаҩра иҭагылаз ԥшьҩык (Роф Кәаӷәаниа,
Шлатр Ҭаниа, Иван Абыхәба, абаҩхатәра ду злаз апоет Кәасҭа

510

Герхелиа) ахацәа ргәы иаганы, рыԥсҭазаара иалҵит. Урҭ сара
издыруаз. Исзымдырқәо шаҟаҩы!
Иҟалазеи?
Аҵла иалыҩрыз, амаҭ ицҳаит ҳәа, аибашьраан иҳахьыз
ҳзымхошәа, аԥсцәаҳа даҳчычеит.
Иаха, иаалашьцахьаны, Кәасҭа Герхелиа дахьыкҿоу ҳцеит
ԥыҭҩык. Дахьынхоз аҩни Аҟәа амилициеи аанда рыбжьоуп.
Ашҭаҿы ҳашгылаз, адунеи тҟәацызшәа, хырзаманк ԥжәеит.
Амилициа ирылатҟәацит нырҵәагак. Абандитцәа реихсма, дара ирцәыԥжәама, Анцәа идырп. Аӡәы, изларҳәо ала,
Кәакәасқьырын, уаҵәҟьа дашьит, даҽаӡәы иблақәа ҭнахит,
Бигәаауп рҳәеит, егьырҭ ахәра ӷәӷәақәа роуит.
Аҳауа убысҟак иҟәыкит Аԥсны, уԥсы ухәлахоит.
Уажәы ҳашцо ҳцозар…
Ианвар 2, 1997 ш.
– Дыҟан, иҳәеит, нан Ҟыӷа ҳәа, Кәыҵниак, – ҿаалҭит
ҳашцәажәоз сан, – ачеиџьыка ду змаз, ақәра бзиа нызҵыз уаҩ
ҟәыӷан, ажәытәи аҿатәи дырхаанын, ацәгьеи абзиеи ибахьан.
Абри иазҵааит:
– Ҟыӷа, уара ухаан аамҭа акырынтә аҽеиҭанакит. Аҳәынҭ­
қарцәа аӡәымкәа ҩыџьамкәа иуаҩухит. Уара узхааныз аам­
ҭақәа рахьтә зегь реиҳа еиӷьыз, зегь реиҳа еицәаз арбану?
Аҟәыӷа ду Ҟыӷа даахәыцхәыцын, ус ҿааиҭит, иҳәеит:
– Дад, гра змам ауаҩԥсы дыжәбахьоу? Усеиԥш ды­
ҟаӡам. Грак-грак зегьы ирымоуп. Бзиарамзар цәгьарак
ҳәа иламкәа ауаҩы Анцәа дишаӡом. Убри иаҩызоуп аам­
ҭагьы, аҳәынҭқаррагьы. Грақәак змам, цәгьарақәак злам
аҳәынҭқарра, аамҭа ауаатәыҩса иҟарымҵаӡац, аринахысгьы
ирзыҟаҵоу сыздыруам. Убарҭқәа уаҩ дазхәыцны, исҳәо убри
ауп, дадраа, зегь реиҳа еиӷьуп уара ухы зынурнаалаз аамҭа.
Ианвар 5, 1997 ш.
Статиак зҩын, искьыԥхьын, аҭыӡшәа ӷәӷәаны иалҵит.
Џьоукы сызгәааит. Даҽа џьоукы гәыкала исыдырныҳәалеит.

511

Аха урҭ ракәым сзырхәыцыз. Ииашаҵәҟьаны сара сзыҳәан
абзиа иҭахуп ҳәа издыруаз аӡәы ус ҿааиҭит.
– Изуҭахузеи абасеиԥш иҟақәоу рыҩра? Иҩла ажәеин­
раалақәа, алакәқәа!
Угәы иауазар, ииҳәаз иашоуп. Убас наиаҭаскит:
– Дасу Анцәа дшишаз дыҟазароуп. Узшаз иугәаирԥхар, мап
ацәумкын, иҟаҵа. Сара исыҩуеит сызмырҭынчуа, сызмырцәо.
Исҳәоит, сгәы-сыԥсы асыршьоит. Уӡырҩи, фактк уасҳәоит,
чҳашьа амоума абри? Иаҳҳәап, иаха, иахьа, Аҟәа бжеиҳан
афымца лашара ҳамаӡам. Ҳаиқәылашьца, ҳаиқәыхьшәашәа
ҳаҩнқәа ҳрыҩноуп, арахь ҳуалафахәқәа кәтык мчыбжьык
иазымхаша ҳарҭоит. Ҳаԥхьаҟагьы акырӡа шықәса еиӷьхаӡом.
Изыхҟьозеи? – снаиазҵааит. Ҿымҭ дсыхәаԥшуеит, зхы еивҟьаз
аӡәы диԥылазшәа, инацысҵеит, – аибашьра еилгеижьҭеи
ԥшьышықәса ирықәуп. Иаҳа-иаҳа ҳӷархоит, шьҭахьҟа ҳцоит.
Абарҭ ҳзыргәаҟуа азҵаарақәа аӡбара ауама? Иауан. Иузаазгоит фактк. Ҳиааира ду ашьҭахь, шықәсык ҵаанӡа, усқәак
сыман, икабинетаҿ ҳаидтәалан ҳаицәажәон Аҟәа ақалақь
аиҳабы Нодар Ҳашбеи сареи. Амаӡаныҟәгаҩ дааҩналан: «Нодар Владимир-иԥа, анҭ, ҳасасцәа ааит, адкыларҭаҿы игылоуп», – лҳәеит. Нодар дааигәырӷьан:
– Иаашьҭы, ҳзыргәаҟуа уаауп, – иҳәеит.
– Асасцәа дахьқәа уҭазар, сара сцап, даҽазны ҳаицәажәап,
– анысҳәа, имуит.
– Амаӡа ҳамаӡам. Утәаз, – иҳәеит. Иааҩналеит ҩыџьа
ахацәа. Ԥшра-сахьала аилкаара мариан ишоурысцәаз. Снаскьаны стәоуп. Сырзыӡырҩуеит. Еибырҳәозеи, изаазеи?
Ирҭахузеи? «Аҟәа-ГЕС» шьақәдыргылар рҭахын. Асметагьы
ҟарҵахьеит. Ианышьақәгылалак, Аҟәеи, Аҟәа араиони афымца лашара азхоит. Уажәы инаҳхуа ҳҭилоит Урыстәылаҟа. Дара
ироуаз? Ҩажәижәаба процент дара иргалон, аҿҳәара аҭаны.
Аҿҳәара анынҵәалак, ишеибгоу ҳара иаҳтәхоит. Владислав
Арӡынба деигәырӷьеит. Ус бзиами? Уазхәыц шаҟа иҳахәоз?
Аус аахыбгалеит. Знапы ианыз чынуаҩык ихирбгалеит.
Иара ихаҭа иҭаххеит ҩажәа процент иоуларц. Ибзамыҟәу
дбеиахаӡом. «Шәусқәа башоуп, иаҳа-иаҳа шәӷархоит, аԥара
арҳашьа шәыздырӡом аҳәынҭқарра азыҳәан», – рҳәан,

512

индәылҵны ицеит. Аҟәа-ГЕС иааимҵәаны иамаз зегьы аамхны,
Ҭырқәтәылаҟа ирҭиит. Убасҟак еимырҵәеит, ахаан иузыҟамҵо.
Асеиԥш иҟоу афактқәа ҩтәӡами? Иҳәатәӡами? Сырҟәаҵып.
Алакәқәа зыҩлап, усоума?
Даахәыц-хәыцын, ус ҿааиҭит:
– Иҟоу уасҳәап?! Уцәа иалҵыр аҵысха, аҿҳәара ааироуп,
ишәыроуп, нас иԥжәароуп. Уаанӡа иучҳароуп. Заа иԥуҟар,
убасеиԥш чмазарак арҵысыр ауеит, уахыԥсаар ҟалоит. Цқьа
уазхәыц иуасҳәаз! – ҿааиҭит сҩыза.
Иаԥсоу иаԥсаму азхәыцра?
Ианвар 6, 1997 ш.
Сан лҳәамҭак. Ишаалҳәаз ианысҵоит.
– Асаби диит. Ҩымз-хымз ихыҵит. Зынӡак изҳаӡом. Дышиз дыҟоуп. Ирҳәоит, нан, убри ачымазара ахәшә амоуп
ҳәа. Иаалаганы асыс ршьуан. Ацәа ргәаҩаны иахырхуан.
Ахәы адәахьы ирханы, асыс ацәа шеибгоу асаби дҟьантазӡа
дҭарҵон. Уахыки-ҽнаки дҭан. Иааишәырхуан. Асаби уаҩԥсҵас
изҳара иалагон.
Иуасҳәап даҽакы.
Дыҟами, нан, ауаҩы даныцәоу зыхәда абжьы гауа? Аҟырҟ­
бжьы ҳәа иашьҭоуп.
Ажәытәан убри ачымазара абас ирхәышәтәуан. Агыгшәыг
иахәыз арахә, иаҳҳәап, ацә, ажә, ишьны, аҟырҟы ааԥырҟон.
Аҽырҳәа ашьа маауеи? Ишԥхоу убри ашьа ржәуан. Ихәда абжьы агара иаҟәыҵуеит рҳәоит.
Иҵегьы инацылҵеит ажәытәан аԥсуаа ирымаз ахәшәқәа.
– Нан, иаҳҳәап, аԥҳәыс ахыхь лымоуп. Санхәа, шәанду,
шәаб иан, Адапуа-ԥҳа, ахыхь бааԥс ҵылгеит иаалырҟьаны.
Уажәеиԥш, нан, аҳақьымцәа абаҟаз, аха иҟаз акы лыгдмырхеит лыҷкәынцәа. Акгьы лмыхәеит. Лхы лхыҵны ицо илыхьуан.
Ԥҳәыск дыҟан, Мсыгәда лыхьӡын, Наатәын, илыжәлаз
абоуҭаху. Абни аԥҳәыс дылхәышәтәит шәанду, санхәа.
Даалаган ахчы, аҵысхә хчы, ақьафын илҭалҵан,
хчыҵҟьаҵас, чуан дук илҭажьны, аӡы лаҵаҭәаны, агәараҳәа
илыршит.

513

Ишны ианалга, лхы иачҳартә ианаахьшәашәа ахчы лаганы,
санхәа лхы инҭалырԥеит. Убас ҟалҵон мышкы хынтә.
Исгәалашәом, нан, усызжьом, хымш ракәу, ԥшьымш ракәу,
шаҟа мшы иҟалҵоз, дыккаӡа дааллыргеит.
Даҽакы дшалацәажәоз, ажәаԥҟак лҳәан, даара исгәаԥхан
ианысҵеит. Абар иара: «Абза аԥсы ибла хиҩоит. Аԥсы абза
ибла хитуеит».
Иуанаҳәо шаҟа ирацәоузеи!
Убри сшазхәыцуаз иахьаанага сзымдыруа, исҳәеит схазы:
«Ууаҩны уира – уи комедиоуп. Уахьыҟазаалакгьы. Аԥсны уир
– драман, ажәытәан. Уажәы уир – трагедиоуп».
Февраль 9, 1997 ш.
Хыла-хшыҩла мацара акәымкәа, гәыла-ԥсыла, цәаныррала
уҭагылазаашьа хьанҭа уанышәаны уаналгалак, аҿагылара,
уԥсҭазаара аиӷьтәразы ақәԥара уанаҟәыҵлак, аха аԥсҭазаара
ахаҭа угәы ахымшәакәа иузеиқәырхозар, ушымгәыӷӡо дунеи
ҿыцк, дунеи ласык узаатуеит.
Ԥаса угәы ԥызжәоз, ушьақәыӷәӷәара хазгалоз, уажәы
угәалаҟара иаҳагьы еиӷьнатәуа иалагоит.
Иаазгоит ҿырԥштәык.
Сгәы ԥнажәон Аҟәа аӡы аныҟамлоз, алашара андырцәоз,
амҩақәа рҿы аҳәынҵәеи агәами ирылажьны афатә ахьырҭиуа
уҳәа, уаҩԥсыс зхы зыԥхьаӡо ԥсҭазаара изымҭо зегьы.
Уажәы, иахьа ашьыжьымҭан, ианаацәылаша аведрақәа
аашьҭԥааны, ахԥатәи аетаж аҟнытә ашаца-шацаҳәа сналбаан,
агәарԥ аҟнытә аӡы аазгеит, афымца лашара шыҟам зынӡаскгьы
исхашҭит, сшьақәыӷәӷәара шьҭымҵит. Абас акәхап ақьаҳиа
иқьаҳиара дшанышәо, атәы атәра дышҭало. Аха разҟыс иҟоу,
уи ианышәом ауаа ҟәыӷацәа, ауаа нагақәа.
Иҵегьы. Уаҩԥсык иеиԥш ажәларгьы ааԥсоит, аха нас
ргәамч еиҭа иҿыхоит. Ҳзықәгәыӷшагьы убриоуп.
Март 1, 1997 ш.
Аԥсуа телехәаԥшрала сахәаԥшуан Аԥсны ахада иқәгы­
лара. Ақыҭа нхамҩа аусзуҩцәа реизараҿы дцәа­жәеит. Ԥаса­

514

тәи ицәажәарақәак раасҭа уажәтәи ицәажәара акыр­ӡа
еиӷьын, иаҳа ажәлар ирзааигәан. Изыргәаҟқәоу, ирҭахқәоу,
аҳәынҭқарра иахәҭақәоу уҳәа, аиҳабыра рганахьала
иааиҳәа­қәаз раамышьҭахьгьы, даараӡа ииашаны иҳәеит ҳара,
аԥсацәа, ҳааизакны иҳагқәоугьы. Аус шаҳамуа, ҳшеишьа­
шәалоу, азакәан ҳшазымхәыцуа, ашәахтә шаҳамшәо, уҳәа
ахшыҩҵак иашақәа иҳәеит.
Март 12, 1997 ш., ахаша
Хынҩажәа шықәса схыҵит.
О, даараӡа ихьанҭоу еидароуп.
Қәрас иҟоу – агәабзиароуп. Уи аганахьала хар сымаӡам.
Ҳаӷацәа сытҟәаны саныргоз, автомат шьхәала схы иахьасыз,
аӡаӡ алакшошәа, схы аасыхьлоит. Сцацха ахьҭаԥыржәаз, Аҟәа,
аҩбатәи ахәшәтәырҭаҿы сыҽԥысҟеит. Сԥызҟаз даԥсуоуп,
Вахтанг ихьӡуп, Ҭыжәбоуп. Изгәамҭаӡакәа, ада ссақәа ҩба
ԥиҟазаап. Убасҟак ашьа сыцәцеит, сыԥсы маҷхо аҟынӡа снеихьаны С. Лакобеи Л. И. Лакрбеи ҩызцәақәак рыцны сырбарц
иахьнеиз, иаразнак игәарҭеит аԥсра сшаҿыз.
Иан доурысын, иаб дагыруан. Ӡаӡава ижәлоуп, убри
сеиқәирхеит. Иԥыҟҟаз сдақәа иӡахит.
Сымшира, иааркьаҿӡаны, ҭаацәашәала иазгәаҳҭеит.
Сызлиааз аамҭа, ҳаҭыр ақәысҵар шысҭаху, иҟасҵақәо лассы-лассы сара исзеицәахоит. Абри зхысҳәаауа, иахьа Москва
телехәаԥшрала сахәаԥшуан акино «Аҳәсақәа».
Аҵысхә каршәны ианубалак, аҵыс шугәаланаршәо еиԥш,
сызхәаԥшыз акино асценари зҩыз Ирина Велембовскаиа
илыдҳәалоу хҭыск аасгәалашәеит.
Уи ашәҟәыҩҩи сареи ҳаибадырит Алитературатә институт
санҭаз. Лышәагаа дуцәамызт. Иаамыцхәцәоума уҳәо илыцын,
аныҟәара лцәуадаҩын.
– Уажәабжьқәа срыԥхьеит. Аус ахьызуа унеи, – анылҳәа,
снеит ажурнал «Знамя» аҟны. Апроза аҟәшаҿы аус луан.
Даараӡа гәахәарыла, ҳаҭырқәҵарала слыдылкылеит.
Даараӡа лҽазылшәеит дсыцхраарц, аха егьалымҵит, ацензура иааннакылеит. Лара, Ирина Велембовскаиа сналыԥхьан,

515

лыҩны снеихьан. Еиҳараӡак сзыргачамкыз, лыҩны избазоуп.
Москва ацентр аҟны, лыҩны иаакәыршаны абаҳчара еихашьшьы, мап, баҳчараҵәҟьаны акәымкәа, анапы згу апарк еиԥшны,
уимоу, ибнароума уҳәо ашәаԥыџьаԥ еихашьшьы, ҟәарч ҩын
дук дыҩнан. Иубартә иҟан ишжәытәӡатәыз рынхарҭа. Аха зегь
реиҳа сзыргачамкыз – абиблиотека. Зсеминар аҟны сыҟаз,
ашәҟәыҩҩы, апрофессор Вл. Г. Лидин иуадақәа рҿы снеихьан.
Убри иҟны аамышьҭахь исымбацызт убриаҟара идууз ахатәы
библиотека.
Ажәа – ажәа ариуеит рҳәоит. Убасҵәҟьа азуҳәар ҟалоит
ашәҟәгьы. Ашәҟәы – ашәҟәы ариуеит. Уи аҩыза «аира»
ашәышықәсақәа аҭахуп. Ажәытәан аԥсуаа ҳҟны аҳра ауан
ажәлар рҳәамҭа, ажәа ахаҭа. Уи аныԥсыҽха, иҭацәыз аҭыԥ
ааннакылар акәын ашәҟәы.
Ҳаамҭазы ашәҟәы ахьыҟам аҩнаҿы амҟәыба иаҩызоуп.
Март 16, 1997 ш., амҽыша
Ажәытәан аԥсабареи ауаҩи шаҟа еизааигәаз уанаҳәоит
иахьа сан исалҳәаз.
– Амшаԥы наскьоит, иааскьоит, аха еснагь амҽыша иақә­
шәоит. Амҽышанӡатәи аԥшьаша иахьӡуп чачхадыл ҳәа. Абри
аԥшьашазы, чачхадыл аҽны, ирҳәоит, нан, абаҳчаҿ алӡын­
рак зҭыҩра иҭатәаз абгахәыҷы аацәыҵыҵуеит ашамҭазы.
Аҭыҩра ишааҭыҵлак, шаанӡа амра гылаанӡа, иахьыҟазаа-­
лак аӡы ԥшааны аҽакәабоит, аҽарыцқьоит. Убри аҽакәабаан­
ӡа, шаанӡа угыланы, раԥхьа уара уҽукәабар, ирҳәоит убри
ашықәсан аҩсҭаа дуԥырхагахаӡом, уааигәара дааиӡом
ҳәа.
Ацәылашареи ааилашәымҭеи ирыдҳәалоу даҽакы сал­
ҳәеит сан лаҳәшьа Машьика.
– Ацәылашамҭаз, нан, ԥсы зхоу зегьы раԥхьа иҿыхоит
ауарӷанџь, даҽакалагьы «амақьа ҵыс» ҳәа иашьҭоуп. Абжьы хааӡа аҿыҭра иалагоит. Абас иаԥылоит амра агылара.
Амра анҭашәо, амш анынҵәо, игәыҭшьаагаха ҿнаҭуеит даҽа
ԥсаатәк, нан, уи аԥсаатә хәыҷы иахьӡуп «акьу» ҳәа, ҿнаҭуеит
кьииу-кьииу ҳәа.

516

Сназхәыцит ҳарҭ, Аҳәбақәа ажәытәтәи ҳажәла Кәыҿба. Иахьагьы иҟоуп аԥсаатә акәыҿба ҳәа. Дара, Акәыҿбақәа иахьагьы адыргасахьас ирымоуп аԥсаатә акәыҿба.
Март 28, 1997ш., ахәаша
Еицәоу умбакәа, еиӷьу уздыруам, иҳәеит.
Анцәа иитәыз атәылаҿы ииз, ҳарҭ, асоветуаа лахьын­
ҵацәгьақәа, ҳазҭагылаз, иҳаԥсҭазаашьаз ҳханаршҭит, ҳааины
еицәаз аамҭа ҳанҭагыла.
Ус дишеит ауаҩы дызшаз – иацтәи амш дахьҵәуоит, дацәы­
харахацыԥхьаӡа аидеализациа азиуеит, уаҵәтәи амш бзиахап
ҳәа дақәгәыӷуеит.
Бырзентәылатәи ажәытәӡатәи афилософ ду Платон шаҟа
ииашаны иҳәазеи агәыӷра азыҳәан: «Агәыӷра – измыцәо ауаа
ирыԥхыӡуп». Аха иароуп зқьышықәсала ауаатәыҩса аазго.
Гәыӷра дула шаҟа ухы ужьо, убасҟак иласхоит ужәҩа иқәу
аидара, шьыжь шәаԥшь уеигәырӷьо уалагоит. Абри акәзар
аҟәыӷара? Ҟәыӷара хәыҷык сылазар еилыскаарц азыҳәан,
схы сназҵааит:
– Уҟазшьақәа рахьтә реиҳа иуцәымӷузеи?
Аҭак:
– Сычҳара ахьмаҷу.
Даҽа зҵаарак:
– Зегь реиҳа бзиа иубауа?
Аҭак:
– Ашьыцра бааԥс ахьсылам.
Схы сназҵааит даҽакгьы:
– Дарбану иҟәыӷоу?
– Зыбзи зыхшыҩи жьи наԥхи реиԥш еидҳәалоу.
– Дарбану ибзамыҟәу?
– Зыбзи зыхшыҩи иҿи итәарҭеи реиԥш еицәыхароу.
Инацысҵеит: «Дҟәышзар, дычҳа абзамыҟә. Аҟәыш уара
уичҳауеит».
Абас схы сшацәажәоз, ашәхымс даалагылан:
– Усыцаала, џьанаҭ џьаҳаным алаԥшрагьы усҭоит, – иҳәеит
Аԥсцәаҳа.

517

– Анарцә сызцозеи, ара, аарцәы иҟоуп џьанаҭгьы џьа­
ҳанымгьы, – сҳәеит.
Март 30, 1997 ш., амҽыша
Ажәытәи аҿатәи раҳаҭыреиқәҵара, арыцҳаибашьара уҳәа
ҳшалацәажәоз ус ҿаалҭит сан:
– Иумдыруеи, нан, ҳҳабла Аҭара Ахәы, ҳаӷацәа ирыблаанӡа,
амца еимаҳдо ҳаигәылацәан Бҷииааи ҳареи. Уажәы, анцәа
иџьшьаны, ԥыҭҩык ыҟоуп дара. Урҭ зхылҵыз, рабду Кәнач
ихьӡын. Бҷииа Кәнач ҳәа ақыҭаҿы деицырдыруан. Аԥсасеи
ашьамаҟеи убасҟак иман, ичеиџьыкагьы убасҟак ибзиан, агәыла дымҩахыҵыргьы, Нхыҵынтәи асас диҭаазшәа,
ашьтәа лкажьны ишьуан. Иқьиара, иразра, ҳазшаз ибеит,
дирҿиеит, аха уи итәы акәым уажәы зыӡбахә сымоу. Кәнач
иԥҳәыс Кәыҵниа-ԥҳан, Арифа лыхьӡын. Ԥшра-сахьала уамак далаҟамызт, дегьцыркьуан, Арифа ԥсаҭа шкәакәа, аха
убасҟак дыԥҳәыс разын, дымныҳәакәа дцәажәаӡомызт. Ҽнак
иҟалҵаз шәасҳәап Арифа. Ааԥынра анниаслак, аԥхын шаҟа
иааигәахо, шаҟа ишоурахо, ишыжәдыруа Кәыдры мыжда
хыҵуеит, нырцә, аарцә еимарҩызааны аҿыҩанахоит, насгьы
ишԥахыҵуеи? Маӡала ицҳауа ала иаҩызоуп. Уанҭало аԥсы
ӡаны, ахаҳәқәа ааԥшуа илеиуазар, агәҭа унеиаанӡа ихыҵны
иужәлар ауеит. Абас иаалырҟьаны аӡхыҵра зыжәлаз аӡәы аӡы
даанахәеит. Ҽыла дыҟан иара. Иҽгьы иаргьы аӡы ихнаҵеит.
Кәыдры ахәы иқәгыланы иԥшуеит ажәлар. Еилахәашьӡа,
нырцәи-аарцәи еимарҩызаны, хаҳәи-мҿыхәи еигәыдҵауа
илеиуеит, аха ишԥалеиуеи Кәыдры! Ишьҭнаԥааз аҽуаҩ иҽгьы
иаргьы зны инӡааҟәрылеит, дашьит, дыҟам шуҳәо, нахьхьи џьара даацәырҵуеит, нас еиҭах дынӡааҟәрылоит. Ауаа
гәжәажәоит, аха ҭалашьа рзыҟаҵом, излаицхрааша рыздыруам. Убри аамҭаз Кәнач иԥҳәыс Арифа лшьамхы ҩарсны,
лыбжьы ҩҭыганы Анцәа диҳәеит, аныҳәагатә лықәылҵеит:
«Иа, анцәа сызшаз, аӡы иаанахәаз абни ауаҩ аӡы дамшьыкәа,
деибганы далга, иԥсы ацымхәрас хәыц еиқәаҵәа злам ауаса ԥсаҭатәыс ишыҟасҵо сҭоубоуп, ҿаҭахьа зуеит» ҳәа. Аӡы
иаанахәаз иҽи иареи еиҟәнагеит, аҽы зынӡа иӡааҟәрылаӡеит,

518

иаргьы дыҟам, дашьит шырҳәо, зны дынӡааҟәрыло, нас аарла даацәырҵуа, дгәаҟӡаны, ииулакгьы ахықә иҽықәижьит, зегьы еигәырӷьан ицхрааит, ахәахьы дхаргалеит. Аӡы иҿыҵуан,
убасҟак ихәлаҵәахьан. Усҟан амаҭәа азыҳәан иоуӷархымыз,
изакәыхи, имаҭәа рыԥсахып ҳәа уҟазу, уапак икәыршаны
днадыртәан, имаҭәақәа рыӡәӡәеит, амца иҽҳәаҵаны идырбеит. Уажәшьҭа иаргьы иԥсы анҭала Арифа аҿаҭахьа иҟалҵаз
налыгӡарц даналга, ус ҿааиҭит:
– Иаасараӡа, аҩнынӡа снабжьысуеит, иаарласны сыха­
бар бсырҳауеит ҳәа. Кәтолтәын иара, Ҭемраз ихьӡын, Кәа­
ӷәаниан. Иҽы аӡы иагахьан, аха Аҭарантәи Кәтол шьапыла дрышьҭуазма. Ҽык ааизырԥшаан дрышьҭит. Имчыбжь
ааҵхьанеиԥш Ҭемраз дааит, аха дышԥааи! Арифа лызынмаҭәа
ҟаҵаны, ауаа ицны, аҽыхәа ивакны, аҳәса ркәадыр нақәҵа
илзааигеит. Кәнач ауа-аҭынха еизигеит, ацә лкажьны изишьит, Арифагьы лныҳәагатә ҟалҵеит, лгәыԥҳәы дадырцҳаит,
дхәыԥҳахеит Ҭемраз. Есышықәса амшаԥ азыҳәан, ма иара
даауан аҳамҭақәа иманы, ма санаӡӡеи лхәы ҳәа хаа-мыхаак лзааимҭир иуӡомызт. Изуасҳәазеи, нан, абри ажәабжь?
Ақьиара, агәыразра зегьакоуп иӡӡом, иҵыхәтәа иазеиӷьхоит,
иумбои Кәначи Арифеи рҵыхәтәа бзиахеит, насгьы, нанхеит,
ажәытәан усҵәҟьа игаӡамызт, аиӷарара аҵкыс аиуара, аҭынха
ирҳара акәын изышьҭаз, баша ирымҳәеит: «Аҵла гылоуп
ԥашәла, ауаҩы – ҭынхала» ҳәа.
Апрель 19, 1997 ш., асабша
Аҳаԥшьа анхуртлалак, акәапеи цқьала, аҩы цқьа нҭаҭәаны
иужәуеит, нас зны-зынла еирыӡла, ԥҳалла иҭыганы асасцәа,
уҭаацәагьы хәыҷы-хәыҷла идуржәуеит, иааҭарцәны, аҳаԥшьа
иҭоу аҩы анынҵәалак, уҽузнымкылар, укәапеи ах аагара иалагоит, уаҩы изымжәуа.
Ианаамҭоу аҽаанкылара…
Ауаҩы мацара иакәым, аԥсабарагьы ианаамҭоу аҽазаа­
нымкылар, ҳазшаз ҳаицәымӷхеит рҳәо иалагоит ауаа.
Изхысҳәаауа, ауаҩ гәыраз, ауаҩ ҟәыӷа дтәаны иӡбуазар
изыӡбарымызт убасеиԥш иҟаз ӡынра бзиан сынтәатәи аӡын.

519

Аҳауа мыцхәы иԥхацәамызт, амцхәгьы ихьҭацәамызт. Ашәа­
ԥыџьаԥ иаарычҳартә аҟара иҵааит, даараӡа иԥсыҽқәаз
ракәымзар, ашаԥыџьаԥ «ишьҭырхыртә» аҟара асы ауит. Зны
иауит ибыбышӡа, иласкәантраӡа, ҽазны, ихьанҭаӡа, ицәаакӡа.
Абас ишааиуаз, ааԥынра ааигәахара ианалага, заацәаны
иаамашь, абҳәасақәа, аҳақәа, атамақәа уҳәа иажьарымашь,
нас ахьҭа рысыр ҟалоит ҳәа уаҩ дацәшәо ишыҟаз, ааԥын ааира аҽааннакылеит.
Уи бзианы иҟанаҵеит шаҳҳәоз, иаҳа-иаҳа иаланахалацәо
мацара, даараӡа иацәыцәгьахо иалагеит ааԥын ааира. Абар,
иахьа апрель зеижәуп. Икыдхҽаны ақәа леиуеит, аҳауа
акәзар, апиджак узымхо ихьшәашәоуп, акурткақәа ршәуп
ауаа. Зыхшароура цәгьахаз аԥҳәыс илҩызахеит ааԥын аира.
Иауам, ишьацәырххоит, ацҳа иқәымло аҽы иаҩызоуп. Абри
аӡыни, абри ааԥыни уанрызхәыцуа, нас ухаҿы ианааугалак
Аԥсны аҵыхәтәантәи ашықәсқәа рзыҳәан иахнагақәаз, шаҟа
еиԥшузеи угәамхәыр ауам.
Апрель 27, 1997 ш., асабша
Аԥсуа хәшәқәа рзыҳәан сан иахьа исалҳәаз анысҵоит.
– Ужьы чмазаҩханы иҭабаауазар, ажц абӷьы ааҿыхны,
амцабз инахурҟьоит, иааурканӡоит, иахьҭабаауа инақәҵаны
иааҿоуҳәар иарӷьоит.
Аҩбатәи ахәшә.
Абжьынҵ шьапқәа, рԥашәқәа хԥа инеицәыхара-неицәы­
хараны ииқәаз ааҵхны, ибзианы иааҟәаҟәаны, аӡы наҵауҭәоит,
иааиҵаурԥхьоит, аҵәыцак азна ужәуеит.
Абри хәшәыс иамоуп ахацәа рыӡкамҭәара (аденома).
Иацы Аҭара чарак аҟны сыҟан. Ҩыџьа ахацәа еицәажәон:
– Аибашьраан уаӷоу дызлаԥшыша иақәшәеит имаҷҩымкәа
аҭаацәарақәа, рынхарақәа нықәыццышәаа ирблит аӷацәа.
Иҟоуп ахәыҷқәа, ргәы ҭҟьаны, ишәан, иалаԥсуа ачымазарақәа
ҵыргеит, – ҿааиҭит аӡәы.
– Иҳаԥсыхәозеи? – днаиазҵааит аҩбатәи, – аныҳәагатә
ҟаҳҵеит, Елыр-ныха ҳамҵагылеит. Уаҳа иҟаҳҵари?
– Анцәа шәиҳәоит. Уи зегьы бзиоуп. Аха ирыхьзеи, ԥыҭҩык
ирыхьзеи, Анцәа дызхарымҵозеи?

520

– Ишԥа, Анцәа дышԥахарымҵои?
– Мап, Анцәа дхарҵаӡом. Анцәа дхазҵо ауаҩы, Анцәа игәы
иамыхәо ҟаимҵароуп, узыхшаз данычмазаҩха ддәылуцазар,
думбазар, уи Анцәа ӷас дҟауҵеитоуп. Узӷьычуазар, уи Анцәа
ӷас дҟауҵеитоуп. Аҭакәажә лынхара амца ацроуҵазар, Анцәа
иакәӡам, аҩсҭаа инапаҿы уҟалеитоуп.
– Наҟ уаҟәыҵ. Ишәасҳәоит ҳзырччаша. Ԥҳәыск, иҳәеит,
жәабран мгьал ӡны ианааҽҳәылхуаз аамҭазы, иҳәеит,
ашәаџьҳәаҩ ашҭа дааҭалан: «Баб дыԥсит», – иҳәазаап.
Аԥҳәыс ашырҳәа лмаҵурҭахь даахынҳәын, лжәабран мгьал
ашәындыҟәра инҭаҵаны, аԥсрахьы дцеит иҳәеит. Лаб
дахьылцәыӡыз, амыткәма иналалҵеит: «Шәындыҟәрак азна
агәырҩа змоу уԥҳа мыжда, сабацари са-баа», – иҳәеит.
Маи 11, 1997 ш., амҽыша
Иацгьы иахьагьы сан иаалҳәақәоз анысҵон. Абар дара.
– Уихаанми, нан, дугәаламшәои ҳқыҭан инхоз, – лҳәан
ихьӡ лҳәеит Б.К.
– Дышԥасгәаламшәои, ашкол санҭаз, иҩны аԥхьа ҳаиасны
ҳанцоз ҳанаауаз, шәымҩахыҵ, шәааи, атама, аҵәа шәфа ҳәа,
– ҳазҿиҭуан, ҳамҩахигон.
– Убри, нан, ирҳәоит, даныҷкәыназ, абга дақәтәан ҳәа. Уи
зегьы ирдыруан, ицәшәон, иашҭа иҭалар рҭахымызт. Ашьҭахь,
иԥсаҭа шкәакәахааит, дыԥсхьеит, дихәышәтәит Шьааб ҳәа
Кәыҵниак.
– Дихәышәтәит бҳәоу? Ахәшә амоума?
– Иамоуп. Абга иақәтәоу хәышәтәышьас имоу акы заҵәык­
оуп. Убри ахәшә идыруан Шьааб.
Ҽнак Шьааб ус иеиҳәеит Б.К.:
«Уаҵәуха ианаахәлалак, аӡәгьы уҽимырбакәа, аҩнынӡа
усызнеи, сҭаацәа сасра ицан, иҟаӡам, схала аҩны сахуп.
Ҳаатәап, ҳаицәажәап. Уск азыҳәан усҭахуп» ҳәа, – иеиҳәеит.
Уааи ҳәа иарҳәо акәым, аарла аԥсшәа зарҳәоз Б.К. ари
аҩыза ажәаҟәанда аниаҳа деигәырӷьеит. Ианаахәла абга
длақәтәан дцеит Шьааб иахь. Абнараҿ џьара инаиртәан
ибга, уа хәылбзиа ҳәа Шьааб ишәхымс дынхыҵит. Шьа-

521

аб ихәышҭаараҿы агәгәаҳәа амца еиқәҵаны иман заа. Б.К.
дшааҩналаҵәҟьаз аҟыԥ ҳәа днаимҵасын, амца днахирҟьеит,
абгахәыцқәа илаз наилблааит. Уи акәхеит, дыцқьаӡа даалҵит.
Абга ақәтәара дааҟәыҵит. Зегьрыла дуаҩԥсны дааҟалеит,
зыԥсаҭа шкәакәахаша Б.К.
***
– Нан, аԥсҭазаара жәынгьы-ҿангьы есқьынгьы ихьанҭоуп,
еиҳарак уажәы ацәгьарақәа рацәахеит. Аха зегьакоуп аԥсҭазаара иара атәы иагоит. Аус злоу, нан, абасеиԥш
аан, ауаҩы игәы мцароуп. Абри ауп зегь реиҳа ишхәарҭоу.
Иумаҳахьеи, ажә анкаҳа, агәы анца изымгылеит, иҳәеит.
***
Ҩыџьа ахацәа ҽыжәланы ишнеиуаз, нхарҭак иаавалеит, иҳәеит. Цқьа инҭаԥшы-ааҭаԥшит ари анхарҭа. Ашьыжь
шаанӡан. Анхаҩы ирахә-ишәахә анеилиргоз иаамҭан. Ари
анхаҩы ирахә дрылан, иҳәеит. Анхара ҳәа иаҳҭаху ииҭаху
зашәа дынхаша, убас дынхоит, иҳәеит ари ауаҩ.
– Ҳаи, ари ауаҩ егьа уаци бысҭеи ифахьеит, ианаџьалбеит,
– иҳәан, ҿааиҭит, иҳәеит, иҽыжәыз амҩасцәа рахьтә руаӡәк.
– Изакәызеи иуҳәо?! Абысҭа – уи еилыскааит. Аха ауац
шԥаифо, уара, унаԥши, имаҵурҭоума, икәасқьоума, аԥшӡара
икны иаго, иашҭаҵәҟьа, унаԥши, убас ицқьоуп, ухәы ықәҵаны
иуфап. Уара ауац ифоит ҳәа уаауеит, – инаимеикит, иҳәеит егьи.
– Изхысҳәааз уара иузеилымкааит. Асеиԥш иҟоу анхаҩы
бзиа абз цәгьа, абз ҟьашьқәа ихьырымшьыр, дырҟьашьырц
иаламгар руӡом. Убри, абз ҟьашьы, ауац иаҩызоу имычҳазҭгьы,
имфазҭгьы, абас дынха акәым, егьараан дыхҵәахьазаарын,
убри ичҳаит, убри ифеит азыҳәаноуп абысҭагьы зифо, –
наиаҭеикит, иҳәеит иҩыза ҟәыӷа.
***
Басариа Шьагә ҳәа дыҟан, нан, Кәтол.
Иуаҳахьазар акәхап, Шьагә дажәаҳәаҩын, ауаҩы
дыԥҵәазар деиԥишьуан. Ииҳәоз бзиан, нан, иажәа ҟәыӷан,
аха иажәа пату ақәызҵашаз даҽакгьы далаҟан Шьагә.

522

Бзиамзар ахаан уаҩԥсы цәгьара изиуамызт, ихы иагирхон
акәымзар, аӡәгьы итәы дашьҭамызт.
Уабду, нан, Кәаӷәаниа Едгьи абни Басариа Шьагәи ирыхьхьоу уасҳәап. Уабду аҵла дықәланы икаиҿон. Махәҭа дук
анааԥиҟоз, ихжәаны ианлеиуаз аамҭазы Шьагә икамбашьқәа
ааигәа иҳәуазаарын, камбашьк наҵалазаап. Амахә абӷа илаахан, абӷа ааԥнаҵәеит. Ишԥаҟаиҵоз уабду?! Ахәда аҳәызба
лаҵишьын, акамбашь ишьит, ацәа ахихит, иааиҿыхны иганы
аҩны иныкнеиҳаит. Днықәланы дцеит Шьагә иҟны. «Шьагә,
абасоуп исыхьыз, укамбашь сшьит, ма уаха ахәылбыҽха, мамзаргьы уаҵәы ашьыжьымҭан, уара ианузыманшәалоу ашаха
уманы сыҩны унеи, унарылаԥшны скамбашьқәа иреиӷьу акы
аалхны ига» ҳәа, – иеиҳеит.
– Уца, Едгьы, аҩныҟа, снеиуеит, камбашьк аҿгьы саангылом
ҳәа, – лафк наиаҳәаны дишьҭит. Ахәылбыҽхан, ҳаԥшызар, аҽы
дақәтәаны даакылсит Шьагә, ауаҩы ԥшӡа ихы-иҿы ихаччо.
– Иабаҟоу, уара, скамбашь акәац, зегьы ыфаны уалгахьоума?!
– Абар, Шьагә, иахькнаҳау.
– Иааиҿыхны, ааҵәақәа инарҭаҵаны, скамбашь абжа аб­
наҟа аҽы исзахшьы, иаанхаз абжа, ҳалалс ишәоуааит, шәара
ишәфа, – иҳәан, уабду егьа иҳәандазгьы имукәа, икамбашь
абжа иманы дцеит. Абас иҟан, нан, ажәытәуаа, ражәа пату
ақәын, избанзар аус аҿгьы ихәыдамызт.
***
Ԥҳәыск дыҟан, иҳәеит, ӷарк лакәзаарын, рыцҳа. Лыҵкы
ана иԥжәан, ара итлан. Абри аԥҳәыс дышнеиуаз аӡы
данынхықәгыла лразҟы иакын, анцәа дылзылыԥхан, аӡы
шыцәаз илбеит, иҳәеит. Аӡы шыцәоу абара, нан, ари разҟы
дууп, аха аразҟы шыҟоу умбои, нан, иааины угәашә илагылоит,
иҳәеит, ианаамҭоу агәашә аартра уақәшәар, уашҭа иҭаужьлар,
аразҟы уоуеит, мап анакәха, угәашә инавсны ицоит. Ари
аԥҳәыс ӷаргьы, аӡы шыцәаз ианылба, илҳәаз ҟалон, абзиара
дуқәа лҳәар ҟамлоз, аха лдырра уиаҟара иҟамызт. «Иа, Анцәа
сызшаз, сытларақәа зегьы еималааит», – лҳәеит. Лара гаӡа
лхы иҭаз лыҵкы атларақәа ракәын. Анцәа ас даниҳәа, аӡы

523

шыцәаз избаз илҳәоз ҟамлоз, лҿы неимашьшьы ицеит, иҳәеит.
***
Нан, ажьы зқәу уамак рзынҵӡом. Ажьыжә нышәуп. Анышә
уқәҳар, умажәыр уабацои.
***
Зхы замхабзиам дарбану, нан!
Реиҳа иџьыҟәугьы, диашахәҵәаӡа дыҟоушәоуп ихы шибо.
Акамыршшаҵәҟьагьы,
нан,
ишԥаҳәеи?
«Ауаҩы
дыҵкьыҵкьасшьоит акәымзар иҿы сҭалон» – аҳәеит.
***
Анацәхкәырша ҳәа иҟами ачымазара? Апырпыл… Аԥсуа
пырпыл ца ахоуҵар иаабзиахоит.
***
Асаҵарел ҳәа чымазарак ыҟоуп. Ауаҩы инацәкьарақәа
ирыхьуеит, ажьы ақәнахуеит, ишнеиуа анацәкьыс зынӡа
иҿшәоит. Апрасқьиа хшла ижәны, иақәырҵоит. Иахәшәтәуеит.
***
Ажәытәан абхәында, деиҳабызаргьы, аҷкәын ҳәа иалҳәон
аҭаца. Анхәыԥҳа длыԥхьон аҭыԥҳа ҳәа. Ҭацак, иҳәеит, ақалақь
аҿы лабхәында дылцәыӡзаарын: «О, уара, аҷкәын, аҷкәын»
ҳәа, – ҿылҭуан, иҳәеит.
***
Санду лашьак, нан, Маршьан Баӡ аапкра ахәшә идыруан. Ирҳәоит алақәа зыраапкыша ахәшәгьы идыруан ҳәа. Уи
лимырҵеит санду, иаҳәшьа, аха алаапк зыцҳаз ихәшәтәышьеи,
иара, иаапкыз алеи, нас иаҟьашьыз арахәи рыхәшәтәышьа
лирҵан, сара илҿысҵааит. Алаапк иаҟьашьыз, изыцҳаз
абас дырхәышәтәуеит. Аџьамԥаз шьапқәа хԥа ааҵырхуеит.
Иахьыҵырхыз аџьыка ыҵарыԥсоит. Уаха иҟәаҟәаны
еиҵадырԥхьоит. Ашьжьымҭан ижәуеит какалда. Фырџьанк
ижәуеит. Дарӡәар ахш идыржәуеит. Егьырҭ иаапкыз ала, ма

524

арахә абас ирхәышәтәуеит. Ахәа алыхәҭа гәӡала ирхәуеит.
Абысҭа иааларшьышьны ирҿарҵоит.
***
Ацыркь изхара ныҟәара ҟалаӡом.
***
Нан, аԥсуа мыцхәы уаҩы еилыххоуп, уаҩы цых-цыхуп. Саб
рыцҳа убас иҳәалон: «Аԥсуа игәаҵәа адәахьы идкнаҳалоуп,
уаҵәы иҟалауа иахьа игәы иасуеит».
***
Ҽынла, амш каххаа, амра кажжы ишыԥхо арахә ҟаауа
игәарлар, амшмыхәла ҟалоит.
***
Иаха ԥхыӡла саныкәашоз бнапы зеиныбымҟьоз ҳәа,
алыгажә иҭакәажә длеисуан ҳәа.
Маи 14, 1997 ш.
Иацы Ҷлоу ақыҭан ихыркәшан уажәы Аԥсны зегьы
иазгәарҭоз Б. Шьынқәба 80 шықәса ихыҵра. Саргьы ажәақәак
сҳәеит. Уи акәым уажәы сзызхәыцуа. Гаӡарак сыхьит Б.
Шьынқәба иашҭаҿы ҳашгылаз, ҷлоуааи сареи ҳшеицәажәоз,
алабашьақәа ҟазҵо, амҳаҵәқәа ҟазҵо уҳәа, анаплыхқәа
ҟазҵо аӡәыр дыҟоума ҳәа сышразҵаауаз, аԥсыуа хаҵа бзиак, аҭра ԥшӡа иҭаҵаны, аԥсуа ҳәызба иҟәынны: «Абри иеиԥш
аҳәызбақәа ҟазҵо аԥсуа дыҟоума?» ҳәа, – снаиазҵааит.
Иаҳәызба ааҭыхны инсирбеит, ииашахәҵәӡа, Анцәа ихаҭа
иҿаԥхьагьы зхы лазмырҟәуа, аԥсуа иеиԥшха. «Аԥсуа ҳәызба
акәҵәҟьоушь, анцәа иџьшьоуп иҟазҵо ахьшәымоу», –
анысҳәа, имаҟа ааиртлан, аҭра ааиҟәныхны, аҳәызба нҭаҵаны
ҳамҭас исиҭеит. Ихьӡуп ари ахаҵа, аҽықәтәаҩ, анхаҩ бзиа
Мамиа Логәуа. «Уажәшьҭа уареи сареи ҳшеизыҟоу, насгьы
ҳаиуацәахашьа шыҟалаз уасҳәап, – иҳәан ҿааиҭит, – сара санду, саб иан Аҳәԥҳан. Аҳәаа шәлеишәақәа зеиԥшроу умдыруеи?

525

Лагәуаагьы иаҵахарц ргәы иҭамызт. Сабду, анапеимдахьақәа
рыҭаны, аргама диҳәарц Аҳәԥҳа ауаа лзынаишьҭит. Мапгьы ҳҳәом, ааигьы ҳҳәом, гәалас иҟашәымҵан, мышқәак
иааҳашәраӡа, нас ҳажәа шәзынаҳацҳауеит ҳәа реиҳәеит
Аҳәԥҳа лаб. Алагәуа дахьынхоз, дахьцоз дахьаауаз ааиликаан, дсымаҳәхарц иақәызкыз дзакә уаҩу еилыскаап иҳәан,
уахык амҩа изикит. «Ҳаи, узымцеит, абыржәыҵәҟьа унапы
уҩаха, утҟәоуп, усаԥыс» ҳәа, – дыниқәыҳәҳәан, атапанча
наиҿаикит. Алагәуагьы блеихаҟәысрак иалагӡаны, итапанча
ааҭԥааны Аҳәба инаиқәикит, уааҵысит, ухы ааухысхуеит ҳәа.
«Уаԥсуоуп, сымаҳәра уаԥсоуп, уара иануҭаху аҭацаагацәа
нашьҭы», – иҳәан, Аҳәба иҩныҟа днықәланы дцеит. Абас сара
андус дсоуит уара уаҳәшьаду Аҳәԥҳа.
– Уара, аҳәаа ртәы уаналацәажәа, Аҳәбаки Џьапуаки ирзеибаухьоу шәасҳәап, – ҿааиҭит ҳаицәажәара иазыӡырҩуаз быргк.
Арагәаԥшь иалхыз алабашьа икын. Аԥсуа маҭәала деилаҳәан.
– Аҳәбаки Џьапуаки еиҩызцәан, аха аиҩызцәа ззумҳәара
иҟоузеи, аишьцәа шеибамбара еибабон. Ԥхынрак азы Аҳәба
ашьхаҟа дцеит. Аџьапуа бзиа дибеит, дылҿынҵәаауа длеилаҳаит
Аҳәба иаҳәшьа. Ларгьы убасҵәҟьа бзиа дылбазаап. Аиҩызара,
уи шныҟәгатәу уҳәа зегьы аарханаршҭын Аҳәԥҳаи Аџьапуеи
еибагеит, рынасыԥ еиларҵеит. Аҳәба ашьха дахьыҟаз иаҳаит
иҟалаз абасоуп, амаҳә бзиа дуоуит, уаҳәшьа хаҵа дцеит, Аџьапуа
дигеит ҳәа. «Ҳаит, ишԥаҟаиҵоз, сара сашьцәа раԥхьа дыргыланы дызбон, ешьаҵас сызхәаԥшуаз саҳәшьа дышԥеигоз» – иҳәан,
иҽы ҭоуӷан длақәтәаны, иаҳәа, иҟама, итапанча лаиҟәынҵа
ирдыд-ырмацәысны, ашьхантәи дышзахәоз дҩалбаан, дышиашаз Аџьапуа игәашә даадыххылеит. Ихьӡ ҳәаны ианҿиҭ,
Аџьапуа иаҳәшьа ссирк дыҟазаарын, ашырҳәа лашьеи лҭацеи
рҿы дныҩнаххын, шәара шәцәырымҵын, игәы шны дыҟоуп,
иацәажәашьа сара избап лҳәан, лашьеи лҭацеи ныҩнакны,
Аҳәба днеиԥылеит, лыхцәқәа кьларуа, лыблақәа ҭыԥхаауа.
– Дабаҟоу башьа?! Ҳаиҩызара аӡы иазҭаз. Ихы ихысхып
алахша, имгәа ҭсырбгап! – иҳәан, дхагаха агәашә дадгылоуп
ари Аҳәба.
– Уаасышьҭуам! – лҳәан, агәашә алыкә ыларшә иалыркит
Аџьапуа иаҳәшьа.

526

– Соушьҭ, хаала сцом! – иҳәан, Аҳәба иҽы даасын, дууаӡа
агәашә дҩахыԥан, ашҭа даақәыххит.
– Сумшьыкәа усышьҭуам, аҩныҟа унасышьҭуам, – лҳәан,
Аџьапуаԥҳа, иҽы аӷәра дахьынҳаланы илкит.
– Соушьҭ!
– Изуам!
– Соушьҭ, бара!
– Изуам, сыԥсы ҭаны!
– Ибымуазар ибықәнаго сара издыруеит, – иҳәан, дыш­
ҽыжәыз Аџьапуаԥҳа даашьҭԥааны иҽы ахәда даақәикын, есс,
уцаларгьы уцала, Аџьапуаԥҳа дымҵарсны, ԥҳәысс дигеит.
Маи 16, 1997 ш.
Ҳҵас-ҳқьабзқәа рзыҳәан иухамышҭыша сан исалҳәақәаз
анысҵап:
– Адунеи, нан, ауаатәыҩса зегьы еиҵашьыцрала еибаркуп.
Ашьыцра аныҟамла – ԥхьаҟа ацара, аизҳара зыҟалом.
Иаҳҳәап, нан, аицалацәа. Ишԥарзырҳәои? Аҳәҵысха рыбжьоуп рҳәоит. Еиҵашьыцуеит, аҵысха алҵызшәа, ртәарҭа
изықәтәаӡом, еицлабуеит. Аха, нан, иҟоуп ашьыцра бааԥс:
еиӷрабаау, иҳараму ашьыцра. Угәыла ажәқәа ҩба имазар,
уара ианҵа хԥа. Иаргьы хԥа аниҵар, уара уиҵашьыцны ианҵа
хәба.
Уаб иашьа, нан, Нырбеи ҳәа иасҳәон.
– Қәыџьмахану?
– Аиеи! Нырбеи бааԥсылашәа аҽы дақәтәон. Аҽырыҩ­
рақәа раан аԥхьахәқәа игахьан. Ҽырыҩрак аҿы аӡәи иареи еиваҩны инеиуан, зны иара днаԥысуан, нас – егьи. Абас
ишнеиуаз, имазкуаз аҽықәтәаҩ иҽы ҩышьацәхыслеит.
Дҩахҟьан, дцаны дкаҳаит. Нырбеи атахҳәа уи ауаҩ
иҽы аӷәра даамҵасын, ивакны иманы иҿылеихеит.
Иаамҩахыҵыр имукәа, уаҳа егьырҭ аӡәгьы дихьымыгӡакәа,
иара данҭалоз егьи иҽыҩгьы иманы дҭалеит. Аԥхьахә иара
ирҭоз егьигьы ирҭартә иҟаиҵеит. Абри ауп ашьыцра бзиа,
аицлабра бзиа.

527

***
Ажәытәан, нан, иабаҟаз асапын, нас ауаа рҽырымкәабаӡоз,
амаҭәа рмыӡәӡәаӡоз, иабааргоз? Аԥсуаа, нан, асапын дыршуан. Уи шԥадыршуаз, излырхуаз? Ахәарӡ… Изахьӡу удыруама
ахәарӡ? Ахәа аӡы. Амжәа мҿы иацрыҵуа ахәа иаҳа еиӷьуп,
ишкәакәахоит. Ахәа алыхәҭа џьаџьа икылырхуан, ирхәуан.
Ачуан илҭаԥсаны ахьурӡы еиԥш идыршуан. Иаҵыҵуаз
аӡы ашша иаҵарҭәон, аҳәашша ада, егьырҭ арахә рышша.
Абни ахәарӡ ала идыршуан ашша, идыршуан ижәпахаанӡа.
Ианаахьшәашәалак шашәала иԥырҟон. Абыржәтәи асапын
аҵкыс еиӷьны амаҭәагьы аӡәӡәон, ауаҩы иҽыкәабаразгьы
еиӷьыз ҟалашьа ыҟамызт.
***
Шьам ҳәа дгьылк ыҟан рҳәоит, нан.
Убраҟа ауаа убасҟак иҿиазаап, ирацәаҩхазаап, Шьам
дгьыл иамкуа иалагеит, арахь еиҿыҵшьа рымам, уаҳа џьаргьы
иҟам Шьам дгьыл.
Ас ианыҟала, ауаа амкуа ианалага, ҳазшаз ус иҳәазаап:
Еиҿыҵны, инахара-аахараны инхааит, дасу дахьцо, дахьынхо
аҭыԥ Шьам еиԥш ибалааит! ҳәа. Убриаахыс, нан, дасу дахьынхо адгьыл Шьам еиԥш ибо далагеит рҳәоит.
***
Иуасҳәап, нан, аҳи ажьиҩи ирыхьыз. Аҳ ауаҩы дизааишьҭит
ажьиҩы: уаха иҟаҵаны далгааит аҽқәа шәкы рҽеимаақәа,
уаҵәы ианаашо, шә-ҽык аҽыуаа сыманы ныҟәара сцоит,
санааиҵаирха, ианаацәылашо шәҽеимаак аныҟамла, ихы
хҵәаны икасыжьуеит, – иҳәеит.
Ажьиҩы ас аниаҳа, игәы цеит, акьыжыҳәа еимаҭәаны
аҵәыуара далагеит, шә-ҽык ирызхаша аҽеимаақәа ҟаҵашьас
исымоузеи, сыԥсра ааит, уаҵәы ианаацәылашо сыкнаҳаны
сишьуеит аҳ, сызхишьааша иԥшаарц азыҳәаноуп акәымзар,
заманалаҵәҟьа идыруеит, уахык иалагӡаны шә-ҽык
рҽеимаақәа ракәым, иазхаша аҵәымаӷҵәҟьагьы ҟаҵашьа шамам иҳәан, ихы кны, дхырқәақәо днатәеит, иҳәеит.

528

– Уара, иухьзеи, уанаџьалбеит, ухаҵаӡами?! – ҿаалҭит
иҳәеит ажьи иԥҳәыс. – Згәы цаз инасыԥгьы цеит рҳәоит. Уаҵәы
ашьыжьымҭанынӡа ҳәа аҳ иуиҭаз аҿҳәара аҟынӡа иҟалаша
иудыруазеи! Ушьҭал, уцә! Гәнаҳа ҟаумҵазар, уара уанԥсыша,
уанбзиахаша зыӡбуа аҳ иакәӡам, уи, сара исеиҳау аӡәгьы
дыҟам ҳәоуп адәы дшықәу, аха, иара иаҵкыс инеиҳау даҽаӡә
дыҟоуп. Уца, ушьҭал! Уаҵәы ашьыжьымҭан аҽқәа ршьапқәа
злаучаԥо аҽеимаақәа аҳ иҭоубыҭ алаучаԥарц уҭаххаргьы уздыруам лҳәеит. Егьиашаҵәҟьаны, ажьи иқьиара ибеит, иҳәеит,
зегьы збо, зегьы зымчу. Ауха иааиқәшәан дылхаббала дцеит, иҳәеит, аҳ, ажьи иҿы иааит ақьаҳиацәа еибарыҩны, уаала абааԥс, уҽеимаа ҵәымаӷқәа уманы, аҳ дыԥсит, иҭоубыҭ
чаԥатәуп ҳәа.
Анцәа иишаз зегьы, нан, дыргак-дыргак рымоуп. Арбаӷьгьы
иара адырга амоуп. Ианунаҭауа баша иунаҭаӡом, акы аҳәоит,
иаҳәо здыруада акәымзар. Ус рҳәоит, аӡҟы данилак арбаӷь
аика ааԥҟаны иалҵуа ашьала аӡҟы иҟырҟы урхәыхәыр,
нас арбаӷь иаҳәо еиликаауа дҟалоит ҳәа. Уихааными,
дугәаламшәои Лука Гәыџьуа, ҳгәылара инхоз? Ирҳәон, убри
дани, ирҳәо иашазар гәаҳҭап ҳәа иҟырҟы арбаӷь аика ашьала
идырхәыхәит ҳәа. Даныҩеидас, дцәажәартә даныҟала, ҽнак
арбаӷь анҿнаҭы, иан ихы налықәикын:
– Нана, абни ҿызҭыз арбаӷь иаҳәаз бдыруама? – иҳәан,
дналазҵааит.
– Арбаӷь иаҳәо абаздыруеи, нан! – лҳәагәышьеит иан.
– Нана, – иҳәан ҿааиҭит, дгаӡамыз, дхәыҷымыз, – Арбаӷь
убас аҳәеит, ҳаԥшәмаԥҳәыс лашьа дыԥсит, ашәаџьҳәаҩ амҩа
дықәуп, – иҳәеит.
– Унан, ашьа уҿашәааит, изакәызеи иуҳәо?! – лҳәан,
ахәыҷы иқьышә дҭасит
Маҷк ашьа иҿыҵит, убринахыс иҿгьы акуа далагеит. Даанӡа
умнеиааит, дугәаламшәои, Лука данцәажәоз маҷк иҿы акуан, насгьы убри нахыс Анцәа дақәиҭымкәа дҟаиҵеит, арбаӷь
иаҳәоны иаҳауаз аҳәара.
Иуасҳәап, нан, сара исыхьхьоу. Саҳәшьа гәакьа Кьакьала даныԥсышаз аламҭалаз, ҳгәыла, Бигәаа Џьгәыз, иԥҳәыс,
Шьыдгәа Дапуаԥҳа илеиҳәеит. Лара исызлаҳәом, азин сымам,

529

аха иаарласны Макбулиа гәырҩа бааԥсык дақәшәоит, ҳәа. Ус
егьыҟалеит, саҳәшьа дыԥсгәышьеит.
***
– Ацәгьара ҟауҵар узыцәшәода, нан? – днасазҵааит сан.
– Азакәан, – сҳәеит.
– Мап, нан, уицәшәала Анцәа.
Ашьҭахь дсазҵааит:
– Абзиара ҟауҵар узыцәшәода?
– Аӡәгьы.
– Мап, нан, абзиара аныҟауҵалак ауаа урыцәшәала!
Маи 20, 1997 ш.
Иарбан ҳәынҭқарразаалак беиахоит иаланхо ауаа анбеиахалак. Абеиара – мал-мазаралагьы, доуҳалагьы.
Адоуҳатә беиара аганахьала, аԥсуа жәлар рышьҭахь игылам ажәлар дуқәа, миллионла ирацәоу, иаҳҳәап, абырзенцәа,
аурымцәа, аурысцәа. Адунеитәи адоуҳатә мал иаларгалеит аҿаԥыцтә ҳәамҭақәа, қәрала акыр зқьышықәса зхыҵуа.
Иаҳҳәап, Абрыскьыл ихҳәаау алегенда, Нарҭаа ражәабжьқәа.
Уааигәырӷьаратә ибеиоуп архитектура аганахьгьы.
Аха аԥсуаа даараӡа иӷаруп амал-мазара аҟны.
Изыхҟьазеи?
Аԥсуа жәлар рҭоурых зегьы нарҵауланы издыруеит сыз­
ҳәом, аха ицәгьамкәа издыруеит сара схылҵшьҭра.
Сызхылҵыз изныкымкәа, иҩынтәымкәа ахҵәарақәа
ирықә­шәахьеит.
Ажәытәанӡа, Аԥсуа ҳәынҭқарра аныҟаз, аԥсуаа хыԥхьа­
ӡаралагьы ианырацәаз, уажәтәи Аԥсны иахьӡын Аԥсны ду,
Нхыҵ-Кавказ иахьӡын Аԥсны хәыҷы.
Аԥсны хәыҷы аҟны инхон Акәыҿбақәа. Уаа нагақәан.
Акәыҿбак иԥҳәыс Маршьанԥҳан. Иабхәында гәакьа лцәа
ԥиҽит иаҳәшьа.
Ианеиликаа, ауаа ишырбоз, ҟамала дишьит. Иҩны дааин,
иҟаиҵаз иԥҳәыс илеиҳәеит: «Башьа дысшьит, ишыбҭаху, ма
бца башьцәа рахь, мамзаргьы бсыцны баала, сара схымҵәар

530

ауам» ҳәа, – нацҵаны. «Сашьа сирԥхашьеит. Уахьцо суцуп!» –
лҳәан, дицны ихҵәеит.
Акраамҭа инхон Нхыҵи-Аахыҵи рҳәааҿы. «Аҳәааҿы инхо»
ҳәа рзырҳәон. Дахьынхоз ашьхагьы иахьӡуп «Аҳәба ишьха»
ҳәа.
Уантәи дыхҵәаны Аԥсны ду ашҟа дылбааит. Дыҿиеит,
изҳаит. Џьоукы нхара ицеит егьырҭ ақыҭақәа рахь, иаҳҳәап,
Ҷлоу, Ҵабал.
…Аҭара ақыҭан иаанхаз, рызегьы амҳаџьырра иагеит. Рынхара зегьы ццышәыртәит ампыҵахалаҩцәа.
Сабду, саб иаб Кьаӷәса Ҭырқәтәылантәи дхынҳәит. Ҿыц анхара далагеит. Сара сиит сабду иргылаз ахатә кәасқьа аҟны.
1973 шықәсазы, ҳара хҩык аишьцәеи, ҳәарада, раԥхьаӡа
иргыланы ҳаби, ҳааилаланы, напеилаԥсала, ҩбаны еихаргыланы иҳаргылеит аҩн ду. Иҳаргылеит аказарма, амаҵурҭа,
абоурақәа, аҳәаҭрақәа, аџьмаҭрақәа, аца ду.
Иҳааӡеит абаҳча, ҭаацәа дук ныҟәызгаша.
Абарҭқәа зегьы зхысҳәаауа, мал-мазарала ҳбеиаханы
ҳанааҟала, адгьылҵысра иаҩызаха, иааҳамаз зегьы нықәы­
ццышәаа ицеит ақырҭу-аԥсуа еибашьраан. Аҟәа инхоз са­
шьеи­ҳабгьы саргьы, иааҳамаз зегьы аибашьра иналаӡит.
Аӷәыцәҳәы ҳаақәтәеит. Исцәалаӡит сқыҭаҿы исымаз адача.
Иаакәыршаны еиҭаҳаны, шәиҩынҩажәихәаба мандарина
шьапы еиҭасҳаз ашәыр рҿалахьан. Инықәӡаа ицеит. Ажәакала,
Аҭара инхоз Аҳәбақәа ҳазегьы ҳахнарҵәеит уажәтәи аибашьра.
Абарҭқәа зхысҳәаауа, аҳәынҭқарра беиахаӡом, ианӷар­
халак аҭаацәарақәа.
Ииун 8, 1997 ш., асабша
– Аибашьраан ҳара Ачадара ҳанхон, – лҳәеит ерманы ԥҳәыс
быргк, – ақырҭцәа рнапаҵаҟа ҳаҟагәышьан. Сыҭаҳмадеи сареи ҳакәын аҩны иахыз. Ҳшәаӡыӡо ҳаҩнан.
Ҽнак ҩыџьа агвардееццәа ҳашҭа иааҭалеит, равтоматқәа
харшаланы.
– Шәызмилаҭда? – ҿаарҭит.

531

– Ҳерманцәоуп, – ҳҳәеит.
– Амла ҳакуеит. Акраҳҿашәҵа! – рҳәеит.
Иҟаҳҵагәышьоз?! Иҳамаз рҿаҳҵеит.
Аибашьра иаҳа-иаҳа еицәахон. Афатә иҳамаз зегьы
нҵәеит. Схаҵеи сареи амла ҳакны, аԥсра аҟынӡа ҳнеихьаны,
ҽнак, анҭ, акрызҿаҳҵаз ақырҭцәа еиҭах иааит акраҳҿашәҵа
ҳәа. Ирҿаҳҵоз акымзарак акгьы ҳамамызт. Схаҵа иааисуа
дырҟәаҟәеит, дахыԥсааит. Анҭ уааума?!
– Амца иалуго амаҭ уцҳауеит, – сҳәеит.
Ииун 29, 1997 ш., асабша
Аҽыҩ, аҽы ццышә бзиа, аҽыуаҩ аӷәра ауижьыр, ашша
аӷраԥҽуеит. Иахыԥсаақәогьы ҟалоит. Еиҳаракгьы хьаа бааԥсны
ирхыргоит. Цқьа акрырзыфом. Аӡыҵәҟьа цқьа ирзыжәуам.
Аарла иныҟәоит рыбӷақәа ырхәаны. Ашьа рҟәаҵуеит. Аха ишнеи-шнеиуа, ашьшьыҳәа иалҵуеит, иацәцоит.
Убарҭ, аҽыццышәқәа иреиԥшхеит ҳҵас-ҳқьабзқәа, ҳала­
мыс, иааизакны ҳаԥсуара зегьы.
Изхысҳәаауа, иахьа аԥсуа чарак аҟны сыҟан. Анхаҩ бзиа
аҭаца диоуит, иҷкәын ԥҳәыс дааигеит. Иааигаз аҭацагьы
даԥсуоуп. Узеигәырӷьаша усуп. Аҭацаҩызцәа, лҭаацәа рыхьӡ­
ала, аҳамҭақәа ахьааргаз ҳҵас-ҳқьабз иатәуп, аха ажьымдыр
иаҩызахеит иҟарҵаз даҽакы – арԥхашьага – ҩ-столк ирзымкуа иааргеит афатә-ажәтә.
Зегьрыла ҳааҳәит.
Ишԥеилкаатәу абри? Асовет аамҭа аныҟаз, иӷарызгьы
дбеиазшәа ихы уирбон. Уажәы ибеиоугьы дӷарӡоушәа дҳад­
ҵәуалоит.
Февраль 15, 1998 ш., амҽыша
Иацы, Џьгьарда ақыҭан, ԥсхәрак аҿы сыҟан. Абраҟа
ианысҵо ажәабжь иҳәамҭоуп анхаҩы, ашәарыцаҩ, аибашьҩы,
ҩынҩажәижәаба шықәса ирҭагылоу Едгьы (Едик) Амҷба.
Акәац ахьыржәуаз, абысҭа ахьыруаз, амца ҳакәшаны ҳгылан.
Ихы наҳақәкны, ус ҿааиҭит Едик:

532

– Ари иаҟара ишәарыцаҩ ду уажәы абжьуаа ҳҿы дмаҷуп, –
слымҳа инҭеиҳәеит, сааигәа игылаз, алҩа иблақәа ианырҭала,
ихы наҟьа-ааҟьо исывагылаз.
– Ашәарыцара иара атәы удыруазароуп, – иажәа наигӡон
Едик, – иара атәы ҟауҵароуп. Ашьхақәа рҵас-рқьабз рымоуп.
Ус рҳәоит, Ажәеиԥшь дҭаҳмадоуп, ддагәоуп, иаҳаӡом, иуҳәо
заҳауа иԥҳа лоуп, нас иԥҳа лаб иалҳәоит ҳәа. Сара уи шиашоу
агәра згоит. Уаҵәы ианаашо шәарыцара амҩа сықәлозар, сахьцо акыр соуоу, исмоуоу уаха издыруеит. Уаха сахьнышьҭало
ԥхыӡ избоит. Ԥҳәызба қәыԥшк, акасыш лхаҵаны, лыблақәа
лхаччо, ажәак мҳәакәа, аҵәа ааслыркуеит. Ислыркуа аҵәа
хәыҷызар, исоуа ашәарахгьы хәыҷуп, идузар абӷаб ду аазгоит. Ус акәымкәа, уаҵәы ианаашо шәарыцара сцараны, уаха
сахьнышьҭало Ажәеиԥшьаа иԥҳа ԥхыӡ данысымба, аҵәа ансылмыркы, башоуп, баша амҩа сықәлоит. Аԥхыӡыжә акыр
адыруама ҳәа шаҟантә сцахьоузеи. Зныкгьы акгьы сзаамгац.
Саԥхьаҵәҟьа игыланы сеихсуеит. Башоуп, исзақәыршәаӡом,
ма зынӡаск сылаԥшгьы иҵашәаӡом. Аха, уиакәым уажәы
ишәасҳәарц исҭаху, уара иуҿаҵахәуп, иуҿаҵахәым ҳәа
уажәраанӡа араҟа излацәажәоз ауп.
Шықәса ҩажәаҟа ҵуеит уажәшьҭа. Сҩызцәеи сареи, иҳал­
шоз ала ҳҽеибыҭаны, ҳцеит шәарыцара. Сыԥхыӡгьы бзиан.
Ибзиан ҳәа ԥхыӡ ишызбаҵәҟьаз сныҟәандаз, аԥсыцәгьара
смыхьызҭгьы ашьҭахь сзықәшәаз сақәшәомызт. Ажәеиԥшьаа
рҭыԥҳа ҵәакоуп ислыркыз, шәарахк сылҭеит, аха сыԥсыцәгьара
сызнымкылеит. Ҳцеит неирҭа ахьынӡамаз акаҵәарахь.
Абӷабқәа ҩба еицны, ацаҟьа иаҿаланы инеиуан. Аԥхьа игыланы инеиуаз агәыҵәҟьа иҩақәыскын, уааҵәҟьа исыртәеит. Исзымхеит умбои. Иашьҭагыланы инеиуазгьы ласышьҭит. Сҩыза
хара дыҟамызт, ахысыбжь аниаҳа дааит. Ацәа анахысхуазгьы
игәасҭеит абӷабқәа руак, аҵша, акакаҷ ахазшәа иаакәыршаны
ахәда шкәакәан, амаҟа шкәакәа ахәда иахазшәа иҟан. Рцәақәа
рхаҳхит, иааҳгеит. Ани, зыхәда амаҟа шкәакәа акәыршазгьы
аҩызагьы рцәақәа рҟацаны аԥацхаҿы инадысҵеит. Уиакәхеит,
сышәарыцара аҵыхәа ԥҵәазаап, сара иалыздыраауазеи. Сцеит, сеиҭацеит, сцеит, сеиҭацеит, сҭацәӡа схынҳәуан. Шәылаӷырӡ
смоуааит мцык алаҵаны ишәасҳәозар, абни, ахәда-маҟаш

533

анысшь амчыбжь азыҳәан сеиҭацеит, аа, уара, саԥхьаҵәҟьа
избоит ақәасаб. Сеихсуеит. Башоуп. Адырҩаҽны еиҭазбеит
даҽаџьара. Иацы исыхьызгьы хьымӡӷысшьоит. Смыццакыкәа,
ахы, егьи акәымкәа, ашԥы иарбаны схысит, башахеит.
Схынҳәит. Ԥхыӡла аҵәа сзырклоз даасԥырҵит. Лцәаарагьы
сахьԥшуам. Зегь акоуп изуам. Даҽа ԥыҭк анҵы, сеиҭацеит
ашьхаҟа шәарыцара. Еиҭа башахеит. Ашәақь рыхха сасыртә
ашәарах саԥхьа игыларгьы, иауам, исзақәыршәом. Уи ашықәс
ус иниасит. Аҵкыс еицәамзар еиӷьымхеит адырҩашықәсангьы.
Шәарах цыркьыкгьы сара исҿаҵахәымхеит. Анаҟә ҵаӷа касҵас
иларшәны ԥхыӡ исзааилозгьы днасԥырҵит, днасԥырҵӡеит.
Абас сшыҟаз, саргьы ашәарыцара саҟәыҵгәышьароуп сҳәо
аҟынӡа снеихьаны, иԥсаҭа бзиахааит, дыԥсхьеит, саб уак диман.
Ешыратәын, Аҩӡбан. Дшәарыцаҩ дуун, аԥааимбар диҩызан,
ашьхақәа ртәы, ашәарахқәа ртәы уи ишидыруаз издыруа сара
уаҳа дсықәымшәац. Абни ҳаҩны дааит сасра. Сара сыҷкәыноуп,
шықәса ҩажәижәаба сырҭагылоуп, иара абырг азамана иоуп,
аха ашәарыцаҩцәа анеиқәшәалак, еиҳабы, еиҵбы амаӡам,
еиқәлацәоушәа ашәарыцара алацәажәара иалагоит.
– Маҷк аҟара аидыҽхәаларагьы… Бгахәыҷы цәаҭабаак
зшьызгьы бга дуӡӡак ишьызшәа… – ҿаасҭит схамыждараз,
ашьшьыҳәа сӡырҩлар сызкыдаз, аха сыбз мыжда ҭагылома!
– Уи шыҟоу умбои, ашәарыцаҩцәа ҳамацара ауҳакәху
ус иҟоу, иашоуп, ҳаргьы аҽхәара ҳдыруеит аха. Шәара,
ашәҟәыҩҩцәагьы, абзиара ҳҳәааит, аха сара изҩыз еиҳа
еиӷьу зыҩхьада ҳәа…
– Ҳаиҭоуп, ҳаиҭоуп, акгьы сызҳәом, – ҳааибарччеит,
ҳаидызгалаз аус ишлахьеиқәҵаразгьы. Аибашьра зегьы
зхызгаз, убраҟа еиднагалаз зегьы иаҳҭынхаз хаҵарԥыск
иҩызцәақәаки иареи ажәа анааимарк, илаигәыдҵаны дыршьит. Иршьыз имашьына рӷьычхьан. Ирыҵырхит. Иаргьы
дыршьит, амашьынагьы амца ацраҵаны ирыблит ашьҭахь.
Уажәы, усгьы Аԥсны усоуп ишыҟоу. Зтәы ргаз ҿимҭроуп, избанзар… Еилкаауп. Аҟәыш ихалагьы ибоит ҳазҭагылоу,
агаӡа иоуҳәаргьы изеилкааӡом. Уи заҳҭахузеи, иаҳҳәеит
ҳәа изаҳауада. Ҳазыхынҳәып Амҷы Едгьы (Едик) иажәабжь.
Исыхәҭаз насаҳәаны, иажәа инациҵеит.

534

– Ишысҳәаз еиԥш, ҳаидыҽхәалома, ҳагәҭыхақәа еибаҳ­
ҳәома, ишакәхалак, еиҳабы, еиҵбы ҳәа еилых ҟамҵакәа,
ашәарыцаҩцәа ҳанеиқәшәалак, ҳагәҭыхақәа реибыҳәара
ҳалагоит. Иара, саб иуа, Аҩӡба, иқәрахь дышнеихьазгьы,
макьанагьы дшәарыцон. Ааигәа даныҟаз, Ажәеиԥшьаа
исаҭәеишьаз ҳәа иажәабжьқәа ҳәаны даналга, иасҳәеит сара
исыхьыз. Цқьа ишәасымҳәаӡеит. Сара абанҭ ақәасабқәа аҩба,
руак, зыхәда амаҟа шкәакәа акәыршаз анысшьуаз исыцыз
сҩызагьы, ашьха, ижәдыруеит, ҩызада ауаҩы дныҟәом, уигьы,
сара сеиԥшҵәҟьа, дмаҷҟәикноуп дшыҟоу. Абасоуп иҳахьыз,
абасоуп ҳзықәшәаны ҳаҟоу ҳәа иасҳәеит абри абырг. Уҩыза
дысзаагеи, иҟашәҵаша сара ишәасҳәоит иҳәан, сцан, сҩыза
даазгеит.
– Дадраа, шәҩыџьегьы, шәымдырра иахҟьаны, аиакәым
ҟашәҵеит. Ишәҿаҵахәымызгьы шәамхашьит. Абни, амаҟаш
ахәда иакәыршаны ҳәа дызҿыз ақәасаб Ажәеиԥшьаа рҭыԥҳа
илтәын, лара илхатәын. Аԥхьа игыланы инеиуаз шәара
ишәылҭеит, аха шәара, шәхы шәызнымкылазт, лара илтәызгьы
шәамхашьит. Иҟалаз ҟалеит, уажәшьҭа хҿыхшьас ишәымоу
акоуп, шәаалаганы шәышәара инаӡо ацәашьқәа ҟашәҵа,
шәысныҳәоит иҳәеит. Ҳанацәа ҳашәара инеиуа ацәашьқәа
дҳарҟаҵеит. Ҳҿи ҳнапи ааҳарӡәӡәаны, ҳашәара иҩеиуаз
ҳцәашьқәа ҳаԥхьа иҩаргыланы, ашьхаҟа ихы рха абри ауаҩ
убас ҳаиныҳәеит, убасеиԥш ажәақәак иҳәеит. Уара, иҳәеит,
абна илоу, ԥсы зхоу зегьы ирхылаԥшуа рынцәахәы, АжәеиԥшьЖәеиԥшьырҟан, уара, зегьы зымчу, адунеи азна иразу, ацәгьеи
абзиеи еилзырго, уара удагәоуп, улымҳақәа ираҳауам, аха
уԥҳа, Ажәеиԥшьаа дуқәа шәыԥҳа, амра еиԥш икаԥхо, амза
еиԥш икаҷҷо, дасу иҿаҵахәы изҭауа, абарҭ аҷкәынцәа рымдырра иахҟьаны аиакәым ирыхьыз, ииашамкәан иҟарҵаз
азы иаҭабымҵарц ибыҳәоит ҳәа даалаган, сара ишысҳәо
аума, ажәа хыркыла ҳаиныҳәеит. Ҳцәашьқәа амца надиркит. Шәыгәнаҳа шәхыхуп иахьарнахыс, шәымдырра
шәаҭалҵом иҳәан, ҳноуижьит. Абри акыр ацҵаны, ма имцны
ишәасҳәозар, Ажәеиԥшьаа рҭыԥҳа уаҳа ҿаҵахәы сылымҭааит.
Абырг ныҳәаҩ ҳагәнаҳа анаҳхих ашьҭахь, сҩызеи сареи
ҳнеицәажәеит, инеибаҳҳәеит шәарыцара ҳанцаша. Ауха

535

сегьнышьҭалеит, анаҟә ҵаӷа далԥхаауа, лхы-лҿы лхалашауа даасыдгылан, акы хәыҷны, егьи иаҳа иаакәаданы ҩ-ҵәак
ааслыркит. Ианаацәылашоз амҩа ҳнықәлеит. Макьана акыр
ҳныҟәароуп, макьана ашәарах абаҟоу шаҳҳәоз, аҽныҵәҟьа,
амш нымҵәацкәа, қәасаб дуки, қәасаб хәыҷыки ҳаҭәалшьеит,
зхьышьаргәыҵа сакәыхшаша. Абри уажәы ҳазлацәажәо, зегьы нцәахәык-нцәахәык рымоуп. Ажәеиԥшьаа, абна илоу
рынцәахәы, иуҿаҵахәу ануиҭалак ашьҭахь, иузымхакәа,
аԥсымҭәра ухьыр, уаҳа умоуа уҟаиҵоит.
Абыржәтәи ҳаибашьрагьы, абри ҳиааирагьы абригьы
нцәахәык дамоуп. Иҳаиҭаз жәбоит, шәыбла абзиа абалааит.
Аиааира дуӡӡа ҳаҭәеишьеит. Аха аԥсымҭәра ҳахьыр, иҳауҭаз
ҳазхом ҳҳәар, иҳаҭәеишьаз ҳахибаар ҟалоит. Усҟан агәаҷ,
абчараҳ ҳәа еилых ҟаиҵаӡом, ҳазегьы… Анцәа ҳахаанумтәын
уи амш!.. Шәаала, аԥшәмацәа шәааи рҳәеит, изыхәҭоу
сыкәмалк нхаҳҵап.
Март 3, 1998 ш., аҩаша
Иацы гәыԥҩык ашәҟәыҩҩцәа аԥсуа школк аҟны ҳаҟан.
Аԥсуа бызшәа аныҳәа мҩаԥыргон.
Абри еиԥш афеномен шаҟантә сазхәыцхьоузеи, аха аҭак
сзыԥшаауам.
Аибашьра анеилга инаркны, аԥсуаа ҳаҩныҵҟа зегь реиҳа
аԥыжәара ду амоуп акәашаратә ҟазара, нас – ашәаҳәара.
Даараӡа шьҭахьҟа инхеит ацәажәаратә баҩхатәра, зынӡаск
еицәахеит аԥсуа ҩыра, аԥсуа шәҟәы.
Иацгьы убри убон.
Аԥсуа бызшәа амш азгәарҭон, акәашара, ашәаҳәара
аамышьҭахь, ма ҵаҩык, мамзаргьы рҵаҩык ажәеинраалак
дамыԥхьеит.
Уиадагьы, абыржәы аҟара аԥсуа бызшәа азыҳәан ажәа
ҭлапҟақәа рҳәауа исмаҳацызт. Аԥсҭазаараҿы аԥсуа бызшәа
азыҳәан аԥырхага ҟарҵо сахаанымхацт.
Абас ухәыцуа уҿыноухар, даараӡа угәы иамыхәаша
агәаанагарақәа урызкылсуеит.
Ҳрыцҳарақәа зегьы раԥхьа игылоуп зынӡаск даҽакы – ҳгәы

536

иҭоу ҵәахны, ҳгәы иҭаӡам аҳәара. Уи ҳашьцылахьан асовет
мчы ахаан. Аамҭа шьаҭанкыла аҽаԥсахит, аха ҳара, ауааԥсыра
атәитәыхра ҳазҭымҵит. Еилкаашьа змам ӡы хәашьык ахықә
ҳақәгылоуп.
Уигьы ԥышәароуп.
Март 12, 1998 ш.
Иахьа саниз иамшуп.
Сызшаз, гәаҟҵәаҟра сыгимыжьзаргьы, ихьышьаргәыҵа
сакәыхшоуп, иахьанӡа сааигеит.
Ашамҭаз иҽеимыз ԥхыӡк збеит.
Ӡынрахуп. Асы шьҭоуп, иҵаауеит. Ӡиаск ахықәаҿ, аԥаҩ
ҳарак аҟны, ҩыџьа ахәыҷқәа хәмаруан. Хәыҷык дҩалшәан,
изыхҵааланы иҟаз аӡы дҭаҳаит, дӡааҟәрылеит. Сцәырҳаны
сааԥшит.
Даара сазхәыцит сыԥхыӡ.
Схәыҷра, сқәыԥшра ашҟа ииазгеит сыԥхыӡ. Схәыҷра
ахьымҩаԥысыз сҳабла, Аҭара Ахәы қьаԥҭахеит. Убасҵәҟьа
ақьаԥҭахара иаҿуп актәи аклассқәа рҿы сахьтәаз аҳабла
Аҟармара.
Ус уҿыноухар, сызлиааз аҳәынҭқарра дуӡӡа иҟәыбаса
еила­­ҳаит.
Схаҭа исылшаз рацәам, аха ҿыӷәӷәала исҳәар сылшоит,
баша адәы сықәмызт, зынӡаск иҟәнысшьартә иҟам сџьабаа.
Аҟәа акаҳуажәырҭа «Брехаловка» ҳәа изышьҭоу аҟны
еицәажәон ҩыџьа ахацәа:
– Угәы ишԥаанаго, – ҿааиҭит руаӡәк, – дарбану реиҳа
ирыцҳау, аҟәыӷа иакәу, абзамыҟә иакәу?
Дааԥышәарччан, ҿааиҭит егьи:
– Абзамыҟә уахьиҵашьыцқәаша рацәоуп. Иҟоу-иану акгьы изеилкаауам. Иарҳәо аамышьҭахь акгьы издыруам.
Игәгьы ицәагьы ҭынчуп. Илахьыцәгьоу аҟәыӷа иоуп. Иҟоуиану ибоит, еиликаауеит. Ииҳәо аӡәгьы иаҳауам, мамзаргьы
иҳәар руам, – ихиркәшеит абас, – аиашаҵәҟьа уҳәозар, Анцәа
дигәаԥхаҵәҟьаны димшаӡеит иара, ауаҩы ихаҭа. Ҳаишеит
дҳалахәмарларц.

537

Маи 16, 1998 ш., асабша
Сыԥшәма лан Лакәаԥҳауп. Ҳашцәажәоз, лафла, ус ҿаалҭит:
– Уажәтәи аҿар, нан, аламыс рымазааит ҳәа ҳааҟәымҵӡакәа
иаҳҳәоит, ихҭаҳкит. Аламыс рызҭозеи, ажә, аҳаиуан ахш алоуп
ишааӡоу. Ан лгәыԥҳәыхш ршьа иаламлаӡеит. Ауаҩы, нан, иан
лгәыԥҳәыхш иацны илалозароуп аламыс.
Август 18, 1998 ш.
1967 шықәсазы СССР Октиабртәи ареволиуциа 50 шықәса
ахыҵра азгәарҭон. Гәдоуҭа Акультуратә хан аҿы, жәлар реизараан, дықәгыланы дцәажәон «Кьараз» аиҿкааҩцәа руаӡәк
Аиба Џьаӷориа, ус ҿааиҭит:
– «Кьараз» анеиҿаҳкаауаз изҭахыз маҷӡан. Абжеиҳараҩык
ҳааигәа иааиӡомызт. Уажәы, ианыбзиаха, зегьы ирҭаххеит
«Кьараз» иалан ҳәа рзырҳәаларц. Усҟан иабаҟаз?
Аиба ииҳәаз исгәаланаршәеит уажәтәи ҳаибашьра, ҳиааи­
ра. Аибашьра анцоз, абга зԥаҳалаз алеиԥш, уажәы, шьоукы-шьоукы аҟәыӷацәа ҳәа ирыԥхьаӡо, уахьнеилак, ажәа уа­
ҩы ирҭом. Ирзеилкааӡом ирзырҳәо: «Уажәа аԥсы иажәоуп»
ҳәа.
…Аԥсҭазаара – аӡиас аҿаӡсара иаҩызоуп.
Умч ахьынӡаҭоу аӡиас уаҿаӡсаны ԥхьаҟа уцалоит. Умч ианаагхалак, уаанхоит ԥхьаҟагьы шьҭахьҟагьы узымцо. Ушнеишнеиуа, умч иҵегьы ианагхалак, аӡиас шьҭахьҟа уаго иалагоит,
аҵыхәтәан, иара, аӡиас шцац ицалоит, ицоит уара иноухысны.
Сентиабр 25, 1998 ш.
Цәгьарамзар бзиа уаҩ дахыччом ҳәа, ахага иеиԥш, схала
сызхара сыччеит, Аԥсны аҳәынҭқарратә банк хада анапхгаҩы,
адепутат, миллиардк еиҳаны аԥара ӷьычны, дыбналаны
Урыстәылаҟа дцеит, иҽиҵәахит. Чынуаа дуқәак рыла, абжьқәа
иоузшәа, аԥаршеи документқәа еидыргәагәаланы, депутатс
дҟарҵахьан. Аибашьраан Гәдоуҭа қыҭак аҿы иҽыҵәахны дтәан.
Ииашаҵәҟьаны, Москва аҵара ДК далгахьан, ԥшра-сахьала
уиеигәырӷьаратә дыҟоуп, аха имамызт зегьы иреиҳау – ауаҩра.

538

Дыбналаны Урыстәылаҟа данцоз, ажәа аанижьзаап, шәыс­
ԥырҵ, шәысҟәаҵ акәымзар, сҭашәкыр, шәара ачынуаа шаҟа
миллиард шәӷьычыз зегьы сҳәоит иҳәазаап. Егьиа­шаҵәҟьаны,
ицәшәазар акәхап, наҟ иҟәаҵит. Игәы рҭынчны дтәоуп Москва.
Иҟалаз иугәаланаршәоит ажәаԥҟа: «Ахшыҩ – аԥшәымоуп,
аҵара – сасуп». Ажәа «ахшыҩ» аҭыԥан идыргылар «ауаҩра»
иаҳа ианаалоит уажәы иҟалаз Аԥсны. Узырччаша, аӷьыч
ицәшәаны дрызҭакуам.
Инаҳзацлеит даҽа рыцҳарак. Дгылгьы жәҩангьы ҳара,
иацтәи асовет уаа иҳаӷахеит. Иҟалеит аарҩара бааԥс. Аибашьраан хьҭала ҳаԥнашәеит, уажәы – аарҩарала.
– Ҳара, абыргцәа, аҭаҳмадацәа, иҳаԥсыхәозеи? – ҳәа сиаз­
ҵааит, исықәлоу сҩызак.
Исеиҳәеит алаф еиқәаҵәа:
– Иҳахәҭоу удыруоу? Аҽада анажәлак, алымҳа ианкны,
иргәыбзыӷуа, ижьа-жьо, абахә инықәдыргылоит, уԥсаҭа бзиахааит, уџьабаа бзабаала иаҳԥылалааит ҳәа иныҳәа-ныԥхьаны,
илагәҭасны ибӷарҵоит.
Ииҳәаз ҳнахычча-аахыччан, ус ҿааиҭит:
– Иумдыруеи, ашәарах абнаршәыра илоуп. Уахгьы-ҽынгьы
агәаҽанызароуп, мамзар агыгшәыгқәа иааимыржәжәоит.
Угәуҽаныз, сҩыза! Иухоумыршҭлан абнаршәыра илоу ашәа­
рах ушаҩызоу!
Октиабр 15, 1998 ш.
Актәи Асовет ҳәынҭқарра анышьақәгылоз раԥхьатәи
ашықәс­қәеи, иахьатәи Аԥсни ахьеиԥшқәоу рацәоуп.
Урыстәыла аҳәынҭқарра ҿыц адәы ианаақәла аҽны инаркны, изқәыӷәӷәоз, зыжәҩахыр иқәгылауаз, дац-ԥашәс иамоу ҳәа ишьҭнахыз зусҭцәадаз? Реиҳа зеилкаара маҷыз,
реиҳа здырра ҭшәаз, аԥсуаа рҳәашьа, зыбз ада зыхәламыз,
ахархь уаа ракәын. Аҟәыӷацәа ықәцаны, абзамыҟәқәа рыла
аҳәынҭқарра аргылара иалагеит. Иабакылнагеи?!
Аҩбатәи. Абольшевикцәа аҳәынҭқарра анаадырҳә, иҳагу
иҳабзоу, ҳагха-ԥха аҳәара ҳалагар, анҭыҵ аӷацәа ираҳауеит,

539

иҳәатәӡам, иҵәахтәуп рҳәан 1922 шықәсазы, иаԥырҵеит
ацензура бааԥс. Иалҵзеи? Азҩа зӡаз, иан дагеит.
Иаазгаз аиҿырԥшрақәа иуарҳәои?
Октиабр 18, 1998 ш., амҽыша
Акы ҳалацәажәон, лажәа иналаҵаны, ус ҿаалҭит сан:
– Иугәаламшәои, нан, уаб данԥсы, аԥсыжра аҽны, иханы дтәаны, амыткәма лҳәон аԥҳәыс ҟәыӷа, ҳҭынха Шьыдгәа
Дапуаԥҳа. Лыбз цәгьан. Уара уихааным, гәылак дҳаман,
Бинаҟәыҟә ихьӡын. Дычмазаҩны дышьҭан. Дылбарц днеит
Шьыдгәа.
– Ушԥаҟоу? – лҳәан, днаиазҵааит.
Ачымазаҩ Бинаҟәыҟә иҷапан инапы нақәикын:
– Аа, абраҟа иҭагьежьаауа исыхьуеит, аха бара бцасҳәангьы
сыԥсӡом, ҟәыдк боуаз џьшьаны баша бааит, – ҿааиҭит иаргьы,
алаф злаз Бинаҟәыҟә.
– Аҟәыд, уанԥслак акәым, уԥсы анҭаз иаҳҿауҵомызт. Уиа­
кәым ихьаау, иабаухьаауеи, ишԥаухьаауеи? – дыхҭалкит
Шьыдгәа.
– Аа, абраҵәҟьа, сҷапанҵәҟьа иҭагьежьуеит, – иҳәагәы­
шьеит Бинаҟәыҟә.
– Аҳа-ҳаи, акы уацәымшәан. Саргьы саб данԥсышаз, аа,
абасҵәҟьоуп ишихьуаз, умшәан, – лҳәеит Шьыдгәа.
– Аҳ, сыԥсымҭазы рацәа бысиааит, – иҳәеит Бинаҟәыҟә.
Егьиашаҵәҟьаны, ахымш рыҽны дыԥсгәышьеит.
Ашьҭахь, ҳашцәажәоз, исалҳәеит даҽакгьы сан.
– Акыр здыруа дагьууандаз, дагьуаӷандаз рымҳәои,
нан? Акыр здыруа аҭаца, акгьы ззымдыруаз ланхәыԥҳа
дышлырԥшӡаз уасҳәап.
Аҭаца аҩны дыҟамызт. Анхәыԥҳа лбацәа ааит. Акәты рзылшьит. Ирзылӡит. Аҵәынҵәлаӷь мырҟьаӡакәа ирымҵалҵеит
асасцәа.
Аҭаца данааи, дыԥшызар, аҵәынҵәлаӷь мырҟьаӡакәа
иӡны ишрымҵаз лбеит. Али-ԥси рыла даҽа кәтык аалшьит.
Аҵәынҵәлаӷь лжәит, амцаҿы иаалырҟаԥшьит. Ашә рҟәыҷны
иагәылаҵаны инарымҵалҵеит. Егьи идмырбаӡакәа инары­

540

мҵыхны илгеит. Асасцәа аҭыԥҳа ҳалхыччап ҳәа еибыҳәо
итәан, аҵәынҵәлаӷь ааԥырҟазар, ашәырҟәыҷ агәылоуп.
– Ҳаи, ари дыбзиазаап, аҵәынҵәлаӷь мырҟьаӡакәа имы­
ӡәӡәаӡакәа иҳамҵалҵеит ҳәа баша еибаҳҳәон, – иҳәеит
асасцәа реиҳабы.
Абас, нан, акыр здыруаз аҭаца ланхәыԥҳа бзамыҟә длыр­
ԥшӡеит. Инацысҵап, жьра-цәарала иҳауаз, ԥҳәыск илҳәаз,
илыхьыз. Ланхәа дыԥсит. Аҭаца лзыҳәан: «Илыԥсыхәоузеи,
шьҭа дыхтырц дыҟоуп, дзакәыҵәҟьоу ауаа ирбоит, ҳлыр­
ԥхашьоит, ланхәа лакәын дааҟәымҵӡакәа дҵызԥсаауаз», –
рҳәон ауаа.
Октиабр 25, 1998 ш.
Абри амчыбжь аҩныҵҟала, сыблала избаз, агәра згартә
исаҳаз, сдыргәаҭеиртә сзызхәыцқәаз рахьтә иаҳа иналукааша иреиуоуп абарҭ.
Очамчыра ақалақь аҿтәи С. Басариа ихьӡ зху аԥсуа школ
аҟны имҩаԥысит аԥсуареи аԥсуа бызшәеи ирызкыз аныҳәа.
Ахаҵа илабжыш аауеит, анцәа иумҳәан, аха агәырҩа
бааԥси, агәырӷьара дуи раан. Аҩбагьы сара исхызгеит Очамчыра, шықәсқәак ирылагӡаны. Агәырҩа – амчымхара иахҟьаны.
Ақырҭуа нацистцәа сытҟәаны санрымаз, акарцер санҭакыз,
сыбла ишабоз, кәтолтәи арԥыс Алик Лашәриа итәарҭа ачыра аҳәызба аларҵеит. Акраамҭа иалаҵаны икын афашист.
Ашьҭахь, иаалихын, егьи итәарҭа аҳәызба алаиҵеит. Сара сылахь иақәкын атапанча. Иаасыкәыршаны игылан автоматқәа
харшаланы. Анаҩс, аԥсуа ҭаҳмадак иӷрасуа, дырҟәаҟәодырҟәаҟәо, дыршьит. Аҳәҳәыҳәа рҿаархеит сылабжышқәа.
Агәырҩа, амчымхара. Ухы аҵәыуара еиҳау аҵәыуара ҟалаӡом.
Уажәы ҳиааира ду ашьҭахь, агәырӷьара дуӡӡа иабзоураны,
сылабжышқәа нхаҟәҟәалеит Очамчыра. Исҭаху, сызҭаху, убри
аҩыза алабжыш Анцәа ирзааигалааит!
Аԥсны џьаргьы исымбац усеиԥш имҩаԥыргауа аԥсуареи
аԥсуа бызшәеи рныҳәа. Аԥацхаҵәҟьа ашкол ауада дук аҟны
инадыргылан, икнарҳаит архнышьна, ачуан, аҭӡамцқәа рҟны
икнарҳаит ахмаҷырқәа, ачамсҟәылқәа, ашәарах ртәыҩақәа,

541

рцәақәа, ажәытәӡатәи абџьарқәа, икнарҳаит ачаҩыр, аҭубар,
апырпыл, аџыш, ахәысхәа. Арҵаҩы инеимда-ааимдо аҵаҩцәа
дразҵаауан ирыхьӡузеи ҳәа.
Ашьҭахь ҳныҩналеит даҽа уадак. Асценаҿ иаашьҭыхны
иаҳбартә иқәын аҩымаа, ахымаа, ачамгәыр, аԥхьарца.
Аинстру­ментқәа ирыхцәажәон аҵаҩцәа. Спектакль хәыҷык­
гьы ықәдыргылеит. Ирыԥхьон ажәеинраала бзиақәа. Ашәа­
ҳәара, акәашара… Ҳамҭас ирысҭеит аԥсуа шәҟәқәа. Гәыкала
ажәақәак сҳәеит.
Ишәмаҳахьеи абырзен мифологиаҿы Феникс захьӡу
аԥсаатә иахҳәааны ирҳәо алегенда? Аԥсаатә Феникс, ахьи амцабзи иреиԥшха, иҟаԥшьуаркалеиуеит аԥшшәы. Уахәаԥшыр,
иҿымцәааӡо амца ацроу џьушьоит, убри аԥсаатә аԥсра, адунеи аныӡаара шааигәахо анабалак, ахала ахы амца ацраҵаны
аҽабылуеит. Иццышәха инеикәаԥсоит. Ашьҭахь, аццышә иалиааны, еиҭах амцабзи ахьҩежьи иреиԥшха, иааблахкыгахоит
аԥшшәы, аԥсабара арԥшӡо. Феникс алахьынҵа рлахьынҵоуп
аԥсацәа.
Ноиабр 12, 1998 ш., асабша
Шаҟа ииашаны ирҳәозеи: иуеиҳабу, ақәра ду змоу, ҳаҭыр
иқәуҵар, ҳаҭырла уазныҟәеит ауп ажәытәра. Ахәыҷы пату
иқәуҵар, уихаҵгылар, пату ақәуҵеит ауп ԥхьаҟатәи аамҭа.
Еицырдыруа абри ахшыҩҵак мариа сзырҳәаз, сшымгәыӷӡоз,
иахьа телехәаԥшрала избаз ауп.
Ҩынҩажәижәабатәи ашықәсқәа рынҵәамҭазы, Аҟәа иааны иҟан ацирк. Игьежьӡа, иҳаракны иргылан хыбрак. Хыхь
ҳхаланы ҳҭаԥшуан. Мотоциклла аҭӡамц дкыдланы абраҟа
дҭагьежьуан ԥҳәызба қәыԥшк, уамашәа иԥшӡаз, зыхцәқәа
дууз, зыччаԥшь мра-шеишеиз. Исгәалашәоит, зны аучилишьче
аҟнытә ҳарҵаҩ ԥҳәыскгьы дҳацны ҳцеит. Ашәҭқәа ааҳхәеит.
Мотоциклла аҭӡамц дкыдланы дҭагьежьуа, иаҳа-иаҳа ҩада
дхало, ҳааигәара данааилак, ашәҭқәа ҳаршәуан. Амотоцикл
аруль аушьҭны, ашәҭ дамҵасуан, нас ашәҭ шылку ҵаҟа данылбаалак, лхы хылтуан, лыхцәқәа қамызуа иналықәыԥсон.
Слыхәаԥшит изныкымкәа, иҩынтәымкәа. Ақалақь зегьы,

542

Наталиа Андросова ҳәа анҵаны, афишақәа рыла иҭәын.
Ҳааҭгылан, лыԥшӡашьа џьашьо ҳлыхәаԥшуан. Лыхьӡ-лыжәла
ахаан исхамышҭуа сгәаҵаҿы инханы иҟан. Иахьа теле­
хәаԥшрала Москвантә лара илызкны адырраҭара ыҟан.
Аԥҳәыс бырг ԥшӡа, ассир! Аха ари зегьы сзырҳәо даҽакӡоуп.
Ҳаи, шәанаџьалбеит, амотоцикл дақәтәаны ацирк аҿы ихә­
маруаз, ашәҭқәа зызҳаршәуаз аԥҳәызба, аурыс император
Николаи Актәи дихылҵшьҭразаап, имаҭа-имаҭа лакәзаарын,
лыжәлаҵәҟьагьы Романова акәзаап.
Сышлызхәыцуаз сазкылсит хшыҩҵак хәыҷык, аԥсҭа­
заараҿы акырӡа ихәарҭоу. Аӷа ицәымӷра ауаа ахьеиднакыло,
ҳәарада, ус бзиоуп. Уиала аӷа ииааиуеит. Аха уи аамҭалоуп.
Инаӡаӡоу – агәыбылроуп. Агәыбылра заҵәыкоуп аԥсҭазаара
еиқәырханы иаазго.
Ихсыркәшап лафла.
Ԥҳәыск лхаҵа дыԥсын, иҭынхацәа ачгьахьа ахьынӡарфоз,
лара ашәхақәа наганы шькаԥк иҭаҵаны илҵәахуан, иҳәеит.
Ҽнак, ачгьахьа анынҵәо ҳәа илзымчҳазт, лхы ашьқаԥ
инҭалыршьшьын, ашә афара дшаҿыз, лхаҵа иҭынхак:
– Бызҿузеи, бара?! – аниҳәа:
– Сызгалак акы сагааит, – лҳәеит, иҳәеит.
Ноиабр 25, 1998 ш.
Сроман «Ахамышҭыхә» аҟны исзаамырбызт, џьаргьы ианы­
сымҵакәа иавахеит, ақрҭуа фашистцәа сытҟәаны санрымаз,
абахҭа акамера ашә илатәаз аполициацәа еибырҳәо исаҳаз
абри ажәабжь.
Мераб Қьышьмариа иӡбахә иалацәажәон. Уи дышнаԥхаҩу,
ақырҭцәа мап рыцәкны, аԥсуаа рахь дшиасыз уҳәа иалацәажәо
ишнеиуаз, руаӡәк, агәгәаҳәа амца зҭаз аԥечка иаршыз иӡамҩақәа
ҭыҵәраа ицо, иҭаҷкәымқәа ааираҵәан, ус инациҵеит:
– Қьышьмариа! Қьышьмариа! Иуаҳахьоума, кацо, Қьышь­
мариа аԥсуа ҳәа?! Акәҷышь еиԥш ихәда ырҵәины ихы ам­
жәатәуп!
– Уцеишь, дшушьуа збап! Изнапык ала ухәда ааԥиҵәоит!
– иҳәеит егьи, илацәақәа неиқәыԥса-ааиқәыԥсо, арымӡ

543

дахьықәиаз. Афальга аԥыраршәны, ивҵраашәа ахышә
скылԥшуан. Инациҵеит: – Убас акәын дшыҟаз Нодаргьы,
дабаҟоу, исаҳәишь, дабаҟоу?! – иӡамҩақәа иҵегьы иааҟа­
ԥшьхан, иҭаҷкәым иаҳагьы иааираҵәеит.
– Нодар дызусҭада?
– Духашҭма Нодар?! Нодар Ашәба?! Амаиор, аус ҳацыз­
уаз?! Ацгәы еиԥш уахынла ибоит ҳәа ззырҳәоз?! Уразҵааи,
Охәреитәи ашәанцәа иуарҳәо уаҳап. Аус еицаауан, кацо!
Еицаҳфон, еицаажәуан. Шаҟантә ҳаиныҳәахьааз, кацо?! Игәы
иҭаз даҽакызаарын.
– Иарбаныз игәы иҭаз?
– Уџьин, кацо?! Арҭу, уара?! Арҭ аԥсуаа зегьы нырҵәатәуп,
Нодари кацо, уахьынхо қырҭуа дгьылуп ҳәа аниарҳәа, иара мап
иҳәеит, кацо! Ҳара ибзианы уаҳдыруеит. Уара – Ашәбоуп, иашоуп, уаԥсуоуп, аха уаргьы, кацо, зегьы аԥсуаа, зегьы шәахьынхо
адгьыл, ҳара, ақырҭцәа иаҳтәуп, жәытәнатә аахыс ақырҭцәа
иаҳтәын ҳәа егьа иарҳәазаргьы, иара ихы, кацо, ихы бзамыҟә
зынӡаск иҭамлеит. Ииҳәац иҳәон. Аԥсуаа ҳахьынхо, иҳәеит,
жәытәнатә аахыс аԥсуаа иаҳтәын, иҳәеит, кацо. Инацәкьарақәа
рықәкны ашьхақәа, дзықәгылаз адгьыл, аа, абарҭ жәбома, абарҭ
ҳара иаҳтәын еснагь аниҳәа, инацәкьарақәа хырыҵәҵәеит.
Снапқәа хыжәжәеит, аха сыблақәа ирбоит аниҳәа, иблақәа
ҭырхит. Аҩбагьы, аа, абас иҩблакгьы ааҭырхит, – инапқәа рыла
инаиирбеит, – зегьакоуп, кацо, ииҳәац иҳәон дыршьаанӡа. Убас
дышьтәуп Мерабгьы, Мераб Қьышьмариагьы!
– Урҟәаҵ наҟ!
Аԥечка ашә ааиртын, мҿқәак нҭеиҵеит. Егьи, иҩыза аполицаи:
– Ашьыжьымҭан, ани аурыс, мҿыԥҟара еиҭа дышьҭтәуп.
Ахьҭа иаҳа-иаҳа иӷәӷәахоит.
Ноиабр 29, 1998 ш., амҽыша
Аҟәа, «Брехаловка» аҟны еицәажәарак:
– Сҵас-мчала акырынтә сазхәыцхьеит абри еиԥш, –
иҳәан, ҿааиҭит хаҵа быргк, – Дарбан уаҩԥсу, ауаҩы бзиа
ҳәа иԥхьаӡатәу? – дааҳалаԥшын, дҳазҵааит. Ҳнеихәаԥшы-

544

ааихәаԥшит. Изҵаара аҭак аҟаҵара дналагеит ихаҭа, – Дуаҩ
бзиоуп ҳәа дыԥхьаӡатәыми аламыс змоу? Знапхы цқьоу?
Цәгьара ҟазымҵо? Ииашами? Уаҩԥсы цәгьара изиуам.
Диԥырхагахом. Аха… Аха уаҩԥсы димыхәозар? Ихазы мацара азыҳәан адәы дықәзар? Ус иҟоу ауаҩы изыҳәан акәзар
изырҳәаз: «Дегьҩым, дегьӡым». – Еиҭах, даҽа ажәақәак рыла
ихы дназҵааит дзыргәаҟуаз. –Бзиарамзар цәгьара илам
ҳәа ззырҳәо иоума ауаҩ бзиа ҳәа ззырҳәо, иԥхьаӡатәу? Аха
дыҟоума аԥсабараҿы бзиарамзар цәгьара марцхалк злам?
Усеиԥш ауаҩы сара сиқәымшәацт. Шәытак-шәытак ҳазегьы
иҳамоуп. Ацәгьагьы злоу, абзиагьы злоу, убри иакәзар ауаҩ
бзиа? Уара иахуҳәаауеи? Скылкааны дсыхәаԥшуа днасазҵааит.
Саахәыц-хәыцын:
– Москва Алитературатә институт санҭаз, С. Д. Артамонов
ҳәа лекторк дҳаман. Даараӡа аҵара бзиа змаз, ԥсабаралагьы
иҟәыӷаз уаҩԥсын. Аҳәаанхыҵтәи алитература ҳирҵон, арҵага
шәҟәқәа авторс дрыман. Ҽнак убри ауаҩ, аурыс интеллигент
сиазҵааит: «Сергеи Дмитри-иԥа, шәара шәыԥсҭазаараҿы
шәзықәныҟәауа, ԥҟаррас, кредос ишәымоузеи?» ҳәа, –
исеиҳәаз ахаан исхашҭуам. «Живи сам, и давай жить другим!»
– иҳәеит. Ҳабацәа, аԥсуа ҟәыӷацәа даара ибзианы ирҳәахьеит
ауаҩы изыҳәан: «Ихгьы дахәоит, уаргьы духәоит».
Декабр 6, 1998 ш.
Ҳоҳ, иудыруазеи, ари аԥсҭазаара хьанҭа, сазмырҟьацыкәа,
макьана сыԥсы ҭазар?! Анцәа иџьшьоуп ҳәа узырҳәақәо
ируакуп аԥхыӡгьы, насгьы аԥхыӡқәагьы зегьы ракәым,
уқәыԥшраангьы ууаҩраангьы иналаршә-ҩаларшәны иубалоз
аԥхыӡ еиҭа иубар. Акырӡа шықәса раахыс, исҭаалоит ԥхыӡк.
Аҵыхәтәан избахьан ақырҭуа фашистцәа рбахҭа санҭакыз.
Арҭ ҳаршьыҵәҟьозаап, анаџьалбеит ҳәа реиҳа агәра ганы
ацәарҭаҿы сшықәиаз, аџьынџьыхәақәа иреиԥшха, аҭуан аҿы
икнаҳаз абызкаҭаҳа еиқәаҵәақәа сышрыхәаԥшуаз, ацәа
сынҭанагалеит.
Шьац иаҵәала ихҟьаны, аҵаҟа абӷьы рҿассы изҿоу аҵлақәа
аҿиааны, сахьынаԥш-ааԥшуагьы хықәқәаны, схала хәык

545

снықәгылеит. Сахьынаԥшуа, џьара еиҩхаароуп, ҭаҳароуп,
даҽаџьара адәҳәыԥшқәа шьҭоуп, џьара инахараны амшын
ацәаара снахьыԥшуеит. Албаара сцәыцәгьоуп сзықәгылоу
ахәы. Сҽааибысҭеит. Снапқәа неиҵысхуеит, сҩышьҭԥааны
ажәҩан сналалеит сԥыруа. Аӡсаҩ бзиа амшын дышҭаӡсара,
убас аҳауа салаӡс сҿынасхеит. Сԥыруеит, сԥыруеит, сыҵаҟа
ишьҭоуп адәҳәыԥш иаҵәақәа, ашәаԥыџьаԥ зҿиаау ахәаџақәа,
агәахьы сымнаскьакәа акалҭ снахыԥрааит амшын, нас
ашьшьыҳәа адгьыл снықәгылан сааԥшит, сгәы ҭгәырӷьаауа,
сцәа-сжьы ласӡа, адунеи зегьы зегьрыла сгәы ақәыбзианы.
Убри, аиқәырхага ԥхыӡ, иахагьы избеит.
Декабр 19, 1998 ш.
Абиблиа зыӡбахә аҳәауа, аҟәыӷа ду Моисеи ихаҿсахьа
еиҭах сазыхынҳәуеит. Уи иуаажәлар, мсыраа рхәура, атәра
иахьҭаз, ршьа-рда иалалаз атәитәыхра иалицарц, ахақәиҭра
агәра ргарц, ҩынҩажәа шықәса ацәҳәыра иманы дықәын.
Еиҵагылар акәын абиԥара ҿыц, иԥсыр, иқәӡаар акәын мсыраа
ртәитәыхқәа, даҽакала иуҳәозар, ииаӡаар акәын алыгажәцәа,
аҭакәажәцәа.
Моисеи ижәлар ауриацәа иацтәи асовет уаа.
Ицәырҵит, аԥсҭазаара иқәнаргылеит аҟәыӷацәа дуқәа,
иаҳҳәап, А. Сахарови А. Солженицини реиԥш ауаа, атоли­
тартә режим, сталинизм ахырбгалара иацхрааз. Урҭ рдоуҳа
ԥсеивгарахеит аҳаԥы иҭакыз ҳзыҳәан. Аха иаҳ­замуит
даҽаџьара. Ицәырҵит, аиааирагьы ргеит даҽа мчы еиқәа­
ҵәақәак. Урҭ ирыхьӡуп олигархцәа. Даҽа тәрак ҳҭаларц
изакәаныртәит ажәлар рырҳәра, закәанла аӷьычра. Ажәлари
аҳәынҭқарреи иртәыз, иаҳҳәап, анефт, агаз уҳәа, адгьыл иаҵаз
акыр аԥсымҭәқәа ирхатәхеит, иаԥшәымахеит. Тәрак ҳҭыҵын
даҽа хәурак аҭалара ҳаҿуп.
Хыхь исҳәаз, Урыстәыла имҩаԥысуа апроцессқәа, Аԥсынгьы
аныԥшра иаҿуп, ажәлар рыҵаӷьычра изакәаныртәуеит аԥсуаа
олигархцәа.
Изхарбгалахазеи аимпериа дуӡӡа – СССР? Еиӷацәан
аҳәынҭ­­қарреи ажәлари.

546

Автобус иаақәтәаны Ԥсоунтәи Аҟәаҟа ишаауаз аҳәсақәа,
автобус ааныркылан, аҳәса зегьы дырҳәит, иаарымаз зегьы
рымырхит.
Аритист-акәашаҩ, аԥсуа хаҵа Зураб Амаршьан, иԥҳәыси
иареи имашьына хәыҷы иақәтәаны ишаауаз, автоматқәа кны
амҩа иаԥгылан, амашьына рцәыргеит.
Аҵарауаҩ, аибашьҩы, дааныҷкәыназ аахыс Аԥсны
азыҳәан иқәԥоз Валери Бигәаа, Гәылрыԥшь ҩнык дахьыҩназ,
иҩаиқәлан, дырҟәаҟәеит, ахәшәтәырҭаҿы дышьҭоуп.
Аҟәа агәҭаны, Аҭынчра амҩаду аҟны, хәҩык зшьыз абахҭа
иахьҭакыз, абахҭа ашәқәа ааԥжәаны ибналеит, урҭ ирыцны
ицеит фҩык абандитцәа.
Ухы иазумуа, уаӷагьы иузиуам рҳәоит.
Декабр 22, 1998 ш.
Иҭыҵит сышәҟәы «Агәашә анҭыҵ». Уи иагәылалеит,
сышәҟәқәа ирнымлац сажәабжьқәа, ажәабжь кьаҿқәа, Хәаџьа
Шьардын иажәабжьқәа. Уигьы аҭыжьразы аԥара ишәеит А.З.
Анқәаб. Ари ахԥатәи шәҟәуп иара иҭижьхьоу сҩымҭақәа
рахьынтә.
Сынтәа иҟалаз аарҩара бааԥс иахҟьаны, дегьызеиӷьым
анхацәа бзиақәа аџьықәреии аҟәыди иаахәаны ирфо аҟынӡа
инанагеит. Саргьы ҽааны иласҵаша ажәла сызҭымгеит.
Ҳазшаз зны еибашьрала ҳԥишәеит, бџьарла, хьҭала, аӡын
бааԥсрала. Уажәы далагеит аарҩарала ҳԥышәара. Џьоукы
аҳәара иаҿуп ҳазшаз ҳаицәымыӷхеит ҳәа. Сара сԥааимбарын,
ажәлар рлахьынҵа абаздыруеи. Исылшо акоуп, саб ииҳәоз
аҳәара: «Аԥсра бзиа Анцәа исыҭ!».
Егьиашаҵәҟьаны, аԥсра бзиа иоуит саб. Дычмазаҩны
дышьҭан. Ибаразы днеит Бадра Кәыҵниа.
– Еи, Басариан бзиа, асеиԥш ачымазара уара макьана
иабоуҭахыз ҳәа, – ҿааиҭит Бадра.
Зымч маҷхаз, мчыла дааԥышәарччан:
– Бадра – ҳҟәыӷа ду, анарцә ацаразы еиӷьу аамҭа соуама. Абыржәы санызца, аҽыхәа, аҽыкәаша сақәтәаны сцеит оуп, – ҳәа ҿааиҭит саб. Ашьҭахь инациҵеит: – Исыхшаз

547

сырԥхашьартә иҟам – еибга-еизҩыдоуп, анхара-нҵыраз хар
рымам. Исыхшаз, урҭ ирыхшаз еибганы, ари аҩыза сахаанханы, уаҳа исҭахузеи аԥсцәеирымга.
Ианвар 10, 1999 ш., амҽыша
Иацы чара бзиак, чара ԥшӡак аҟны сыҟан. Ԥҳәыс даазгаз арԥыс ҩызас дивагылан сыҷкәын. Сзыдтәалаз сныҳәаҿа
ркаанӡа, аԥхьа иныҳәаҿа ркит сыҷкәын. Даараӡа сеигәырӷьеит.
Еиҳау насыԥ ыҟам иухшаз аныманшәалахалак. Еиҳараӡак
ҳаамҭазы. Сыҷкәынцәа аҩыџьегьы аибашьра иалахәын,
насыԥла еиқәханы иалҵит.
Ишысҳәаз еиԥш, сара сныҳәаҿа аԥхьа сыҷкәын иныҳәаҿа
анаанаҳкыла, исыватәаз сҩыза иасҳәеит исыхьхьоу. Уи
иуанаҳәо даара ирацәоуп, аԥсҭазаара аилкааразы, насгьы
аԥсуа ҵас-қьабзқәа рзыҳәан.
– Араҟа ишәыртәода? ҳәа, – сиазҵааит аџьар еилзыргоз
ахаҵа.
– Уара узцу амаҳә аиҳабы иоуп. Амаҳә аиҳабы, Шьаликәа
Кәаӷәаниа аҩыза еиҳабыс сицын. Ҩыџьа амаҳәцәа ааҳашь­
ҭуеит уаха, Ақәҭелиақәа. Араҟа иуватәоит амаҳә аиҵбы иҩызеи
иареи, – иҳәеит. Усҟан аԥсуаа асасцәа дасу иахьрыхәҭаз
идыртәон, афатәқәа алԥшааны ирымҵарҵон.
Сшыԥшыз, ихҭырԥа рқьақьа ихаҵаны, иуапа дҭашьшьы,
изиацкқәа цырцыруа, ашьаԥа дыҵаланы аччаԥшь иҿықәыҳәҳә,
ицу лафк нараҳәауа дааиуеит саб.
Аџьар еилыргаҩ ҿааиҭит:
– Абраҟоуп, ҳасас ду, Аҳәы Басариан, уара, ҳамаҳә иҩыза,
уҭыԥ абраҟоуп, – иҳәан, дызцыз амаҳәи иареи еицны сганаҿы
даасывадыртәеит саб.
Иҟалаз аниба, лафқәак налихын, џьоукы наҳабжьаиртәеит.
Аԥшәмагьы, аҭамадагьы, ҳааигәа-сигәагьы, ари анраҳа,
лафҳәарҭас ишьҭырхит. Аныҳәаҿақәа аныркуаз, ԥсуа ҵасла,
амаҳә аиҳабы сызлаицыз ала, раԥхьа сара сныҳәаҿа ктәхеит.
– Аԥсуа ҵасла ииашамзаргьы, араҟа излаҟала ала, раԥхьа
амаҳә аиҵбы ицу иныҳәаҿа ҳкып. Уи дабуп. Аб иныҳәаҿа
аԥхьа, аԥа иныҳәаҿа акра иашам. Анцәа игәы иахәом, –
иҳәеит аҭамада.

548

– Аҭамада, уххь згеит, иуҳәаз Анцәа игәы иалсуазар сара
исымазааит. Аҵас ишахәҭоу иҟашәҵа, иаанышәкыл амаҳә
аиҳабы иҩыза изы, – иҳәеит, имуит саб. Ииҳәаз ҟарҵеит. Аԥхьа
сныҳәаҿа ржәит. Алафҳәаҩцәа рызхара рыбз иасит. Усҟан
ачараҿы аӡәы данцәажәоз егьырҭ ӡырҩуан. Хшыҩрҵаган.
Ала ишәаз, аеҵә еишуан ҳәа, сацәшәо салагеит абас иҳамаз
ҳқьабз-ҳҵасқәа ҳцәыӡыр ҳәа.
Ианвар 12, 1999 ш.
Иахьатәи ҳаамҭа ахаҿсахьа аазырԥшуа хҭыск ҳаиҳәеит
нхаҩ нагак, аибашьра зегьы зхызгаз. Ишааиҳәаз абраҟа
ианысҵоит.
– Иаҳамҳәо иҳамоузеи?! Исымҳәаргьы шәара ижәдыруеит.
Ианбыкәыз, ҳара, ашьха қыҭауаа ари еиԥш аҩнымаҭәа, асеиԥш
ателевизорқәа, ахолодильникқәа анҳамаз, иабаҳбахьаз?!
Анцәа имчала, ҳара ҳқыҭаҿынӡа изымнаӡеит ҳаӷацәа.
Ахырзаманҵәҟьа иақәдыршәаз, ирыблыз-ирыццышәыз Мыр­
кәыла, Лашькьындар, Тамшь, Кындыӷ, Аӡҩыбжьа уҳәа амҩаду
иаԥныз роуп. Ҳара ҳацәцагәышьеит. Аха, аԥсыцәгьара мыжда,
изааӡарызеи, уажәеиԥш ҳаҟамызт, иаалырҟьаны ҳҽаҳаԥсахит.
Ибзианы исгәалашәоит абырзенцәеи аҭырқәцәеи анахыргоз. Урҭ рыҩнқәа иҩнало, рыҩнымаҭәақәа рго аԥсуаа
изыҟарымҵоз, ажәлар ирдыруан арыцҳара ишақәшәаз,
ииашамкәаны ишрызныҟәаз. Ҳара ҳқыҭаҿы х-ҭаацәарак
абырзенцәа нхон.
Исгәалашәоит, рлақәа аҩныҟа иганы акрырҿаҳҵон, ихын­
ҳәаанӡа имԥсырц. Уажәы, арҭ, ҳаӷацәа, «ҳашьцәа» рыҩнқәа
абылра, иҩналаргьы гәнаҳа амаӡам, убриаҟара ацәгьара
ҳзыруит.
Изхысҳәаауа, абасоуп, шаҟа шәызго амал кажьуп
анырҳәа, амашьына дуқәа ҳаԥшаан, ԥыҭҩык ҳҽеибаркны,
ҳцеит «ҳашьцәа» бзиахәқәа реиҳа ибеианы иахьынхақәоз.
Ҳабӷақәа ԥҵәо ҩнымаҭәеи, телевизори, холодильники уҳәа
шаҟа ҳазгоз ҳгеит. Сара, бзамыҟәк, исзыжәуазеи, аха исымбои, слашәума, сара исҩызоума, дегьызеиӷьым ахацәагьы уи
иаҿуп. Абарҭ иааҟаҳҵо изаҟаразаалак ирымбаӡошәа, абраҟа,

549

ҳара ҳқыҭаҿы, шықәса ҩажәижәабагьы иреиҳамыз, аибашьра
зегьы зхызгаз, ахҩык зынӡаск даҽакы иаҿуп дара. Иҿҟьаса
уахгьы-ҽынгьы изышьҭоузеи? Аԥсаса! Ицоит, аџьмақәа аарцоит. Еизыргеит шәхык иреиҳаны. Ҳара ҳҿы, Анцәа иҳамҭан,
арахә ргәархырҭа маншәалоуп. Аибашьра еилгеижьҭеи,
ижәдыруеит, абар хәышықәса ҵит.
Арҭ арԥарцәа уажәы ирзануп ҩышә-хышә хы аԥсаса.
Рыхҩыкгьы, Урыстәыла ицаны амашьынақәа ҿыц-ҿыцӡа
иаахәаны иааргеит, аҩнымаҭәақәагьы. Ԥарак ааҳҭаххар, абаа,
аԥара ҳаргәаҟуеит ҳәа ҳтелевизорқәа, ҳхолодильникқәа
иаларԥшны инараҳҭоит. Реиҳа ианеиҵаха, шәхык аџьмақәа
рҭиуеит шықәсык аҩныҵҟа, ишьны ирфоит шаҟа рҭаху. Гәнаҳа
ҟарҵеит ҳәагьы злоуҳәои, агыгшәыг еимырҵәараны иҟаз
арахә еиқәдырхазар.
Ишәымбои, арҭ арԥарцәа ахара иԥшит.
Иажәа даналгоз, аблақәеи ахшыҩи инарзеиԥшны иҳәеит:
«Шәыхара ааигәамхо, шәыҩба хԥамхо, Анцәа шәиныҳәааит!»
Ианвар 13, 1999 ш.
Зықьҩыла ҳаҷкәынцәа, ҳҭыԥҳацәа рыԥсҭазаара ахҭынҵаны
иааҳгаз аиааира дуӡӡа ҳгәы ахшәартә азыҳәан ирылшо зегьы
аҟаҵара иаҿуп аԥсуа жәлар раӷацәа. Иааркьаҿ-ааркьаҿны
еиқәысыԥхьаӡап, аҵыхәтәантәи ашықәсқәа рыҩныҵҟала
иҟарҵахьоу ацәгьарақәа.
Ақырҭуа нацистцәа Дырмит Гәлиа ибаҟа еихсын, иԥынҵа
ԥҵәаны иҟан. Егьирахь еиқәхан. Ашьақәыргылара мариан.
Аиааира ашьҭахь, ихы зынӡа ихырҵәеит. Амшын иаларыжьзар
акәхап, ибжьаӡит.
Аԥсны зыԥсҭазаара ахҭнызҵаз Иури Воронов дызшьыз,
иҭаҳкқәаз иаармарианы ибналеит. Иеихсыз ачечен доу­
рышьҭит.
Аԥсуа институт ахыбра артҟәацга аҵарҵеит. Убасҵәҟьа
ҳзыруит ҳаргьы, аинтеллигенциа ахеидкыла ахьҳамоу. Сҩыз­
цәа ааизызган, ҳусура аанаҳамкылар ҳаршьуеит сҳәан, ҳҽаа­
наҳкылеит, усгьы ҳхыбра амца ацраҵаны ирбылхьан.
Аԥсны абиблиотека хада, аӷьычыҩцәа ныҩналан, Боргка-

550

узи Ефрони ренциклопедиа шеибгаз ирӷьычит, амала, Анцәа
иџьшьаны идырхынҳәит, изгаз рышьҭахь игылан уаа дуқәак.
Ҳшәаны аҩны ҳаздәылымҵуа иаҳхаԥеит абандитцәа.
Изныкымкәа-иҩынтәымкәа автобусқәа аанкыланы идырҳә­
хьеит.
Ҩ-мҩак ахьеиԥыло ҳрыбжьагылоуп ҳахьцо ҳзымдыруа.
Ицаз – ҵыԥхтәи асы иаҩызоуп. Аҿыц аҽамырӷәӷәац.
Аанда иахахаз ҳаиҩызоуп. Акитаицәа ирымоуп шәиԥхьыӡк:
«Аамҭа аҽеиҭакра уахаанхааит!» ҳәа. Еиқәырхашьас иҟоу акы
заҵәыкоуп – агәыӷра бзиа.
Агәра згоит, ҳаԥхьаҟа аамҭа шааиуа, жәашықәсала
ихәаҽыз аԥсуаа ҳдоуҳа, иҳалаз ҳбаҩхатәра шҿыхо, аҳра шаиуа ҳауаҩра.
Иҳадгылаз, иҳацхрааз, Аԥсны анҭыҵтәи ҳҭынхацәа, арҭ
иаԥсаӡамзаап ҳәа ҳзырҳәо иалагеит.
Абнаршәыра агәҭаны ҵлак хжәаны икаҳар еиԥш,
иҳадаҳкыло ҳалагеит ҳаҩныҵҟатәи ҳаӷацәа иаҳзыруа ацәгьа­
рақәа.
Агәыхшәара (апатиа) убасҟак ҳамҩахнагеит, убасҟак
ҳагәқәа цәымсахеит, адгьыл еиҟәжәаны Аԥсны ҭабгоит ҳәа
ҳауҳәаргьы, хьаас иҟаҳҵаӡом, ҿаҳҭӡом.
Аԥсаатәқәа иреиҵоу аҷынҷа абжьы иаҩызаха, ажәақәак
исҳәаз, иҩны агазеҭ ианысҵаз сыстатиақәак рзыҳәан
аҳәынҵәа сықәҭәара иаҿуп.
Абӷалара ахықә ҳақәгылоуп.
Ҳанеибгаз, Аҭара ҳанынхоз, уахынла ҳанышьҭалоз,
ҳмаҵурҭа ахәышҭаара аҟны, ихыблаау амҿқәа ҳнарыхааарыханы, аԥырӷқәа ахәа рықәыԥсаны иаҳҵәахуан, иҳарцәон.
Ашьыжь шаанӡа раԥхьа игылаз ахәа днаха-ааханы, иныҳәаныԥхьаны ирҿыхон, афархьқәа нақәыԥсаны аԥсы нҭеиҵон,
зыда ԥсыхәа ҳамам амца.
Убри, иҵәаху амца угәаланаршәоит, аԥсуаа ԥсыс иаҳхоу –
аламыс.
Ианвар 19, 1999 ш., амҽыша
– Уԥсҭазаара иаҳа ианбеиӷьыз, уажәы акәу, Асовет аамҭазы
акәу? Ҳәа, – схы сназҵааит.

551

Иааркьаҿны аҭак сзымԥшааит. Асовет мчы иамаз абзиа­
рақәа шԥаҟамыз, еиҳараӡак, ҳара, аԥсуаа ҳзыҳәан. 1864
шықәсазы, ҳаԥсадгьыл Аԥсны ахьӡ амхын, маҳагьарак ҟана­
ҵазшәа. Иахьӡырҵеит «Сухумский военный округ».
1917 шықәсазы, абольшевик-коммунистцәа Урыстәыла
аҳәынҭқарра анаадырҳә, убри иабзоураны, 1918 шықәса
рзы ҳаԥсадгьыл Аԥсны ахьӡ ырхынҳәын. Ԥшьышықәса
ақырҭцәа рнапаҿы ҳаҟан. 1921 шықәса рзы, ақырҭуа
меншевикцәа ықәцаны, ҩынҩажәа мшы иҳамаз Асовет мчы
ырхынҳәны, ишьақәыргылан. Аԥсуа бызшәа иҳәынҭқарратә
бызшәахеит.
Ажәакала, асовет мчы иабзоураны, милаҭк аҳасабала
ҳаиқәнархеит. Иааркьаҿны иуҳәозар, асовет мчы иҳана­ҭаз
даараӡа ирацәоуп, ҳаԥсадгьыл Аԥсны ҳамырхит, иаԥшәы­
махеит атәым милаҭ. СССР мхыбгалазҭгьы, ҳара, аԥсуаа,
милаҭк аҳасабала ҳақәӡаауан, абӷалара ахықә ҳақәгылан.
Ахеиқәырхара азыҳәаноуп ҳзеибашьыз.
Иааиз аамҭа ҿыц, ҳҟәыӷахар, ҳныҟәнагоит, ҳхы иаҳархәоит.
Ианвар 20, 1999 ш.
Гәдоуҭа имҩаԥысит, араион азыҳәан мацара акәым,
Аԥсны зегьы иаҵанакуа жәлар реилацәажәара. Имҩаԥигон
Аԥсны Ахада В. Г. Арӡынба. Иазкын Аԥсны акриминагентә
ҭагылазаашьа. Аӷьычцәа, ақәылаҩцәа, арекетиорцәа адгьыл
рыҵабылуа ирықәыӡбеит ицәажәоз зегьы. Иаҳзымҳәеит зегь
реиҳа иҳәатәыз – амаҵура дуқәа ирхагылоуп ажәлар зырҳәуа,
ирыҵаӷьычуа. Даҽа гхак – аԥсреи абзареи ҳанҭагылаз
аамҭазы ажәлар ирыдымгылаз ауаа аизараҿы ажәа ахьрымаз. Ражәақәа гәыҟаҵаган, русқәа хырҵәаган.
Ианвар 29, 1999 ш., ахәаша
Ажәабжьҳәаҩ ду Чаҵә Чагә ус иҳәозаарын: «Схаҵоуп ҳәа
аиқәа ушьаны, Аԥсны ҟьаҟьа дуӡӡа уқәны, амц шԥоуҳәо! Аха
иамуӡакәа, уаҳа ԥсыхәа умамкәа амц уҳәар, убасеиш иҟоу
мцык уҳәароуп, ҩбаҟа-хԥаҟа шықәса иуҵымҵыртә».

552

Убри исгәаланаршәеит иахьа исыхьыз, иҟасҵаз.
Схаҿы дысҿагәыбзыӷуа ицәажәо, сышьҭахь цәгьарамзар
бзиа зымҳәо, Асовет мчы ахаан, аԥара арҳаразы мацара
ажәеидгәалақәа зыҩуаз, поетк, аусурҭаҿы сахьтәаз дааҩ­
налан, дҵыхәаршәшәо ус ҿааиҭит:
– Узхагылоу ассоциациаҿы даараӡа аус бзиақәа шәырҿуп,
ашәҟәы ссирқәа ҭшәыжьуеит. Уарамыжда, сажәеинраалақәа
сызҭужьрауазеи!
Азнык азыҳәан сқьышә иаақәыххит: «Уара, аламысда,
цәгьамзар бзиа сзызымуц, уԥхамшьаӡакәа ушԥааиуеи?!» ҳәа.
Аха саахәыцхәыцын:
– Уара иуҩыз ҭаҳмыжьуазар, уаҳа иҭҳажьуазеи?! Ишааман­
шәалахалак, раԥхьаӡа уара ушәҟәы ҭҳажьуеит, – сҳәеит.
Дгәырӷьаҵәа дындәылҵит.
Февраль 7, 1999 ш., амҽыша
Аамҭа хьанҭа иарҟьыцын, даара имаҷхеит абыргцәааҟәыӷацәа. Ус ишыҟоугьы, анаҟа-араҟа иуԥылоит. Миха Лакрба
«зыԥсы ҭоу библиотека» ҳәа ззиҳәоз, ажәа ҟәыӷақәа зҳәало
иацы, асабшаҽны, Аҭара чарак аҿы сыҟан. Ҳашцәажәоз:
– Изырҳәозеи, дадраа, адунеи акәтаӷь былгьо ахаангьы
изыҟалом ҳәа? – ҿааиҭит саҵкыс акырӡа еиҳабу Қарбеи
Кәыҵниа, ҳқыҭаҿы ҳаҭыр ду зқәу, – аимак-аиҿак, аҟыҟҿыҟ агхом адунеиажә. Ауаатәыҩса рнапы еикәырша еибабо ҟалашьа
амаӡам. Уи дыруп. Аха иабантәаауеи, изхырҳәаауазеи аԥсуаа
адунеи акәтаӷь былгьо ҳәа? Ажәытәан, дадраа, аҭаца данааргалак, амҳарахьы днаргон. Амҳара ашә аҿы анхәа асаан
ашырӡ аныԥсаланы, акәтаӷь анҵаны дылԥылон. Аҭаца акәтаӷь
аанылхуан, лнапы ианҵаны, амҳара дныҩналон, ашьшьыҳәа
инышьҭалҵон. Ирбылгьо амҳара агәы иакәлыршон, илыцә­
ԥымҽыр акәын. Уи иаанагоз уи акәын, аҭаца аҩны иҩналгалеит
аҭынчра, аҭыӡшәадара, аҳәатәеиқәшәара, аҟыҟҿыҟдара,
агәыбылра, апатуеиқәҵара уҳәа, ауаҩы дынзырхо ҳәа иҟоу
зегьы.

553

Февраль 14, 1999 ш.
Гәҭахәыцрак.
Исҳәахьеит, еиҭасҳәахуеит, доусы илахьынҵа шимоу еиԥш,
убасҵәҟьа ажәларгьы ирымоуп дара рлахьынҵа.
Аибашьра, ахлымӡаах рхыргараны рылахь ианызаарын
аԥсуаа.
Аибашьра аанаҳкылап, ҳаиааиӡарагьы, ҳара, аԥсуаа ҳаиԥш
имаҷу ҳзыҳәан аибашьра хырҵәагоуп, ҳақәӡааӡар ҟалоит ҳәа
аҳәара згәаӷьыз чарҳәаҩыс дрыԥхьаӡон, дрылырцон, избанзар аибашьра хырԥашьа змамыз, рылахь ианыз акеиԥш ирыдыркылеит ажәлар. Абыржәтәи ҳҭагылазаашьагьы дара иртәу
акакәны ажәлар анышәеит.
Иҟоу шәымбаӡои, шәлашәхама, шәдагәахама ҳәа разҳәо
чарҳәаҩыс дрыԥхьаӡоит, дара рзыҳәан ацәгьара зҭаху,
ахырҵәага ажәа зҳәо иакәны ихәаԥшуеит. Иашоуп, мышкызны рыблақәа аныхтлак, ҳара абзамыҟәқәа, иҟаҳҵоз закәызеи,
ҳара ҳзыҳәан абзиа зҳәаз, абзиа иашьҭаз, цәгьа-мыцәгьарала
ҳизныҟәеит рҳәашт, аха уи абаихәо ԥсышьацәгьа зырҭаз.
Иахьа уажәазы ажәлар реиҳараҩӡак ҳаҭыр зқәырҵо, ҳара
даҳтәуп ҳәа ззырҳәо ацәгьа-мыцәгьарақәа, аламысдарақәа
ҟазҵо роуп, избанзар Аԥсны рнапахьы иааргеит аӷьычцәа,
арҳәцәа, аҵарҭышагаҩцәа. Аобком амаӡаныҟәгаҩцәа раҵкыс
ақьафура рымоуп уажәтәи ҳчынуаа дуқәа.
Аҵәҩан иахаҳаз аҵәҩан дахаԥсуеит рҳәоит. Аамҭа еиқәа­
ҵәа, 1937 шықәсазы сиит. Уажәы, Аԥсцәаҳа сашҭа дҭагылоуп,
абзара аҵкыс, аԥсра иаҳа пату ақәуп.
Иҟаҵатәузеи?
Аӡы иагоз: «Анцәа! Анцәа! Усыцхраа», – аниҳәа: «Сара
сахьынӡаухәашаз суцхрааны салгахьеит, уанысшоз анапқәа,
ашьапқәа усҭеит, урҭ науҟьа-аауҟьар, аӡы уруеит!» ҳәа, –
наиаҭеикит.
Феврль 20, 1999 ш., асабша
Сан лҳәамҭак:
– Ақәыџьмақәа анеишьҭоу, ианууа, убжьы ҩҭцаны нарықә­
ҿуҭыр, аҟыԥҳәа убжьы ухәлашәоит. Убжьы аагагасгьы иа-

554

моу ақәыџьма аҟырҟоуп. Аҟырҟы аӡы аҵхны иужәыр, убжьы
аауеит рҳәоит, нан. Уахынла зыхәда абжьы гогьы убри ауп
хәшәыс иамоу. – Сасра џьара уаннеиуа, нан, аҩны уаныҩнало,
ашәхымс уқәымԥалан. Зышәхымс уқәԥалаз аԥшәма дӷархоит
рҳәон, нан, ажәытәан.
Февраль 28, 1999 ш., амҽыша
Аԥсуаа шаҟа ҳиеиԥшузеи Абрыскьыл. Анцәа дахьихым­
хәыцуаз, Анцәа иҿаԥхьагьы ихы ахьылаимырҟәуаз азы­
ҳәан дизгәаан, ашьамҭлаҳәқәа ишьаҵаны, аҳаԥы дҭа­
ҿеиҳәеит. Убасҵәҟьа ҳзиуит аԥсуаа ҳазегьы. Ҳнаганы
зынџьырла Урыстәыла ҳадҿеиҳәалеит. Урыстәыла атәцәа ир­
ҳәынҭқарроуп. Аҽи аҽадеи еицҵоукыр иаҩызахеит. Уажәы,
Қырҭтәыла ҳанампыҵыҵ, асовет аамҭа анхыбгала ашьҭахь
ҳаигәырӷьаҵәа иаҳҳәоит анхацәа рзыҳәан аамҭа бзиа ааит
ҳәа. Егьиашаҵәҟьаны, хыхь-хыхьла уахәаԥшыр, уажәы еиӷьу
аамҭа анбаиоухьаз анхаҩы. Адгьыл ашәахтә маҷӡаны иақәуп.
Шаҟа иҭаху никылар ҟалоит, шаҟа иҭаху арахә аниҵоит. Уи
усоуп. Аха инарҵауланы уазхәыцыр, Урыстәылантәи анхацәа
атәра иҭазцалаз ҳара ҳҿынгьы ишыҟоу убоит. Иргылоу ахыбра аамышьҭахь, анхаҩы уаҳа акгьы иара итәым. Адгьыл
иара иахьынӡаихатәым ихы дақәиҭӡам, аҳәынҭқарра атәра
дҭоуп. Аиҳабыра анхацәа ирарҳәоит, иаҳҳәап, араса рацәаны
еиҭашәҳа ҳәа. Иаҳҳәап, анхаҩы гектарк араса еиҭеиҳаит,
иааӡеит. Уажәы ашәахтә маҷӡаны ишәоит. Аха аамҭа аҽаԥсахыр,
адгьыл зтәу – аҳәынҭқарра ашәахтә рацәаны инаиқәнаҵар,
ишԥаҟаиҵо араса еиҭазҳаз? Иџьабаа аӡы иагеитоуп. Атәра
дызҭымҵырц азыҳәаноуп, Урыстәыла анхацәа адгьыл дара
ирхатәны изрырымҭо. Уи азакәан ҳара ҳҿгьы иҟоуп.
Абри аҵыхәала сиацәажәон депутатк. Адгьыл аҭирааахәара азин ҟаҳҵар, Аԥсны иқәынхо егьырҭ амилаҭқәа зегьы еимырҵәоит иҳәеит. Ҳәарада. Усеиԥш ашәарҭа ыҟоуп.
Аха азакәан убасеиԥш иҟауҵар ауеит, наҟынтәи ауаҩы дааны араҟа адгьыл изаамхәауа. Анхацәа рымацара ракәым,
Аԥсны иаақәынхо ҳазегьы ҳазқәиҭуи ҳазқәиҭми ҳаздырӡом,
ҳзиндоуп. Убри азыҳәаноуп ачынуаҩ даханы аҵарҭыша зи-

555

гауа. Уара узқәиҭу, ззин умоу ахьузымдыруа аҟынтә, иара,
ачынуаҩ ишиҭаху дузныҟәоит, иаҭаххар (аҵарҭыша иуҭар)
абзиара узыҟаиҵоит, иҭахымхар (аҵарҭыша иумҭар) ацәгьара
узиуеит. Ари аҩыза аҭагылазаашьа Аԥсныҟа иаанагеит ҳзыд­
ҿаҳәалоу Урыстәыла. Абар, Абрыскьыл илахьынҵа.
Март 6, 1999 ш., асабша
Схазы гәҭахәыцрақәак.
Ауаҩы ақәра ду ниҵыр шԥабзиам. Аха цәгьарас иамоу
иҷкәынраан, иуаҩраан уҳәа иааибахьаз, иааидыруаз зегьы
убасҟак инаҳәы-ааҳәуеит, иара ицәтәымхоит. Уи иаанагом
еицәахоит ма еиӷьхоит ҳәа. Даҽакхоит, зынӡаск даҽакала адунеи аҽеиҭанакуеит иқәра ду ахь даннеилак.
Исгәалашәоит саб ииҳәаз.
Иабхәында, саншьа Џьота Кәаӷәаниа иԥсҭазаара даналҵ,
анышә данамаҳда Кәтол, ҳаҩны, Аҭара ҳанааи, иҽиԥсахаанӡа,
илахь еиқәышьшьы, ҿымҭӡакәа акраамҭа ҳмаҵурҭа абарҵаҿы
дтәан саб. Издыруан иабхәындцәа ахҩыкгьы, иаашьцәа реиԥш
бзиа ишибоз, рыԥсҭазаара иалҵхьан иабхәындцәа Хәахәеи
Кәыҷыҷи. Уажәы аҵыхәтәантәи имҩахь днаскьаҳгеит иаанханы иҟаз иабхәында, иашьцәа гәакьақәагьы Қәыџьмахани
Махьали иԥхахьан.
Игәы сырӷәӷәарц, ажәа хаақәак аниасҳәа, ибла ӷрақәа хьаала иҭәны, ус ҿааиҭит:
– Исыхшаз шәыцәгьара Анцәа исимырбааит, аха сара
уажәшьҭа сыԥсыр сзеиӷьуп. Сиқәгәыӷуан иаанхаз сабхәында
дысхагылап, ауаа идышшылап ҳәа. Иаԥсам, дад, ақәра ду.
Ууаҩра згәалашәо аӡәгьы дҟалаӡом. Ҭаҳмадажәк дыԥсит
рҳәашт, уаҳа акгьы.
Адырҩаҽны, ауасиаҭ ажәеиԥш, даҽа ажәақәак сеиҳәеит
хашҭшьа змам: «Дад, иухьша сыхьааит, думдыруеи, аҵарауаҩ
Шьалуа Инал-иԥа? Ҳаҩны дааихьеит ажәлар рҳәамҭақәа
аниҵарц. Иашьеиҳаб, Ипполит ихьӡуп, Аӡҩыбжьа дынхоит.
Сара стәы здыруа иара иоуп. Анышә санамажәдо ажәа ишәҭ».
Убас егьыҟаҳҵеит.

556

Март 7, 1999 ш., амҽыша
Ишԥеилкаатәу Абиблиа иҳанаҳәо ахшыҩҵак: «Уҩыза
дуҵа­шьыцыртә иҟаумҵан!»
Иҟәышны иҳәоуп. Аха ақәныҟәашьас иамоузеи?
Уџьабаала, ԥхӡашала, иаҳҳәап, анхара бзиа ҟауҵеит, мамзаргьы хшыҩла аус зуа уреиуоуп, узшаз иулеиҵаз абаҩхатәра
инацуҵеит амаашьара. Урҭ анеицыла, иҟауҵаз иабзоураны, ухьӡ-уԥша шьҭыҵит, ҳаҭыр ду уқәырҵо иалагеит. Уи игәы
ԥнажәеит уҩыза. Ишԥаҟауҵо?
Ҩ-мцак урыбжьахоит: ма акгьы ҟамҵауа, уҿы-унапы
еиқәыԥсаны утәароуп, мамзаргьы уусқәа ҟауҵалароуп.
Ҳәарада, абри иазхәыцхьан ажәытәтәи ҳҟәыӷацәа.
Аԥсуаа ҳзықәныҟәаша хшыҩҵак ссирк рыԥшааит. Убри
иқәныҟәо иаауеит. Есҽны иуԥылоит иара.
– Ушԥаҟоу? – ҳәа уиазҵаар.
– Хар сымам, – иҳәоит аԥсуа.
Аӷьараҳәа сыҟоуп иҳәар, иҵашьыцра узцәырҵыр ҳәа
дацәшәоит. Аарла сыҟоуп иҳәар, иҵашьыцуа уреиуазар, дур­
гәырӷьар ҟалоит.
Иаҳаурызеи, ҳазшаз убас ҳаишеит, аха ҳаибашаҭалароуп.
Март 27, 1999 ш., асабша
– Нан, Анцәа ицәымӷхо, уеиҳа здыруа ииҳәо умаҳааит ҳәа
дишәиуеит, – лҳәеит, ҳшеицәажәоз, сан.
– Уи аӡәы даницәымӷу, нана, – сҳәеит сааԥышәарччаны,
– аха, нана, жәларык, милаҭк аницәымыӷхалак, шәҟәыӷацәа
шәцәымыӷхааит, ӷацәас иҟашәҵааит ҳәа дрықәшәиуеит, –
инацысҵеит схазы, – убри аамҭа ҳҭагылоуп аԥсуаа. Ҳзацәцар
– ҳаиқәхоит.
Апрель 24, 1999 ш.
Амҳаџьырра ашьҭахь Аԥсны адемографиа аҽшаԥсахуаз
аҟнытә фактк.
Иахьа Аҭара Аерманцәа рқыҭа ҳәа изышьҭоу, ажәытәан,
асовет мчы ҟалаанӡа Аҭарагьы иаргьы акакәын. Лакраа рхәы
ҳәа иашьҭан. Лакраа иртәын.

557

Ачачба, Аԥсҳа ус иеиҳәеит Алакрба: – Агәыжь уақәтәаны
мышкы шьыбжьаанӡа узыкәшо адгьыл уара иумаз ҳәа.
Убас егьыҟаиҵеит.
Лакр Кадыр ҩыџьа аԥацәа иман, Платони Самсони ҳәа. Кадыр иԥҳәыс Маршьанԥҳан. Ирыбжьалаз заҳҭахузеи, Платони
ианшьа иԥа Мышьа Маршьани аиӷара рыбжьан.
– Убри, нан, Лакр Платон иԥҳа, сашьа Џьота Кәаӷәаниа
иԥшәмаԥҳәыс лакәын, – ҿаалҭит сан, – лара, Лакрԥҳа, Кәыҵ­
ниаа драаӡеит.
Уажәтәи ҳҭагылазаашьа мԥсахӡакәа, абас мацара ҳца­
лозар, даҽа шықәсқәак рыла инаӡоит ҳаӷацәа ирҭаху, ргәы­
рԥса ҳақәшәоит, Аԥсны ҟалоит, аха Аԥсны инхо аԥсуаа убасҟак
имаҷхоит, џьабаа дук мбаӡакәа аӷа импыҵихалартә.
Аԥсахра далагар, иаҳагьы ҳаицәахар?
Асовет мчы анхыбгалашаз аамҭа даара иугәаланаршәоит
уажәы ҳшыҟоу. Ирҳәоз закәыз асовет уаа? Иаахтны ирҳәон:
«Ас нхашьа ыҟаӡам» Аха анхашьа бзиа аҟаҵашьа аӡәгьы
издырӡомызт. Ибзиаӡаны иаҳдыруа акоуп – иааумԥыхьашәаз
амҵарсра, аҳәынҭқарра аҵаӷьычра, иҵегьы ахырбгалара.
Ҳаибарсны амҩа ҳануп абольшевикцәа рымҩа – иаҳа-иаҳа
аӷарра, ацәибаҳәра, аҿарацәа рыбжьыхра. Ацәгьарақәа
раԥхьа игылоуп доуҳала аҭацәра, ауаа ҟәыӷақәа, ауаа
ламысқәа ахьымцхәхаз. Ҳаԥсуара, ҳаламыс рҽырҵәахит.
Даараӡа сархәыцит зыҷкәын дҭахаз анык илҳәаз:
– Сара санҵәыуо, аҩны ашә аркны сҵәыуоит, сгәылацәа
идсырбарц сҭахым.
Даҽа анык:
– Ҳара, нанраа, иаҳгаз аиааира жәҩан икыду амра иаҩы­
зоуп. Аха, нанраа, амра лыхәҭала иузыхҩом.
Ихсыркәшап исаҳаз лаф хәыҷык ала.
Агыруа изыҟамҵаз иҽы иҟанаҵеит. Аԥсыуак агыруа иҽы
ицәигарц иааникылан дақәтәеит. Аҽы уразаарын. Иҩит. Аԥсуа
даамҵарсны Егры дырганы Жәыргьыҭҟа дагеит.
Ииун 18, 1999 ш., Аҟәа
Ашьыжьымҭан шаанӡа амшын аҟәараҿы снеит. Амра
ашьхақәа иҩарывҵуан. Ажәҩан кеикеиуа ицқьан. Амшын

558

акәзар, ираҳаҭӡа, иааршаз аахыс цәгьара ҟанамҵацшәа,
иҭынчӡа аҭра иҭаиан.
Аҟәара дықәтәан, зхахәы ҟәашӡа ишлахьаз, қәрала
зуаҩра инахысхьаз хаҵак. Иара иҷыдахаз ладагьы ҩадагьы
уаҩԥс дыҟамызт. Абри ахаҵа ҩажәаҟа шьаҿа иаԥхьаҟа инаскьаганы, ахаҳәра инылаиргылеит, иахоума, иацоума џьоукы
иржәуазар акәхарын ауатка ԥаҭлыка. Дхынҳәны дааин,
иҭыԥаҿ днатәеит.
Ишьҭахьҟа насҭха сгылоуп, сибаӡом.
Инапсыргәыҵа иҵаӡашаз хаҳәк аашьҭихын, аԥырҳәа
иршәны аԥаҭлыка инагәыдиҵеит.
Иамаахаӡеит.
Еиҭа иагәыдиҵеит. Еиҭа изақәмыршәеит. Дгәаазар акә­
харын, ахаҳәқәа еишьҭархханы рыршәра дналагеит. Ииулак хаҳәк ааирхеит. Аԥаҭлыка ҟәыбаса инкаиԥсеит. Ашь­
хақәа иҩарывҵны зшәахәақәа амшын инхыӡсалоз амра
ашҟа даанаԥшит ихы-иҿы ихаччауа, амра, иубома абзиара иҟасҵаз иҳәозшәа. Дыцәгьоуп, дыбзиоуп ҳәа еилых
ҟамҵакәа, зегьы ирықәыԥхо амра ажәҩанахь ихалон. Ахаҵа
бырг, иҟаиҵаз ацәгьара иҵегьы иациҵарц, иҵегьы ахаҳәқәа
рыршәра далагеит, иԥҽны икаижьыз аԥаҭлыка иақәкуа.
Аԥҽыхақәа анырацәаха, игәалаҟазара иҵегьы ишьҭыҵын,
дышьҭыԥраауашәа «имҵәыжәҩақәа» еиҵыхны дҩагылеит.
Имаха-шьаха иҵегьы инаирхха-ааирххеит, сзакә хаҵа ӷәӷәоу
жәбома ҳәа амра, амшын, ашьхақәа, амш лашара ахаҭа зегьы идырбауа, нас амшын дынҭаӡса-ааҭаӡсан, ихы-игәы
дақәгәырӷьо, иҽааилаиҳәан, дцеит. Уи ауаҩ наҟ дысхашҭырц,
џьара даҽакы сшазхәыцуаз, иаасгәалашәеит, зыԥсаҭа
шкәакәахаша, саби сареи зны ҳаицәажәарак. Ус снаиазҵааит:
– Абахҭа аҭакреи аҭыжьреи, ацәгьеи абзиеи акыр ухугахьеит, иубахьеит. Уажәшьҭа уқәрахь унеит. Угәы ишԥаанаго,
уԥсҭазаараҿы зегь реиҳа иугны иуԥхьаӡои?
Акраамҭа дхәыц-хәыцуа, нас ҿааиҭит:
– Сара исыгыз аҵкыс, даҽаӡәы игыз иаҳа избон. Сеи­
қәзырхаз акоуп: ауаа рыгәшәымшә баны, ҳаҭыр рықәҵаны
срацәажәон. Иумаҳахьеи, дад, ауаҩы дҿарҳәоит ажәала,
арахә – шахала.

559

Октиабр 6, 1999 ш.
Сааизар аахыс усоуп сшаауа. Сызшаз бзиарак анса­
ҭәеишьалак, адунеи аҟны ацәгьарагьы шыҟоу схашҭыр ҳәа
дшәошәа, уеизгьы-уеизгьы цәгьарак, гәеиҵахарак наԥи­
шьуеит. Аха цәгьарак санақәшәалакгьы, инашьҭарххны убас­
ҵәҟьа бзиаракгьы насзылбааишьҭуеит.
Ашәҟәыҩҩы изыҳәан ишәҟәы аҭыҵра ныҳәоуп, гәыр­
ӷьароуп.
Сара сзыҳәан сышәҟәқәа иҭыҵхьоу акы еиԥшым иҭыҵыз
сроман «Ахамышҭыхә». Сгәаҵәа ашьала иҩуп. Цәаҳәа
заҵәыкгьы хыҭҳәаам. Иҭыҵыз аҵкыс акырӡа еиҳан анапҩымҭа.
Иахьынӡалшоз еиласцалеит, исыркьаҿит. Ашәарыцаҩ бзиақәа
рҵас сықәныҟәеит. Ашьацма ҭаԥсаны ихысуеит, иаҳҳәап,
акәтыхьшь ианеихсуа. Ақәыџьма ианеихсуа, ашәақь апатрона
ҭарҵоит ахызаҵә зҭоу.
Сышәҟәқәа зегьы реиҳа ақәҿиара аиуит «Ахамышҭыхә».
Анасыԥ лаша Анцәа илиҭааит аҭыжьра азыҳәан аԥара сызҭаз,
саншьа Џьота Кәаӷәаниа имаҭа Мира Ԥлиа-ԥҳа.
Сыҷкәын Дауҭ игәабзиара еиӷьхан, анацистцәа ианҭа­
ԥыржәаз сцацха (агематома), ашьыршәы исыӷрашәыз, аоперациа ҟаҵаны, санеиқәдырха, сышәҟәгьы иснаҭаз агәышьҭыхра
уҳәа, абарҭқәа неицылан, мҵәыжәҩада сԥыруа ажәҩан
саҵаԥшуа адәы сшықәыз, иаалырҟьаны лыԥсҭазаара далҵит
сан. Ашәы аасшәысҵеит. Исаҩсхьоу сышықәсқәа зегьы ккаӡа
иҭацәит. Ҳхәышҭаара еиқәзырхаз ҳан лоуп. Иааҳамаз зегьы ааҳамхны, ажәлар раӷа ҳәа, ҳашҭа аӡәгьы данҭамлоз
аамҭазы, саб дахьҭакыз Ниандома аҟнытә ашәҟәы аарышьҭит
саб дыԥсит ҳәа, ашьҭахь имцхеит. Ҳан лашьцәа аҩны иааит
бхәыҷқәа быманы ҳара ҳахь баала ҳәа.
– Шәымаҳә сзааигаз ихәышҭаара смырцәарцоуп. Иҳахшаз
ҷкәынцәоуп. Ирызҳап. Аамҭа аҽаԥсхып, – лҳәан, илымуит,
ҳлыманы дымцеит. Агәаҟрақәа зегьы лхылгеит.
Сани саби жәибжь шықәса рыбжьан. «Беиҵбыми, сымаҵ
ула», – иҳәалон лафны. Сангьы даараӡа алаф лылан. Ҳаб
данԥсы, ԥыҭк ааҵхьан: «Шәаб иқәра аҟынӡа снеиаанӡа
сыԥсыр, уаҟа, анарцә саннеилак, беиҵбыми, сымаҵ ула ҳәа
сыхҭеикуеит. Иара, аԥсцәеирымга, иқәра аҟара нысҵыроуп»

560

– лҳәалон. Иџьоушьаша, иаарыцқьаны саб иқәра аҟны даннеи, ԥшьынҩажәибыжьба данаарҭагыла, лынарцәымҩа дны­
қәлеит.
Ишысҳәаз еиԥш, иааҳамаз зегьы ҳамхны, амла ҳакны,
аԥсра аҟынӡа ҳаннеихьаз аамҭазы, ҳара, ҳани, сашьеиҳаби,
сареи акәасқьаҿы ҳашьҭалон. Ашьыжьымҭан ҳан дангыла,
амаҵурҭа даныҩнала, ашьҭахьтәи ашә аартын, иҩнагылан
шылала иҭәны ааҵәа. Ҳан убриаҟара дгәырӷьеит, дыҩны
дынхалан, ҳгәыдкылара далагеит, лылабжышқәа хаҟәҟәала.
Ҳшыцәаз, маӡала, аҵхыбжьон, ашыла ҳазназгаз, иҳаиҳәеит
акыр шықәса ҵхьаны. Уи, саб иашьа иеиԥш ҳаҭыр зқәиҵоз
Камҷыҷ Кәыҵниа иакәын. Ихсыркәшап арҭ анҵамҭақәа А. С.
Пушкин иажәақәа рыла:
Декабр 17, 1999 ш.
Уажәааигәа, Аҟәа аҳаиртә баӷәаза ахыбра хадаҿы,
хыхьтәигьы ҵаҟатәигьы азалқәа рҿы ачара, иаабац, иҳаҳац
аԥсуа чара ыҟан. Акыр шықәса аԥырҩыс аус зухьоу, уажәы,
аԥсуаа ҳажәҩан ҳахьақәиҭым иахҟьаны, аҳаирпланқәа
ахьым­ԥыруа аҟнытә, ишырҳәо еиԥш, адгьылаҿтәи аусқәа
ирҿу Латариа хаҵарԥыск ԥҳәыс дааигеит. Сара ҭамадас сыҟан.
Нас иҟалазеи, аӡбахә сзалацәажәазеи, хаҵарԥыск аҭаацәара
далалазар, сара ҭамадас салырхзар, ишаабац имҩаԥысзар?
Иҟалаз убри ауп, аԥхыӡ аргамахеит. Схаҭа сшаҳаҭмызҭгьы, заа
издыруазҭгьы уи аԥхыӡ, исазҳәалакгьы иуӡбеит, ухы иҭуҳәааит
ҳәа сеиҳәон.
Ажәа ахы умҳәакәа аҵыхәа узҳәом. Аԥсны ақырҭцәа
ақәлараны, аибашьра дуӡӡаҵәҟьа аҟалара хымзҟа агын. Уахык, ҵхагәаны, асааҭ ҩба ирхысхьаны, сҭаҳәахаа сшыцәаз,
аҭел абжьы саанарԥшит.
– Уарбану? Иуҭахыда? – сыбжьы цәылашьшьӡа, сгәамҵ­
хамҵуа снаиазҵааит.

561

– Иуацәажәо Алиоша соуп, Латариа Алиоша! – иҭыҩт аӡәы
ибжьы.
– Уабатәи Алиошоу, иуҭахузеи?! – дысзымдырӡеит.
– Алиоша… Рижик соуп, уара, Рижик, – иҳәеит. Ихьӡшьара
аниҳәоуп дансгәалашәа.
– Уа, Рижик, бзиароума, уара, уабантәиасуеи? – даараӡа
иџьасшьеит, избанзар издыруан шаҟа дыԥхашьаԥхаҵаҩыз.
Аҵхабжьон аҭел дасны уирҿыха акәым, аус ахьызуа даннеилак хынтә дсазҵаауан уеилахоума, аамҭа уцәызгома ҳәа.
– Идуӡӡаны сминауаҭуп, издыруеит, аҵхыбжьон ацәа уал­
схт, аха уаҳа исзымчҳаит, сузамысыр, сгәы ԥжәаны сыԥсуан.
– Уааи арахь, уабантәиасуеи?
– Сабанеиуеи, ааигәа сыҟоу џьушьома, Москвантәи сасуеит. Москва, асасааирҭаҿы сыҟоуп. Сминауаҭуп, абааԥсы,
сминауаҭуп. Аиаша саҳәа, бзиароума, иҟоузеи? Аҟәа кыр
ҟалама?
– Иуаҳазеи, цәгьара ҳәа егьыҟам, бзиароуп.
– Аеропорт аҟны аԥсуааи ақырҭқәеи еилалеит, ацәгьара
рылибахит ҳәа акыр уаҳазар? – днасазҵааит.
– Иарбанзаалак цәгьара ҳәа егьыҟам. Ҳәсақәаки хацәа­
қәаки меибарԥсызар, уаҳа, анцәа иџьшьоуп, акгьы ыҟам. Иуа­
ҳазеи?
– Ԥхыӡк збеит, сзыцәом. Снеир иуасҳәап, – шәынтә дсы­
минауаҭны аҭел нықәиҵеит.
Хымшҟа ааҵхьаны, Москвантә дшаахынҳәыз, сусураҿы
днеит Рижик, Алиоша Латариа.
– Ԥхыӡ избаз уасҳәап, – ҿааиҭит аԥсшәақәа анааибаҳҳәа,
– Аҟәа аеропорт аҟны аус аазуа зегьы, аԥсуаа, ақырҭцәа,
аурысцәа, ҳазегьы ҳаилыхо ҳаилахуп, исзымдырӡо аԥсуаагьы
рацәаҩны иҟахуп. Ҳазегьы абџьарла ҳаибыҭахуп. Абас
ҳшеилыхоз, абра иҟаз аԥсуаа зегьы ҳҩарылҵыхит, ҳазегьы
ҳаицрыхәхәа аеровокзал ду ахыбра ҳҩықәлеит. Уаҟа иахагылаз ақырҭуа бираҟ ахҳәаны илкаҳажьит. Иҩышьҭыхны
аԥсуа бираҟ ҩахаҳаргылеит, ҳазегьы ҳгәырӷьаны «ураа!» ҳәа
ҿаҳҭуеит, аҟәҟәаҳәа ҳхысуеит. Ҵаҟа санааԥш, аӡәызаҵәык
дыҟамкәа, анышә ихәыҵалазшәа, ақырҭцәа ықәҵны ицахьан.

562

– Лабҿаба уахаанхо Анцәа иҳәааит, ԥхыӡымш убааит! –
уаҳа иасҳәоз.
Аамҭақәак набжьысит. Аибашьра хлымӡаах ацара иаҿуп.
Ианар мза, 1993 шықәсазоуп. Ԥхыӡла аԥсуаа маӡала
аҳаирпланқәа ртәарҭа ҟарҵеит. Акыр жәашықәсақәа раахыс
Аԥсны зеиԥш ҟамлацыз аӡынра бааԥс ҟалан, асы шьҭоуп,
аҷҷаҳәа иҵаауеит. Аҵхыбжьон, Ҭхьынатәи аеродром аҟны
ҳтәоуп Гәдоуҭантәи абџьари аџьаԥҳани назгаз аҳаирплан «Кукурузник» аԥырҩы Алиоша Латариа иҩызаки ҳареи. Ҳпечка
амца ҭоуп. Аҳаирплан аидара ақәхра иаҿуп џьоукы. Алиоша
иԥхыӡ аасгәалашәан, абраҟа итәаз инарасҳәеит.
– Аиааира шаҳгалак, Аҟәа аеропорт аԥсуа бираҟ шына­
хаҳаргылалак, Рижик ԥҳәыс дааганы, ачара убраҟа иуроуп, –
рҳәеит ари заҳаз.
Абри аԥхыӡ, аа, аргамаду абыржәааигәа иҟалеит. Аҳаир­
баӷәаза ахыбра хада аԥсуа бираҟ ахагылоуп, Рижикгьы
ичара убраҟа иуит. Ишԥеилкаатәу абри зегьы? Уаҳа ҳәашьа
узаҭом: убас ҳалахь ианын, иҟалаша хырԥашьа амаӡам. Уи
аӡәы иԥхыӡ иалашәоит, даҽаӡәы, иҿазыршәыз изымдырӡо,
иажәа иналаиҵоит. Исзырҳәазеи, исҿазыршәазеи… Аригьы
џьашьатәӡами? Иҵып уажәшьҭа ҩажәаҟа шықәса, ажәабжьк
сҩит «Уахакгьы» ахьӡын. Саныхәыҷыз сыблала избаз хҭыск
иахҳәаауп. Анемец-мпыҵахалаҩцәа рҳаирплан еихсны
икарыжьит ҳара ҳтәқәа, ҳқыҭа аҳәааҿыҵәҟьа. Ажәабжь
ахьаанҵәо аҭаҳмада алемсаа рҳаирплан азыҳәан иҳәоит:
«Шәаламкьысын. Ус икажьзааит. Инахәаԥшуа ирдырлап,
ӷашақә ҳара иҳақәло иԥеиԥшхо!» Анцәа исҿаиршәыз абарҭ
ажәақәа ақьаад ианысҵеижьҭеи абасҟак шықәса ҵхьаны,
абри анемеццәа рҳаирплан ахькажьу азааигәараҵәҟьа ила­
гәыдҵаны, уажәтәи аибашьраан иҟәыбаса илкарыжьит ақыр­
ҭуа мпыҵахалаҩцәа рвертолиот.
Уаҵәы иҟалараны иҟоу иахьа иааины ҳхы-ҳгәы иҭалахьеит,
иԥыруа аҳауа иалалахьеит, еилкаашьас иоуҭозеи акәымзар.
Ианвар 1, 2000 ш., асабша
Азқьышықәса ҿыц ҳҭалеит. Иисус Христос диижьҭеи ҩ-нызқь
шықәса ҵит ҳҳәеит, аха шаҟа нызқь шықәса ҵызеи, иаҳҳәап,

563

Гомер диижьҭеи? Христос иаҵкыс акырӡа ашәышықәсақәа
деиҳабын «Илиадеи» «Одиссеии» аԥызҵаз. Изымԥсызеи урҭ
арҿиамҭа дуӡӡақәа? Егьа зқьышықәса царгьы, ауаҩы адунеи дықәнаҵы дышуаҩу даанхоит. Уи иаанагозеи? Иахьа
илоу абзиарақәа, ауаҩра ҳәа ззаҳҳәо, акыр зқьышықәсақәа
уажәаԥхьагьы илан, иара убасҵәҟьа иуаҩымрақәагьы,
ҳаԥхьаҟагьы егьа зқьышықәса царгьы убас акәхоит.
Азқьышықәса ҿыц… Ҳашԥаԥылеи иацтәи асовет уаа?
Хыла-хшыҩлагьы, цәала-жьылагьы зегь рыла ҳхәахәачахәаны, зшьапқәа ҭԥаз ҳаиҩызаха ҳаԥылеит. Ииасыз
аҩбатәи азқьышықәса аԥсуаа ақәԥара иаҿын, ирцәыӡхьаз
рхатәы ҳәынҭқарра аҟаҵаразы. Иахәаҽыртә аҟара ашьа
карҭәахьеит. Аҵыхәтәан рхықәкы анынаӡа, аҽныҵәҟьа инаркны аҽырӷәӷәара иалагеит иаҳгаз аиааира хзырбгалаша
амч еиқәаҵәа. Бзиарак анҳаулак, уеизгьы-уеизгьы цәгьарак
ҳахьуеит. Уи, аиқәырхага хшыҩҵак, исахьаркны ажәытәан
ирҳәахьеит – Нарҭ Сасрыҟәа иашьцәа дҭадырхеит. Бзиара дук
аныҟаиҵалак, рыцҳарак дақәшәон, дҭахаанӡагьы. Сара аеҵә
кыдсымԥааит, аха сызшаз бзиарак ансаҭәеишьалак, иаарласны уеизгьы-уеизгьы гәаҟра бааԥсык снақәшәо сааилоит.
Сызшаз хәы змам аҳамҭа ду сиҭеит – аԥсҭазаара, адунеи лашара сирбеит. Уажәшьҭа цәгьарак узызуроуп иҳәазшәа, убри
ашықәсаныҵәҟьа ажәлар раӷа ҳәа ахьӡ цәаԥҽыга наихҵаны
дҭаркит саб. Данҭарк ашьҭахь иаарласны, иашьеиҳаб
Қәыџьмахан дыршьит. Иара машәырла деиқәхан, дхырҵеит.
Шықәсык аасхыҵаанӡа, сан излалҳәоз ала, убасҟак
иӷәӷәаны сычмазаҩхеит, агара сышгараз сгараԥсит. Санду
ашҭаҿы агара налыргылан аҽы аӷәра ианкны хынтә сгара
дакәшеит: «Ихьша сара сагааит, иԥсы ацымхәрас сара сыԥсы
га, сыҽгьы саргьы ҳга, ухьышьаргәыҵа сакәыхшоуп» ҳәа, –
диашьапкуа.
Сара сыԥсы ааит, сеиқәхеит, ачымазара бааԥс сацәцеит.
Шықәсык ааҵхьаны лыԥсҭазаара далҵит санду, саб иан.
Даҽакгьы.
Ҳаибашьраан, ақырҭуа нацистцәа сытҟәаны санрымаз, сҩызцәа дуқәа рыбзоурала, сеиқәханы санрымпыҵыҵ,
ҳиааира ду ашьҭахь, саншьа Алмасхан Кәаӷәаниа иҷкәын

564

Џьумка аибашьраан иҭаацәеи иареи Аҟәа далаханы дшыҟаз,
иԥсҭазаара далҵит.
Срыдышшыларц снеит. Иԥҳәыс Ҭина Лакрԥҳа исалҳәеит
абас:
– Иумдыруеи уаншьа иԥа шаҟа бзиа уибоз, есқьынагьы
дулаҽхәон. Утҟәаны уанырга, џьоукы иарҳәеит. Хьаа дус
иҟаҵаны дааит аҩныҟа. Аныхачаԥа аҿаԥхьа ишьамхқәа арсны
дҩагылан: «Сызшаз ухьышьаргәыҵа сакәыхшоуп, саҳәшьаԥа,
ухьӡ, ужәла ҳәаны, акыр ихьраны дыҟазар, аа, абар, сшьамхы
арсны уҿаԥхьа сгылоуп, иара иԥсы ацымхәрас ига сара сыԥсы,
иара деиқәырха!» ҳәа, – Анцәа диашьапкит. Ахымш рыҽны
игәы ааихьын, иумдыруеи, сара сҳақьымуп, дысзеиқәмырхеит,
иԥсҭазаара далҵит.
Анцәа дыҟаҵәҟьоуп ҳәа ишьақәырӷәӷәаны аҳәара сцәуа­
даҩуп, аха агәра згоит ишыҟоу алахьынҵа.
Ихсыркәшап.
Адырра ҵаулеи аԥышәара дуи ҳаманы ҳаԥлеит ахԥатәи
ашәышықәса. Аха ауаатәыҩса ҳахьынтәааз шаҳзымдыруа
еиԥшҵәҟьа, иҳаздырӡом ҳаԥхьаҟа ҳахьцо. Уи насыԥуп,
еиқәыр­хагоуп.
Ианвар 8, 2000 ш.
Акультура ҳаракы…
Аԥсҭазаара асахьақәак…
Аҵара бзиа змоу, аҟәыӷарагьы згым сдырҩыки сареи
ақалақь аҟны ҳаиқәшәан:
– Ажәытә ашықәс ҿыц ааигәахоит. Уаала аҩнынӡа,
аԥшәма­ԥҳәыс ҭаҵәах-маҵәахк лымазар ҳбап, ҳааибаныҳәап.
Сан дургәырӷьап. Иумдыруеи, шаҟа ҳаҭыр уқәылҵо, – аниҳәа,
сгәы ааԥшаан, адәқьан сныҩнаххын, ихәыҷқәа, иан, иԥшәма
уҳәа камфетқәак аарзаасхәан, иҩныҟа сиццеит.
Ачысеишәа аадырхиеит.
Ифаны, ижәны ҳаныҩагылоз:
– Ари умбои, нан, сара абри чеиџьыкас исыԥхьаӡоит, –
лҳәан, сдырҩы иан ишеибгаз ачуан иааҭыхны, асаан ианҵаны,
ишаҳәшаҳәуа иаалган, астол иаақәлыргылеит ачхәар.

565

– Иҟалазеи, ди, ҳасас ачхәар ада иҿаҳҵо ҳамамкәа ҳа­
ҟоума? – иҳәеит сдырҩы.
– Ус акәым, нан! Ари чеиџьыкоуп. Ачеиџьыка пату ақәуҵар,
уаргьы пату уқәнаҵоит. Смаҭацәа, ранду дрыкәыхшоуп, иасыршьцылан, еилаҳаны ирфоит ачхәар, – ҿаалҭит иан, – ҳара,
нан, ақыҭа ҳааӡеит. Ақыҭаҿы абысҭа анкнухлак, ачуан аӡы
нҭоуҭәоит, нас ачхәар аныԥсаалак, алақәа, ацыгәқәа ираҳҭоит.
Урҭгьы рыԥсы ҭоуп, анцәа ишеит. Ирҿоуҵо уара иухаҳауеит.
Араҟа, нанраа, ақалақьаҿ, ирбааӡаны, иршьышьны, шәыпату
схы иқәуп, џьоукы ашьышьмаҭра иҭарҭәоит. Ари гәнаҳароуп.
– Уи аныбҳәа, ишәасҳәап саб иҟаиҵаз, – сҳәан ҿаасҭит, –
сахьынхо шәдыруазар акәхап, акинотеатр «Сухум» ааигәара,
убри аганаҿы иҟоуп ашьышьмаҭра. Ҳуадаҿы акәымкәа, убри
ашьышьмаҭрахьы дцалон. Иҭацацәа, иԥҳацәа иреиҳәон ахрыӷ
ҵыӡәӡәааны икашәҭәала, ашьышьмаҭра иҭашәымҭәалан ҳәа.
Инациҵон даҽакгьы. Егьа шәбеиазаргьы, ишәзымфо ача
аашәымхәалан ҳәа.
– Ааи, нан, афатә иԥшьоу чысхәуп, – лҳәеит сдырҩы иан.
Даҽазнык агәра згеит шаҟа ииашаны ирҳәахьоу:
«Ажәытәан ауаа ҵарада иҟәышын» ҳәа.
Февраль 14, 2000 ш.
Узырччаша ҩ-лафк.
Актәи.
Еизарак аҿы ахацәа еидгыланы ишцәажәоз, дегьызеи­
ӷьымхаз хаҵа бзиак иԥсы аамаҷхан агәараҳәа дҩарылаҳаит,
иҳәеит.
Рызегьы еикәшаны ихагылоуп.
Ҳаџьмаҭ захьӡыз, иҳәеит, дрывагьежьуеит: «Снашәышьҭ!
Иааигәара снашәышьҭ!» ҳәа, – зны ихахьы днеиуеит, нас
ишьапахьы диасуеит, иабаихьуеи, ихы ихьу, ишьапы ихьу ҳәа
дрывагьежьуеит, иҳәеит.
– Уара, Ҳаџьмаҭ, иааигәара унаҳашьҭып, аха уара узхәар­
ҭоузеи, акыр ахәшә удыруама? ҳәа – инаиазҵааит.
– Сароу?! Сара акгьы сахәарҭаӡам, – иҳәеит Ҳаџьмаҭ.
Аҩбатәи алаф.

566

Ҳаџьмаҭ деиқәара-еиҵараха, илахь еиқәышьшьы дышнеиуаз, иҳәеит, агәылара ақыҭаҿтәи, Чаҳмаҭ захьӡыз хаҵак
дааиԥылеит.
– Иухьзеи, Ҳаџьмаҭ, уара еснагь ууаҩы лахҿыхын, насгьы ахаан шьапыла уныҟәо сымбацызт, бзиароу? – ҿааиҭит,
иҳәеит Чаҳмаҭ.
– Ееи, Чаҳмаҭ, убаарашәит, сынҵәеит, сыршьит, сындыр­
ҵәеит, – наиаҭеикит Ҳаџьмаҭ, – сҽы сцәырӷьычит, сшьапқәа
сыҵырхит.
– Сҽы уҳәоу? Уара уҽы алахь ҷашьума? – днаиазҵааит
Чаҳмаҭ.
– Ааи, алахь ҷашьуп.
– Ахаҭа ҽызми?
– Ааи, ҽызуп.
– Арӷьарахьтәи ашьҭахьтәи ашьапы хьышьашми?
– Ааи, ихьышьашуп.
– Зылахь ҷашьу аҽыз, зарӷьарахьтәи ашьҭахьтәи ашьапы
хьышьашу аҽы сара исымбаӡеит, – иҳәеит Чаҳмаҭ.
Февраль 16, 2000 ш.
Иҟаӡамзар… Мап, имаҷӡазар ҟалап адунеи аҿы даҽа
милаҭк, аԥсуаа раҟара зыԥсадгьыл азыҳәан зхы-зыԥсы
иамеигӡауа, зыԥсадгьыл ахьчаразы, аиқәырхаразы аԥсра иазыхиоу, хьаҵра ззымдыруа. Аха иара убасҵәҟьа иҟамзар…
мап, имаҷӡазар ҟалап адунеи аҿы даҽа милаҭк, аԥсуаа раҟара
иаармарианы, изаҟаразаалак хьаас иҟамҵакәа зыԥсадгьыл
ааныжьны иқәҵуа.
Ари зеилкаара уадаҩу аԥсуа имаӡақәа ируакуп.
Март 1, 2000 ш.
Ашьыжьымҭан шаанӡа, Аҟәа ақалақь агәҭа, аџьармыкьа
ашҟа схы рханы сышнеиуаз, аҩны еихагылақәа ирзеиԥшу
агәарԥ аҟнытә, иаалырҟьаны, сааигәараҵәҟьа агәақьҳәа ахысыбжь геит. Абжьы ала аилкаара мариан ашәарыцага ашәақь
ала дышхысыз. «Абраҟа иишьуазеи?» – сҳәан, снымҩахыҵын,

567

азеиԥш гәарԥ сынҭалеит. Аԥсуа шәақь ижәҩа иахшьны, ашәч
зқәу аҵла дамҵагылоуп иишьыз ардәына кны, инарҳәыаарҳәуа дахәаԥшуа хаҵак, аспорт маҭәала иҽеилаҳәаны.
Снаихәаԥшызар, ибзиан издыруа аԥсуа хаҵак иоуп.
Иҟасҵара сзымдыруа сшанханы сааҭгылеит. Зықәрахь инеихьоу ахаҵа, аҵәца анику, мамзаргьы аизарақәа раан,
шәыбзиаха, ацәгьамыцәгьарақәа ҟашәымҵан ҳәа, – аҿар
ирылабжьауа, ахшыҩи аламыси дзырҵауа, ақалақь далазаап
ардәынақәа шьуа.
Згәы иҭажьцәаз аӡәы иеиԥш саақәгьежьын, аԥсшәа иам­
ҳәаӡакәа сымҩахь сҿынасхеит. Иаҳәатәыз сызиамҳәеит. Схы
сабашьуан. Ари исҳәо заҳауа дысхыччааит, ухы аҭыԥ иқәҟьама,
Аԥсны уажәы ҿаасҭарас, цәгьарас иааҟоу зегьы анымҩаԥысуа,
аҽнышьыбжьон ауаа ирықәланы иандырҳәуа, иргәыдҵаны
ауаа аныршьуа, уара аӡәы ԥсаатәк ахьишьыз цәгьара дуӡӡак
ҟалеит ҳәа угәааны уалацәажәоит ҳәа.
Абри афакт хәыҷы сшазхәыцуаз, иаасгәалашәеит ашәҟәы­
ҩҩы ду М. Булгаков иповест «Собачье сердце» аперсонаж,
апрофессор Преображенски ииҳәаз:
Дасу ииҭаху ҟаиҵозар, дасу дахьгылоу, иахьааиҭаху
ацәгьара ҟаиҵозар, иаҳзыҟаҵарушь адемократиатә ҳәынҭ­
қарра?
Акитаицәа ирымазаап ашәиԥхьыӡ бааԥс: «Чтобы ты жил в переходный период».
Ҳаамҭазы ирҳәахьеит аԥсуаа: «Аҵла иалыҩрыз амаҭ ицҳаит».
Абарҭ ахшыҩҵакқәа узааиуеит иахьатәи Аԥсны
аҭагылазаашьа уаназхәыцуа.
Иахьынӡацәгьаз, иахьынӡабзиаз – уи даҽа зҵаароуп.
Ишыҟазааалак, ҳәынҭқаррак ҳашьцылахьан. Уи азакәанқәа
ҳдыруан. Иаҳдыруан аԥсыҽрақәа, иаҳдыруан иахьыӷәӷәаз.
Дшыцәаз ихы ԥҽны дааԥшит ҳәа шырҳәо, иаалырҟьаны,
ҽнак уи аҳәынҭқарра дуӡӡа, зуасхырқәа хыжәжәаз аҩнеиԥш,

568

агәгәаҳәа ибганы еилаҳаит. Иҟам, иқәӡааит ҳзааӡаз аҩны.
Асовет ҳәынҭқарра, аимпериа дуӡӡа зықәшәаз абри
арыцҳара аԥсуаа инаҳзацлеит даҽакгьы. Аибашьра ду
наҳзыҟалеит, иҭахаз ҭахеит, еиқәхаз ҳалҵит ҳҟәаҟәа-чаҟәаны,
ҳхыблаа-ҿыблааны аҳаскьын бзиа шаҟа амч каԥсауа убасҟак
аҽарӷәӷәоит аҳаскьын бааԥс. Ауаа ҟәыӷақәа, ауаа ламысқәа,
абанҭ хыхь исҳәаз арыцҳарақәа аҩба ирыхҟьаны рыхшыҩи
рымчи анааԥса, ауаа хәымгақәа, зегьрыла ламыс змам ауаа
Аԥсны иахаԥеит. Иарбан жәларызаалак дара ирықәнаго аԥыза
дроуеит ҳәа ирҳәо узақәшаҳаҭхом. Агәра згоит ҳаиқәзырхо
мчқәак шыҟоу. Еицәоугьы ҳхаагахьеит.
Март 8, 2000 ш.
Иахьатәи ҳаамҭеи ԥасатәи аамҭеи срызхәыцуа,
исгәалашәеит избахьаз хҭыс хәыҷык.
1985 шықәса анҵәамҭазы, Шотландиа сыҟан. Ҽнак исыцыз сҩызцәеи сареи аџьармыкьахь ҳцеит ҳнаԥшы-ааԥшырц.
Ԥҳәыск акәтаӷьқәа лҭиуан. Кәтаӷь цырак снапы нақәкны:
– Изыԥсоузеи? – ҳәа слазҵааит.
Снапы зқәыскыз акәтаӷь аашьҭылхын, акапанга иақәылҵеит.
Изыԥсоу лҳәеит.
– Цырак аума?
– Ааи! – иџьашьаны дсыхәаԥшуеит.
Жәаба? – сналазҵааит.
Акәтаӷьқәа цыра-цырала акапанга иақәҵаны илкапанит.
Изыԥсоу лҳәеит.
Аиҭагаҩ Алан, Асовет тәылаҿы акырынтә иаахьаз,
ҳаԥсҭазаара зеиԥшраз здыруаз, исыхьыз идырын, аԥы­
шәарччара далагеит.
– Шәара шәҿы акәтаӷь ркапанӡом, цыра-цырала ишәҭиуеит,
ихәыҷугьы, идуугьы рыхә еиҟароуп, – иҳәеит.
Аԥсныҟа ҳаныхынҳә, аӡәырҩы еиҳараӡак аҳәсақәа
ирасҳәеит Шотландиа акәтаӷь капанны ирҭиуеит ҳәа. Аӡәгьы
агәра имгеит.
Исгәалашәеит даҽакы.
Аԥсны дааны дыҟан Австралиатәи ашәҟәыҩҩы иԥҳәыс

569

дицны. Дымҩаԥызгон. Аҟәа адәқьан ҳныҩналеит, асувенирқәа
ахьырҭиуа. Инаскьаны еидтәаланы акаҳуа ржәуан ахәаахә­
ҭцәа аҭыԥҳацәа. Ҳасас днаԥшы-ааԥшит. Инапала инкыланы, уаҩҵас дрыхәаԥшыр иҭахын игәаԥхақәаз. Аҭыԥҳацәа
днарыхәаԥш-аарыхәаԥшын, англыз бызшәала иԥҳәыс акы
леиҳәан, ҳандәылҵит. Аиҭагаҩ дҳацын.
– Ҳахьнеиз цәыргақәҵоу, мамзаргьы аҭирҭа акәу? – дна­
ҳазҵааит ҳасас.
– Идәқьануп, – ҳҳәеит.
– Ишәымоу аҭишьа шәыздырӡом. Изҭиуа ҳааигәара
имааи­ӡеит. Исарҳәахьан, ахәаахәҭцәа аҳәынҭқарра аҟнытә
ауала­фахәы шроуа. Ирымоу ирҭиргьы ирымҭиргьы ироуц роуеит. Ари даара ишәԥырхагоуп, – иҳәеит ҳасас.
Ашьҭахь, аԥара арҳашьеи аныхшьеи ҳшалацәажәоз, ҳасас
ашәҟәыҩҩы иԥҳәыс ус ҿаалҭит.
– Шәара ишәымоу амал еиҿкааны инышәхӡом. Иузымфо
афатә умҵаургылоит. Агәам ахькарыжьуа икажьны иубоит ача,
иҵегьы афатә, – ашьҭахь илҳәеит дара рҿы шаҟа иахӡыӡааны
рмал шнырхуа, иаалгоит ҿырԥштәык, – агаз акамфора руак
аркызар, ашьҭахь, даҽа камфорак ауркырц уҭахызар, ихыблаау асԥычка, егьи иарку акамфора аҟны иаркны аҿыц амца
адыркуеит, асԥычка цыракгьы нырхӡом. Уи аӷарра акәӡам
изыхҟьо. Ҳара убас ҳаҟоуп, – лҳәеит.

ИҲӘАТӘУИ ИҲӘАТӘЫМИ
Актәи ахы
Ишдыру еиԥш, аибашьраан џьоукы аиааиуеит, даҽа џьоукы
иаҵахоит. Аиааира згази иаҵахази рзыҳәан ибзиаӡаны
ирҳәахьеит аҟәыӷацәа: «Аиааира иоуеит абацәа рацәаҩны,
аҵахара – аӡәы заҵәык» ҳәа.
Уажәтәи ҳаибашьраан, ҳара ҳаҵахазҭгьы аибашьраан мацара акәым, аԥсуа жәлар рмилаҭтә қәԥара иалахәыз ауаа
икыдҵаны иршьуан. Ашьра иқәырҵон иаҳҳәап, 1967 шықәса,
Жәлар реизараҿы иаԥхьаз, изҩыз ашәҟәы. Ҳиааира ашьҭахь,
ашәҟә ду авторцәа рхыԥхьаӡара иацло, иацло иаауеит.

570

Иаазгоит ҿырԥштәык.
Уажәааигәа Аҟәа иҭыҵит, ҳаамҭазтәи ҳҭоурых азы акыр
зҵазкуа ашәҟәы. Иахьӡуп иара: «Аԥсуа жәлар 1967–1992
шықәсқәа рызтәи рмилаҭ- хақәиҭратә қәԥара аҭоурых
аҟынтә». Авторс дамоуп аҵарауаҩ, адепутат, Аԥсны азыҳәан
аџьабаа ду збахьоу, ҳаҭыр зқәысҵо Валери Кәарҷиа.
1967 шықәса, апрель мзазы имҩаԥысит Жәлар реизара.
Уи аизара ду дахьалацәажәо В. Е. Кәарҷиа иҩит абас: «Иара
уи аамҭаз аизараҿ ицәырҵит Аԥсны аҭагылазаашьа зҳәо 100
кьыԥхьҩыра бӷьыц иҟаз Гьаргь Ҟалӷьы (Колбаиа) авторс дызмаз, аха усҟан азы имаӡаз ашәҟәы. Уи, автор дамырбакәа,
ажәлар дырзаԥхьеит Џьума Аҳәба» (ад. 11). Дарбанзаалак
аҭоурыхҭҵааҩ дызлацәажәо афакт ишьақәирӷәӷәалароуп документла.
В. Е. Кәарҷиа зыӡбахә имоу ашәҟәы автор дызусҭоу, ихьӡижәла иҿаҿаӡа иануп. Ишьҭоуп КГБ архив аҟны. Ахкьыԥхьаа
(акопиа) сымоуп сара. Уаҟа излаҳәо ала, автор зынӡаск
даҽаӡәуп. Иаҳа ииашахон В. Е. Кәарҷиа иҩызҭгьы ашәҟәы
консультантс дызмаз Г. Н. Колбаиа ҳәа. Инацаҳҵап даҽакгьы,
ашәҟәы, Жәлар реизараҿы саԥхьаанӡа, маӡала иаԥхьахьан,
аконсультациаз иамақәаз иҵегьы ауаа нагақәа.
Аӡәымкәа ҩыџьамкәа исазҵаахьеит, 1967 шықәсазы,
афилармониа аҟны имҩаԥысуаз жәлар реизараҿы узыԥхьаз
ашәҟәы, уаҩ даԥхьаратә иабаҟоу ҳәа. Рызегьы ирасҳәалоит,
уаҩ даԥхьартә мацара акәым, иҟоуп убасеиԥш, еицаҳзеиԥшу
аҵас-ақьабз, уи иахьӡуп «иҳәатәуи иҳәатәыми». Аԥсуаа
ирҳәахьеит исахьарку ажәала: «Аҩсҭаа – узҩысҭаахазеи? ҳәа
– ианиазҵаа, – Издыруа зегьы аҳәара саналага, аҩсҭаа ҳәа
сыхьӡырҵеит» – иҳәеит.
Убри ахшыҩҵак схамыршҭкәа, ҳәашьа змақәоу иааркьаҿааркьаҿны ажәақәак сҳәап, избанзар уи иадҳәалоуп
ҳаамҭазтәи аԥсуаа ҳҭоурых.
1956–1957–1958 убарҭ ашықәсқәа раан, П. Ингороҟәа
ишәҟәы еиқәаҵәа иахҟьаны, аинтеллигенциа ҿарацәа,
еиҳараӡак астудентцәа рҽеибыҭаны, анаҟа-араҟа аизарақәа
рымҩаԥгара иалагеит.
Аҟәатәи арҵаҩратә училишьче сҭан. Сҩызцәақәаки сареи,
арҵаҩратә училишьче иҭақәаз студентцәақәаки Аԥснытәи аоб-

571

ком «ҳажәлеит» (Иаҳа ианаало ажәа сзымԥшааит.) Хаҵарԥыск
даалбаан, зҭәымҭа иҭагылаз, деилфаҷа деилаҳәаны, аҷҷаҳәа
аԥсышәала дҳацәажәеит. Ҳара ҳзыҳәан ари ҳамҭа дуӡӡахеит.
Ҳаԥхыӡ иаламшәацызт аԥсуа аус иуеит Аԥснытәи аобком
аҟны ҳәа. Ииҳәаз аҭакқәа раҵкыс амҵәыжәҩақәа ҳнаҭеит
ҳбызшәала дахьҳацәажәаз. Уи Мџьыҭ Хәарҵкьиа иакәын,
иабаздыруаз, ҳаԥхьаҟа ҳшеиҿанагалоз, уимоу еиӷацәас
ҳшыҟалоз.
Ибзиаӡаны исгәалашәоит даҽакгьы, убри џьаҳаным
ицаша П. Ингороҟәа ихҟьаны иҟалақәаз. Ишысҳәаз еиԥш,
«Штурмом» Абхазобком ҳанажәла, «От ворот поворот»
анаҳзыруы, ҳарҭ ҳахшыҩ аҵкыс, ҳгәы еиҳа ианаиааиуаз,
ҳамчқәа еиҭах еибыҭаны «ҳажәлеит» Совмин, уажәы аԥсуа
институт ахыбра. Уаанӡа аҵкыс, ҳхыԥхьаӡара иҵегь иацлеит.
Адәахьы даадәылҵит ишәагаа уамак иаумкәа, ихы-иҿы аахыгьежьааны, иблақәа қьиарала иҭәны, ицқьаӡа аԥсышәала
дааҳацәажәеит. Иара ииҳәақәаз, ҳара иаҳҳәақәаз аамҭа
аӡиас иагахьеит, аха иаргьы дыззықәԥоз, ҳаргьы ҳазҿқәаз,
ажәлари анцәеи ирыбзоураны ҳахаанхеит аԥсуа ҳәынҭқарра.
Уи ахаҵа ихаҵаҵәҟьа Архип Лабахәуа иакәын. Агәра ганы
сыҟоуп усҟан аҿарацәа дҳалагылан ииҳәақәоз ажәақәа
дырхырҟьаны Аԥсны «дықәырцеит», – Қарҭҟа аусурахь диаргеит. Абри аамҭазыҳәан, иааҳалаҩхьан, аԥсуаа иааудгылоз
рызегьы цәажәарас ирыман, Аслан ҳәа Оҭырбак, ақырҭқәа
иаахтны дырҿагыланы, Қарҭ дықәгыланы дцәажәеит ҳәа.
Ишысҳәаз, Аҟәа арҵаҩратә училишьче сҭан. Аҭоурых
ҳзырҵоз Татиана Еснаҭ-иԥҳа Конџьариа, иаҳдыруан Аслан
Оҭырба иԥшәма шлакәыз, лара, ҳарҵаҩы Татиана Еснаҭ-иԥҳа,
сзыԥсам аҟара ҳаҭыр ду сықәылҵон. Убри схы иархәаны,
рҭаацәараҿы снеит Аслан Ҭамшьыгә-иԥа сиацәажәарц,
Қарҭ иқәгылара азыҳәан. Ииҳәақәаз ажәала исеиҳәеит, аха
иқәгылара, иҩны дзыԥхьаз, сықәгылара ашьҭахь исымырхит,
иусҭаша акгьы сымам иҳәеит. Даара акырӡа шықәса ҵхьаны
Владимир Ԥлиа, аҵарауаҩ, Москва архивк аҟны имԥыхьашәан,
акьыԥхь ианиҵеит А. Ҭ. Оҭырба иқәгылара.
Ари изысҳәо аҿарацәа ҳамацара ҳакәым, иҟан аиҳабацәа
Аԥсны азыҳәан зны аргама, даҽазны маӡала ақәԥара иаҿыз.

572

Убарҭ аԥсуаа нагақәа, азакәан аганахьала, ҳара иҳамҳәаӡакәа
ҳрыхьчон.
Иаазгоит ҿырԥштәык.
Еиҳараӡак аҿарацәа, ҩажәа, ҩажәихәба шықәса реиҳа
зхымҵуаз, еиҿаҳкааит Мықә ашҭаҿы ажәлар реизара. Убри
аизара иазкны игәалашәарақәа ибзианы, ииашаҵәҟьаны
иҩны икьыԥхьит ҳҵарауаҩ С. Л. Зыхәба, ихаҭа изласеиҳәаз
ала, убасҟангьы амшынҵақәа иҩуазаарын. Урҭ макьана
имкьыԥхьӡац.
Мықә ашҭа ажәлар реизара аҟны сара сықәгылара азкын,
Қырҭтәылантәи ақырҭқәеи агырқәеи ихырҵәаны, Аԥсныҟа
иааганы ишындырхо. Аԥсуаа чынуаақәак иаҳҿагыланы, ҳцәа
ҳхыхуа, абахҭа ҳҭаркыз аҟара ажәа бааԥсқәа рҳәеит.
Изхысҳәаауа, астудентцәа аҵара ахьаҳҵақәоз ҳҭырцарацы
иӡбаны иҟан Аԥсны анапхгара аҟны. Уажәы-уажәы ҳҭырцоит
ҳәа ҳаԥшын, ҳаиқәдырхеит аԥсуаа нагақәа.
Инацысҵар сҭахуп хшыҩҵакык. Даара-даараӡа имаҷын
аԥсуаа аполитика ду иаҿыз, ахыԥхьаӡара мацара акәым. Ибзианы издыруаз, уи аганахьгьы зынӡа имаҷын. Убри аус ду
аҳәынҭқарра-политикатә зҵаарақәа ҳажәҩа иқәлеит даҽа
уск азыҳәан Анцәа ҳаицызшаз аҿарацәа, – ашәҟәыҩҩцәа,
аҵарауаа, ажурналистцәа, арҵаҩцәа уҳәа.
Доусы Анцәа дыззишаз иус даҿызароуп.
Аполитика, аҳәынҭқарратә маҵура – уигьы баҩхатәра
ҷыдоуп.
Азхаз ахықә аҟны унанагар, аӡсашьа шузымдыруаз, аӡы
уҽалаужьыр аӡы цәқәырԥа уахәаҽуеит.
Сшыхәыҷӡаз еилыскаахьан, сара исусу ашәҟәҩыроуп ҳәа.
Изхысҳәаауа, аполитика ду иааигәаӡаны аҟынӡа саннанагалак, схьаҵны, сышәҟәҩыра ашҟа схынҳәуан.
Иаазгоит ҿырԥштәқәак:
Ашкол данҭаз аахыс ибзианы издыруаз, аиҩызара
бзиаӡа шҳабжьаз Валери Хынҭәба Аԥсны аобком актәи
амаӡаныҟәгаҩыс дҟарҵеит. Иара идҵала дсацәажәеит аҩбатәи
амаӡаныҟәгаҩ А. Саҟварелиӡе, Аҟәатәи адраматә театр директорс сақәшаҳаҭхарц. Иаҿаршәны мап аныск ашьҭахь, иара
ихаҭа В. М. Хынҭәба снаиԥхьеит. Аҟәатәи адраматә театр ди-

573

ректорс сақәшаҳаҭхарц. «Усывагыл, ҳаицхыраап», – иҳәеит.
Мап аныск, хымш анҵы даҽазнык снаганы дсацәажәеит. Иаахтны исеиҳәеит, шықәсык, шықәсыки бжаки раҟара уаҟа аус
ула, ажәа усҭоит, акультура аминистрс уҟасҵоит ҳәа. «Ҳаҭыр
сықәуҵозар, усыцхраарц уҭахызар, усыцхраа уск аҟны. Сара
уажәы аус ахьызуа ашәҟәыҩҩцәа реидгыла аҟны, смаҵуреи
суалафахәи сзааныжьны, шықәсыбжак аҟара аԥсшьара
сыҭ», – сҳәеит. Абри аицәажәара ашьҭахьгьы, шәиацәажәа,
дақәшаҳаҭхааит атеатр директорс иҟаҵара ҳәа исзикит Баграт Шьынқәбеи Иван Ҭарбеи. Аҩыџьегьы даараӡа ҳаҭыр
зқәысҵоз уаа дуқәан. Исацәажәеит. Исымуит, ачынуаҩра сара
исыцәтәымуп сҳәеит, абаҩхатәра мацара акәӡам, ҟазшьалагьы
истәымызт. Инацысҵоит хшыҩҵак хәыҷык. Асахьаҭыхра,
ашәаԥҵара, ашәҟәыҩҩра уҳәа, ԥсабарала баҩхатәроуп,
амаалықь – аԥсыцқьақәа ирусуп.
Аполитика – аҩсҭаа ичысхәуп, иусуп.
Амаалықьи аҩысҭааи еинуршәарц иалагаз, изгәамҭаӡакәа
наҟ диԥырҵуеит аԥсыцқьа, иҟаиҵахьоугьы ԥхасҭеитәуеит.
Ажәа шәасыршьит, саҭашәымҵан.
Иааит ашықәс, 1967 шықәса, апрель (мшаԥы) мза. Игор
Марыхәба ииашаны иҳәеит, рыԥсадгьыл аразҟы рыӡбарц,
аԥсуа жәлар Аҟәа иааизаны, афилармониа иныҩналан итәеит,
аҭаацәа бзиа ианааилатәо аамҭазы. Афилармониа иамкыз,
зықьҩыла адәахьы игылан.
Ажәлари Аԥсны анапхгареи изныкымкәа еицәажәеит, аха
рҳәатәы еиқәымшәеит. Иҟарҵара рзымдыруа ажәлар ианааилаха, ирацәаҩымыз гәыԥк ауаа нагақәа исыдырҵеит
сықәгыланы сцәажәарц. Ажәала ацәажәара акәым, саԥхьарц
ашәҟәы (аашьҭымҭа) (послание).
Аҵх агәы еиҩнашахьаны, ажәлар аарӡырҩны, ашәҟәы
саԥхьеит. Ажәлар рыгәҭыха аҳәазар акәхап, еигәырӷьаны
ирыдыркылеит, аха инацҵаны абас: сзыԥхьаз ашәҟәы
ҵаҵӷәыс иҟаҵаны, иҵегьы иааиӷьтәны, иалырхыз ауаа рыла
иаҳҩырц???
Уезгьы-уезгьы иҳәатәуп сзыԥхьаз ашәҟәы аҭоурых.
Ишысҳәаз еиԥш, апрель (мшаԥы) мза, 1967 шықәсазы, ажә­
лар еизаанӡа, ҩбаҟа шықәса раԥхьа, ашәҟәы аҩра ҳалагахьан,
аеҳәшьцәа Екатеринеи Ҭамареи Шьаҟрылԥҳацәеи сареи.

574

Аеҳәшьцәа Шьаҟрылԥҳацәа дунеихәаԥшрала ҳахьеи­
зааи­гәаз мацара акәымкәа, даараӡа акыр зҵазкуа акәны
иҟан ҳаидызкылоз даҽакгьы. Раб Платон Семион-иԥа Лыхны ашкол аҟны рҵаҩыс дсыман. Иашьа Максыс Шьаҟрыл сан
лаҳәшьа гәакьа ԥҳәысс диман. Сан лаҳәшьа илыхшаз лыԥҳаи,
лыҷкәынцәеи, ҳәарада, Екатеринеи Ҭамареи анки абки
ирыхшазшәа еибабон.
Иҵегьы инацлеит даҽакгьы. Аҟәаҟа сиасны, арҵаҩратә училишьче санҭала, Москва аҵара ду далган Аԥсныҟа дхынҳәны,
арҵаҩратә училишьче аҟны аԥсуа бызшәа ҳлырҵо далагеит
Ҭамара.
Ажәакала, аеҳәшьцәа Шьаҟрылԥҳацәа рыҟны, Аҟәа тәарҭасгыларҭас исыман. Ламысла аҳәара азин сымоуп, сзыԥсам
аҟара ҳаҭыр сықәырҵон, саргьы саҳәшьцәа еиҳабацәа реиԥш
сырзыҟан.
Ҳаамҭазтәи аԥсуаа ҳҭоурых ианылахьеит аеҳәшьцәа
Екатеринеи Ҭамареи И. В. Сталин ихьӡ ала, 1952 шықәса
анҵәамҭазы ирҩыз ашәҟәы. Разҟыс иҟалаз, ашьра рықәҵаны
иҭаркыртә ианыҟаз аамҭазы иаалырҟьаны дыԥсит И. В. Сталин,
март (хәажәкыра) 5, 1953 шықәсазы. Шаҟа ииашан ирҳәазеи
аԥсуаа: «Анцәа дҳамоуп». Апалач ду ԥсышьацәгьа ахьииҭаз
аҟны даанымгылакәа, дкыдҵаны дыршьит Л. П. Бериа.
Аеҳәшьцәа Шьаҟрылаа рышәҟәы амҩа аатит, адамба
тҟәацит. Абандитцәа хадақәа ықәӡааит, аха рҵыхәагацәа
акыр шықәса амч дуқәа рыман, мап, амчқәа рымоуп иахьагьы.
Амаҭ ахьыршьыз адгьыл даара акраамҭа ашҳам алоуп,
ушьапы хтны унықәныҟәар, ашҳам уашьыр алшоит. Убри
ашҳам саргьы исыцрасит, схатәы ԥсҭазара зегьы инанарҳәыаанарҳәит, исыдырҵаз ахара ду иахьагьы исхыхӡам.
Уи шысыцҳаз абас ауп.
1966 шықәса, маи (лаҵара) 31 рзы Аҟәатәи Аҳәынҭқарратә
драматә театр аҟны апремиера ыҟан, сыдрама «Аҳақ ашәара»
аспектакль. Ахәаԥшцәа знызаҵәык ирбеит. Аухаҵәҟьа сыдрама атекстгьы саргьы, дара рбызшәала иуҳәозар, «сысабигьы
саргьы» «аҟаԥшьқәа» рыҩныҟа ҳаргеит.
«Сысаби» «дахьҭаркыз» иахьагьы дҭакуп.
Ишысҳәаз еиԥш, знызаҵәык ахәаԥшцәа ирбеит, уинахыс
ашә акит.

575

Акыр шықәса ҵхьаны, сҩыза ду арежиссиор «абахҭа»
дҭигарц далагеит «сысаби». Аҩбатәи аан еиҳагьы еицәахеит.
Иқәиргылаз аспектакль «Аҳақ ашәара», ирыдыркылеит,
иӡбаны ишьҭырхит уажәы апремиера ҟалоит, афишақәа
кыдырҵеит. Атеатр иазымкуа абилеҭқәа аазхәахьаз ахәаԥ­
шыҩцәа знызаҵәыкгьы идыдмырбеит. Еиҭах аихатә «бахҭа»
«иҭаркит» сыдрама.
Урҭқәа зыхҟьаз аилкаара мариоуп. Акгьы рхараӡамкәа ауаа
кыдҵаны изшьуаз рхаҭақәагьы, ирыхшазгьы илеиҩеиуа аԥсуа
дгьыл иқәын. Сыдрама изызку дара рсабрада рҿыхра ауп, аха
«сысаби» иҳақ рықәшәеит ишьапқәа ԥызыҵәҵәаз – изыхшаз,
изааӡаз ран гәакьа Асовет мчра иҟәыбаса еилаҳаит. «Сысаби» иара ихала ишьа иуит, сара сакәым, сабгьы ишьа ауит.
Абарҭқәа зхысҳәаауа, аеҳәшьцәа Шьаҟрылԥҳацәеи сареи лафла еибаҳҳәон: «Асовет мчы хзырбгало ҳаибаныҳәалап!» ҳәа.
Ҳазыхынҳәып афилармониа аҟны сзыԥхьаз ашәҟәы. Уаҟа
саԥхьеит иааркьаҿ-ааркьаҿны. Ишеибгоу ԥхьашьа амамызт,
даараӡа ирацәан, мышкала икьыԥхьны 72 даҟьа-цыра-бӷьыц
ыҟан.
Иахьдуцәаз азыҳәан мацара акәӡам. Уаҟа ианқәан
шьаҭанкыла сызқәшаҳаҭмыз ахшыҩҵакқәа.
Уи атәы ҳаԥхьаҟа исҳәоит.
Уажәазы ажәақәак ашәҟәы ахаҭа аҭоурых.
1967 шықәсазы имҩаԥысуан Октиабртәи ареволиуциа 50
шықәса ахыҵра. Уи арыцхә инеиҵыхны иазгәарҭарц асовет
аҽазыҟаҵара иалагахьан. Ҳәарада, еиҳараӡак имҩаԥызгоз
ЦК КПСС акәын. Идеолог хадас иҟаз М. А. Суслов иакәын.
Иԥҳа ақырҭуа диман. Асовет министрра аиҳабыс дыҟан А.
Н. Косыгин. Уигьы иԥҳа ақырҭуа диман. Н. С. Хрушьчови
иԥҳәыси В. Мжаванаӡеи иԥҳәыси еиҳәшьцәан, Н. Хрушьчови В. Мжаванаӡеи еимаҳәылацәан. Призидиум ВС СССР
маӡаныҟәгаҩыс дыҟан Георгаӡе М. П.
Ажәакала И. В. Сталин Л. П. Бериеи рышьҭахьгьы, СССР анапхгара акырӡа зыӡбоз Қырҭтәыла иадгылоз ракәын, даҽакала
иуҳәозар, ақырҭқәа иаарҭахыз ҟарҵартә аҭагылазаашьа
ыҟан. Уи рхы иадырхәарц аҵарауаа, шәҟәыҩҩцәақәак уҳәа,
еицырдыруаз ақырҭқәа аҩра иаҿын Аԥсны алахьынҵа

576

зыӡбоз ашәҟәы ду. Иарбан ҵакы хадас иамаз? Аҷоуцәа автономиа роуит адинхаҵара мацарала, уаҳа акгьы, избанзар
ииашаҵәҟьаны иқырҭқәан. Автономиа рырҭеит асовет мчы
анышьақәгыла. Аамҭа цеит. Аидеологиас иҟалеит акоммунизм.
Аҷоуцәа автономиа рымхра зынӡаск имариан. Аԥсуаагьы
ақырҭуа жәларшьҭрақәоуп ҳәа агәра ддыргахьан Асовет мчы
анапхгара.
Ишысҳәаз еиԥш, октиабртәи ареволиуциа 50 шықәса
аныҳәа ду рхы иархәаны, азҵаара ықәдыргылон Автономиатә
республикақәа ҩба – Аԥсни Аҷариеи раԥыхра (упразднить).
Қарҭгьы Москвагьы иҟан ауаа дуқәа гәыкала аԥсуаа бзиа
избоз, милаҭк аҳасабала ҳаиқәырхара азыҳәан иаарылшоз
ҟазҵоз.
Хыхь исҳәаз азҵаара – Аԥсны автономиа амхра Москва
азҵаара анықәгылалак иаҿагылаша, аԥсуаа рҿахәы зҳәаша
шәҟәык шьҭазар акәын, заагьы ирыҭатәын.
Уи аҩыза ашәҟәы аҩра ауадаҩрақәа даара ирацәан.
Еизгалатәын афактқәа, иԥшаалатәын адокументқәа, ирацәа­
жәалатәын аиуристцәа, аҭоурыхҭҵааҩцәа, аекономистцәа,
аполитика ду бзианы издыруа.
Ашәҟәы ҩтәын хшыҩ хьшәашәала, аԥсуаа ишырҳәо еиԥш,
иҩтәын ахаҳә еиҟәнажәо, акы иузамамкуа. Иҵегьы, даараӡа
ишәарҭаз КГБ акәын. Избанзар Аԥсны КГБ Қырҭтәыла Анапаҿы
иҟан, Амала иҳәатәуп Қырҭтәыла анапаҵаҟа ишыҟазгьы, КГБ
аҟны аус зуаз аԥсуаақәак гәыла-ԥсыла иаԥсуаан. Убарҭ иреиуаз ауаа, дара рхаҭақәа шаҳаҭуп, ҩынтә сеиқәдырхеит, абахҭа
аҭакра акәӡам, маӡала сышьра иашьҭаз рҿынтә. Уи афакт
саԥхьаҟа исҳәоит, рыхьыӡқәа, рыжәлақәа нацҵаны.
Ишысҳәаз, апрель (мшаԥы), 1967 шықәсазы жәлар реизара ҟалаанӡа, шықәсык инареиҳаны, ашәҟәы аҩра ҳалагахьан
аеҳәшьцәа Шьаҟрылԥҳацәеи сареи. Дҳаман, акыр зықәра
иҭысхьаз бырзен ԥҳәыск, луадаҿы игылан кьыԥхьга машьынкак. Ақырҭуа фашизм зхызгаз – Аԥсны иқәырцаз лакәын,
ҳәарада ргәаӷ лыман. Икьыԥхьны даналга, капеик лымгеит,
акьыԥхьра мацара акәым, афактқәагьы ҳаҵалҳәон.
Ҳамаӡа ду, даараӡа зыгәра ҳгоз аԥсуаагьы ираҳҳәаӡомызт,
баша еиқәшәарак еиԥшшәа ҳрацәажәон.

577

Ашәҟәы аҵыхәтәанӡа иҩны, машьынкала икьыԥхьны
ианыҟала, ҳәарада, анапаҵаҩра азҵаара цәырҵит. Ашәҟәы
шьҭтәын СССР анапхгара ду ашҟа.
Анапаҵаҩра аан, ҳахҩыкгьы ҳҳәатәы еиқәшәеит. Екатерина длакҩакуан, аамҭа сышәҭ сазхәыцып лҳәеит. Сара
инаҿаршәны мап ацәыскит.
Иарбаныз еиҳараӡак ҳҳәатәы ахьеиқәшәоз? Амаҵура
дуқәа ирхагылаз ақырҭқәагьы аԥсуаақәакгьы ахара рыдаҳҵон,
аҳәынҭқарра аҵаӷьычреи аҵарҭышагареи рзы. Уаҩрала, дарбаныз иззымдыруаз чынуаа дуқәак зҿыз? Ажәала аҳәара
мариоуп, унапы аҵаҩны ашәҟәы ашьҭаҵара, уи иаанагоит азашшра, насгьы ҳабашшуеи? Иреиҳаӡоу анапхгарахь.
Ҳара ҳнапала абахҭа ҳҭатәон, абахҭа учҳап. Иҵегьы еицәоу
ҳзыруан: клеветники, ацәгьаҳәацәа, абас иҟоу ауаа ракәын
Аԥсны зыхьчоз ҳәа, убасҟак ҳцәа ԥырҽуан, Аԥсны ҳақәҵны
ҳцартә ҳҟарҵон.
Ажәакала, ашәҟәы ду анапаҵаҩра аан ҳҳәатәы анеи­
қәымшәа, иҳаӡбеит абас. Зыгәра ҳго, аԥсуаа иуристцәақәак
маӡала иаҳарԥхьап, ирҳәо ҳаҳап, убри ашьҭахь ҳахҩык
ҳнапқәа наҵаҩны Кремльҟа ираҳҭап ҳәа, насгьы аамҭа
ҳаман. Аха ахҭыс дуқәа убасҟак иццакны ицон, итҟәацыз
асыԥса иаҩызаха, Гәдоуҭа, Гагра, Очамчыра араионқәа рҟны,
ақалақь Тҟәарчал уҳәа аизарақәа, еиҳараӡак аҿарацәа
Қырҭтәыла иаҿагыланы ақәгыларақәа мҩаԥысуан, ишнеишнеиуаз, анхацәагьы нарыцгылан, ишысҳәаз еиԥш, зықьҩыла
ажәлар еизан афилармониа ааныркылеит. Ҳашәҟәы ианқәаз
реиҳараӡак ажәлар рхаҭа аҳәара иалагеит.
Ишысҳәаз еиԥш, Аԥсны аиҳабыреи ажәлари рҳәатәы
анеиқәымшәа, иҟарҵара рзымдыруа ианааилаха, идуцәамыз
гәыԥҩык аԥсуаа ҳааицәажәан, ҳашәҟәы анапаҵаҩра ада
имазеины иҟаз, сызқәшаҳаҭымыз ахшыҩҵакқәа иҵәаӷәаны,
иагырханы, сара иансыдырҵа, афилармониа аҟны ажәлар
сырзаԥхьеит. Еиҳараӡак иақәшаҳаҭхеит, аха ҳашәҟәы аҟны
иҳәаӡамызт, аҵыхәтәан хшыҩҵак хадас иҟалаз. Рызегь
иақәшаҳаҭны, ақәшаҳаҭра ажәала акәым, зықьҩыла рнапы
аҵаҩны ишьҭырхит абасеиԥш:

578

Уаанӡа 1947, 1952, 1953, 1957 уҳәа, Аԥсны зыхьчоз
ашәҟәқәа зегьы, аӡәык, ҩыџьак, хҩык уҳәа хатәы гәаа­
нагарақәан. Урҭ ашәҟәқәа ирылшақәаз даара ирацәан,
аха уамак иахаҵгыломызт СССР анапхгара. Дарбанзаалак
авторцәа аӡәгьы днаганы ирмацәажәацызт Кремль ачынуаа дуқәа. Убригьы ҟарҵартә ажәлар ирылдыршеит. Ажәлар
рхаҭарнакцәа уҳәа ЦК КПСС аҟны ҳрыдыркылеит ааҩык
аԥсуаа. Ажәалагьы иҳәаны ҳнапы аҵаҩны ашәҟәы рнапаҿы
идҳаркит.
1967 шықәса, апрельтәи (мшаԥы) ажәлар реизара
шықәсык инареиҳаны, ашәҟәы аҩра ҳалагахьан. Ҳаҟан
ԥшьҩык ауаа: аеҳәшьцәа Шьаҟрылԥҳацәеи, даҽаӡәи сареи.
Аԥшьбатәи, изыхҟьаз сыздыруам, абжеиҳарак ҳаҩхьаны
даҟәыҵит. Раԥхьатәи авариант 100 даҟьак раҟара иҟан,
ашьҭахь иҳаркьаҿит 72 бӷьыц раҟара.
Уеизгьы-уеизгьы иҳәатәуп даҽакгьы. Ишысҳәаз еиԥш,
ҳашәҟә ду иааркьаҿны санаԥхьа, иӡбаны ишьҭыхын, сзыԥхьаз
ашәҟәы ҵаҵӷәыс иҟаҵаны, иҵегьы иааилацалан иаҳҩырц. Уи
рҩырц азыҳәан ҩажәаҩык раҟара ауаа алырхит.
Шықәсык инареиҳаны, маӡала хҩык ауаа иаҳаҩуаз ашәҟәы,
уажәшьҭа иаахтны, раԥхьа иқәҵаны, цхыраагӡак аҳасабала,
зегьы ирбартә астол инықәаҳҵеит. Машьынкала икьыԥхьны
ҩажәаҟа даҟьа ирмазеины иаҳҭаххозар ҳәа, ҳашәҟәы дугьы,
аҩбагьы ааидкыланы Москваҟа иаҳгеит хҩык. Ҳашәҟәы ахаҭа
сара сыкәа иҭаҵаны изгеит.
«Иаахтны астол иқәырҵеит ҳашәҟәы» ҳәа зысҳәаз,
иахылҿиааз шәасҳәап. Иҵәаӷәаны сырмыԥхьаӡеит рыжәла­
қәа, рыхьыӡқәа Аԥсны аобком аҩбатәи амаӡаныҟәгаҩ Д. В.
Гогохьиеи Аԥсны аминистрра аиҳабы М. В. Чиковани.
Ишысҳәаз еиԥш, иҵәаӷәан сагьамыԥхьаӡеит рыхьыӡқәа,
рыжәлақәа, аха ҳашәҟәы изҭаху даԥхьартә астол ианықәла,
ҳәарада «аҟаԥшьқәагьы» аԥхьеит. Ашәҟәы зҩыз ҳацәгьа
рҳәеит, даҽакала иуҳәозар, Д. В. Гогохьиа иарҳәеит аҳәынҭ­
қарратә ԥара аӷьычра ҳәа ахара шидҵоу. Афилармониа аҟны,
иааилацаланы ашәҟәы аҩра ианаҿыз, уи ҩаха-хаха иаҿын,
убри аамҭазы, уахык аҵхыбжьон икабинетахь снаиԥхьеит Д. В.
Гогохьиа. Снаиԥхьеит, избанзар ашәҟәы сахьаԥхьаз азыҳәан,

579

насгьы жәлар реизара инеимда-ааимдо имҩаԥаагон Ҭамара
Шьаҟрыли сареи. Д. В. Гогохьиа икабинетахь саннеиԥхьоз,
убри аухаҵәҟьа днарыԥхьан, Е. А. Шеварднаӡе диацәажәарц
Қарҭҟа дрышьҭит Ҭамара.
Акраамҭа ҳажәеимакқәа рышьҭахь, икабинет сандәылҵуаз:
– иҳәеит. Икабинет ыҟан ахԥатәи аихагылаҿы. Санылбаауаз исывагылан исыцлыбааит исзымдыруаз џьоукы, ҩыџьа
ахацәа. Сдәылҵуаны, ашә ааигәара иҟаз уадак сыҩнаргалан,
руаӡәк астол дадтәаланы акы иҩуан, егьи сышьҭахь дгылан
ашә аркны. Аҩыџьегьы уаангыл, уаангыл аамышьҭахь уаҳа
ажәак рҳәомызт. Ашьҭахь еилыскааит сааҭк аҟара саанкыланы
сышрымаз. Уца! – рҳәан, адәахьы сындәылҵын, уажәы Н. Марр
ихьӡ зху, усҟан Ф. Енгельс ихьӡ зхыз амҩаду саныланы сышнеиуаз, Аҭынчра апроспект аҟны снеиуаны аамҭазы, алашьцара иҽалакны даасыдххылан, сыжәҩа нҭарсны, ажәак аҳәаха
сымҭо, сырқәасқәасуа, ааигәа игылаз имашьына ашьҭахьтәи
ашә ааиртын, сынҭеиҵеит Габрушьа Кәыҵниа. «Ухы ларҟәы,
ҵаҟа уца! Уршьуеит, уршьуеит», – иҳәан, мчыла имҵадырсыз
аԥҳәызба сылҩызаха, ихы шхаз, анаҟа-араҟа дымҩахымҵкәа,
Маиак (Алашарбага) ашҟа симаны дцеит. Сашьцәа раҟара
зыгәра згоз Габрушьа, ҩнык аҟны снеиган, алашара амыркыкәа,
ашә ааиртын, сныҩнакны дцеит. Ашара сааҭк аҟара шагыз,
Габрушьа ашә цаԥхала иааиртын, саадәылганы, инахараны
даҽа ҩнык ахь сганы сиҵәахит, иҟалаз сзықәшәаз ҳәа акгьы
сзымдыруа. «Иҟасҵеи, уара, иҟалазеи?» – ҳәа саниазҵаалак:
«Даҽазны иуасҳәап», – иҳәон, уаҳа акгьы.
Аамҭақәак анҵы ашьҭахь, Габрушьа исеиҳәеит иҟалаз.
Д.В. Гогохьиа икабинет сандәылҵ, «аҟаԥшьқәа» аҭел
дыр­засит: «Абыржәы сара сҟынтәи ддәылҵит, ҵаҟа ԥыҭрак
даанышәкылоит, афилармониахь дцоит, амҩан изутәу шәара
ижәдыруеит» ҳәа, – адҵа риҭеит, иахьырҭаху сыргарц, џьара
сыршьырц.
Хыхь ишысҳәаз, Аԥсны КГБ Қырҭтәыла анапаҵаҟа
ишыҟазгьы, уаҟа аус руан Аԥсны иадгылоз аԥсуаа. Д. В. Гогохьиа адҵа анриҭа, уаҟа аус зуаз Иура Михаил-иԥа Кәыҵниа
ҭелла реицәажәара иаҳаит. Даҽа ҭелк ала Габрушьа дизасит,

580

сара сыршьырц адҵа шрымоу. Егьиашаҵәҟьаны Габрушьа
сахьымҵаирсыз инахарамкәа сызшьуаз иԥшны игылан.
Абарҭ ауаа ахацәақәа Иура Михаил-иԥа Кәыҵниеи, Габрушьа Ӡыкәыр-иԥа Кәыҵниеи сеиқәдырхеит. Убасҵәҟьа
деиқәдырхеит Ҭамара Шьаҟрылԥҳагьы.
Ҩажәак еихысҳәаалоит.
Ҳиааира дуӡӡа ашьҭахь, амҩаду аҟны, машәырла ҳаи­
қәшәан, ҳшеицәажәоз дааԥышәырччан, зыԥсаҭа шкәакәа­
хаша, Ҭамара лафны ус дсазҵааит:
– Анкьаӡа зны, сымҵарсны сызгоз, сеиқәзырхаз Акәыҵниа
иԥсы ҭоума, деибганы далҵыма аибашьра, акыр удыруама?
ҳәа.
– Иҷкәынцәа аҩыџьегьы иваргыланы деибашьуан, Аҭара
командирс дыҟан. Ихаҭагьы иӷәӷәаны дхәын, Анцәа иџьшьаны
деиқәхеит. Иҷкәын аиҳабы акгьы имыхькәа аибашьра далҵит.
Егьи, иҷкәын аиҵбы даараӡа иӷәӷәаны дырхәит. Аиарҭа дамадоуп, дызгылаӡом, – анысҳәа, лӡамҩақәа инарыхьыкәкәеит
лылабжышқәа.
Ишысҳәаз еиԥш, сара сеиԥшҵәҟьа Габрушьа деиқәирхеит
Ҭамара. Уи шыҟалаз абас ауп.
Қарҭ дганы, Е. А.Шеварднаӡеи лареи реиқәшәара ашьҭахь,
«ҳашьцәа» иӡбаны ирыман, уаҟа Қырҭтәыла атерриториа
аҟны акәымкәа, Аԥсны, Аҟәа данааилак даԥырыргарц. Уи
Бериа иусушьаҵәҟьа акәын. Ишьырц ииҭахқәаз рзы аԥсуаа
ҳнапала убас документқәак еиқәдырҽаҽон, иршьуаз ауаҩы,
аԥсуаа сыцәгьа рҳәеит, сырҭиит иҳәартә иҟарҵон.
Хыхьгьы исҳәахьеит Қарҭгьы иҟан Аԥсны гәыкала бзиа избоз, ирылшоз ала, Аԥсны аиқәырхара иаҿын.
Анцәа иџьшьаны иԥсы ҭоуп, ишиаҳаз иара ихаҭа иҳәап,
сара ибзиаӡаны издыруа акоуп. Қарҭынтәи иаауаз адәыӷба
Кьалашәыр, иаарыцқьаны минуҭзаҵәык иаангылон. Убри
аминуҭ ихы иархәаны, Ҭамара дызҭаз авагон дыҩҭалан, сара
ишысзиуз еиԥш, ажәак аҳәаха лымҭакәа, лыжәҩа аанкыланы, даалбааганы, ианаацәылашоз имашьына дылҭаҵаны
диҵәахит. Лара дырбаандаҩны, абахҭахь акәымкәа,
абнаршәырахь, уаҩԥсы дахьимбаша дыршьырц, Аҟәа адәыӷба
аанҿасырҭа ду аҟны илзыԥшын.

581

Ашьҭахь, шьыбжьонеиԥш, даҽа, машьынак ала, даҽа џьоукы
лыҩныҟа днаргеит, иларҳәеит лхала ддәылымҵырц.
Ишысҳәаз еиԥш, КГБ иалақәаз иҳацхраауаз аԥсуа хацәа
бзиақәа ыҟан, аха ҳрыцҳара згаша, ақырҭқәа раҵкыс еицәаха,
иаҳҿагылоз, ҳазҭиуаз аԥсуаагьы ыҟагәышьан. Урҭ КГБ иала­
қәаз рыдагьы, иҟан иҵегьы еицәақәаз аԥсуаа ачынуаа.
Убри анысҳәа, сажәа снаԥыҩланы, ишәасҳәап иҟаҵәҟьаз.
Убри ала агәра жәгап, аԥсуаа чынуаақәак, ақырҭқәа раҵкыс
еицәаха ҳазҭиуаз.
1966 шықәса, сентиабр мзазы Қырҭтәыла, ашьхатә Курорт
Бакәуриани имҩаԥысуан Қырҭтәыла ЛКСМ ацентр комитет
аԥшьгара аҿарацәа рсеминар. Аԥснынтәи иалахәын адраматург Р. Џьопуа, арежиссиор С. Мревлешвили, апоет Г. Каландиа,
акомҿареидгыла Аҟәатәи ақалақьтә комитет амаӡаныҟәгаҩ Џ.
Анҭиа, ашәҟәыҩҩы, ажурналист, арҭ ацәаҳәақәа зыҩуа.
Асеминар мҩаԥыргон Қырҭтәыла еицырдыруа ашәҟәы­
ҩҩцәа, апоетцәа, адраматургцәа, арежиссиорцәа. Иалахәын
ЦК ЛКСМ СССР амаӡаныҟәгаҩцәа. Асеминар аҟны, ҩынтәхынтә сықәгыланы сцәажәахьан. Убри азыҳәан сгәеиҭазаап,
хәылбыҽхак, акакалкырҭа аҟны, Москватәи асасцәеи, Қарҭтәи
чынуаақәаки ҳаидтәаланы ауараш аажәуан.
Дааҩналан дааҳадтәалеит, Қырҭтәыла апартиа актәи ама­
ӡаныҟәгаҩ, ицхырааҩыс аус зуаз Реваз Сулакаури, имаҵура
аамышьҭахьгьы, ажәеинраалақәа иҩуан. Асеминар аҟны
ҳаибадырын, ҳаҭыр еиқәаҳҵон ақырҭуа шәҟәыҩҩцәа аешьцәа
Гелиӡеаа. Убарҭгьы ҳадтәалан. Ауараш аамышьҭахьгьы, аҩгьы,
ауаткагьы ҵәыцақәак анаанаҳкыла, лафшәа, зегьы ираҳа-­
ртә, урыс бызшәала ус ҿааиҭит Реваз Сулакаури ихы насықә­
кны:

582

Уи ауха уаҳа ажәак мҳәакәа, сахьыҩназ ауадахь сцеит,
изызӡарызеи даара ихьаазгеит апартиа ачынуаҩ ииҳәаз ажәа
бааԥс «националист».
Адырҩаҽны акгьы смаҳаӡазшәа, аԥсшәа еибыҳәо, ҳаи­
цәажәон Реваз Сулакаурии сареи, ашьҭахь, амш анҵәамҭазы,
ишсылшоз сҽынкыланы, лафшәа:
– Аԥсуа ҩы ԥаҭлыкак аазган, исымоуп, уареи сареи ҳаиба­
ныҳәан аҵәыцақәак аанаҳкылап, – сҳәан, ауадахь днасыԥ­
хьеит.
Аҵәыцақәак анаанаҳкыла, ауаатәыҩса зегьы усгьы
ҳартист­цәами, еиҭах ирлафны:
– Аԥсуа националистцәа рҟынтә, уара излоуҳәаз ала,
ахәбатәи аҭыԥ ааныскылозаап, уи даара сгәы иалоуп, изсумҭеи,
ианамуӡах ахԥатәи, ма аԥшьбатәи зсумҭеи? – сҳәеит.
– Ахәбатәи аҭыԥ узҭаз сара сакәӡам, уи узҭаз Аԥсны аобком ахԥатәи амаӡаныҟәгаҩ иоуп, – иҳәеит, иижәыз аҩгьы наилсны.
– Уара излоудыруеи ахәбатәи аҭыԥ шааныскылоз? – иргызмалны сиазҵааит еиҭах.
– Ауыс ахьызуа Қырҭтәыла ЦИК аҟны иҟоуп асиа аԥсуа
националистцәа рсиа. Уи асиа иануп 121-ҩык аԥсуаа, абарҭ
ауаа роуп ҳара ҳаешьара иаԥырхагоу, ажәа «абхазские националисты» ҳәа иануп, – иҳәеит Р. Сулакаури.
Иҵегьы ԥыҭк анаҳжә, ишысымҳәо ала ажәа иҭаны, исеи­
ҳәеит Аԥсны ҳалыргарц асиа ҟазҵаз, ирызҭаз. Џьаҳаным
ицаша, ихьӡ-ижәла ишԥасзымдыруеи, аха ӡбышьа сзаҭом,
арҭ реиԥш иҟаз аԥсуаа рыхьыӡқәа, рыжәлақәа акьыԥхь
ианҵатәума? Убри азыҳәаноуп санҵамҭа «Иҳәатәуи иҳәа­
тәыми» ҳәа, азҵаара ықәргыланы, хьӡыс изасҭаз.
Ҳазыхынҳәып аеҳәшьцәа Шьаҟрылԥҳацәеи сареи иаҳҩыз,
иааркьаҿ- ааркьаҿны жәлар реизараҿы афилармониа аҟны
сзыԥхьаз. Уи ашәҟәы ишеибгазгьы, иааркьаҿны сзыԥхьазгьы,
аҩварианткгьы ақьаад илаҳәаны, сыкәа иҭаҵаны, Адлертәи
адәыӷба ҳақәтәаны Москваҟа ҳанцоз, амҩан хҭыск ҳақәшәеит,
ҳделегациа активла иалахәыз Шамил Ҳаџьымбеи иҳадҳәалоу,
акыр зҵазкуа хҭыск.
Еибаҳҳәан, ҩыџьа-ҩыџьала адәыӷба аресторан аҟны
акраҳ­фарц ҳаицәажәеит. Шамил Ҳаџьымбеи сареи акраҳ­

583

фарц аресторан аҟны ҳнатәеит. Ҳара ҳагьынатәеит, ҳааи­
гәараҵәҟьа ҩыџьа ахацәа астол инадтәалеит, ишынатәаз,
ҳара ҳрымбаӡазшәа рҽыҟаҵаны, ҳара ибзианы иҳаҳартә,
рыбжьқәа рдуны, иаарҿашәоз зегьы аҳәара иалагеит.
Ирҳәоз ацәахыхга ажәақәа убасҟак ихьанҭан, гәаҵәа зызҭоу
дҩаҵҟьаны рхаԥыцқәа ыҵихратә. Сычҳара мыжда даара
ишмаҷыз ибзианы издыруаз Шамил иныҵакны: «Уҽаанкыл,
ичҳа, апровокаторцәа дара роуп», – иҳәеит, иҟазшьала
дааԥышәырччо. Аресторан дныҩналан адәахьы дыԥшуашәа
зынӡаск ҳаизымдыруашәа дтәан Митиа Багателиа, аспортсмен, имахәҿақәа, инацәкьарақәа блалагьы иаармарианы
еилукаауан дзакәы хаҵарԥыс ӷәӷәоу. Иҳарҳәахьан Шамили
сареи ҳихьчаларц ихала ихы ишадиҵаз. Арҭ апровокаторцәа
иаҳа-иаҳа еицәахо, ажәа цәахыхгақәа аҳәара ишаҿыз,
ҿықә-ҿықә ҳәа ишьаҿа хьанҭақәа неихго, ажәак мҳәакәа,
апровокаторцәа зыдтәалаз аԥенџьыр аалаирҟәын, Митиа
руаӡәк ихы дамыскәа, инапы убасҟак ихьанҭаны инықәҵаны
днақәыӷәӷәеит, деизҟәыҿны днатәеит. Уи ашьҭахь, иаԥхьа
итәаз иахь дниасын, уи ихы, ампыл еиԥш иаанкыланы, убас
иаарҵәи-ҵәиит, уажәы-уажәы ихы «иаахҵәаны», аҩбатәи инапы анацәкьарақәа иааркьакьаны, ажәала акәымкәа, атрышә
еиԥш «шәит, шәит» ҳәа аԥенџьыр шәкылууаа шәцоит ҳәа
аанаго инапы надирбан, убри ашьҭахьгьы, ажәак мҳәаӡакәа,
даахынҳәын, дахьтәаз днеины днатәеит. Ақырҭқәа рҩыџьегьы
иҩыҵеибарҟьан идәылҵны ицеит.
Уаҟагьы инымҵәеит ҳашәҟәы «мыжда» аҭоурых. Москва асасааирҭа аҟны, афилармониа аҟны, ҩажәаҟа даҟьа
иаҳҩызгьы иҵегь иҳаркьаҿырц ҳадырҵеит ЦК КПСС. Аадаҟьак раҟара инаганы, аҵыхәтәанынӡа иҩны, ицқьаӡа машьынкала икьыԥхьны, ҳнапқәа аҵаҩны ҳаналга, еидара хьанҭа
дуӡӡак снаҵыҵызшәа, «оф-гәышьа, Анцәа иџьшьоуп, ҳастол
ишықәыз, уажәшьҭа иабаҳҭаху, аҵакы хада иааркьаҿны иҩуп,
ажәлар рҿахәы ҳәоуп ҳҳәан, ишысҳәаз еиԥш, асасааирҭаҿ
иааныжьны Кремль, ЦК КПСС ашҟа ҳцеит, ҳахьрыдыркылоз.
Уаҟа ҳаиԥылара ибзианы ирыҩхьеит, ирҳәахьеит, ацҵара
иаҭаххарым. Аха иҟоуп даараӡа акрызҵазкуа, ашәҟәы
иадҳәалоу ахҭысқәа. Ҳус ҟаҳҵеит, ҳалгеит шаҳҳәоз, ҳхынҳәны

584

Аҟәа ҳшааиҵәҟьаз еиҭах рыххатәыс иҳауит «икаҳажьхьаз»
ҳашәҟәы.
Аҟәа ҳшааиҵәҟьаз, аҽныҵәҟьа, ауха снарыԥхьеит КГБ
ашҟа. Сахьнаргаз, асасааирҭа аҟны иаанҳажьыз ишеибгаз
ҳашәҟәгьы, иааркьаҿны сзыԥхьазгьы, исацәажәоз «аҟаԥшь»
истол иқәуп. Сҭызҵаауаз дагыруан. Ҳашәҟәы инапы нақәкны
иаарымчны, дмақаруа ҿааиҭит: Егьа иҳәаргьы, аҭак сымҳәеит.
Ауха соуишьҭит, уаҵәуха уааироуп ҳәа насаҳәаны. Аухаҵәҟьа
ҳаицәажәеит Катиеи Ҭамареи сареи. Гәыԥҩык иааҩит ҳәа иаахтны иаҳҳәар, ҳахҩыкгьы, насгьы иҳацхраауаз уҳәа, шаҟа
ҳрацәахаз, ҳус еиҳагьы еицәахон.
Аҟаԥшьқәа еиҳараӡак ирҭахыз, изыргәаҟуаз зыжәлақәа
аныз ачынуаа дуқәа, аӷьычыҩцәа, аҵарҭышагацәа ҳәа
зыӡбахәқәа анқәаз роуп.
Убас иҳаӡбеит, схахьы изгарц.
Адырҩауха еиҭах снарԥхьеит КГБ ашҟа, схала сымнеир,
сырбаандаҩны сыргон. Хаха-хымш иаҿаршәны мап скуан,
мақаррала акәымкәа, Қарҭҟа сыргарц рыӡбеит. Уаҳа ԥсыхәа
аныҟамла, усгьы ҳаиқәшаҳаҭны иҳаӡбахьан, схы иадысҵарц.
Ажәакала, иааркьаҿны ус ҿаасҭит: – анысҳәа, дгәырӷьаҵәа акалам насиркит. Смыццакыкәа, ибзианы еилыркаартә:
Ҳәарада, ибзианы идыруан схала ишызымҩыз. Анцәа
иџьшьаны, Сталин ихаантәи абаандаҩцәагьы ирзыруаз
аамҭа цахьан. Н. С. Хрушьчов дамырххьан, аха «Оттепель»
зыхьӡырҵаз аамҭа макьана амч аман, «права человека» амчгьы ашьапы ақәгылара иалагахьан. Урҭқәа рыдагьы, хыхьгьы исҳәахьеит, Аԥсны аҩнуҵҟагьы, анҭыҵгьы аламыс змаз
ачынуаа дуқәагьы ыҟан, ҳзыхьчоз, иҳадгылоз. КГБ аҟны
снапы аҵаҩны саноурыжь ашьҭахь мышқәак анҵы, Шамил
Ҳаџьымбеи сареи ҳанеиқәшәа:
– Арҭ аӷьычҩцәа-абандитцәа иҳацрыҵӡом, ма аӡәаӡәала,
ҳазегьы џьара акала ҳҭадырхоит, – ҳәа сеиҳәеит.
– Иуҳәо иашоуп, Гогохиа иашьа гәакьа зыблак ҭыху,
Тҟәарчал, аҽнышьыбжьон, аԥсуа ԥҳәыс машьынала дишьит.

585

Акәты ишьызшәа имашьына дақәтәаны Аҟәа далоуп, – иҳәеит,
ҳәарада, даара ицәымыӷханы Шамил.
– Ҳақәҵны ҳцар? Ҳҽаҳҵәахыр?
– Мамоу! Дыҟоуп ауаҩы, Чиковании Гогохиеи миллионла
ишырӷьыч ибзианы издыруа. Иԥҳәыс даԥсыуоуп, Гәлиаԥҳауп.
Иара дагыруоуп Қоиава ижәлоуп, аха Гогохиа игәаӷ имоуп.
Иареи сареи ҳаиҩызцәоуп, – иҳәеит Шамил, – уахаҵәҟьа
дыԥшааны сиацәажәоит. Аԥсны ацентр банк аҟны аԥаратә
документқәа ахьыҟоу гәеиҭартә дыҟоуп.
– Шамиль, уара иушьуа анцәа дишьуам, рҳәоит, иума­
ҳахьеи? – сҳәеит, сыԥсы ааҭаланы.
Имшәо абзамыҟә иоуп. Зыԥсы ҭоу зегьы аԥсҭазаара рҭахуп.
Мышқәак ааҵхьаны, аӡәаӡәала Аҟәа ҳналҵны, бнарак аҿы
ҳаиқәшәеит Қоиавеи, Ҳаџьымба Шамели сареи. Ухаҿы иузаагом, ихҩааланы, аномерқәа зегьы анҵаны, Қоиава иаасиркит
адокументқәа. «Абомба!»
Аԥаратә документқәа изларҳәоз ала Аҭара, Кәыдры
аӡиас аҟнытә, аӡы хагаланы, атрубақәа рыла ҩныцыԥхьаӡа,
ахьхьаҳәа акран ала аӡы аауазаап, аха Аҭараа рыԥхыӡгьы
иаламшәацт.
Ажәакала, адокумент ԥаршеиқәа еиқәырҽаҽаны, иаарыц­
қьаны ҩажәа миллион аԥара рџьыба иҭалеит Чиковании Гогохиеи. Ҳзыргәаҟуа дара Аԥсны рықәцара ауп.
Ажәа мыцхәы зышәҭахузеи!
Мышқәак ааҵхьаны, зыгәра ҳгоз ауаа рыла ЦК КПСС апартиа аконтроль рыстол иқәын, зыӡбахә сҳәаз «абомба». Иаарласны Чиковании, Гогохиеи амырхит. Аҩыџьегьы Қарҭҟа иргеит, ирҵәахит.
Ишырҳәо еиԥш, ала ажьы ала иафаӡом.
Иахьа уажәраанӡагьы, ҳара хҩык ҳада аӡәымзар аӡәгьы
издырӡом иҟаҳҵаз. Иԥсаҭа шкәакәахааит Қоиава иԥсҭазаара
даналҵ, ҳарӷьажәҩа даҳцәыӡит ҳҳәон Шамили сареи, ус
заҳҳәоз здыруаз ҳҩыџьа заҵәык ҳакәын.
Абарҭ ацәаҳәақәа ақьаад иананысҵа, Шамил сизаԥхьеит.
Ҳамаӡа уажәшьҭа иҳәатәума ҳәа сиазҵааит. «Анарцә амҩа
сықәгылоуп, уахь исыманы сцома, иуҭахызар, снапгьы
аҵазыҩуеит, иҩы, икьыԥхь», – иҳәеит.

586

Аҵыхәтәан.
КГБ архив аҟны ишьҭоу ашәҟәы, уи излаҳәо ала, ишысҳәаз
еиԥш, иҩит, иааркьаҿны даԥхьеит. Ишысҳәахьоу еиԥш, иаҳҩит
хҩык ауаа, аеҳәшьцәа Шьаҟрылԥҳацәеи сареи.
Ахкьыԥхьаа, ҳәарада, иҟоуп.
Аха уаҟа аӡәымзар аӡәы ҳнапы аҵаҩӡам.
Хыхь изныкымкәа, ҩынтәымкәа исҳәеит Аԥсны КГБ
аӡбахә. Уажәшьҭа иаҳа иаахтны иҳәатәуп дареи сареи ҷыдала
ҳаизыҟазаашьа.
Ҩажәак еихысҳәаалоит. Балтикатәи амшын аԥшаҳәаҿы
инхо ажәларқәа, Анцәа иџьшьаны, аоккупантцәа ианрым­
пыҵыҵ, ареспублика Латвиа, Литва, Естониа анапхгареи,
апарламентқәеи ирыӡбеит абасеиԥш: дара рҿы Кремль
агентцәа ирарҳәеит, шәхы шәрыцқьа, иаахтны ишәҳәа
ҳажәларқәа рыцәгьа шышәҳәоз, ишәҳәа шәшахьхәыз, убри
ашьҭахь ишәанаҳажьуеит рҳәеит. Инацырҵеит даҽакгьы. Уи
ҟазымҵаз шәҭаҳкӡом, аха шәхала шәықәҵны шәца рҳәеит.
Убас иагьыҟалеит. Уи зхысҳәаауа аилкаара мариоуп.
Гәнаҳарак сымазҭгьы, иаахтны сыжәлар гәакьа ираҳәан,
убасеиԥш ацәгьара шәзызухьеит ҳәа, – сықәҵны сцон. Еилкаауп, уигьы егьигьы зыҟасымҵаз, избанзар сыламыс цқьоуп,
аныхаҿы сықәуеит.
Абарҭ ажәақәа рышьҭахь ишәасҳәоит аҟаԥшьқәеи сареи
иҳахьыз.
Атәанчарахьы дцахьеит Анцәа иџьшьаны, дынхоит-дынҵ­
уеит Ражден Ҷкотуа. Ҳанеибадыр аҽны инаркны, иахьагьы
ҳаҭыр еиқәаҳҵоит, ҳчеиџьыкақәа еилоуп. Дахьынӡаздыруала,
даԥсыуа цқьоуп гәыла-ԥсылагьы, гәыла-гәаҵәалагьы. Уҳәансҳәанла исаҳахьан КГБ аҟны аус иуеит ҳәа.
1967 шықәсазы, ақырҭуа чынуаа дуқәа ҩыџьа рықәгара
ҳабз шалаз гәҩарас ирыман аҟаԥшьқәа, аха ишьақәзырӷәӷәаша
афактқәа рымамызт. Хымԥада Қарҭаа ирыдырҵеит дара рахь
сиаганы, маӡала цәгьаҳәаҩыс сҟарҵарц, убри аҿаԥагьы
сҿарҵарц, ашьамҭлаҳәқәа сышьарҵарц.
«Брехаловка» аҟны акаҳуа анаҳжә ашьҭахь, сҩагылан
санцоз, ҳаимҩалацәаны дцозшәа, даасыхьӡан, иаархааны ус
ҿааиҭит Ражден:

587

– Ҳаҩхалап, ҳааицәажәап, – иҳәан, инапы нақәикит
асасааирҭа «Абхазиа».
Ҳаҩхалеит аҩбатәи аихагыла. Уадак ашә ацаԥха ааиртын
ҳныҩналеит. Снаԥшы-ааԥшын игәасҭеит акаруаҭ, ма адиуан
шгыламыз. Еилкаан ишусурҭа кабинетыз.
Днахыкәша-аахыкәшо, уаҩрала даара ҳаҭыр сықәҵаны,
еилыскаартә иҳәеит маӡала ара аус ицзуларц. Саргьы
ииашаҵәҟьаны, гәыкала ҳаҭыр иқәҵаны даара сазхәыцны,
иаахжәаны мап скыр, исзеицәахоит ҳәа ӡбаны, иаархааны
иасҳәеит, мышкы-ҩымш сазхәыцып, уаасԥеиԥш, ҳәа. Убри ала
аҽны ҳаиԥырҵит. Аха идҵа, хымԥада, ирласны иҟаҵатәызар
акәхарын, ажәакала, даҽа ҩынтәгьы, хынтәгьы исеиҳәеит.
Уажәшьҭа иҳәатәхеит иҟасҵаша. Егьа схәыцыргьы исзымӡбеит.
Даара зыгәра згоз, суак, уаҩ ҟәыӷак сиазҵааит, ишԥаҟасҵари,
иҟасҵарызеи исԥырҵырц азыҳәан ҳәа. Сымҩашьаӡеит
дышҟәыӷаз. Иаасеиҳәаз егьыҟасҵеит. Ԥаса аҵкысгьы, иаҳа
лассы-лассы анеира салагеит «Брехаловкаҟа». Ражден
даныҟам, рызегьы ишраҳауа, аҳәара салагеит аҟаԥшьқәа
сшыхҭаркыз. Сара ишсаҳауа акгьы шәымҳәалан, шәыцәгьа
сҳәалоит ҳәа, артист бзиак иеиԥш сахыччо аҳәара салагеит, изасҳәозгьы рызхара иччон. Уаҳа уи аӡбахә имҳәакәа
сааигәара дмааиуа дҟасҵеит, ишысҳәаз, иахьагьы уаҩԥсык,
аԥсыуак иаҳасабала, ҳаҭыр еиқәаҳҵоит. Уи аӡбахә мҳәакәа
ҳҩыџьегьы ҳааԥышәарччоит.
Хымԥада, Қарҭаа сара сзыҳәан «Болтун» ҳәа иарҳәеит.
Убри ала дареи сареи наӡаӡа ҳаилгеит. Сажәа заҳауа, сара
сԥышәа, шәхы иашәырхәар ҟалоит, арԥарцәа. Убри иахьӡуп
ахыхьчара, ууаҩра аиқәырхара!
Асовет уаа ҟәыӷацәа аҿаԥа рҿазҵоз ацензура, анцәа иџь­
шьаны, иқәӡааит. Аха наӡаӡа иаанхароуп даҽа цензурак. Уи
иахьӡуп аламыс, иуаҩра, иаԥсуара. Ҳҟәыӷацәа ирҳәахьеит
даҽакала: «Аҩсҭаа иидыруа зегьы аҳәара даналага даҩыс­
ҭаахеит», ҳәа.
Исуалԥшьоуп даҽазнык аҳәара, ҳаамҭазтәи аԥсуаа рҭоурых
аҿы адаҟьа ҿыц аазыртыз ахшыҩҵак ду:
Уи рымӡбеит ҩыџьа, хҩык, мамзаргьы гәыԥҩык.

588

Жәлар реизараҿы ажәлар ирҳәеит, ажәлар ақәшаҳаҭны,
ақьаад ианҵаны, зықьҩыла рыхьыӡқәа рыжәлақәа аҵаҩны,
ишьҭырхит. Сентиабр (цәыббра) 30, 1993 шықәсазынӡа, уи
еиҳау даҽа документк ҳҭоурых иаздыруам.
Аҩбатәи ахы
Санҵамҭақәа актәи ахәҭа аҟны иааркьаҿны салацәажәеит
сыдрама «Аҳақ ашәара» иалхны, Аҟәатәи аҳәынҭқарратә
драматә театр аҟны иқәыргылаз аспектакль.
Сахьаркыратә ҩымҭак аҳасабала, сҩымҭақәа иреиӷь­қәоу
иреиуам. Ианыԥшит сқәыԥшра, сԥышәа амаҷра, адрама­
тургиатә жанр азакәанқәа рымдырра. Аха сҩымҭақәа зегь
реиҳа иаҳа иазааигәахеит аԥсҭазаараҿ иҟалаз аиашаҵәҟьа.
Иаахтны иҳәан 1937–1940 ашықәсқәа раан, харада- барада
икыдҵаны иршьуаз, рыцәгьа ҳәаны идырӡуаз ауаа иахьагьы
амчқәа шрымоу.
Аҩымҭа ахылҵит, Н.С. Хрушьчов инапхгара азыҳәан «Оттепель» зыхьӡырҵаз, апартиа аҩажәатәи аизара ду аҟны,
апалач Сталин изыҳәан Никита Сергеи-иԥа иҟаиҵаз ажәахә.
Афактқәа ааганы, ииҳәақәаз иаԥхьаҟа иара ихаҭа убасҟак
иԥырхагахеит, В. И. Сталин ивагылаз ауаа иааидгылан Н.
С. Хрушьчов дамырхит. Кремль ддәылырцеит. Аха иҟарҵаз
аҳәынҭқарра ду амҩа ианиҵеит. Алашьцара иалаҷҷаз амра
ашәахәа иаҩызахеит.
Ҳәарада, аиашаҵәҟьа зегьы ҳәашьа амамызт. Иаҳҳәап,
изгәаӷьуадаз аиашаҵәҟьа аҳәара СССР ишьаҭаркны В. И. Ленин – Улианов, имч ду аман 1922 шықәсазы, абольшевикцәа
иҟарҵаз ацензура, аиаша аҿаԥа аҿазҵаз.
Убарҭқәа рыҟнытә, абжа-аиҭабжагьы аҳәара азхеит аспектакль «Аҳақ ашәара» ихәырны ԥсышьацәгьа аҭаразы.
Аԥхьаҩцәа иргәаласыршәап:
1966 шықәса, маи (лаҵара) 31 ахәылԥаз иҟан аспектакль
«Аҳақ ашәара» апремиера. Иқәиргылеит арежиссиор Хәыта
Џьопуа. Асахьаҭыхҩы Ҭ. Жваниа, амузыка – М. Берикашвили,
иахьагьы ирҳәало ашәа «Амшын иасуеит, иасуеит аҟәара».

589

Ароль хадақәа нарыгӡон иреиӷьӡаз актиорцәа: Леуарса Касланӡиа, Минадора Зыхәба, Разынбеи Агрба, Иван
Кокосқьериа, Нурбеи Камкиа, Еҭери Коӷониа уҳәа уб. иҵ.
Абасеиԥш ахьӡ-аԥша дуқәа змақәаз актиорцәа аспектакль
ақәҿиара даараӡа иацхраауан.
Апремиера ҟалаанӡагьы, Аҟәа мацара акәым, Аԥсны зегьы аӡбахә неихьан, ирылаҩхьан. Уи еиҳарак иҟазҵоз, Аҟәа
ианддырбалак ашьҭахь, раионцыԥхьаӡа ахәаԥшцәа ишдырбахо ҳәа афишақәа кыдырҵахьан. Усҟан аԥсуа театр ажәлар
иртәын.
Апремиера ауха иахәаԥшырц абилеҭқәа ззымхақәаз
иаархәеит адырҩауха, уи зысҳәо ҳаԥхьаҟа еилышәкаап.
Еиҳараӡак абилеҭқәа аархәеит аҿарацәа, астудентцәа.
Аспектакль ақәҿиара аиурц азыҳәан иацхраақәоз иреиуан даҽакгьы. Амч амоуӡацызт ателехәаԥшра, ԥхыӡгьы избахьадаз, зыԥсы ҭоу ажәа ахәаҽра иашьҭоу аинтернет.
Инацҵатәуп даҽакгьы. Усҟан аԥсуа театр адоуҳа-культу­
ратә хәышҭаара дуун. Шәҩыла аԥсуаа хыбрак аҟны еизганы,
еилартәаны, ашьха ӡыхьеиԥш, ицқьаӡа аԥсышәала рацәа­
жәара, шәазхәыц шаҟа аҵанакуаз.
Сажәа снаԥыҩланы исҳәап, аспектакль ақәҿиара азҭаз
ҿырԥштәы заҵәык.
Атеатр азал аҟны иамоу аложаҿ ҳтәан исзааигәаз сҩызаки
сареи.
– Улыхәаԥш, азал ахԥатәи ариад аҟны итәоу аԥҳәызба,
дааҟәымҵӡакәа лылабжышқәа лрыцқьоит, зны-зынла ины­
ҵакны дҵәыуоит, – иҳәеит исыватәаз сҩыза. Иагь­иашаҵәҟьаны,
аԥҳәызба аҵәыуара даҿын. Илыдтәалаз ахаҵа­рԥыс лара
лышҟа даахьаҳәын, уажәы-уажәы ажәақәак леиҳәон.
Аҩыџьегьы рҽеилаҳәашьала, ԥшра-сахьала исцәым­
ҩа­шьартә цқьа снарыхәаԥшит, аспектакль ашьҭахь сна­
рацәажәарц, убас иагьыҟасҵеит. Аешьеи-аеҳәшьеи Анцәа
иџьшьаны, аҩыџьегьы иахьагьы рыԥсы ҭоуп, ажәлар рҿы
инаҳаракны ҳаҭыр зқәу уаауп – урҭ Лилии Сергеии Бганбақәа
роуп.
Ишысҳәаз еиԥш, аспектакль ашьҭахь, афоиеи аҟны снарыдгылан:

590

– Абриаҟара бгәы иасыртәы, алабжыш кабыԥсартә ибана­
ҳәазеи аспектакль? – ҳәа сналазҵааит, зыблақәа ҟаԥшь­ӡа
итәаз Лили.
– Сашьеи, сареи саби иаҳҭоурыхуп иуҩыз, идуӡӡаны
иҭабуп. Харада-барада дҭаркит, инышәынҭрагьы ҳамам, –
лҳәан, еиҭах лылабжышқәа ҩхаҟәҟәалеит.
– Ҳхәыҷра зегьы иаҳхаагеит «ажәлар раӷа ихшаз» ҳәа
иааҳахәаԥшуа, – инациҵеит Сергеи.
– Уаҟа шәаргьы саргьы лахьынҵала ҳаиԥшуп, – сҳәеит, –
саб иашьа гәакьа ашьра иқәырҵан, ашьҭахь излеилаҳкааз ала,
Аӡҩыбжьа, уажәы Ахалдаба аҳаблаҿы, иреихсны иҩызцәеи
иареи рыԥсы шҭаз иржит. Саб раԥхьа ашьра иқәырҵеит,
ашьҭахь жәашықәса иқәҵаны дхырҵеит. Рыцәгьа зҳәақәаз
иахьагьы рыԥсы ҭоуп, уимоу, сқыҭантәиқәоуп.
– Иаҳзууа абзиара иаҳхашҭуам, Абзиараз, ҳаиԥылааит, –
рҳәеит «атрацкист, жәлар раӷа» иԥеи иԥҳаи.
Аамҭақәак ҵхьаны, аҭаацәара салалаанӡа, схала суада сыҩнан. Ашә аҵәҵәа абжьы ган, иаасыртызар, аешьеи
аеҳәшьеи Бганбақәа сышә илагылан.
– Ауадақәа шуоуз ҳаҳан ҳамҭа хәыҷык узааҳгеит, ҵаҟа
уҳацылбаа, – рҳәан, ҳаицны агәарԥ ашҟа ҳналбааит, –
ҳахьӡала абри аҩыратә стол уадтәаланы ԥшӡала уҩлааит, –
рҳәеит. Сахәаԥшызар, аҳәаанхыҵтәи аҩыратә стол.
Иџьоушьаша, Сергеии сареи ҳаԥсҭазаараҿы, лахьынҵала
даара ҳаиԥшхеит. Аԥсны Аџьынџьтәылатә еибашьраан
иҷкәын­цәа аҩыџьегьы еибашьуан. Руаӡәк иԥсҭазаара ахҭни­
ҵеит иԥсадгьыл Аԥсны. Саргьы сыҷкәынцәа аҩыџьегьы еибашьуан. Ҳазшаз ҳрыцҳаишьан, насыԥла еибганы иалҵит.
Аха ашьҭахь, сыҷкәын аиҵбы, автомат мыжда ширыцқьоз
ицәҭҟьан дҭахеит.
Аибашьра анцоз абџьар иашьцылаз анаркотик ирзаҩы­
захеит. Хыхьчагас, еиқәырхагас имаз абџьар имухыр,
дахԥсаауа аҟынӡа днанагоит. Уи ԥысшәахьеит сара схаҭа.
Гагра ҳара ҳтәқәа ианыргоз ашьха Амзара аидыслара ду
аан, ааигәараҵәҟьа салашәеит, сымаҳә, саҳәшьа лхаҵа, иашьа еиҵбы Даур Барцыц, убраҟа, ашьха Амзара анаараҿы
ҳамҭас исиҭеит атапанча «Макаров». Убасҟак сашьцылеит,

591

акалам аҵкьыс еиӷьасшьо. Мрагыларахьтәи афронт ашҟа
санцоз, сааҟәымҵӡакәа стапанча гәхьаазгон, схы иасны, схы
сзымдыруа сырхәаанӡа ҩнык аҵаҟа саныҩнарыжьыз, стапанча сымазҭгьы сеиқәнархон ҳәа сазхәыцуан. Сеиқәырхара
акәым, еиҳагьы сҭанархон Лыхны исымҵәахызҭгьы. Сеибганы санрымпыҵыҵ, шықәсқәак сшәыра иҭаҵаны, сахьцалак
исыман, ашьҭахь, изулакгьы, схы саиааины, исзааигәаз аӡәы
исҭеит, исԥырызгеит. Сыҷкәын иан гәаҟ, анацәа зегь реиԥш,
лыҷкәын иавтомат лҵәахит иахьимбашаз. Мызқәак ҵхьаны,
знызаҵәык исыҭ, ижьакцоит исрыцқьоит, нас ибысҭоит ҳәа
даныхҭеик, дрыцҳашьаны инеиркны доусы ҳусқәа рахь ҳцеит.
Аҩны ихала дыҟан илахьынҵа дзахымԥеит.
Сергеи Бганбеи сареи, ҳаныхәыҷыз, ҳгәы-ҳгәаҵәа ашәеи­
қәаҵәала иҭазыҳәҳәаз Иосиф Џьуӷашвили, жәашықәсала зхы
ҭиҟьоз, дара иреиӷьу амилаҭ адунеиаҿ иҟаӡам ҳәа агәра зиргоз
ижәлар гәакьа, Сергеии сареи ҳақәрахь ҳаннеи ашәеиқәаҵәа
еиҭаҳшәырҵеит. Аха аԥсуаа ибзианы ирҳәахьеит Анцәа
дҳамоуп ҳәа. Сергеи Бганбеи сареи ҳмаҭацәа ашкол аҟны
аҵара еицырҵоит.
Ҳазыхынҳәып, схатәы ԥсҭазаара шьаҭанкыла изыԥсахыз,
ианызыҩуаз аҽны снапы ԥҵәандаз сҳәартә аҟынӡа сназгаз
аспектакль «Аҳақ ашәара» апремиера ауха ашҟа.
Арҭ ацәаҳәақәа ирыԥхьо имарианы еиликаауеит, аспектакль ианалга, арежиссиори сареи асцена аҟны ҳнеины,
ахәаԥшцәа иҭабуп ҳәа нараҳәаны, мҵәыжәҩада сԥыруа, атеатр сдәылҵаанӡа, иаалырҟьаны снарԥхьеит атеатр адиректор
икабинет ашҟа… Аҩныҟа ацара акәым, ирласны ателефон аимадара аҟны снеины, аҭел сылзасырц иӡбаны исыман, Москва
исзыԥшыз аԥҳәызба.
Адиректор икабинет сныҩналазар, илахь еиқәшьшьы дгылоуп Хәыта Џьопуа. Ҩыџьа ахацәа, цәгьара бааԥсык шыҟаи­
ҵоз дақәыркызшәа, еилашәаны, амамиқәара рыблақәа ирхы­
хәхәо дыкҿацаланы иацәажәара иаҿуп. Инеимда-ааимдо
ҩынтәгьы иазҵаауеит:
– Уара уоума ари апиеса ықәзыргылаз?
– Сара соуп.
– Изҩызгьы уаргьы шәеиԥшуп!

592

Ҿымҭӡакәа итәаз адиректор, ашьшьыҳәа дҩагылан, аҭӡамц
аҟны икнаҳаз афиша аадижәан, иааикәарҽны, истол иқәиҵарц
дшаҿыз, анҭ ахацәа руаӡәк иааимихын, иҵегьы иааирҽын
«Сара изгароуп» иҳәеит. Нас сара сахь даахьаҳәын:
– Уара уоума, асовет мчы иаҿагыло апиеса зҩыз?! –
иаасгәыдиҵеит ажәа хьанҭақәа.
– Асовет мчы иаҳагьы иазеиӷьуп ҳәа агәра ганы сыҟоуп,
– сҳәеит, сҽаарԥагьаны, изҩыз закәу уара уаҵкьысгьы сара
издыруеит ҳәа аанаго. Иаҳа ҿыӷәӷәала сызцәажәоз, аспектакль иауз ақәҿиара адагьы, уаанӡа уҳәан-сҳәан ада, сыблала избартә, рыбжьы слымҳақәа ирҭаҩыртә ҳаиҿамҳацызт
аҟаԥшьқәеи сареи. Уҳәан-сҳәанла зысҳәаз, сани саби дара
рзыҳәан иныҵакны, цәымӷрала иҭәны рыӡбахәқәа ахьырҳәоз
мацара акәым Аҟәа, уажәы Нико Марр ихьӡ зху амҩадуи Дырмит Гәлиа ихьӡ зху амҩадуи ахьааихало, Аԥсны КГБ ахыбра
ҩажәижәабатәи ашықәсқәа раангьы убраҟа иҟан НКВД.
Иуадақәа рԥенџьыр аҟнытә днаԥшны ибартә дынхон саншьа Пата Кәаӷәаниа. Аҟәа ашкол санҭаз, рыҩны снеилон-сааилон. Ҽнак ҳашцәажәоз аԥенџьыр ааиртын:
– Унаԥши, абри ахыбра ҿаасҭа аҟны, еиҳарак уахынла,
аԥсуаа иргәаҟны, иҟәаҟәаны иршьуан. Аҵых иналакны, акәыба
еиԥшха, амашьынақәа ирҭажьны, аԥсыбаҩқәа мамзаргьы, макьана зыԥсы ҭақәаз рыманы ицон, – ҳәа ҿааиҭит цәымӷрала
иҭәны иажәақәа. Инарҵауланы даақәыԥсычҳан инациҵеит,
– уахынла, аҵхыбжьон идыргәаҟуаз ахацәеи аҳәсеи рыбжьы гәыҭшьаагаха ҳарцәомызт. Ҳшәаны, алашарақәа ырцәан
ҳтәан.
– Шәара шәтәан, аха ҳара ахәыҷқәа ахыза ҳцәыҵаланы,
ҳабжьқәа аӡәгьы имаҳартә, иҳәҳәоз ауаа ҳзымчҳакәа
ҳҵәыуон, – ҳәа нацылҵеит Пата иԥҳа Диана.
Абар уажәы, сыԥсҭазаараҿы реиҳа иреиӷьыз ахәылԥаз ауха,
аргамаду саԥхьа игылоуп ауаа ргәаҟны изшьуаз «аҟаԥшьқәа!».
«Изҩыз асовет мчы иаҳагьы иазеиӷьуп» анысҳәа, абзиа сҳәаз
џьшьаны, иаҳагьы исзеицәаз сҳәазаап.
– Асовет мчы иазеиӷьу иазеицәоу здыруа ҳара ҳауп, –
иҳәеит афиша еикәарҽны изкыз.
– Уаҳа асценахь неишьа амаӡам, уаҵәы асааҭ жәба рзы

593

аус ахьаауа ҳаузыԥшуп – рҳәан, идәылҵны ианцоз сахьнеишаз аҭыԥи акабинет аномери насарҳәеит.
Ҩажәак еихысҳәаалоит:
– Спиеса «Аҳақ ашәара», абжа аиҭабжа аҟара изҳәоз азы­
ҳәан, «изҩыз асовет мчы иаҳагьы иазеиӷьуп» анысҳәа, убарҭ
сажәақәа аасгәалашәеит акыр шықәса ҵхьаны.
Сажәақәа даҽакын, аха рҵакы акакәын.
1978 шықәса, март 11 аҽны Аԥсны ашәҟәыҩҩцәа Реидгыла аҟны имҩаԥысуан апартиатә еизара. Азҵаара ықәгылан
ашәҟәыҩҩы Никәала Ҳашыги сареи апартиеи ашәҟәыҩҩцәа
Реидгылеи ҳалцара. Уинахыс иҟьаҟьаӡа абахҭа ашә аатуан ҳара ҳзыҳәан. Аха уи ҟаҵатәын Сталини Бериеи рхаан
ишыҟарҵоз еиԥш, иаҳҳәап, ашәҟәыҩҩцәа рнапала ишҭаркыз,
дара рнапала ишыршьыз Самсон Ҷанбеи Леонти Лабахәуеи.
Иҟалахьаз аиҭаҟалара иаҿын уи аҽны, асабшаҽны.
1937 шықәса, ииуль 4 аҽны аилатәара рыман ашәҟәыҩҩцәа,
аԥсуа сектор. Апротокол аҟынтә иаазгоит ажәақәак:
(Уахәаԥш ашәҟәы М. Лабахәуа «Апоет диуеит, аха дыԥсӡом» ад. 131). Ахымҩас аҵкыс еицәахаз
арҭ ажәақәа зҳәаз ихьӡи ижәлеи апротокол аҟны ианымзҭгьы
араҟа исҳәаӡомызт. Иҳәеит М. Ҳашба. Хыхь иаазгаз иажәақәа
иҵегь инацҵан апротокол ианқәоу:
Убри аҽны, ишысҳәаз еиԥш, аԥсуа шәҟәыҩҩцәа рнапала, ҩыџьа аԥсуа шәҟәыҩҩцәа ашьауӷа анрықәырҵаз, убри
аизараҿы, дыҟан зҭәымҭа иҭагылаз ашәҟәыҩҩы, убраҟа
деигәырӷьаны иҳәеит: «Надо чаще собирать такие собрания», ҳәа. Уи иаанагон «чаще» аизарақәа ҟаҵаны «чаще» ауаа
рырӡра, икыдҵаны рышьра. Арҭ ажәақәа зҳәаз апротокол аҟны
ианымызҭгьы исҳәаӡомызт. Иҳәеит И. Папасқьыр. (Уахәаԥш,
хыхь зыӡбахә сҳәаз ашәҟәы ад. 132). Убри ауаҩ ихаҭаҵәҟьа
ишысҳәаз еиԥш, 1978 шықәса, март 11, ашәҟәыҩҩцәа Реидгыла апартиа еизара аҟны, абраҟагьы ԥаса аан еиԥш, урыс
бызшәала, ихы сықәкны, – дҿаҳа-ҿагәо ус ҿааиҭит: «Ты, ты,
ма-маладой писатель, что тебе сделал Советская власть, что

594

тебе плохо сделала, что так не навидишь?!» – аԥсышәала
инациҵеит, апротокол зыҩуаз Кә. Ломиа иахь дынхьаҳәын,
– ианҵа апротокол сажәақәа, – хымԥада, дацәшәеит иажәа
«ссирӡақәа» ҳаԥсуа культура аҭоурых иацәыӡыр ҳәа. Баша
дшәон. Ажәак агмырхакәа, ишԥаҟаиҵагәышьоз, апротокол
ианиҵеит Кә. Ломиа. (Уахәаԥш, аха уабахәаԥшуеи, иахьагьы
акьыԥхь ианымлаӡац уи апротокол еиқәаҵәа. Аха апротокол
аҵакы хада акьыԥхь ианылеит. Иаазгоит ацитата:
шықәса рзы 130-ҩык аԥсуаа ҳнапы аҵаҩны Москваҟа ишьҭыз
акәын.
Асовет мчы абриаҟара изуцәымӷузеи, цәгьарас иузнаузеи?» ҳәа ииҳәаз ажәақәа зну апротокол иахьагьы акьыԥхь
ианымлаӡацт. Уи, абахҭа сҭаркырц ажәа бааԥсқәа зҳәаз, жәлар
рышәҟәыҩҩы, адепутат, издыруамызт, иара иеиԥшу ауаа
шракәу изыхҟьаз СССР ахыбгалара. Дзыхӡыӡаауаз аҳәынҭқарра
анеилаҳауаз иҩымҭақәа аманы ицеит џьаҳанымҟа ианцоз. Ишысҳәаз, уи апротокол еиқәаҵәа иахьагьы акьыԥхь
ианымлаӡацт. Сгәанала, макьаназы кьыԥхьшьа амаӡам, избанзар, хыхь иаазгаз ацәаҳәақәа аиԥш зеиԥшқәоу иҵегьы анқәоуп.
Арҭ сцәаҳәақәа ирыԥхьо, схаҭагьы схы сазҵаауеит,
абасеиԥш иҟоу адокументқәа, рыхьыӡқәа ишану, акьыԥхь
ианҵатәу ианҵатәыму, даҽакала иуҳәозар, иҳәатәуи иҳәа­
тәыму?
Ҳазыхынҳәып аспектакль «Аҳақ ашәара» апремиера
ашҟа. «Аҟаԥшьқәа» ирҳәаз иҟаҵатәгәышьан. Адырҩаҽны,
ианырҳәаз асааҭ азы снеит КГБ аҟны. Аҩыџьегьы инеимдаааимдо исырҭаз азҵаарақәа зегь реиҳа иџьасшьақәаз раԥхьа
игылоуп акы. Снапҩымҭа инапы ақәкны ҿааиҭит руаӡәк:
– Абри, уара ухала иуҩыма? – еидгәаланы иаашьҭихит,
икышьа убас иҟан, ицҳаз амаҭ ахәдацәа икызшәа.
– Ааи, схала изҩит, егьырҭ сҩымҭақәа зегьы реиԥш, –
сҳәеит. – Иуцхраауадаз?

595

Азныказ исҳәо сҿамшәо саанхеит.
– Аматериалқәа, иуаҳама, аматериалқәа узҭодаз?
Асеиԥш иҟаз азҵаара бзамыҟәқәа, ԥсыхәа ахьынӡамаз
ирҟәымшәышәны аҭакқәа ҟаҵаны ҳаицәажәара ҳалгеит ҳәа
сышгәыӷуаз, заа иӡбаны ирымазар акәхарын, иаасгәыдырҵеит,
акырӡа зҵазкуаз ажәақәа. «Ҳара ҳзин умамкәа Аҟәа уалҵны
ацара азин умаӡам», – рҳәеит. «Уажәыҵәҟьа Москваҟа
сцароуп, бзиа избо аԥҳәызба дысзыԥшуп» ҳәа, – сқьышә
иаақәыххит. Еилыскааит сахьтәаз ахыбра закәыз. «Азин
ҟашәҵа даҽазнык аҟара ирбааит аспектакль, атеатр иамкуа
абилеҭқәа аархәахьеит», – сҳәагәышьеит, сажәақәа акгьы
шырмыӡбуаз шыздыруазгьы.
– Иахьа, атеатр аҟны иуаҳамҳәеи, ари, иубама ари?! –
иҵегьы ахәдацәа иҵкааны, «ицҳаз амаҭ» сқьышә иқәкуа, –
ари уаҳа дунеихаан асценахь инеиӡом! Еилукаама?!
Еилыскааит, аха агәра згар сҭахымызт, ҩымҭа хәыҷқәак
рыла ракәым, ишырыӡбоз асовет уаа реиԥш, ишыҟац иҟоу Л.
П. Бериа ихаантәи НКВД. Акы заҵәык иахьеиӷьхаз Лавренти
Павел иԥа ихаан асовет уаҩы иԥеиԥш рыӡбуан хҩык, «троика»
ҳәа изышьҭаз, даҽаџьарагьы еиҳа еиӷьхеит, «ажәлар раӷацәа»
рлахьынҵа рыӡбуан абахҭа аҟныҵәҟьа. Урҭқәа сеиҳәахьан
сзыхшаз саб.
Иашьеиҳаби иареи, Дранда абахҭа аҟны акәын иахьҭакыз.
Иашьеиҳаб Қәыџьмахан «ашьра уқәаҳҵеит, араҟа унапы аҵаҩы
ушақәшаҳаҭу», – анырҳәа, дыршьыр дшақәшаҳаҭу зқәыз, дара
«Троикаагьы» зхатәаз амҿтәы стол аашьҭԥааны, иркьынааны
ршьапқәа кыдҟьаны иааԥиҵәҵәан, астол ашьапы ала ишилшоз рысра далагеит. Блеихаҟәысрак иалагӡаны ахҩыкгьы
рхы иамыхәо еилаижьит, аха иаргьы иаразнак алабақәа рыла
убасҟак дырҟәаҟәеит, дырҳәазаны, иашьа, саб дахьҭакыз акамера дыҩнарыжьит. «Иҟалап убри акәзар сара сеиқәзырхаз», –
иҳәалон саб. Иара, сабгьы днаганы, ашьра уқәуп ҳәа наиаҳәаны,
ушақәшаҳаҭу унапы аҵаҩ анырҳәа, ажәак мҳәакәа инапы
анаҵаиҩы, ашьажәцәа руаӡәк: «Аа, уара, ауаҩ ҟәыӷа! Иаҳҳәо
иаразнак еиликаауеит. Уҭаацәароума, ахшара умоума?!» –
диазҵааит. «Ҩыџьа сымоуп. Исабицәоуп. Изааӡода, исхымшар еиӷьын», – иҳәеит. «Аа, аԥсуа ҟәыӷа! – Ишәмаҳаи ииҳәаз?

596

– ҿааиҭит гыршәала, уаанӡагьы ицәажәоз. – Еиликааит, уара,
аԥсуаа рзыҳәан ахшароура аамҭа наӡаӡа ишцаз. Ҳаиҟәаҵып,
даҳшьрым». Ажәа «расстрелять» аарԥсахын, жәашықәса
иқәҵаны Сибраҟа дхырҵеит. Саб иашьеи иареи ирыхьқәаз
идыруазшәоуп изиҳәаз: «Ахага аиха кны уаԥхьа дгылазар, убз
ҭыганы иумырбан» ҳәа. Иаҳагьы ирҟәымшәышәны ирҳәахьеит
ҳабацәа: «Амшә иакыз «баба» – иҳәеит.
«Тройка» аҭыԥ аҟны, «Двойка» спиеса алахьынҵа анырыӡба,
убри ауха нахыс, изызӡарызеи, аспектакль аиқәырхара
саҟәыҵӡаны, азхәыцра салагеит схы шеиқәсырхаша, цәалажьыла, уаҩралагьы. «Исычҳап. Иааип сара саамҭа!» – сҳәеит
сгәанала. Сыԥхыӡгьы иаламшәацызт, «Тройка» акәым «Двойкагьы». Ианыҟамло аамҭа ишаиааиуаз аамҭа, абасҟак аҭыӡшәа
зхылҵыз адрама «Аҳақ ашәара» асаби иацәажәашьа еиԥшха
иахәаԥшыртә аамҭа иаҳҳәап, уажәы Калашников иавтомат
зку, ԥышәарччала дышихәаԥшуа еиԥш аԥилҭа зку.
Ауардын каҳаны ахәдаџьал хымжәарц иаҵадыргылоит
асаԥыџь. Уаанӡагьы ус хьанҭақәак срықәшәахьан, аха еснагь
ианаамҭаз дласывагылон саб, убасҟак ажәақәак сеиҳәон,
иӡааҟәрыло ауаҩы знапы изыркыз ауаҩы диеиԥшха. Уажәы
ажәала сгәы арӷәӷәара акәымкәа, иӡбеит даҽакала.
КГБ аҟнытә санааи, қьырала сахьыҩназ аҩны абарҵаҿы
дтәаны дысзыԥшын саб.
– Иҟалақәаз саҳаит. Угәы каумыжьын. Ишукыц икыз укалам. Сзааз уасҳәап, дад, даныҷкәыназ аахыс ибзианы дыздыруеит Леуарса Касланӡиа, Минадора Зыхәԥҳа, дад, иудыруазар акәхап, абарҭ ауаа дуқәа схаҭа снеины срацәажәар
сҭахуп, – иҳәеит.
– Пыза, – ус иаҳҳәон ихшаз зегьы, урҭ акгьы рылшаӡом.
Изҩыз алахьынҵа зыӡбуа даҽа уаауп, – сҳәеит, ҳәарада,
исымҳәаӡеит изусҭацәоу.
Дааԥышәырччан:
– Утеатр хәыҷы акәым, дад, Аԥсны зегьы аԥеиԥш рыӡбуеит
«аҟаԥшьқәа». Иухоумыршҭын, дад, алаапк изааӡаз аԥшәмагьы
дафоит. Бериа дызгаз даргьы агоит. Сара сзааз иуҳәаз азыҳәан
акәӡам. Абарҭ ауаа, Леуарсеи Минадореи иахьынхо рыҩны
снаг, ажәақәак расҳәар сҭахуп, – иҳәеит.

597

Санқәыԥшыз аахыс, аби аԥеи реиԥш акәымкәа, хшыҩла
ҳаиҟароу џьушьап, ҳгәаанагарақәа еибаҳҳәон, иеиӷьыз
алаҳхуан, ҳәарада, иара ииҳәаз еиҳа еиӷьхон, аха сгәы иахәон
дахьсазҵаауаз.
– Пыза, иахьынхо ибзианы издыруеит. Ҩнык еицыҩноуп.
Ҳнеип, аха ироуҳәои?
– Схәыҷы ихҟьаны акыр шәақәшәозар ҳәа ажәақәак рас­
ҳәар сҭахуп, – иҳәеит. Ашықәс еиқәаҵәақәа зхаҭа изхызгаз
ауаҩ, уажәы ииҳәаз ажәақәа реилкаара мариан. Амаҭ иушьыргьы, иахьушьыз аҭыԥ адгьыл акраамҭа ашҳам алоуп.
– Папа, иумдыруеи, уареи сареи есқьаангьы ҳаизҵааны
ҳус ҳаӡбалон. Угәы иалымсын, зыӡбахә уҳәаз рышҟа анеира,
рацәажәара аҭахӡам.
– Ибзиоуп. Уеилахазар акәхап. Ус анакәха, дад, утеатр (ус азиҳәон аспектакль азыҳәан) иалақәоу зегьы, иудгыло уҩызцәагьы, уаҵәыҵәҟьа аҩныҟа, Аҭараҟа исызнаг,
усырԥхашьом, – иҳәан, иҵегьы сгәы зырӷәӷәаша ажәақәак
насаҳәаны, қьырала сахьыҩназ аҩны аанда акәыршан, агәашә
хәыҷы ҿан. Агәашә аартны, даахьаҳәын: иажәақәа агәамч
рылаҵаны, – уаб дукәыхшоуп, узнылаз амҩа уанымҵын. Уҩыз­
цәа умырӡын.
Ишысҳәаз еиԥш, аспектакль апремиера раԥхьатәи
амш адырҩаҽны ирацәаны абилеҭқәа рҭихьан. Убасҵәҟьа,
араионқәа рҟынгьы, афишақәа кыдҵаны, ахәаԥшцәа ирыр­
ҭахьан абилеҭқәа.
Ҳәарада, адырҩауха атеатр аԥхьа еизеит, абилеҭқәа
аазхәаз раҵкыс акырӡа еиҳаны ауаа. Еиҳараӡак еиднакылон,
акыр жәашықәсала ихәаҽыз амилаҭ цәанырра уажәы иаҳа
амч аиуа иахьалагаз.
Аҵх агәы еиҩнашаанӡа атеатр аԥхьа игылан еиҳараӡак
аҿарацәа, џьоукы атеатр иҩналон, иаашәырты, аспектакль
ҳшәырба ҳәа.
Уаҳа ԥысхәа анамоу, адырхаҽны ауха, Аԥсны аиҳабыра зегьы неит аспектакль иахәаԥшны аԥеиԥш рыӡбарц. Ҳәарада,
ахәаԥшцәа намышьҭкәа.
Азал аҟны иԥшны итәоуп аиҳабыра зегьы. Аамҭа ааит.
Аԥарда аатуам. Сара саҵкысгьы дгәамҵ-хамҵуеит Хәыта

598

Џьопуа. Иҟалазеи? Аспектакль ароль хадақәа руак назыгӡоз
актиор Нурбеи Камкиа, ихьыз иахьагьы исыздыруам,
иаалырҟьаны дычмазаҩхеит.
Аҭара, ҳаҩны ашҭаҿы сани саби иахьа ачеиџьыка
аныҟарҵоз уаҟа дыҟан, аха ихьзеи ҳәа инеизҵаа–ааизҵаауан.
Уахагьы уаҵәгьы атеатр ашҟа дзааиуа дыҟам ҳәа ҳаларҳәеит
асцена аҟнытә.
Аиҳабыра иҟарҵо рзымдыруа ианеилаха:
– Камкиа инаигӡоз ароль сара инасыгӡоит, – сҳәан, ина­
цысҵеит, – шәара еиҳарак ишәаҳарц ишәҭаху, иахьынӡа­
здыруала, атекст ауп. Уи ҿырҳәала издыруеит, џьарак
исхашҭыр, дыҟами асуфлиор, исыҵалҳәап.
Артистк иаҳасабала, ԥышәа хәыҷыкгьы сыман. Москва аинститут санҭаз, уажәы еицырдыруа артист Виачеслав Лапшини
сареи кинок аҟны ҳаицыхәмархьан. Акинофильм иахьӡын
«Если ты прав». Роль хәыҷык насыгӡон.
Усҟан Аԥсны аобком актәи амаӡаныҟәгаҩыс дыҟан Валериан Кобахьиа, ахԥатәи амаӡаныҟәгаҩыс даман, аидеологиа знапы ианыз, Мџьыҭ Хәарцкиа, Аԥсны апреизидиум
еиҳабыс даман Баграт Шьынқәба. Абарҭ зегьы рақәшаҳаҭрала
инасыгӡеит Нурбеи Камкиа ироль. Аспектакль нагӡаны
ҳаналга, асцена аҟнытә санылбаа:
– Ушышәҟәыҩҩыз здыруан, аха исыздыруамызт ушартистыз, – иҳәеит иажәақәа қьиарыла иҭәны, Валериан Османиԥа. Ицәажәашьала еилыскааит, артистцәеи аспектакли
шигәаԥхаз. Алаф аниҳәа ашьҭахь, аиҳабыра ихы нарықәкны,
– аспектакль цәгьара ҳәа акгьы адсымбалеит, – аниҳәа,
артистцәа зегьы еигәырӷьаны рнапы еинырҟьеит. Актәи
амаӡаныҟәгаҩ ииҳәаз иамазкуадаз, – ахәаԥшцәа идшәырбала,
– аниҳәа, деигәырӷьаны:
– Валериан Осман-иԥа, Аԥсны араионқәа зегьы рҟны
афишақәа кнарҳахьеит. Ахәаԥшцәа абилеҭқәа рырҭахьеит,
иаҳзыԥшуп, иҳәеит Хәыта Џьопуа.
– Шәцала, идшәырбала!
Ажәакала, Аԥсны аиҳабыра рызегьы еиқәшаҳаҭны азин
ҟарҵеит аспектакль «Аҳақ ашәара» ахәаԥшцәа иддырбаларц.
Саргьы агәра згеит Аԥсны салҵны иахьысҭаху сцартә азин

599

соуит ҳәа. Ишысҳәахьоу еиԥш, Валериан Осман-иԥеи сареи
ицәгьамкәа ҳаибадыруан Лыхны ашкол санҭаз аахыс, насгьы Москва апартиатә школ данҭаз акырынтә ҳаиқәшәахьан,
саҳәшьаду Ушьа Аҳәԥҳа лчеиџьыка еицаҳфахьан. Убарҭқәа
схы иархәаны, иасҳәар ҟалон, Москва, схатәы уск азыҳәан
сымцар ԥсыхәа сымам, КГБ сыршьҭуам, усыцхраа ҳәа. Аха
еиҳагьы еицәастәыр ҟалап сҳәан, иасымҳәаӡеит.
Уаанӡагьы ицәгьамкәан издыруан, Аԥсны аиҳабыра рнапқәа
шҿаҳәаз, ражәа амч шмаҷыз. Уи ауха аргамаду иааԥшит Аԥсны
аиҳабыра акьанџьақәа раҟара ишыладырҟәхьаз. Даҽакала
иуҳәозар, аспектакль «Аҳақ ашәара» аадыртырц ирыӡбаз,
ирҳәақәаз аӡҭахысра иаҩызахеит.
Идыру усуп, жәытәнатәаахыс Аԥсны еиқәырханы, еиҳа­
раӡак, иаазго анхацәа роуп. Аԥсадгьыл аиқәырхара мацара
акәындаз. Аԥсышәала ашәҟәы ҳаԥхьартә иҟазҵаз анхаҩы
иҷкәын Дырмит Гәлиа иоуп.
1955 шықәсазы, ачын дуқәа ракәӡам изыбзоуроу иахьҳауз
ажурнал «Алашара». Уигьы ҟаиҵеит Дырмит ду, раԥхьаӡатәи
аԥсуа газеҭ ҭзыжьыз. Ус шаҟа!
Арҭқәа изысҳәо, аспектакль «Аҳақ ашәара» Аҟәа, атеатр
аҟны ирмышьҭызар, уи аиҳабыра ирусуп, аха ҳаргьы ҳуаауп,
анхацәа ҳахьынхо, иааганы иаҳшәырба ҳәа, анаҟа-араҟа
ақыҭақәа аизарақәа рымҩаԥгара иалагеит.
Афишақәа ахькыдырҵақәаз, абилеҭқәа ахьроухьаз
акәындаз. Милаҭ цәаныррала згәаҵа ҭәыз аҿарацәа аизарақәа
рҟны иаԥхьо иалагеит аспектакль «Аҳақ ашәара». Апремиера
ҟалаанӡа, аӡыргара аҳасабала ианырҵахьан аобласттә газеҭ
«Советская Абхазия».
Атекст ианаԥхьалак, ижәбома, аиҳабыра ргазеҭ ианырҵеит
ирҽхәаны, арахь ҳара иаҳдырбаӡом ҳәа аҳәара иалагеит.
Ҳамч ақәхом ҳәа аҳәара, ҳәарада, иԥхаршьозар акәхарын.
Ԥсыхәа анамоу даарԥхьеит Қырҭтәыла ацентр комитет аидеологиа знапы ианыз ахԥатәи амаӡаныҟәгаҩ Д. Г. Стуруа.
Дшааиҵәҟьаз Аԥсны аобком ашҟа снарԥхьеит спиеса мыжда наганы исҭарц. Хар амамкәан еиҭаган, аԥсшәа ззымдыруа
атеатр аҟны ахәаԥшцәа арадио хәыҷқәа рыла ираҳартә.
Аиаша ҳәатәуп, апиеса уаҩрала дазныҟәеит. Иаарласны даԥхьеит. Ирацәамкәа згәаҭақәак ҟаиҵеит. Карандашьла

600

инаҵшьны, абарҭ ажәақәа, урызхәыц, егьирахь иааизакны
аҩымҭа сара исгәаԥхеит, иудысныҳәалоит иҳәеит. Ажәала
акәымкәа, актәи адаҟьа аҟны аспектакль ашьҭра дшақәшаҳаҭу
анҵаны, инапы аҵаиҩит Деви Георги-иԥа. Иҟалап, апиеса
зигәаԥхаз, иара иабгьы харада-барада дҭакны дахьыршьхьаз,
насгьы шьҭрала Аԥснытәин, ақырҭуа шовенизм зыцәтәымыз
уаҩын.
Аԥсны анапхгарагьы ирасҳәоит аспектакль аурышьҭырц, –
иҳәан, Қарҭҟа дхынҳәны дцеит.
Сгәырӷьаҵәа аҽныҵәҟьа аҭел сылзасит Москваҟа, уаҵәы
бысзыԥшыз снеиуеит ҳәа Бзиа избоз аԥҳәызба.
Иҵегьы изыхҟьақәаз неицылан, ҳамҩақәа наӡаӡа
хазы-хаз ҳананыла, исалҳәон, аҵыхәтәан аҭел санылзас,
илзааигәаз лҩызцәақәаки лҭынхацәақәаки ачеиџьыка рхианы дшысзыԥшыз.
Агәра ганы сыҟан, Д. Г. Стуруеи сареи ҳаиқәшәара
ашьҭахь, ахәылԥаз атеатр аҟны идырбан «Аҳақ ашәара».
Еиҭах ахәаԥшцәа ҭәны игылан. Атеатр ашә маатит. Сыԥхыӡ
иаламшәацызт Қарҭаагьы рымч шмаҷыз. Иабаздыруаз, СССР
аидеологиа зегьы аӡәы, аӡәы заҵәык М. А. Суслов иара
имазҵаакәа акгьы шырмыӡбуаз.
Атеатр ашә аадыртуеит, аспектакль ҳахәаԥшуеит ҳәа
иԥшыз ҳәсақәаки, хацәақәаки уҳацца, аобком ашҟа ҳнеиуеит
анырҳәа, ишысҭахымыз срыццеит.
Ԥсабарала иҟәыӷаз Валериан Осман-иԥа:
– Шәгәы иалоу, шәзааиз еилыскаауеит. Ишәымбои,
џьарагьы сымцакәа, абраҟа стәоуп, аа, асааҭ жәаба рахь аус
ауеит. Иҟалаз зегьы здыруеит. Қарҭҟа сасын, Москва СССР
акультура урацәажәа ҳәа сарҳәеит. Уаҵәы аҭел сасуеит,
сақәгәыӷуеит акомиссиа аарышьҭуеит ҳәа, – ихы насықәкны,
– уара, џьаргьы умцан, Аҟәа уҟаз, уаҳҭаххоит, – иҳәеит. Иаас­
цәымыӷхеит.
Ишысҳәаз еиԥш, аспектакль иалахәыз артистцәеи арежиссиори, асахьаҭыхҩи уҳәа, Аҭара ҳаҩны ашҭан чара хпыҿк
анырзиуз аамышьҭахь, есҽны Аҟәаҟа даалон саб. «Узнылаз
амҩа даара ишәарҭоуп, аха иуҩыз мап ацәумкын» ҳәа, –
сгәы арыӷәӷәара акәӡамызт еиҳараӡак дзаауаз, иара иаахтны

601

иҳәаӡомызт аха, зыҟны аус ахьсоуз иара ихаҭа ихигахьан,
ахлымӡаах изааргахьан.
Уахык аҩныҟа дымцакәа сахьыҩназ ауада аҟны даангылеит. Ҳашьҭалаанӡа, сеиқәа аашьҭихын, амаҟа иахьаҵарҵо
инарҳәы аарҳәуа дахәаԥшуеит.
– Папа, узҿуи? Сеиқәа ушьауҵар уҭахума? – сҳәеит, лафны.
– Уаангыли, дад, уаангыли, – иҳәан, имаҟа иадҿаҳәалаз
иаҳәызба, аҭра иааҭиган, сеиқәа аҩнуҵҟатәи аҵҟьа аԥыртлара
далагеит. Иҟаиҵозеи ҳәа иџьашьаны сихәаԥшуеит. Сеиқәа
заҵәы ахы инаркны аҵыхәанӡа иааиртлеит.
– Уара иабаугәалашәо, усабиӡан, агара угаран, сара сан­
ҭаркыз. Дырбаандаҩны дыргахьан сашьеиҳаб Қәыџьмахан,
Аҳәбақәа ҳҟынтәи зегь реиҳа аҵара ду змаз. Нестор Лакоба
аус ициуан Џьота, дицҭаркхьан, ашьра иқәырҵахьан ҳамаҳә
Қьымсыс Ашәхәаҵаа, дызҿыц дшаҿу ажәабжьгьы аҳәара
даҿуп, – уан, дад, дыԥҳәыс ҟәышуп. Абыржәы уеиқәа иазызуа, абас иҟалҵеит, – сеиқәа аҩнуҵҟа аҵҟьа, ахы инаркны
аҵыхәанӡа иааиртлеит. Иҵырҟьа џьыба иааҭигеит, ацаха
илаҳәаз агәырқәеи, арахәыц еиқәаҵәақәеи, ашкәакәақәеи.
– Ашәи аԥенџьыри цқьа иаркы, аӡәгьы дааумышьҭын, –
шәкы-шәкы ицақәоз аԥарақәа, асигара еиԥш ирҳәуа-ирҳәуа,
аҩнуҵҟа иҭаҵаны иӡахит, – абас иҟалҵеит уан, сеиқәлырхеит.
Нхандома ҳаргаанӡа шықәсыбжак Архангьель (Архангельск)
ҳҭакын. Амла ҳагон. Сеиқәа амаҟа иҭаҵаны иӡахыз аԥарақәа
цыра цырала иааҭыганы, ҳлагьер аҩнуҵҟа дәқьан хәыҷык
ыҟан, ашьақар кыԥны иҟақәаз, иаахәаны сџьыба илҭаҵаны
сҿы инҭасыршәуан. Амлашьра даараӡа иахәоит ашьақар.
Уажәы уиаҟара амлакра ҟаларым, аха аԥара џьара иухәоит, –
аԥҳәыс бзиа леиԥш, ишыҟаз иӡахит сеиқәа амаҟа.
– Папа, умшәан, сара сҭаркӡом, – сҳәеит ажәала, аха
изызӡарызеи, сҭаркуеит, агәра згахьан, сыблала избахьан
апремиера аухаҵәҟьа КГБ ашҟа санырга, сҭызҵаауаз «аҟаԥшь»
иқьаад ианиҵақәоз ажәақәа «антисоветчик, антипартииный»
инаҵшь-наҵшьны ианиҵон. Сыбла нақәшәеит даҽа ажәақәак,
«как говорит наш гений»… урҭ ажәақәа рышьҭахь сзакәу ҳәа
схаҿсахьа ҭихуан. Сбиографиа аҩра даҿуп.
«Наш гений»… Хымԥада ибзианы сыздыруа, атеатр аҩну­
ҵҟа аус зуаз аӡәы иоуп ҳәа сназхәыцуан.

602

Ҳазыхынҳәып сыԥсҭазаара зҿаҟәаз аспектакль «Аҳақ
ашәара».
Сара сгәы касыршәхьан асцена ашҟа инарышьҭӡом ҳәа.
Аха В. О. Кобахьиа, ихьымӡӷишьазар акәхап, Қарҭтәи Д. Г.
Стуруа данааига уигьы ианизымӡба, СССР акультура аҟнытә
акомиссиа ааиртә иҟаиҵеит. Даарышьҭит СССР ареспублика
амилаҭтә театрқәа реиҳабы В. И. Малашенко.
Сажәа снаԥыҩланы исҳәар сҭахуп ажәақәак.
В.И. Малашенко данаауаз, дицны дааигеит 12-13 шықәса
зхыҵуаз иҷкәын Алеқсеи. Дыззааз аус ӡбаны даналга, В.И.
Малашенко иҷкәыни иареи Аҭараҟа, ҳаҩныҟа изгеит. Усҟан
даара имаҷын акинокамера, аха иара иман. Ҳахьцоз иманы дцеит. Алексеи излеиҳәо ала, убасҟан иҭырхыз еиқәханы
иҟоуп. Иааигәалаиршәеит ашьтәа саб ишишьуаз, икнаҳаны
ацәа шахысхуаз, ирбеит усҟан еибгаз, ашьҭахь ақырҭуа
мпыҵахалаҩцәа ирыблыз ҳаҩнқәа – акәасқьа, амаҵурҭа,
аца, аказарма, уҳәа. Алексеи Малашенко, МГИМО даналга
ашьҭахь акыр шықәса аус иуан цҳаражәҳәаҩыс. Уажәы Кореиа еиҳабыс аус иуеит телехәаԥшрала, аԥсуаа дҳадгыланы
изныкымкәа дцәажәахьеит. Иара иҟны аус иуеит аетнограф А.
Крылов, Дыдрыԥшь-ныха азыҳәан аусумҭа ссир зҩыз. Даазы­
шьҭло Алексеи Малашенко иоуп.
Ажәлари Анцәеи рымчала, Аԥсуа ҳәынҭқарра, ҳажәлар
шәышықәсала, шьакаҭәарала иззықәԥоз наунагӡа, азхаҵара
анаиоу ашьҭахьгьы, ҳаҭыр рықәаҳҵалароуп иҳадгылаз, иҳац­
храауаз ауаа.
Ҳазыхынҳәып узеигәырӷьаша ажәабжь ашҟа.
Зыԥсаҭа шкәакәахаша В. И. Малашенко Аԥсны аобком
аҟны, ажәала мацара акәым, иҩны, инапы аҵаҩны иаанижьит, аспектакль «Аҳақ ашәара» атеатр аҿы иддырбаларц
дшақәшаҳаҭу, «антисоветчики, антипартийцы», ҳәа акгьы
шадимбалаз. Ҳаҩны днаганы, ауаа бзиақәа идыртәаланы
ачеиџьыка еиҳарак изыҟаҳҵаз абарҭ ажәа мыждақәа «антисоветчики, антипартийцы», ҳәа аӡәгьы шадимбалаз азы
иҩны иаанижьырц ауп. «Нан, утеатр ухаҵкы ицеит, ари ҳасас
иҳаиҳәаз ала, уихьчеит, зхаҵкы сцаша», – лҳәагәышьеит
убасҟак агәжәажәара ззаазгахьаз сан.

603

Уажәтәи ҳаамҭазтәи ауаҩы агәра игашам, СССР акультура
аминистрра рымч ақәымхеит. Урҭ рыхьӡала ииҳәаз, ииҩыз уигьы ӡҭахысрахеит.
Раԥхьаӡа знызаҵәык «Аҳақ ашәара» апремиера аныҟаз,
машәырла дақәшәоу, мамзаргьы аӡбахә лаҳаны дахәаԥшу сыздыруам, убри ашықәс анҵәамҭазы, Москватәи атеатрҭҵааҩы
С. Бехметиева аспектакль иазкны астатиа лҩын агазеҭ «Советская Абхазия» ашҟа иаалышьҭит, агазеҭ ианырҵарц. Аредакциа аусзуҩцәагьы инеимда-ааимдо иаԥхьеит. Аредактор хадагьы дақәшаҳаҭны иркьыԥхьырц атипографиахь ирышьҭит.
Сҩызцәақәак исарҳәеит, уааины астатиа уаԥхьа, џьаракыр
гхақәак амазар унахәаԥш-аахәаԥш ҳәа.
Асовет мчра хзырбгало аспектакль карыжьхьеит, аӡбахә
аҳәара ҳаҟәыҵхьеит, изгәалашәада, насгьы изҭахыда, саргьы
сгәы ианырҵаз ахәра артытра иабасҭаху сҳәагәышьеит, аха
сгәы иамузт, аредакциаҿ снеины саԥхьеит. Аперсонажцәеи
актиорцәеи рыхьыӡқәеи рыжәлақәеи рҟны сса-мыссақәак
иамақәаз сыриашеит. Ицқьаӡа ианахырх, иааикәарҽны
сџьыба инҭаҵаны аҩныҟа изгеит.
Изызӡарызеи, сгәы хыҭхыҭуа, амш лашара сазыԥшын
агазеҭқәа ахьырҭиуа акиоск аҟны сыԥшын, агазеҭ ааргоит,
ишааргалак, ԥыҭк аҟара аахәаны «Аҳақ ашәара» асцена аҟны
ицартә аџьабаа адызбалаз, насгьы астатиа зҩыз, иҭабуп ҳәа
нацҵаны илзысышьҭырц.
Аобласт газеҭқәа «Аԥсны ҟаԥшьи» ақырҭуа газеҭ «Сабҷоҭа
Аԥхазеҭии» ааргеит. Сыззыԥшыз агазеҭ «Советская Абхазия»
зынӡак инарымгаӡеит.
Уажәы урыстәылатәи ацҳаражәҳәаҩцәа ахыбра аргылара
иахьаҿу аҭыԥаҿы игылан аибашьраан ихыбгалаз атипографиа ахыбра. Снеины сразҵааит:
– «Советская Абхазия» иахьатәи аномер зҭымҵзеи, иҟа­
лазеи? ҳәа. Еилыскааит иҟалаз. Атираж шеибгаз икьыԥхьны иаалгахьаны, ашьыжьымҭан шаанӡа днеит КГБ аусзуҩы. «Адырра шәаҳҭаанӡа ишәкьыԥхьыз атираж зегьы шәаламкьысын»,
– иҳәан, цырақәак иманы дцазаап. Уаҟа рыштаб аҟны
иаԥхьазар акәхап, иаарласны ҩыџьа «апалачцәа» ицны даакылсын, атираж зегьы индәылганы аҩнуҵҟатәи агәарԥ аҟны,

604

иҩеиқәыжьны, амца ацраҵаны ирыблит. Аредакциа аҟны
сзыԥхьаз, иааикәарҽны сџьыба иҭаҵаны изгаз, убри ацыра заҵәык еиқәхеит. Сгәанала, аԥсуа театр аҭоурых зыҩуеи,
насгьы атеатртә культура бзиа избои рзыҳәан имыцхәхарым
ирыблыз астатиа даԥхьар. Абар, иара астатиа, Москватәи
атеатрҭҵааҩы илҩыз, ишаалҩыз иаазгоит:

606

1966 шықәса анҵәамҭазы, ҽнак снеит Аԥсны аобком
амаӡаныҟәгаҩ В.О. Кобахьиа иҟны.
– Валери Осман-иԥа ҳәа, – ҿаасҭит, – ишәгәаласыршәар
сҭахуп, 1954 шықәсазы, Лыхны ашкол сҭан. Шәара аус жәуан
Гәдоуҭа араионтә комҿареидгыла актәи амаӡаныҟәгаҩыс.
Иҩызцәа иманы ауахәамахь дныҟәоит ҳәа, ишәгәалашәоит,
Қарҭ агазеҭ санырҵеит. Азҵаара ықәгылеит акомҿарра салцаны, ашколгьы сҭырцарц.
– Ибзиаӡаны исгәалашәоит. Исылшоз ҟасҵеит. Акомҿарра
аҟны уаансыжьит, аха Лыхны ашкол уҭымҵыр амуит, –
иааигәалаиршәеит Валериан Осман-иԥа.
– Аешьара сзыжәуит. Ахаан исхашҭуам, – ҿаасҭит сыб­
лақәа аҳәыркьира рхыҳәҳәыла, – даҽазнык шәсыцхраа,
шәсырԥхашьом. Аҟәатәи адраматә театр аҟны исгәаԥхо
усурҭак иҭацәны иҟоуп ҭыԥк убрахь шәсыцхраа, сиажәга.
Дааԥышәырччан:
– Ани, успектакль «Аҳақ ашәара» ҳанахәаԥшуаз, артистк
иҭыԥ аҟны уара ухәмарит. Иугәаԥхазар артистра?
– Мап, Валериан Осман-иԥа, алитература аҟәша аҭыԥ
ҭацәуп. Адиректор дагыруоуп, дсыздыруам…
– Аус ахьууа уӡбахә бзианы исаҳауеит. Иааныжьны уцарц
зуҭаххазеи?
– Уаҟа, аурыс газеҭ «Советская Абхазия» аҟны раԥхьа
срыдыркылеит, аԥсуа бызшәа аҟынтә аурыс бызшәа ашҟа
еиҭагаҩыс. Ицәгьамкәа схы аасырԥшызар акәхап, еиӷьыз
аҭыԥ сырҭеит, акультура аҟәша аиҳабы ихаҭыԥуаҩыс. Акырӡа
иацлеит суалафахәгьы.
– Нас иҟоузеи? Артисткак дугәаԥхазар? – ҿааиҭит лафны.
Уи алаф аниҳәа иаҳгәалаҳаршәеит Москва апартиа ашкол
данҭаз, ҭыԥҳацәак ҳрыцны, афатә ажәтә ҳаманы саҳәшьаду
Ушьа Аҳәԥҳа, Москва ацентр аҟны инхоз лышҟа ҳашнеиз,
аурыс ҭыԥҳацәа аԥсуа ҟәыди абысҭеи рыфашьа шыдҳарҵоз.
Ҳгәалашәарақәа рышьҭахь:
– Валери Осман-иԥа, иаҳа-иаҳа саланагало салагеит аурыс бызшәала аҩра. Сара ишаанӡа сгылоит. Аԥсышәала акы
сыҩқәоит, нас аусурахь сцоит. Уаҟа аусура амш зегьы аурыс
бызшәала иҩуа… Исзеилагӡом. Руак аансыжьроуп. Атеатр
аҟны ауалафахәы иаҳа еиҵоуп, акы, уаҟа аасҭагьы иаҳа соуеит.

607

– Уаҟа аус ахьууа, уаԥхьаҟа иҵегь еиӷьу аҭыԥ… Исмаҳацызт,
еиӷьу амаҵура ааныжьны еиҳа еиҵоу ашҟа диасуа. Аха еилыскааит изуҭаххаз. Ибзиоуп, иузыҟасҵоит. Успектакль аиқәырхара
сылымшеит. Араҟа сымч ақәхоит, – иҳәан, аҭел аашьҭихын
акультура аминистр дизасит. Идуӡӡаны иҭабуп ҳәа наиаҳәаны,
ашә аҟынӡа санынаскьеигоз, зыԥсаҭа шкәакәахаша, Валериан
Осман-иԥа, иашьа еиҳабык иаҳасабала, гәрагарала слымҳа
инҭеиҳәеит: «Даараӡа угәуҽаныз уаҟа, атеатр аҟны иҟоуп
ацәгьаҳәацәа. Уажәақәа иаразнак еиҭарҳәоит. Аӷацәа умырҳан.
Уаԥхьаҟа иуԥырхагахоит. Уара уус уаҿыз. Аамҭа ус иҟоуп».
Аҽны даҽазнык агәра згеит В. О. Кобахьиа ԥсабарала
дышҟәышыз, аҿарацәа ҳаҭыр шрықәиҵоз. Арҭ ажәа
рҽхәагақәа зысҳәаз, иаазгоит даҽа ҿырԥштәык.
Уажәы Инал-иԥа ихьӡ зху амҩаду ԥшьбаны иахьеихагылоу,
актәи аихагыла аҟны «Аԥсныргылара» ахьыҟоу, аҭаацәара
саламлацкәа, аҩбатәи аихагыла аҟны, ҩ-ҿык змаз ауада
сиҭеит. Иара, Валериан Осман-иԥа дыҩналеит аԥшьбатәи аихагыла аҟны. Лафны: «Уақәшаҳаҭзар, ҳаигәылацәаз», – иҳәеит.
Ари аҩыза анасыԥ иақәгәыӷуадаз, сгәырӷьаҵәа суадақәа
срыҩнеижьҭеи мчыбжьык ҵаанӡа хацәақәак неит.
– Ишәҭахузеи?
– Хыхь, аԥшьбатәи аетаж аҟны инхо думдыруеи?
– Дышԥасымдыруеи
– Иара иҟны иқәҳаргылеит ателефон. «Сыҵаҟа, аҩбатәи
аихагыла аҟны дынхоит ашәҟәыҩҩы қәыԥш, ателефон изықә­
шәыргыл»,– ҳәа иҳадиҵеит.
Усҟан ауадақәеи ателефони риура даара иуадаҩын. Хыхь
џьара исҳәахьеит, амаҵура дуқәа ирхагылаз аԥсуаа ирылшо
ала, аԥсуа ҿарацәа ирыцхраауан. Ацхыраара мацара акәым,
аполитикатә харадҵара ҳадҵаны, ҿарацәақәак абахҭа ҳҭакра
ианалагалак, аӡәык-ҩыџьак рыда, ҳарҭ, еиҳараӡак ҳаиқәдырхон.
Иҭаркқәозгьы ҿҳәара кьаҿла иоурышьҭыртә иҟарҵон.
Хырҽхәарамкәа, ҳаԥсуа жәлар ргәаҟра бааԥсқәеи,
ргәырӷьара дуқәеи срылаԥшхьеит. Сыблала избахьеит.
Лакҩакрада еилыскааит акы схазы. Ҳарҭ, аԥсуаа, адәахьтәи
аӷа, аҭаҷкәым еиԥш ҳаидикылоит. Даҽакала иуҳәозар,
иаҳзеиԥшу агәырҩа еиҭаҳзеиԥшхоит. Иаҳзеиԥшу агәырҩа ду

608

анҳаулак, иџьоушьаша, ҳазегь хаз-хазы ҳаихоит, ҳаимпуеит,
аихац иҭыԥрааз ажәҵарақәа реиԥш.
Ажәакала, В. О. Кобахьиеи сареи ҳаицәажәара ашьҭахь,
спиеса «Аҳақ ашәара» ԥсышьацәгьа ахьарҭаз, убри ашықәсан
1966 шықәса анҵәамҭазы, аусура салагеит Аҟәатәи адраматә
театр алитературатә ҟәша еиҳабыс.
Ҳәарада, Валериан Осман-иԥа иасымҳәаӡеит схатәы
ҩымҭақәа раҵкысгьы инарҵауланы имаӡаны, ԥшьҩык ауаа,
реиҳа зыгәра еибагоз СССР анапхгара дуқәа рышҟа ашәҟә
ду аҩра ҳшаҿыз. Аҩра ҳаицалагеит, ишысҳәаз еиԥш, ԥшьҩык.
Екатеринеи, Ҭамареи ахԥатәи ихьӡ сҳәар сҭахым, аԥшьбатәи
сара сакәын. Ахҩыктәи ашәҟә ду абжаракгьы ҳамнеицкәа,
изыхҟьақәаз аҳәара аҭахым, ҳахьеиқәшәоз анеира зынӡаск
даҟәыҵит. Бзиарас иҟаиҵаз, ҳазҿыз аӡәымзар аӡәгьы
иеимҳәеит, маӡа дуны иҵәахит. Уигьы маҷӡам.
Спиеса «Аҳақ ашәара», ишысҳәаз еиԥш, ԥсышьацәгьа
ахьарҭаз ахыбра мацара акәындаз, априказ сџьыба иҭаҵаны,
«уа мшыбзиа» ҳәа ашә аартны, еиҳараӡак иазашшуаз,
«аҟаԥшьқәа» рахь сыцәгьа зҳәоз, икабинет сныҩналан, астол
снахатәеит. Иара, «астукач» занааҭла дартистын, саргьы
ауаатәыҩса зегьы реиԥш, сартистын ԥсабарала. Ҳҩыџьегьы
ҳаҩнуҵҟала шаҟа ҳаибаҭахымыз, убасҟак хаарак алаӡамкәа,
шьыжьла ҳанааиқәшәалак, абга бызшәак еибаҳҳәалон. Шаҟа
имаҷны снеиуаз еиҳагьы еиӷьыршьон адиректоргьы иаргьы.
Уаҟа ибзиаӡаны ҳаилибакаауан.
Исҭахыз, сзыргәаҟуаз соуит – ашәҟәыҩҩра азыҳәан шаҟа
сҭахыз аамҭа.
Акабинет хәыҷы аҟны еидтәалаз, аамҭак наскьацыԥхьаӡа
аҳәара уадаҩуп, аха уаҩ-гәаӡак, уаҩ рыцҳак, аамҭа хьанҭа
иафаз аӡәык иеиԥш срыхәаԥшуа салагеит. Снаихәаԥшуа ҽнак
исҳәеит схазы: «Иалшагәышьои аҽыҩ, акәадыр ацымхәрас
акьахь ақәырҵазар?! Аӷәра ацымхәрас, ашаха аҿарҵазар?»
Исаҳахьан ауаа бзиақәа рыцәгьа ҳәаны иҭаркхьан ҳәа. Урҭқәа
иашазар гәаҟ рыцҳа, ԥсым-бзам адәы дықәуп. Аха схы сзазымиааит даҽаџьарак.
Истол хәыҷы дахатәаны, ихы даамҩахо иҩуаз анцәа иды­
рып, «фырҭ-фырҭ» ҳәа дааҟәымҵӡакәа акы иҩуан. Санаа­

609

ихәаԥшлак, сыбла иаахгылон, ахьаԥарч иеиԥшха ацәыслымпыр.
Ихахәы, унапала иузымкыртә, иркьаҿны ирҟәдуан. Ашәарҭара
ианҭагылалак, ахәы зегьы шеилагыло еиԥш, ихахәы еснагь
ихахаӡа ихы иқәгылан, иалиааны акәымкәа, цыра-цырала,
напыла аӡәы иқәиргылазшәа. Қәрала акырӡа деиҳабызҭгьы,
дахьтәоу снеихагыланы, иаасҭаххалон зны-зынла ихьаԥарчхахәқәа снапқәа налысшьырц.
Ус ҿааиҭит ҽнак:
– Ишәҳәаз сара ишәасҳәар сҭахын, аха ишәаҭәасымшьеит.
Идуӡӡаны иҭабуп. Аа, абраҟа сыстол аиашьчик исызҭашәҵала,
– сҳәеит. Ҳаилибакааит. Шаҟа имаҷны ҳаибабоз ҳҩыџьегьы
иаҳзеиӷьын. Аха иамуит. Имаҷӡаны аусурахь сахьнеиуаз, уигьы изымчҳазар акәхап (еиҳараӡак дацәшәазар ҟалап ииҩқәоз
срыԥхьар) ҽнак адиректор снаиԥхьан: Уахьтәалаша даҽа уадак
узаҳаԥшаап. Уаҟа итәоу ҳаҭыр дуӡӡа зқәу уаҩуп, аԥсуа театр
ашьаҭыркҩцәа дыруаӡәкуп, зыда ԥсыхәа ҳамам уаҩуп. Дызҿқәоу
даара ирацәоуп, апартиа аусқәа, азанааҭеидгыла, иааркьаҿны,
ҳатеатр иара ихагылоуп, – иҵегьы аҳәатәқәа имазар акәхарын,
аха: Еилыскааит, ажәа рацәа заҭахузеи?! Аҩбагьы иара имазааит,
– сҳәан, истол инықәсҵеит акабинет хәыҷы ацаԥха.
Иааркьаҿны иуҳәозар, ацәыслампыр – ахыхьаԥарч
иҭыҩра хәыҷы, иаархааны сдәылицеит. Атәарҭа, агыларҭа
ҳәа акгьы сымаӡамкәа, атеатр ахыбра дуӡӡа аҟны снеиҩеиуа
акоридор сыбжьагәышьан. Изулакгьы уада хәыҷык сыԥшааит,
аԥсуа гәыԥи, ақырҭуа гәыԥи аӡәгьы итәымкәа, ибжьахашәа
иҟан. Ашә бзиан, ацаԥха акӡомызт. Сныҩнаԥшын, еикәарҽны
ишьҭан ауарҳалқәеи, имаҷымкәа акафельқәеи. Убарҭ зегьы, атеатр амаҭәақәеи, адекарациеи ахьыҩназ ауадақәа
рахь ииазгеит. Ацаԥха наҿаҵаны, стол хәыҷык насыргылан
сахьтәалаша еиқәсыршәеит. Иҟасҵақәаз, ҳәарада, адиректор
иасҳәеит. Абзиа ҟасҵаз џьысшьон. Изыхҟьаз сзымдырӡо даара
дсыцәгәааит адиректор, ашьҭахьоуп ианеилыскаа дзыргәааз.
Хыхь ишысҳәахьоу еиԥш, уажәтәи С. Ҷанба ихьӡ зху
аԥсуа театр ахыбра аҟны аус еицыруан аԥсуа драматә гәыԥи,
ақырҭуа драматә гәыԥи. Аӡәи- аӡәи еиԥырхаган. Аҩгәыԥкгьы
алацәажәалон аиҿыҵра азҵаара. Хазы-хазы ахыбрақәа
рыԥшаара. Уи азҵаара аҟны ҳгәаанагарақәа еиқәшәон

610

ақырҭуа гәыԥ арежиссиори, алитературатә гәыԥ аиҳаби сареи.
Ҳаиқәшаҳаҭны иӡбаны иҳаман ари азҵаара ықәҳаргыларц
акультура аминистрра аҟны.
Иахәҭақәаз адокументқәа аиқәыршәара ҳшаҿыз, иааит
1967 шықәса, апрель мза алагамҭа. Ажәлар еизан, афилармониа ааныркылеит, иазымкуаз зықьҩыла адәахьы игылан.
Атеатр аԥсуа гәыԥ, рызегьы ааизан азҵаара ықәдыргылеит
дааины дҳацәажәааит ҳәа аминистр В. Џь. Кәарҷелиа.
Аҽныҵәҟьа днеины драцәажәеит. Аԥсуаа дрыдгыланы,
акультура аминистр В. Кәарҷелиа иааиҳәоз зегьы амагнитафон ианҵаны, Аԥсны аобком актәи амаӡаныҟәгаҩ В. О. Кобахьиа истол инықәырҵеит. Даараӡа ҳаҭыр зқәиҵоз В. Кәарҷелиа
дамимхыр ада ԥсыхәа имоуит. (Иаҳа инеиҵыхны, аурыс
бызшәала иҩны сышәҟәы «От родных корний»). Иануп. Уахә.
Ад. 325. Астатиа иахьӡуп «Возвращаясь к напечатанному»). Уаҟа
салацәажәеит В. Џь. Кәарҷелиа иамхра еиҿызкааз ҩыџьа аԥсуа
артистцәа шракәыз. Дара убарҭ аҩыџьегьы, нас адиректор Иасон Дарсаниеи рнапы аҵаҩны, исзашшит самхра азыҳәан.
Сзыхдырҟьазеи, 1967 шықәса, апрель мзазы, жәлар реизара
афилармониа аҟны сықәгылара. Инацырҵеит даҽакгьы. Атеатр
ақырҭуа гәыԥи аԥсуа гәыԥи ҳаиҿажьра даҿуп ҳәа.
Акультура аминистр аколлегиа аилатәараҿы адиректор
ихы сықәкны ҿааиҭит:
Қырҭтәыла ақьаҳиацәа, аколлегиа иалақәаз аԥсуаацәак:
«Аешьцәа ҳаиҿажьра иаҿуп», – рҳәеит. Адиректор иҿы
иҭаԥшуа, иазыҟаиҵақәаз. Схы сыхьчар акәын, уаҳа ԥсыхәа
анысмоу:
– Ҳаҭыр зқәу адиректор, аԥсуа гәыԥи, ақырҭуа гәыԥи
хазы-хазы ахыбрақәа рымазар рызегьы ирзеиӷьуп. Аныки абыки ирыхшаз аешьцәагьы еиҿыҵны хазы-хаз инхоит. Аԥсабара убас иҟоуп. Уи сара схатәы гәаанагароуп. Аха
шәара, ишәхатәушәа, атеатр иатәыз ауарҳал ҿыцӡақәеи,
аҳәаанырцәтәи иааганы ишьҭаз акафельқәа иӡаны аҩныҟа
ижәгеит. Ишәымҳәеи: Когда вы оставите свою национа-

611

листическую пропаганду? Ишәӷьычқәаз шәырхынҳә, нас
саргьы саҟәыҵып сызҿу. Сара снаҭуп. Доуҳалагьы даара
исзааигәоуп ауаҩы игхақәа ианажьра. Абиблиа иаҳәоит уаӷа
қьиарала, чҳарала уииааи ҳәа. Аха узықәгылоу ацҳа зҿаҟәаз
ишԥаизууеи? Уи аҭак ҟаҵоуп абиблиа аҟны «Зуб за зуб!»
Сара исыдиҵаз аполитикатә харадҵара уи сазхиан. Самхреи сҭакреи ус имариамхеит. Иара изыҳәан исҳәаз, иаарласны алыҵшәа бзиа аиуит. Дамырхит, апартиа далырцеит.
Ақырҭуа режиссиор аусурахь Қарҭҟа диаргеит, иаҳа иеиӷьыз
аҭыԥ ирҭеит. Ирдыруан дызҿыз аус. Иаарласны Қарҭынтәи
даарышьҭит Н. Р. Ешба, аԥсуа драматә гәыԥ режиссиорс. Иааизакны атеатр зегьы директорс. Аамҭақәак анҵы, сара
сызҵаарагьы Қарҭаа ирыӡбеит. Аԥсны ашәҟәыҩҩцәа Реидгыла иазоурыжьит аналитик–консультантс. Аха уахь аусурахь
сиасаанӡа, самхра азыҳәан ашәҟәы еиқәаҵәа аҵазҩыз, В. Џь.
Кәарҷелиа иамхра еиҿызкаауаз раԥхьа игылаз ацәышлампырахьаԥарч, сызшаз сирманшәалан, аргамаду исабрада иҿысхит.
Зегь рыла ҳаилибакааны аус еицаауан Нелли Ражьден-иԥҳаи
сареи. Иаахтны иласҳәеит В. Џь. Кәарҷелиа апровакациа изызуз, сара самхра азыҳәан ашәҟәы еиқәаҵәа знапы аҵазҩыз
дызусҭоу, ихьӡ-ижәла. Ларгьы иларҳәахьазаарын. Н. Р. Ешба
ҩ-институтк далгахьан – диуристын, дрежиссиорын.
Ҳазшаз дҳацхрааит. «Ахьаԥарч» дақәаҳкит Нелли Ражь­
ден-иԥҳа лтелефон дазыӡырҩуан маӡала, нас иаалҳәаз «аҟа­
ԥшьқәа» иреиҳәон, ажәакала длыҵатәаны лыцәгьаҳәара
даҿын. Сыхьаԥарч дызҿыз гәынхәыҵысҭала ирацәаҩны ирдыруан, аха ирымамызт дызларкыша афактқәа. Ишысҳәаз
еиԥш, даҿаԥызҽша афакт ианаҳԥыхьашәа, Нелли Ражьдениԥҳа иамхра азыҳәан априказ убас иҟалҵеит, сыхьаԥарч атеатр ааигәара ахаан дзымнеиуа.
Атеатр адырҩцәа рызегьы иазгәарҭахьеит, ашәҟәқәа
ирныр­ҵахьеит Н. Р. Ешба аԥсуа театр данахагылаз, Аԥсны
аҩнуҵҟа мацара акәым, анҭыҵ инахараны ахьӡ-аԥша
наҩыртә ишьҭылхит. Ҳкультура ахәшҭаара ду ацхрааразы
илылшоз ҟалҵон. Илывагылаз, қәрала лара лаҵкыс еиҵбыз
арежиссиорцәа Дмитри Кәартааи, Михаил Мархолиеи сареи.
Уаанӡа атеатр азыҳәан акгьы ҟазымҵацыз, аԥсуа шәҟәыҩҩцәа

612

иацхрааларц азыҳәан имҩахыҵуа иалагеит. Џьоукы инаргон
рхатәы ҩымҭақәа, даҽа џьоукы аиҭагақәа ҳарҭон.
Аԥсны анапхгара иақәшаҳаҭны, иӡбаны ишьҭырхит,
аԥсуа профессионалтә театр ианадыртыз амзеи арыцхәи
иақәыршәаны ишьақәдырӷәӷәеит февраль мза 17 аҽны есы­
шықәса иазгәарҭаларц. Убас есышықәса иазгәарҭалон Аҟәа
мацара акәым, араионқәа рҟынгьы. 1970 шықәса алагамҭазы
Аԥсны ашәҟәыҩҩцәа Реидгыла Қарҭынтәи ироуит аконсультант иштат. Сара исыдыргалан, сақәшаҳаҭхеит. Аусураз уахь
сиасит, аха атеатртә ҟазара даара бзиа избон. Иреиӷьқәаз
артистцәа Виолетта Маанԥҳаи, Валери Ақаҩбеи ароль хадақәа
ихәмарыртә изҩит апиеса «Ҳашьхақәа рышәшьыра». Апиеса
хшыҩҵак хадас иагәылан, анырра дуӡӡа ҟазҵаз, ажәытәӡатәи
индиатәи афилософиа џьанизм. Уи афилософиа амахәҭак,
ахырхарҭак ахынсра ҳәа иашьҭоуп. Ажәа ахынсра ҵакыла даара иазааигәоуп аԥсуа ажәа ахькьымсра. Адгьыл иқәныҟәо
ашышкамс инаркны, ажәҩан иаҵаԥыруа аԥсаатәи, ӡи-мшыни
ирҭаӡсо инадыркны иарбанзаалак зыԥсы ҭоу зегьы ацәгьара
рзымура. Ишысҳәаз еиԥш, спиеса «Ҳашьхақәа рышәшьыра»,
хшыҩҵак хадас иагәылоуп, хыхь зыӡбахә сҳәаз афилософиа
ахынсра.
Уи аспектакльгьы асценатә ԥсҭазаара даараӡа икьаҿхеит.
Ҩынтә-хынтә рыда ахәаԥшцәа ирымбартә еиҿыркааит.
«Аҳақ ашәара» ықәызгаз. Асовет мчы иаԥырхагоуп, аидеологиа иаҿагылоуп ҳәа иаахтны аҳәара уадаҩхеит. Ҳәарада,
КГБ ашҟа ацәгьаҳәацәа ҳаҩнуҵҟагьы иҟан, иҟагәышьан
аҟәыӷацәагьы. Урҭ еилыркааит асовет мчы, изықәгылаз ауасхыр шьаарҵәырала ишҭәыз. Ирмаанашәа иҳәан, ашьха аҳаракыра уанхало, амҩа уанану, рыцҳашьарада зегьы
урықәԥало, ирҟьацуа ахықәцәан ухалар, узықәлаз ашьха
ахаҭа ихыбгалоит, ухаҭагьы уаҵаҟьацуеит. Иҟан даҽакы
– апиеса злоухьчаша. Бзиа еибабо арԥыси аԥҳәызбеи
урԥырхагамхан.
Аимак-аиҿак зҭахыдаз?! Ирыԥшааит зынӡаск имариаз
амҩа. Ихаҭа игәаԥхартә дазыҟаҵаны, аспектакль «Ҳашьхақәа
рышәшьыра» ароль хада назыгӡоз, иқәзыргылаз В. Ақаҩба,
Москва, атеатр институт дҭалеит, арежиссиортә факультет.

613

Сара ашәҟәыҩҩцәа Реидгыла ашҟа аиасраз аусурахь
санцаз ашьҭахь, Аԥсуа театр аҟны убасҟак ахҭыс бааԥсқәа
мҩаԥысит, асцена аҟны иаҳдырбоз аспектакльқәа раҵкыс
акырӡа еиҳаны, итҟәацыз асыԥса иаҩызаха, имҩаԥысуан атеатр аҩнуҵҟагьы, адәныҟагьы.
Аԥсуа театртә ҟазара зҭахымыз, уимоу зынӡаскгьы
изцәымӷыз ауаа ԥаршеицәа, еиужьӡаны рхы иадырхәеит
аиҵашьыцра еиқәаҵәа. Зны еиҿарыжьит абиԥара еиҳабацәеи
аиҵбацәеи, ашьҭахь, еиӷацәас иҟарҵеит иреиӷьқәаз артистцәа.
Аԥсны аҩнуҵҟа мацара акәым, анҭыҵ инахараны
Аԥсуа театр ахьӡ-аԥша шьҭызхыз, абаҩхатәра ду злоу,
ԥсабаралагьы иҟәыӷаз, гәыла-ԥсыла иаԥсыуаз апатриот Н.
Р. Ешба, иаахтны иуҳәозар, Аԥсны дықәырцеит. Ҳәарада,
иҳәатәуп, Нелли Ражьден-иԥҳа, уаҩԥсык иаҳасабала агхақәа
лымагәышьан. Аха иҟамызт амч бзиақәа, лара дзыԥсаз
гәаҭаны деиқәзырхашаз, зҽызшаз аԥсуа театр еидызкылашаз. Убри аганахьала иҟаиҵаз даара ирацәоуп, Н. Р. Ешба
лышьҭахь, шықәсқәак режиссиор хадас иҟаз Д. Кәартаа.
Збаҩхатәра ссири, зуаҩреи даара иҳаракыз, иҭәымҭа
дышҭагылаз иаалырҟьаны игәы аангылан иԥсҭазаара далҵит.
Иааизакны ҳкультура зегьы ааха ду аиуит. Аҵарагьы иманы,
ԥсабаралагьы абаҩхатәра, ихала данаанха, ижәҩа иқәлаз
аидара ашьҭыхра ицәуадаҩхеит М. К. Мархолиа, ихаҭа
иқәиргылаз аспектакльқәа ақәҿиара дуқәа шрымазгьы.
Аамҭақәак директрос дыҟан, актиор ду, адраматург, аԥсуа театр ашьаҭыркҩцәа руаӡәк Шә. А. Ԥачалиа.
Москва аҵара дахьҭаз далган, Аԥсныҟа дхынҳәын, аԥсуа
театр аҟны аусура далагеит В. Ақаҩба. Атеатр аусқәа рҟны
мацара адагьы егьырҭ ирҿиамҭақәа рҟынгьы исылшоз ала
сицхраауан, избанзар аргамаду избон, дызшаз илаиҵан,
абаҩхатәра ду шилоу актиорк иаҳасабала.
Иаазгоит ҿырԥштәык сахьицхрааз. Киевтәи акиностудиа иҭнахуан аԥсуа телефильм «Арҿиара». Ахы инаркны
аҵыхәанӡа акиносценариа сара изҩит, ароль хадақәа руак
сара инасыгӡон.
Арежиссиор М. Машенкои сареи аиҩызара-аилибакаара
бзиаӡа ахьҳабжьаз аамышьҭахьгы, иара усгьы, сара

614

сақәшаҳаҭымхар ҳкино аҟны ароль бзиаӡа изиҭаӡомызт.
Иԥырхагахара акәым, иаҳагьы сицхрааит. Уи зысҳәо ҳаԥхьаҟа
еилышәкаап. Иаҳагьы дшысҭахызгьы, зегьрыла ишилшозгьы,
атеатр аҩнуҵҟа усқәак еиҿкаан, имаҵура ааныжьны дымцар амуит Шә. Ԥачалиа. Директорсгьы режиссиор хадасгьы
дҟалеит В. Ақаҩба.
Сазыхынҳәып аспектакль «Ҳашьхақәа рышәшьыра»
ахшыҩҵак хада ашҟа – зыԥсы ҭоу акгьы уаӷрамԥалан, ашьха
ҳаракыра уанхало. Уи аныҟаумҵа, ашьха ашәшьыраҿы уаанхоит.
Аҵара.
Москва аҵара дахьынӡаҭаз, иҵарадырра аныҭбааха,
идунеихәаԥшра иаҳа ианҵаулаха, ҳәарада, аԥсҭазаара
даҽакала еиликаауа далагеит. Афилософиа Џьанизм – ахьысра, ахькьымсра. Ароль хада назыгӡоз В. Ақаҩба аԥсҭазаараҿ
иаҳа ихәоит ҳәа иӡбазар акәхап, убри аҟынтә зынӡаск даҽа
мҩак данылеит, идеалс еиҳа ишьҭихзар акәхап Раскольников
ифилософиа, зымч рықәхо рыӷраԥалара. Раԥхьаӡа дигәҭасит
Шә. Ԥачалиа, СССР жәлар рартист, Тҟәарчалтәи аҳәынҭқарратә
театр ашьапы иқәзыргылаз. Уи даниԥырига, иаанханы иҟан
иҵегьы иԥырхагақәаз. Урҭ даараӡа иԥырхаган, избанзар урҭ
артистцәа рыхьӡ-рыԥша ҳаракын, рԥышәагьы даара иҭбаан,
дара рзыҳәан мацарагьы инеиуаз ахәаԥшцәа рацәаҩын. Урҭ
рышәшьыра иҵамхарц, аӡәаӡәала рықәцара далагеит.
Ахьаԥарч азыҳәан ирымҳәахьеи: изхылҵыз иахәлаӷӷуан
ҳәа, рыҩны гәакьа – ҳахәшҭаара ду аԥсуа театр ааҵра
иныҵагылеит Софа Агәмаа, Шьалуа Гыцба, Нурбеи Камкиа
уҳәа, ишырҳәо –«цвет театра».
Еиҭах ҳазыхынҳәып аспектакль «Аҳақ ашәара».
Ишәгәаласыршәап. Раԥхьаӡа атеатр аҟны иқәыргылан 1966
шықәсазы. Иҵит иаарыцқьаны 23 шықәса. Аамҭа аҽаԥсахит,
апиеса «Аҳақ ашәара» иаҿагылаз ауаа Анцәа иџьшьаны, иахьымаара ицеит, иаанхақәаз рымч маҷхахьеит иҳәагәышьан
арежиссиор М. К. Мархолиа, еснагь игәы иҵхоз адрама
зынӡаск ирҿыцны иқәиргылеит.
Ҳаамҭазы аԥсуа театр аҟны зынӡаск исхашҭхьеит асахьа­
ркыратә хеилак (художественный совет). Иалахәын аҵарауаа,

615

ашәҟәыҩҩцәа, акомпозиторцәа, асахьаҭыхҩцәа, ҳәарада,
акультура аминистр далархәны, убарҭ ирӡбуан аспектакль
аразҟы.
Иҟалацыз еиҭах иҟалеит. Агазеҭқәа ирнырҵахьан иаарласны апремиера ҟалоит ҳәа. Апремиера ашьҭахь, асезон иаркны
атеатр амҩа иқәгылан Украинаҟа. Киевтәи ауаҩы дааны, уахь
иргақәаз аспектакльқәа дрыхәаԥшит, иалкааны иазгәеиҭеит
«Аҳақ ашәара» уеизгьы-уеизгьы инажәга ҳәа.
Аԥсны анҭыҵ акәым, знызаҵәыкгьы Аҟәагьы ахәаԥшцәа
идыдмырбаӡеит. Иаахжәаны иуҳәозар В. М. Ақаҩба иколлега М. К. Мархолиа «диӷрагылеит» ирҟьацит аспектакль «Аҳақ
ашәара», ҳәарада, активла иацхраауан «аҟаԥшьқәа».
Хыла-гәыла иаарҳәны аԥсуа театртә ԥсҭазаараҿы иҟалеит
егьи аҩбатәи спиеса «Ҳашьхақәа рышәшьыра».
Ауаа ирыӷраԥалоз убасҟак ихнаԥааны иҟан, рымчра убас
рыхшыҩ арлашәит, ирызгәамҭаӡакәа, ирыҵышьшь ацара
иаҿын изықәгылаз ауасхыр – Асовет ҳәынҭқарра асистема.
Ҩажәак еихысҳәаалоит.
Москвеи Петербурги акыр шықәса раахыс аиҩызцәа
дуқәа сымоуп аурыс ҵарауаа. Сразҵаауа салагеит Б. Н. Ельцен абасҟак изицәмыӷхазеи акоммунисттә партиа ҳәа. Еилыскааит акьыԥхь аҟны сызмыԥхьацыз. Сара саныхәыҷыз,
акомҿарааи акоммунистцәеи ҳара ҳҭаацәа ирзыруз убри
аҩызаҵәҟьа рзырухьазаарын Б. Н. Ельцен иҭаацәа. Иаарымаз
зегьы иаарымхны аӷәыцәҳәы инықәдыртәеит, ирфо-иржәуа
рымамкәа адәы иаақәхеит.
Ауаҩы даныхәыҷыз изууа абзиарагьы ацәгьарагьы иԥсы
ҭанаҵы ихашҭӡом рҳәоит. Аԥсҭазаараҿы исԥылахьеит убри
ишиашаҵәҟьоу.
Ҳҳабла Аҭара ахәы, ақырҭуа мпыҵахалаҩцәа хыбра заҵәык
аанымхакәа ирблаанӡа, ҳаигәылацәан Бигәаа рҭаацәараки
ҳареи. Рабду Алиас ихьӡын. Аколнхара иатәыз ашәыр баҳча
ирахә нҭалан, аԥхасҭа ҟарҵеит. Убри дахырҟьаны, ажәлар
раӷа ҳәа дҭаркит, дыршьит. Иҷкәын Нури иарԥысра данҭагыла,
аҭаацәара далалеит. «Аиба икәакәар былуам» – ҳәа ишырҳәо
еиԥш, Нури дманшәалахеит. Хҩык аԥҳацәеи, хҩык аҷкәынцәеи
рхылҵит.

616

Ибзианы дысгәалашәоит иара Нури, дхәаахәҭҩын. Иазхашаз аҵарагьы иман.
Ҽнак амыждараз, Очамчырантәи ааҵәала ачашыла ааигеит иҭирц азыҳәан. Ааҵәа заҵәык иҭиаанӡа аревизиатә
комиссиа неит, адәқьан ангәарҭа ааҵәак ачашыла азымхеит. Акт убасҟак еиқәаҵәаны ирҩит, ахарадҵара идырҵеит
аҳәынҭқарра амал, ажәлар рмал иӷьычит ҳәа. Аус дарҭеит.
Дызҭахымыз, иҵашьыцуаз ауҳәан-сҳәан гәарарҵеит ҳирҳәит,
ҳахирҵәеит ҳәа.
Аламыс ду злаз уаҩын Нури. Саб ажәлар раӷа ҳәа ахьӡ
бааԥс ихырҵеит, саргьы ажәлар срыҵаӷьычит ҳәа сцәа ԥырҽит,
исыхшаз схәыҷқәа ирыҽԥнырҳәалап иҳәан, ихала, инапала,
мчыла зҭәымҭа иҭагылаз ахаҵа иԥсҭазаара далҵит. Иԥҳәыс
Милиа лыхьӡын, Харчлааԥҳан, Аӡҩыбжьатәын. Аҭаацәара
мацара акәым, аԥсҭазаараҿгьы иҟәыӷаз ԥҳәысын. Иаалыхшаз зегьы убас илааӡеит џьабаала инхалартә. Исгәалашәоит,
рыԥсаҭа шкәакәахааит, ибыхшаз аӡәк иаҵкыс аӡәк дыԥшӡоуп
ҳәа аӡәы данирҽхәалак: «Ауаҩы дзырԥшӡо аусуроуп», – лҳәон.
Рыфҩыкгьы, аусуреи аҵареи еиларгӡон, аҵара дуқәа ирылгеит,
рызегьы ршьапы иқәгылеит. Уажәы Аҟәа Леон ихьӡ зху амҩаду
уаныланы ушнеиуа, аботаникатә баҳча аԥхьаҵәҟьа унадгылоит хԥаны еихагылоу, «Сухум-банк» зыхьӡу ахыбра ԥшӡа. Убри
зыргылаз, изтәу Нури Бигәаа иҷкәын агәыбжьанытә Геннадии
иоуп. Аибашьраан даара дацхрааит Аԥсны. Иашьеиҵыб Вадик
командирс дыҟан, иӷәӷәаны дырхәит.
Сазыхынҳәып хыхь исҳәаз ажәаԥҟа: «Ауаҩы даныхәыҷу
изууа ахаан ихашҭӡом» ҳәа.
2000 шықәса сара сзыҳәан шықәсы еиқәаҵәахеит. Сыҷ­
кәын аиҵбы, деибганы аибашьра иалҵыз, амыждараз, автомат
ширыцқьоз машәырла иҭҟьаны дҭахеит. Сара адабла сысхьан,
сҿы акны сышьҭан Москва ахәшәтәырҭаҿы. Ҽнак деидараеиҵараха, схала сахьышьҭаз апалата дааҩналеит Гена. Москва аус иуазаарын, иаҳан днеизаап.
Ҳанеицәажәа , ус ҿааиҭит:
– Иԥсаҭа шкәакәахааит уаб Басариан. Иаҳзиухьоу абзиа­
рақәа адунеихаан исхашҭуам. Иугәалашәома, уара, хыхь
ауардын уақәтәаны, Басариан аԥхьа дгыланы, изныкымкәа,

617

иҳазнажәгахьан амҿы. Сашьеиҳаб Едик аԥхьа дыргыланы,
ҳамхқәа ицәаӷәон. Агәашә давсны дцомызт шәышԥаҟоу, акыр
шәыгума ҳәа – сыхгьы долларқәак наҵаҵаны, сгәыдкылахыдкыланы дцеит, мышқәак рышьҭахь иԥшәмеи иҷкәыни
наишьҭит сырбарц.
Акырӡа уазҳәо абри ахҭыс хәыҷы исгәаланаршәеит иахьа
ашәы ахьыкәкәо, ашә ыҵабырҟа иарку атеатр. Абаҩхатәра
иагьа идузаргьы, ауаҩра анацымла, ахшара дызмоуа аԥҳәыс
ԥшӡа илҩызахоит, адәы дықәзаауеит лхазы мацара.
Санҵамҭақәа, ҳәарада, аԥхьаҩ иазгәеиҭашт, спиесақәа
«Аҳақ ашәареи», «Ҳашьхақәа рышәшьыреи», атеатр арепертуар иалызхыз асовет цензура, ацәгьаҳәацәеи ашьыцыҩцәеи
амч рызҭоз «аҟаԥшьқәа» раԥхьа игылан.
Дара аҩымҭақәа рыҩбагьы, усҟанҵәҟьа хьаа дуны исхыз­
гагәышьеит, аха раԥхьатәи адрама «Аҳақ ашәара», шықәсык
анҵы исзымдырӡакәа, схатәы ԥсҭазаараҿы даараӡа исыхәеит.
Бзиа избоз аԥҳәызба, ахаан еиԥымло, ҳамҩақәа хазы-хазы
иахьцаз ҳҩыџьегьы иаҳзеиӷьхеит.
Аҵыхәтәанӡатәи ҳаиԥылараан, гәаартыла ҳҩыџьегьы
ҳҽаан­кыланы, акыр шықәса ҳагәқәа зырԥхоз ҳаибаҭаххара
ҳаҭыр ақәҵаны, убас ҳаицәажәеит, иаҳзааигәаз ауаа ираҳ­
ҳәаларц иаархааны, ирҟәымшәышәны ҟазшьала ҳаи­қәшәом
ҳәа, ҳаиԥырҵра зыхҟьаҵәҟьаз, ахаан блакы иамбартә, амшын иалаҳаршәыз ахаҳә еиқәаҵәа еиԥш иаҳ­ҵәахырц.
Насгьы, мышкы, дасу инасыԥ аниоулак ашь­ҭахьгьы, ҳаҭыр
еиқәаҳҵаларц. Сара ажәа лысҭеит: хаҵа дцаанӡа аҭаацәара
сшаламло ҳәа.
Аиашаҵәҟьа иахьагьы исыздыруам, ҳанеиԥырҵ шықәсы­
бжак аҟара ааҵаанӡа, дманшәалахан, ҳаҭыр зқәыз хаҵарԥыск
диццеит. Аҟәа абаӷәазаҿы аӷба иақәтәаны, аҵх иналаланы,
амшын инхылаанӡа, сылабжышқәа сгәаҵа инҭаԥсо, ааигәаӡа
аҟәара сықәгылан сыԥшуан. Схы саиааины, анасыԥ ԥшӡа
Анцәа ибиҭааит сҳәон сгәаныла. Убри ашықәсан саргьы
аҭаацәара салалеит.
Адинхаҵара буддизм аҟны џьарамзар џьаргьы иӡбахә
ҳәаӡам Анцәа, хыхь иқәтәоу, аԥсуаа ҳҳәашьа. Аха иҟоуп
даҽакы. Ажәҩан аҟны иҟоуп ҳәа мычқәак, убарҭ амчқәа
еиқәшаҳаҭны ирыӡбуеит адгьыл аҟны имҩаԥысуа, акыр

618

зҵазкуа ахҭысқәа зегьы. Иҟалап, уи адинхаҵара иизар, Анцәа
ауаа дреиԥшны адәы дықәны, ашьҭахь ажәҩанахь дцаанӡа.
Убри даара иазааигәоуп аԥсуа мифк.
Ауаҩы данилак, дахьиз аҩны азааигәара аҵла инықәтәаны
еицәажәоит ашацәа, ирыӡбуеит ииз асаби илахьынҵа.
Доусы имоуп ихатәы нцәахәы. Шаҟантә исҳәахьоузеи
сынцәахәы дсыхәеит ҳәа. Арахь Анцәа дыҟоу, дыҟаму ҳәа схы
сазҵаар ишьақәырӷәӷәаны руак сызҳәаӡом.
Иҳәахьеит ҟәыӷак: Анцәа дубаанӡа, дыҟоуп уара узы,
данубалак инаркны наӡаӡа дуцәыӡуеит. Ус анакәха, анцәа­
хаҵара хатәы усуп, угәы-уԥсы аҿы иҵәахуп, аӡәгьы имаҳауа,
аӡәгьы изымдыруа. Урҭқәа рыӡбашьа сымч ақәхом, аха
сзықәшәахьоу, исхызгахьоу еихшьаланы саназхәыцлак, еснагь сазкылсуеит акаҿы. Хьаҳәа-ԥаҳәара амамкәа агәра
згартә аԥсҭазаара иснарбеит ишыҟаҵәҟьоу алахьынҵа.
Аԥсуаа иааркьаҿны ирҳәахьеит – улахь иану уақәшәоит,
узахыԥом ҳәа. Аха убри уақәшәарц азыҳәан, иузымдыруа
мчқәак амҩа уқәырҵоит, мамзаргьы иугәанарԥхоит, унапала
иҟауҵартә.
– Изхысҳәаауа, аԥсуа театр азыҳәан спиеса «Ҳашьхақәа
рышәшьыра» наӡаӡа ашә шарку агәра анызга, уаанӡа апиеса ҩыџьа заҵәык иалазгьы, даҽа ҩыџьа аперсонажцәа
налаҵаны, нбанҵакыла еиҭазган, СССР акультура аминистрра
ашҟа исышьҭит. Аӡыкәт ахаҳә агәыдҵа, иаахар бзиоуп, иамаахар – ахаҳә ахаҳәқәа ирыцлоит, аӡыкәт – аҩызцәа ирыцлап.
Абас сышхәыцуаз, иаалырҟьаны Москвантәи аҭел исзасит,
– Шәпиеса «Ҳашьхақәа рышәшьыра» ҳаԥхьеит, иаҳгәаԥхеит,
еиҭазго ҳәа аӡәыр дшәымоума? ҳәа
Сажәабжьқәа ибзианы еиҭазго дсымоуп, ихаҭа шәҟәыҩҩык
иаҳасабалагьы абаҩхатәра бзиа илоуп, аха адраматә
ҩым­ҭақәа, иахьынӡаздыруа ихаҭагьы имҩыцт, даҽаӡәгьы
иҩымҭакгьы еиҭеимгацт анысҳәа:
– Шәақәшаҳаҭзар, ҳара дҳаԥшаауеит аиҭагаҩ бзиа, –
рҳәеит.
Иаалырҟьаны исоуз агәеизҳара, сгәаҵаҿ ирхәаҽхьаз атеатр абзиабара, анҿыха, акыр шықәса раахыс сзызхәыцуаз
даҽа пиесак, слатәан, аҩра салагеит.

619

Абаҩхатәра асаби иҩызоуп. Изқәуҵо амҩа ианылоит.
Даҭахуп ан гәакьа.
Иааркьаҿны иуҳәозар, изҩит даҽа пиесак, уаанӡа изҩыз
зынӡаск еиԥшӡамызт, ҵакылагьы, ианымҩаԥысуа аамҭагьы.
Иахьӡуп иара «Ес-ииуа ирыциуа». Схы иасырхәеит ажәлар
рҳәамҭа ду Нарҭаа ражәабжьқәа. Иаазыҩхьаз аҩымҭақәа зегь
реиҳа аџьабаа адбаланы, иахьынӡасылшоз абырцкал икылхны, сгәалақәа наҟ исхаршҭны, спиеса ҿыц сыманы снеит,
ԥшьышықәса аус ахьызухьаз аԥсуа театр ашҟа.
Атеатртә ҟазара уи акәиц сгәаҵа иҭашәеит, ибзиаӡаны
исгәалашәоит, аԥшьбатәи акласс аҟны сантәаз, бзиа избоз
аԥҳәызба раԥхьаӡа данызбаз ахаан дшысхамшҭуа еиԥш,
убас исхамшҭуа наӡаӡа исзаанхеит раԥхьаӡа атеатр анызбаз,
асцена аҟнытә аҿҿаҳәа аԥсышәала ицәажәо, насгьы шаҟа
иԥшӡаны ицәажәоз!
Ҳара ҳҳабла, Аҭара ахәы, ақыҭа агәҭаҟынтәи хә-километрак
иацәыхаран. Ахәыҷқәа ацара-аара рцәуадаҩын. Убри азы
алагарҭатә классқәа рзыҳәан аҳабла аҟны иаартын ашкол, хатәы
ҩнык аҟны. Амаҭәарқәа зегьы, ҳазегь ҳаилартәаны иаҳлырҵон,
Аӡҩыбжьантәи инарышьҭыз арҵаҩы Лиубов Хәыршьыҭиԥҳа Делба. Амаҭәарқәа раамышьҭахьгьы, еиҿкааны илыман
ашәаҳәара-акәашаратә хор. Ашәагьы сҳәон, сагьыкәашон.
Ҳарҵаҩы дҳацәажәон атеатри акинои уҳәа ирызкны.
Ҽнак, ҳаурокқәа инагӡаны ҳалымгакәа, ҳазегьы ҳлыманы
дцеит ақыҭа агәҭахьы, аԥсуа театр ааны иҟоуп, ҳахәаԥшыроуп
ҳәа.
Уажәтәи ақырҭуа-аԥсуатә еибашьраан иҟәыбаса еиларыжьыз акультура аҩны, усҟан, сызлацәажәо ашықәсқәа
раан, усҟак идумызт, амҿы иалхын, асценеи ахәаԥшцәа
ахьтәашаз азал заҵәыки рыда уаҳа ауадақәа амаӡамызт.
Атәарҭа анырзымха, игыланы иахәаԥшуан, избанзар ауаа
рацәаҩны инеит. Ҳара ҳарҵаҩы ҳазегьы раԥхьатәи ариад
аҟны ҳлыртәеит.
Акыр шықәса ҵхьаны Аҟәатәи адраматә театр аҟны, алитература аҟәша еиҳабыс аус анызуаз, иԥшра-сахьагьы, уаҩ­
ралагьы, иҟазара уҳәа зегь рыла иуаҩ дуу Леуарса Касланӡиа,
ҳшеицәажәоз ҽнак ус сиазҵааит:

620

– Леуарса Шьарадын-иԥа, аибашьра анцоз спектакльк
шәыманы шәнеит Аҭара. Шәара инашәыгӡон ахьча ироль.
Исхамшҭуа исзаанхеит, ихьӡ сгәалашәом, аха убраҟа сценак
аҟны шәперсонаж, ахьча иҷкәын анемеццәа дрыцхраауазаап, Аԥсныҟа излацашаз амҩа дирбеит анемеццәа, ачарҳәра
ҟаиҵеит. Иахьеиԥш сыбла ихгылоуп игәыҭшьаагоу аби аԥеи,
аибарԥсра аҟынӡа иназгаз асцена, – анысҳәа:
– Уоо, – ибжьы хаа ду ҩҭиган, – уи аспектакль даараӡа
ақәҿиара аман, раион цыԥхьаӡа иганы идҳарбон. Уаҟа
ихәмар­уан, Минадора Зыхәԥҳа, ароль дуқәа нарыгӡон Аазиз
Агрба, Шәарах Ԥачалиа, Миша Ақаҩба уҳәа.
– Леуарса Шьарадын-иԥа, иахьӡыз убри аспектакль? –
снаиазҵааит.
– Уи апиеса иҩит Гьаргь Гәлиа, иахьӡын иара «Афырхаҵа
ишьха» ҳәа. Аспектакль ықәиргылеит Шәарах Ԥачалиа.
Изхысҳәаауа, схәыҷаахыс бзиа избоит атеатртә ҟазара. Сара
сакәым, сабиԥара ишагәҭыхоу ауп исҳәо ажәақәа. Аԥсуа театр,
аԥсуа жәлар рзыҳәан иеиԥшын, иаҳҳәап, асакара иқәхаз, аха
иаалырҟьаны аҵеиџь инахагылаз ауаҩы. Ҳәарада, еиҳараӡак
изыхҟьоз аԥсуа бызшәа азыҳәан ашәқәа зегьы ыҵарбаҟа аркра иахьаҿыз ауп, ақырҭуа фашизм аԥашәқәа иӷәӷәаны иоунажьхьан, аҵыхәтәан, 1992 шықәсазы иахылҵит анацизм.
Хыхь ишысҳәаз еиԥш, аԥсуа театр аҟны сгәы-сгәаҵәа
ахәра дуқәа шанҵазгьы, изыхҟьақәаз, атеатр анҭыҵ игылоу мчы еиқәаҵәақәак роуп иҟазҵаз ҳәа схы агәра асырган,
изҩыз сыманы снеит аԥсуа театр ашҟа. Уаанӡатәи спиесақәа
ҩба рразҟы аҵкыс акырӡа еицәахеит уажә инагӡаз адрама.
Алитература аҟәша аиҳабгьы, арежиссиор хада, аҩыџьегьы
зынӡаск иамыԥхьаӡакәа идырхынҳәит.
Исҳәо мцызар, шәиазҵаа Баграт Шьынқәба, ҩынтә даԥ­
хьеит. Раԥхьаӡа данаԥхьа, азгәаҭақәа ақьаад ианҵаны иси­
ҭеит. Шықәсыбжак аус адуланы ианисҭа еиҭах даԥхьаны:
«Уажәшьҭа, иахьаҵәҟьа иганы ирыҭ аԥсуа театр аҿы», – иҳәеит.
Ижәдыруазааит, уаҳа акгьы рамҳәакәа спиеса иаарымхны ирысҭеит, иагьанырҵеит ажурнал «Алашара». Аԥхьаҩцәа
ишрыдыркылаз, асалам шәҟәқәа исоуаз, уажәааигәа афранцыз бызшәахь ишеиҭарго уҳәа, иҩны искьыԥхьит (Уахә.
Сҩымҭақәа реизга аҩбатәи атом ад. 363 – 433).

621

Даҽазнык иҳәатәуп, хыхь исҳәаз ахшыҩҵак.
Асовет цензура изакәытә мчыз иамаз, спиесақәа рыла мацара акәым, егьырҭ сҩымҭақәа рзыҳәангьы исзырухьаз рҟынтәи,
дарбанызаалак далкааны Аԥсуа театр анапхгара аӡәымзар
аӡәгьы изы исымам ацәымӷра. Ԥсыхәа рымагәышьамызт.
Ргәы иалымсааит, дара раҵкыс, акырӡа еиҳаны амчқәеи
алшарақәеи змаз ауаа дуқәа рымч ақәхомызт, уи иаҩызан
ауаҩы џьаҳаным дҭымҵырц азыҳәан агәашә илагылаз Царбер. Уи иаб дызусҭадаз? Ехидна. Асовет цензура изыхшада?
Владимир Илиа-иԥа Ульианов (Ленин).
Ҩажәак еихысҳәаалоит.
Н. В. Гоголь иҩымҭа ссирӡа «Тарас Бульба» иҟны аб иҷкәын,
ачарҳәаҩ иеиҳәоит: Я тебя породил, я тебя убью! Ҩыџьа ауаа
– аби аԥеи рразҟы иӡбахеит абри ахшыҩҵак ҿаасҭа ала.
Ихшаз инапала дишьит аб. Инарҭбааны уазхәыцыр,
дугәаланаршәоит В. И. Ленин. Иара изыҳәан ибзианы иҳәеит
Искандер Ф. А. : «Абзиара ҟаиҵар иҭахын, аха дахьымӡеит»
ҳәа. Абри ахшыҩҵак санаԥхьа, саҭаимҵааит, схы аҟара ҳаҭыр
зқәысҵо Фазиль игәы иалымсааит, сааԥышәырччеит, инацысҵеит
схазы: Владимир Ильич, ииашаҵәҟьаны абзиара ҟаиҵар иҭахын,
аха аҟаҵашьа издыруамызт». Еиҿикааз аҳәынҭқарра, уаҩықәра
бзиак аҟара ннамҵит, иҟаиҵаз аконституциагьы ицыԥсит,
ишьҭеиҵеит итҟәацшаз акы (цензура 1922). Убри ауп ихзырбгалаз СССР, асовет мчы ахаҭагьы. Убас ихьит, аԥсуаа рҵеи ду
В. Г. Арӡынба. Аиааира дуӡӡа игеит. Аха ахьԥшымра, ахақәиҭра
ажәлар ирыхәартә иҟаҵатәыз дацәыхарахеит. Иара инапхгарала иҟаҵаз аконституциа, ихаҭагьы иԥырхагахеит, иахьагьы
ҳҳәынҭқарра иаԥырхагахо иааиуеит. Плутарх ду иҳәахьан: «Хорошо использовать победу важнее, чем победить».
Зықьҩыла ҳаҷкәынцәа рыԥсҭазаара зыхҭнырҵаз аиааира,
уаҩҵас ҳхы иахьаҳмырхәаз, даҽакала иуҳәозар, ахақәиҭра
раԥ­хьаӡатәи амш инаркны ииашаз амҩа ҳахьанымлаз
иахҟьаны, аибашьраан иҭахаз раҵкыс, ԥшьынтә- хәынтә
еиҳаны Аԥсны иаԥхеит, ҳиааира зыхьчашаз ҳҵеицәа.
Иаҳзыҟалеит амҳаџьырраҵәҟьа. Ашьыжь ишьацәхныслаз –
шьыбжьаанӡа дшьацәхныслоит. Шьапҿаршә ҳзызуз аусқәа
иахьагьы иаҳԥырхагахо ҳааиуеит.

622

Иахьынӡаздыруала, ауаатәыҩса рҭоурых аҟны аӡәы заҵәык
иоуп аибашьраангьы, аиааира ашьҭахьгьы, даҽа иааира дуӡӡак
игеит. Аҩбагьы згаз – уи США ашьаҭаркҩы Џьорџь Вашингтон
иоуп. Иҟаиҵаз аконституциа (1787) иахьагьы амч ду амоуп.
Ҳаиҭахынҳәып аԥсуа театр ашҟа. Спиесақәа «Аҳақ ашәа­
реи», «Ҳашьхақәа рышәшьыреи» ирылхны иқәыргылаз
аспек­такльқәа рысценатә ԥсҭазаара ахькьаҿхаз азыҳәан далкааны аӡәгьы изыҳәан агәала сымам. Иара убасҵәҟьа аӡәгьы
изыҳәан сгәаан сыҟам, сыдрама «Ес-ииуа ирыциуа» зынӡаск
иамыԥхьаӡакәа ирхынҳәны иахьсырҭаз. Ибзиаӡаны издыруеит изыхҟьақәаз, иахьагьы амчқәа змақәоу. Схазы ицәгьамкәа
издыруеит иҳәатәуи иҳәатәыми.
Ҩажәак еихысҳәаалоит.
Иԥсаҭа шкәакәахааит, апоет Шьалуа Ҵәыџьба, ишдыру
еиԥш, ажәлар раӷа ҳәа зеижә шықәса дҭакын.
– Шьалуа Леуарсан-иԥа, абасҟак шықәса шәахьҭакыз акыр
шәыҩуазма? ҳәа, – саниазҵаа, сызҵаара даара иџьашьаны
даасҿаԥшит:
– Аҩра аума узҿу? Аҩра амацара акәым, ашәҟәы аԥхьашьа
ҳхашҭуа аҟынӡа ҳнаргеит. Қьаадк сымԥыхьашәар, арацәа ала
уахынла, аӡәгьы иахьимбоз сҽыҵәахны ажәеинраалақәа
зыҩуан. Ҽынла избылуан, исыдырбалар – расстрел. Исылшаз акоуп – исылаз ашәҟәыҩҩра акәиц зынӡаск имыцәартә
еиқәсырхеит.
Изхысҳәаауа, инеизакны ҩажәа шықәса раҟара Аԥсуа театр арепертуар иалоуп ҩба-хԥа спектакль. Ҳарҟәаҵып ахәа­
ԥшыҩцәа. Ахадара, арежиссиор хада раԥхьа днаргыланы, рызегьы артистцәа рыбаҩхатәрақәа ацәыргара иаҿуп. Атеатртә
ҟазара бзиа избоз ахәаԥшцәа урҭгьы иаҳа-иаҳа иаҳхашҭуа
ҳаауеит изыхьӡу атеатр.
Аӡы иашьуаз – «Анцәа! Анцәа»,– аниҳәа, – «Анцәа уиҟәа­
ҵны унапы ҟьа!» ҳәа, – иеиҳәеит. Аҳәынҭқарра иалшоз аҟа­
ҵара иаҿуп ҳтеатр азыҳәан, аха атеатр ахаҭагьы иҵегьы ахы
иахәароуп. Уи аганахьала алшарақәа зегьы ыҟоуп.
Анцәа иџьшьаны, еиқәханы иҳамоуп акультуратә ханқәа
ақалақьқәа рҟынгьы, қыҭақәак рҟынгьы. Ажәакала, аԥсуа театри ажәлари ирыбжьоу ацҳа арыӷәӷәашьа иазхәыцлароуп.

623

Ишысҳәаз еиԥш, спиеса «Ҳашьхақәа рышәшьыра» СССР
акультура ашҟа нбанҵакыла еиҭаганы ианысышьҭ, аиҭагаҩ
Иули Едлис ианеиҭеига ашьҭахь, ааԥхьара сырҭеит СССР адраматург ҿарацәа рзыҳәан Ермантәыла, ашьхатә курорттә санаториа Дилижан аҟны имҩаԥыргоз асеминар ахь.
Сара сзыҳәан уи ныҳәа духеит. Асеминар анапхгаҩыс
дҳаман, ихатәы бызшәала адагьы, урыс бызшәалагьы иҩуа,
амолдав шәҟәыҩҩы, адрамматург Иан Друце. Даара иҟәышыз
уаҩын. Рыԥсҭазааратә мҩа даара иеиԥшын Фазиль Искандери иареи. Аҩыџьегьы иахьиз, иахьааӡаз рыԥсадгьыл маҷқәа
рҟны, шәмыцхәуп шәаҳԥырхагоуп анырҳәа, инахараны
ианықәырца, нхарҭас-нҵырҭас иалырхит Москва. Уаҟагьы
ауадаҩрақәа ирықәшәеит, аха аҩыџьегьы алшара ду шрымамзгьы СССР кажьны иқәҵны имцеит.
Рыԥсы шҭаз иахаанхеит ажәа ахақәиҭра анаиу аамҭа,
атоталитартә режим ахыбгалара. Ауаҩ ҟәыӷа Иан Друце
иҿцәажәара гәаԥхаран, ԥсабаралагьы даара дуаҩ ҟәыӷан. Спиеса «Ҳашьхақәа рышәшьыра» азыҳәан, хаҭала ҳанеицәажәоз,
иаахтны исеиҳәеит иагәылоуҵаз ахшыҩҵак ду – ԥсы зхоу иарбанызаалак ацәгьара азымура, уи аԥсҭазаараҿы анагӡашьа
амагәышьам. Изныкымкәа дазыхынҳәлон Будда ифилософиа
ашҟа.
Иблала ибахьазаарын ахьы цқьа иалхны иҟаҵоу Будда
ибаҟа. Конфуции иоума, Иисус Христос иоума Маҳамед инаиркны, рызегьы хыхь жәҩанахь иԥшуеит, зегьы зымчу хыхь
дыҟоуп ҳәа, – абарҭқәа дрылацәажәо, асанаториа абаҳча
аҟны ҳшылеиҩеиуаз, дааҭгылан, даанаԥшы-ааԥшын, амҩа
аамҩахыҵ игылаз арымӡ днықәтәан, – иусырбап, ахьы цқьа
иалху ибаҟа аҟны даарԥшуп абас, – иҳәан, ишдыру еиԥш, дарбан драмматургзаалак, иара ихаҭагьы гәаныла дартиступ, избанзар, иперсонажцәа ррольқәа хыла-хшыҩла дыхәмарроуп,
изхысҳәаауа, артист бзиак иеиԥш «инаигӡеит» ибаҟа аҟны
дшаарԥшу Будда. – абас дтәоуп – иҳәан, иарма напы ишьапы
иқәиҵеит, инацәкьарақәа даара иҭынчны, аха ирыдубаалоит
инацәкьарақәа аусура шырҭаху. Еиҳарак акыр зҵазкуа, ифилософиа зегьы аазырԥшуа иарӷьа напы ауп – хыхь, ажәҩан
ахь акәым. Инапы аартны ауаа идирбоит, уи наирԥшуеит ад-

624

гьыл ашҟа. Араб бызшәала иуҳәозар, џьанаҭгьы џьаҳанымгьы
зегьы ахьыҟоу, шәзықәныҟәо адгьыл аҟны ауп ҳәа.
Даҽазнык ҳанеицәажәоз, изхиҳәааз исгәалашәом, сыб­
лақәа икылкааны дрыхәаԥшуа:
– Уара ишԥауҩуеи напыла акәу, амашьынкала акәу? – аҭак
ҟасҵаанӡа иара инациҵеит, – уи даара акраҵанакуеит.
– Иаҵанакуа сазымхәыцыцт, аха аҩра саалагазаргьы ақьаад
ианысҵоит снапала – каламла, ашьҭахь ҩынтә-хынтә, еиҭах напыла иҩны, искьыԥхьуеит аҩыга машьынкала, – сҳәеит.
Угәы-уԥсы иҭоу, ушьа-уда иалаланы, унацәкьарақәа рышҟа
ииасны, унацәкьарақәа рыԥхарра, рцәанырра неиуеит акалам
ашҟа, афбатәи нацәкьысны иузыҟалоит, еимнадоит ухшыҩи
уцәанырреи. Убарҭ шаҟа «еилибакаауа» убасҟак дыбзиахоит
«иухшо» усаби – уҩымҭа.
Иузымдырӡо, рхала рыжәҩа еибыҭаны, унапала иудыр­
ҟаҵеит сзыԥхьаз упиеса «Ҳашьхақәа рышәшьыра». Иудыруазар акәхап Будда ифилософиа, аҵла џарџар иаҩызоуп,
амахәҭақәа рацәаны иамоуп. Руак амахәҭақәа роуп изыхшаз
упиеса, – иҳәеит.
– Ишәҳәаз даара ҳазааигәоуп, аԥсуаа ирҳәо ауаҩ бзиа
изыҳәан, ашьац ирҟьыцуам, шышкамск даӷраԥалом ҳәа.
Уи иаанагоит, шәара, аԥсуаа аԥсабара ахәҭак еиԥш
шәала­соуп, шәзыхшаз аԥсабареи шәареи ани-аԥеи реиԥш
шәеибабозаап, убри шәмырӡлан, – иҳәеит ҳсеминар анап­
хгаҩы.
Спиеса «Ҳашьхақәа рышәшьыра» ԥхьаҟатәи аԥеиԥш азы­
ҳәан ус иҳәеит:
Асовет театрқәа иқәдыргылом ҳәа агәра ганы сыҟам, аха
апиеса ишаҳгәаԥхаз ҳәа ашәҟәы ианҵаны исышьҭуеит СССР
аминистрра акультура аҟны иҟоу аӡыргарҭа аҟәша ашҟа.
Убас иагьыҟалеит, хазы шәҟәны иҭрыжьит Москва. Иҭры­
жьит имаҷымкәа СССР атеатрқәа рышҟа ирышьҭит иқәдыр­
гыларц. Џьара-џьара театрқәак, арежиссиорцәа иргәаԥхазар
акәхап, аха ақәыргылара аҟынӡа ирызнамгеит арежиссиорцәа.
Сахьаркыратә ҩымҭак аҳасабала, схаҭагьы иадызбалоит агхақәа. Уи аганахьала иԥсыҽуп рҳәар хьаас искуамызт,

625

аха угәы иалсша зынӡаск даҽакын. Цензарк иаахтны иҩит
абас: Езоп ибызшәала иҩуп. Асовет мчы шьакаҭәарала иааит, убри азыҳәан аԥеиԥш бзиа азыԥшым, анҵра ауам ҳәа
ауп ахәаԥшцәа иреиҳәарц ииҭаху ҳәа автор «Ҳашьхақәа
рышәшьыра».
Ламысла исҳәап, Анцәа дшаҳаҭуп, апиеса шызыҩуаз
зынӡаск сазымхәыцӡеит асовет мчы ааишьа сзызхәыцуаз
зынӡаск даҽакын. Арԥыси аԥҳәызбеи рхатәы ԥсҭазаара
арманшәалара, рынасыԥ, рыбзиабара ламысла иҭәу амҩа
лаша анылара. Даҽакала иуҳәозар, исылшаз ахәыҷала изҩит
аламыс ду арамкақәа ирҭакӡаны. Мап, изҩыз зынӡаск даҽакуп
рҳәеит, ацензура ахьчаҩцәа, – ацерберцәа.
Ҩажәак еихысҳәаалоит.
Дыҟан Қьамсыс ҳәа Аҳәбак. Иаабац нхаҩык. Иԥхӡашала
ихы, иҭаацәа ныҟәигон. Дызларцәымӷыз – дбеиан, насгьы
ибзианы, иԥшӡаны иҽеилеиҳәон. Убасҟак ибзианы ашәа
иҳәалон, Константин Ковачи Кондрат Ӡиӡариеи иҭаахьан
иашәаҳәара иазыӡырҩларц, анотақәа ианырҵарц.
Раԥхьа иааимаз зегьы имырхит, амцхә убеиоуп, укулакуп
ҳәа, ашьҭахь зынӡаск дҭаркит.
«Тройка» абандитцәа – абольшевикцәа:
– Аҭаҭын аԥашәқәа аҩада ирханы еиҭоуҳауеит, – ҳәа
ахарадҵара идҵаны.
– Аҭаҭын ахаан еиҭасымҳацт, – иҳәагәышьеит.
– Ҳаужьоит. Еиҭоуҳауан, ахы ларханы еиҭоуҳауан. Ажәлар
ураӷоуп! – рҳәан, ашьра иқәырҵеит. Иуиааиуа, аанда уалаишшуеит. Қьамсыс дкыдҵаны дыршьит.
Асовет цензура спиесақәа «Аҳақ ашәареи», «Ҳашьхақәа
рышәшьыреи» ԥсышьацәгьа ахьрырҭаз мацара акәым, ишалшоз ала рымҩа акит даҽа сҩымҭақәак.
1968 шықәсазы изҩит, шәагаала идуцәам ажәабжь «Ахьча иҳаҭхәыжә». Ԥыҭраамҭак искьыԥхьуамызт. Сиеиԥшхеит
аҵеи дзауз аб қәыԥш. Сиеиԥшхеит даҽакалагьы. Схәыҷы маҷк
изҳаит, снаихәаԥшын дзакәхо шықәсқәак анҵы, даҽаӡәы
иҩызшәа, ишырҳәо еиԥш, хшыҩ хьшәашәала санаԥхьа,
ианызыҩуаз сыззымхәыцқәаз ракәымкәа, зынӡаск даҽакала
«даасацәажәеит» «сысаби».

626

– Спиесақәа ирзыруз еицәоу узыруеит, уаб дукәыхшоуп,
макьана уҽыҵәахны уҟаз уахьиз аҩнаҭаҿы, – сҳәан, иҵегь
инарҵауланы исҵәахит.
Хышықәса ааҵхьаны, иҭыҵуан сышәҟәык «Ашьхақәа рыл­
ԥха» ахьӡҵаны. Уи ианылаз егьырҭ «сыхшарақәа» инары­
лаҵаны искьыԥхьит. Ламысла иҳәатәуп, егьырҭ ареспубли­
кақәа раҵкыс иаҳа «ауаҩра» алан аԥсуа цензура. Ирымбазшәа
ҟаҵаны иркьыԥхьит.
Аԥсуа литературатә критикцәа, ажәабжь «Ахьча иҳаҭ­
хәыжә» иаӷраз агәаҵәа џьоукы зынӡаск ирызгәамҭаӡеит, ма
ирзеилымкааит, аха ибзиаҵәҟьаны еилызкааз ҿырымҭӡеит,
ирҭахымхазар ҟалап ашәҟәыҩҩы дызқәыӡша астатиаеиқәаҵәа – донос анымҵара. Ҳәарада, ирдыруан критикцәак
ирзырухьаз Самсон Ҷанбеи Леонти Лабахәуеи. Рхала, рнапала аԥсуа литература аҭоурых адаҟьа еиқәаҵәа иҿаҿаӡа, ахаан
ианымҵуа ианылеит. Иџьоушьаша, Самсон Ҷанба, Дырмит ду
диваргыланы зыӡбахә рҳәо, аԥсуа драматургиа ашьаҭаркҩы,
аҳәынҭқарратә усзуҩы, ԥсра зқәым асахьаркыратә усумҭақәа
аԥызҵаз, иҩымҭақәа 1986 шықәса раахыс иҭымҵӡацт.
Дкыдҵан дыршьыртә аизараҿы дықәгыланы ицәажәоз, уи
дҭаркыртә аҟаҵара мацара акәым, иааилшоз ала Аԥсны аҭира
иаҿыз, убри ацәгьаҳәаҩ – ашәҟәыҩҩы иҩымҭақәа иахӡыӡаауа
том-томла иҭыҵуеит ҳаамҭазгьы. Уаҟагьы иааны игылеит Самсон Ҷанба ду ҳаҭыр иқәымҵара. 120 шықәса анихыҵ зынӡаск
дыҟамызшәа, изыхәҭақәаз дыргәаламшәаӡеит. Изыхҟьақәаз
раԥхьа игылоуп ашәҟәыҩҩцәа ҳаиҩшаны ҳахьыҟоу.
Аҵла аҩара иалагар, дарбану иззымдыруа, аԥашәқәа ишырхароу, аҵла аԥсы ҭаларц азыҳәан ихәышәтәтәуп аԥашәқәа.
Ашәҟәыҩҩцәа зыԥсы ҭоугьы, иԥсхьоугьы, ҳлитература ԥхьа­
ҟатәи аԥеиԥш знапы иану аҿарацәагьы, даҽакала иуҳәозар,
ажәытәи ҳаамҭеи, ԥхьаҟатәигьы ирхаршҭны, ашәҟәыҩҩцәа
ҳанеиҩыршоз, ҳкультура зегьы аныс-абыс иҟоу аԥсуа ҩыра,
асахьаркыратә литература абӷашшара ԥырҵәеит. Иззеиӷьда?
Уцнапык анацәкьарақәа раҟароуп иззеиӷьқәоу. Ирхашҭуеит
ҳабацәа ирҳәахьоу: «Ажра зжуа иԥа дҭаҳауеит». Араҟа «аԥа»
ҳәа сызҿу аҩымҭақәа роуп.
Изоуҳәода, изаҳауада?

627

– Аӡәгьы имаҳауазаргьы, зегьакоуп сашәа сҳәалоит, –
аҳәеит аҟармаҵыс. Сазыхынҳәып зыӡбахә сымаз сажәабжь
«Ахьча иҳаҭхәажә».
Ишысҳәаз еиԥш, шықәсқәак иҵәахны, журналума, газеҭума
џьарагьы ирыдымгалакәа, егьырҭ сажәабжьқәа инарылаҵаны,
сышәҟәы иананыла ашьҭахь, уажәшьҭа ибжьаӡуам сҳәан,
нбанҵакыла еиҭаганы Г. Ковалевич ианизысышьҭ, дацԥыҳәаны
еиҭеигеит, апериодикатә кьыԥхь азҵаара даара ишуадаҩхоз
шидыруазгьы. Ҳҩыџьегьы ҳаицны ҳцеит ажурнал «Дружба
народов» апроза аҟәша еиҳабыз Инна Сергеева лышҟа. Прогрессла ԥхьаҟа ихәыцуаз ԥҳәысын. Аамҭа кьаҿк иалагӡаны
даԥхьеит. Шәҩыџьегьы ибзиаӡаны ижәдыруеит ари аҩыза
ажәабжь ҳжурнал аҟны кьыԥхьшьа шамам, – лҳәеит Инна, –
ҳнеихәаԥшы-ааихәаԥшын, ҳааԥышәарччеит.
– Гелии, иумдыруеи убаҩхатәра шаҟа ҳаҭыр ақәысҵо,
иум­дыруеи ухатәы ҩымҭақәа, кьыԥхьшьа змақәамгьы иаасу
ҭахьоу зегьы сшаԥхьахьоу?! Ишәабжьызгоит маӡала, ҳаам­
ҭазтәи ажурналқәа зегьы реиҳа агәаӷьра злоу ажурнал «Новый мир» ауп, ижәдыруеит изыбзоуроу Л. Т. Твардовски
иоуп. Ижәымдыруеи, Александыр Солженицыни, Фазиль Искандери ӡырызгаз иара иоуп. Ихԥша даара иӷәӷәоуп. Ҳара
ҳжурнал «Дружба народов» иаҳа иалкааны иашьклаԥшуеит,
шьаҿацыԥхьаӡа шьапҿаршә ҳзыруеит, – лхы насықәкны,
– шәара ҳаҭыр ду шәықәсҵоит, ҳредактор хада Баруздин
ишәҭахызар даԥхьарц исҭап? Схатәы гәаанагара даҽазнык
ишәасҳәап иааркьаҿны: сахьаркыратә ҩымҭак аҳасабала
иреиӷьӡоу шәажәабжьқәа иреиуоуп, аха… Аха ишәымдыруеи
кьыԥхьшьа змам – асовет чынуаагьы ажәытәтәи ҭауадиаамсҭеи зынӡаск еиԥшуп, ахархь уаҩы иҭагылазаашьа
еицәамхазар еиӷьымхеит, шәажәабжь «Ахьча иҳаҭхәажә» Н.
В. Гоголь еицырдыруа иажәабжь «Шинель» аперсонаж хада
Акаки Акаки-иԥа иашьа гәакьа иоуп, – инарҳәы-аарҳәуа
дахәаԥшуеит сажәабжь дахӡыӡаауа.
– Адунеитә литература аҟны иреиӷьӡоу ажәабжьқәа иреиуоуп зыӡбахә шәҳәаз «Шинель». Изныкымкәа саԥхьахьеит,
аха Анцәа дшаҳаҭуп, сажәақәагь ианызыҩуаз зынӡаск
сазымхәыцӡеит «Шинель», аредактор хада иҭара аҭахым.
Шәара шәгәаанагара сара исызхоит, – сҳәеит.

628

– Сара издыруан ишышәымкьыԥхьуаз, аха еиҭазгеит, избанзар даара исгәаԥхеит, – иҳәеит ибласаркьа длаха-ҩахо
Гелии Ковалевич.
– Гелии, уара иумдыруеи, ухатәы ҩымҭақәа заҳамкьыԥхьуа?
– агәшаҭареи ҳаҭырлеи иҭәыз лажәақәа ианиалҳәа ашьҭахь,
сара сышҟа даахьаҳәын, – шәеиҭагаҩ Гелии Ковалевич, сыгәра
жәга, ҳаамҭазтәи аурыс шәҟәыҩҩцәа дыруаӡәкуп. Аӡәгьы
иашәымҳәан, – даанаԥшы-ааԥшын, лыбжьы рхәыҷны, – сара
агәра ганы сыҟоуп мышкызны Гелии иҩымҭақәа акьыԥхьра
ишалаго Урыстәыла. Аҳәаанхыҵҟа ишьҭыр еимҵәаны
иркьыԥхьуеит.
– Исарҳәахьеит, уажәабжьқәа ҳаҭ, шәыҟә дук ҭҳажьуеит
Лондон ҳәа. Аха ирысҭар, сара араҟа исзаарго бымдыруеи,
Инна? – иҳәеит, иажәақәа хьаала иҭәны, нас дгәамҵхамҵуа
даалеиҩеин, – Инна, бара ибымдыруеи шаҟа ҳаҭыр бықәысҵо,
иҭабуп есқьынагьы сгәы зырӷәӷәаша ажәақәа ахьсабҳәо,
– нас ҩынтәгьы – хынтәгьы игәы дынҭасын, – Урыстәылада
ԥсҭазаара сымам.
– Инна Андреи-иԥҳа, сҩыза ду Гелии изыҳәан шәара
ишәҳәаз, убасҵәҟьа сеиҳәахьеит Валери Николаи-иԥа Ганичев, ажурнал «Молодая гвардия» аредактор хада. Уара
уҩымҭақәа ибзианы еиҭеигоит, ихаҭагьы ажәабжь ссирқәа
иҩуеит, аха даҳкьыԥхьӡом, – сҳәеит.
– Ҳара ҳакәым, Михаил Александр-иԥа Шолохов дуӡӡа
илымшеит Гелии иҩымҭақәа ркьыԥхьра, – лҳәеит Инна
Андреи-иԥҳа.
– Сажәабжьқәа рысҭеит ажурнал «Москва» аредактор ихаҭа диҳәаны Шолохов ииҭеит даԥхьарц, акьыԥхьра
азы­ҳәан ажәақәак иҩырц. Рызегьы дрыԥхьеит, «Хымԥада
икьыԥхьтәуп», – ҳәа иҩны, инапы анҵаны ириҭеит, – инациҵеит
игәгьы ԥыжәжәо Гелии, – атипографиахь ирышьҭит, аномер
аҟны иқәдыргылеит. Аверсткақәа срыԥхьеит. Аномер ҭыҵит,
сажәабжьқәа акы заҵәыкгьы анымлаӡеит. Маӡа дук сҳәозшәа
хьаала иҭәны:
«Умом Россию не понять…» апоет ду иажәақәа инацылҵеит
Инна Андреи-иԥҳа:

629

«У ней особенная стать
В Россию можно только верить»,
гәышьҭыхрыла арҭ ажәақәа анылҳәа ашьҭахь:
– Сҩызцәа бзиақәа, шәааи, абас ҟаҳҵап. Ари ажәабжь, –
ишикыц икуп сажәабжь, – арахь иаажәгазар, сара сшаԥхьаз
ажәак мҳәакәа, инаганы ирышәҭ ажурнал «Новый мир». Аредактор хада Твардовски ихԥша даара иҳаракуп. Александр
Трифон-иԥа СССР ашәҟәыҩҩцәа реидгыла амаӡаныҟәгаҩцәа
дыруаӡәкуп, ЦК КПСС далахәылоуп, ԥшьынтә Иосиф
Виссарион-иԥа ихьӡ зху апремиақәа ианаршьахьеит. Кремль
ашҟа иара изыҳәан агәашә аартуп, – лхы насықәылкын,
– шәара шәхаҭа шәнеины, ихаҭа ишәҭ, урыс бызшәала
иҭымҵхьеи шәышәҟәык?
– Ҩбагьы…
– Твардовски ҳамҭас иҭ ушәҟәы. Фазиль Искандер уара
узыҳәан иҩыз зну, – иҳәеит Гелии.
– О, уи ибзиаӡаны иуҳәеит! – дааигәырӷьаны ҿаалҭит
Инна. Ԥсабарала ус дыҟан лара, баҩхатәра бзиак здылбалаз,
иаалылшоз зегьы ҟалҵон ицхраара азыҳәан, убас даараӡа
дицхраауан, иҩымҭақәа ркьыԥхьраан Темур Пулатов, иареи
сареи аиҩызарагьы ҳабжьазҵаз лара лоуп.
Ҩажәак еихысҳәаалоит.
Ақырҭуа мпыҵахалаҩцәа, ҳаибашьыҩцәа ахьгылаз Очамчыра араион Лабра ақыҭан снанагеит. Раԥхьа снеит Кама
Лашәриа лкоманда ахьгылаз. Уи, алегендартә, аԥсуаа рҳәашьа
ахаҵамԥҳәыс, алегендартә фырхацәа ирывагылаша аҭыԥҳа
лкоманда далан сыҷкәын Дауҭ. Сааҭк аҟара ҳанеицәажәа, сцеит даҽа позициак ахьгылаз ашҟа урҭ «апушкетиорцәа» – абзарбзан Лабра ахәы иқәыргыланы, ақырҭуа нацистцәа рыштаб ахьыҟаз Араду иалахысуан. Иҟан хәҩык. Командирс дыҟан
Реваз Тапаӷәуа. Уи ихьӡ саҳахьан аибашьра ҟалаанӡагьы. Сан
лаҳәшьа гәакьа Агрофена лмаҭа Алхас Шьаҟрыли иареи 1989
шықәсазы, ақырҭқәеи аԥсуааи анибарҵәара аҟынӡа ҳнеины
ҳаныҟаз, Ревази Алхаси, зынӡаск иқәыԥшӡаз арԥарцәа убас
рхы аадырԥшит, ажәлар ирзырҳәахьан афырхацәақәа ҳәа.
Ирбаандаҩны зны Қырҭтәыла иҭакын, ашьҭахь Урыстәылаҟа
ииаганы Краснодар абахҭа иахьҭакызынтәи, ибналан абна ила-

630

леит. Сызлацәажәо аибашьраан аҩыџьегьы командирцәас иҟан.
Ишысҳәаз еиԥш, Реваз икоманда иахьгылаз саннеи, иаразнак дсазҵааит, деибгоума, дышԥаҟоу сашьа Шьаҟрыл ҳәа.
Дара ииашаҵәҟьан еишьцәас иеибаҟаҵахьан.
– Деибашьуеит, иӡбахә ибзианы исаҳауеит, – сҳәеит.
Аиашаҵәҟьа ахьиасымҳәаз, саанызкылаз иахьагьы цқьа исзеилымкаацт. Алхас Шьаҟрыл дҭахахьан.
Уаҩҵас аԥсшәа еибаҳҳәаанӡа ҳаӷацәа ааҳакәшеит.
Ҩыџьа ршьит. Реваз Тапаӷәуеи абырг Алиоша Шьанааи даара
иӷәӷәаны ирхәит. Сара автомат ашьхәала схы иасны, сыԥсы
маҷханы сырҳәазаны сыргеит.
Ажәакала, сытҟәаны сыргеит. Уи зхысҳәаауа, сеиқәырхара
азыҳәан, Темур Пулатов, усҟан адунеи аҟны еицырдыруа
шәҟәыҩҩны иҟалахьаз, насгьы СНГ ашәҟәыҩҩцәа Реидгыла
напхгаҩыс дыҟан. Даҽа шәҟәыҩҩцәақәак, иаҳҳәап, Леонид
Леонов, Сергеи Михалков, Алим Кешеков, Владимир Солоухин, Азаҭ Абдулин, Мустан Карим, Иаков Козловски, Николаи
Доризо, Михаил Алексеев уҳәа рнапы аҵаҩны ателеграмма
рышьҭит Е. А. Шеварднаӡе ихьӡала соурышьҭырц азыҳәан.
Убри сеиқәырхара лџьабаа адын, имаҷӡаҩны ауаа дыздыруаз, арахь аӡәырҩы ирыцхраахьаз Инна Андреи-иԥҳа Сергеева. Ус иҟаз ауаа хымԥада, ибзианы идыруан, убри азыҳәаноуп
анцәахшақәа, ажәҩан аҟынӡа ихагаланы ашәа зырзиҳәоз
апоет ду Николаи Некрасов. Иара иоуп изҩыз еицырдыруа
ацәаҳәақәа: «Урыстәыла рыжәҩа иқәуп аурыс ҳәсақәа».
Ҳазыхынҳәып уаанӡа ҳазлацәажәоз. Инна Андреи-иԥҳаи
Гелии Ковалевичи ишсабжьыргаз убас иҟасҵеит.
А. Т. Твардовски икабинет ҭбааҭыцә аҟны санидикыла, аԥс­
шәақәа анааибаҳҳәа:
– Шәаангыл… шәаангыл, – даахәыцхәыцын, скылкааны
дсыхәаԥшуа, – ус ҿааиҭит, – арԥыс, џьара узбахьоушәа?.. –
сахьтәаша акресла ансирба, сыгәжәажәара снапаҿы иааганы,
сҽаарҭынчны:
– Александыр Трифон-иԥа, шәареи сареи ҳаибаирдырит
Баграт Васили-иԥа Шьынқәба. Иԥсы ишьон, насгьы иҩымҭа ду
«Ахра ашәа» аҩра даҿын Переделкино. Даабарц, ҳиацәажәарц
ҳнеит сҩызаки сареи. Ҳара алитературатә институт ҳҭан.

631

Иуадаҟны ҳтәаны ҳшеицәажәоз, шәара шәааҩналеит. Ажәа
ҳаракқәа ҳзиҳәан ҳаибаирдырит. Шәара шәызнеиз, иашәҳәаз
ажәак бжьамыжькәа исгәалашәоит, – анысҳәа, иааџьеишьан,
дԥышәарччо: Бзамыҟәрак сҳәазар?.. Избанзар, Баграти сареи алаф бзамыҟәқәагьы еибаҳҳәалоит, убасҟак ҳаҭыр
еиқәаҳҵоит, исхамшҭыша ажәақәа, – шәара, аԥсуаа мацара
шәакәым, ҳазегь даҳтәуп, дпоет дуӡӡоуп, нас, нас исашәҳәеи
Баграт иуадаҟны саннеи исҳәаз?»
– Ишәҳәаз ажәақәа асовет литература аҭоурых ианылаша
ажәақәоуп. Ишәгәаласыршәап. «Баграт Васильевич, уаҵәы
асааҭ жәаба рзыҳәан, Пушкин ихьӡ зху ашҭа аганаҿы, игылоуп агазеҭ ҿыцқәеи ажурналқәеи ахьырҭиуа. Аҭира азыҳәан
инаргоит ҳжурнал ҿыц «Новый мир». Уи акьыԥхьра азыҳәан
аџьабаа иадызбалаз даҽазны иуасҳәап. Убри аномер ҿыц
данысҵеит, шамахамзар, аӡәымзар аӡәгьы изымдыруа
ашәҟәыҩҩы Александыр Солженицын. Уаҟа иануп иповест
«Один день Ивана Денисовича». Иацны инаргоит агазеҭ «Известиа». Убраҟа иануп Солженицын иповест иазку Константин
Симонов инеиҵыху истатиа.
– Ииашоуп, ииашоуп, исгәалашәеит.
– Исгәаласыршәап Баграт ишшәеиҳәаз: «Симонов астатиа
иҩыртә, ҳәарада, еиҿызкааз шәара шәоуп», – саҭашәымҵан
сажәа ахьырацәоу. Ахшыҩҵак сымҳәар сгәы иауам. А.
И. Солженицын иповест «Один день Ивана Денисовича»
ианышәкьыԥхь инаркны, Александр Трафим-иԥа, асоветтә литература зынӡаск даҽа мҩак ианылеит. Ианылеит аиашаҵәҟьа
аҩра амҩа.
– Константин Симонови сареи ҳнапы аҵаҩны иҳашьҭит
ашәҟәы Солженицын Ленинтә премиа ианаршьарц. Иамуит,
ирымҭеит. Сволочи!
– Саҭашәымҵан, аамҭа шәцәызгоит, аха даҽак шәасҳәар
сҭахуп. Баграт Шьынқәба ианиашәҳәаз адырҩаҽны, акиоск аадыртаанӡа сҩызцәеи сареи ҳцеит ажурнали агазеҭи
ааҳхәарацы. Ишәаҳахьазар акәхап, аха сыблала избаз
шәасымҳәар сгәы иауам. Ҳара ҳаннеи, шәҩыла ауаа еизахьан. Агәаран ҳақәгылан сааҭк аиҳагьы. Ажурналгьы, Симонов истатиа зныз агазеҭ «Известиагьы» еидкыланы иааргон.
Ианынҵәалак иҵегь ааргон, – сҳәеит.

632

Ихазы иҳәозшәа:
– Ауаа ргәы ахшәахьеит ҳлитература, изыхҟьо амц­
ҳәароуп, – иҳәеит. Исҭаз сышәҟәы хәыҷы «Белый огонь»
днахәаԥш-аахәаԥшит, – шәышәҟәы ахьӡ очень оригинально, – аниҳәа, иасҳәеит уи ахьӡ сара ишысымӡбыз, нас
изеиҭасҳәеит иахьынтәаауа. Ажәытәан, Аԥсны ахьаҵлақәа
даара ианырацәаз, иԥҟаны еихаргыланы, агәараандақәа
ҟарҵон. Ианажәлак ацәа ахабаауан. Ақәа, амра, аԥша еицхырааны идрыцқьон. Акыр жәашықәса ннаҵуан. Убри ала амца
еиқәуҵар, иахылҵуа амца аԥштәы шкәакәахоит.
Даара дазҿлымҳаны дазыӡырҩуан.
– Абыржәы, Аԥсны џьаракыр иаанханы иҟоу убасеиԥш
агәараандақәа?
– Ашьха қыҭақәа рҿы уаҩы иԥшаауеит, ақыдқәа реиԥш
еиқәҵаны аандақәа ахьыҟаҵоу. Аха еиҳарак иуԥылоит
ахәархь ала ихны, арешоткақәа алхны аандақәа рчаԥоит.
Францыз ныҟәаҩык азеижәтәи ашәышықәсазы Аԥсны дыҟан.
Когда он увидел, что из каштана абхазы делают заборы, он
сказал: «Боже мой, до чего богатая страна. Из редчайшего
дерева каштана мы не можем делать сигаретные коробки, а
абхазы делают целые заборы».
– Ҳара, аурысқәагьы, шәара, аԥсуаагьы ҳзаашьо удыруоу,
молодой коллега? Аԥсабара ҳабжьнахит, амцхә ибеиоуп, –
иҵегь ажәақәак ҳәауа, сышәҟә хәыҷы иаартны дшахәаԥшуаз,
илаԥш иныҵашәеит сышәҟәы азыҳәан Фазиль Искандер
ииҩыз.
– Оҳо, шәара Фазиль бзиа шәибозаап! О, уи аума аҵа­
накуеит, – иҳәан, ашьҭахь, сажәабжь инарҳәы-аарҳәуа
днахәаԥшит. Изаамҭанутәи аномерқәа ҩба заа атипографиахь иҳашьҭхьеит. Абыржәы, убас ҳгәы иҭоуп, иааиуа номерк
ишеибгоу иазаҳкып ҳәа асовет шәҟәыҩҩцәа ражәабжьқәа.
Фазиль Искандергьы иҳаиҭахьеит, шәахьынхо адреси аҭели
ааншәыжь, апроза аиҳабы даԥхьоит, ишәзынаицҳауеит, –
иҳәан, дҩагылан бзиала ҳәа ҳанеиԥырҵуаз, – Баграт асалам
ду сызишәҭ, иашәҳәа, иҩымҭа ҿыцқәа ҳашрызԥшу.
Сгәырӷьара ду дахыччозаарын аҩысҭаа. Сажәабжь «Ахьча иҳаҭхәажә» адунеи аҿы еицырдыруа ажурнал «Новый

633

мир» ишаныло, аверстка аредактор хада инапы шаҵаиҩхьоу
ҳәа телефонла исаҳәаны, мышқәак ааҵхьаны, аԥошьҭала
исзаарышьҭит агонорар. Сара сыдагьы, имаҷҩымкәа Аԥсны
ашәҟәыҩҩцәа напаҵаҩрала ироуан ажурнал «Новый мир».
Бзиарас иҟасҵаз, даара исзааигәаз дарбанызаалак аӡәгьы
иасымҳәаӡеит сажәабжь шыркьыԥхьуа. Аиҭагаҩ Гелии Ковалевич дааҟәымҵӡакәа иҳәон: «Умҩа дуӡӡа шаатша иаатит.
Ари ажурнал адунеи зегьы иахыҵәоит!» – Игәырӷьара ҳәаа
амамызт. Ҳҩыџьегьы ҳамҵәыжәҩақәа ҿнаблааит «ҳҩыза»
ацензура, ахԥша иахшаз.
Ажурнал ҭыҵит, сажәабжь анӡамызт.
– Иҟалазеи? – сиазҵааит Гелии.
– Твардовски ихаҭа даԥхьахьан. Инапы аҵаиҩхьан, –
ҿааи­ҭит игәы каҳаны, ашьҭахь, ибжьы рдуны, ажәа џьбарақәа
нацҵаны, – Твардовски дуӡӡа имч ақәымхеит.
– Угәы ԥымжәан. Иҳалшагәышьои?!
– Иуасҳәахьеит. Сықәҵны сцон, аха Урыстәылада ԥсыхәа
сымаӡам. Иудыруеит, сара шьҭрала сбеларусуп. Сԥашәқәа
Урыстәыла иаларсуп, – иҳәон игәы ԥыжәжәо Гелии.
Игәыжьжьагоу ажәақәак наиаҳәаны, сиазҵааит:
– Агонорар урҭама?
– Исырҭахьеит. Ибзиангьы исырҭеит.
– Саргьы исзаарышьҭит. Аԥсны уанааилак, ҳҩыџьегьы
Твар­довски дныҳәаны, аҵәыцақәак аанаҳкылап.
– Ажәабжь рмышьҭит, аха шәара шәџьабаа азыҳәан авторгьы саргьы иҭабуп ҳәа шәаҳҳәоит, ашәҟәы ҩны аредакциа
аҟны снеины ирысҭеит. Уи иеиҳау ҳаамҭазтәи аурыс поет, –
ауаҩы дсыздыруам даҽаӡәы, – иҳәеит гәыкала Гелии.
– Иҟауҵаз даара иус бзиоуп. Зегьрыла уиашоуп. Иара изы­
ҳәан иуҳәаз, – сҳәеит.
Усҟан зынӡак схы иҭамшәацызт, шықәсқәак ҵхьаны, сроман «Ахаҳә зыршәуа» аҩра саналага, епиграфк аҳасабала, А.
Т. Твардовски иажәақәа шанысҵоз. Абар дара ажәақәа:
Хшыҩҵакыла даара иҵаулоу арҭ ацәаҳәақәа ананысҵоз,
ирҿиамҭақәа ссирӡақәа рзыҳәан мацара акәым, уаҩԥсык
иаҳасабала, доуҳатә ԥызас исымаз Александр Трафим-иԥа
иԥсҭазаара далҵхьан. (1910 – 1971).
Аԥхьаҩ игәеиҭазар акәхап, ԥшра-сахьалагьы, гәыла-ԥсы­
лагьы адауаԥшь иҩызаз ахаҵа ду шаҟа имаҷӡаны ақәра
ниҵыз – 61 шықәса.
Адунеитәи алитературеи, амузыкеи, аҟазареи уҳәа зырбеиаз, иацрымҵуа иацу Урыстәыла арыцҳарақәа раԥхьа игылоуп, аҩсҭаа ичысхә мыжда – арыжәтә.
Изхысҳәаауа еилкаауп.
Схы иҭамшәацызт, сыԥхыӡгьы иаламшәацызт еиҭах, даҽа­
знык ҳшеиҿаҳауаз, шьапҿаршә дуӡӡа шизнауаз ахпаши,
амыж­дараз «ихшаз» асовет цензура.
Акырынтә сазхәыцхьеит асовет мчи ацензуреи реизы­
ҟазаашьа. Схаҿы иааилоит ҿырԥштәык. Дзыцәнымхаша ачымазара зыхьыз ан, лыхшара игәарҭеит илыхьыз изакә чымазараз. Ибзиаӡаны ирдыруеит ахәшә ран деиқәзырхо, аха ан
дзыхӡыӡаауа бзиа илбоз лыхшара, иаарҳәоз зегьы иаарҳәны
илаҳауан. А. Т. Твардовски изыҳәан уажәраанӡа исҳәаз «ауаҩ
ду» ҳәа исзырҳәаз иаазгарц сҭахуп, ибзиаӡаны издыруа фактк
– хҭыск, схаҭагьы даара исԥырхагахеит, исыцрасит.
А. Т. Твардовски, адунеи зегьы еицырдыруаз афизик П.
Л. Капицеи, Фазиль Искандери ЦК КПСС ашҟа ашәҟәы рҩит
ацензура иахҟьаны асовет наукеи, асовет литературеи даара иаԥырхагоуп, иаԥыргатәуп ҳәа. Иалшоз, ҳәарада, ирдыруан. А. Т. Твардовски дамырхит, А. П. Капица нхара диасит
Великобританиа, Ф. А. Искандер зегьынџьара имҩақәа ркит,
икьыԥхьра иаҟәыҵит.
Саргьы исыцрасит зысҳәаз, ашәҟәҭыжьырҭа «Молодая
гвардия» аҟны, 1968 шықәсазы иҭыҵраны иҟан сышәҟәы
«Аибашьра еилгахьан». Аԥхьажәа азиҩит Фазиль Искандер.
Уи сара сзыҳәан ԥсҭазааратә ҳамҭа дуӡӡан. Ашәҟәҭыжьырҭа
аҟынгьы, даараӡа еигәырӷьаны, атипографиахь ирышьҭит.
Усҟан ашәҟәы аҭыҵреи, аԥхьаҩи ирыбжьаз ацҳа зынӡаск

635

даҽакын. Ашәҟәы ҳәынҭқарратә усуп ҳәа иахәаԥшуан. Ашәҟәы
автори, аҳәынҭқарратә идеологиа хадеи еилибакаар, рызегьы ирзеиӷьхон. Аидеологиа аӡыргара, аларҵәара азыҳәан
мацара акәӡам. Ҩ-жьак ршьуан. Асовет шәҟәы тираж рацәала
иҭрыжьуан. Автор ирҭоз агонорар аҵкыс, акырӡа еиҳаны
аҳәынҭқарра иаланагалон аԥара ду. Иҟан даҽа закәанк.
Ашәҟәы иаланагалоз аԥара зегьы аҟнытә жәапроцентк
алитературатә банк иҭалон.
Убарҭ аԥарақәа рыла идыргылон арҿиаратә ҩнқәа. Иаҳ­
ҳәап, Латвиа, аҳабла Иурмала аҟны, Крым, Иалта аҟны, Москва амҵан Переделкино, Аԥсны, аҳабла, Д. Гәлиа ихьӡ зху
арҿиаратә ҩны.
Ишысҳәаз еиԥш, ашәҟәи аԥхьаҩи ирыбжьаз ацҳа иахьӡын
«Книгаторг». Урҭ аиҿкаарақәа ареспубликақәа зегьы рҟны,
ақалақь дуқәеи рыҟны иҟан. Иаҳҳәап, ҽааны иҭыҵраны
иҟоу ашәҟәқәа, аплан рзырышьҭуан, насгьы аҳәара ҟарҵон
ирзынарыцҳарц шаҟа цыра уҭаху.
Урҭқәа зысҳәо ԥхьаҟа еилышәкаап.
Ишысҳәаз еиԥш, сышәҟәы «Аибашьра еилгахьан» Фазиль
Искандер аԥхьажәа ахьиҩыз азыҳәан, сышәҟәы атираж халеит ҩышә нызқь инареиҳаны.
Ашәҟәы ҭыҵит Фазиль иаԥхьажәа зынӡаск ианӡамкәа, атиражгьы ҩынтә инареиҵаны. Изыхҟьаз хыхь исҳәеит. Аха асовет идеолог хада М. А. Суслов иҟаиҵақәоз ацәгьарақәа ихаҭа
зны-зынла ириашалон.
Дырхынҳәны еиҭах ажурнал «Новый мир» редактор хадас
дҟарҵеит А. Т. Твардовски, П. Л. Капица дхынҳәыртә иҟаиҵеит,
Фазиль Искандергьы имҩақәа ааиртит убри иабзоураны, 1972
шықәсазы, убраҵәҟьа «Молодая гвардия» аҟны иҭыҵуан хыхь
зыӡбахә сҳәахьоу, сышәҟәы «Белый огонь» («Акәаш-мца»).
Раԥхьаӡатәи сышәҟәы азыҳәан Фазиль ииҩыз аԥхьажәа,
ацензура ианырмышьҭ, иҭаршәны иҵәахны ирыман, уажәы
Фазиль имҩа анаадырт, автор дақәыршаҳаҭны, иеигәырӷьаны
«Белый огонь» ианырҵеит.
Уи афакт еиҳарак иалацәажәо 1922 шықәсазы В. И. Ленин
иаԥиҵаз, ажәа азыҳәан агәылшьап иаҩызахаз, амч аноу амш
инаркны, ахақәиҭреи «абаандаҩреи» аргама, еиҳарак маӡала

636

аиқәԥара иаҿын. Аҵыхәтәан, ишдыру еиԥш, иагеит ажәа
ахақәиҭра. Уи апроцесс, ҳәарада, иахьцоз Урыстәылан акәын.
Ҳара ҳҿы, Аԥсны ажәа ахақәиҭра аганахьала, аҭагылазаашьа
зынӡаск даҽакын, мши ҵхи реиԥш еиԥшымызт.
1931 шықәсазы Ефрем Ешба дықәԥаны иҟаиҵаз хазы
ҳәынҭқарраны Аԥсны, иамхны, автономиа ашҟа иларҟәны
Қырҭтәыла иалаиҵеит И. В. Сталин. Уи ацәгьара аҟаҵараз,
иаҵкыс иеиҳау ауаатәыҩса рҭоурых даздыруам. Иишьуа
ауаҩы, реиҳа изааигәоу ауаа рнапала иҟаиҵон. Убас азиуит Аԥсынгьы. Аԥсны Қырҭтәыла иалархәны еиҿикааит
аԥсыуаақәак рнапала, аԥсуаа ишәҭахыз ҟасымҵеи иҳәартә.
Уи 1931 шықәса, ашықәс еиқәаҵәа инаркны, аԥсуаа
ражәа ҟәыӷа, ражәа ахақәиҭра еиҳарак изызкыз Қырҭтәыла
аколониалтә политика иаҿагыланы ақәԥара акәын. Еиқәы­
рхагас, бџьарс рхы иадырхәоз В. И. Ленин амилаҭтә политика азыҳәан ииҳәақәахьаз, аԥсҭазаараҿы зынӡаск даҽакала
ишыҟазгьы.
Аӡы иаанахәо аҭәыц дахьынҳалоит ҳәа, аԥсуаа ишрылшоз ала, рхы иадырхәон асовет цензура. Еиҳараӡак
асахьа­ркыратә литература аҟны. Сара исыздыруам фактк,
Аԥснытәи ацензура иҭмыжькәа иааннакылеит ҳәа аԥсуа
шәҟәыҩҩык ишәҟәык, иҩымҭак. Аха Аԥсны иҟаз арыцҳара
зынӡаск даҽакын. Аԥсуа кьыԥхь ишырҭахыз рхы иадырхәон
ашәҟәыҩҩцәа реизыҟазаашьа, еиҳараӡак ҳаҭыреиқәымҵареи
аиҵашьыцреи.
Иаазгоит ҿырԥштәык:
1980-1984 раан, шәагаала идуцәамызт, гәҭыхақәас
исы­мақәаз нагәылаҵаны изҩит ароман «Ахаҳә зыршәуа»
ахьӡҵаны.
Раԥхьаӡа издызгалаз аредактор, ажәа бааԥсык иасҳәазшәа,
иаразнак дахьынҳалеит аҩымҭа ахьӡ.
Иаарлафшәа, аха иажәақәа аӡы рылжжуа:
– Усгьы ахаҳәқәа еигәыдҵо ҳаилоуп, уара иҳалаужьит
ахаҳә аршәра!
Ахьӡ абиблиа аҟынтәи ишаазгаз иасҳәар сус иаҳагьы
еицәастәуеит сҳәан сгәанала:
– Иумдыруеи, ахәыҷқәа анеихәмаруа ахаҳә ссақәа еигәы­

637

дырԥсалоит. Хәмарроуп, – сҳәеит, иагәылаҵаз ахшыҩҵак
зынӡаск иацәыхараны.
– Иааныжь. Џьара аӡәы даҳарԥхьап, – иҳәеит ихахәы
бабақәа иҩнапык рнацәкьарақәа нарылишьит, аҳәҳәага
еиԥшха.
Изиҭаху ииҭааит, даԥхьааит, изҩыз излаумкьыԥхьша акгьы
иалаҟам ҳәа сгәы рҭынчны сцеит «сысаби», исзымдырӡакәа
анапы ҟьашь инаиҭаны.
Даԥхьарц изиҭаз, ҳәарада, исеимҳәаӡеит. Акьыԥхьра
иаԥсоу иаԥсаму. Иҩны ииҭар акәын аредактор.
Еицәажәазар акәхарын ԥсыхәа ахьынӡамаз иргәагәон
аԥхьара изиҭаз. Мышқәак ааҵхьаны, аредакциахь инеигеит
арецензиа еиқәаҵәа. Иаахтны иҩит кьыԥхьшьа амам ҳәа. Иахьагьы исгәалашәоит иажәақәа: «Ароман аҟны иуԥылом ҵла
заҵәыкгьы асовет мчра иатәу».
Арецензиа зҩыз, 1937 шықәсазы ауаа зырӡуаз дыруаӡәкуп.
Убасҵәҟьа сызиаҳәа. Исызиаҳәа инацҵаны иҵегьы: Ииашоуп
дҵарауаҩуп, Ажәлар рҳәамҭақәа аниҵоит, иҭиҵаауеит. Иус
даҿызар изеиӷьуп. Асахьаркыратә литература ахы-аҵыхәа,
иахьцо-иахьаауа иԥхыӡгьы иаламшәацт. Адунеи аҿы еицырдыруа ароман «Война и мир» ахьыӡҵәҟьа изеилымкааит
уҵарауаҩ. Еиҭеигеит «Аибашьреи адунеии» ҳәа. Убасҵәҟьа
иҩит, – сҳәеит сҟәымшәышәрақәа зынӡаск исхаршҭны.
Сажәа снаԥыҩлан. Арецензиа зҩыз изыҳәан ирџь­бара­
цәаны исҿыҵҟьақәаз ажәақәа, иаарласны, Аԥсны анҭыҵ­гьы
даара исԥырхагахеит.
– Еилыскааит иукьыԥхьыр шуҭахым. Арахь исыҭ, – иааим­
пыҵызжәеит, инарҳәы-аарҳәуа, цәаҳәак дамыԥхьо иикыз
сроман.
Уаҟа адагьы ацәгьа-мыцәгьарақәа сзызухьаз, анарцә
гыларҭа роуааит, аҩыџьегьы иахьымааша ицахьеит, рыхьыӡқәа
сҳәарц сқьышә иаақәыххуеит, еиҳарак сқьышә изаақәыххуа,
аԥсуа кьыԥхь аҟны сроман амҩа ахьыркыз хьаас искуамызт,
аха рыхьыӡқәа иҿаҿаӡа иаҵаҩын, Аԥсны анҭыҵгьы исзырҩыз
ацәгьара.
Ишыҟалаз абасоуп.
Сроман «Ахаҳә зыршәуа» нбанҵакыла еиҭаганы, машьын-

638

кала икьыԥхьны, уаанӡа сҩымҭақәак ахьыркьыԥхьхьаз ажурнал «Дружба народов» ашҟа исышьҭит.
Анцәа ииныҳәаша илыдылмырхалакәа, мызкы аҩнуҵҟала
даԥхьан, аиҭагаҩ Г. Е. Ковалевич илҭеит.
Шықәсыбжак аҟара ҵхьаны, атипографиахьтә аоттискқәа
сзаарышьҭит.
Ашәҟәыҩҩцәа реидгыла аиҳабы И. К. Ҭарбеи, амаӡаныҟәгаҩ
Кә. Шь. Ломиеи ишсылшоз сҽаанкылан, ирҟәымшәышәны,
ирасҳәеит сҩымҭа ажурнал «Алашара» анҵара уадаҩрақәак
ҟалеит шәсыцхраа ҳәа, идсырбеит аоттискқәа ажурнал
«Дружба народов» ишрыдыркылаз, иркьыԥхьраны ишыҟоу.
– Уи сара аҭыԥ иқәсҵоит, – иҳәеит Кәымф.
Мшқәак ааҵхьаны:
– Еиҳарак дахьынҳалеит уроман ахьӡ. Ичҳагәышьа, даҽа
хьӡык азыԥшаа, иҳәеит, аҿарацәа есқьынагьы ирыцхраауаз, ашәҟәыҩҩцәа еимакык роур ирыбжьаҟазоз ауаҩ-қьиа
Кәымф Шьрын-иԥа.
Сроман «Амҩасҩы» ахьӡҵаны 1986 шықәсазы ажурнал
«Алашара» ианылеит.
Аха анҭ, аҳарамқәа, шьыцрала иҭәыз, зынӡаск рхы аарыхнахит, ажурнал «Дружба народов» ианырҵеит ҳәа анраҳа.
Иҟарҵақәаз, ажәала акәу, шәҟәыла акәу исеимҳәеит ажурнал
«Дружба народов» аредактор хада С. Баруздин, сроман шааныркылаз, аредактор хада уиацәажәар иҭахуп ҳәа иансзаарыцҳа,
ҳәарада, иаарласны Москваҟа сцаны ҳанеицәажәоз, иара
ихаҭа даԥхьахьазаарын. Уаҩԥсык иаҳасабалагьы даара ҳаҭыр
зқәысҵоз шәҟәыҩҩын С. Баруздин.
Акраамҭа ҳанеицәажәоз, ирхаашәа иҿыҵҟьеит аԥсуа
критикцәа даара иргәамԥхазаап ҳәа.
– Шәиашоуп, иҟагәышьоуп изгәамԥхақәаз, аха ишәасҳәоит
иаахтны, шәжурнал схы иархәаны, аԥсуа кьыԥхь ианылартә
иҟасҵеит. Саҭашәымҵан, шәжурнал ахьӡ схы иахьасырхәаз, –
сҳәеит.
– Уи ибзиаӡаны иҟауҵеит.Амилаҭлитература ашәҟәыҩҩцәа,
уаҟа дара рҿы, рхатәы бызшәала ирымкьыԥхьқәо ҳара
иаҳкьыԥхьуеит, иаҳҳәап Тимур Пулатов, – иҳәеит аредактор
хада. Абасеиԥш ҳанеицәажәа ашьҭахь, – аԥсуа критикцәа

639

ирҳәо сара сзыҳәан акгьы аҵанакӡом, аха саԥхьартә иҟарҵеит,
уи цәгьам. Иудыруеит шаҟа ҳаҭыр уқәсҵо, уара узыҳәан араҟа
еснагь умҩа аартуп. Уақәшаҳаҭхар, убас ҟаҳҵап уроман «Кто
бросит камень» ианаҳҵоит «Журнальный вариант» ҳәа.
Иара уигьы даараӡа иҭабуп, шәџьабаақәа ахаан исха­
шҭуам, – сҳәан, иҵегьы ажәа ԥхақәак наиаҳәаны ҳаиԥырҵит.
Ишиҳәаз еиԥш, 1990 шықәсазы, ахьӡҵәҟьа «Ахаҳә зыр­
шәуа» азааныжьны, «журнальный вариант» ҳәа, ҵаҟа иаҵа­
ҩны иркьыԥхьит. Г. Ковалевич иеиҭеигаз, иаргьы саргьы
иҳамҵәахӡеит, зегьакоуп ашәҟәҭыжьырҭақәа рҟынгьы ирышь­
ҭӡом ҳәа агәыӷра анаҳмоу, иаргьы ихатәы ҩымҭақәеи, саргьы иара изыҳәан сазхәыцыртә, сахылаԥшыртә сыҟамызт,
насгьы сгәы еиқәҳәало ишаазҩыз аԥсуа кьыԥхь иахьанылаз,
ирымҳәахьеи ацәгьеи абзиеи рышьхәа еивҵоуп ҳәа.
Арҭ анҵамҭақәа, ҳаамҭазтәи ҳкультура аҭоурых иаз­
ҿлымҳау, даԥхьозар, ҳәарада, иҳәоит ацәгьарақәа изыз­ухьаз рыхьыӡқәа зимҳәозеи ҳәа. Уи аҭак ҟаиҵон доусы иара
итәала.
АХԤАТӘИ АХЫ
1964 шықәсазы Москва Алитературатә институт сҭан.
Алекциақәа рышьҭахь, атроллеибус сақәтәаны, астудентцәа
ҳахьынхоз ашҟа сцон.
Даара зықәрахь инеихьаз ԥҳәыск, аанҿасырҭаҿы, атроллеибус дышнақәтәаз:
– А Никита-та скинули! Сволочи! – лҳәеит, лгәы ԥыжәжәо,
зегьы ираҳартә. Дахьтәашаз аҭыԥқәа шыҟазгьы ҳазегь
дынҳалаԥш-ааҳалаԥшуа, лгәыԥжәара иҵегьы инацҵаны, –
еилышәымкааӡеи исҳәаз? – аҳәса, ахацәа, қәрала еиԥшқәамыз
апассаџьырцәа уаанӡа итәақәаз, ҳаибадыруазшәа, ҳнеи­
хәаԥшы-ааихәаԥшит, – Никита! Никита Хрушьчов дамырхит. Пицунда, игәы рҭынчны, амшын ҟәанда дышҭаз, абанда
– Сталинистцәа иааизан, дықәырцеит, сволочи! – уаанӡагьы
лылабжышқәа лрыцқьозар акәхарын, еиларҟәыҷы илкыз ачабра лыблақәа аалалрыцқьеит.

640

– Ибҿаҳалак бымҳәалан, ахшыҩцажә! – аӷьеҩ аалыхиргеит, дахьтәаз дааҵҟьаны хаҵа шәпа-жәпак.
– Уиашоуп илоуҳәаз! – инацдырӷызит даҽа џьоукы.
– Бара иабабдыруеи? – длалықәҵәҟьеит ахаҵа шәпа-жәпа.
– Иаарласны ишәаҳап! Никита Сергеи-иԥа иоуп изыбзоуроу, акгьы рхараӡамкәа, жәашықәсала, зықьҩыла абахҭақәа
ирҭакыз. Иара ибзоуроуп схаҵа дахьоурыжьыз!
– Дҭакызар, цәгьарак ҟаиҵазар акәхап!
– Аа, дыжәбома? Абар дахьыҟоу Сталинист! Ибла дҭасыртә
лнацәкьарақәа рхаханы, лажәақәа «неигәыдылҵеит» ахаҵа
шәпа-жәпа.
– Лыгәра шәымган! Абас иҟақәоу, ауҳәан-сҳәан бааԥсқәа
гәаразҵо, ибзианы иҟаиҵон, икыдҵаны ианишьуаз Сталин! –
иааҳалаижьын, атроллеибус аанҿасырҭаҿы дналбааит ахаҵа
шәпа-жәпа.
– Уажәшьҭа иҟалозеишь? Еиҭах ихынҳәуазар акәхап ҩа­
жәи­жәибжьтәи ашықәсқәа! – лыбжьы каҳаны, лхы дацәа­жәо
иҭацәыз ҭыԥк аҟны днатәеит.
– Акырӡа шықәса раԥхьа, атроллеибус дшааҭалаз, аҳәашьа
ззымдыруа шәаџьҳәаҩык диеиԥшха аԥҳәыс бырг иҳалҳәоз
ажәабжь, иахьеиԥш исаҳазшәа, ианысгәалашәа, ианысҵоз
ацәаҳәақәа саарҟәаҵын аԥенџьыр аасыртын Аҟәа ажәҩан
снаҵаԥшит иахьа, 2011 шықәса ииуль 2, асабшаҽны. Аԥхьаҩ
иаԥхьаҟа еиликаап, иахьатәи ашықәси, амзеи арыцхәи заныс­
ҵаз.
Схы здыруаахыс исгәалашәом, сынтәатәи ааԥыни, аԥхын
алагамҭеи абасҟак ихьшәашәаны. Уи мацара акәындаз. Аԥҳәыс
бааԥс леиԥш, мышкала ҩынтә-хынтә аҽаԥсахуеит аҳауа. Зны,
ухы кылнаҵәо, амра аакылԥхоит, инашьҭарххны, амамиқәара
еиԥшха, анаҟа-араҟа ашәыта еиқәаҵәақәа алаԥсаны, ажәҩан
аахнаҩоит, иаман иаауеит аԥша хьшәашәагьы. Икыдбганы ақәоура иалагоит. Уахгьы-ҽынгьы, мызкы инеиҳаны,
убас аҽаԥсахуа иааиуеит аҵхқәа, амшқәа. Анхацәа макьанагьы аџьықәреи ларымҵацт. Икарыԥсаз ауҭраҭых адгьыл иахьылҳәҳәоз ирзымҳауа иаанхеит. Мчыла ирҿалаз
апомидорқәа изакәызаалак гьама рымаӡам, аӡы рылыжжуа.
Инеицәажәо иааицәажәақәо еиҳараӡак ирҳәозеи? Ҳазшаз
ҳаицәымыӷхеит, нас инацырҵеит, Аԥсны мацара акәындаз?

641

Адунеи зегьы шьаҭанкыла аҽыԥсахра иаҿуп. Ирацәаӡахеит
аӡхыҵрақәа, изаҳахьадаз, февраль мзазы Сибир атерриториа дуӡӡа аҟны ирзаанымкыло, абнақәа иццышәхо ибылуа. Иаҳзымдыруа мчык «шәгәышәҽаныз ауаатәыҩса» ҳәа
иҳанаҳәазар?! Иҳанаҳәозар аамҭа бзиақәа наӡаӡа ицеит,
ишәзааиуеит аамҭа хьамҭақәа ҳәа.
Ҳазыхынҳәып, атроллеибус дааҭаланы: «А Никита-та кинули!» – ҳәа иҳалалҳәаз аԥҳәыс бырг, изаҳақәоз, аҭакқәак
ҟазҵақәоз раамышьҭахь, егьырҭ ишеилыркааз сара исыздыруам, убри ауха, сызмыцәо, инарҳәы-аарҳәуа сааҟәымҵӡакәа
сазхәыцуан. Ииашаҵәҟьаны, Никита Хрушьчов дамырхызар,
ҳара, ажәлар раӷацәа рҵеицәа, даҽазнык ҳахаанхар ҟалоит
ашықәс еиқәаҵәақәа. Жәашықәса раахыс, «оттепель» ҳәа
ззырҳәоз, иниаӡааны, еиҭах ихынҳәызар Сталин иаамҭа?!
Иаанханы иҟан спиеса ахҩаалара ашықәс еиқәаҵәақәа
ирҿагыланы изҩыз адрама «Аҳақ ашәара». Уи, уаҳа сзаламкьысуа аҟынӡа инаганы, саналгалак, аҩра салагар сҭахын Нестор Лакоба иара ихаҭеи, иаамҭеи иазку ароман згәы иаанагодаз ҳҳәынҭқарра ду еиҭах иахаԥоит ҳәа аԥҭа хьшәашәақәа.
Ԥаҵақьала инаур еиқәаҵәа, аԥсы ҭало ишалагоз,
иаарыцқьаны ҩышықәса анҵлак, 1966 шықәсазы, раԥхьаӡатәи
спиеса «Аҳақ ашәара» ашьапы ишықәнаҟьоз. Аҭынха гәакьа
арыцҳара дақәшәазшәа лылабжышқәа анылрыцқьоз атроллеибус аҟны аԥҳәыс бырг, ажәа лымазкызгьы, ҿымҭӡакәа
иӡырҩуазгьы, аӡәгьы ҳхаҿы имааиӡеит, ҳазегьы ҳзықәтәаз
«атроллеибус», иҳазгәамҭаӡакәа, иаамҩахыҵны, зынӡаск даҽа
мҩак ишанылаз. Аҵыхәтәан, даҽа шықәсқәак анҵлак, зынӡаск
ишыбӷалоз, ҭаацәарак еиԥш еицыз апассаџьырцәа хазы-хазы
ҳшеимпуаз. Аха макьаназ амч аман «оттепель» ззырҳәоз аамҭа.
Исыӡбахьаз анагӡара саҿын. Спиеса «Аҳақ ашәара», иҵегьы
снахәаԥш-аахәаԥшны, иаахҩааланы, машьынкала акьыԥхьра
аанханы иҟан. Маҷкгьы сацәыхьшәашәан, хшыҩҵакыла ина­
сыгӡап ҳәа инасҵәахын, 1964 шықәса, аканикулқәа (аԥс­шьа­
рамшқәа)? ибзиаӡаны схы иасырхәеит, хыхь зыӡбахә сҳәаз
ароман азыҳәан аԥсҭазааратә фактқәа реизгаразы.
Атәымуаа сызрышьҭаларызеи саб гәакьа аҩны дыҟами сталинизм «абзиарақәа» зегьы зхызгахьоу, разҟыла, деиқәханы

642

ихынҳәыз саб. Иблала иибаз иарбану еиӷьу ԥсҭазааратә факт­
қәоу?
Аҵара имамызт, аха ԥсабарала ицәа иалан ԥхьаҟа ҳәа
ҭоу­рыхла ахәыцра. Ихаҭа иҿыҵҟьахьан: «Сызлаԥшыз, исхызгаз анарцә сахьцо исыманы сцозар акәхап, џьара қьаадк
ианҵазар, мышкызны аӡәгьы даԥхьап, ибап изакә аамҭаз ҳара
ҳаамҭа, – инациҵон, – аҳратәра еицәаны ихынҳәит ҳәа.
Бзиа иаабалон еиқәлацәак, еиҩызцәак еицныҟәозшәа
амш анҵәамҭахь ианынаскьалак, илабашьа, еиҳараӡак инаи­
ҩыҵракны, ҳнеицәажәо лассы-ласс ҳаиццалон ҳаԥсаса рхы­
лаԥшра.
Убарҭ ҳаицәажәарақәа, акымзаракгьы ацымҵакәа, шықә­
сык анҵы ажәабжьқәа рылсхит. Ажәабжьк ҳәаны даналгалак, исхашҭыр ҳәа дшәаны: «Дад, зыӡбахә уасҳәаз ауаа,
рыхьыӡқәа, рыжәлақәа анумҵан. Ухаҭа мацара уакәым, иухшо
ирыхшо ирԥырхагахар ҟалоит» иҳәалон.
Инасыгӡеит ииҳәаз даҽакгьы.
– Хара узцарызеи! Аҽы унақәтәаны уизца Џьоџьо Кәыҵ­
ниа, сара сеиԥшҵәҟьа, атроцкист ҳәа дҭакын. Аумаӡа ихганы дхынҳәит. Ҳацәгьа зҳәазгьы ибзиаӡаны идыруеит. Уиаз­
ҵаа даҽакгьы. Самсон Ҷанба ду иаб, Кьагә дышҭаркыз, дыр­
баандаҩны даныргоз аусҳәарҭаҿы даннарга, имаҟеи иҟамеи,
«уара усгьы арахь ахаан ухынҳәӡом» ҳәа иаҳәаны, имызхыз,
иахьагьы иҵәахны измоу, ԥсышьацәгьа зауша.
Ишысҳәаз еиԥш, иҟалараны иҟаз, сцәа иалашәазшәа, уи
аԥхын, сышәҟәыҩҩра хәыҷы аганахьала, ибзиаӡаны схы
иасыр­хәеит.
Аканикулқәа (аԥсшьарамшқәа?) рынҵәамҭа азыҳәан, Аҟәа
сааит ақыҭантә ҷыдала сиацәажәарц Аԥсны апрокурор хада
Шамил Никәа-иԥа Лакоба.
1918 шықәса рзы, ишдыру еиԥш, ақырҭуа меншевикцәа
Аԥсны иахаԥаны иҟан. Ақыҭа хаҵарԥыск, ихатә усқәак рзыҳәа
Аҟәа дахьнеиз, аполициацәа дааныркылан:
– Узмилаҭда? – инаиазҵааит.
– Саԥсуоуп.
– Ақырҭшәа узымдырӡои?
– Исыздыруам, – иҳәан иҿанынеиха, инапқәа ааҿаҳәаны,

643

Аҟәа абаа, абахҭа дҭаркит. Акамера иазымкуа иҭәуп. Рызегьы зҭакузеи? Изусҭацәада? Ақырҭшәа ахьырзымдыруа
иахьаԥсыуаау азоуп. Уаҳа акгьы.
Ажәа иаҳҭап, зыӡбахә сымоу саб, усҟан 23 шықәса зхыҵуаз.
– Иара, Нестор Лакоба даҽа камерак аҟны дҭакын, – уаан­
ӡа дызлацәажәоз инациҵеит саб, – ашьамҭлаҳәқәа ишьаҵаны,
аҳауа ифарц азыҳәан акәхарын, ҳкамера аԥхьа дааларгаҩаргон,
хырч-хырч ҳәа ишьамҭлаҳәқәа рыбжьы го, инапқәа еиқәҵаны,
ишьҭахь ибӷа иадҵаны, ҳара дҳахәаԥшуа, – ибжьы мырдукәа
ихала дцәажәозшәа: – Шәымшәан, шәыҽшәырӷәӷәа, ҳара
ҳаамҭагьы иаарласны иааираны иҟоуп, иаашәычҳа, – иҳәон,
анахь данцозгьы, арахь данаауазгьы. Уи иҳәон лассы-лассы.
Ахышә ҳкылԥшны есқьынгьы ҳихәаԥшуан. Ҳаизыӡырҩуан.
Ҳара ҳашҭакыз, дҭыганы дыргеит. Ашьҭахь, саргьы саноурыжь,
исаҳаит Очамчыра аполициа еиҳабыс дшаарышьҭыз.
– Пыза (ус иаҳҳәон ҳаб, ҳҭаацәараҿы) – иҵегьы иудырқәои
Нестор изыҳәан? – снаиазҵааит.
Иааркьаҿны ианысҵап ииҳәақәаз, насгьы Нестор Лакобеи
Аҳәбақәеи ҳшеиуацәахаз.
Аҭара даарышьҭит рҵаҩыс Давид Нестор-иԥа Лакоба.
Арҵаҩра аҵкысгьы, еиҳараӡак дызҿыз зынӡаск даҽакын.
Анхацәа разыҟаҵара, бџьаршьҭыхрала ақырҭуа меншевикцәа
рықәцара. Уажәтәи ажәала иуҳәозар подпольнаиа агитациа
даҿын ажәлар рыргыларазы. Днарацәажәа-аарацәажәон унеишь-уааишь ҳәа зарҳәақәоз, зажәа акыр аҵанакуаз анхацәа
нагақәа.
Дыҟан еишьарала иаҳзааигәаз Митра ҳәа Аҳәбак. Актәи
адунеитәи аибашьра далахәын, ишырҳәо еиԥш, «Абхазская
дикая дивизиа» – далан. Агәымшәара азыҳәан аџьазтә орден иаҭәашьан, насгьы аурыс император иашьа гәакьа ҳамҭас
ииҭеит аҳәа. Иахьагьы еиқәханы иҟоуп, Аҟәа суадақәа рҿы,
скабинет хәыҷы аҭӡамц аҟны икнаҳауп, амала аҭра амаӡам уи
аҳәа. Убриакоуп иара, Митра иҭынхаз, амала еиқәханы иҟоуп
даҽакгьы.
Габелиа иҭижьыз адокументалтә шәҟәы «Абхазские всадники» аҟны иагәылоуп гәыԥҩык аибашьцәа «добровольцы».
Убраҟа дрылатәоуп Митра Аҳәба.

644

Иара Аҟәа Ашьхаруаа рышкол далгахьан. Ибзиаӡаны акалам икуан. Ихааныз ирҳәо исаҳахьан, алаф иалаҵаны, иара
изыҳәан ирҳәақәоз. «Апрошение» уҩырц уҭахызар, идумкәа
иҩырц уҭахызар изнагатәын арбаӷьк, идуны иуҩыр уҭахызар
– ашәишәи – агәагәышь.
Анхара-анҵыраҿгьы, амаҵура аганахьгьы, ирҳәоит
даашьаҩын, ихәы назгоз аҭаацәарақәа иман ҳәа. Бжеиҳарак
ашәшьыраҿ дықәианы, иахьа хәлаанӡа ашәҟәқәа дрыԥхьон.
Дҭаацәаран, ԥҳа заҵәык диман. Илыхьӡын Хьыкәыр.
Аҭаратәи Аҳәбақәа ҳахьынхоз ақыҭа агәҭан, аусҳәарҭеи ашколи ахьыҟази иаарыцқьаны хә-километрак бжьан, ҳҳабла,
ажәытәан, даараӡа идууз ҳаблан, Кәыдры ахықә аҟны акәын
иахьыҟаз.
Чагьам, Ахәҵа, Кәтол уҳәа, ҳара ҳҳабла иалсны акәын
Аҟәаҟа ишцоз. Иара ҳҳаблагьы, ишысҳәаз еиԥш, ажәытәан
Аӡҩыбжьа иадын. Мҩадус изыҟалаз, абжьыуаа раҳцәа Чачаа
аҳҭрас иахьрымаз, ҳара ҳҳаблаҿы акәын. Иахьагьы иашьҭоуп
Чачаа рашҭа ҳәа.
Аҳәбақәеи Чачаа раҳреи аиуара ду рыбжьан, ишырҳәо
еиԥш, амца еимырдо еидынхалон, еиҳарак изыхҟьаз, ашәҟәы
рыман иҭауадцәоуп, и-Кәыҿбақәоуп ҳәа. Сабду Кьаӷәса
ихьыԥшын ԥшьба-хәба ажәлақәа, аҭаацәарақәа.
Абарҭқәа иаҳахьазар акәхарын арҵаҩы Давид Лакоба, диацәажәарц днеит Митра иҭаацәараҿы. Еибырҳәақәаз
здыруада, аха ибзиаӡаны иаадыруа, арҵаҩ-қәыԥш, ибла
дыҵашәан, длыцәнымхо бзиа дибеит ҳаҳәшьа Хьыкәыр.
Ибзиаӡаны сылхаануп. Лықәрахь дышнеихьазгьы, ашьа­
бысҭа ашьапхыц ала иудыруеит ҳәа шырҳәо еиԥш, аилкаара мариан дшыԥшӡаз. Аҵара лымамызт, аха даараӡа ҳаҭыр
ақәылҵон аҵарадырра. Илыхшаз реиԥш, дрыхӡыӡаауа
есқьынагьы лыԥсы цәгьан ашәҟәқәа рзыҳәан.
Давид данырҭаа, мышқәак ҵхьаны, Нестор Лакоба дрыцны, хацәақәак Митра иҭааит. Ирҭахузеи? Аргамаду дырҳәеит,
анапеимдахьгьы лыҭаны, даныргоз аҿҳәара ҟаҵаны рыҽқәа
инарықәтәаны ицеит.
Аҿҳәара анааи, Ҷлоутәи Аҳәбақәагьы, аҳәса, ахацәа, арԥа­
р­цәа, аҭыԥҳацәа уҳәа, ачара уны дныҳәа-ныԥхьаны ҳаҳәшьа
Хьыкәыр Давид Лакоба дирҭеит.

645

Абри ачараҿы, аибадырра мацара акәым, рыԥсы ахьынӡаҭаз
иаҳа-иаҳа еизҳауан Аҳәбақәа арԥарцәеи Нестори дареи
раҳаҭыреиқәҵара, аицхыраара, аидгылара. Ажьрацәара, аиуара ахьҳабжьалаз мацара акәмызт. Урҭ еиднакылон ирзеиԥшыз
аӷацәа ақырҭуа меншевикцәа Аԥсны рықәцара.
Сажәа снаԥыҩланы исҳәап, Нестор Лакобеи Аҳәбақәеи
раҳаҭыреиқәҵара, аибаҭахра анасыԥ дуқәагьы ахылҵит, аха
иаҳзаанагеит арыцҳареи анасыԥдара дуқәагьы.
Ишысҳәаз еиԥш, саҳәшьа Хьыкәыр аргама хаҵа данцоз,
Аҳәбақәа ачара аныруаз, ҳәарада, унеишь-уааишь зарҳәоз,
ахьӡ-аԥша змаз Ҷлоутәи Аҳәбақәа ааит. Раԥхьа дгылан
аҵарауаҩ ду Шь. Д. Инал-иԥа ажәаҳәаҩцәа дахьрылацәажәо
зыӡбахә иҳәо Аҳәба Џыр, зҭәымҭа иҭагылаз ахаҵарԥыс,
шықәсқәак ҵхьаны, иӡбахә анраҳа, ажәлар рашәақәа
ашәҟәы ианызҵоз К. Ковачи К. Ӡиӡариеи Аҟәантәи инеины
Дырмит Гәлиа ироман «Камаҷыҷ» аҟны лыԥшӡара азыҳәан
зыӡбахә иҳәо, ҳара ҳҭаца Ануаԥҳа Ҳауида, ирыцын заԥхьаҟа
амаҵура дуқәа ирхагылоз арԥарцәа Кәасҭа Аҳәба, Чач Аҳәба,
раԥхьаӡатәи аԥсуа философ Џьота Аҳәба уҳәа, ажәакала,
ишаԥу еиԥш, ҳажәлантәқәа иреиӷьқәаз џьоукы иара ус ачара иалахәын, даҽа џьоукы рыҽқәа ирыцны, ҳаҳәшьа Хьыкәыр
ҭацаҩызас илыцны ицеит Лыхныҟа.
Изларҳәо уаҟа, Лыхны, Лакәараа ачара ҵаула ахьыруаз, ашәаҳәара, акәашара уҳәа, аиуара-аиҭынхара аамышь­
ҭахьгьы, уаҩрак аҳасабала иргәаԥхазар акәхап, мчыбжьык
ирмышьҭӡеит. Ҳара, Аҭаратәи Аҳәбақәа ҳҟынтәи ирыцын саб
иашьеи ҳаб Қәыџьмахани.
Ажьрацәара аамышьҭахьгьы, Қәыџьмахан еиҳарак дра­
ԥыз­гоз даҽакын. Ашәаҳәара мацара акәым, иара ихаҭа
иӡбуан ашәақәа, насгьы дҽыбӷаҟазан. Ихааныз ауаа иахьагьы ирҳәоит аҽы иҩны ишцо, хыла акәадыр дықәгыланы
аԥхьахәқәа игалон ҳәа.
Ҳаҳәшьа Хьыкәыри Давид Лакобеи ирыхшеит ԥшьҩык ахшара, ҷкәынаки хҩык аӡӷабцәеи. Рыҷкәын деиҳабын, аибашьра ду аан дҭахеит. Саҳәшьаду лыԥҳацәа ахҩыкгьы: Сониеи, Зоиеи, Нинеи рызегьы аҵара дуқәа ирылгеит. Рыхҩык рҟынтәи,
арҭ ацәаҳәақәа анызыҩуа аамҭазы, рыԥсы ҭоуп Зоиеи Нинеи.

646

Ишысҳәаз еиԥш, Хьыкәыри Давиди рыҷкәын аибашьраан данҭаха, Давид иашьа Никәа иҷкәын Шамил ԥас дҟаҵаны
драаӡеит, насгьы дара Гәдоуҭа ақалақь, ашкол ааигәара инхон.
Саныхәыҷыз, саҳәшьаду лыԥҳацәа дрыцны даннеиуаз Шамил, Хьыкәр длыхшаз џьысшьон, избанзар иаргьы саб изы
саншьа Басариан ҳәа акәын ишиеиҳәоз.
1918 шықәсазы Аҳәбақәеи Лакәарааи аиуара анрыб­
жьарҵоз, аӡәгьы ихы изаанагомызт раԥхьаҟа, аԥсуа жәлар
Нестор Лакоба изыҳәан ҳҵеи, ҳаб ҳәа иарҳәартә аҟара бзиа
дырбартә дҟалоит ҳәа.
Сажәа снаԥыҩлан исҳәар сҭахуп хшыҩҵакык. Ҵара­
дыррала еилкаашьа амоуӡацт иахьазы, аха уазхәыцыр,
жәҩанаҿ мчқәак ыҟазар акәхап, мамзаргьы лахьынҵоума,
ишакәхалак Аԥсуа ҳәынҭқарра аҩнуҵҟа политикатә хҭыс
дук анымҩаԥысуаз, Аԥсны напхгаҩыс ауаҩ ҿыц даннеиуаз,
жьрацәарала, аиуара-ҭынхара ҳабжьалон иареи Аҳәбақәеи.
Иааркьаҿны.
Нестор Лакоба иҭаца Аҳәԥҳа Хьыкәыр.
Михаил Бӷажәба, иаҳәшьа гәакьа Бабуца ҳҭаца лакәын.
Владислав Арӡынба иашьа гәакьа иԥҳәыс Изольда Аҳә­
ԥҳауп.
Иџьоушьаша, Аҳәбақәа рзыҳәан «аҳра» ашә ҟьаҟьаӡа ишаартызгьы жәынгьы-ҿангьы Аҳәбак ихы иаимырхәеит маҵура
дук ахь анеиразы. Уимоу, рзанааҭ ала маҵурак роузаргьы,
рхатәы ԥсҭазаараҿы иаҳагьы ирԥырхагахон.
Еиҭах ҳазыхынҳәып 1918 шықәса ашҟа. Убри ашықәсан,
Аҳәбақәа иреиӷьӡақәаз абыргцәа, аҿарацәа Нестор Лакобеи реибадырра, реизааигәара, рдунеихәаԥшра ахьеи­
қәшәақәоз иабзоураны, 1921 шықәсазы, Аԥсны Асовет мчы
анышьақәгыла, аамҭақәак аниас, Нестор Аполлон-иԥа Аԥсны
«аҳҵас» даныҟала, амҩа уадаҩ дананыз, иарӷьажәҩаха
ивагылаз Аҳәбақәа «аҳра» ауадаҩрақәа ашьҭыхразы,
инаиваиртәеит ҳажәлантәқәас ЦИК Аԥсны аҟәша еиҳабыс
дҟалеит Џьота (Платон) Аҳәба. Раԥхьаӡатәи аԥсуа философ
иакәын. Нестор Лакоба иашьеиҳаб ҳәа, мацара акәым, доуҳатә
абык иеиԥш дихәаԥшуан. Иара, Несторгьы «сарӷьажәҩа»
ҳәа иеиҳәон. Ашьҭахь, аҩсҭаа-џьныш Ԥаҵақьала ихҟьаны

647

Нестори Џьотеи реизыҟазаашьа зынӡаск даҽа мҩак ианылеит. Иахьынӡакылсқәаз ҳаԥхьаҟа, иааркьаҿны акәзаргьы
ишәасҳәап.
Аҳәбақәа Кәасҭеи Чачи Москва ауниверситет аиуристтә
факультет иалганы Аԥсныҟа ианыхынҳәы, аамҭақәак маҵу­
рақәак анныҟәырга, Нестор Аполлон-иԥа Кәасҭа Аҳәба прокурорс дҟаиҵеит Гәдоуҭатәи араион аҟны. Чач иакәзар, прокурорс дишьҭит Очамчыра араион ашҟа.
Ҳаҳәшьаԥа Ардашьыл Ашәхәаҵаа Аԥсны акомҿар еидгыла
еиҳабыс дҟалеит.
Ҳамаҳә Нестор, иаб иашьа иԥа, Давид Иосиф-иԥа, ҩ-маҵура
дуқәак – аиустициа Анаркоми адгьыл анаркоми дырхагылан.
Аԥсҭазаара мыжда, ҵхи-мши шеицу еиԥш, цәгьеи-бзиеи
еицуп. Анцәа дызшаз, аџьнышгьы дихшеит.
1928 шықәсазы, Л. Троцкии И. Сталини реиӷара ишырҳәо
еиԥш, ақәибахра, ма уара, ма сара ҳәа аҟынӡа ианнеи, Асовет
ҳәынҭқарра аҽеиҟәнашо иалагеит. Џьоукы идгылеит Л. Троцки, даҽа џьоукы И. Сталин.
Ҳазшаз иаамышьҭахь, агха змауа уаҩԥсык дмиӡацт, насгьы,
аҩсҭаа «ичысхә» аполитика ду иаҿу ауаҩы изыҳәан.
Ҳара, Аҳәбақәагьы, иара, Нестор Аполлон-иԥа изыҳәангьы
аразҟы бааԥс ҳзаазгаз, ҳрыцҳара згаша, жәлар рҵеи ду Нестор
Лакоба агха ду ихьит. Еибарԥсуаз «амаҭқәа» реиныршәаразы
дидгылеит, зегьреиҳа В. И. Ленин изааигәаз Лев Троцки.
Иара иҿы ааихыхны, ажәак иҳәомызт еимаркыз ҳәа,
ҳамаҳә, Нестор иашьа, Давид Иосиф-иԥа Лакоба имаҵура
дуқәа ааныжьны дызцаз. Аҵыхәтәан иара ихаҭа, Давид
деикәнаршеит. Абри аҩыза аҭагылазаашьа уадаҩ аан, афилософ қәыԥш, Џьота Аҳәба, игәаанагарақәа ақьаад ианҵаны,
инапы иаиркит Нестор Аполлон-иԥа.
Ирымԥыхьашәазар акәхап, аха иахьа уажәраанӡагьы
акьыԥхь ианымлацт Џьота ииҩыз Нестор изыҳәан. Уаҟа, уи
ашәҟәы аҟны, Нестор изыҳәан ианиҵаз аҽхәаԥхьыӡ ажәақәа,
иреиҳау, иҳараку, еиӷьқәоу иахьагьы ирымҳәацт. Анцәахша
иаҟара дышьҭыхны дихцәажәоит, аха аҵыхәтәан ианиҵеит
ишәҟәы изызкыз, шьаҭанкыла дышиашам, агха ду шиоуз Л.
Троцки дахьидгылаз. Нестор игәы иалымсӡеит, угәаанагара

648

сҿаҿы иахьсоуҳәаз иҭабуп ҳәа наиаҳәаны, реизыҟазаашьа
еиҳагьы еиӷьхеит.
Аха Нестор ианеимыжьит И. Сталин даҽа шьаҿак иҟаиҵаз.
Иҟаиҵаз, ҳәарада, зегьрыла диашан, асовет уаа рыԥсҭазаара
зегьы зынӡаск даҽа мҩак ианылон, акгьы зхараӡамыз,
иреиӷьыз – иреиӷьӡақәаз икыдҵаны иреихсуамызт миллионла анхацәа, аҵарауаа, афилософцәа уҳәа… «ашьаҿа» ҳәа
сызҿу, иҵыхәтәантәихаз акоммунисттә партиа аизара ду
(1934, азеижәтәи аизара ду). Схаҭагьы ибзиаӡаны издыруеит
амаӡаныҟәгаҩ хада, маӡала абжьыҭира аан Н. А. Лакоба ибжьы
ииҭеит С. М. Киров. Жәохә процент заҵәык иоуит И. В. Сталин.
Аизара иалахәыз иаахтны идырныҳәалеит С. М. Киров дахьаиааиз, апартиа амаӡаныҟәгаҩ хадас дшыҟалаз, аха иахьагьы
ажәаԥҟак иаҩызаха ирҳәоит И. В. Сталин ииҳәаз: «Абжьыҭира
акәӡам аус злоу, ихадоу – абжьыҭираан изыԥхьаӡо роуп».
Изыԥхьаӡоз ирыларҳәеит иҟалаҵәҟьаз иаарҳәны. Акырӡа
еиҳаны абжьы иоуит И. В. Сталин, даҵахеит С. М. Киров.
Иалҵзеи?
Атрагедиа дуӡӡа. Адиктатор, аӡәаӡәала, ҩыџьа-ҩыџьала,
зыбжьы изымҭазгьы, изыԥхьаӡазгьы, ирылазҳәазгьы, С. М.
Киров раԥхьа днаргыланы инирҵәеит, хәдацәахьы ашьаа­
рҵәыра инылатәеит СССР ауаатәыҩса. Ҳара, ҳабиԥара
забацәа, занацәа, згәылацәа, зҭынхацәа нзырҵәоз аџьныш
изыҳәан, убысҟак, убасҟан ҳхы ҭырҟьеит, ҳауадаҩра убасҟак
иаадырҳәит џьанаҭи џьаҳаными ҳзеиҩымдраауа аҟынӡа.
Ҳахьҭарыжьыз ауаҩымра иахьагьы изҭымҵит миллионла ауаа, аџьныш ипартреҭ кны имҵаныҳәоит Иаса Қьырса,
иҟаиҵаз аҳәынҭқаррагьы, аӡхыҵ зҵалаз абахә еиԥш, ибгеит,
шьаҭанкыла ихыбгаӡеит.
Ҳазыхынҳәып 1934 шықәса.
Ашьажәҩы, С. М. Киров данишь, ихаҭа Ленинград днеины, «даараӡа игәы иалсны» алабжыш еиқәаҵәақәа анкаиԥса,
ленинградаа рус даналга, зықьҩыла ианынирҵәа ашьҭахь,
итҟәацыз асыԥса ибылгьаны иалаҳаит Аԥсны. Иҩны гәакьаҿы,
ҳәарада иара идҵала, ашҳам аҩы иалаҭәаны дишьит Нестор
Лакоба.
Лассы-ласс исаҳалоит, акьыԥхь аҟынгьы, ҳаԥхьалоит Не-

649

стор Лакоба дишьит ҳәа Бериа Л. П. Ҳашәҟәыҩҩы ду Миха
Лакрба: Ҳәарада, саргьы уи агәра згон, асовет цензура
ахьынӡаҟаз, избанзар аиашаҵәҟьа ҳәашьа, ҩышьа ыҟаӡамызт.
Ацензура анаԥырх, ҳаблақәа аныхты, адокументқәа
акьыԥ­хьра ианалага, агәра зго салагеит Нестор иҭахара зхароу И. Сталин шиакәу. Ҳхы ҳазҵаап: Л. Бериа димазҵааӡакәа
дишьуазма Нестор Лакоба? Иаҳҳәап, «Вождь народов»
димазҵааӡакәа дишьит, ус ҟаиҵазар, Москваҟа диаганы,
амаҵура дуӡӡа зииҭазеи Л. Бериа?!
Ишысҳәаз еиԥш, 1934 шықәсазы Урыстәыла итҟәацыз
асыԥса иаарццакны, 1937 шықәсазы Аԥсны иалаҳаит, аԥшат­
лакә иаҩызаха. Аԥшатлакә бааԥс ианааскьалак идыру усуп,
абнара иаалыҳәҳәо аҵла дуқәа реиԥш ихыжәжәаны иҵҳәаны
икарыжьуа.
Ахьӡырҳәагақәа С. Ҷанба, Л. Лабахәуа, А. Ҳашба, В. Кәыкә­
ба уҳәа, шәҩыла зықьҩыла икыдҵаны иршьит. Ашықәс еиқәа­
ҵәа ҳашҭа иҭалеит Аҳәбақәагьы. Зегь раԥхьаӡа дҭаркит Џьота
Аҳәба.
Ашьра иқәҵаны Қарҭ данҭакыз, камерак аҟны ицҭакыз,
акыр шықәса ихганы ихынҳәыз, исеиҳәаз ажәак нацымҵакәа,
иагмырхакәа ишәзаазгоит.
– Мосе, шәанеицҭакыз дзыхдырҟьоз, ишәеиҳәоз? – дна­
иаз­ҵааит. Мосе ҳәа сызҿу, ақырҭуа шәҟәыҩҩы, Аҟәа инхоз,
ашәҟәҭыжьырҭаҿы аус зуаз, – «Тройка» снарган, – иҳәон Џьота,
– саԥхьа инықәырҵеит снапала изҩыз шәҟәык. «Араҟа, знапы аҵаҩу уара уоума?» «Ааи, сара соуп.» «Атроцкист, ажәлар
раӷа, абыс, еишьас дубаҵәҟьозма?» «Ааи». Иреиҳәеит асалам
шәҟәы аҭоурых. Нестор агха шихьыз, Л. Троцки дышидгылоз,
аха ашьҭахь игха шириашаз. Ирҭахымыз раҳаӡомызт.
– Уи еилкаауп, батоно Мосе. Уаҩык иаҳасабала дзеиԥш­
роузеи? – снаиазҵааит.
– Камера хәыҷык аҟны ҳаицҭакын, уажәы еицырдыруа апоет Карло Калаӡе иаб Раждени Џьота Аҳәбеи сареи.
Иԥш­реи исахьеи дзеиԥшраз, уажәы иуасҳәо ала еилукаауеит. Аҵхыбжьон ҩынтә акамера дҭыганы дыргеит дыршьырц.
Абас иԥшӡоу ауаҩы ишьышьас иҟоузеи ҳәа, аҩыџьегьы

650

дырхынҳәны дааргеит. Ахынтә раан даныргоз: – Уажәшьҭа
иргәаӷьуеит, наӡаӡа абзиараз, – иҳәан, абыржәеиԥш сыбла
ихгылоуп, инацәкьара ԥшӡақәа, иарӷьа напы инапсыргәыҵа
иӷәӷәаны дацҳаит. Инацәкьарақәа зегьы ашьа нархьишьит. Иара усгьы акьалантар диҩызан. Аҭуан днаҵаԥшын,
ҳкамера агәҭаҵәҟьа «сышәгәалашәалап» иҳәан, аҭуан
иҟаԥшьӡа инаниҵеит инацәкьарақәа. Уаҟа ҳахьынӡаҭакыз,
ҳааҟәымҵӡакәа ҳрыхәаԥшуан. Аҭуан убас ишаныз Сибраҟа
ҳахыргеит.
– Агәра ганы уҟоума Қарҭ дшыршьыз? – снаиазҵааит
Мосе….
– Ҳбахҭаҿы иахьеибырҳәоз иаҳмаҳауаз ирҳәоз, абасеиԥш
иҟаз ауаҩы ҟәыш, ауаҩы ԥшӡа дышԥаҳшьуаз ҳәа. Қарҭ дыршьит, октиабр 30, 1937 шықәсазы. Аҟәа ирыӡбуан Лакәараа
рус, убас егьахьӡын «Дело Лакобавцев» ҳәа. Иҭакын М. Лакоба, В. Лакоба, рымаҳә М. Чалмаз, рыуа К. Аҳәба. Аусӡбара
ианалага, иалгаанӡа далахәын Л. Бериа.
Рус иахьӡын: Иааркьаҿны иуҳәозар, ажәлар раӷацәа ҳәа ахарадҵара
рыдҵаны, икыдҵаны иршьит. Уи адокумент ашьҭахь, шәыххь
згеит, аԥхьаҩцәа, ишәасҳәар сҭахуп, уи уажәтәи абызшәала
иуҳәозар, атеатр-шоу зыблала избаз, злымҳала изаҳаз, усҟан
зарԥысра иҭагылаз, асахьаҭыхҩы Виссариони, апоет, апатриот
ду Родиони Ҵәыџьаа раб Акәын.
Абар уи исеиҳәаз:
– Рус рыӡбуан Аҟәа атеатр аҟны. Егьырҭ зегьы ирҳәақәаз
изуҭахузеи, иуасҳәап ашьра иқәырҵартә иҟаиҵаз уаб иашьа,
Қьамсыс Аҳәба. «Аҭаҭын еиҭауҳауан аԥашәқәа аҩада ирханы!». «Ахы ларханы аиҭаҳара акәым, ахаан исымбацт аҭаҭын
ахьеиҭарҳауа». «Амц уҳәоит ахы ларханы еиҭауҳауан». «Дудыруазма Нестор Лакоба?» «Ибзиаӡаны дыздыруан, ҳаҳәшьа
лабхәында иакәын!» «Аа, шәагьеиуацәазаарын. Троцкист!
Враг народа! Расстрел!»
Блаҵыхәала сихәаԥшуан, иҽыԥхьакны, азал аҟны итәаз Л.
Бериа.
Асыԥса еиқәаҵәа ҳара ҳашҭагьы иҭаҳаит. Раԥхьа дырбаан­
даҩны дыргеит саб иашьа гәакьа Қәыџьмахан.

651

Ԥсабарала иҟәышыз ԥҳәысын сан. Аԥсуа маҭәақәа лӡахуан.
Ҽнак даалаган, сашьеиҳаби сареи ишаабоз, ҳаб иаԥсуа еиқәа
амаҟа ԥыртланы, ақьаад ԥара, аҭаҭын асигарет шыҟарҵо еиԥш
ирҳәны аҭаӡыхра даҿуп.
– Бызҿузеи бара? Ҳԥарақәа бӷьычуама? Лафны дналаз­
ҵааит ҳан, иҟалҵоз џьашьаны.
– Аӡәгьы ибаӡом. Уаԥхьаҟа иухәоит.
– Иабасыхәо?
– Абахҭаҿы!
– Абахҭахь усс исымоузеи бара?
– Уҭаркуеит.
– Бхы бтәу бара?! Сышԥаҭаркуеи, цәгьарас иҟасҵеи?
– Цәгьарас иҟаиҵеи Џьота?! Цәгьарас иҟарҵеи Қьамсыс,
уашьа гәакьа Қәыџьмахан, ихааныз изларҳәоз ала, цәалажьыла убасҟак дыӷәӷәан, ацәкша, ибыҩуа тәыҩала анышә
анажуа, ашьҭахь ала днеины, атәыҩақәа дрымҵасны, ахәда
аарҵәины икаижьуан, аҽ-ура аҵыхәа дамҵасны, иаақәыр­
гьежьны икаижьуан ҳәа. Анцәа илаиҵаз амч, ихаҭа дықәнахит,
уи акәымзҭгьы издыруадаз деиқәхаргьы. «Тройка» расстрел
унапы аҵаҩ анырҳәа, изыдтәалаз астол аашьҭԥааны, ашьапқәа
кыдҟьаны иааԥиҵәҵәан, даарылалан дрысуа даналага, арезина лабақәа кны игылаз апалачцәа, ихы дамыхәо дырҟәаҟәеит.
Ддәылганы амашьына дақәыжьны аухаҵәҟьа, излаадыруала,
Аӡҩыбжьа иԥсы шҭаз дыржит.
Сабгьы цәала-жьыла аӡәгьы ишьҭахь дымгыло дыӷәӷәан,
аха Қәыџьмахан иаҵкыс иаҳа, иара иҳәашьала, дгызмалын.
– Ленини Троцкии дарбану иаҳа узыдгыло? – аҿаадырхеит
апровакациатә зҵаара.
– Ҳаҭыр ду зқәу, шәара, аҵарауаа, ижәдыруазар акәхап
Ленини Троцкии ҳәа шәызҿу. Шәгәы иалымсын, аиаша сҳәап,
аҩыџьегьы сыздырӡом, – иҳәеит иҽрыцҳатәны.
– Уҭаацәароума?
– Ҩыџьа аҷкәынцәа сымоуп. Аиҳабы ҿыц ныҟәаҩуп,
аиҵбы хымз ихыҵуеит.
Ишԥашәмаҳац, агәылшьап алабжышқәа ҳәа. Агәылшьапгьы
агәы ԥшаауазаап.
–мДрыцҳауп. Расстрел ҳаԥсахып, – рҳәан, жәашықәса
иқәырҵеит.

652

Мышқәак ҵхьаны, Дранда абахҭа ишҭакыз атроцкистцәа,
ажәлар раӷацәа хырҵеит. Шықәсык аҟара иҭакын Архангельск
ааигәара, ашьҭахь ирышьҭит Ниандоманҟа.
Ҳазыӡырҩып иара ихшара иҳаиҳәаз:
– Шәан сеиқәлырхеит. Архангел (ус иҳәон иара Архангельск
азыҳәан) амла ҳандырҵәон. Ҳлагер ааигәара иҟан, дәқьан
хәыҷык. Сеиқәа амаҟа иалаӡахны иҟалҵаз шәан маӡала
иааԥыртланы, цыра-цырала, иааҭыганы, ашьақар кыԥқәа
аасхәон. Иҩежьӡа, шьақар бзиақәак. Ниандоманҟа ҳанырга,
уаҟагьы исыхәақәеит шәан лԥарақәа. Аҵаа убриаҟара иӷәӷәан,
угыланы аӡы кауҭәар, ахьхьаҳәа аҵаа шьашьалха икаԥсон.
Абна ԥаҳҟон.
– Иуцҭакқәадаз?
– Аԥснытәи, Нхыҵ Кавказтәи, аедыгьцәа, ашәуаа уҳәа,
иаау­ҭаху. Архангел иҳацҭаркит аҵара дуӡӡақәа змаз аурысцәа,
асудцәа, адукатцәа, зынӡаск ирацәан ачын дуқәа змаз аруаа,
агенералцәа, амаиорцәа, шаҟа уҭаху зықьҩыла.
Аибашьра ианалага, абанҭ, аруаа ашәыҟә ду рҩит И. Сталин
ихьӡала, ҳаԥсадгьыл ашәарҭа иҭагылоуп, аибашьрахь ҳашьҭы
ҳәа. Саргьы снапы аҵазҩит, абна сылаԥсыр аҵкыс, ма уаҩҵас
сҭахап, сыҷкәынцәа раԥхьаҟа ирыхәап ҳәа.
Ҳлагер аҩнуҵҟа, ӡҭатәа хәыҷык ыҟан. Ҳашьха ӡыхьқәа
раҟара ицқьан. Ӡыржәтәыс иҳаман. Дадраа, ижәдыруазар
сҭахуп, ҳаԥсадгьыл ҳхы ақәаҳҵоит аибашьра ҳшәшьҭы ҳәа
Сталин ихьӡала ашәҟәы, Бериа импыҵашәеит.
Ҽнак, шьыжьгьы, шьыбжьонгьы, ахәылԥазгьы иаҳҿарҵеит
аԥсыӡрҩа. Аԥсыӡырҩа зфаз, кружкала еимакны ҳӡыхь ҳжәит.
Ашамҭазы аӡкаҭәара сандәылҵ, ашьа сҟәаҵит. Сыхлахаҵ
гьежьны, изулак аказарма сҽыҩнасыжьит, сыхдырра зынӡаск
исцәыӡит. Аԥсцәа ахьеилажьыз аморг сыҩнарыжьит. Нас
сшеиқәхаз…
Иажәабжь гәыҭшьаага, инацысҵап сара, ииҳәақәахьаз инеидҳәаланы.
Уара иушьуа, анцәа дишьуам ҳәа, иԥсы ҭалан, дҳәазаны
аказарма длыҩналан иҽиҵәахит. Уахык иалагӡаны зықьҩыла
ауаа, аӡы аҳәынаԥшьыга аҭаны индырҵәеит.
Дыԥсит ҳәа аморг иҩнарыжьуаз, рдокументқәа зегьы рбы-

653

луан. Иҵит шықәсак аҟара. Убри аамҭаз, алагер аначальник
ҿыц даарышьҭит. Днаганы, узусҭада, узҭакузеи ҳәа даниазҵаа:
– Исыхьгәышьеит, аҽы зӷьычит, – иҳәеит. Аначальник
астраж дааиԥхьан идиҵеит, даҽа лагерк ашҟа дигарц, уаҟа
дахьнаргаз изусҭацәада абаандаҩцәа? Аџьыбаҭалаҩцәа,
аԥсуаа рҳәашьа, акәытӷьычцәа.
Алагер аначальник:
– Узусҭада? – еиҭах азҵаара араҟагьы, – Узҭакузеи?
Имилаҭра, дахьатәиз аниҳәа, – иара, зыԥсы сакәыхшахаша
саб, ихаҭа ииҳәаз шәасҳәап:
– Начальник, я лошадь украл, – иҳәеит.
Ԥаса дахьҭакыз алагер аҟны идокументқәа шыҟам, ишырблыз уҳәа, ихы-иҵыхәақәак анеиликаа, дзызҭакыз ҳәа акгьы
анымҵаӡакәа, иҿҳәара нҵәан, доушьҭуп ҳәа документшәа
акы наиҭан, «ухы уахә, наҟ усԥырҵ!» – ҳәа доуишьҭит.
Ниандомантәи Аԥсныҟа амҩа дықәын хымз раҟара.
Дәыӷбак дақәтәаны ԥыҭк данцалак, дақәырцон. Уажәтәи
бызшәала иуҳәозар, абомж, алаҟьала, ииулакгьы Москванӡа
днеит.
– Дад, адәыӷба уанақәҵлак, уармарахь уахьаавало, аха­
рантә ихааӡа афҩы уаҳауа, ирҭиуеит ачабаба, – иҳәеит Моск­
ва санҭала, сныҳәа-ныԥхьаны амҩа санықәиҵоз.
Иахьеиԥш сыбла ихгылоуп, раԥхьаӡа иблақәа саныр­
хыԥшылаз. Аиарҭа саалиган, ижакьа еиқәаҵәа иҿачы,
исмаҳаӡацыз ажәа хаақәак насаҳәо, хаҵак инапқәа сыкәыр­
шаны саагәыдикылеит. Ажәа хаақәеи, арахь зынӡаск зыбжьы
смаҳацыз ахаҵа ибжьи анысзеилала, исҳәо сҿамшәо санаа­
нха:
– Уаб иоуп, нан, уаб, – лҳәеит сан.
Сашьеи сареи ҳгәырӷьара изакәыз изеилкааӡом ҳара
ҳҭагы­лазаашьа зеиԥшраз иақәымшәац.
Ҳара, Аҳәбақәа, бзиарас иҳамаз раԥхьа игылан ачеиџьыка.
Иаармарианы акәым, асас дҳазнеир, ажьҵаа кнаҳазаргьы,
ашьа камҭәакәа дрышьҭуамызт, амҩасҩы аӡы иҳаржәыр
хьымӡӷыс ирыԥхьаӡон, ма ахырҵәышла, мамзар – ҵәыцак
аҩы.
Ҳахьынхоз, Кәыдры ахықәан, даараӡа иманшәалан арахә

654

рзыҳәан. Кәыдры аԥшаҳәахьы излалбаауаз, Аҳәаа рылбаарҭа
ҳәа иашьҭан, аӡиас аԥшаҳәахьы иноушьҭны, агәашә надыркуан.
Жәытәнатә аахыс ҭаацәаратә ҵасс ирыман, 30-35 хы рыда
аԥсаса анырҵаӡомызт.
– Иреиҳахар, дара рымаҵ уулар акәхоит, – рҳәон.
Ҳаб данҭарк, иааҳамаз зегьы ааҳамырхит. Кәыдры дылбааны акәын, аӡы аагара азин лымамызт ҳан, адәқьан аҟны,
еиҳарак дзыргәаҟуаз аџьыкеи асапыни лаадырхәаӡомызт.
«Ажәлар раӷа» имааӡатәқәа наҟ аҵақәа ирфааит ҳәа. Ҳаԥсы
маҷхо имлашьуаз џьара ҳнеир, алақәа ишрырҭоз еиԥш,
абысҭахьқәа иршәны иҳазкарыжьуан.
Абасеиԥш иҟаз, аԥхыӡ еиқәаҵәак иаҩызаха, Анцәа
иџьшьоуп, уажәшьҭа ҳалҵуеит, ҳҩызцәа хәыҷқәагьы уаҩҵас
ҳрыцхәмарратә ҳҟалеит шаҳҳәоз, еиҭах дырбаандаҩны дыргеит.
«Лошад украл» ҳәа игызмал хеиқәырхага, араҟа дахьааиз иабаихәоз. Дарбаныз иззымдыруаз Сталин дишьырц игәы
ишҭаз, Лев Троцки иҩыза гәакьа шиакәыз, иҟан статиак «порожение» ҳәа иахьӡын Кындыӷ амшын аԥшаҳәаҿы еизганы,
аӷбақәа ирықәырҵон абна, иеиԥш зеиԥшыз абаандаҩцәа.
Ԥаса, ҳаб Урыстәылаҟа данҭакыз, ҳангьы ҳаргьы заа ҳашь­
ҭаланы ҳара ҳтәала ҳҽаҳҵәахуан, нас ҳкылаӡырҩуан уахынла,
аҵх лашьцара иҽалакны, џьара ҳҭынхак фатәык ҳзааигозар
ҳәа. Аӡәы аҩныҟа ҳҭаацәа рахь дааир, азҩаҿкы ирхьны, Лев
Троцки ифилософиа наиҳарҵар ҳәа иацәшәон. Ҳаб иҭаацәа
рахь ааимҩа имамызт, аха бнала, мҩахәасҭала, аҵхабжьон
дҳазнеилон, ҩаха-хаха рахьтә знык, ашамҭа адәы иқәлаанӡа,
ҳгәыдкыла-хыдкыла, ҳагәқәа рӷәӷәаны дцалон. «Поражение»
астатиа шимаз, диит сашьеиҵыб.
Раԥхьаӡатәи аҿҳәара, жәашықәса анихига, дымшәодмырҳауа аҩныҟа дхынҳәит ҳаб. Иааркьаҿны иаҳҳәап ирла­
хьынҵахаз егьырҭ, Нестор Лакоба ивагылаз Аҳәбақәа хыхь
зыӡбахә сҳәақәаз.
Гәдоуҭа араион прокурорс иҟаз К. Аҳәба, аамҭа кьаҿк
дҭакын, дыздырқәоз иҩызцәак роума, цхыраарак иоун, ииулакгьы арратә маҵура ашҟа диасит Урыстәыла инахараны
џьара. Уаҟа дшыҟаз аибашьра ианалага, аибашьра дцеит.

655

Идокументқәа злабзиаз ала, адивизиа апрокурорс дҟарҵеит.
Дҭахеит Севастополь ааигәара. Ихьӡ ижәла анҵаны абаҟа гылоуп.
Очамчыра араион аҟны прокурорс иҟаз Чач Аҳәба дыш­
ҭаркуаз, дшыршьуаз аниба, дыбналаны иҽиҵәахит. Аиуристтә
факультет даналга, Москватәи ауниверситет даҽа факультетк
дҭалеит. Ибзианы далгеит, аха имҩа кын Аԥсныҟа. Дабанеиуаз, ихаҭа иакәым, иԥсадгьыл хәыҷы ахаҭа баандаҩызҭгьы.
Сажәа снаԥыҩланы сналацәажәар сҭахуп, акыр шықәса
раахыс сзызхәыцуа зҵаара дук.
Германиеи СССР-и реибашьраан иаҵахеит Германиа.
Аиаа­ира дуӡӡа агеит СССР. Сыблала избахьеит изакәы ҳәынҭ­
қаррахаз Германиа. Европатәи аҳәынҭқаррақәа иреиӷьӡақәоу
раԥхьа игылеит.
Аиааира дуӡӡа згаз СССР иаҳа-иаҳа иӷархо, ичычиахо, ахы
изамыхәо аҟынӡа инеины, аҵыхәтәан зынӡаск ихыбгалеит.
Изыхҟьазеи?
Аҭак аҟаҵара сдырра аназымха, сҩызак социологк, профессорк сиазҵааит.
Иааркьаҿны аҭак ҟаиҵеит:
– Германиа анаҵаха, иаразнак мап ацәнакит гитлеризм.
Аиааира згаз СССР иаҳагьы ишьҭырхит Сталинизм. Сталинизм иахылҵыз убоит, зынӡаск ихыбгалеит СССР. Урыстәыла
иҵегьы ихыбгалоит ленинизми сталинизми амч рыманаҵы.
Даҽакала иуҳәозар, сҩыза, анемеццәа аргамаду ирбеит Христоси аџьныши еинышәашьа шрымам. Ҳара Сталин ипатреҭ
ҳџьыба иҭаҵаны ауахәама ҳаҩналоит. Ҳахьнанаго ауахәамахь
акәӡам, ҳнанагоит Голгофа.
Ҳазыхынҳәып ҳцәажәара ҳазлалагаз Нестор Лакобеи
изааигәаз ауааи ирызку аҭоурыхтә роман аҩра.
Пыҷа, (саб) изныкымкәа дибахьан, диацәажәахьан, ицәа­
жәашьа дазыӡырҩхьан, иухамышҭыртә иузаанхаз?
– Ҽнак Нестор имашьына дақәтәаны дышнеиуаз, Кәыдры
ацҳа днықәсуаны хаҵак имацара амҩа дшангылаз дибеит. Амашьына аанкылан дақәиртәеит. Еимҩалацәазаарын,
ишьҭихыз ахаҵа, Нестор данидыр, ацәгьаҳәара далагеит,
иидыруаз ауаа аӡәгьы аанмыжьуа. Тамшь инеиуаны, ама-

656

шьына ааникылеит Нестор, ахаҵагьы дналбааит. Нестор
Дӷамшь аӡаҿы инапқәа ааиӡәӡәан, унапы ахьыскыз, снапқәа
уҟьашьит, иҳәан, инапқәа чабрала иааирбан, ахаҵа амашьына
длақәцаны дцеит, – иҳәеит саб.
– Ажәлар дышԥарбоз, ишԥеизыҟаз?
– Иааҳалаҩит, Нестор Лакоба Кындыӷ даауеит, ауаа дра­
цәажәоит ҳәа. Аколлективизациа ианалагоз акәын. Иара
уаҩ кьаҿын. Ауардын ҳаԥшаан, асаԥыџьи аҵаргылаки ҳар­
мазеит. Данааи, даашьҭыхны, ауардын дақәҳаргылеит.
«Амхы ахьылашәҵо амхырҭа аанда ҟашәымҵо? Коллекти­
визациа убри аанда ишәзаҩызахоит, шәара шәахьчоит,
шәеиқәнархоит» ҳәа, – иҳәан данаалга, аҟәыӷа ду Мамсыр
Киут, аа абраҟа дгылоуп. Иҳауҳәозеи Мамсыр?
– Абас дахьнеилак, ауаа дразҵааны дцәажәон. Ҟазшьас
убас иман, иҟаиҵарц ииҭахыз абзиарақәа, уара унапала
иҟаиҵон. Уаҳа ԥсыхәа имамызҭгьы акәхарын, иара анхацәа
дшаҳзыҟаз ала, ахаан иҟаломызт, акулак ҳахьӡҵаны, арахә
анҳамырхуаз. Убасҵәҟьа уаҳа ԥсыхәа имамзар акәхарын
Қырҭтәыла ада ԥсыхәа ҳамам аниҳәозгьы.
Саб иаамышьҭахьгьы, ибзианы дыздырқәоз санрацәажәа
ашьҭахь, хықәкыс исымаз, ишысҳәаз еиԥш, Нестор Лакоба
изааигәаз ауааи ирызкыз адокументалтә роман аҩра ӡбаны
ишсымоу иасҳәеит Шамил Лакоба, Аԥсны апрокурор хада.
Исеиҳәаз наигӡеит.
Қарҭынтәи иааигеит апапкақәа ҿаҳәаны «Дело Н. А. Лакоба» ҳәа ақәыҩны. Икабинет ҭбааҭыцә, иавакны иман даҽа
уадак.
Ашә ааиртын, астол насырбаны:
– Абраҟа утәаны урыԥхьала. Иахьа узхьымӡо, уаҵәы
урыԥхьоит. Амала, заа иуасҳәоит, араҟа идәылганы аҩныҟа
агара ҟалаӡом. Иаарласны, иахьынтәаазгаз Қарҭҟа иганы
ирысҭароуп, – иҳәан, астол инықәиҵеит.
Иаабжьамыжькәа зегьы срыԥхьеит сҳәар, имцуп, аха
еиҳараӡак срыԥхьеит знапы аҵаҩыз адокументқәа. Ҩ-хәҭакны
ишон – иԥсҭазаара далҵаанӡеи уи ашьҭахьи. Ирацәаӡан
маӡала ицәгьаҳәақәоз ирҳәақәоз, абас иҳәеит иажәақәа ааго.
Имаҷымкәа исԥылеит, усҟангьы, иахьагьы ирдырқәо ауаа
нагақәа Н. А. Лакоба изыҳәан ирыҩқәоз, ирҳәақәоз.

657

Шамил Николаи-иԥа ианиҳәоз аамҭазы снеиуан, «акабинет» сныҩналон, аус зуан амш аанҵәаанӡа, иаарыцқьаны
хымш рыԥхьара, рыҭҵаара саҿын «Дело Н. А. Лакоба».
Шамил ихаҭа иахьсеиҳәаз адагьы, схаҭа агәра згеит
аиашаҵәҟьа ҩышьа шыҟамыз, еиҳараӡак ҳәашьа амамызт
аԥсыуаақәак ртәы. Схатәы ԥсҭазаара ашәарҭа иахьҭасыргылоз
мацара акәмызт, еиҳараӡак ҳәашьа змам, дара ауаа рацәаҩны
аиӷара рыбжьанаҵон. Ҳазхыҽхәо уаақәак рсабрадақәа
рыҿнахуан.
Адрама «Аҳақ ашәара» аҟны, иналкааны аӡәгьы ихьӡ, ижәла
шысымҳәазгьы, асаркьа ианыԥшылозшәа рхаҿсахьа анырба,
убри иахдырҟьаноуп аспектакль зааныркылаз, зегь зымчыз
«аҟаԥшьқәа». Урҭқәа хыхь еиҳа инеиҵыхны салацәажәахьеит.
Ароман даҟьақәак шызыҩхьазгьы, сыԥхыӡ иаламшәацыз
афактқәа анеилыскаа, аиаша ҳәашьа амаӡам, амц саԥхьаҟагьы
сарԥхашьоит сҳәан, изыҩхьаз ақьаадқәа ԥыжәжәаны
инкасыԥсеит.
Акыр шықәса ҵхьаны, СССР анхыбгала, ақырҭуатә мпы­
ҵахалаҩцәа иаҳшьуаз шьны, иаанхаз анықәаҳца, Аԥсны
хазы ҳәынҭқарраны ианыҟала, ишдыру еиԥш, ашәҟәыҩҩра
дац ԥашәс иамоу аиаша аҳәара ауп. Убри аамҭа ааит. «Дело
Н. А. Лакоба» сзыԥхьаз, сгәырҵҟәыл аҿы иаанхақәаз схы
иархәаны изҩит статиак. Иахьӡын «Аинтеллигенциа – ум, разум народа» ҳәа. Хшыҩҵак хадас иаман – Аԥсны Қырҭтәыла
иаламларц азыҳәан изҭахқәаз, усҟантәи Аԥсны анапхгаҩцәа
ирҳәақәоз, акьыԥхь аҟынгьы ианылақәаз уҳәа, абасеиԥш
иҟақәоу ҳҭоурыхтә фактқәа мап ацәыктәуп, ҳаԥхьаҟагьы
иаҳԥырхагахар ҟалоит ҳәа. Сыстатиа даараӡа ргәы иалсит џьоукы. В.Г. Арӡынба дахьизааигәаз ихы иархәаны,
аҳәынҭқарратә аурыстә газеҭ аҟны ҿҭыӡәӡәала дсыхцәажәеит.
Ицәанырра аиааира аганы, ихшыҩ аныцәа, ибз убасҟак
импыҵҟьеит, ахарадҵара сыдырҵеит, Қырҭтәыла рыгәҭыха
сҳәеит ҳәа, аҽакала иуҳәозар, агент ҳәа.
Исычҳаит, ҿысымҭӡеит. Иаргьы, иеиԥш зеиԥшызгьы
иаанымгылаӡо, ԥсыхәа ахьынӡамаз аҵәгьы мбылуа, акәацгьы
ӡуа, ахшыҩҵак ду сықәныҟәаны иааркьаҿӡаны аҭак рысҭеит
кьыԥхьла.

658

Хыхь-хыхьла абри афакт сзалацәажәо, ҳазхәыцырц азы­
ҳәаноуп. Иахьагьы, ҳаԥхьаҟа ишԥаҟаҳҵо? Ҳҭоурых аиаша­
ҵәҟьа ҳҳәару, мамзаргьы аиаша ҵәахны, еиҵагыло абиԥара
ҳжьалару? Убри азҵаара ду ахьыӡбам иахҟьаны, арҵага шәҟәы
«Аԥсны аҭоурых», схатәы гәаанагарала ҳҳәынҭқарра иамыхәо
усумҭоуп, ҳзықәгылоу амахә аԥҟара ҳаҿуп ҳәа.
Ҳазыхынҳәып, азҵаара ықәыргыланы, арҭ анҵамҭақәа
«Иҳәатәуи иҳәатәыми» захьӡысҵаз, избанзар схаҭа сзы­
ҳәангьы исзыҟаҵом аҭак. Ӡбышьа сзыҟамҵо хымз раахыс
сзыз­хәыцуа фактк.
2009 шықәса, ианвар (ажьырныҳәа?) фба рзы, разҟыс
исоуит, инеиҵамкәа х-сааҭк иҿцәажәара, зыԥсы сакәыхшаша
Сергеи Уасил-иԥа Багаԥшь.
Ҳаиҿцәажәара зызкыз ҳаԥсуа ҵас-қьабызқәа ракәын,
еиҳараӡак аԥсы ирҽеира. Иҟаҵатәқәоу аниҳәа, ҳаилибакаан,
ҳаналга аамҭа ахьицәызго азыҳәан аҭамзаара шьҭаҵаны:
– Сергеи Уасил-иԥа, ишԥаҟалеи Кәыдры аиҩхаа шьакаҭәа­
рада ҳиааира ду агара? Сара сзыҳәан уи аиааира адскылоит 1993 шықәса, сентиабр (цәыббра) 30. Уи акы, ҩбагьы,
ишԥаҳауи азхаҵара? Абарҭ аҩхҭыс дуӡӡақәа, ҳҭоурых хьтәы
нбанла ианылоит. Урҭ ахҭыс дуӡӡақәа ишыҟалаҵәҟьаз здыруа шәара шәоуп. Ҳәынҭқарратә маӡазар, ишәымҳәар сгәы
ишԥалсуеи.
– Зегьыҵәҟьа уажәазы ҳәашьа амам, аха уажәазы иуасҳәо
акоуп, абрахь сааижьҭеи ақәԥара ду цон Кәыдры аиҩхааи,
азхаҵареи рзыҳәан, аимак дуқәа ҳаман, азҵаарақәа аҩбагьы
рзыҳәан. Зегьыҵәҟьа акәым, ԥыҭк-чыҭк уасҳәоит, иудыруазааит, аха суҳәоит, акьыԥхь ианумҵан аамҭақәак ҳәа сызҿу?
Аҽаԥсахқәап, – иҳәеит, – иажәақәа қьиарала, ҳаҭырқәҵарала
иҭәны.
Истол хада аҟны акәымкәа, икабинет ҭбаа ду акәакьахь
ҳнаскьаны, наҟ-ааҟ ҩыџьа заҵәык ҳаидтәаланы ҳаицәажәон.
Иасҳәеит сыхшыҩҵакык, ҳаибашьра шалагаҵәҟьази, аиааира
дуӡӡа шаҳгазгьы, аҩбагьы аиашаҵәҟьа здыруа аӡәы заҵәык
иоуп – Арӡынба, исаҳауеит игәалашәарақәа иҩуеит ҳәа.
Ҳзыҩнатәаз Аԥсны акабинет хада аԥшәма дныҩнаԥшыааҩнаԥшын, астол бзиаӡа ашҟа инапы нақәкны:

659

– Абни ааныжьны санцалак, Џьгьарда сыҩны снатәаны,
сгәы ҭынчны, аӡәгьы дысԥырхагамхо… – иҳәашьа убасшәақәа
иҟан, ауаҩы даныхәыҷыз, дзыхшаз иан даалымхны, даҽаџьара
дганы, тәым ԥҳәыск длааӡеит, аха есқьынагьы дыгәхьааигоит
дзыхшаз иан. – Иааҟалаҵәҟьаз зегьы зыҩуеит. Ирдыруазааит
ԥхьаҟатәи абиԥара изакәытә џьабаа дуу иацыз. Аџьабаа ду
ауп дзырчмазаҩыз Арӡынба.
Шәажәа хьыла иԥысҟоит, саҭашәымҵан. Аибашьра анеилга ашьҭахь, Гагра, аресторан «Гагрыԥшь» аҟны ачара иуан
Нури Хышба, иҷкәын ԥҳәыс дааигеит. Данқәыԥшыз аахыс аиҩызара ду ҳабжьоуп В. Г. Арӡынбеи иареи ранацәа
еиҳәшьцәоуп. Ижәдыруеит, Сергеи Васили-иԥа, аибашьра ҟалаанӡа, еиҳараӡак аибашьра аан анцәахәы иеиԥш,
ҳаҭыр иқәысҵон, сытҟәаны санрымаз «ҳашьцәа», ақырҭуа
телехәаԥшрала иқәгылан: «Воина произошла по вине Ардзынба», – ҳәа сҳәарц азыҳәан, амикрафон сқьышә ианадыркыла иҟасҵаз аҭак иахырҟьаны, автомат ашьхәала схы
иасны скажьны, амагә аԥынҵала сцацха иахьҭасыз сӷәаӷәа
ԥыржәеит, сымгәа ҿаҳәаны салҵит аибашьра, ашьҭахь
сԥырҟеит. Изхысҳәаауа, ламысла азин сыман иаахтны
ацәажәара. Ачареишәаҿ ҳахьтәаз, аԥшәма тамадас сҟаиҵеит
еидтәалаз сныҳәарц. Арӡынба саԥхьаҵәҟьа дтәан. Иныҳәаҿа
анааныскыла: сажәа иналаҵаны, Дедал иҷкәын ихьыз умыхьааит. Ахақәиҭра дыхнаԥаан амрахь дԥыруа, дԥыруа мацара, имҵәыжәҩақәа ӡҭын, амшын далаҳаит, дҭахеит. Игәы
иалымсӡеит. Ачымазара мыжда, ицәа иалашәахьан, аха
иԥырхагахаратә дыҟамызт. Анцәа дшаҳаҭуп, ибзиаӡаны издыруан ичымазара изакәы чымазараз, иаԥхьаҟа иаҳа-иаҳа
аҽшарӷәӷәоз. Уи аҩыза ажәа сҳәартә сара исаҭәамызт, аха
иасҳәеит даҽакала, аныҳәаҿа ижәны саналга: «Владислав Григори-иԥа, уххь згеит, ианамуӡах мызкы аҟара Аԥсны
уналҵны, инахараны, ихара-хараӡаны џьара уԥсы шьа. Уеидара даара ихьанҭоуп».
– Иахьуҳәаз иҭабуп. Аибашьраан аҵкыс еиҳамзар еиҵаӡам
Аԥсны ашәарҭара. «Ҳашьцәа» рҿаархар…
– Еилыскааит, исықәкны ишуҳәаз, иҭабуп. Сара хәшәыс
исымоу Џьгьардоуп», – иҳәеит.

660

Усҟан 2009 шықәса алагамҭаз сыԥхыӡгьы иаламшәацызт
иҿҳәара шкьаҿыз, наӡаӡа «аԥсшьарахь» дышцоз.
Ҩажәак еихысҳәаалоит.
Сергеи Васили-иԥа аҵыхәтәантәи амҩахь данынаскьаҳга
ашьҭахь мызкаҟара ҵхьаны, иашьа Рудики сареи ҳшеицәажәоз:
– Ҳаиҳабыра уажәшьҭа ирыӡбар акәын Сергеи Василииԥа ихьӡ-иԥша наӡаӡа иаанхартә иҟарҵар рыхәҭоуп, – сҳәеит.
Даахәыцхәыцын, ус ҿааиҭит:
– Иахьуҳәаз иҭабуп. Даанӡа умнеиааит! Сашьа иқәырԥсаз
ажәлар рылабжыш еиҳау баҟа ҟаҵашьа амаӡам!
Иуҳәо Анцәа иуциҳәароуп.
Ишысҳәаз еиԥш, 2009 шықәса, ианвар (ажьырныҳәа) 6 рзы
Сергеи Уасил-иԥа Багаԥшь, сзыԥсам аҟара ҳаҭыр сықәҵаны,
гәрагара дула исеиҳәақәаз ирацәаны ишыҟазгьы, лакҩакрада
агәра ганы ҳаиԥырҵит, мышкызны, ихаҭа изласеиҳәаз ала,
иҩуеит ҳәа игәаларшәарақәа. Исҳәон сгәанала: «Шьыцра бзиала срыҵашьыцуеит, ԥхьаҟатәи еиҵагыло абиԥара ишеилыркаауа изакәытә аамҭаз ҳара ҳазхаанхаз. Срыҵашьыцуеит, ҳара
иаҳзымҳәаз дара иаахтны иахьырҳәо. Аԥсабара аҽшаԥсахуа
еиԥшҵәҟьа аҽаԥсахуеит аамҭагьы. Аха, ауаатәыҩса ыҟанаҵ
ԥсахшьа амоуа иаанхароуп ауаҩы дуаҩызтәуаз – иара ахаҵкы
АЖӘА.
Аԥшьбатәи ахы
Уаҩ ҟәыӷак иҳәахьеит, аҭоурых иаҳнарҵо акы заҵәыкоуп,
акымзар акгьы шаҳнамырҵо ҳәа.
Егьырҭ зегьы абаздыруеи, аха ибзиаӡаны издыруеит, ҳарҭ,
ҳаԥсуа шәҟәыҩҩцәақәак иаҳхаагахьоу, иҳахьхьоу, ахьымӡӷ
бааԥсқәа акымзар акгьы шаҳнамырҵаз, насгьы, далкааны аӡәы, ихаҭа, иҭәымҭа данҭагылаз иҟаиҵахьаз ахьымӡӷ
бааԥс, иқәрахь даннеи, даҽазнык иҟаиҵеит. Иҟаиҵеит, аха
ишԥаҟаиҵеи! Иҵегь еицәаны.
Ииуль 2, 1937 шықәса. Аҽны имҩаԥысуан аԥсуа сектор
аилатәара. Иқәгылан зҵаара заҵәык: Ажурнал «Аԥсны ҟаԥшь»
ахԥатәи аномер аилыргара.

661

Ажәахә ҟаиҵеит М. Ҳашба. Еиҳараӡак иазкын ажурнал ианыз Л. Лабахәуа иажәеинраала «Ақырҭқәа рпоетцәа рахь».
Ажәахә хада ҟазҵаз иаҵшьны иазгәеиҭеит ажурнал зегьы
«испорчен политически вредным стихотворением Л. Лабахуа
(«Поэтам Грузии»), и неудачным, в смысловом отношении, стихотворением того же автора «Хороший колхоз».
Уаҟа даанымгылеит. Иаб дишьызшәа аҟара дизгәааны
инациҵеит «враждебное», «политически вредное».
Апоет қәыԥш, ҩажәихәба шықәса ирҭагылаз, уа ашьауӷа
аниқәиҵа, дкыдҵаны дыршьыртә иҟаҵаны даналга, напы идикылеит, ашәҟәыҩҩцәа реидгыла анапхгаҩы, ажурнал «Аԥсны
ҟаԥшь» аредактор С. Ҷанба. Иара иаҵкыс акыр еиҳабыз.
Ииҳәазеи иара изыҳәан:
Иажәахә хада хиркәшеит абас:
Уи амш еиқәаҵәа аҽны, аԥсуа шәҟәыҩҩцәақәак еиқәыр­
ҽаҽаз аус еиқәаҵәа рзымхазаап. Адырхаҽны (Ииуль 4)
еиҭах иалацәажәеит Леонти Лабахәуа иажәеинраала, хыхь
зыӡбахә сҳәаз. «Троика» ирзымхозар акәхарын, ажәахә хада
иҟаиҵахьаз, уажәы иаҳа иаахтны иҳәеит:
Даҽакала иуҳәозар, иаахтны иҳәеит изныкымкәа ицәгьа
шиҳәахьаз.
Џьаҳаным ицаша, ачарҳәаҩ, амаҳагьа, Самсон Ҷанбеи
Леонти Лабахәуеи икыдҵаны иршьыртә адокументқәа зегьы ҟазҵаз, шьаҿацыԥхьаӡа иахьааилшоз зегьынџьара
Аԥсны зҭиуаз, иҭынхацәа – анархистцәа ҳанрымпыҵыҵ,
шәышықәсала аԥсуаа ззықәԥоз – ахатәы ҳәынҭқарра
аҟаҵара, уи аамҭа анааи, даара иџьоушьаша, ачарҳәаҩ инаур
аԥсы ҭалан, иҩымҭақәа том-томла аҭыҵра иалагеит. Дырмит
ду ишьҭахь раԥхьаӡа зыхьӡ рҳәо, Аԥсны зхы ақәызҵаз Самсон
Ҷанба иҩымҭақәа аҵыхәтәан иҭыҵит 1986 шықәсазы.
Аҳәынҭқарра ахыбгалашьа аформақәа раԥхьаӡа игылоуп,
зегь зыӡбуа ацәаҩа, нравственность (ауаҩра)??. Хыхь зыӡбахә
сҳәаз ачарҳәаҩ иааиваҟәылаша иахьагьы иҳамоуп, маӡала
ҳаӷацәа ирыцхраауа. Уахгьы ҽынгьы аиқәԥара иаҿуп Аԥсны
зҭиуеи изыхьчои.

662

Ҳазыхынҳәып, ашәҟәыҩҩцәа Реидгыла аҭоурых даҟьа
еиқәаҵәаны ианылаз, хыхь зыӡбахә сҳәаз ииуль 2 – 4, 1937
шықәсазы. Убри амш еиқәаҵәа аԥсы ҭалеит Март 11, 1978
шықәсазы.
Аԥсы ҭалеит, аха ишԥаҭалеи! Ҩынтәны, хынтәны, иаҳагьы
амч аманы, иаҳа иаахтны, аҳәаццышә еицәаха. Ихәаҽыз
агәамрақәа хыжжит.
Аҽны сабшан. Иахаану ибзианы иргәалашәоит амш каххаа
еилган. Иацааиуаз амшқәа раан ақалақьқәа, ақыҭақәа рҿы
имҩаԥысуаз ажәлар рықәгыларақәа иаанкылан иҟан, иаҳа
иҭынчран. Уи аҽынкылара рхы иадырхәарц рыӡбеит, Аԥсны
аиқәырхаразы иқәԥоз рҭыԥ рықәҵаразы, даҽакала иуҳәозар,
абахҭақәа рышҟа амҩақәа рыԥшааразы.
Иџьоушьаша, ииуль 1937 шықәсеи, март 1978 шықәсеи
еиԥшхеит даҽакалагьы. Усҟан, Сталин ихаан рус рыӡбуан ҩыџьа
ашәҟәыҩҩцәа, уажәгьы рус рыӡбуан ҩыџьа ашәҟәыҩҩцәа.
Даараӡа еиԥшхеит даҽаџьарагьы, усҟан далахәын қырҭуак,
Н. Микава. Уажәы далахәын ақырҭуа поет Г. Каландиа.
Усҟангьы, уажәгьы аҩыџьегьы аԥсуа шәҟәыҩҩцәа рзыҳәан
бааԥсык рымҳәаӡеит. Абааԥсы зырҳәоз, аҭоурых ибааԥсны
изаныларыз, ҳара аԥсуаа, ҳара-ҳара ҳаибарԥсуазҭгьы.
Ҩажәак еихысҳәаалоит.
Еиҳараӡак аҭоурыхҭҵааҩцәа, дара ишырҭаху ҳҭоурых
назырҳәы-аазырҳәуа, аиаша зынӡаск иззымдырӡо, иааҟәымҵ­
ӡакәа ирҳәоит, ирыҩуеит Аԥсны мчыла Қырҭтәыла иалеиҵеит
ҳәа И. В. Сталин. Уи ҟаиҵеит ҳара ҳнапала. Жәашықәса ақә­
ԥара иаҿын аԥсуаақәак Аԥсны Қырҭтәыла иалаларц азыҳәан.
Инацаҳҵап даҽакгьы. Иҳамҳәалои, иҳамаз анбан ааҳам­
хны, ақырҭуа нбан мчыла иҳадыргалеит ҳәа. Ақырҭуа нбан
еиҳа иаҳзеиӷьуп ҳәа раԥхьаӡа изҳәада, акьыԥхь аҟны
иқәгылада? Аԥсуа лингвист, апатриот дуӡӡа ҳәа зыӡбахә рҳәо.
Ишысҳәаз еиԥш, март 11, 1978 шықәсазы, иуқәшәира
иқәшәааит уи амш сара сшаԥылаз. Изҭахыда абахҭа аҭашәара!
– насгьы уаӷацәа рбахҭаҿы.
Аҽны ҳԥеиԥш рыӡбуан Никәала Ҳашыги сареи. Аԥсны
ашәҟәыҩҩцәа Реидгыла апартиатә еизараҿы. Уи иалан 21ҩык ашәҟәыҩҩцәа.

663

Азҵаара ықәгылан, апартиеи Ашәҟәыҩҩцәа Реидгылеи
ҳалцара. Убриала икаххаа амҩа аатуан ҳазҿагылаз рбахҭа
ашҟа.
Шаанӡа санааԥш, азхәыцра салагеит, дарбанушь зегь
реиҳа ишәарҭоу ашәҟәыҩҩы ҳәа. Инықәсҵеит, иаақәсҵеит,
ианысзымыӡба асиа ҟасҵеит, ианысҵеит 21-ҩык. Аӡәаӡәала
сааҭгыло саԥхьеит. Сеиҭаԥхьеит асиа. Уиала доусы дзакәу
еилкаашьа амаӡам, сызҿу башоуп ҳәа сышхәыцуаз,
иаасгәалашәеит апротоколқәа, ииуль 2 – 4, 1937 шықәсазтәи.
Иахьаныз иаасыԥшаан саԥхьеит, аусӡбара иалахәқәаз. Аа,
абар дахьану зегь реиҳа ишәарҭоу, ииҳәазеи усҟан:
Иқәрахь днеихьеит, анарцә ашәхымс дықәгылоуп, аԥс­
ҭазаара акырӡа инарҵахьеит, ацәгьа абзиа ибахьеит. Насгьы
Никәала Ҳашыги сареи иара изыҳәан бзиарамзар цәгьарак
ҟаҳамҵацт. Аизара иалагаанӡа сиацәажәап сҳәан, сааҭк аԥхьа
аҩны сыҩдәылҵын дахьынхоз ааигәара сизыԥшит.
Машәыршәа ҳаиқәшәазшәа, ҳахьцо аизарагьы зынӡаск
исзымдыруашәа сҽыҟаҵаны, абжьааԥны аҵкысгьы ирхааны
аԥсшәа наиасҳәеит. Ашәҟәы саԥхьартә саныҟала, раԥхьаӡа
сзыԥхьаз иара иповест шакәыз, ашьҭахь, шықәсык анҵы,
ирҭбааны, еиҳагьы ирҵауланы ароман аналих, даҽазнык
сшаԥхьаз.
Иблақәа ирхубаалон, сажәақәа иҟәандаӡа игәы иԥсы
ишҭалоз, аха игәоуҭартә иҟан гәынамӡарак шимаз. Слакҩакра
иара ихаҭа аҭыԥ иқәиҵеит.
Уажәы Аиааира ашҭа зыхьӡу, усҟан В. И. Ленин иашҭа
ҳәа ахьӡын. Зхы хырҵәаз акамбашь иаҩызаха игылоу абаҟа
ашьаҭа дықәгылан Владимир Илиа-иԥа. Ашҭа ҳшьапқәа
анықәҳаргыло дазыԥшызшәа:
– Аб-аб-ни! – инапы нақәикит Владимир Илиа-иԥа
ибаҟа, дҿаҳа-ҿагәо, аб-аб-ни, ҳазқәиҵаз амҩа ла-лаша шәашәаныҵит Никәала Ҳашыги уар-уар-реи! Исарҳәахьеит
ҳаизара зызку. Шәҩыџьагьы ҳшәырԥхашьеит, – иҳәеит Аԥсны
жәлар рышәҟәыҩҩы, Аԥсны адепутат. Аҵыхәтәантәи иажәа,
аҵәымӷ жьакца еиԥш, сгәаҵа иасит, аха сгәамч еизганы,
иаасычҳан исыриашарц:

664

– Гхақәак ҳахьзаргьы, шәара, абык иеиԥш ҳшәыхәаԥшуеит,
ишәарҳәазаап иахьа, ҳпартеизараҿы апроект ҟарҵахьеит
апартиеи ашәҟәыҩҩцәа Реидгылеи ҳалырцарц, – ихы кны
дӡырҩуан. Аԥсны аԥеиԥш зегьы иара иӡбауазшәа, икьаҿ
аџьыба дынҭаԥшын, иааҭигеит аҭесԥыҳә. Инеихаԥса-ааихаԥсо
ҿааиҭит:
– Моск-Москва ишә-ишәышьҭыз ашшыԥхьыӡ шаҟа-ҟаҩы
рнапы аҵаҩыда?
– Шәиҩажәижәаба.
– Иара, иар-ра ам-мыжда изҩыда?
– Изҩызгьы, знапы аҵазҩызгьы азакәан аҿаԥхьа еицаҳ­
зеиԥшуп, – сҳәеит. В. И. Ленин ибаҟа ахьықәгылаз, амардуан ҳанхалоны, ааигәара ҳаннеи, иара иеиԥш, авожд снапы
наиқәыскын: – Шәара уажәы ишәҳәеит, ҳазқәиҵаз амҩа лаша
ҳаныҵит ҳәа Никәала Ҳашыги сареи. Ҳара агәра ганы ҳаҟоуп
Владимир Илиа-иԥа иҟаиҵаз амилаҭтә политика ииашамкәан
имҩаԥыргоит Қырҭтәыла анапхгара ҳәа. Убри ариашара ауп
еиҳараӡак изызку ҳара ҳашәҟәы.
– Шә-шә-шәиашам! Ақырҭқәеи ҳареи ҳаишьцәоуп, шәара
шәаҿуп ҳаи-ҳаичырчара.
В. И. Ленин ибаҟа ашьҭахь ҳгылоуп. Уажәазы авожд изқәа
снапы ақәкны:
– Абри иҟаиҵаз, ашьҭахь ҳавахеит, – сҳәеит, амыждараз.
– Шәа-шәара изқәа шәеиирхазар, ииашаны иҟа-и-иҟаи­
ҵеит. Иҟаи-ҟаиҵаз аҳәын-ҳәынҭқарра ахыр-хырбгалара шәашәаҿуп, – иаҳа-иаҳа деилашәон, аха макьаназ агәыӷра сыман
ацәгьа бааԥс иҳәаргьы, ианамуӡах, ма зынӡа дцәажәарым,
иҽааникылап ҳәа, аха сиԥыланы иацәажәара иаԥшьызгаз,
еиҳагьы еицәастәзаап. Сажәа хаақәа аӡыхәашь ишҭахысыз
агәра анызга, дзакәыҵәҟьаз еилыскаартә игәаҵа санҭаԥшы,
ишсылшоз сҽаанкыланы:
– Шәара, Анцәахша иеиԥш шәиҵаԥшуеит Владимир Илиаиԥа Ленин. Ҳаргьы ҳаззықәԥо ихшыҩҵак дуқәа рынагӡара ауп.
Уи акы, ҩбагьы, саҭашәымҵан, шәара хымԥада ижәдыруеит
авожд ииҳәахьоу?
– Из-за-закәузеи ииҳәа? – исааҭ днахәаԥшит, – аамҭа
ҳамоуп сааҭы-ҭыб-бжак, из-за-кәузеи ииҳәаз, исгәалар-ларшәеи?

665

– Ишиҳәаҵәҟьаз урыс бызшәала ишәасҳәоит: «Умен не
тот, кто не делает ошибок. Умен тот, кто умеет легко и быстро
исправить их».
– Иш-иш-ԥа, ишԥеи-ҳәеи?
Аҵакы хада мырӡкәа, аԥсышәала еиҭаганы иасҳәеит, ашь­
ҭахь сҵырҟьа џьыба иааҭызгеит аблокнот.
– Абык иаҟара ҳаҭыр шәықәысҵоит, аха аиаша ҵәахышьа
амаӡам. Ишәгәаласыршәар сҭахуп 1937 шықәса, ииль 2-4
рзы ашәҟәыҩҩцәа Реидгылаҿы ашьауӷа рықәырҵеит Леонти Лабахәуеи, Самсон Ҷанбеи. Ишәгәаласыршәап усҟан
ишәҳәаз:
Шәазхәыц Владимир Илиа-иԥа хыхь иҳаиҳәаз:
«Агха змыхьуа иакәӡам иҟәыӷоу. Дҟәыӷоуп ирласны зыгхақәа
зыриашо», – сҳәеит гәшаҭарада, нас аӡәы сизыԥшуазшәа,
сҽааныскылеит ихала дцарц.
Ашәҟәыҩҩцәа реидгыла ҭыӡҭыԥс ирыман, уажәы ибылны
игылоу аиҳабыра рыҩны, ахԥатәи аихагыла аҟны.
Ԥсыхәа амоукәа иасҳәаз ажәа хьанҭақәа, мап рцәымккәа,
аха хьаас исыманы, снаишьҭалеит. Аестакада данаҵысуаз
иаасгәалашәеит Данте ипоема «Божественная комедиа»,
актәи ашәҟәы. Иахьӡуп «Џьаҳаным». Аҩбатәи – «Аҽрыцқьара»,
ахԥатәи «Џьанаҭ». Аџьабаа ду збахьоу аҭаҳмада–ҳашәҟәыҩҩы,
џьаҳаным иеиԥшыз ашықәс еиқәаҵәақәа дрылсны, деибгадызҩыда днықәгылеит аҽрыцқьара аҭыԥ-ԥшьа. Даҵсит аестакада. Уажә дахьнеиуа, ҳаизараҿы иҽирыцқьар иара изыҳәан
иҟьаҟьаӡа, иаатуеит џьанаҭ-қәаҵа. Иара изыҳәан исылаз
агәыблреи, арыцҳашьареи еилаӡҩаны, ашәҟәыҩҩцәа Реидгыла аҭыӡҭыԥ амардуанқәа санхалоз, сықәгылара тезис
ҳасабла – машьынкала икьыԥхьны сџьыба иҭаз, иааҭызган,
инарҳәы-аарҳәуа снахәаԥш-аахәаԥшит, ашәарыцаҩ иабџьар
данахәаԥшуа еиԥш. Иаасгәалашәеит зны сзыԥхьахьаз Данте
ду иажәақәа:
Ҳаамҭазы идырҿыцит, Урыстәылан ажәытәан иҟаз «Суд
присяжных»: Аусӡбаҩцәа иахьеилатәо акәымкәа, «суд
присяжных» – ҳус зыӡбуаз ашәҟәыҩҩцәа ахьеизоз азал
сныҩналеит. Днаскьаны акәакь аҟны ихала дтәан Никәала

666

Ҳашыг. Еиҳараӡак еизахьан. Дарбанзаалак аӡәгьы игәнигоит
ҳәа рыблақәа ихызымбаалеит. Уи сгәы арыӷәӷәеит. Ашәҟәы
ҳнапы аҵаҳамҩит, аха иаҵазҩыз шԥаҳмыхьчо рҳәозар
акәхарын ргәанала.
Салаԥшхьан ажәлар реизарақәа. Агәра згахьан ашәарҭа
аамҭазы ажәлар шеидгыло, рыхгьы рыхьчон, рыԥсадгьылгьы
еиқәдырхон.
– Ҳаззыԥшыда? – снаразҵааит.
Аӡәгьы ҿимҭӡеит, ашьҭахь:
– Даараны дыҟоуп Лорик Маршьаниа, – иҳәеит Никәала
Ҳашыг, – дицны даауеит даҽаӡәгьы, Борис Ҭарба.
Аобком, горком, ҳҭынхацәа зегьы аауазаап, – мчыла,
лафшәа акы сҳәақәеит, ашьҭахь илымҳа сынҭахәыҭхәыҭын:
– Никәала, убас саҳаит, ЦК КПСС аҟнытә Бровиков даараны дыҟоуп ҳәа. Уи ҳара дҳадгылоит, – сҳәеит, ихаҭа ииҭахыз
Никәала далаҟоуп ҳәа агәра ганы.
– Уажәы, ҳус анырӡбуа, ҳаргьы ажәа ҳарҭароуп. Уҽазы­
ҟаҵаны уҟоума? – снаиазҵааит.
– Иаҳҳәарц иаҳҭаху ҳашәҟәы иаными. Иацҵаны иаҳҳәои?
– ииашаны иҳәеит Никәала.
Аԥснытәи аобком ахԥатәи амаӡаныҟәгаҩ Л. В. Маршьаниеи Аҟәатәи ақалақьтә партиа аҩбатәи амаӡаныҟәгаҩ Б.
И. Ҭарбеи анааи, аизара ааиртит Аԥсны ашәҟәыҩҩцәа Реидгыла анапхгаҩы И. К. Ҭарба. Алагалажәаҿы иҳәеит – ари
аизара гәыԥҩык аԥсуаа СССР анапхгара рышҟа ирҩыз
ашәҟәы ақәыӡбара ишазку, ашьҭахь дааҭгылан далацәажәеит
ашәҟәы ахаҭа. Иара излеиҳәаз ала, ҳаҭыр зқәу ауаа рнапы шаҵаҩугьы, ашәҟәы ҳажәлар ргәаанагара иацәыхароуп,
рҿахәы азҳәом, ажәларқәа риешьара иаԥырхагоуп ҳәа ажәа
џьбарақәа аниҳәа ашьҭахь, Никәала Ҳашыги сареи ҳаӡбахә
далацәажәеит. Аҩыџьегьы шәҟәыҩҩцәоуп, аха араҟа агха
дуӡӡа рыхьит ҳәа. Ҳашәҟәгьы, ҳхаҭақәагьы дҳахцәажәо
дышнеиуаз, инаҵшьны сара сзыҳәан иҳәеит ашәҟәыҩҩцәа
ҿарацәа даараӡа дырԥырхагоуп ҳәа. Апротокол ишануҵәҟьа
«молодеж изврашьенец» ҳәоуп.
Сажәа снаԥыҩлан исҳәар сҭахуп ҳахшыҩҵак. Ауасҭа
иаҟара издыруада шаҟа ихәарҭоу ашьалашьын. Ашәҟәыҩҩы

667

иаҟара издыруада шаҟа амч амоу ажәа. Ажәак иаӡбар алшоит
ауаҩы иԥеиԥш.
Ҳаизара иалагаанӡа, ҳаизаны ауада ду аҟны ҳтәаны
ҳарзыԥшын апартиа аусзуҩцәа рааира. Ҳанцәажәоз, сажәа
иалаҵаны, ус ҿаасҭит:
– Ҳқыҭаҿы, Аҭара иҟалахьоу шәасҳәап, нхаҩ бзиак: ацәқәа
ҵаҳәаны, имхырҭаҿы дцәаӷәон. Ешьарала изааигәаз аӡәы дааидгылеит.
– Уа, бзиа ууит!
– Бзиара убааит!
– Амра шьыбжьонахь иҩхалахьеит. Уцәқәагьы уаргьы
шәыԥ­сы ааивыжәгар!..
– Иахьа ҳалгароуп ацәаӷәара сыцәқәагьы саргьы. Уаҵәы
аколхоз мыждахь ҳцароуп, – иҳәан, ацәқәа рыхәда иқәыз ауӷә
днаха-ааҩахан рыхәдақәа ааишьышьит анхаҩ-нага, – абарҭ
сыцәқәа рыхәда ишықәу еиԥш, ауӷәқәа, абасҵәҟьа ҳахәда
иқәтәоуп акомсомолаагьы, акоммунистцәагьы, – иҳәеит згәы
кыдгылахьаз анхаҩ-нага.
Уи акәхеит. Дҭаркит. Дыршьит.
– Уи ззыруз саб иашьа иоуп, – иҳәеит ашәҟәыҩҩы Никәала
Кәыҵниа днаскьаны дахьтәаз.
Иҟалаҵәҟьаз, уи ажәабжь зрасҳәаз аилкаара мариан.
– Аҳәара мацара акәым, ахәыцрагьы цәгьоуп ҳәа иԥхьаӡан,
– иҳәеит, дахьтәашаз аҭыԥқәа шыҟазгьы, иаагәоуҭаратә
дгәамҵуа, илеиҩеиуаз, бахҭала аумаӡа зхызгахьаз апоет Шьалуа Ҵәыџьба. Ҳазегь дааҳалаԥшын, – Сара сҭазкыз, аинститут
исыцҭақәаз роуп.
– Аамҭа ус иҟан, – иҳәеит аӡәы.
– Уиала ацәгьоурақәа зегьы урыцқьар улшоит, – иҳәеит
иааицәымыӷханы Шьалуа Ҵәыџьба.
Урҭ реицәажәара иҽналаирхәит, ауаҩы аамсҭашәа Шьалуа
Басариа, ашәҟәҭыжьырҭа директорс иҟаз.
– Ауаҩра аҿҳәара амаӡам. Агха змыхьуа аӡәгьы дыҟам.
Игха имыриашар, иҟаиҵаз амҽеира иаҳагьы иацлоит. Убри
аганахьала, ахаҵара ааирԥшит И. К. Ҭарба. Акьыԥхь ианиҵеит
даараӡа дахьхәны, хьаас ишимаз Гьаргь Гәылиа иҭоурыхтә роман «Асас еиқәаҵәа» азыҳәан имыцхәцәаны акритика ахьазиуз. Иҽирыцқьеит.

668

Ах, шьыри, убас ҟарҵозҭгьы Леонти Лабахәуеи Самсон
Ҷанбеи ашьра рықәырҵартә ицәажәаз ашәҟәыҩҩцәа!
Ицәажәаз рыдагьы, аизара иалатәаз, ажәак зымҳәаз,
рҿымҭрала ачарҳәра ҟазҵаз.
Идыру усуп, ашәҟәыҩҩы аԥсҭазаара идикылоит еиҳараӡак
цәаныррала. Игәы иҵаххыз иаахтны аҳәара – иара изыҳәа
игәыԥсыршьагоуп. Сгәанала, убас лыхьит апоет, ашәҟәыҩҩы
Н. З. Ҭарба, сара сзыҳәан иҽеимкәа иҩны илкьыԥхьыз астатиа
аҭак ҟасымҵеит. Ҿысымҭӡеит. Иламхаҳәеит сҳәеит. Илдыруан
еҳәшьак лаҟара ҳаҭыр шлықәысҵоз. Раԥхьаӡатәи сышәҟәы
редакторс даман. «Схәыҷы ианаӡӡеи боуп» ҳәа ласҳәалоит
иахьагьы. Иҳабжьалаз ахьшәашәара лара лхаҭа гәыла-ԥсыла
илырԥхеит. Изныкымкәа исалҳәеит лгәы ишалоу, даараӡа
дахьхәны дшыҟоу.
Убри ахшыҩҵак ду, ҷыдала ауаа реизыҟазаашьа днахы­
ҳәҳәаны, ажәлари аԥсадгьыли рԥеиԥш ашҟа ииаганы уаз­
хәыцыр ианаамҭаз зыжәлар ирыдымгылаз, уимоу, рыԥс­
ҭазаара иамеигӡо, ахьԥшымра азыҳәан иқәԥоз рзыҳәан «люди
второго эшалона» ҳәа зҳәақәоз, иаартны иаҳҿагылаз, уажәы,
ҳаамҭазы, ахақәиҭреи, ахьыԥшымреи, азхаҵареи анҳау, агха
сыхьит рҳәазҭгьы, рҽыдрыцқьон.
Амч ду замоузеи ақьырсиан динхаҵара? Ауаҩы агәнаҳа
ихьыр, ауахәамаҿы днеины, дныҳәа-ныԥхьаны, игәнаҳара
ихихуеит, аҿақәшаҳаҭхара ала. Абри саназхәыцлак, сыбла даахгылоит чынуаҩык. Иахьа, уаҵәы абахҭа ҳҭаркуеит,
ҳус реиҳа ианшәарҭаз аамҭазы, «навозные жуки» ҳәа ҳара
ҳзыҳәан изҳәаз, ишә-игәашә ыҵарбаҟа иакит. Асеиԥш иҟоу
аҿырԥштәқәа анысгәалашәалак, даҽазнык агәра згоит
ҳныхақәа шракәу ҳаиқәырханы ҳазмоу.
Сажәа снаԥыҩланы исҳәар сҭахуп, сара сзыҳәан акыр
зҵазкуа хшыҩҵакык.
Ишәгәаласыршәап. Акьыԥхь ианылахьеит Л. Лабахәуеи,
С. Ҷанбеи икыдҵаны иршьырц ирыдыркылаз апротокол. Схы
сазҵаауеит, акьыԥхь ианҵатәу ианҵатәыму март 11, 1978
шықәса рзы ирыдыркылаз апротокол. Аха авсшьа амам
даҽакы.
Ишысҳәаз еиԥш, урыс бызшәала иуҳәозар, ҩыџьа ашәҟәы­

669

ҩҩцәа судилишьче анаҳзыру, иааиуаз асабшаҽны, март 18,
1978 шықәсазы, Аҟәа имҩаԥган Аԥснытәи аобласттә компартиа активистцәа реизара.
Убраҟа дықәгыланы дцәажәеит Аԥсны ашәҟәыҩҩцәа Реидгыла амаӡаныҟәгаҩ. Иқәгылара аҵакы хада, иааиҳәаз
ажәак мԥсахкәа, агазеҭ ианырҵеит:
Акыр шықәса раахыс ашәҟәыҩҩцәа рзыҳәан иибахьаз
аџьабаа ажәа бааԥсык ала, иааҟаиҵахьаз абзиарақәа зегьы аҵәы ахьишьит. Инықәырԥшшәа акәзаргьы, иқәгылара
ианымԥшит ашәҟәыҩҩцәа рыхьчара. Ажәа «клеветническое»
азакәан аганахь иаҵанакуаз ибзиаӡаны идыруан. Ашәҟәы
авторцәа, 130-ҩык аԥсуаа, рзыҳәан иҟьаҟьаӡа ашә аатуан
«ҳашьцәа» рбахҭа.
«Все коммунисты» ҳәа ииҳәаз иашаӡам. Иаҳҳәап, акоммунист Шьалуа Ҵәыџьба, ҳашәҟәы ақәыӡбра акәым, ҳашәҟәаҿы
иҳәақәамыз аформақәа иҵегь иааганы, ҳашәҟәы дадгыланы дцәажәеит. Абжьыҭираан, дҩагылан иҳәеит апартиеи
ашәҟәыҩҩцәа Реидгылеи ҳалцара дшақәшаҳаҭым. Убасҵәҟьа
ихы мҩаԥигеит Шьалуа Басариагьы.
Ламысла ҳцәажәозар, аиаша ҳәатәуп ихы шымҩаԥигаз
ақырҭуа поет Гено Каландиа. «Ҳазлацәажәо ашәҟәы сара
самыԥхьаӡацт. Убри аҟынтә схатәы гәаанагара сымаӡам», –
иҳәан, ашьҭахь дааҭгыланы дсыхцәажәеит ҳаҭыр сықәҵаны.
Апартиеи, ашәҟәыҩҩцәа Реидгылеи, Никәала Ҳашыги сареи ҳалцара азыҳәан анапҩахара аан, иаахтны иҳәеит
дшақәшаҳаҭым, инапы дшымҩахо.
Акырынтә сазхәыцхьеит убри аизара, судилишьче аҟны
аԥсыуак ихымҩаԥгашьа. Зыӡбахә сымоу Аԥсны аобласттә
партиа ахԥатәи амаӡаныҟәгаҩ, аидеологиа знапы ианыз Лорик Маршьаниа иоуп. Ҳашәҟәы дахьақәшаҳаҭым афактқәа

670

ааганы дахцәажәан, ашьҭахь, иара иҟнытә сыззыԥшӡамыз
проблемак алацәажәара далагеит – уи адемографиа апроблема акәын. Аԥсуаа ҳзыҳәан.
Иџьасшьеит даҽакгьы.
Ҳашәҟәы аҟны иануп, аԥсуа бызшәа ззымдыруа Лорик
Маршьаниа иахьиду.
Игәы иалсны акәымкәа, ихаҭагьы игәы ишалоу, ихатәы
бызшәа ахьизымдыруа. Ибзианы издыруан, убасҵәҟьа хьаас
ишимаз аԥсуа бызшәа ахьизымдыруа, Аԥсны аобком актәи
амаӡаныҟәгаҩ В. М. Хынҭәба.
Инарҭбааны уазхәыцыр, арҭ афактқәа иуарҳәоит Қарҭаа
ҳаҭыр шақәрымҵоз аԥсуа бызшәа, тәамбашақә ишазныҟәоз.
Убри, ақырҭуатә традициа, иахьагьы амчқәа амоур. Даара
иугәаланаршәоит, Аԥсны аидгылатә республика ашьаҭаркҩы
Е. А. Ешба аԥсуа бызшәа азыҳәан ииҳәаз.
Анапхгараҿ азҵаара ықәгылан, аԥсуа бызшәа азҵаара.
Ҳәынҭқарратә бызшәас иҟаҵатәу иҟаҵатәыму. Убасҟан Е.
Ешба ииҳәаз еиқәханы иҟоуп. Абар уи ахшыҩҵак ду – Аԥсуа
бызшәа ҳәынҭқарратә бызшәаны иҟаҳамҵозар, нас изаҳҭахыз
ареволиуциа.
Ешба ихшыҩҵак ду иахьа иҳәатәуп даҽакала маҷк
иԥсахны. Изаҳҭахыз ҳиааира дуӡӡа, изаҳҭахузеи ахьыԥшымра,
азхаҵара иаҳзеиқәмырхозар ҳажәлар?! Адәахьтәи ҳаӷа
иаҵкыс еицәоуп ҳаҩнуҵҟатәи ҳаӷацәа. Аҵла ду ахәаҷақәа
аӷралар иқәҩаауеит. Раԥхьа игылоуп аԥсымҭәра, доусы дзакәу
аиаша иаҳәара.
Ҳазыхынҳәып Аԥсны ашәҟәыҩҩцәа Реидгыла амш еиқәа­
ҵәа – март 11, 1978 шықәса ашҟа.
Қәрала адагьы, Аԥсны адепутатс дахьыҟаз, Аԥсны жәлар
рышәҟәыҩҩы ҳәа ахьӡ-аԥша ахьихыз, насгьы еиҳараӡак,
акоммунисттә партиа агәашә зыхьчоз раԥхьа дгылоуп ҳәа
ирԥхьаӡоз, ҳәарада, раԥхьа ажәа иара ирҭеит. Апартиа ачынуаа ргәыӷра даҵамхакәа, иажәа шҳамқәа, раԥхьаӡа сара исзикит:
– ашьҭахь

671

сара сышҟа даахьаҳәын,
– еиҭах днаиазҵааит апротокол зыҩуаз, иажәақәа аҭоурых
ианыларц. Игәҭыха уажәы инасыгӡеит. Сызлаҭаркша иажәақәа
иахызҩаалеит иахьану апротокол аҟнытә. Апротокол цәарӡга,
ишеибгоу макьаназ џьарамзара џьарагьы икьыԥхьӡам.
Аҳәынҭқарратә ахарадҵаҩы, «апрокурор – ашәҟәыҩҩы,
ашьыжьымҭан сизыԥшын, схы ларҟәны, аҳәыркьиҩы сиеиԥ­
шха, уаҩыс дыԥхьаӡаны сахьиацәажәоз схы исзанажьуам,
Иацәажәатәын ишихәҭаҵәҟьаз. Иаахтны иаҳәатәын, Леонти
Лабахәуеи Самсон Ҷанбеи иҭаркыртә, ашьра рықәырҵартә
иҟазҵақәаз дшыруаӡәку, уи еиԥш зеиԥшу иҟашәҵахьоу,
ламыс ҳәа акыр шәзаанхазар, уаҳа иҟашәымҵан ҳәа.
Шәеиԥш зеиԥшу раҵкысгьы, ҳара ашәҟәы зҩыз асовет мчы
иаҳа иҳахьчоит, шәара шәызҿу, шәхаҭақәа ишәзымдырӡо,
аҵарбгара ауп. Иҟалашаз ҟалахьеит.
Абжьыҭирахь ииасаанӡа, абаандаҩгьы аҵыхәтәантәи ажәа
ширҭало еиԥш, аҵыхәтәантәи ажәа ҳарҭеит Никәала Ҳашыги
сареи.
Қәрала деиҳабуп, убри азыҳәан раԥхьа ажәа ирҭеит Ни­
кәала. Дҩагылан, ҩбаҟа хԥаҟа ажәақәак иҳәахьаны, иаалыр­
ҟьаны иҿы акит. Даанаԥшы-ааԥшит, ацхыраара даҳәозшәа.
Астол иқәгыламызт аӡи аҵәцақәеи. Сындәылҵын, адкыларҭа
аҟынтә аҵәца азна аӡы ааганы инаисыркит. Дцәышӡа,
ашьшьыҳәа адиван днықәтәеит. Ихьыз аилкаара мариан.
Акыр шықәса раахыс, ихы-иԥсы дамеигӡо, уахгьы-ҽынгьы,
гәыкала, ашәҟәыҩҩцәа еилымхкәа, асҟак шықәса зымаҵ иуаз,
ихы аҟара зыгәра игоз, абсолиутно еиҳараҩӡак, чарҳәаҩык
иеиԥш, ианизныҟәа, ражәақәа рыԥшышьа еицәаха ианизеилала, Анцәа иџьшьоуп, зынӡа дымԥсыкәа дахьеиқәхаз.
Никәала ихьыз саргьы исыхьыр ҳәа сшәан, сара сзыҳәан
аҵәца аӡы нҭасҭәан, ишсымаз сҽаанкыланы, сҵырҟьа џьыба
иааҭызгеит, тезиск аҳасабала иҩны, машьынкала икьыԥхьны
исырмазеихьаз сықәгылара, сааҭгыла-ааҭгыло аҳәара санналагоз; аамҭа сырҭеит сцәажәаразы жәабаҟа минуҭ.

672

– Шәара азин шәымаӡам аамҭа сымхра. Ашьра зқәырҵогьы
аҵыхәтәантәи иажәа азыҳәан шаҟа иҭаху аамҭа ирҭоит. Ҩбагьы,
сҩыза Никәала Ҳашыг иаамҭагьы сара схы иасырхәоит, – ҳәа
сналаган, аграфин иҭаз аӡы анынҵәа иҵегьы ааргар акәхеит.
Исҳәоз сажәақәа рхы иаламӡозар акәхарын, Лорик Маршьаниа ҩынтә-хынтә иҽазишәеит сааникыларц. Аха иаҳагьы
еицәеитәуан.
Иҵит сааҭк, ҩ-сааҭк. Стезисқәа ҩажәижәабатәи апункт
аҟны снеихьаны: инапыхьараџь ихы иқәкны, егьи инапы
ицлам­ҳәа иаҵаргәаны, сыхьӡ наҳәаны:
– Иҵегьы аамҭа шаҟа уҭаххари, аа, уажәшьҭа х-сааҭк
иреиҳауп уцәажәоижьҭеи, схы… схы… – сажәақәа ихаҳәха
ихы иаахозшәа, инаҵҟьа-ааҵҟьан, иблақәа аҳәыркьира
рхыҳәҳәала ҿааиҭит Лорик Виссарион-иԥа.
– Иаанханы иҟоуп даҽа хә-пунктк, сааҭк ала салгоит,
– сҳәеит. Иахьынтәаазгаз сзымдыруа ирыцҳашьара аасыз­
цәырҵит. Ашьҭахь еилыскааит изыхҟьаз. Иаргьы саргьы,
аамҭак аҵара ҳҵон Москва. Акырынтә ҳаиқәшәахьан, иахьагьы еиқәханы исымоуп, иаргьы, гәыԥҩык аԥсуа студентцәеи
аспирантцәеи еицҭаҳхыз афото. Инацлазар акәхап, ажьра шәжьра ицоит. Сан ланду Маршьан-ԥҳан, Аҭаратәын.
Ҩажәак еихысҳәаалоит.
Аӡыхәашь иҳабжьалаз, иара Егры нырцәҟа дызгаз, сара
сахьиз, сахьааӡаз, ҳиааира ду ашьҭахь аамҭақәак ҵхьаны,
иҭынхацәа гәакьақәа рҿы Қарҭ дахьыҟаз иҩит игәалар­
шәарақәа.
Аибашьраан аинтеллигенциа рхымҩаԥгашьа аҭоурых­дыр­
ҩцәа аӡәыр иҭиҵаауазар, сгәанала, ихы иаирхәап Лорик Маршьаниа ииҩыз сара сзыҳәан:
Сгәы иалоуп машәырла дахьҭахаз. Аԥсны азхаҵара дахаан­
хазҭгьы, хымԥада, игәы ԥжәаны дахыԥсаауан, даҽа­знык агәра
игарын, иԥсы шҭаз ихала иҽшишьыз.
Сытҟәаны аӷацәа санрымаз, соуишьҭырц ииҳәақәаз агәра­
гара даара иуадаҩуп. Хынтә ҳаицәажәеит Џьабо Иоселиани
сареи. Раԥхьа ҳаицәажәон х-сааҭк инареиҳаны, аҩынтә раан
сааҭки бжаки раҟара.
Амц сҳәозар, Дыдрыԥшь аныха схы иасааит: «Дзышәҭахузеи
Арӡынба, ҳара ҳақәицоит, ашьҭахь шәара шәықәихуеит. Шәара
ишәымоуп ишәыхәо апатриотцәа иашаҵәҟьақәа», ҳәа аниҳәа
ашьҭахь еиқәиԥхьаӡеит еицырдырқәоз аԥсуаа аҳәынҭқарратә
усзуҩцәа. Урҭ шеиқәиԥхьаӡоз машәырлагьы ихьӡ иҿамшәеит
Л. В. Маршьаниа. Иаахтны дара дышрыдгылазгьы.
Ахԥатәи аиԥылараан Џь. К. Иоселиани иҟны снаргеит декабр 31, 1992 шықәсазы. Дахьтәаз (уажәы Очамчыра администрациа ахада икабинет аҟны) сныҩнаргалан:

674

– Инапқәа ԥшәыртла! – инарыдиҵеит ибанда иалаз –
абандитцәа, – ухы уақәиҭуп. Абыржәы аҭел дасуан уҩыза
Лаша Табукашвили. Уаха иҭаацәараҿы ашықәс ҿыц даԥымлар,
ақырҭуа шәҟәыҩҩцәа хҩыки сареи ҳнеиуеит Очымчыра
дахьҭаку акамера аҟны иареи ҳареи ҳаицаԥылоит ашықәс
ҿыц. Урҭ раамҭа ҳамам, – ашьҭахь иҳәақәеит соушьҭразы
исыцхраақәоз. Иҿамшәаӡеит Л. В. Маршьаниа ихьӡ-ижәла.
Иҳәазҭгьы изӡаӡомызт аибашьра аангьы, ашьҭахьгьы. Аибашьраангьы исҳәеит ақырҭқәа рганахьала исыцхрааз.
Агазеҭ иаԥхьақәаз ԥыҭҩык исаҽԥнырҳәеит, ақырҭуа
шәҟәыҩҩы дуцхрааит ҳәа.
Шаҟа аиаша уҳәо, убасҟак угәра ргоит ажәлар. Изызӡарыз
ақырҭуа шәҟәыҩҩы соужьҭра дахьацхрааз? Исаҽԥнырҳәақәоз
рҟны иаанымгылеит.
Гәдоуҭа аус руан КГБ. Русзуҩцәа сзаарышьҭит ақырҭқәа
дрымадоуп, дытҟәаны данрымаз, дара рахь диасит ҳәа. Снаган ҩба-хԥа сааҭ исацәажәеит.
Иашшызгьы, сназгазгьы «уҳәан-сҳәан патриотцәан». Абза­
мыҟә иблақәа раҵкыс, илымҳақәа иаҳа рыгәра игоит. Сыт­
ҟәаны санрымаз, дара рахь сиасызҭгьы, ма ажәала, мамзаргьы
шәҟәы-быӷьшәыла, џьаракыр агәаҳәара ҟасҵазҭгьы, убри иаахтны исҳәон. Аҳәарҭа сыман. Саныхынҳә, Гәдоуҭа акультура
ахан аҟны сԥылара еиҿкаан. Уаҟагьы иаархааны исазҵааит
уи азҵаара ду.
Атҟәа убасҟак днаргар ҟалоит, иаӷацәа иаарҭаху адокумент
инапы аҵаиҩыртә. Убас акы сзырузҭгьы, уигьы аахтны исҳәон
аиԥылараан.
Саноурыжь аухаҵәҟьа, Тҟәарчалнтәи Гәҭоуҭаҟа аҭел сасит
аштаб ашҟа. «Исызиашәҳәа Арӡынба сшоурышьҭыз. Тҟәарчал
ԥыҭрак саангылоит, акыр сыдиҵозар, смазеиуп» ҳәа.
Акьыԥхь, арадио, ателехәаԥшра, Аԥсны аҩнуҵҟа мацара акәымкәа, Москва, Ленинград, Урыстәыла анҭыҵ сықә­

675

гыларақәа, уҳәа, џьаракыр ачарҳәара сыхьызҭгьы, ишырҳәо
еиԥш, сылахь ада ԥҵәаны, сыԥшәма лан лшәишәиқәа сыхьчалон, мамзаргьы арахәқәа рборақәа срыцқьалон, сҿы аӡы
ҭаҭәаны.
Аинтеллигенциа аус ахьыруа аиҿкаарақәа рҟынтәи, ҳрыц­
ҳара агартә, аизашшра азыҳәан раԥхьатәи аҭыԥқәа аанаҳ­
кылоит ашәҟәыҩҩцәа, еиҳараӡак аизашшра ишәҭы­какаҷит
ҳаибашьраан.
Аҟаԥшьқәа рҟны исзашшыз, сыцәгьа зҳәаз, ихаҭа иаахтны
исеиҳәеитихьыз агәнаҳара.Иԥсаҭа сакәыхшоуп,абаҩхатәралагьы
ауаҩралагьы, зегьрыла уаҩы-ламысын. «Саҭоумҵан исанажь.
Схы ҭиҟьеит, сижьеит ҳҩыза шәҟәыҩҩык. Аибашьра ашьҭахь еизарак ишԥаҳмоури, убраҟа исҳәоит исыхьыз, исҳәоит ихьӡ, схы
ҭызҟьаз», – иҳәан ҿааиҭит Владимир Ахьиба.
– Вова, хьаас иҟаумҵан. Уара уназышьҭыз, ани, ахбабааҵыхәабаба, зны ацәгьаҳәара азыҳәан ашьа иҿырххьан. Убас
ҳаицәажәап. Аибашьра ашьҭахь, ҳахҩык ҳаиқәшәаны, уара
иумҳәан ушишьҭыз, сара даҽазнык ашьаҟәада иҿысхуеит.
Ҳахьымӡеит. Ахбаба-аҵыхәабаба, идача аҟны афымца
высоковольтнаиа абыҟә дықәлан, афымца иӷьычырц дшаҿыз,
дышьны дканажьит.
Ҳазыхынҳәып ашәҟәыҩҩцәа Реидгыла апартиаеизара ашҟа.
Ишысҳәаз еиԥш, строгий выговор с внесением в учётную
карточку ҳәа иӡбаны, ҳанеилга, ари аус уаҟа иаанымгылеит.
Аӡхыҵ амҩа амоуп, иарбан дамбазаалак иазаанкылом.
Аинтеллигенциа иашаҵәҟьа, ауаа нагақәа изныкымкәа
еиқәдырхахьеит анхацәа, аусуцәа, рыхгьы рыхьчон, ҳаргьы
ҳрыхьчон.
Уҳәан-сҳәанла исаҳахьаз иашахеит. ЦК КПСС аҟнытә
дааит аҭакԥхықәра ду знапы ианыз В. И. Бровиков. Шәиҩа­
жәижәабаҩык рнапы зҵаҩыз ашәҟәы изыҩқәаз, насгьы
еиҳарак икҿарцалақәаз, рмаҵурақәа рҟнытә иамырхқәази,
«строгий выговор» зырҭақәаз уҳәа, активистцәа, ҳнеицәажәаааицәажәан, Аԥсны аобком ашҟа ҳнеит. Актәи амаӡаныҟәгаҩ
В. М. Хынҭәба, ҩ-мцак ирыбжьахаз ахаҵарԥыс ззысҳәоз,
Аԥсны актәи амаӡаныҟәгаҩс Қарҭаа дҟарҵеит ҩажәи
ааба шықәса анихыҵуаз. Иқәра ахьмаҷыз мацара акәым.

676

Ибзиаӡаны издыруеит Аԥсны аобласттә комитет актәи
амаӡаныҟәгаҩс дсышьҭуеит ҳәа аниеиҳәа Е. А. Шеварднаӡе
иаҿаршәны мап икит аԥсуа бызшәа ахьизымдыруа азыҳәан,
иқәра ахьмаҷыз адагьы. Аха апартиа иаҳәаз дақәшаҳаҭхеит,
ҳаҭырла ҳидикылеит.
Ҳара ҳнеит зҵаарак азыҳәан, В. И. Бровиков ҳидикыларц,
хаала иҟашәымҵар, абыржәы, ҵаҟа ҳналбааны, шәахьтәоу
ахыбра ду аԥхьа, ҳазегьы ҳнеины ҳтәоит, араионқәа рахь ауаа
ҳашьҭуеит ҳрыхьчаларц, ҳааигәара аорганаа аӡәгьы мнеирц.
Ари иахьӡын – ультиматум.
Иара ихаҭа ииҭахыз аилкаара мариан, аха агәылшьап асаса дҭакын.
Шаҟа аамҭа шәидикыло иара иӡбап, аха ԥыҭҩык шәи­
дикылартә иаасылшо зегьы ҟасҵап, – иҳәеит Валери Михаилиԥа.
Идыру усуп – даараӡа акыр аҵанакуеит раԥхьа ажәа зҳәо.
Убри азҵаара ду акраамҭа ҳалацәажәеит.
Ҳашәҟәы ду, акалам кны, еиҳараӡак ақьаад ианызҵоз
аҵарауаҩ Артур Аншба иакәын. Убри аҟнытә зегь рыла иара
ихәҭан аԥхьа ацәажәара. Аҵарадырра мацарагьы ишәаизаны, иааиҳәоз уназавымло, фактла ишьақәырӷәӷәо акәын
есқьынагьы дышцәажәоз. Ачҳара дуӡӡагьы илан. Данцәажәо,
иаадыруан, ицәанырра даиааины, ахшыҩ хьшәашәа аԥыжәара
аиҭон. Абарҭқәа рҟнытә, ҳазегь ҳақәшаҳаҭны ҳиҳәеит раԥхьа
иара дцәажәарц, аха инаҿаршәны мап ацәикит игәабзиара
иахьуашәшәыраз азыҳәан. Дагьиашан. Агәыхь иман. Иҟан
иҵегьы раԥхьа ацәажәара зыхәҭақәаз, иаҳҳәап, Анатоли
Зыхәба, аҵарауаҩ.
Аҵыхәтәан, дысгәалашәом, ҳуаӡәк ажәа алеигалеит
раԥхьа сара сцәажәарц, избанзар ираҳахьан Ашәҟәыҩҩцәа
Реидгыла апартиа еизара аҟны тезис ҳасабла сышцәажәоз.
Убарҭ атезисқәа ҳнахәаԥш-аахәаԥшны дцәажәааит рҳәеит
еиҳараҩӡак.
Убас егьыҟаҳҵеит.
Ахәылԥаз, асааҭ быжьба рзыҳәан ҳидикылеит В. И. Бровиков. Ҳназышьҭуаз иҳарҳәеит иацәажәара азин шҳамоу жәохә
минуҭ иреиҳамкәа.

677

– Ишәҳәарц ишәҭаху шәҳәа иааркьаҿны, ҿааиҭит Владимир Игнат-иԥа. Убас дҳахәаԥшуан, асовет ҳәынҭқарра аӷацәа
ҳакәушәа, уаҩҵас дҳахәамԥшӡо, истол иқәыз қьаадқәак
инарҳәы-аарҳәуа, – аамҭа жәохә минуҭ шәымоуп.
– Иҳарҳәахьеит, – сҳәан, снапы иахаз асааҭ иаахысхит
снахәаԥшларц.
– Иҳашәҭаз арегламент иаҵанамкуазар, шәацәажәара
азы­ҳәан иааз, аа, абарҭ ауаа, – сҩызцәа снапы нарықәкны
ҿаасҭит, – изусҭацәоу.
– Исарҳәахьеит шәызусҭцәоу, – иаахиҵәеит. – В.И.Сталин
ихаантәи акомҿар иааӡаз.
– Ҳара ибзиаӡаны иаадыруеит, ҳара ҳзыҳәан ижәдырқәо
шьаҭанкыла ишиашам. Ҳара ҳзыҳәан мацара акәым, ЦК
КПСС аштаб аҟны аԥсуаа зегьы ҳзыҳәан аиашаҵәҟьа зын­
ӡаск ирыздырӡом. Ҳаӡбахә рарҳәоит ҳазҭахым ауаа. Азин
сышәҭ, ишәыдышәкылаз ауаа изусҭацәоу, – иахьынӡалшо
сҽынкыланы, сганаҿ итәаз снапы иқәкны, еицу ҳҟынтәи қәрала
деиҳабуп, убри аҟнытә иара ила салагоит. Москва аспирантура
далгахьеит, аҵарадырратә наукақәа дыркандидатуп, доцентуп, длекторуп, ихьӡуп Анатоли Шьыгә-иԥа Зыхәба. Иватәоу
анаукақәа ркандидат, уигьы Москва аспирантура далгахьеит,
иаарласны ихьчоит адокторра, инаҩс дтәоуп А. М. Горкьи ихьӡ
зху Адунеитәи алитературатә институт аспирантура иалгахьоу,
анемец бызшәахьтә аиҭагаҩ, Вдадимир Ҵнариа…
– Уаангыл! Уаангыл!! – Ҳаныҩналоз иаҳхамҵгылаз, ЦК
КПСС аусзуҩы, сажәақәа џьашьо дҩагылан, даҽа блала
дааҳалаԥшит. Инапы насықәкны, – уара ухаҭа занааҭс иумоузеи? Узҿузеи?
– Саҭашәымҵан, аҭак сара иҟасҵоит. СССР ашәҟәыҩҩцәа
Реидгыла далоуп. Москва алитературатә институт далгахьеит
ибзиаӡаны. Ишәҟәқәа ҭыҵхьеит акыр бызшәала. Иреиӷьӡоу
аповест актәи апремиа ианаршьахьеит ажурнал «Дружба народов», – иҳәеит игәы ԥыжәжәо Владимир Аҵнариа.
– Шәаангыл! Шәаангыл! Еилкаашьа змам акы ҟалеит!
– ҿааиҭит апартиа ачынуаҩ ду, ҳара излаадыруала, араҟа,
Аԥсны аӡы зырхәашьуа абуфетчикцәа, абжьахәаахәҭцәа,
аџьыбаҭалаҩцәа, – иҿынеихеит еиқәыԥхьаӡо реиҳа ҳаҭыр

678

зқәым ауаа, нас ихы насықәкны, – уара, (ишиҳәаҵәҟьаз,
ҳәарада, «шәара» ҳәа ауп, аха иманшәалам азыҳәан
ианысҵеит «уара» ҳәа) уара ухаҭа аус абаууеи?
– Аԥсны ашәҟәыҩҩцәа Реидгыла аконсультантс. Снапы иануп ашәҟәыҩҩцәа ҿарацәа рыцхраареи, аҳәаанхыҵтәи иаауа
асасцәа рԥылара, рымҩаԥгара, – сҳәан, снапаҿы искыз ссааҭ
снахәаԥшын, – аамҭа иҳашәҭаз нҵәеит, ишәаҳҳәарц иаҳҭахыз
ажәак мҳәаӡакәа ҳцар акәхеит.
Аамҭа шәысҭоит шаҟа шәҭаху. «Клеветническое» ҳәа
ззырҳәаз шәышәҟәы изҩыда?
– Абарҭ ижәбақәо, даҽа ԥыҭҩык сара сыквартира аҟны
иаҳҩит, – ҿааиҭит иажәақәа ишәаны-изаны Артур Аншба,
инациҵеит, – ҳаицәажәаны, ҳаиқәшаҳаҭны. Тезис ҳасабла
иҩны имоуп ҳашәҟәыҩҩы, – инапы насықәикит.
– Сышәзыӡырҩуеит, иҳәан, гәҭахәыцрала, ихазы, – ашәҟәы
зҩыз аинтеллигенциа ракәзаап, – иҳәеит.
– Ҳашәҟәы шәаԥхьахьазар, уаҟа ианқәоу зегь рыла ииашоуп. Аха имаҷым иҳәамкәа иҟақәоу, – сҳәан атезисқәа
снықәныҟәо, сҩызцәа исыдырҵаз аҳәара сналагеит.
Аамҭа наскьацыԥхьаӡа, ма сааҭыбжак, мамзаргьы сааҭк
анҵлак, акоридор аҟны инеиҩеиуаз аҷаԥшьаҩцәа руаӡәк
дааҩнаԥшын, исааҭ инапы нақәкны «инаиирбон» аамҭа цеит
наҟ идәылца ҳәа аанарго. Иаргьы инапы наиҟьон «уаҳԥыр­
хагамхан» ҳәа аанаго. Арахь сҩызцәа рыбжьы ныҵакны
исыҵар­ҳәон умццакын, иҳәала, иҳәала ҳәа.
Асааҭ жәаҩа иахысхьаны, аурыс шәпа-жәпак, чынла иполковникыз, ашә дамыскәа, ашырҳәа дааҩнашылан, Владимир
Игнат-иԥа илымҳа акы нҭеиҳәеит. Ашырҳәа дҩаҵҟьан: «Ребята, не уходите, я скоро приду», – иҳәан, дыццакны дындәылҵны
дцеит. Асовет ҳәынҭқарреи акоммунисттә партиеи ираӷацәоу,
иҵазырбго ауаа реиԥш иаҳԥылаз ачынуаҩ ииҳәаз иажәа «ребята» ҳара, ҳазҭахқәаз, аха ишәаны ҳааигәара имааиқәаз,
ргәы убысҟак ишьҭнахит, «друзья» иҳәазшәа аҟара. Ҳхала
ҳанаанха:
– Исымҳәақәаз шәара иацышәҵа, – сҳәеит.
Владимир Игнат-иԥа дхынҳәны данааҩнала.
– Вам повезло. Аҭел дасуан, иасҳәеит шәара шәызусҭцәоу.

679

Уаҵәы даауеит ЦК КПСС амаӡаныҟәгаҩ Иван Васили-иԥа Капитонов. Шәызегьы иауам, ҩыџьа хҩык шәидикылоит.
– Идуӡӡаны иҭабуп, – ҳҳәеит ҳазегьы.
– Аԥсуаа ҳҭагылазаашьа аиашаҵәҟьа аҵыхәтәан ишәаҳаит,
– иҳәеит, зыԥсаҭа шкәакәахаша Владимир Аҵнариа.
– Сшәыҳәоит, исышәҭ ҩ-минуҭк, – сҳәан, дызхагылаз астол
ашҟа саанаскьан, спартбилеҭ аартны, В. И. Ленин ипатреҭ снапы ақәкны:
– В. И. Ленин иԥсадгьыл Урыстәыла бзиа иахьаҳбо азыҳәан,
иара ипартиа гәыкала ҳахьазыҟоу азыҳәан, аклеветникцәа
ҳәа ҳзырҳәеит, строгий выговорқәа ҳарҭеит, џьоукы зынӡа
апартиа иалырцеит, амаҵурақәа иамырхит. Нас оклеветали!
– ҳнапқәа ааникылан, иҵегь ажәа ԥхақәак наҳәаны, дан­
дәылҵуаз, даҽазнык иҳәеит, – Капитонов шәидикылоит
ҩыџьа, хҩык, шәҽазыҟашәҵа.
Х-сааҭки бжаки ҳанеицәажәоз, Аԥсны Аобком Актәи
амаӡаныҟәгаҩ икабинет аҟны абиуро иалақәаз рызегь еила­
тәан.
Ҵаҟа, адәныҟа шәҩыла ауаа ҳзыԥшын Аԥсны аиқәыр­
хаҩцәа.
Вл. И. Бровиков иҳаиҳәақәаз наигӡеит. Адырҩаҽны Аҟәа
дааит И. В. Капитонов. Ашәҟә ду знапы аҵаҩқәаз рҟнытә, иду­
цәамыз гәыԥк ҳидикылеит. Уаҟа даараӡа ибзианы дцәажәеит
аҵарауаҩ, апатриот- иашаҵәҟьа О. Н. Дамениа. Сара уаҟа
исҳәақәаз даҽаӡәы иҳәап.
Иван Васили-иԥа Аԥсны акырџьара имҩаԥигеит аиԥы­
ларақәа, аџьатә уааи (аџьажәлари), апартиатә активқәеи,
аинтеллигенциеи уҳәа ирацәаны излахәыз. Уаҟа аргамаду иааԥшит аԥсуа чынуаа изакә уааҵәҟьаз. Рхаҿыҵәҟьа
аадырԥшит. Џьоукы наӡаӡа ҳаамҭазтәи аԥсуаа рҭоурых адаҟьа
еиқәаҵәақәа ианылеит. Усҟан мчыла ҳаиднакылон ЛениниСталини рпартиа.
Ҩажәак еихысҳәаалоит.
Лассы-ласс иуаҳауеит, ҳара, аԥсуаа ҳмаҷуп, ҳаидгылароуп
ҳәа. Идуугьы, имаҷугьы ажәларқәа еидызкыло адәахьтәи

680

аӷацәа роуп. Ашәарҭа аныҟам, ажәларқәа рыҩнуҵҟа рҽы­
дрыцқьалароуп. Ҳиааира ду ашьҭахь, иҳахьыз агхақәа раԥ­
хьа игылоуп, хыхь исҳәаз иҽеим атеориа – ҳара ҳмаҷуп,
ҳаидгылароуп ҳәа. Аԥсреи абзареи ҳанҭагылаз, иҳадымгылаз,
ҳиааира ашьҭахь, ҳазегь ҳаиҟараны, ҳаидкылара иалагаз ажәлар рыгәбылра ицәыӡит. Рхы ада хәыцырҭа змамыз,
зхатәы интересқәа ирышьҭаз аԥсымҭәқәа рымҩақәа анаат,
Аԥсны иахаԥеит аԥҭа еиқәаҵәақәа. Ҳаҩнуҵҟатәи ҳаӷацәа
рыла иаҳзыҟалеит амҳаџьырраҵәҟьа.
Аԥсны зхы ақәызҵаз раҵкыс ԥшьынтә-хәынтә еиҳаны
рыԥсадгьыл кажьны иқәҵны ицеит. Ҳаҷкәынцәа баша иҭахеит
рҳәо аҟынӡа инанагеит анацәа, абацәа.
Изыхҟьазеи?
Даҽазнык сазхәыцыр сҭахуп атеориа:
«Ҳара ҳмаҷуп, ҳаидгылароуп». Ацәгьеи абзиеи еилымхкәа,
аԥсҭазаараҿ анагӡара ҳаналага, ауаа цәгьақәа рҽеидыркылеит,
убасҟак рхы иадырхәеит, ҳаӷацәа иаҳзыҟарҵаз ацәгьара
аҵкыс акырӡа еиҳаны ацәгьарақәа ҟарҵеит. Ишәҭыкакаҷит
акыр­ӡа злаз ауаа нагақәа иргәыдҵаны рышьра, ауаа беиақәа
рӷьычра, амҳаџьыраа рхылҵшьҭрақәа ихынҳәхьаз рықәцара…
Аԥсреи абзареи ҳанҭагылаз аамҭазы иҳадгылаз атәым уаа
ргәы ҳахшәеит, рызқәа ҳаидырхеит.
Иаазгоит ҿырԥштәқәак:
Европатәи арадиостанциа «Немецкая волна» аҟны, сааҭк
аҟара дҳадгыланы дцәажәеит, адунеи аҟны еицырдыруа А. Битов. Ицәажәара мацара акәым, аԥсуа мелодиақәа агәылаҵаны
имҩаԥигеит. Акьыԥхь аҟынгьы астатиақәа икьыԥхьит. Абасҟак
иҳадгылаз ауаҩы иаартны аԥсуаа ҳзыҳәан игәы иаланы
иҳәеит:
«Ижәгаз аиааира дуӡӡа шәақә. ––––– ит», ҳәа.
Аҭыԥантәи аурыс поет Лев Лиубченко, аибашьра ианалга,
арадио аҟны дықәгылеит, акьыԥхьгьы ианиҵеит ажәеинраала
«Аԥсуаа аибашьцәа шәахь» ҳәа ахьӡҵаны. Иаазгоит
цәаҳәақәак:

681

Абасеиԥш иҟоу ацәаҳәақәа зҳәаз, игәы ҳахшәаны, еибашьрада Аԥсны аҭархара иаҿыз ихы рықәкны, 1995 шықәсазы
иҩит, икьыԥхьит абарҭ ацәаҳәақәа:
Ацә-хага ахьҭоу агәарԥ асас дҭалаӡом. Нхыҵ Кавказ, ҳаи­­
қәырхара азыҳәан зыҷкәынцәа ирмеигӡаз Нхыҵаа ҳашьцәа
рызқәа ҳаидырхеит. Ҳзықәтәаз аӷба ҳнапала аҵа акы­
лжәжәара ҳалагеит.
Уажәы акьыԥхь аҟны, иҳараку атрибунақәа рҿы, еиҳараӡак
аполитикцәа лассы-лассы ирҳәалоит Урыстәыла иҳазнауз
абло­када ҳәа. Убри иахҟьаны иҟалеит аӷарра, амлакра, аҵеи­
цәа бзиақәа иқәҵны ицеит ҳәа.
Ҳәарада, усҟантәи Урыстәыла аԥыза ихарақәаз шԥарацәам,
ишԥаҳәатәым, аха аиашаҵәҟьа инагӡаны иуҳәозар, иҳәалатәуп
Аԥсны аганахьалагьы агха дуӡӡақәа шыҟаиҵаз.
Иаҳҳәап, иҟәышразма Кремль ачынуаа дуқәа Аԥсны ианааилак ҳаҭыр рықәымҵара?! Ҳиааира ду ҳахнаԥаан, хәы
змам ацхыраара ҳазҭаз, ҳааҳәны ҳарҿагыло, тәамбашақә
ҳанрызныҟәа, иҳабжьаз агәашә адыркит. Ҳаӷацәа ргәырԥса
ҳақәшәеит. Узыхшаз уани, ма уаби рхы еивҟьар, ма рыжәҩа
ҭҟьар, ишԥарзууеи?! Убри аҩыза аамҭа еиқәаҵәа ҳзыҟалеит
аибашьра ашьҭахь. Иахьеиԥш слымҳа иҭаҩуеит, атрибуна аҟнытәи ажәлар ирылаҳәаз ахырҵәага: «Ицалааит
Урыстәылаҟа, аусушьа рҵалааит», – ҳәа. Абасеиԥш иҟаз ажәа
цәахыхгақәа заҳаз ажәлар, анцәахәы иеиԥш изҿаԥшуаз, даалбаарган еиликаартә иарҳәеит ҳамҩа уаԥырҵ ҳәа.
Аламыс знык изцәыӡыз дунеиахаан изырхынҳәӡом. Ҳаӷ­
ба аҵа кылзжәаз, иахьагьы рхы кыдҟьо ақәԥара иаҿуп
еиҭах Аԥсны рнапахьы иааргарц. Анцәа иџьшьаны, макьана
амч рымоуп ауаа ҟәыӷақәа, рхатәы интересқәа ириааины,
рыԥсадгьыл аиқәырхаразы иқәԥо. Ҳазыхынҳәып ЦК КПСС
амаӡаныҟәгаҩ И. В. Капитонов Аԥсны данаа амшқәа рахь.
Акырџьара имҩаԥигеит аиԥыларақәа. Зегьреиҳа акыр
аҵанакуеит маи (лаҵара) 22, 1978 шықәсазы, Аҟәа, В. И. Ленин ихьӡ зху ашҭаҿы имҩаԥгаз аизара дуӡӡа.

682

Абарҭқәа рышьҭахь, И. В. Капитонов Москваҟа дхынҳәны
данцоз аҽны ашәҟә ду знапы аҵазҩыз, еиҳарак изацәажәатәу
ҳәа ииԥхьаӡаз, ԥыҭҩык ҳнаԥхьаны, иааркьаҿны иҳаиҳәеит
абас:
– Қырҭтәыла алҵра азҵаара ықәшәх. Егьирахь иқәшәыр­
гыло азҵаарақәа рызегьы ӡбахоит! – ииҳәаз инациҵеит
убас агәаанагара шрымоу ЦК КПСС Амаӡаныҟәгаҩ хада Л.
И. Брежневи аполитбиуро алахәылацәеи. Ашьҭахь, Л. В. Маршьаниа инапы наиқәикын, – ишәыӡбуа иҩны ишәҭ. Схаҭа
дсыдыскылоит, – ҳәарада, аилкаара мариан, аԥсуа жәлар
иззықәԥоз азҵаара хада – Қырҭтәыла алҵра азҵаара акәын.
Уи мап анацәаҳк, ҳаԥсадгьылгьы, ҳажәларгьы ачарҳәра
рзаҳуан. Иаҳҳәагәышьеит иааркьаҿны Аԥсны Аидгыларатә
Республика шҳамаз жәашықәса, ашьҭахь, 1931 ш. рзы ажәлар
ирмазҵааӡакәа, мчыла Қырҭтәыла ишалаиҵаз И. В. Сталин.
Убриаахыс Қырҭтәыла имҩаԥнаго аколониалтә политика
иаҿагыланы ишықәԥахьоу, ҳаизарақәа рыла.
Иагәылҩааны, машьынкала икьыԥхьны, сџьыба иҭан,
апрель (мшаԥы) 7–11, 1967 шықәсазы Аҟәа имҩаԥгаз аԥсуа
жәлар Реизараҿы ирыӡбаз:
Азныказ иаармарианы ибла нахигеит, ашьҭахь, аҵак
ду анеиликаа ибжьы ҭыганы даԥхьеит. Атекст хәыҷы, ацитата
ашьҭахь иаҵаҩын ажәлар ишырыӡбыз.
Инеимда-ааимдо аҳәара ҳалагеит Қырҭтәыла алҵра
иаҳагьы ишарӷәӷәо ҳаиҩызара, ҳаиашьара. Уаҩы ибартә
иҟан ҳара иаҳҳәақәоз шигәаԥхоз, аха зегь акакәын, уаанӡа
ииҳәахьаз даҽазнык иҳәеит:
– Ҳаҭыр зқәу аҩызцәа! Қырҭтәыла алҵра азҵаара ықәышәх,
егьирахь иқәшәыргыло азҵаарақәа рызегьы нагӡахоит. Ари –
аполитбиуро агәаанагароуп, – иаахиҵәеит.
Ахы заахаз ҳаиҩызаха ахыбра хада ҳандәылҵит аҵх наскьахьаны, ишысҳәаз еиԥш, ҵаҟа иаҳзыԥшыз аиқәырхаҩцәа
ираҳҳәагәышьеит иҳаиҳәаз. Шьҭыхшьа змамыз аидара
ҳаҵаланы ҳнеиԥырҵгәышьеит, аха еибаҳҳәеит адырҩаҽны
ҳаиқәшәарц, иаҳҳәо аӡәгьы иаҳзымдырӡо. Аргамаду

683

ҳҭагылеит ҳабацәа ирҳәахьаз: «Амшә иакыз, баба-баба»
– иҳәеит. Акыр ахшыҩҵак ду, инарҳәы-аарҳәуа, инықәҵааақәҵо, ишәо-изо даараӡа акыр сазхәыцит схазы. Бзиарас
иҳамақәаз раԥхьа игылан, ҳаизхәыцра, аизҵаара. Исыздыруам, еиқәхоу, еиқәымхоу, идумызт ҳгәыԥ аилацәажәаразы
ҳанеиқәшәалак, ҳгәаанагарақәа ақьаад ианаҳҵон, ашьҭахь
ахшыҩҵак ишьалашьынны, абырцкал икылхны ианаҳҵон, аха
абарҭқәа рахь ҳаиасаанӡа иаахтны иҳәатәуп, И. В. Капитонов
иажәақәа акырынтә еимаҳкит.
Қырҭтәыла алҵра мап ацәаҳкуазар, уи ирымуазар, егьирахь иааҳарҭақәо акымзар акгьы ҳҭахӡам ҳәа иаахҵәаны
ирҳәеит џьоукы. Уимоу, ҳахьеиқәшәалоз, – зынӡаск анеира иаҟәыҵит. Ԥыҭҩык аицәыхьшәашәара ҳабжьалеит. Арахь
«аҟаԥшьқәа». Аԥсны аԥеиԥш алацәажәаразы И. В. Капитонов маҵурала ивагылаша Аԥсны ахаан аӡәымзар аӡәгьы
дмаацызт. Даарышьҭит СССР знапаҿы иҟаз. Ииҳәаз ажәақәа
ҳанаҿагыла зыда ԥсыхәа ҳамам ӷацәас иҟаҳҵар, ҳзыхьчода?
Ргәырԥса ҳақәшәоит ҳазҭахым.
Ахаан исымҳәацт, сыгәгьы иҭамшәацт сара исҳәо ажәлар
иҟарҵоит ҳәа. Схы здыруазар аахыс, гәынхәҵысҭала еилыскаауан ажәлар еиҳараӡак изыргәаҟуаз, ишсылшоз исҳәон,
изыҩуан дара ирҭахыз. Уи азҵаара саԥхьа ианықәгылалак,
еснагь исыман сзызҵаашаз ауаа нагақәа, қәрала еиҳабацәаз.
Аха уажәазы, схазы исыӡбыртә сзызҵаашаз дысзымԥшааит.
Усеиԥш аҭагылазаашьа аӡәыр дақәшәозар, иабжьызгоит зегь
реиҳа ихәаша – ижәлар знысхьоу аҭоурых мҩа.
Еиҳараӡак азхәыцра салагеит, Аԥсны абӷашшара ԥызҵәоз
амҳаџьырра. Аимпериақәа аҩбагьы – аосманцәеи аурысқәеи
– рхықәкы акакәын – Аԥсны аԥсуаа рыда иаанхарц Кавказ,
аублаа ишрыхьыз еиԥш.
Аԥсны аҩнуҵҟа еиҿаҳаит афеодалцәа ринтересқәеи,
ихьыԥ­шымыз анхацәа ззықәԥози. Аамҭала аиааира ргеит
афео­далцәа. Инареиҵамкәа ԥшьынҩажәа процент аԥсуаа
наӡа­ӡа рыԥсадгьыл иацәыӡит.
Абзиара ацаҟьа ҳақәгылеит, хыхь сызлацәажәоз аамҭа.
Зашхәа уҭоу иашәа уҳәагәышьароуп. Исзааигәаз сҩызцәеи сареи араҟа ҳгәаанагара анеиқәшәа, иҳаӡбеит, уажәазы Кремль

684

иҳарҳәо ирцәаҳгап, ԥхьаҟатәи абиԥарақәа инарыгӡалааит
ҳаззықәԥоз.
Иҟарҵац иаҿын, ҳаичырчара, агәреибамгара ҳабжьаҵара.
«Аҟаԥшьқәа» анысҳәа Вл. Бровиков, хыхь сызлацәажәоз,
ҳаилацәажәараан, иныбжьаршәны дҳазҵааит: шәара, ашәҟәы
зҩыз, иабажәыҩуаз, шаҟаҩы шәеиқәшәоз? ҳәа.
– Ҳара иҳаҩуаз ашәҟәы маӡаӡамызт. Иҳаҩӡомызт анонимка. Иҩтәын ЦК КПСС аштаб хада иазкны, ҷыдала Амаӡаныҟәгаҩ
хада Леонид Илиа-иԥа Брежнев изыҳәан, – анаҳҳәа, еиҭах
дҵааит шаҟаҩы шәыҟадаз ҳәа.
Ашәҟәы знапы аҵаҩу рызегьы авторцәа роуп. Иахьаҳаҩуаз,
зны гәыԥ маҷын, даҽазны ирацәаҩны инеиуан. Иаҳдыруаз КГБ
иалақәаз дара рзыҳәангьы иахьаҳаҩуаз ауада ашә аартын.
– Ҳара иҳарҳәаз даҽакуп, – иҳәеит Владимир Игнат-иԥа.
– Абасҟак ауаа, уахынлеи ҽынлеи, ақалақь агәҭаҿы
иахьеи­қәшәоз зизымдыруаз, Аԥсны КГБ аиҳабы Л. В. Галустов, – ҳҳәеит. Ҳара ҳҟынтәи иззымдыруаз, аԥсышәала
иуҳәозар, ҳшьа зжәуаз. Милаҭла дерманын, аха гәы-гәаҵәала
дақырҭуан, Қырҭтәыла аколониалтә политика, иреицәоу
ақырҭуа иҟаимҵаша иара иҟаиҵон аԥсуаа ҳзыҳәан.
Инабжьаршәшәа иҳаиҭаз азҵаареи, иаҳҳәаз аҭаки, агәра
ганы сыҟоуп, Аԥсны мацара акәым СССР аҩнуҵҟа акәымкәа,
аҳәаанхыҵтәи ҳәынҭқаррак ахь дашьҭит.
Ҳазыхынҳәып, даараӡа акыр зҵазкуа азҵаара – Қырҭтәыла
азҵаара, уи алҵра азҵаара, аамҭала иаанкыланы, егьирахь
Аԥсны зыргәаҟуаз азҵаарақәа рыӡбара.
Арҭ амш хьанҭақәа раан. Ҳажәлар ихьанҭаӡаз ԥышәара
дуӡӡак хьыӡла ҳалҵит, иаадырԥшит ахшыҩи амчи, ҭаҷкәымк
еиԥш ишеидгылоу ианшәарҭоу. Ҳажәлар ҳагәра ргеит.
Аиҳараӡак, ҳаиқәшаҳаҭны, иҩны, икьыԥхьны, инапы иаҳаркит
Л. В. Маршьаниа.
Иқәҳаргылаз азҵаарақәа, сгәанала, раԥхьаӡа иқәургылаша
иреиуоуп, абна ахшьаара, атрубала Аԥсныҟа агаз аагара, Аԥсуа телехәаԥшра аҟаҵара, Аԥсуа университет аартра,
ашәҟәҭыжьра акьыԥхь бӷьыцқәа рыцҵара, ажурнал ҿыцқәа,
аҵарадырреи акультуреи ирызку уҳәа уб. иҵегьы.
Лорик Виссарион-иԥа ианиаҳҭа адырҩаҽныҵәҟьа иманы
дцеит Москваҟа.

685

Иззымдыруада Л. В. Маршьаниа дызлыҵыз ажәлар ачар­
ҳәара шырзиуз ҳаибашьраан. Иаахтны ҳаӷацәа дрыдгылеит.
Бзиарақәак ҟаиҵахьазҭгьы, ихаҭа анышә иаиҭеит.
Москвантәи ихынҳәра ҳгәы хыҭхыҭуа ҳазыԥшын. Дшааиз­
ҵәҟьа дҳаԥхьеит.
– Исиҭаз аҭел аномерқәа рыла санизас, И. В. Капитонов,
иара ихаҭа ишьҭихит. Ииҳәаз икабинет ашҟа снеирц, – ҿааиҭит
Маршьаниа, акоридор сыбжьаланы сышнеиуаз, ишьҭахь
хаҵак дицны даасԥылеит. Ишәасҳәоит ииҳәаҵәҟьаз ажәақәа:
Абарҭ ажәақәа рышьҭахь, инеисыркит исышәҭаз ашәҟәы. Убраҟа, акоридор
аҟны даԥхьеит: «Все ваши вопросы будут решены», – иҳәеит
ЦК КПСС амаӡаныҟәгаҩ. Л. В. Маршьан иҳәеит, акыр зҵазкуа
даҽа ажәак. Ҳарзаҳал хыхь иақәиҩит «Удовлетворить».
Аԥсуа жәлар рыхьӡала шәиҩажәижәабаҩык знапы аҵаҩыз
ашәҟәы иахылҵыз аҭоурых аадыруеит. Иҳауқәаз зегьы-зегь
раԥхьа игылоуп реиҳа ихадоу – аԥсуа жәлар агәра ахьыргаз,
ианеидгыла, рхы шеиқәдырхо.
