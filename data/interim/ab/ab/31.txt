Аԥҳәынҭшәҟәҭыжьырҭа
Аҟәа 2011

И в а н Ҭа р б а

И А Л К А АУ
Ҩ-томкны
2-тәи атом
Еиқәиршәеит А.Лагәлаа

Аԥҳәынҭшәҟәҭыжьырҭа
Аҟәа 2011

Иван Ҭарба. Иалкаау.
Ҩ-томкны. 2-тәи атом.
Аԥҳәынҭшәҟәҭыжьырҭа. Аҟәа, 2011. – 504 д.

© Ҭарба, И.К., аҭынхацәа, 2011
© Аԥҳәынҭшәҟәҭыжьырҭа, 2011

АМРА ҲАРА ҲҾЫ ИГЫЛОИТ
~ Ароман ~

Ҳара ҳқыҭа Амзаҿа ҳәа иашьҭоуп. Избан? Уа ин­хо
аӡәгьы уи дазҵааӡом, ианахьӡырҵазгьы, изахь­
ӡырҵазгьы уаҩы издырӡом, иаауеит ус, наџьнатә аахыс,
иара ахьӡ шамоу, абиԥара аҟынтә абиԥара аҟынӡа.
Сара зынӡа аҽа қыҭак аҿы сиит. Сабиԥазаҵәуп. Саб аибашьра ду аан дҭахеит, сангьы дыԥсгәышьахьеит. Аҵара
ду саналга, абрахь, Амзаҿаҟа саарышьҭын – аб­ра аус зуеит. Ашәҟә сыцҵан амҩа санықәырҵозгьы ақы­ҭа Амзаҿа
захьӡузеи ҳәагьы сагьымҵааит. Уи еиԥшу ақы­ҭа шыҟаз
саҳахьан, аха ахьӡ аҭоурых еилыскаарц са­гьашьҭамлеит.
Санааз аҽны инаркны саргьы Амзаҿа салашьцылан –
сқыҭа ҳәа сашьҭоуп.
Сара ԥсабарала, гәыла-ԥсыла – қыҭауаҩуп. Схы инаркны сшьапаҟынӡа. Аинститут сахьҭазгьы сқыҭа ҟазшьа
ҷыда анысныԥшуаз уажәы-уажәы исаҽԥнырҳәон.
Сара – сҳақьымуп. Арахә сырҳақьымуп. Ҳәара аҭахума,
сара сзанааҭ ҳқыҭаҿы зегьы еиԥшны иахәаԥшӡом. Шьоукгьы раԥхьа саниасуа рқьышә снықәҵаны, «арахә рҳа­
қьым дцеит» ҳәа инеилацәҟәы-ааилацәҟәны, сеибадырбозаргьы ҟалап, ус акәны иҟазаргьы – уи зынӡаскгьы
агәхьаа скӡам, сызлоу, аус зцызуа ауаа – амцхәгьы пату
сы­қәырҵоит, саҳаҭыр рбоит, – сзыԥсам аҟара, уи – сара
сзы зегьы ирыцкуп.
Сара сусура иаҵанакуа, уи зыԥсоу нагӡаӡаны издыруа

6~

~ Иалкаау

раԥхьа дгылоуп Харзаман. Уи сара сзанааҭ дахәаԥшуеит
абас: ауаатәыҩса зхәышәтәуа аҳақьым ибаргәызеи, ачы­
мазаҩ иҿы днеины, иухыҵуазеи, аҭаҭын уахома, арыжәтә
уҽадуцалома, иабаухьуеи, ишԥаухьуеи, иухьуеижьҭеи иҵ­
уазеи ҳәа шәкы-зықь ҭҵааны, акы иақәымшәаргьы акы
ишԥақәымшәари ҳәа хәшәқәак нылҩааны дцоит. Арахә
рҳақьым, уи – зынӡа аҽакуп. Уи зҿы еилымго, зыг-зҿы
амҳәо аԥстәы аҿы аус имоуп. Аҳаиуан ахы азеи­ҭаҳәом,
алақәа ҭаа иухәаԥшуеит, иаҵалаз азымдыруа, иа­хьуа, иахьахьуа еилкааны уара иухәшәтәыроуп. Нас ари мариа
усума?..
Харзаман арахә ртәы бзианы иахьидыруа акәхап ус
дзыҟоу, сзанааҭгьы иаҵанакуа, изыԥсоу, еиҳа еиӷьны изеиликаауа.
Аколнхараҿ аԥсаса рферма еиҿыркааижьҭеи еиҳа­быс
дшамац дамоуп, ԥсахра иқәӡамкәа, Харзаман. Аԥсаса
ртәы ҟаимаҭлаҵәҟьа идыруеит, ҵара далымгаӡакәа, ашә­
ҟәы змоу арахә рҳақьымцәа рахьтә дзеиӷьугьы дубап. Иареи сареи аусураҿы даара ҳаиқәшәоит, аӡәи-аӡәи ҳхеи­
барҭәаауеит.
Ашьамаҟа рфермагьы иақәҿианы иҟоуп. Уи еиҳабыс
иамоу Зафас Бигәаагьы зус атәы бзиаӡаны издыруа аӡә
иоуп. Аԥсасагьы ашьамаҟагьы ирыцу ахьшьцәа – ауаа
заманақәа ззырҳәо. Ҳколнхара иампыҵаку амал аҿы
арахә аҵыхәтәантәи аҭыԥ ааныркылом. Ҵабыргны, арахә
рааӡара ахьанаало аҭыԥ бзиахәгьы ҳамоуп ҳара амзаҿаа,
аха иҳалшо ала анапгьы рыгҳажьуам. Даргьы ирныԥшны
иҟоуп. Аԥсаса рацәаӡаны иҳамоуп, ашьамаҟагьы – убас.
Ӡынгьы-ԥхынгьы арахә ашьха иҳамоуп. Шьхарами нас,
Харзаман дахьынхо ушынхшәалакь! Абыржәгьы ҳа­­рахә,
аԥсасагьы ашьамаҟагьы, дара-дара рацәакгьы еицәы­
харамкәа, еизааигәаӡаны, ҳқыҭа аҩыҵа – ашьха ашьа­
паҟны игылоуп, рыҭрақәа рылагьы еиқәышәшәа иҟоуп,
нас, ашоура ианарӷәӷәалакь, шьхацан, иҳаманы аҩада
ҳҩаскьо ҳҿынаҳхоит. Аӡынреи ааԥынреи ара, ҵаҟа ҳәа

Иван Ҭар б а

~

~7

ҳахьашьҭоу, уажә иахьгылоу, ирхыргоит.
Арахә рус абри аколнхараҿы аҵакы ахьдуу азы ауп, саргьы аҵара саналга ашьҭахь ҷыдала абрахь сзаа­рышьҭыз.
Исыхьӡуп сара Алоу, исыжәлоуп – Нанба. Абасала, шьҭа
саргьы сызусҭоу еилкаауп. Асценаҿы артистцәа аны­хә­
маруа аԥарда зҽаваҵәахны ицәажәо асуфлиор иеиԥш
акәымкәа, саацәырҵны схы-сҿы уаҩы ибо, исҳәо са­ра
сҿы ишҭыҵуа агәра игартә схы мҩаԥызгар сҭахуп.
Сара – сышәҟәыҩҩым, аха ишәҟәыҩҩымгьы џьара
ихы еиҭеиҳәарц иҽазимкхьеи, – убас ауп саргьы. Ашә­
ҟәыҩҩы иԥҟарақәа сара срықәымныҟәакәа еилазгар­гьы – сԥышәадара ауп изхароу.
Амзаҿа зыҽны сааз инаркны амшынҵара салагеит –
ус сара схазы, аха нас убри еиԥш ахҭысқәа рыцә­қәыр­
ԥа сышьҭнахит, урҭ ааизыркәкәаны шәҟәык аҿы еила­
сыгӡарц, шьақәгылашьак рысҭарц сҽазыскит. Сара ҷыдала
сызлахәымыз хҭыск атәы анызыҩуагьы иџьоумшьан,
аԥхьаҩ, сызлацәажәо зегьы – исхысны ицахьоу, аҩра
саналагоз ишьақәсыргылахьаз зҵаарақәоуп. Ажәакала,
абри ашәҟәы хәыҷы сара снапала изҩит.
Аҳы, аԥхьаҩ, ҳаимҩалацәаз, усыцны сқыҭа уналсаалсыр – насыԥ дус исыԥхьаӡоит!..
Ирҳәоит, Амзаҿатәи аӡыхь инаҿыхәаз – уа дааным­
хар ҟалом ҳәа. Уи – ҵабыргыҵәҟьоуп. Сара схаҭа иԥыс­
шәеит. Абри адгьыл сшьапы анықәсыргыла нахыс Ам­заҿа
ада сара сзы аҽаџьара аԥсҭазара ыҟамшәа збо салагеит.
Аԥсҭазара амҩаҵәҟьа санықәла раԥхьа абра сахьаанагаз
акәзар ус сҟазҵаз? Иҟалап ус акәзаргьы.
Амзаҿа аҩадахьтәи аганахь ала – ахы ашьха ҳарак
дуқәа ркалҭ илоуп, аладахьала – ашьапқәа Амшын Еиқәа
ацәқәырԥақәа ирӡаагылоуп. Қыҭа дууп. Аҟәаԥа-ҿаԥақәа
агаҿантәи рхы ркуеит, нас џьара инҭаҳа-ааҭахауа, џьара
инеихагыла-ааихагыло, ее, нахьхьи, хараӡа ашьха ԥагьа
цыҩцыҩқәа рҟынӡа ицоит. Ахәажәҵәы згәылҵәрыз аҳам­

8~

~ Иалкаау

палқәа реиԥш, ана-ара аҵлақәа зықәгылоу ахәқәа наҟ-ааҟ
еиҿаԥшуеит. Урҭ рыбжьарақәа, адгьыл чашәра самсалқәа
рыбжьоуп. Ахәқәа, арахәыц зҿыкәыршоу адарды еиԥш,
рӡарақәа амҩахәасҭақәа рҿаҵәиуа ицоит. Даара ибеиоуп ари ақыҭа аҩыҵа шәаԥыџьаԥлагьы. Араҟа шәыр хкыс
иҟамло иарбану! Уи аҟара иазаауазеи – адгьыл џьанаҭ
ззыр­ҳәо ҳануп ҳара, амзаҿаа. Агәаӷь кауршәыр – аҿа
ахы­л­ҿиаауеит.
Ақыҭа аҳәаа аҩадахьала иахьаанҵәо, ашьха ашьапа­
ҟынҵәҟьа, ашәануа ихылԥа еиԥш, иахаршәу ахәада кәам­
ҟьаҿы, ашәаԥыџьаԥ рыбжьара ицәырҟьацәырасуа игы­
лоуп ҩнык. Убраҟа ауп дахьынхо Харзаман Ахба.
Абар, иаргьы ашьха мҩахәасҭа ианыршәланы дахьааиуа! Ихьаҭра изқәа икыдуп, ихмаҷыр хәыҷы иармарахь
ала имаҟа иадҳәалоуп, илабашьа ахьиҵаирсуа ашьанҵа
ацыԥхьқәа аҿыҵыдды ицоит. Маҭәамыцхә ишәым, еидара мыцхә даҵам, акыр иқәра шифахьоугьы, дааиуеит
дыццакы-ццак, дкалаӡа, деиҩаҳаҳа.
Харзаман ҭеиҭыԥшлагьы, ҟазшьалагьы – шьхауа­ҩы­
ҵә­ҟьоуп. Ихы-иҿы аиқәареи аԥшьреи еимаркуа, ашәым­
кьаҭ иқәҵан идырҩаз акәац еиԥш, еихыӷәӷәа-еиҵыӷәӷәа
еиларҟацоуп, каҷыра цәаҳәа анӡамкәа, иԥын­­ҵа маҷк
иҿарҵәишәа, акылҵәарақәа ҭбаа-ҭбаа­ӡа, иԥаҵақәа аӷареи
ашлареи аарылаԥсо иҿоуп. Иха­хәы ҟәашшӡа ишлахьеит, аха хәыцкгьы алымшәацт. Иб­ла­қәа, ашьха ӡиа иаҵәа
хәыҷқәа реиԥш, ила ҭрақәа аҩы­џьа­ра­гьы рҭацырцыруа,
хәашьрацк рыхӡамкәа, иџьымшь жәпа­рақәа рыҵаҟантә
иааԥшуеит.
Егьицлом, егьигхом. Уаҩҵас дышәны адәы даақәлазар
аахыс иеиҿкаашьа-ичаԥашьа аҽамԥсахит, ихигахьоу
ашықәсқәа ршәахәа ихы-иҿы маҷк иахьахьыӡсо уаҩы
иа­нимбаалозар. Иӡараҵәҟьа аҭыԥ ахьаалнахыз уаҳа ина­
хымшәацт. Иӡара иахҟьаны имаҟақәа лассы-лассы иԥ­
сахлоит. Ҿыц имӷаиҵаз амаҟа ац ахьынҭашәаз аҭыԥ
инахшәараны залшом, аиқәҳәалара аҭыԥ еиқәаҵәаӡа

Иван Ҭар б а

~

~9

ишану инеиҭамҵӡакәа иааихҵәоит, нас иаргьы аҽа ма­ҟак
наимӷаиҵоит.
Харзаман адунеи азна дышуаҩыразу, дышуаҩқьиоу,
ихы-иҿы ианубаалоит, ублақәа узиҟәгом, аҳалалрацәа
иҟәну уналашәкәа уцоит. Хәылбыҽхала, амшын ҭынч
ахықәаҿ утәоушәа, ибла ҵаулақәа казказуа рыҵа уан­
ӡааԥшыло уԥсудыршьоит, урҭ рыҵаҟа изаҟаразаалакь
цәгьа ҵәахым, игәыцқьара дара ирхуп. Днеибеиԥшны,
апатреҭ ҭыхҩы азныказы ауаҩы иҿыԥшылара кны иҭи­
хыз апатреҭ еиԥш, бзанҵы иҽимԥсахӡо дыҟаӡам. Дан­
гәырӷьо – игәырӷьара ԥшӡоуп, дангәаауагьы (арма­ӷьыр­
ма дгәааӡом), – игәаара ӷәӷәоуп. Ажәак ала, сха­ҵоуп ҳәа
зхы ԥхьаӡаны адә иқәу аӡә иҵахо уаҩым абзиараҿгьы
ацәгьараҿгьы. Уи иҿыԥшылара гәыбзыӷи иҳалалреи
иха­ҵара изаҟаразаалак акала ирзыларҟәуам. Ахаҵара –
аҿыԥшылара мчы аҭахымзар акәхап, гәыразыла ауаа рыбла ахыԥшылара зҽацәызыхьчо, иацәшәо, ишәа­ԥырҳаԥуа
адәы иқәу, зыҵа цқьам иакәзар ҟалап. Хар­заман аӡә ибла
дызхымԥшылогьы дыҟам, иара иб­ла инхыԥшылазгьы –
абри синымиандаз имҳәацт. Дуаҩы­разуп. Иламыс акәзар,
– дхәыҷы аахыс, иижәуа ашьха ӡыхь еиԥш, ицқьоуп.
Амала, абыржәы амҩа дахьықәу хәыцра-гәҽанызаарак
ицәа иалашәазшәа дыҟоуп. Уи ус аламалагьы иныԥшӡом,
аха иблақәа маҷк иҭааӡа, рҭрақәа рҭаныҟәара рцәы­хьан­
ҭоушәа икыдхалоит. Ԥаса еиԥшгьы дыццакӡом, иара из­
гәамҭаӡакәа иныҟәашәагьы иаагхеит.
Абар, шьхацангьы, шьхалбаангьы, иара мбатәӡакгьы
ицәыхарамкәа ацаҟьагәы иагәылхәрааны иаауа аӡыхь
аҿы, иԥсы ааиҭеикырц дахьынатәалоз даадгылт. Ихьаҭра
нышьҭаҵаны ахаҳә ҳаракы днықәтәеит.
Ацаҟьа амгәа аӡәы иҟама нҭаргьежьны иааҭихызшәа,
аӡыхь аҽыржәпаны кылҵәарак аҟнытә иҭыԥоит, нас,
аԥҳәыс бырг лыхцәқәа реиԥш, ацԥхьқәа рыҽԥыртлапы,
иҟәаш-ҟәашӡа инахьынҳалоит.
Харзаман ахаҳә ҳарак дахьықәтәаз иҵаҟа блала еимдо
дышнеиуаз џьарак дааҭгылт, ашәаԥыџьаԥ ирхыкны ии-

10 ~

~ Иалкаау

боз, иҩны ахыб иалыҳәҳәоз ауаџьаҟ иахагылаз ахы акәын.
Убри алҩа ҭыҵны ианнеиуа ауп уаҟа аӡә дшынхо анудыруа, абжьааԥны, ашьхара аҟнытә уанԥшуа, уаҟа ауаҩы
дшынхо узырдыруа изакәызаалакь акы улаԥш иҵашәом.
Иара уажәыгь ауаџьаҟ ахы алҩа ҭыхәхәа ица­ӡом, аха Харзаман ибарҭоуп, уаҳа аӡәымзараӡәгьы. Иара уи акәаԥ
гәаҭаны имоуп, ахьшьыцба еиԥш, ибла ҵар иаа­ҵашәоит,
егьырҭ уи икылԥш-кылкаауа иашьҭамзар иабарбарҭоу.
Иара инаҩс иҟоу аҩнқәа ибоит, аҳаракыра аҟынтә
иқыҭа зегьы далаԥшуеит, арахь иара инхарҭа иаҳа ишааи­­
гәоугьы абрахьынтәигьы иубарҭам.
Зеиԥш нхарҭа ҭыԥузеи Харзаман иабраа иалырхыз!
Иԥ­хьакырҭоуп, уаҩ дуԥырхагам, уаҩы уиԥырхагам. Ақы­­
ҭа зегьы аханы, ашәаԥыџьаԥ иагәылаҳаны игылоуп. Хар­­
заман дахьынхо изааигәа, арыӷьарахь, ахы зықәшәаз
амшә еиԥш, уахгьы-ҽынгьы агәрым-бжьы агәаҩара иҭы­
ҩ­уа ицоит ашьха ӡиас Аалыԥсҭа.
Нахьхьи, џьара, амшыни ажәҩани ахьааилалоз ирыб­
жьакнаҳаз акаҭа ашьапылампыл ҟаԥшь ылаҳаз­шәа, амра
хәацыхәаԥшьха илаԥш нақәшәеит, аҳаракы­рахьынтә дша­
хәаԥшуаз мацара, ашьшьыҳәа ҵаҟа ишлеиуаз иаргьы уаҳа
имбаӡо ацәқәырԥақәа иаарыҵахырҩеит. Иаргьы уажә­шьҭа
амш ахәларахь ишеихоз анидыргьы убас­ҟан ауп.
Ихмаҷыр ӡыхьла иҩарҭәны, днаҵахәхәа ижәын, амҩа
дықәлеит. Уажәы иаҳа дыццакит. Аҭаацәа еилгаанӡа аҩ­ны
днаӡар иҭахуп.
Амши аҵхи рҳәаа аилыргахагьы рамраӡакәа, Харзаман ихыхь, аԥҭақәа иаарылҵәырны, зхәы зыхшәаз амагана еиԥш, амзаҿа аахьынҳалт. Уи ашәахәақәа ашьха
мҩахәасҭа инаныԥсалт.
Абар, шьҭа зынӡа аҩны дазааигәахеит. Дааҭгылан
данԥшы, – ар рымца анааихсыӷь, ҭәырӷәла уахь ахәшы­
ԥырӷқәа дыршәызшәа, ажәҩан-гәы ыҵарԥшьыхаа ае­
ҵәа­қәа ааҿаԥсеит. Блала дааимдо аеҵәақәа днарыла­
леит иаргьы. Дыԥшаауеит, акыраамҭа дыԥшаауеит. Ииԥ­
шаауазеи? Ирылибаауазеи ахцәхәыц аеҵәақәа ахькыду?
Ҩаԥхьа иҿынеихоит.

Иван Ҭар б а

~

~ 11

Зынӡа днадгылт инхарҭа. Даангылахын, аеҵәақәа блала еиԥхьышьшьаауа дынрылалт. Абри аҟара икыд­быӷӷала,
акәҷарақәа реиԥш, ажәҩан иагәыҵаԥсоу ае­ҵәа­қәа рҟынтә
иара иеҵәа дашьҭоуп. Ааи, Харзаман иеҵәа. Ус хьӡыс измоу аеҵәа шьақәыргыланы ажәҩан аҟ­нытә илбааԥшуама,
мамзар?.. Ажәҩан аҿы макьаназы уи аҩыза аеҵәа аз­
гәаҭам. Уи аеҵәа здыруа адунеи ахьын­ӡанаӡааӡо Харзаман идагьы уаҩԥсы дыҟам. Аха изеиԥ­шроузеишь иара?
Дыргас иамоузеи? Егьырҭ зегьы рылкаашьас иеиҭозеи?
Иара убрыгь Харзаман ида аӡә­гьы издыруам.
Шаҟа ишәҭаху шәҳәала, уи ауаҩы иеҵәа дашьҭоуп.
Дашьҭаҵәҟьоуп. Изыԥшаару? Иааимԥшаакәангьы иаангыло иакәӡам. Маҷкгьы ҵӡом уажәшьҭа аеҵәақәа дры­
лаԥшуеижьҭеи, аха макьаназы имбац.
Шаҟа ирацәоузеи даргьы! Рызынтәыкгьы рыблақәа
ыргызмалны ирҭаԥҭаԥуа илбааԥшуеит, аҽырбаразы еиц­­
цәырҵызшәа. Ҵабыргны, аеҵәақәа зегьы Харзаман ихы­
хра иашьҭоушәа, алацәҟәра иаҿуп, аха иара иеҵәа иԥ­
шаауеит, иара иеҵәаҵәҟьа, уаҳа акымзаракгьы, егьырҭ
драҩсны дцоит, дцоит... Ус данбанӡацои? Шаҟа еҵәа дырхысрызеи? Зеиԥшырҭаны икыдузеи иара? Рылкаашьас
иҟаиҵозеи? Иаргьы шьҭа ицәырҵындаз!
Абар! Абар иахьшеишеиуа уи аеҵәа! Абар, аеҵәақәа
зегьы аҽаарылкааны Харзаман иахьиҿаԥхаз! Иаргьы
уажәраанӡа Харзаман иахьимбоз гәхьаанагозшәа, игәы­
ҳәны ацԥхь шәахәақәа рыла уи ихы иҭалеит, игәы иҭа­
леит, иблагәқәа рҽынхырԥсалеит. Харзаман адгьыл
аҟынтә, аеҵәа ажәҩан аҟынтә, абри аҟара шрыбжьазгьы
еибаԥшаан, еилаҵәеит, наҟ-ааҟ блала еибарԥхоит. Ае­
ҵәагьы аҵх лашьцара ԥсаҟьаны адгьыл ахь изааԥшуа,
аблақәа ҭыџьџьо изыҟоу ак абарц акәхап. Илашо зегьы
баша имлашозаап, аӡә ибла иҭаԥхарц, аӡә абла дҭаԥхарц
ауп аҽызцәырнаго.
Абар, рыблақәа рзеиҟәымго, еиҿгәыҳәааны Харза­
мани иеҵәеи ахьеиҿаԥшуа! Урҭ баша еиҿаԥшрым, гәын­
хәҵысҭала еибадыруеит, рымаӡа, рыргама еилоуп, еи-

12 ~

~ Иалкаау

мадоуп, абри аҟара шрыбжьоугьы рыла хәыцқәа ааи­
дыслартә аҟара еизааигәоуп. Дара ртәала еицәажәоит.
Аеҵәа шыҟазаалакгьы Харзаман уи агәра ганы дыҟоуп.
Иаргьы уажәы уа аеҵәа дацәажәаҵәҟьо даҵагылаӡам,
аха еицәажәошәа игәы иабоит, иара игәҭыхақәа, игә­
ҭакқәа, зегьы збо, изаҳауа убри аеҵәа заҵәык ауп. Аҽа
еҵәак акәым, убри ак заҵәык. Уаҳа зҽызымԥсахуа, хы­
ла Харзаман ихьӡала ицәырҵуа еҵәахарушь нас иа­
шаҵәҟьаны убри? Изаҟаразаалакь дырга ҷыдак аманы
иаргьы игәеимҭацт, аха есуаха абраҟа аеҵәақәа ажәҩан
иахькыду иара ирылибаауеит, аҽа еҵәак еиԥшымкәа,
хыхьынтә иџьоуџьоууа илбааԥшуа еҵәак. Амала есуаха
(ҳәара аҭахума, аеҵәақәа анцәырҵуа) ҿыц иԥшаалатәуп.
Анс акә, арс акә уи ауаҩ иеҵәа аԥшаашьа иара идыруеит,
иара итәала, макьана дагьымҩашьацт.
Харзаман иеҵәа зеиԥшроу здыруазаалакь! Адгьыл иқәу
ауаа зегь рыцԥхьаӡа еҵәак-еҵәак лаша-лашо ажәҩан агәы
икыдума? Зегь рызхара ҟаларушь? Изыԥхьаӡада! Ҷыдала
сара сиеҵәа ҳәа акгьы гәаҭаны исымаӡам. Амала, аиашазы аеҵәақәа бзиа избоит, аеҵәақәа зегьы неибеиԥшны,
ак нарылымкаакәа. Аха Харзаман ихатәы еҵәа имоуп, ажәҩан икыдыԥсалоу зегьы ирылибаауа, иара изы
ҷыдала илбааԥшуа, игәы иҭаԥхо, иԥсҭазаара анарха азҭо,
иҩны-игәара иахылаԥшуа, уаҵәтәи амра гылаанӡа имҩа
зырлашо.
«Ушеишеила сиеҵәа, ушеишеила, сымӡырха уҭаҷҷала
есуаха!» – аӡәы иаҳарҳәа дшәозшәа ажәа мҳәаӡакәа, игәы
иахьааҭеикыз иааҭмыжькәа, доуҳала аеҵәа дна­цәажәаны
аҩныҟа иҿынеихеит Харзаман.
Агәашә аартны ашҭа данынҭала, ҵаҟа ишьҭаианы,
ашьапқәа амҵызшәа иҳәазаны, иҟуҵәыуо, агәы ԥшаауа
иааиуаз ала Былгьа илаԥш нақәшәеит. Уи агәыԥшаареи
агәырӷьареи рыбжьы еилаҵәаны агәы ҵнакаауазар акә­
харын, аԥшәма ианизааигәаха, иаҳа-иаҳа еиҵа­қьуа, агәы
ҭамгыло, аҽааизганы инышьҭыԥаны инеигәыд­хахалеит.
Харзаман аҩныҟа дыҩналаанӡа зегьы раԥхьа иԥылаз
Былгьа ахы ааишьшьит.

Иван Ҭар б а

~

~ 13
2

Сара раԥхьаӡа Амзаҿа санааи, аԥшәымарҭас Харзаман иҩны машәыршақә инысымкылаӡеит. Аиашаҵәҟьа
уаҩы иҳәозар, ауада ҭацәы змада ҳәа ҵаатәыс, ԥшаа­
тәыс зынӡагьы исмоуит. Ақыҭа анапхгара шәҟәы исыцыз аныдсырба (урҭгьы заа ирдыруазар акәхарын сара
саара атәы) еигәырӷьаны исԥылеит, аԥшәмарҭа ахь­
ныс­кылашазгьы иаразнак исарҳәеит. Мап ацәыскыр –
иззацәыскышаз акгьы сымамызт, сақәшаҳаҭхар акәын.
Амапкыхагьы смоуит. Сара уа снеиаанӡа сус рыӡ­ба­хьа­
заарын. Сара исымоу сзанааҭ акәхап еиҳаракгьы Хар­
заман иҩны сназгаз. Сақәшаҳаҭхеит.
Сақәшаҳаҭымхар еиӷьзаргьы здыруадаз. Цәгьарҭаны
снанаган акәым ус сгәы изаанаго. Еиӷьу ҩнаҭак ма сашь­
ҭазма! Амала, закә ҩнаҭоузеи сзыҩнанагалаз! Сара сҭаа­
цәа рыԥсы ҭаны, аҵара салган санаауа амш иазыԥшны
агәашә илагылазшәа ауп сышрыдыркылаз Харзаман
иҩнаҭаҿы. Иара уажәыгьы сани саби рыҩны сыҟоушәа
ауп схы шысыԥхьаӡо. Асасра мышкгьы аныҟәгаха саз­ра­
ӡада, иаразнак аҭаацәа снархыԥхьаӡалахеит. Иара убри
акәхеит зегь реиҳагьы сара исцәыхьанҭахаз. Сасҵас уа­­
хык-ҩаха срылаԥхьаны сцандаз исыбаргәыз! Усҟан зым­
ҵәыжәҩақәа ирықәиҭны иԥеиԥеиуа ақыҭа иахоу аԥсаатә
сеиԥшымхози!
Аԥсуа ҵаси аԥсуа ламыси ишақәнагоу рныҟәгара имариоу усума! Аханатә аахыс Харзаман иҩнаҭа сааӡазшәа,
исхатәны, салаԥхьаӡаны сҟалеит, еиҳаракгьы сызлаз,
сыз­лачоз аџьабаа рыдызбало, ак рыдысҵоны акәым,
аб­забаабара аганахьала. Дара зегьы пату сықәырҵоит,
сымаҵ руеит, сыфара иагым, сыжәра зҳәаз иеиԥш, сыла
ихыԥшыланы сгәы иаҭаху зегь рдыруеит. Џьанаҭ агәашә
сзаатызшәа сыҟоуп. Аха сара сзыниаз аҭагылазаашьа
аны­ҟәгара мариоуп ҳәа аӡәыр игәы иаанагозар, дҩа­
шьоит. Даараӡагьы дҩашьоит. Да, шәазхәыци имариа-

14 ~

~ Иалкаау

зар уфатә, ужәтә, ушьҭаларҭа, угыларҭа, умаҭәа-уҩыҭәа
– зегьы ианаамҭоу ихианы, иуԥылоит, урҭ зегьы ҟаҵа­
тәыми, аџьабаа рыдбалатәыми, арахь уара урҭқәа рзы
капеик аԥара рыдугалар ҳцәа ԥуҽырц иақәукыма ҳәа
иуҿадырхьуеит, ахаан азы ирхамышҭуа ргәы нурхоит, абжьарак уи аҩыза аҭагылазаашьа уанҭашәалакь уара ухы
ҟәнушьо, ухы ахубаауа уалагоит.
Харзаман иҭаацәа аџьырмыкьаҿы икылганы ак рым­
ҭиуазар, рашҭа иҭалаз аӡәы изы иҟарҵо ахарџь ахьӡала
рыҩнаҭа ҟәрышьк ҩнанагалар руам. Харзаман имацара иоума, ус ауп макьаназы, шамахамзар, аԥсуаа зегьы
шыҟоу. Иҟоуҵараны иҟоузеи, уанышәароуп, иагьа иу­
цәуадаҩзаргьы уҽанураалароуп, уаҳа ԥсыхәа умам. Саргьы, абар, санышәан саауеижьҭеи иҵуазеи, аха уажәшьҭак
иаасылыжжуеит, исцәуадаҩхаҵәҟьеит. Ауадаҩхара мацара аҟны сыҟандаз!..
Ауха, саргьы сналаԥхьаӡаны, аҭаацәа зегьы аҩны ҳаи­
зеит. Аӡә дагым. Амаҵурҭаҿы наҟа-ааҟ аишәа ҳаха­тәаны
уаххьа афара ҳаҿуп. Аҭаацәа амаҵурҭаҿы алҩақ афҩы
ҩнышәшәо аишәа иахатәаны акранырфо еиӷьу иҟоузеи!
Амала, уи зегьы иаурдырхуа. Харзаман иҩны сас дахьӡак
даныҟоу мацароуп акәасқьаҿы еиҵыҵуа астол фатәыла
иандырхио акәымзар, абжьааԥны, ҳара ҳафара-ҳчара
ахьеиҿкаау амаҵурҭаҿ ауп. Аишәа аханы, ишахәҭоу еиԥш,
аҭаацәа иреиҳабу, аԥшәма Харзаман дтәоуп. Иарӷьарахь
– Харзаман иԥа Алиас, иармарахь – сара, снаҩс – Алиас иԥҳәыс Дес, Алиас иармарахь, сара сҿаԥхьаҵәҟьа – уи
иԥ­ҳа Амра. Абарҭ ҳауп абра аҭаацәараҿы иҟоу, еишәак
иқәчо, хыбрак аҵаҟа иԥхьо.
Аҩнаҭа дагуп Харзаман иԥҳәыс. Уи лыԥсҭазаара дал­
ҵижьҭеи акрааҵуеит, сара санаагьы ҳәанҳәахла ауп
ишсаҳаз. Джуп лара аҭыӡҭыԥ иахьаҵанакуа, Харза­
ман адунеи ахьаанҵәо аҭыԥ еиԥш дызхәаԥшуа – абахә
ҿыцәааны иахьынашьҭу азааигәара, аҭаацәа рны­шәын­
ҭраҿы. Уаҟа ижуп Харзаман иани иаби, иабду, уи иаб

Иван Ҭар б а

~

~ 15

иашь­­цәа. Анышәынҭра иакәыршаны дауарла иҭах­каауп,
иара уи анҭыҵ ацәашьы еиқәаҵәақәа реиԥш, аны­
шәынҭра ԥшьыркцаны иааргәылакны, аԥсаҵлақәа гылоуп. Анышәынҭра аҩнуҵҟаҵәҟьа еиуеиԥшым ашәҭқәа
рацәа­ӡаны еиҭаҳауп. Аӡәгьы баҟа изгылаӡам, ижу зегьы
рханы амармалташьқәа лаҟә-лаҟәны рсахьақәа рҭасаны
ирхагылоуп.
Харзаман акрыфара даналагозҵәҟьа, иԥҳәыс дахь­
тәалоз, уажәы иҭацәу аҭыԥ ашҟа даанаԥшны, акрыфара игәанарԥхарц азы хьӡыс иаҭаны имоу, аҩы зҭаҭәаны
астол иқәгылаз аҵәца хәыҷы нҭыркәкәаны ижәит. Аха
ҳара, астол иахатәаны ицчоз иҳаҳартә еиԥш ажәа мҳәа­
ӡакәа ауп уи аҵәца шҭаирцәыз. Ҳара иаҳмаҳаит, аха уи
баша ус ижәӡом, сара игәаҭаны исымоуп, аҩны да­ны­
ҟоу есқьынгьы ус ҟаиҵоит. Иара имаӡоуп, сара игәы
рты­­туа сызҭаларызеи. Уи иԥсцәа рыԥсы изҭаҵом, аха
игәы иҭицаргьы иҭахымзар акәхап, игәы акәым, иаш­ҭа
инҭыгангьы иоуимыжьит, уааԥсырала ианрызҳа еиҿы­
ҵызшәа, шҭакы еицҭанхошәа иԥхьаӡоит. Усҵәҟьа шакәым
иаргьы имдыркәа, аха иҽалаижьжьоит иааигәа иҟоушәа
ахьибо.
Урҭ игәаларшәаны, агәырԥшаага ажәақәа ҳәаны аҩ­
наҭа агәырҩа бзанҵы иҩнеимгалаӡацт, уи иҩнуҵҟатәи,
адәахьы ицәыримго, иара ихатә усуп, иара абыржәгьы,
уаххьа афара ҳахьаҿу, изаҟаразаалакь гәырҩарак ашәаԥшь
ихы-иҿы иқәиҵом, аҟәандареи аҳалалреи ибла гәыразқәа
ирхыҷҷаны зегьы иҳалаԥхоит.
Ҩнаҭа хаауп, ҩнаҭа ҟәандоуп, аиашаҵәҟьаз, сара са­
хьыҟоу! Иуфогьы хааны иуфоит, урыԥҳақәеи угәи аус
дзыруа, илбааудо аҳауагьы ласуп, ицқьоуп.
Амала, рыцҳарас иҟалаз, сара схы сҩаханы саԥхьаҟа
сзыԥшуам, сыблақәа исымҵагылоу афатә зну ачанах
изаныҵуам, уи ада ак сымбошәа, сгәыҳәӡаны сыҟоушәа
сҟанаҵоит, ишыԥшӡамгьы здыруеит, схы сзаиааиуам
акәымзар. Насҭха сгыланы схы сахәаԥшуазар, егьа сыч­
чархәуп. Ари зеиԥшрахазеи: саб дышьны сыхәда ды­

16 ~

~ Иалкаау

қәу­шәа сцәа-сжьы ахьанҭара зегьы схы иахьнырҳаланы,
сыблақәа ахьҭоу рымбо срылатәоуп. Ус сырбаҵәҟьозар
рыгәнаҳарагьы, ррыцҳарагьы сызгарым. Изыхсырҟьозеи
уҳәарауазеи! Шьоук рыфара-рчарагьы, рыԥсҭазаарагьы
хааӡа, иҟәандаӡа рыҩны иҩноуп, сара саакылсын, мра
зыҩнамԥхаӡо ауада еиԥш, рыҩны сыҽнаԥысшьит.
Сыфатә аӡәы иаасымҵԥааны игар ҳәа сацәшәошәа,
сҽахарбабан сахатәоуп аишәа. Шаҟа иԥшӡамзеи! Шаҟа
иԥшӡамзеи, аха иҟасҵарызеи! Сызрылаԥшуам, аха гәын­
хәҵысҭала, цәала-жьыла избоит, сара сеиԥш рҽеи­ҵар­
ӷәӷәаны акәымкәа, имыццакӡакәа ҭынч итәаны акрырфоит. Сара ар сышьҭоушәа, хыма-ԥсыма схәы сахоуп. Зегь
раԥхьа акрыфара саналгалаҟгьы абас стәоума, уаҳа хҩа­
хашьа сымаӡамкәа?
Уахак зынӡа ибжьаӡӡама, есчан, абжьы ҳгәы кыл­
на­­ҵәо, ҳшьапқәа аҽынарыхьшьуа, иканҵло, уажәуауажәы аишәа иҩадхахалоз азхь иагаша ацгәгьы. Уи ма
иаацәырҵыр, саҵаҟьошәа сҽынахысымгаларызи, слах­
ҿыхшәагьы сааҟанамҵарызи. Ацгәыԥсра иагааитеи, иа­
баныҵашәкәеи!
Схы сымҩахаӡакәа, саԥхьа иқәгылаз аҵәца аақәыхны,
аҭаца ԥхашьа леиԥш, сааҟәындҟәындын сыварахь сҿы
насырҳәын, акыраамҭа сҽадырхаланы иҭаз аҩы зжәит,
ашьҭахь, иара аҭыԥаҿы иқәсыргыларц санаахьаҳә, аӡы
хьшәашәа иацәшәаз аӡыршы дӡааҳалеит ҳәа, Амреи сареи ҳаблақәа ааиқәшәеит. Али-ԥси рыбжьара ауп уи шы­
ҟалаз. Азныказы, афы заахаз иеиԥш, соуразоуроу амцабз
насхыддит, нас сҟәартәрақәа зегьы аус рымуа иаасымнахит. Аҵәца хәыҷы азна изжәыз аҩи, Амра лыблақәа
сызҭадыршәыз ашоуреи ааицылан, ипаҟә-паҟәӡа сылахь
иаалпыҟҟеит аԥхӡы цәыкәбарқәа хьшәашәа-хьшәашәаӡа.
Лара уаҳа ма дмааԥшуандаз сара сышҟа, ҳаблақәа еиҭеи­
қәымшәахындаз!..
Уаххьа ашьҭахь Харзамани сареи ҳаицәажәо акәас­
кьа абарҵаҟны акыргьы аҵх аагеит. Амра лани лареи
амаҵурҭаҿы ачанахқәа еилдыргон, арԥхара ада егьаҭа­

Иван Ҭар б а

~

~ 17

хымкәа, уаҵәы досу ҳусқәа ҳрыхьӡарц азы шьыжьхьагьы дырхион. Алиас, дааԥсаӡаны дыҟазар акәхарын, заа
дышьҭалеит.
Саргьы сышьҭалт. Скаруаҭ ааигәара аҟәардә иқәгылаз
алампа алашара иаагсырхеит. Аҭаҭын сахо аиарҭаҿ сышь­
ҭоуп. Маҷк сыԥсы ааивызгеит, схи сареи ҳанеизаанха
аԥсгара снаҭеит. Аха зегь дара роуп, сзыцәом. Аҭаҭын
са­­хоит, сеиҭахоит, ауада иҩнасырчыз алҩа аԥенџьыр
аҟынтә иҩнасуа аԥша еиланаргьежьуеит, ԥыҭ-чыҭкгьы
адәа­хьы идәылнацоит, аха усгьы аҽамҭакәа, инапыршьшьуа аҭӡамцқәа инархьысӡо иҩнацәқәырԥоит. Аԥшеи
алҩеи хыла-гәыла еибаркәымпылуа ауада иҩноуп.
Алампа зынӡа исырцәеит. Издыруада алашьцара сы­
ҵа­хар, ацәа иаҳа лассы сатәнатәыр?! Заҵа ацәа сымԥан
имааира, схәыцрақәагьы саргьы ҳгииуа, агага еиԥш,
аҵых ҳалахеит. Снаҳәит, сааҳәит, сгәы аҩада иҩасырхеит,
сыблақәа еихасырӷәӷәеит, насх зынӡа сааҳәны ҿыцха
сиеит, аха уаҵәы иааг, иамуит! Иамуҵәҟьеит! Сыблақәа
алашьцара излазгьы рызмырхакәа, лашара шәахәацк
џьара изрывҵамлартә еиԥш, сылацәақәа рыҵаҟа иҭаршә­
ӡаны ихәыҵаҵәахны ишсымоугьы, сара алашарахь срыманы ицоит. Знык сзыцәондаз, ԥхыӡла сахьыргалакгьы,
исдырбалакгьы...
Сишь, абар, шьапышьҭыбжьқәак слымҳа иааҭаҩт! Ааи­
гәаӡа, зынӡа ааигәаӡаҵәҟьа. Схәы-сжьы қақаӡа иааилагылт, сылацәақәа сара сыцхыраарак ҳәа рҭахӡамкәа дара
рхала аҷараҳәа иаахтит. Сааҳәны арыӷьарахь снықәиеит,
аҭӡамц лашьцарахь сҿы рханы.
Ашьапышьҭыбжьқәа хрыжь-хрыжь исаҳауеит, абар,
абар, ааигәаӡа сара сыздиалоу аҭӡамц анаҩс. Амра луадаҿы
дааин, дыҟәбаҟәшәо дыҩноуп. Ашьапышьҭыбжьқәа ина­
рыԥшьны,лыҵкы,ларалцәа иаду,лыҵкы ашәыршәырбжьы
гацыԥхьаӡа ажәытә ӷәы-ҩны аҭӡамц аҵаӷара иалыҩны
сара исхьысны, сцәа сааҭанарӡыӡоит. Дышьҭаландаз ларгьы шьҭа лассы...
Ҭынчрахеит. Бжьы ҳәа акгьы гаӡом сгәылараҿтәи ауа­
даҿы. Амра дышьҭалт. Уажәшьҭа ма сзыцәандаз!..

18 ~

~ Иалкаау

Аҵх лашьцара сыԥсы аҵаршәны, слымҳақәа кыдҵаны,
аӡырҩра саҿуп. Абар, зынӡа сҿаԥхьаҵәҟьа, Амра лыԥсыԥ
лагаҩагабжьы, аӷәтәы ҭӡамц абжьыккарақәа ирыбжьыҩ­
ны иахьсаҳауа! Дыцәеит. Дкара-ԥсараха дыҟамзи, ахч
татара лхы шықәылҵазҵәҟьа дынҭаҳәахаа ацәа дагәы­
ҵаҳәҳәа даманы ицеит. Лгәы рҭынчны дыцәоуп. Иаа­шаан­
ӡа, лусқәа адәы днықәыргалаанӡа, ацәа хаара дытҟәаны
дамоуп, ишаҭаху иара анапаҿы дыҟоуп. Илыбаргузеи!
Сарах, уи ацәа далҵны, лԥынҵа ԥшӡа хәыҷы иҭыҩны
сара сҟынӡа иааҩуа аԥсыԥгьы ныбжьаӡыр ҳәа сшәаны
сыҽмырҵысӡакәа сышьҭоуп. Иҟәандашьшьыраӡа, аԥша
снылдошәа, уи лыԥсыԥ сыхәда иаҵашьқьыруеит. Абжьы
ахьсаҳауа усшәа избоит.
Еҳ, абри аҭӡамц ҳабжьамзар!..
Сара сгәы аԥсы ӡаны иахьҭаршәыз, лара лгәеисыбжьы
анаҳа, аҽазнымкыло аҭра иҭыԥан ицоит. Дырҩагьых еиҭа
сара сгәышԥы аҿаргылашәа иааныскылоит акәымзар, аӡы
иааҭԥааны ачалт иандыршәлаз аԥсыӡ еиԥш, иҭаԥҭаԥуа
аҭӡамц иазнымкылакәа луада аҽыҩнанаршәыр ҟалап.
Инызкылода уажәшьҭа уи! Аха иахароузеи агәгьы? Иара
азааигәаӡа, ӡакы еиҳагьы бжьамкәа, асааҭ бзиа астол иа­
н­ықәу еиԥш, аҵх ҭынч иалыҩны, гәык абжьы анаҳауа,
аҽнадҵаны, иаргьы уи аҽнақәыршәаны аус аулар аҭахуп.
Аа, нас, адунеи ааршазар аахыс ус ами ишаԥу, ҩ-гәык лаԥ­
шықәибаҵаны ианаагәеибаҭа, рҽааидырҵаанӡа ҽеиқәкы­
шьа рымоума?
Еҳ, абри аҭӡамц ҳабжьамзар!..
Аҩнаҭаҿы сара сыда зегьы ҭынч, ргәы раҳаҭны ицәоуп.
Аӡәгьы гәҩарак иманы, ицәа зырҟьалаша еиԥш цәа­
лашәара бааԥск изҵысны ииарҭа ихы нылаимҵеит. Лара
Амра баша ԥхыӡкгьы даламзар ҟалап, дыцәеижьҭеи лҟыт­
бжьыкгьы мгацт, лыԥсыԥ лагаҩагарагьы инеибеиԥшны,
ааиҭашәарак амоуцт. Зегьы, аҭынчра рхаҩаны иахьчо,
ргәы каршәӡаны ицәоуп.
Нас сара соума аҵх лашьца дагәара зҽалакны абраҟа
иҟоу аҭынчреи агәыраҳаҭреи еилазгарц аҩнаҭа иҩналаз?
Сзаауаз сара абрахь, Амзаҿаҟа?.. Сзаауаз?..

Иван Ҭар б а

~

~ 19
3

Ашьхарахь иааимыггеит. Макьаназы ԥшшәахәы еилга змамкәа ицәышҳаби-цәышҳабиӡа уахьынтәи зҿаазхаз
ашәахәа мчыдақәа ауха ашҭа иқәҳәыз аӡаӡа, уажәыраанӡа
ицырцыруаз, аблақәа аархәашьит, нас зынӡа аҳаскьын
аиаҵәара иналархәашаны иагеит. Аҵлақәа рҟынтәи,
ашәыр арҭқәа ҿышәшәаны икаԥсошәа, абық-сық рыхга ашҭа рыҽнықәрыԥсеит акәытқәа. Рыҽдыршәшәеит,
иааи­лаҟарҟарт, нас иҟәынд-шәындуа, ршьапхыцқәа ры­ла
анышә бӷьаҭны рыцқәа ныҵакшо ашҭа инықәлеит. Ҿааихак
ҟарҵомызт, дара ртәала иҳәацәон, издыруада урҭ рыбжьы
иаанагоз – ҳара усгьы адәы ҳзықәу аӡәы ҳихәхарц ауп,
убри аҟнытә ҳаԥсы ҭанаҵы ари адунеи аҿы иаҳзыԥҵәоу
ҳахәҭаа ианаамҭоу ма иҳаулааит ҳәа акәызҭгьы?
Ари аҩнаҭаҿы, кәтыбызшәаҳәа адунеи аҿы акрыҟа­зар, зегь реиҳа уи еилызкаауаз аԥшәма ԥҳәыс Дес лкалҭ
азна аџьықәреи аныԥсаланы амаҵурҭа даадәылҵт.
Харабӷьара ашҭа иқәыз акәытқәа, Дес дшаацәырҵыз
еиԥшҵәҟьа ргәырӷьабжьы ашҭа анҭыҵгьы инаҩуа еиба­
рыҩны лара лышҟа еихеит, хара иҟазгьы, егьырҭ акәытқәа
рҟнытә адырра анроу, адгьыл рацәак рҽаҟәым­гацәакәа
инышьҭԥрааны рҿаахо, акәапа-сапаҳәа лыкәша-мыкәша
рҽынкарԥсеит. Зегьы еихыԥа-еиҵыԥо, иҵыхәаршәшәо,
рхы аԥшәма ԥҳәыс лгәарԥхаразы еиндаҭлозшәа илыкә­
шаны еилааҭыруан. Дес лкалҭ уаԥсҵәыла аџьықәреи ҩежь
ааныхны ирылалыԥсо лҿаалхеит.
Акәытқәа рхы рызнымкылакәа аџьықәреи рыцқәа
ахь­­каԥсоз иақәпапон. Заа зых иахәаз еиҳа игеит ҳәа
шыр­ҳәо еиԥш, атыгә-сыгәҳәа рыцқәа анышә иқәкшо
иааи­лалт. Ахьҩажь ԥара ҿырпқәа реиԥш акәытқәа лас­
ӡаны аџьықәреи цырақәа ахьырыҟәшәоз, рҟарҟқәа ирҭа­
хьархьарны ирыӷраԥсон...
Иара убри аамҭа иақәыршәаны ахҵысҭа даахыҵны,
хҭарԥа шкәакәаҵас ампахьшьы ижәҩа иқәыршәны ашҭа
дааҭалт Харзаман. Уи арҩаш аҟынтәи дааиуан.

20 ~

~ Иалкаау

Иахьатәи ашьыжь мацара акәӡам, Харзаман ихы идыруа дааҟалеижьҭеи, ӡынгьы-ԥхынгьы, есышьыжьымҭан,
аҩнашьҭахь абахә еиларҭәара ҳаракы иахыҽҽаны иааиуа
арҩаш-ӡала инапы-иҿы иӡәӡәоит, ицәа-ижьы иахьиршоит,
иҽалаирыхьуеит. Ашьха ӡы хьшәашәеи шьыжьымҭанӡатәи
аҳауа цқьеи уи длыхҿыхӡа, деилыхха, дласкәантраӡа, ахаҳә
нышьҭԥааны, ихаԥыцқәа рыла еилаҟәыбаса иҟаҵаны
илбааидартә еиԥш игәы цыхцыхуа дҟарҵоит.
Харзаман ашҭа дықәланы дшааиуаз илаԥш Дес иан­
лықәшәа, игәынамӡара ахылҩа-ԥсылаҩ агәылхәхәа инар­­­
ҵа­улаӡаны даақәыԥсычҳаит. Ус, иара ихазы даа­қәыԥ­сыч­
ҳаит. Издыруада иҭаца дицәымӷзар? Изаҳа­хьада! Бха­хьы
быџьымшь ыҟоуп ҳәа леимҳәацт. Лара лакәзар, – лабхәа
игәы иамыхәо, игәы цәызҟьаша гәынҷыхьажәак ма иаа­
лыҿшәахьоума абри аҩнаҭа дааҩнанагалеижьҭеи. Аԥ­
саҭа уаҩы иҳәозар, Харзаман иҭаца мыцхәгьы бзиа
ди­боит. Убла дхыршәлазар дхухрым. Иара да­хьеи­ҳабу
аҟнытә аԥсуараҿ иаҵанакуам акәымзар, лара ди­нықә­
лартә аҟара бзиа дибоит, ҳаҭыр лыкәиҵоит уи. Ама­ла
зны-зынла игәы дрыцҳанашьоит Харзаман иҭа­ца. Инаг­
ӡаны, лара иахьынӡалҭахыз, иара Харзаман иахьын­
ӡаиҭахыз анасыԥ наӡа лмоуит ахшара рганахьала. Чмазарак иаахҟьан Амра лыда уаҳа хшара дылмоуит Дес.
Аҭаҳ­мада уи анааигәалашәалак, иара ида уаҩы имаҳауа
иныҵакны дынцәыҵақәыԥсычҳауеит, убри аҟара ауп,
уаҳа иҟаиҵарызеи! Ҽԥныҳәаҵас акәӡам уи зыҟаиҵо.
Иара гәалас имоу иара иҟны мацара иҟоуп, лара знымзар зынгьы илирдырыртә иааинимырԥшыцт. Анцәа дисасуп, иҭаца илыхшаз аԥҳәызба доуԥшәылха, асыс ԥшқа
еиԥш дгьамаӡа дыҩнашеишеиуа рыҩны дыҩнагылоуп.
Инагӡаны агәабзиареи анасыԥ бзиеи лоуааит, иара уаҳа
адунеи аҿы акгьы даҳәом.
Харзаман импахьшьы абарҵаҿы инкнаҳан, иара
абаҳ­­чарахь дныҵалт. Десгьы, лкәытқәа ҟыт рзымҳәо
аҟын­ӡа рчыҟәқәа хәаԥ-хәаԥӡа ианҭлырҭәаа, амаҵурҭахь
дныҩналт.

Иван Ҭар б а

~

~ 21

Амра дышкьашкьо, ашара иаԥыларц ахәы ҳаракыра
иаақәгыло ашьабсҭа бнакы еиԥш, луада дааҩныҵны,
абарҵаҿы лҽааиҵыхны, лмахәарқәа дырҩаханы, лыжәҩа­
хырқәа иаархарҵәины, абыркьыл лыҽныхшьны, ашҭа
анҭыҵ, наҟ, хараӡа дыԥшуа даақәгылт.
Шьыжьхьа ашьҭахь досу ҳусқәа рышҟа ҳаихеит. Амра
лышәҟәқәа лҩыҵракны ауада даадәылҵуаны еиԥш, Дес
лыҟаҵатәқәа дрылганы акәасқьа амардуан данаахала, абарҵаҿы аҩыџьагьы ааиҿаҳаит. Рхала заҵәык еизынханы иҟан. Ан даанҿасын, бла ԥхала лыԥҳа лшьапы
инаркны лхаҟынӡа дааиԥхьылшьшьааит. Аҟәандаԥхара
шәахәа лхьыӡсо Амра лхы лнапы нықәшьны, даалгәы­
ҵалыҳәҳәеит.
Даалымпыҵшәар днықәԥраан дԥырны дцарашәа, лцәа
иадыз амаҭәа мыцхә илнаало, дласкәантраӡа, аԥшӡара
дыкны даго деилаҳәан уи аҽны Амра. Абырфын цкы ӷра,
ааԥынразы иаагәылптыз ашәҭқәа рсахьала игәылаҳаны
илшәыз, лцәа-лжьы атәашьа аҽақәыршәаӡаны дагәы­ла­
кны даман. Алаҳәахӡеиԥш еиқәаҵәа-еиқәаҵәаӡа, лых­­­­
цә­қәа ԥаны лызқәа икыдшьқьырло икыдын. Лыбла еи­
қәарақәа ԥырԥыруа, рыҭра иахьырҭахәмаруаз ина­р­хы­
кны, лыџьымшь ҟьаҟьақәа рымҵәыжәҩақәа еиҵых­ны?
ирхагьагьон. Лхы-лҿы аазгьежьны, лыхцәи, лыбла­қәеи,
лыџьымшьи реиԥш акәымкәа,амармалташьиагәылсазшәа
аҟәашра шәахәа ықәӡысон, лԥынҵа хәыҷы, лара леиԥш
адунеи аҿы аҽа ԥҳәызбак илнымаало иахьаҭыԥӡаз ашьапы акуан, иахьаҭыԥыз инҵәон, нас лқьышә аҽынахарԥаны
акәымкәа, иахьынӡахәҭаз ианнеилакь зынӡа маҷӡак иамаз ақәацәра, лыԥшӡара зегьы еизыкәкәаны убри акәаԥ
хәыҷы аҿы еизазшәа ихашәшәалашәа аҩада иԥшуан.
Амра лԥынҵа убри акәацәра хәыҷы амамзар лхы-лҿы
уи аҟарагьы иԥшӡамхар ҟаларын. Усҟан уажә дызлаҟоу
акәымкәа, зынӡа аҽа ҿыԥшыларак лоуан. Ауаҩы, еиҳа­
ракгьы аԥҳәызба лхы-лҿы иахьаҭыԥым цәаҳәак, кәаԥк
аныларгьы, аԥшӡара илымоу зегьы ашәшьыра иҵа­нар­
гылар ҟалоит.

22 ~

~ Иалкаау

– Баргьы шьҭа бцома, Амра? – лыԥҳа даалымпы­ҵы­
жьны, лыбжьы ашәаԥырҳаԥра алақыџьқыџьуа дҵааит Дес.
– Ааи, сцоит, сан.
– Бца, нан, бца. Бымцакәа, шьҭа аҩны иаангылаша
боума бара. Бцап, нас, уаҳа иҟалараны иҟоузеи?!
– Сымцакәа, иҵегь заа сцаргьы цәгьаӡамызт... Иахьа
ашкол аҟны аҩразы аԥышәара мҩаԥаагараны ҳаҟоуп.
Амра «иҵегь заа сцаргьы цәгьаӡамызт» ҳәа анаал­
ҿыҵшәа, уи ашьҭахь илҳәаз ажәақәа Дес зынӡа илмаҳа­
ӡеит. Лара илымаз ацәалашәара зырҵабыргуаз аҭак
лыԥҳа лхаҭа лҟынтә ианлаҳа, дахьыҟаз лзымдыруа, дын­
ӡаакәкәала дцеит. Аха иаразнакгьы ацәгьа-мыцәгьа наҟ
иаалыхцаны, ан лгәыԥшқара лиааины, даахьашшеит.
– Зымҵәыжәҩа еинылаз аԥсаатә ласы беиԥшхеит шьҭа
зынӡа, – Дес лажәақәа рҵакы еилгаӡамкәа, агәыҩбара
ргәылакны лыԥҳа дааиԥхьылышьшьааит. – Ашьабсҭа
ӡы­ӡымк еиԥш, бышнаҵҟьара ҳаҩны быҩнагылоуп. Еҳ,
аԥсҭазааражә, ушԥеиҿартәушь, ухы ахьыҟоу уаҩы ибар,
уҵыхәа ахьыҟоу изеилкаауам.
Амра лгәылҽанны дааҭгылт.
– Сан, ибҳәо закәызеи?
– Баша ус исҳәеит ажәаҟынтә... Аԥсҭазаара ус ауп
ишыҟоу... Саргьы исхароузеи, баргьы ибхароузеи...
Бареи сареи иаҳмазҵааӡакәа ауп уи иара атәы шы­
ҟанаҵо. Быԥҳәызба наӡахеит, бҭәит, бшәит...
– Измааноузеи, сан, абарҭқәа зегьы?
– Измааноу? Уи зны баргьы еилыбкаахра быҟоуп. Уа­
жәазы... Бца, нан, бца, аусура багхоит.
Амра азнык азы дакуа-дашьҭуа, лан илалҳәара лзымдыруа абарҵа дааҵахеит, лхы-лҿы иқәлаз гәыԥшааразу
гәырӷьаразу уаҩы изеилымкаауа, дшаацәырҵыз акәым­
кәа, ахәыцра дҭанагаланы, хрыжь-хрыжь лшьапқәа неихго амардуан дналбааит.
Амра ашҭа лшьапы шнықәгылаз еиԥшҵәҟьа, аҩна­
ҵа­ҟантә иаахәыҵҟьан, игәырӷьаҵәа, аҵыхәа ршәшәо
Был­гьа лышьҭаланы аҿынанахеит. Аҩыџьагьы агәашә

Иван Ҭар б а

~

~ 23

еицҭыҵит, нас Амра дааҭгылан аҩныҟа игьежьырц набжьалгеит. Иаргьы агәашә анҭыҵ алымҳацәқәа кьацәкьацәӡа илзыԥшуа иаагылт. Амра алаԥш дааҵшәаанӡагьы
аҩныҟа имгьыжьит.
Ахылаӷьара иаҿганы илашьҭыз амҩахәасҭала Амра
амҩаду ахь дкылсит. Наҟ-ааҟ ашә ҵлақәа зхашьшьы иҟаз
ақыҭа мҩа даныланы ашкол ахь дцон.
Амра дахьынхонтәи амҩаду аҟынӡа маҷгьы бжьаӡам,
урҭ еимаздо, дара, Амра лҭаацәеи, ашьхаҟа ицои рышьҭа
илнагаз амҩахәасҭа заҵәык ауп. Дара рҟынӡа машьыналагьы уаҩы дызнеиӡом. Абри ақыҭа иатәӡамкәа, дара
рынхарҭа наган, џьара, ахыцәқәан, ахылԥа уаара еиԥш
иахаркьакьоуп. Шаҟа иманшәаламзи! Урҭ рымацара рзы
амҩа уахь ахагалара маҷ-саҷ итәома, даргьы арахь уаҳа
илбаауа ракәымхазт, ус еихҟьа-еиҵҟьа, мчыла еиҿыргаз
реиԥш, иаанхеит.
Аҵарақәа иҟарҵашазеи! Аҵлақәа роуразоуроу ихыб­
ны, рҿы ааихамкӡакәа еилаҷырҷыруа ишәаҳәоит. Урҭ
рашәаҳәабжьы есқьынгьы уарлыхҿыхуеит, угәы цҳа­
фыр­­уа уҟарҵоит, аха шьыжьымҭантәи рыбжьык, зынӡа
ака­­­лашәақәа иҟоуп. «Адунеи аҿы зыԥсы ҭоу зегьы ацәа
шәаалҵ, иккаӡа ишеит, амш бзиахә ишәызгылаз шәеи­
гәырӷьаны шәаԥыл, шәыԥсҭазаара агәылырҭәаара шәҽаг­
шәмырхан» ҳәа ирыԥхьошәа ауп рыбжьы шго. Амра дахьнеиуа ақыҭа зегьы аҿы аҽа бжьык лмаҳауа, зегьы, зегьы
аҵарақәа шьыжьымҭантәи рашәаҳәабжьы иаҵаӡуашәа
лбоит. Лшьаҿақәаҵәҟьагьы, лара илызгәамҭаӡакәа, дара
убырҭ аҵарақәа рыбжьы иақәыршәаны лассы-лассы еихылгоит.
Хәыцра бааԥсык лцәа иалашәом, шьыжьымҭантәи алашареи, ашьха ҳаракқәа рызқәа казказқәа ирықәԥырны
иаауа аҳауа цқьеи реиԥш лгәы еихыкка, длаша-лашо дышнеиуаз, лаԥхьаҟа, амҩа иавганы игоу ажра нымҩахыҵ
ҵлак амҵан, аӡәы ицәаара днахьыԥшит. Уи изқәа заҵәык
акәын лара илбарҭаз, ихы дҩаханы, дымқәацаӡо, аҵла
даҵаԥшуа даҵагылан. Иаразнак дылдырт. Данизааигәаха
ҿылҭит:

24 ~

~ Иалкаау

– Татеи! Уара уоума, Татеи, уа игылоу?
Арԥыс, Амра лыбжьы шааиаҳазҵәҟьа, даақәгьежьт.
Аж­ра дахыԥаны лара лахь иҿааихеит. Амра уи арԥыс
уаҳа зҵаарагьы илымҭеит, избан акәзар иҟазшьақәа ла­
ра ибзиаӡаны илдыруеит, аҵла дамҵагыланы дыззы­
ӡыр­ҩуазгьы аҵарақәа рашәаҳәабжь акәын. Татеи лара
лҵа­ҩцәа аӡәы диеиԥшымкәа аԥсабара дазҿлымҳауп, уи
абызшәа цәаныррала аилкаара баҩхатәраны илоуп.
Аҩыџьагьы еиманы ашкол ахь еиццеит.
Аҵәҵәабжьы анга, аҵаҩцәа зегьы еибарҩны, амардуан
ахалаха рибамҭо, аууы рыхга руадақәа ааҩндырҭәааит.
Абар, Амрагьы аклассқәа руакаҿы дааҩналт. Асиа
даԥхьаны аҽны аҩтәы шрымаз аҵаҩцәа еиҭаргәа­лалыр­
шәан, аус напалыркит.
Акласс аҿы, ҟытбжьык мго, амҵ ԥыруазар абжьы уа­
ҳартә, ҭынчроуп. Лара аӷәы дадгыланы акы анҵара далагеит. Зегьы рылақәа ҭырхаха уахь аԥшра иаҿуп.
– Иааит ааԥынра, – дааҳәны аӷәы днадҵын, уаҟа иа­
нылҵаз ажәақәа дрыԥхьеит. – Иааит ааԥынра, – абас хыс
иамоуп иахьатәи ҳаҩра. – Иааит ааԥынра, – ахынтә раан
иҵегьгьы инаҵшьны еиҭалҳәахт уи. – Иаҵанакуазеи
ааԥын­ра аара? Ҷыдарас иацузеи ашықәс егьырҭ аамҭақәа
раасҭа? Ҿырԥшыгас ҳара ҳқыҭа аагозар, ҳаԥсҭазаараҿ
ҿыцс иҳаланагалозеи? Аҳы, шәазхәыци? Ааԥынра аара
шәа­ра дасу шәшахәаԥшуа, ишеилышәкаауа, шәыла ихнаргыло асахьа ҿыцқәа ртәы шәыҩуеит. Дасу шәыла ишабо, шәара шәажәақәа рыла...
Аҵаҩцәа зегьы ахәыцра инҭанагалт. Амра раԥхьаӡа
аӷәы даадҵны урҭ ажәақәа анылҳәа нахыс, Татеи их­
шыҩи ихәыцрақәеи уи ауада идәылԥырны ицахьан. Алиԥси рыбжьара шаҟаџьара ицазеи, шаҟа сахьа ҿыц аанар­
ԥшызеи уи ихшыҩ. Аки-аки еишьҭаххны, Татеи иаԥхьа
ииаҟьаны ацара иалагеит ааԥынра асахьақәа.
Ашьыжь. Ашьха ҵәырԥсақәа амра шәахәақәа аарха­
џьоуџьоут, нас иара ахаҭагьы урҭ ашәахәақәа ԥсаҟьаны
аԥсабара иналанаԥсан, арсҟак адгьыл аҿы иабаз асахьа

Иван Ҭар б а

~

~ 25

ԥшӡақәа абла хыркны, азныказы ишанхаӡаны, иахь­
цәырҵыз илацәҟәуа иаакыдхалт. Амырхәага назқәыԥхаз
ашәаԥыџьаԥи ашьацқәеи ирықәыҳәҳә иҟаз аӡаӡа раӡны
еимхәыцқәаҵас иаархаԥсеит.
Аҳәиа еимиаақәа рышҟагьы амырхәага напыршь­
шьуа инҭалт. Анаҟәоу еилачаԥақәагьы маҷк иааԥсасины,
цәыкәбар-цәыкәбарла аӡы рҭыкәкәаны идәықәлоит.
Аџьын­џьыхәақәа реиԥш ирыԥхны урҭ иркыдҵааланы
ирзҭакнаҳау ашьашьалқәа, акыраамҭаӡа имбылуа ацәа­
шь­қәа реиԥш, кәарма-кәарма алаӷырӡқәа нарҿыкә­кәоит.
Асыԥсақәа неилыҩры-ааилыҩрны ахшьырақәа рахь иҭа­
ҳауеит. Аӡиасқәа рыҭра иазымкуа ирызҳаны, ихыш­хы­
ҵәаны, хаҳәи-мҿыхәи агәараҳәа рхы неинҟьо ицоит.
Аԥсаатәқәа? Аԥсаатәқәа зегьы иахьынӡарҭаху рым­
ҵәыжәҩақәа аужьны, ашьшьыҳәа, џьаргьы имыццакӡо,
рҽынарҳәы-аарҳәны амырхәага рҽаҭо ажәҩан иалоуп.
Урҭ зегьы ирхыкны, арахәыц иахьнырҳаланы ажәҩан агәы
иадҿаҳәалоушәа, иббаӡа инҭагьала-ааҭагьалоит ауарбажә.
Арахь, ҵаҟа ашәаԥыџьаԥ ҩаԥхьа, ҿыц рхәы аара иахьаҿу,
аҵлақәа инрықәԥала-аарықәԥало ацыӷқәа хәмаруеит.
Амырхәага амҩа ылхны аҳаԥы лашьца ҭыҩра ианҭаԥха,
амшәҳәарақәа ашьҭаԥало, ицәарсысуа, абз ақьышә ины­
қә­шьуа амшә аҭыҩра иааҭыҩруеит. Амра шәахәақәа
ры­ла рҽыкәабо, уаҩытәыҩса ишьапы ахьықәымгылац
ахра кьыцәкьыцәрақәа рызқәа иаақәгылоит ақәасабқәа,
абӷабџьмақәа, – ашьха иааӡо, иаҵәахуа ашәарахқәа зегьы, акаԥкаԥқәа неиқәҿыҭы-ааиқәҿыҭуа шьхатәыла зегьы ықәдырцәажәоит.
Амзаҿа ибыбшӡа ипытны ааԥынра иагәылагылоуп.
Адгьылқәа еиҩырссаны, иаарҳәны иахьышьҭарҵо еиқәы­
самсалха, убла ихыҷҷало атракторқәа цәаӷәоит. Аӡәгьы
ашә ихаркны иҩны дтәаӡам. Зегьы адгьыл иқәуп, ааԥыни
дареи рымч еилаҵаны идыршәҭкакаҷырц.
Амшын цәқәырԥақәа алӡынрак иахькыдибаҟьоз еи­
баркаразшәа, уажәы инаҵызза-ҩаҵыззашәа аҟәара иана­
хьынԥашалалакь, инадыҩрны шьҭахьҟа инҭаҳауеит. Иара

~ Иалкаау

26 ~

амшын агәеиужь цырцырра рымҵәыжәҩақәа нӡаарсуа,
рԥынҵақәа нӡаакшало аԥсыӡқәа ирзышәарыцоит аҷныш­
қәа. Амшын хықә аԥслымӡ анԥшша, ачарыц еиԥш, еилыбзарыбзаруа ишьҭоуп.
Татеи акласс уада дшыҩнатәоугьы, гәдыррала дныҟәо
аԥсабара далоуп. Илаԥш иҵашәоит асахьақәа рацәаӡаны,
зынӡа ирацәаӡаны. Урҭ зегьы ихшыҩ аҿы раанкылара,
рҭарӡара уаҩԥсы илшом. Иара ааԥынтәи аԥсабара дахысуа,
деиҭахысуа, шәаԥыџьаԥқәак инархыԥыр-аархыԥыруа,
иара иаҭаху ашәҭқәа анабалакь ашьхыц шаангыло еиԥш,
ааԥынра ацәа-хаа зыҟәнибало аҭыԥқәа рҿы дынҭгылаааҭгыло, урҭ сахьақәак нрылԥаа-аарылԥаауа дцоит...
Акласс аҟны аҵаҩцәа ааԥынра иазкны аҩра иалагеит.

4
Ааԥынреи аԥхынреи раан ҳара ҳқыҭаҿы бжеиҳан ам­
ҽыша ԥсшьара мшыс иԥхьаӡаӡам. Ақыҭаҿы ашықәс амш­
қәа зегьы неихшьалазар, ԥсшьара-мшы бжьаӡӡом. Уи
бзиа­ӡаны ирдыруеит ақыҭауаа. Аӡынразы ажәлар рурақәа
ҭагаланы, рцақәа џьықәреила еиҵарпапа еиҵақьуа иангылоу, ҟашәала заа рҽеиқәыршәаны, рырахә ҭәы-иԥха,
аӷәапаҳәа ижаҳәо абоурақәа ианырҭагылоу, рызхара ам­ҿы
анрыдыргалалакь аԥсшьара аамҭагьы маҷымкәа ироуеит.
Ма ус баша ԥсшьара мшыс иҟаҵаны иуаҩужьша
мшума иахьатәи ааԥынразтәи амҽыша! Усура иҭы­ҵыз
рыбжеиҳараҩыкгьы ишымҽышоу зынӡагьы иргәалам­
шәо­заргьы ҟалап. Дхәыҷыз, ддуз, зшьамхы инанагоз аӡә­
гьы иҩны даанымхеит.
Ҳара ҳқыҭаҿы сынтәа ааԥынразтәи алаҵара акыргьы
ишьақәырцалахьеит. Азныказы маҷкгьы иаанкыланы
ирыман, избан акәзар, адгьылқәа зегьы еицыларҵар,
арашәара ирцәахыԥар алшон, убри аҟнытә еихьымӡарц
аамҭа рыбжьарыжьуан. Иахьагьы алаҵатәқәа маҷ-саҷ инханы иҟаз рылаҵара иаҿуп.
Аха иахьа ҳара ҳколнхара «Амзаҿа» аҿы зегь ҳамчқәа
аҭаҭын еиҭаҳара иазкуп. Иаци иахеи илеиз ақәа иҿажәкны

Иван Ҭар б а

~

~ 27

иҟаз адгьыл азхара ианарԥсаҳәа, аҭаҭын еиҭаҳага лаба
знык иныҵарсны аиҭаҳатә ныҵаҵо, ашьаҭа аарӷәӷәаны
унахысны уцо ада, џьабаа мыцхә унамырбо иҟалеит.
Аҵаҩцәагьы рнапхгаҩцәа рыцны ацхыраара ҟарҵарц
уааҳәра иааит. Амрагьы абра дыҟоуп. Аҭаҭын еиҭаҳара
даҿуп.
Иааҟалҵалакь зегьы шԥалнаало! Абыржәы абри аколнхара адгьыл еиужьқәа рҿы аҭаҭын аиҭаҳара иаҿу зегьы
Амра даарылумкаар залшом! Шаҟа даманшәаланы, шаҟа
дыццакны еиҭалҳауазеи! Егьырҭ зегьы дрылубаартә маҭәа
ҷыда лшәӡам, ишаанагара, аусураҿ зегь иршәу аҩыза ҵкы
еизада ҩазак лшәуп, чыҭ касыла лхы ҵакуп, аха лара уи
шылнаало егьырҭ аҳәсахәыҷқәа дызусҭзаалакь аӡәымзар
аӡәы илнаалом. Ирнаалозар сара исымбози!
Саргьы аҭаҭын еиҭасҳауеит. Сара сымацара соума,
Амра лан Дес, лыԥҳа длыҵамхо, алар еиԥш арӷазқәа
дрықәланы аҭаҭын еиҭаҳауа дырхысны дцоит.
Харзамангьы аҩны дзаанымгылт. Уигьы абра дыҟоуп.
Аҭаҭын еиҭазҳауа рус армариарц аиҭаҳатә казыԥсо абыр­
гцәа иаргьы дрылоуп. Дасу имаҭәа иара ицәа-ижьы иаҳа
иазааигәоуп шырҳәо еиԥш, Харзамангьы аҭаҭын еи­ҭа­
ҳатә адгьыл иагәылгоу арӷазқәа даархымшәаӡакәа ика­
ԥ­со, Амра лаԥхьа дықәланы днеиуеит. Аҭаҭын акаԥ­
са­рагьы дахьӡом, иара итәала даараӡагьы дыццакны
икаиԥсоит, аха цәаныррала идыруеит Амра уажәы-уажәы
дшааишьҭаххуа, усҟан иҵегь ирццакӡаны иҿынеихоит,
зегь дара роуп ҩаԥхьа деиҭаихьӡауеит. Нас аҭаҳмада лгәы
дрыцҳанашьаны, лара лхаҭа уаҳа лылымшо дааԥсазшәа
лҽынеиҵыхны лҽаалырххоит, иара ԥсеивгарак илҭарц.
Сара аҭаҭын еиҭаҳара сықәшәеит Амра лааигәара,
лара дызқәыз адгьыл хәҭа азааигәараӡа. Уа снаган мчыла аӡәгьы сықәимыргылаӡеит, сара сгәаԥхарала иҟасҵаз
усуп, аҭаацәа сахьырхыԥхьаӡалаз схы инархәаны, уа
сҽаасырбырц сҭаххеит. Аха, Амра сахьылымбо, џьара аҽа
гәыԥк срылагыланы аус зуазар, иԥхьакырҭоу кәакьк самазар, иаҳа самҵәахуази! Аҭаҭын аиҭаҳашьа сзымдыруан

28 ~

~ Иалкаау

акәым. Мамоу! Сара уажәы акәым, санхәыҷызгьы аҭаҭын
бзианы еиҭасҳауан, арыԥхраҿгьы схәы ҭасырхаӡомызт.
Амала, ара уажәы аусура сахьаҿу, Амра лааигәара са­
хьыҟоу, сыччархәушәа схы збоит, лара лаасҭа сара баҩ­
данк иаҩызго сыҟам. Сымч аасылӡааӡеит, егьа зундазгьы
схы саиааины снапаҿы, сҽысзаамгеит.
Сыбӷа амасар аларсушәа ихәаӡом,слаҟәӡаны,ауп аҭаҭын
шеиҭасҳауа. Аиҭаҳатәгьы ишахәҭоу адгьыл исзыҵаҵаӡом,
ус абасмыхьуеи, сыблақәа сара сызҿу аус иахылаԥшӡомеи,
сывараҿы, Амра дықәшьҭԥрааны дахьнеиуа ашҟа иаа­
лыцрымҵӡо аԥшра иаҿуп. Снапы ԥшакызшәа, аиҭаҳага
лабагьы уажәы-уажәы инасымпыҵшәоит. Сыкәша-мыкә­
ша аусура иаҿу аӡәгьы сара саха имам акәымзар, рус иахысымгарц, саԥырхагамхарц азы исықәыҳәҳәаны наҟ
срылырцар ҟаларын. Насыԥс иҟалаз аӡәгьы слаԥшықәҵан
симам ҳәа сыҟоуп. Аӡәыр сгәеиҭозаргьы аҭаҭын еиҭаҳара
уи аҟара даманшәаламзар иҟаиҵарызеи, илшо ахәыҷы
ала, ихы дамеигӡакәа, акәты иалшо акәтаӷь ҳәа, имч ҳа­
лаҵаны дҳацхраауеит уи ауаҩ, дзыхҳарҟьарызеи ҳәа
рхәыцуазар акәхап. Егьа шәымҳәан, сара аԥшәмацәа схы
рыласыԥхьаӡахьазаргьы, макьаназы сасыс сзыԥхьаӡо ра­
цәаӡоуп, насгьы иахьа ара уааҳәра иааз среиуоуп, убри
аҟнытә, аӡәыр ҽԥныҳәак сиҭартә аҟынӡа схы назгазаргьы,
уи иааннакылоит. Уааҳәра иуҭоу ауаҩы ҽеила аус узуам
ҳәа дҵәылхуа уалагар, зынӡа днықәҵны дцар иукуи? Саргьы иахьа ус исыхәаԥшуа аӡәыр дыҟазаргьы, хаҭала сара
исыздыруам, иҽцәыримгеит, убри аҟнытә, исзымдыруа
азы агәнаҳа сызҳәом. Ишакәхалакгьы – макьаназы зегьы
срычҳауеит.
Сызлажьқәоу закәызеи шәҳәарауазеи! Сара еидыс­
хәыцлақәои хьаас исымақәоуи, сара сыда аӡәгьы ихахьы иааиуам. Излазбо ала, сара абра сыҟазара мбатәӡак
шрыц­намҵо еиԥш, изаҟаразаалакь акала ирыгнархом
сыҟамзаарагьы. Сара сызлоу ашоура аха рымоума урҭ
ауаа, амш бзиа анроу, хыма-ԥсыма, рус ԥскы икны, аҭа­
ҭын еиҭаҳара иаҿуп. Дасу рхәыцрақәа зегьы русура зыр­

Иван Ҭар б а

~

~ 29

маншәалара иазырхоуп, сара соуп ибалыбаҭо, анахьгьы
иаиуамкәа, арахьгьы иаиуамкәа ирылахаз акәымзар.
Егьырҭ зегьы ирулакгьы, абри Амра дшыҟоу здыруандаз? Лгәы иҭаԥшлакгьы!.. Абри уаҳа ма цәалашәара
ҳәа акгьы лымаӡами? Џьара гәҩарасгьы ишьҭылымхӡеи
абыржәы сара сызҭашәаны сыҟоу ауадаҩра? Сыԥсы ҭаны
адәы сықәуп ҳәагьы дыҟам. Уажәазы лара дызҿу аҭаҭын
еиҭаҳара ада, адунеи аҿы аҽа ԥсҭазаарак шыҟоугьы лгәа­
ламшәозар ҟалап. Издыруада, џьара цхыраарак, зҿлым­
ҳарак иҭахызар ҳәагьы лгәы иаанамгеитеи! Иабаа­наго,
иабалгәалашәо, иахьа аусура даалагазар аахыс знык иадамхаргьы, иара ус, машәыршақәгьы сара сышҟа дмаа­
ԥшыцтеи! Знызаҵәыкгьы!
Сыччархәха аӷьара сышԥаххалеи? Знызаҵәык сара
сахь дааԥшыр, схазы сцәаԥҽыгаха сзықәхаз адгьылгьы,
хыхь игьамгьамуа исхагылоу ажәҩангьы ирымаҿоуп
абаҩ ҷыда сылалазшәа сусурагьы иаразнак аҽшаԥсахуаз,
аха иабаҟоу, зынӡак абра сыҟаӡамшәа дахьсызныҟәо ауп,
зын­ӡа сҭышәынтәалара сықәызҟьазгьы! Анаџьалбеит,
знык даасызхьаԥшыр!..
Сшымгәыӷӡоз, ашьыбжьон сгәалаҟара аҽаԥсахт. Ашоу­
ра ианарӷәӷәаӡа, ашьыбжь агәазы, ара ду амҵан, мыш­
рақә, ҳаԥсы ҳшьарц ҳаизеит. Ҳара аус ахьаауаз агәыԥ
иаҵанакыз, хәыҷгьы-дугьы зегьы, уа ҳхы ааидаҳкылт. Зе­
гьы лахҿыхӡа алаф неимда-ааимдо, инцәыҵачча-аацәы­
ҵаччо, ашәшьыра иҵатәан. Саргьы, аҭаҭын анеиҭаҳҳауаз
сзаҵәӡаны схы шызбоз акәымкәа, иаразнак саашьҭԥааны
агәырӷьа-ччара иҟаз ацәқәырԥа сыршәуа сналарыжьит.
Амра лоуп зегьы-зегьы реиҳа иџьасшьо! Аусура дана­
ҿыз наунагӡа аԥсҭазаара лшьапы налхны дцазшәа, дыз­
ҿыз аус ада лыкәша-мыкәша изакәызаалакь ак лымбо,
лыхшыҩ ауаара минуҭк уаҩы имоуа дшыҟаз, ачҳара иаа­
лырԥшыз зегьы лгәы ихыжжны аҿаанахазшәа,алафҳәареи,
агәырӷьареи, аччареи дырхаԥшьгаҩны, зынӡа аҽа цәаҩа
ҷыдаӡак лыҟәныланы саԥхьа даагылт.
Абраҟагьы лара аӡәы дышԥаиламҩашьо, лхатә цәаҩа,
аԥсабара гәыла-ԥсыла иазыраҳаҭны лара илнаҭаз зе-

30 ~

~ Иалкаау

гьы дышԥарылнакаауеи! Ҭыԥ сызымҭоз, сцәыҵахәаҽны
сыз­маз агәмаҷрагьы сцәа-сжьы иалылцеит, сыблақәа
хәашьрак ашәахәа рхымкәа ицқьахеит, сызлаз аҭаацәаара
ду салымкьыкьуа, иара сатәны, ада схәарҭамкәа, сыда
ихәарҭамкәа, салахәны сҟалҵеит.
Ҳгәаҳҽанӡамкәа аӡәы аркәашага ааҭирҟьеит. Иааҭир­
ҟьеит, аха ишԥа, ажәҩан агәы кылнаҵәо, иҵарӡа, тапанчала аҵықь-аҵықьҳәа дхысуазшәа, иааиқәырццакны
да­­на­­ҵакьыкь адруҳәа зегьы рыбжьқәа ааиларҵәаны
иааи­­ц­дырӷызит, анапеин­ҟьаб­жьгьы ирмацәыс-ырдыдуа
ара ду иааҵалеит! Арԥарацәа инеимда-ааимдо рыбжьы
ам­цабз аҵыддуа, аркәашага иаҵакьыкьуан, «шәас, шәас
уара, шәас!» ҳәа анапеинҟьара дырццакырц. Аркәашага
иахьынӡахәҭаз ишьҭыҵт, ишит, анапеинҟьареи иареи
ианааилашьқьыр адгьыл зегьы аашьҭԥааны ирхыџхыџуа
иаман иаақәлазар аҟара аҽарӷәӷәеит. Ашәа зҳәозгьы, зна­
пы еинызҟьозгьы, адгьыл аҭра иҭыԥо, ҵаҟантәи иры­ҵас­
уазшәа, еиҵанаршәшәон...
Уажәшьҭа акәашара иаамҭоуп. Агәыԥ иаарылҟьалакгьы
ишьапы изеиҭаго даныҟала, аӡхыҵраан аӡы иныхшәалаз
абӷьыц ласы еиԥш, аркәашагеи анапеинҟьареи рыцә­қәыр­
ԥа иҵасны дырԥеиԥеиуа дрыманы ицап. Аха ицәырҵуада,
зегьы раԥхьа ицәырҵуада, ари еиԥшқәа раан агәаӷьра
ӷәӷәа аҭахуп. Зегьы рыгәқәа хыҭхыҭуа еилашаҟьшаҟьоит,
уажәшьҭак иаамҭаӡоуп, аха аӡәи-аӡәи инеихәаԥшы-ааи­
хәаԥшуеит, «унеи-снеи» ҳәа блала еибырҳәоит акәымзар,
аӡәгьы макьана ақәлара изыгәаӷьуам.
Агәаӷьра змазаалакь!.. Раԥхьа изцәырҟьо иоуп акәым­
зар, нас уи ишьҭало дшыҟаларыз...
Аркәашага зынӡак еицралаӡеит, еицрашәаӡаны зегьы
иаарыҵалт. Аӡәгьы дрылҵуам, зегьы, дара ирылымшозаргьы, гәыла зегьы аркәашоит, аха акәашараҵәҟьахь уа­
ҩы дзықәлом.
Убасҟан, уажәшьҭа уаҳа царҭа амамкәа, аӷа иҟаԥ­шь­
уаркалеиуа аихаӡа анаршлакь еиԥш, аркәашага амцабз
ацыԥхьқәа аҿыҵыддны иандәықәлоз аамҭазы, аԥсыӡ еиԥш
агәыԥ даарылҵәраан, дықәԥрааны дцо даақәлеит Амра.

Иван Ҭар б а

~

~ 31

Иара убри акәхеит! Сгәы ишҭамыз, схы ишҭамыз, исы­
ҵалах, исзыҟарҵаз, исзыргәыӷьыз уара идыр, иара убри
абырсааҭк азы, Амра лшьапқәа адгьыл ишнықәкьысыз
еиԥшҵәҟьа, саргьы сгәысҽанӡамкәа, сышьҭахьҟа игылаз
шьоукы саақәԥааны, рхы сакәыхшаны сдәықәырҵазшәа,
лара лаԥхьа саақәгьежьааит.
Иҟарҵашазеи лшьапқәа! Кәашарамзар избахьоузеи,
аха Амра акәашараҿ иааҟалҵо еиԥшҵәҟьа аԥсуа ԥҳәыз­
бак илыланы исымбац. Лшьапқәа адгьыл иахьықәкьысуа
улаԥш рхьымӡо, аҳауа мацара дынкыланы дамоушәа,
ави-виҳәа адардеиԥш дгьыжьгьыжьуа данаақәла, саргьы
лара лхыԥша саманы ицеит, ицаӡеит. Ма кәашара бзиак
здыруа аӡә сакәхындаз! Ишаанагара, сеиԥш зеиԥшу аӡәы
сицымкәашахьазар, Амра леиԥш аҟазара иашаҵәҟьа злоу
игәаӷьны зныкыр слыцқәлахьоума? Исзыргәаӷьызеи ари
аҩыза? Ахаан аахыс абас ауаа рацәаны иахьеизо ҭыԥк аҿы
Амра сызлалыдырбалаша мзызк сымԥыхьашәозар ҳәа
сыҽкынҵо сашьҭазшәа ауп ишыҟалаз. Џьара иамузаргьы
аҽаџьара ҳәа шырҳәо еиԥш, абраҟа лабҿаба иаасырԥшит
сыԥхыӡгьы иаламшәашаз агәаӷьра.
Амра лыкәашашьа саргьы сарԥшӡеит, сыграқәа зегьы аҵәахит, даара сырманшәаланы сымҩаԥылгеит,
сегь­лыркареит, аха уи атәы зҳәода! Ҳара ҳашьҭахь скәа­
шоит ҳәа дызусҭзаалакь аӡәгьы иҽазимкит. Амреи сареи иааԥшьаагаз акәашара иара ҳара ҳагьалгеит. Ашәа­
ҳәарагьы анапеинҟьарагьы уаҳа иаҭахӡамкәа иҟазшәа
ҳара ҳанаақәҵуаз акәапаҳәа иаацынҵәеит.
– Дырҩагьых аҩадауаа ҳахьыӡ ҭыргеит иахьа, – рыбжь­
қәа ааиларԥсеит еилагылаз. Зынӡа сшақәымгәыӷӡоз ахьӡ
згаз аҩыџьа рахьтә аӡәы сара сакәхеит.
Ашьыбжьышьҭахь, Амреи сареи ҳакәашара рхазырш­
ҭышаз хҭыск ҟалеит ҳколнхараҿы. Камбашьк ахы ианкны
иааигозшәа, тракторк аԥхьа дгыланы, аҭаҭын еиҭаҳара
ҳахьаҿыз даакылсит Алиас. Аҭаҭын еиҭаҳаразы имазеины иҟан адгьыл. Алиас амҩа арбо, атрактор ааган иныхиргылт. Ааигәа-сигәа аҭаҭын еиҭаҳара иаҿыз зегьы, русура ааиԥырҟьан, уахь иԥшуа иаагылт.

32 ~

~ Иалкаау

Алиас аиҭаҳатә аашьҭыхны атрактор ацраҳәа днақә­
тәеит. Атракторныҟәцаҩгьы иеихатә рашь агәы ырдыԥ­
дыԥуа, иаархыџхыџны идәықәиҵеит. Алиас ацраҳәа иамаз акылҵәара ашҟа аиҭаҳатә абжьаԥсара далагеит. Ат­
рактор адгьыл ацәаҳәа иалдаз иаахымҟьаӡакәа аҭаҭын
еиҭаҳауа аҿынанахеит. Зегьы еибарыҩны уахь еихеит.
Зегьы ирзымбатәбарахеит. Ауаҩ иеиԥшҵәҟьа атрактор
аҭаҭын еиҭанаҳауеит.
Аҿаргьы, зегьы, зегьы иџьаҳшьеит иаабаз, аха Харзамани уи иқәлаз абыргцәеи ацәгьагьы абзиагьы рзым­
ҳәо аҟынӡа – инеихәаԥшы-ааихәаԥшуа еилахеит. Ауаҩы
игәеи­лгара атрактор ахь ииаганы аус аируа аҟынӡа инеи­
геит, нас ари џьашьатәӡами! Зҿы еилымго атрактор акәым,
имаха-ишьаха зегьы еибганы, ауаҩы замана аҭа­ҭын ззеи­
ҭамҳауагьы дубап. Ассир, ассирҵәҟьа ҳала иабеит!
Алиас инапы дҩахан атракторныҟәцаҩ иахь ианиҟьа,
иааникылт. Атрактор ацраҳәа днаныԥан, Алиас аҭаҭын
абӷьыцқәа днарҩаха-рҩаханы игәаҭо иҿынеихеит.
– Иӷәӷәаӡаны иҵанаҵоит, шьапыкгьы ыҵшәом! –
атрактор ашҟа дааццакит Алиас.
– Дад, ари шәытрактор ас аҭаҭын аиҭаҳара адыруазар,
ҳара ара уажәшьҭа ҟаҵатә ҳамам ҳәа сыҟоуп, – иажәақәа
алаф-цәа рхаҵаны иԥа инаишьҭеиҳәеит Харзаман.
– Иахьабалакь иазеиҭаҳауам, адгьыл еиҟара мацараҿы
ауп макьаназы уи ахьалшо, аха анаарақәа рҿгьы аҭаҭын
еиҭазҳауа амашьынагьы цәырҵып наҟ-наҟ, – агәра га­ӡа­
ны, иаарласны ирӡбаша уск еиԥш иԥхьаӡаны аҭак ҟаиҵеит
Алиас. – Ачаи хызхуа амашьынагьы цәырымҵи. Убас ауп
егьигьы шаакылсуа.
– Аиеи, дад, аиеи, уаҩы иамаикыртәгьы иҟам. Амала, сара излазбо ала, абарҭ ҳнапқәа акрыфараҿ ада уаҳа
џьара ҳхы иаҳзамырхәо, акы иаҳзаԥсаӡамкәа иҳацрахоит
ҳәа сыҟоуп. Убриҵәҟьа ҳзышәымун, – дазгәдуушәа да­
хыхәмарит Харзаман, аха Алиас урҭ ажәақәа иаҳаанӡа
атрактор ацраҳәа дақәтәахьан.
Алашьцара иааҳамнахаанӡа аҭаҭын еиҭаҳара ҳаҿын.

Иван Ҭар б а

~

~ 33

Аусура ашьҭахьтәи ахәылбыҽха!.. Ақыҭа хәылбыҽха!..
Еиӷьу иҟоузеи! Аха амзаҿатәи ахәылбыҽха? Сара сины
адәы саақәнагалазар аахыс уахатәи еиԥш ахаареи агәҟәандареи зҵоу хәылбыҽха сиир сымбацт. Зегьы ҳкара­
уараха аусурахьынтә ҳаауеит, аха ҳагәгьы, ҳахгьы хьан­
ҭарак ҭам. Аҭаацәа зегьы ҳаишьҭагыланы амарда иаҿ­
гоу амҩахәасҭа ҳаныланы ҳҩеиуеит. Ҳәара аҭахума, зегь
ҳаԥхьа дгылоуп Харзаман, нас уи ишьҭахь – дасу иа­
хьаҳҭыԥу.
Иааҳакәыршаны – ҭынчроуп. Алашьцара иааҵахаз
ашәаԥыџьаԥ ацәа рықәҳан, ицәарсысуа, еилагылоуп. Наҟ,
аԥсҭахьы, аӡымҩас абжьы дагәаӡа иҭыҩуеит, ҳаԥхьаҟа,
ахәахьы, агәашәанҭыҵ игыланы, ҳхыԥша акызар акәхап,
ахухуҳәа Былгьа ашра иаҿуп. Ҳара аӡәгьы ҳҟыт-ԥсыт
бжьы гом, ҳааԥсара аамышьтахьгьы, иахьа иаабаз дасу
ҳара ҳтәала ҳазхәыцуеит.
Абар, уажәшьта иаарласӡаны аҩныҟа ҳнеиуеит. Уаха
ҭынч сзыцәандаз... ма уаха!..

5
Сҽы аҟамчы нахҟьаны, агәашә сныҭҟьан, аҭыԥ ахь
игаз амҩахәасҭа инансыршәлеит. Азныказы аҽы ықә­
шь­ҭ­хысааны аҿынанахеит, аха нас, аҩадарахь сҩас­кьа­
цыԥхьаӡа, аныҟәашәа иагнажьуа иалагеит. Саргьы сахьы­
ҟаз сзымдыруа аҟынӡа, сдысны аҽы сшақәтәаз гәанаҭазар
акәхап, ааҵәа еиԥш, снықәҵа-аақәҵо ашьи-ашьи еиқәҵо,
ишьшьылаҳауа саманы ицон, – иара агьамала, ишаҭахыз,
иныҭгыла-ааҭгыло... Еилашьқьыруаз аԥырцәқәа сыбла
сзырҟәымго, снеилаҳа-ааилаҳауа, схәыцрақәа реиԥш,
саргьы снеиԥхьытта-ааиԥхьытто акәын сшыҟаз.
Арҩаш-ӡы казказраҿы сҽы аангыланы аӡыжәра ианалага ауп саргьы аҳаҷаҳәа санааилшәа. Аҽы иагәарԥханы
аӡыжәра иаҿын. Аҽгьы саргьы ҳсахьақәа, зны ирыцло, зны
еиҵало ашьха ӡы цымцымра иԥеиԥеиуа иаахылт. Убысҟан
зынӡа сҭеиҭԥш иашаҵәҟьа ааԥшит, саргьы асаркьа са­

34 ~

~ Иалкаау

ныԥшыланы схы-сҿы анызба, игәнызгазшәа сааҟалазар
акәхап, аҽы аҟамчы аамырхаӡакәа аҳауаҿы иахьысҟьаз абжьы игази, сышьхәа иасырбази, иааҵдырҟьан, инҭҟьаны
аҿынанахеит...
Аҭыԥ аҿы саннеи, ахьшьцәа рқьала азааигәара ҩџьмакы ршьапқәа нрыҵшьуа, снеира иазыԥшызшәа,
инеи­­ааиуан.
– Арҭ аџьмақәа ирыхьзеи? – сиазҵааит санааҽыжәҵ,
сара исԥылаз аҭыԥ ахылаԥшҩы. Урҭ ирыхьыз сеиҳәеит.
Аџьмақәа ахькыдымло убахьоу! Ахра акьыцәкьыцәрахь
гәыԥк аџьмақәа кыдлазаап, егьырҭ акаӡӷы ишаҿаз,
хыхьынтәи идырҵысыз ахаҳәқәа ҿыбганы ишааиуаз
ирышьклаҳазаап.
Хәшәқәак аарзыҟаҵаны, иҿаҳәаны иоусыжьт. Ршьап­
қәа неихда-ааихданы иргыло, аҭыԥ иныҵыҵит аџьмақәа.
Сҽы акәадыр аақәхны – иоусыжьын, иҳәуа адәы инықә­
леит. Аҭыԥ ахылаԥшыҩгьы иусқәа дырҿын.
Сара схала санаанха, схы ахьызгара сзымдыруа сшаҟь­
шаҟьо сықәхеит. Схәыцра сахызгаша џьара акыр збозар
сҳәан, ашьхарахь игаз амҩахәасҭа саныланы шьапыла
сҿынасхеит.
Сцоит, сцоит сааҟәымҵӡакәа, аҩада ахалара саҿуп.
Сцоит, ус баша, гәҭакы ҳәа акгьы сымаӡамкәа. Исыз­
гәам­ҭаӡакәа сегьааԥсеит. Акыргьы сҩаскьазаап. Хаҳә дук
снықә­тәан анаԥшы-ааԥшра салагеит.
Абарҭ ашьхақәа рҟынтә адунеи уанықәԥшуа, шаҟа ухы
ҳаракны иубозеи! Уара, ҵаҟа лбааҟа уаныҟаз иҟаз уоуп,
амҩа уԥнамшәазар, акы иугнамырхазар, изаҟаразаалакь
акала иуцнамҵеит, ушәагаа ахьыҟаз иҟоуп, уи моу, арҭ
ашьха домбеиқәа ҵысхәк аԥша иаман ишааиуаз аб­ра,
џьара, рызқәа иқәнаршәызшәа акәзаргьы ҟалап ишу­
хәаԥшуа, аха уара, усгьы рнапы уқәыргыланы уркуп, угә­
гьы шьҭыҵуеит, уԥсҭазаарагьы уара абыржәы ушы­ҳараку
еиԥш иҳаракны уахәаԥшуеит.
Ашьхақәа ирымоуп дара рхатә ԥагьара, дара рҭеиҭԥш,
аҽакы еиԥшым аҭеиҭԥш, рыгәқәа иркылхәрааны иааи­

Иван Ҭар б а

~

~ 35

уа аӡыхьқәа реиԥш, рхы-рҿы цқьоуп рыламысгьы ҳа­
ра­куп. Уаргьы абарҭ ашьхақәа уанырҭоу аԥсҭазараҟны
уҭакԥхықәрагьы иазҳазшәа анудырбалакь, ухы-угәы еихыкка, агәамч урҭоит, уеиҿыркаауеит, хәыцра лашьцарак
уҵакны уамазаргьы, уҵганы наҟ-наҟтәи умҩа казказуа
уандырԥшылоит.
Ҵабыргыҵәҟьаны, саргьы схы сгәы ақәыбзиаханы,
аԥсҭазаара сыԥсы зегьы ақәысҵо аҟынӡа ицқьакәакәараӡа
исдырбоит абарҭ ашьхақәа. Нас, бзиарамзар цәгьарак сгәы
изҭашәарызеи, абааԥсы зысԥеиԥшхарызеи ԥхьаҟазы?!
Аду­неи зегьы агәы ҟьаҟьаӡа иаартны сара саԥхьа ишьҭазар,
ахаҿы цқьаӡа, иҳалалӡа ашьхара сахьыҟоу исҿаԥшуазар,
ахәыцра хәашьы зықәларызеи сгәы? Ахәыцра лашьца ауа­
ҩы ихҭеикуа, иҽеиҭо далагар, абааԥсы даниаанӡагьы игәы
бжьихуеит, дкәадахоит, дканаԥсоит, убри аҟнытә саргьы,
иауазар, уажәшьҭа ахьысҳареи агәыҩбареи ааигәа-сигәа
сымԥан иқәымло иҟасҵароуп! Аха макьаназы сыгәҭакы
анагӡаразы ак зыӡбыша шьаҿакгьы ҟасымҵацт, арахь,
сынцәыҵақәыԥсычҳауа, сыбз сыхәлашәазшза, смагамаго савоуп.
Иабаҟоу, сҿазҳәақәогьы рацәахеит.
Изышьҭысхуаз Харзаман иҩны ԥшәымарҭас? Аханатә
убри ала сыҽшԥаҿасҳәеи!
Лара лҿы, Амра лҿы сҿы ааихыхны исҭахыҵәҟьоу ажәак
сызлаҳәом, схала сахьдәықәу гәаныла слацәажәахуеит,
шаҟантә схы сҟажап, саиааип ҳәа иақәыскхьоузеи, ша­ҟа
сҳәацәахьоузеи, аха иара абыржәгьы иуҳәаз зегьы аԥ­
ша иоуҭеит лҳәошәа, аа, ҩаԥхьа, лара, изакәызаалакь ак
ҟамлаӡазшәа хьаада-баада дҿаԥха-ҿаччо, цасҳәа иҟал­
ҵошәа, саԥхьа дааины дахьгылоу!
Абар, абар, аа, зынӡа дахьааиз! Сыблақәа аҵәыршы
рхыкшаланы исызҭыхуам, абжьарак иҟасҵарызеи! Да­ра
сыблақәа, лара Амра адгьыл аҵыхәан дыҟазаргьы дыԥ­
шааны дааргоит акәымзар, ас убахьоу! Аҳы, анцәа иџь­
шьоуп, схы саиааины снапаҿы сҽаазгеит, уи ахәыцра сҽа­
цәызгеит шысҳәо акәымкәа, «иҟоуҵо закәызеи усцәыб­

36 ~

~ Иалкаау

налан уцарц угәы иабаҭоуки, уаангыл Алоу, сара усзыхгом» лҳәошәа саԥхьа даацәырҵуеит.
Азнык азы лоуразоуроу, лхы инаркны лшьапаҟнынӡа
дыччоит, дыччоит дааҟәымҵӡакәа, сара длаԥшықәсҵарц,
сыхшыҩ, алаанылкыларц слырцыхцыхуеит, саԥхьа дқьа­
чақьуа дниас-ааиасуеит, нас, дааҭгыланы, дышиашоу, лыбла шәахәақәа сара исгәыдырҷҷаланы, сыҩнуҵҟа исыӷроу
зегьы дҭаԥшны еилылкаарц лҭахушәа, дсыхәаԥшуа лҿаа­
л­хоит, аха дышнеиуа лҿыԥшыларагьы еиҳа-еиҳа аҽы­­
неи­ҭакуа, ахәыцра ҵаула ашәахәа аҿыкәшаны ина­гәы­ла­
накуеит,лхы деижьазшәа есааира-цыԥхьаӡа деи­қәҵәыҵәуа
даасыԥхалоит усҟан, саргьы сгәы цозар акәхап, снеихәлаҳа,
сҽаасҭаха саныҟалалакь, игазго сыбла иаахаҳало анаҟә
дналаӡыҭны дцоит...
Абыржәгьы убас сыхьит...
Мап, ас, агага еиԥш, адәы сзықәлом! Абарҭ ашьхақәа
зегьы бганы сара снеизырҟәыҿы сыргозаргьы, уажәшьҭа
саангылом, сцароуп, сцароуп, сҿахәы сҳәарц азы ауп абз­
гьы зысҿоу! Сцароуп иҟалалакгьы! Ус угәы ианҭоук иҟоу­
ҵалакгьы аабап ҳәа ашьхақәагьы нсыҵасызшәа сҩыҵ­
дырҟьан, сыкәлаауа ахшьыра сынҭалт.
Амацәыс еимҟьара еиԥш сласӡаны аҭыԥ аҿы снеит. Иаразнак сҽы аакәадырны снақәтәан, ес, уцаларгьы, уцала!
Сцоит, аха егьаншам, егьаныхәлам, аҽнышьыбжьон
дызбаргьы иласҳәозеи, ацәымҵ зыцҳаз еиԥш, азаара
сзааз­шәа, сышны сшыҟоу. Акыр сызҳәозҭгьы, уи аҟара сха­
ҵазҭгьы уажәраанӡа сабаҟаз? Амра слацәажәартә, ларгьы
исҳәо дазыӡырҩыртә лымариа смоуӡацкәа сыҟазма акыр
саԥсазҭгьы, уажә иҟасҵо закә гаӡароузеи, ларгьы уамашәа
илбапеи, аха уажәшьҭа снызкылода, аԥша сыҵасны сагоит, сахькылнагогьы здыруада?
Сыҽгьы зыниаз аздыруам. Сара схаҭа аԥырра шысҭаху
еиԥш, иаргьы сыҵԥрааны ицоит. Уигьы сара сеиԥшҵәҟьа
аԥсы аамхарацәаны ауп уажәы ишыҟалаз. Алаӷьара
иқәшьҭхысаа иҭаланы иахьнеиуа сус иааԥырхагахараны
иҟоу аӡәы дызусҭзаалакгьы амҩан данааҳақәшәа, дԥых­
хааса дагарашәа, ашақә иасуеит.

Иван Ҭар б а

~

~ 37

Аҽы иақәтәоу игәеицҳара иаргьы иагәеицҳарахозаап.
Иҟанаҵашазеи! Уажәшьҭа саргьы аангылашьа сымаӡам,
сышиашоу Амра лахь сцароуп! Сышиашоу! Ар сымҩа кны
аҟәҟәаҳәа исҿахысуазаргьы, сгәышԥы зегьы хҭыԥла икы­
лырӷӷа иааҟаҵаны сшьа исылоу зегьы насылыкәкәа ицаны, сшьабаны сҽы ахәда снахыҩрны сынкаҳаанӡа, изаангыло сакәӡам! Сышьҭԥааны сызго амч аҵыхәтәанынӡа
снанагароуп иҟалалакгьы, исыхьлакгьы!
Ақыҭа амҩаду ахь санкылс, сҽы зынӡа иаапкӡеит. Ад­
гьыл ашьапы ықәымкьысӡо иԥырны идәықәлеит. На­
сыԥшәа, ҳара ҳқыҭан ҽынла усда-ҳәысда дгииуа аӡәгьы
амҩа даным акәымзар, сызбалакгьы абри ауаҩ рыцҳарак
данианы дыҟоуп, мамзаргьы, деилагеит ҳәа сзимҳәар
ҟаломызт.
Макьаназы амҩаҟныҵәҟьа уаҩы дысԥыломызт, сара
сылаԥш дыҵашәартә еиԥш, егьирахьҟа аӡә дааԥшны дсы­
хәаԥшуазаргьы уи сара исбарҭамызт. Аламала аӡә сыла
дабогьы сыҟам!
Ашкол сазааигәахо саналага ауп, аԥхашьараҵәҟьа сананиа. Иара убри аамҭазы ҿҳәарас иазыԥҵәазшәа, ашь­
хымӡа иааҭыппыз ашьхыцқәа реиԥш, ашкол ашҭа иаа­
ҭыҵт ахәыҷқәа. Амрагьы урҭ дрылагылоуп. Сара ахы
схьым­ӡо сааиуеит.
Абар, ассирҵәҟьа сахьақәшәаз! Сыҽгьы ахы сзынкы­
лом, шьҭахьҟагьы қәҵәишьа сымам, иҟасҵо сзымдыруа, сыла алашара цаны, хаха снеиуеит. Зегьы еила­ҭыр­
уа, рҽыԥхьак-ааԥхьакны, амҩа сырҭар акәхеит. Аџьа­
шьахагьы иахьымӡеит. Амала, ахәыҷқәа, сара исзеилымкааз ажәақәа налаԥсо, аууы ааилдыргеит, аха сара снеишьа џьаршьозу, иахыччозу уара идыр! Ҳәара аҭахума,
исхыччон! Иҟалаз рзымдыруа, зегьы ирзымбатәбараха,
сахьцоз исышьҭаԥшуа акыраамҭа еилагылан.
Уаха зны аҩныҟа сызкылсыргьы – ула ак амбо, улымҳа
ак амаҳауа, уабацоз, узыниазиз ҳәа Амра дсазҵааргьы
иласҳәози? Сандәықәлоз шаҟа сҽырӷәӷәаны саауаз, аха нас
сышԥаччархәхеи!.. Зхы аӡы ҭыршоу ауаҩы иҟаимҵашаз
ҟасҵеит.

~ Иалкаау

38 ~

Сышьҭамҭа ҳәа ак нымхаӡакәа уи аҽынгьы, ахәыҷқәа
ахыц ианҵаны идәықәырҵаз ахәымпал еиԥш, Амра
лаԥхьа сниаууа сцеит...

6
Харзаман иашҭа акьыԥшьахьшәа, амбатәӡа зхыҵуа,
иабраа ирықәлоу, адашқәа рҽыршаны адгьыл иалыҳәҳәо
игылоуп аџь-дуӡӡак. Акәша-мыкәша иааҟанаҵо ашәшьы­
ра азбжак аҿҟьара аҽынхшьны, ачоуҳа еиқәаҵәа иалху
аԥарда еиԥш, анаара аҽҭакнанаҳауеит, арахь иазаанхо – ашҭа абжеиҳара иахьӡоит. Иара аџь азааигәараӡа,
аш­ҭа ахьаанҵәо, иачхынгылоу абахә-цаҟьа еиларҭәара
ана­қәыӷәӷәаӡалак иазымчҳауазшәа, аԥсы азеивымго,
ахәламшәа адақәа абыржәымзар абыржәы иааԥҵәарашәа,
ахырхыр кылго, ҵаҟантәи ихәыҵкәрааны иааиуеит аӡыхь
цқьакәакәараӡа. Знык аԥсы аманы ианаацәыҵыҵлакь,
абӷа ааиҵнахшәа ианыҟалалакь хаха иԥоит, нас ахаҭа
иҟанаҵаз аҭыжаара гьежьы иԥаҭхалеиуа ацәқәырԥақәа
нҭаԥсоит. Еибганы, аԥсы аманы лашарак ахьабарҭаз
иахь­кылсыз еигәырӷьошәа аҭыжаара иҭакәашоит. Ҵаҟа
иӡааԥсалоу ашьанҵа хаҳәқәа рыԥштәы еилаԥсала аҵа
чаԥоушәа аӡыхь казказра уалыԥшны иубоит. Иара аханы алаба иахаркьакьоу акәапеи иацрыҵуа ашәшьыра,
акәмызцәа хылԥа гьежьы хыршәылоушәа аӡыхь ихаԥеи­
ԥеиуеит.
Харзаман аԥша ахәхәаҳәа исуа абри аџь аҵаҟа акәа­
хь­ча дықәтәаны иԥсы ишьоит. Изқәа аџь иадҵаны дахь­
кыдиаалоунтәи абри аӡыхь иҟанаҵо ибла изаҟәгом.
Дыздыԥшыло ацаҟьа аҟнытә ауп аӡыхьгьы ахы ахьы­
ҵнахуа, аброуп иара аӡыхьгьы раԥхьаӡа адунеи иахьы­
қәыԥшыз.
Абри адгьыл аҿы ауп иаргьы раԥхьаӡа икьаасыбжьы ахьықәҩыз, абри ашҭаҿ ауп дкаҳа-бӷало, раԥхьатәи
ишьаҿақәа ахьеихигаз, аныҟәашьа ахьиҵаз. Абри аҩна­
ҭаҿы, иаб, убри иаб иҩнаҭаҿы, зхьышьҭра дықәланы

Иван Ҭар б а

~

~ 39

дааи­уа иабраа рыҩнаҭаҿы ауп ихьӡ, ауаа дызларылыркаауа ихьӡ ахьихырҵаз. Абри аҩнаҭа ахәышҭаара
ахчнызаҿы ишьҭарҵаз ахаҳә амҵан ауп аҭаацәа рыҩ­
нымца ахы ахьеиҿаркуа, рбысҭа зҭаруа рхьыруа чуан
ахьахакнарҳауа. Аброуп иара иџьынџь, иабраа иҵарҵаз
аԥашәқәа агәыҵаҳәҳәаны изку адгьыл ахьыҟоу иара иахьа аҭакԥхықәра изаанханы, нас зны адунеи аниԥсахуа,
ихшаз урҭ ирыхшаз ирзынижьуа адгьыл ахьыҟоу.
Абри адгьыл иқәаадрыхыз ачаӷьа ауп иара раԥхьаӡа
ачыс агьама изыркыз. Адунеи зегьы дгьылуп, ӡуп, бнароуп, шьхароуп, аха ажәҩан аҵаҟа дасу иара иҭыԥ изылхуп,
иара иитәу, иира иадҳәалоу аҭыԥ. Ҳәара аҭахума, анцәа
имчала, абри зегьы сара исзынхеит, сыҟанаҵы, адәы
сықәнаҵы исфап, изжәып, аладагьы исҟьап, аҩадагьы
исҟьап, инысхып, исырхап, санцогьы ак аанымхаратә,
иказ­казуа иқәрыцқьааны, иқәырбзааны сара адамра
исыцҭазгалап ҳәа акәӡам иихәыцуа. Уи ихазы маца­разы
адәы дықәӡам, дагьуаҩкым, дагькаџьбеиӡам, амцхә­гьы
ауаа рзы игәы разуп, дҳалалуп, ичеиџьыка инапы иқәыр­
гыланы дырԥылоит, мҩасшақәгьы аӡәы иҿы мыр­ҵысыкәа
ишҭа дықәимыжьӡацт.
Уи ииҭаху абри аџьынџь наунагӡа кьыс амамкәа, аҩ­
ныргә ҭыԥ мырӡуа, аџьџьаҳәа еилагәырӷьо иара ихьышь­
ҭра ашҭа ҭдырцәажәо иазынхар ауп – иара ихшаз, урҭ ирхшаз, урҭ ирхшо, убас инеишьҭагыланы иџьын­џьмырӡгаха
абри аҩнаҭа иахаанхарц! Уи еиӷьу шьа­ҭамырӡгас иҟоузеи!
Ауаҩы ихаҭа сасҵас ауп адәы дшы­қәу, уи знымзар зны
идунеи имԥсахыр аугәышьом, аха ихьӡ нхоит, ихьӡ, иара
ихьӡ зыцраҳәаны инижьыз аус.
Харзаман дызлахәаԥшуала, ауаҩы ихьӡ мԥсуа, имыӡуа
еиқәзырхо, инхара-инҵыра ауасхыр, ахьԥымҵәаз, ил­
ҩаҵә ахьҩеиуа аҭыԥ ауп. Ари аус аҿы иара даҽаӡәы
иҳәатәаҿы дизааго дыҟам, иҷкәын Алиас иакәзааит, уи
иԥҳа Амра лакәзааит, дызусҭзаалакь аӡәымзараӡәгьы! Башагьы иҽазимкааит!
Уи аҵыхәала иацәажәо дизыӡырҩуеит, даараӡагьы
ихшыҩ изышьҭны дизыӡырҩуеит, нас, иара итәала даа­

40 ~

~ Иалкаау

цәыҵаԥышәырччаны, «иуҳәаз зегьы башоуп, ахатә
џьынџь иадҳәалам хьӡы нхаӡом адгьыл аҟны» иҳәо­шәа
ақә­ҿимҭӡакәа, иара ихәыцра, игәаанагара днахымшәа­
ӡа­кәа икәал дшықәу мацара дцоит. Арахь дызлоу ауаа
дрылкьыкьны, иара иашҭа дызҭымҵуа, иҽрылхәдааӡаны
зынӡаскгьы дыҟаӡам, иуаажәлар рыцәгьа-рыбзиа аилашыра агәҭа есқьынгьы далагылоуп, рзеиԥш нхара имч
дазыразны, маҷ-саҷ алаимҵаӡац. Уи аганахьала ак иаҽ­
ԥнуҳәар – гәнаҳароуп.
Амала, иашҭа анҭыҵ егьа џьабаа ибаргьы, егьа дааԥ­
саргьы, аҩны данааилакь, иара ихыбра аҵаҟа ихы нықә­
ҵаны ииарҭа даннылаиа – драҳаҭны дыцәоит, ашь­
жьымҭан игәы казказуа, деихыкка, ишьапқәа иҵԥрааны
ицо, длахҿыхӡа дҩагылоит, абаа хжәатәызаргьы имч
деигӡом, жәлар рус азыҳәан адунеи аҵыхәан цатәызар
дацәаашьом, аха нас, иусқәа данрылгалакь, иҩныҟа даароуп, абраҟа иҟалароуп итәарҭа, игыларҭа, иԥсшьарҭа.
Абраатәи иашҭа иқәсуа аҳауеи инхара-инҵыра иацу ахаареи агьамеи аницәыӡ, аԥсыԥ лагаҩагара илшом!
Иара ицәыԥсхьоу, ицәыӡхьоу рсахьақәа агага еиԥш
зны-зынла ибла иаахгылоит, урҭ рынаурқәа аамҭа ца­
цыԥ­хьаӡа иаҳа-иаҳа наҟ хара инаскьоит, инаскьоит,
аха урҭ зегьы аӡәаӡәала рцәаҩа зхикаауа акакала аб­ри
агәараҭаҿы, есқьынгьы ибоит. Есқьынгьы урҭ акы игәа­
ла­дыршәоит, убри азыҳәан ауп иаргьы инхарҭа, иԥсы
алаҳәны изику, акәымзар, наҟ иааныжьны, днеиҭаҵны,
иҵегь ҵаҟа дналбаан дынхар, иара изы иаҳагьы ибзабаан, аха иабацәа иҟарҵаз, изынрыжьыз зегьы кажьны даԥырҵыр, цәашьыркыла дашьҭазаргьы рышьҭамҭа
ҳәа уаҩ ак имбо иқәӡаахьазаарын уажәраанӡа, иахьжу
рнышәынҭрақәаҵәҟьа ахьыҟоу уаҩы изымдыруа. Уи ахааназы адгьыл аныӡаара ауп иаанаго.
Иара аӡыхь дызхәаԥшуа мацара шаҟа игәаланаршәозеи!
Харзаман данмаҷӡаз иабду иҟнытә иаҳахьан абри аӡыхь
аҭоурых. Рабшьҭра аганахьала анкьа зны раԥхьаӡа иааны
абра инхаз, арҩаш аҟынтәи акәзаарын аӡыржәтә ахьааигоз,

Иван Ҭар б а

~

~ 41

аха нас зны, Харзаман иабду иаб, абыржәы аӡыхь ахьааиуа аҭыԥ аҿы алаӷырӡқәа реиԥш кәарма-кәарма цәыкәбар­қәак шцәыҵыкәкәоз ибазаап, нас иҵаԥҟаны амҩа анеиҭа,
иаргьы аҽеизыркәкәаны аҿаанахан, убриижьҭеи ахьхьа­
ҳәа еихаччо иаауеит. Иабду иаб дыԥсит, иҵуазеи уижьҭеи,
аха уи иҵихыз аӡыхь иахьагьы дара зегьы ажәра иаҿуп.
Сабду иаб иӡыхь ҳәа дашьҭоуп иаргьы. Нас ибжьаӡма уи
ихьӡ? Абри аӡыхь ыҟанаҵы, дара рыжәлантә, рҭаацәа
ашьҭра абра иқәнаҵы уи ахьӡ бзанҵы кашәара ақәӡам.
Харзаман иабдугьы уи аӡыхь есқьынгьы илаԥш ахын,
ақәа анлеилакь аҩарқәа иаԥырарыжьуаз ахаҳә-мҿыхәқәа
аҿганы, еиҭаказказуа иҟаиҵон, убас ҟаиҵон уи ишьҭахь
Харзаман иаб, иара убри даҿуп иахьа Харзаман ихаҭагьы.
Нас ишԥа? Убас ҟаиҵалароуп иара даныҟамло иԥагьы,
нас уи иҭынхо – убас мацара ааиԥҟьара амаӡамкәа ицалароуп абраатәи аԥсҭазара.
Мамзаргьы зҽыршаны абарҭ аҵла дуқәа рхыцәқәанӡа
ихало аҳардан ӡахәақәа еиҭазҳаз дихадыршҭуама, ха­
ҭала иара зыԥсҭазаара дахааныз, ԥсаҭа бзиа иабду. Зе­
гьы-зегьы акака игәаладыршәоит, ажәытә ианахааныз
иҟарҵазгьы, иахьа, дара зыԥсы ҭоу иҟарҵазгьы. Иаргьы
абра иадиҵаз иџьабаа ихьӡ азынхар иҭахуп, аԥсҭазаараҿ
уаҳа мбатәӡакгьы даҳәаӡом, амала, зны иара иҵкару
аӡә дахымкәа иқьаԥҭажәны инхар, аҭоубыҭ дызҭоу аҿы
аҟыгәҳәа хыла дасуа днаҳәы-ааҳәуа, агәаҟ-ҵәаҟра дала­
гар ҟалап. Зны убыс ишыкалаҵәҟьо идыруазар иахьа
хәлаанӡа иԥсы изнагом.
Абри дызҵатәоу аџь мацара шаҟаҩы ирхаанда! Иаб­
шьҭра аҟынтәи аӡәи-аӡәи ажәабжьны еимырдо иара иҟын­
ӡа иааӡаны излаиаҳаз ала, абраҟа раԥхьа анхара ашьапы
зкыз данаақәнагала, абри аџь хәыҷӡан, изакә ҵлажәлоу
уаҩы еиликаартә мацара ахы аарла адгьыл иҵыҳәҳәон.
Арахә иԥхасҭарымтәырц аанда акәыршаны иҭахкаан.
Иазҳаит, адацқәа адгьыл иҵарҟацаны аҽарӷәӷәеит. Уижь­
ҭеи шаҟа ҷыхьи-қәахьи рыҵаҟа иҟалахьоузеи, шаҟа
ԥша­цәгьа аҿасхьоузеи, аха адунеи иахаанхарашәа, иара

42 ~

~ Иалкаау

еиқәзырхаз, абӷа еиҵыхха азҭаз, уажәшьҭа дара рыхьчара, рыԥсҭазара ахаан азы анарха аҭара иара иарҵабыргуа­
шәа иџарџаруа игылоуп.
Абри аџь ахала анаатә аҿасуа зны ахәы заҵә иқәхар
ирыцҳамхои, ааигәа-сигәа иахьа-уаха уаҩы даныҟамла,
ихәакышт, ихәарҽхашт, нас адацқәа анацрыԥсаалакь,
адгьыл иныҵҩырны, ихаббала абри ахшьыра инҭаҳашт,
еимытта ибажәхашт. Агәнаҳа хара изгарым уи нзыжьуа!
Уи ацымхәрас аҽа џьык гылар ами?! Аха иара имацара
аԥсҭазара ус дахәаԥшуеит ҳәа иабахәо? Алиас?
Алиас – уи зынӡа даҽаӡәуп. Уи – ихы-иԥсы зегьы
адәа­хьы иҟоуп. Аҩныҟа сасааирҭак аҿы еиԥш ауп дшааиуа. Дааит, уаха иԥсы аашьаны, ашацкыразы дҩагыланы
дцеит, уи нахыс иҩнгьы ыҟам, игәарагьы. Аҵабырг азы –
ақыҭа зегьы рыԥсы дырзалымхуа бзиа дырбоит, аусураҿ
есқьынгьы ҿыцк-ҿыцк аԥшьигоит, абзиаразы ақыҭа зегьы дыртәуп, аха иҩназы – иӡу аӡәы диҩызоуп. Амра
лакәзар – лус хәыҷы даҿуп, аҳы, нас, аԥхынра ашьҭахь
зыҭра иҭыԥрааз ажәҵыс еиԥш, ес, днылашәкәа дцашт...
Агәашә ааҿыжмыжт. Харзаман уахь днаԥшызар, абар,
Амреи Татеии ахьааҭалаз! Амра шәҟәқәак лҩыҵ­ракны
аԥхьа дааиуан, арԥыс инапқәа ыркәаталеиуа, ишьаҿ­
еихгара иақәыршәаны иҟьо, ҩнуҵҟала ак иԥхьаӡозшәа,
длышьҭагылан. Амра дышиашаз акәасқьахь лхы рханы
дцон. Татеи ашҭа ԥыҭк иааихиҵәахьан еиԥш, Харза­
ман аџь аҵаҟа дыштәаз аниба, даақәгьежьын уахь иҿы­
неихеит.
– Уаама, сарԥыс? – аҭаҳмада игәы ԥшаауа, Татеи дааи­
ԥ­хьишьшьааит. – Уааины абра уаасыдтәали!
Харзаман арԥыс блала деиԥкаауа дихәаԥшуан, деи­­­
ҭаи­хәаԥшуан. Татеи дыԥхашьаԥхаҵо, Харзаман иб­ла
гәыразқәа ихы-игәы иҭало, иҟәандашьшьыраӡа иа­хьи­
хьысуаз ддырҳәыҵәыҳәыҵәуан. Аб игәыбзыӷра зым­
баӡацыз Татеи аҵәыуара дакуа аҟынӡа днаргон Харзаман
иажәа ҟәандақәа.
Арԥыс иаб дызлеидыруа аҩны аҭӡамцаҿ икыду апат­
реҭ заҵәык ала ауп. Уи иара Татеи диаанӡагьы, аибашь-

Иван Ҭар б а

~

~ 43

ра ду аан, Аԥснытәи ашьхақәа ихы рықәиҵеит. Иангьы
ахшароура дахԥсаан, ачымазара ихҭакны иамоу иандуи иареи еизынхан, аҩны ашә аадыртуеит, макьаназы
ахәышҭаара амца мырцәакәан иааргоит. Иара дзааӡазгьы,
ишьапы дықәзыргылазгьы ианду лоуп. Жәлала Татеи
Харзаман ихьышьҭра дазааигәаӡоуп, иаргьы д-Ахбоуп,
Татеи ианду лыԥсы ҭанаҵы лыҩны ашә акыр ҟалом
акәымзар, иара ибжеиҳарак Харзаман иҩнаҭа дааӡахьеит,
уи иахыԥхьаӡалоу аӡәы диҩызоуп. Харзаман иакәзаргьы,
иара иԥа-иԥа хәыҷы иеиԥш ауп уи дшиԥхьаӡо. Арԥысгьы
Харзаман иабду гәакьа иеиԥш дидҳәыланы дыҟоуп.
Амра лабдуи Татеии рышҟа дааит. Усҟан Харзаман
игәыҳалалра зегьы ҭәын, ажәак изымҳәо иблақәа ҭгәыр­
ӷьааны, иҭыԥрааны ицо, деихашеишеиуа дналҿаԥшын,
уигьы днеидиртәалеит. Инапқәа рыжәҩа иаахишьит, иа­
ра хара дызлаԥыруа мҵәыжәҩақәас, ҵыргәас имоу, аду­
неиаҿ дзықәгәыӷуа дара рымацара ракәушәа.
– Уара уажәы узааз сзымдыруа џьумшьааит, – Харзаман иблақәа ыргызмалны, Татеи дааушьҭны днеиҿаԥшит.
– Исзымдыруа џьумшьааит? – еиҭеиҳәахт уи. – Уца нахьхьи, суадаҿы икнаҳауп, иаага!
Татеи, урҭ ажәақәа анбасаҳари ҳәа дцхлымуа дтәазшәа,
дҩаҵҟьеит. Аԥхьарца иманы иаарласӡаны дгьежьын,
аҭаҳ­мада инаииркит.
Харзаман аԥхьарца арахәыцқәа ахыц анынарҿишь, еи­
лаӡыӡо рыбжьы ааилақыџьқыџьит. Амреи Татеии инац­
дырӷызит.
Арахәыцқәа ахыц ала иргәыбзыӷуа иааиқәикт, ашәагьы
ааихсыӷьт. Иблақәа ҭыԥрааны ицо, аԥхьарца Татеи иахь
инаирххеит, арԥысгьы уи акәын дыззыԥшыз, аԥхьарца
инапаҿы ишааиз еиԥшҵәҟьа аԥсшьаха амраӡакәа, арҳәара
дналагеит.
Татеи иԥхьарца иаҿыҵуаз ашәа иазыӡырҩуаз рзын
иҿыцӡан. Харзаман, абар зегьы дахьырбонӡа дааихьеит, аха арԥыс иаирҳәо ашәа имаҳацт, еиԥшугьы акгьы
игәалашәом. Аԥхьарца арахәыцқәа есқьынагь ирҳәоз

44 ~

~ Иалкаау

ашәа­қәа зынӡаск ргәы ԥнаҵәаны, иаркаран иҟазшәа,
Татеи иаирҳәоз ашәа рызҿыцбараха, дара рхаҭа уи ашәа
ҿыц иазыӡырҩыр рҭахызшәа акәын рыҽшдырххоз. Уажә­
раанӡа, иҿаҳәаны иахьыҟазынтәи рыҽԥдыртлазшәа,
аҟә­кыра лашьца иҵакыз, аҳауа-цқьа аниҿас, ирыԥҳақәа
ишырҭаху ала аԥсыԥ лага-ҩагара ишалаго еиԥш, агәеи­
ҵақыџьқыџьра ирымаз рыхшәаны, рыбжьы ахы иақәи­
ҭны аҿынанахеит.
Харзаман иара иидыруаз, дзышьцылаз, иаирҳәоз
ашәа­қәа ракәын гәхаршҭгас, гәырӷәӷәагас имаз, аха уажә
дыззыӡырҩуаз ашәа зегьы иханаршҭит, ари ҭбаауп –
абжы еиԥш џьарак ихагьежьӡом, иамоу, амҵәыжәҩақәа
рыла хараӡа иԥыруеит, уаргьы уахьтәоу уаашьҭыхны уаманы ицоит, ицаӡоит инкакәкәа.
Татеи шәҟәык, аԥсуа поетк ишәҟәы иагәылихыз ажәа­
қәа ирықәыршәаны иара ииҩыз ашәа ҿыц аацәыригеит.
Уи ашәа нотала иҩӡам, арԥыс акгьы ианымҵаӡакәа ус
игәалашәоит, ианеиқәиршәа нахыс ихы иааҭымшәацт.
Амра гәаныла дицшәаҳәо ибжьы дашьҭаланы лҿыналхоит,
аха лассы дымҩахҟьоит, нас ус дизыӡырҩуа дыштәоу, џьара
цәаныррала дақәшәошәа ахьылбо деиҭанаишьҭалоит.
Иахьа уажәраанӡа аԥхьарцарҳәара Татеи изҿиҵаауаз
Харзаман иакәын, маҷ-саҷгьы ҵӡом уи ирҵара дала­
геижьҭеи, аха уажәы арԥыс ирҵаҩы ишиаԥигаз лабҿаба
иааирԥшит. Аҭаҳмада уи ҳәашьак амамкәа деигәырӷьеит,
баша иџьабаа ахьмыӡыз. Харзаман аԥхьарца иаирҳәоз
ашәақәа арԥыс даманшәаланы ишышьҭикаауаз акәын
уи иидыруаз, уажәы, абар, аԥсабараҿ иҟамыз ашәа ҿыц
ахьиз! Татеи иашәа данаалга, аҭаҳмада иааизымычҳаит.
– Иабантәааугеи, дад, ари ашәа?
Татеи,азныказы маӡарахк ҵәахны ишимаз иҵыҵызшәа
дҟанаҵеит Харзаман изҵаара. Ихы икәаршәны дыбжьажьо Амра лахь дынцәыҵыԥшит, ларгьы уи иҿыԥшылара
иаҵанакуаз анеилылкаа арԥыс дицхрааит:
– Ари ашәа, иара Татеи ихаҭа еиқәиршәеит... Иара
иҩит...

Иван Ҭар б а

~

~ 45

– Иара еиқәиршәеит-ба? Иара ихәыцны иҩну? Ашәа
ҩышьас иаиҭазеи? – Харзаман изҵаараҵәҟьагьы ииашаны изышьақәмыргыло аҟынӡа иџьеишьеит, нас зынӡа
аҭак дазымԥшӡакәа инашьҭеирххит:
– Иарҳәеи, дад, уашәа, еиҭарҳәеи!..
Татеи аԥсеивгара аниоу, иԥхьарца ԥыхьа аасҭа еиҳагьы
еиӷьны ахьхьаҳәа иааирцәажәан, иашәа ааҭирҟьеит.
Харзаман иҿы ахьааихихыз уаҳа егьаимыркит, нас
иқьышәқәа қәацқәацо аҵысра иалагеит, абыржәымзарабыржәы иаарықәҟьо абжьы Татеи иашәа ҿыц иашьҭаланы
аҿынанахарашәа...

7
Аџьықәреии аҭаҭыни рҩынашәа иаҵысхьан, рыҵа­
қәа казказуа адгьыл иқәԥрааны ицарашәа аҩада аҩеира
иаҿын.
Ҳара ҳааигәара иҟаз аҭаҭынырҭа зынӡа итҟәацӡеит еи­
қәаҵәа-хиаҵәааны мшынҵас игазго иҭагылан, амала, ашьа­
пахьы адиԥсар быӷьқәа, амра шәахәақәа рыла иԥазшәа,
иқәшьшьыхаа ишәхьан. Аҭаҭын аҵхра иалагахьан.
Амра адиԥсар ҿыхуа аҭаҭынырҭа даҵан. Уи уажәшьҭа
аҭаҭын ҿыхреи, арыԥхреи, арцәареи, аденгьреи иаалгаан­
ӡа ашкол ахьынтә данааҭацәха, аҩны уаҩы дизыртәаӡом. Ус
ауп дшыҟоу. Ашкол аҿтәи лусура уахынла лҽазыҟалҵоит.
Уахынла луадаҿы аҵх агәы ааҩнашаанӡа, сара сзыцәараҳа,
лцәашьгьы кьаҭаӡом.
Амра лаб аҭаҭын дамароуп. Уи аҭаҭын еиҭаҳара армариара аус дзызхәыцуаз, инагӡаны акәымзаргьы, аҵара­
дыррала аус зуа рымчала макьаназы ихыбжа-ҿыбжаны
иҟазаргьы иӡбоуп – адгьыл иашарақәа рҿы атрактор
еиҭанаҳауеит. Ари зеиԥшра усузеи! Уи аамҭа дахаанхеит,
урҭ реиԥш иҟоу аусқәа ибла ианабаҵәҟьогьы агәрагара
зцәуадаҩу Харзамангьы.
Алиас иара ихәыцра даман. Иаҳҳәап, иахьа иҟам аҭа­
ҭын рыԥхга амашьына, иҟам! Аӡәы иаԥшьигар ами? Зегьы

46 ~

~ Иалкаау

еихәаԥшуа, аӡәгьы иҽмырҵысӡо дтәазар иҟаҵаны ирзаазгода, иара ахала ажәҩан ахьынтә илбааҩруама? Ҳәара
аҭахума, мап. Ус анакәха, изԥимшәарызеи абри аус аҿы
иара Алиас имч, уи аӡбара илшаразы уеизгьы-уеизгьы
ҵарадыррала аус ахьыруа қалақь дук алабораториаҿы
иҟаиҵо, дызҿу, уаҩы имбо, ашә ихаркны иҽыҵәахны
дтәа­зар аума? Изилымшарызеи ара дара рҿы, аҭаҭын
ахьаадрыхуа ақыҭаҿы? Ҵара дуӡӡак имамзаргьы иахьеиуахеи дызҿу аус амаӡеи-аҵәахи иара аӡәы диеицәаны
идыруама? Абри Алиас игәы иҭыхәхәа иҭан есышықәса,
нас аҵыхәтәаны ихшыҩ аҿы ианшәы – напаиркит. Ҵыԥх
акыр дазааигәахеит, сынтәа иҵегь ишьақәицаларц игәы
иҭоуп. Алиас арӷьажәҩаны ивагылоу зегь раԥхьа Амра
дгылоуп. Игәы азлырхаҵоит, игәы ацԥыҳәо дҟалҵоит.
Убри ауп ларгьы еиҳарак есқьынгьы лаб иааигәа-сигәа
дызгылоу. Уажәгьы лара лнапала иҿылхуа аҭаҭын аҿа­
ҵаны арыԥхга машьына иара ихшыҩ иарирц ииҭаху амашьына анԥишәо, иԥҳа лыхшыҩ, лымч иара дызҿу аус аҿы
ихәошәа ибоит.
Амра аҷҷаҳәа адиԥсар ҿылхуеит.Лара лывараҿы,аҭаҭын
лыцҿылхуеит аԥҳәызба Агра Блаб-ԥҳа. Агра уи аҽны
аҭаҭын ҿыхра лгәаԥхеит аҽаџьара акәымкәа, уеизгьыуеизгьы Амра лааигәара. Рааигәа-сигәагьы уаҩ дыҟам.
Дара зынӡа рыжәҩақәа ааидкьыслартә еизааигәаны аус
руеит. Ахәылбыҽхарахь иааихаанӡа Агра дкәанызануа,
лусурагьы уиаҟара имарамкәа аҭаҭынрҭа даҵан, аха нас
Амра лҽаалаҟаратәны, ҽмаршьагала иаԥшьылгеит.
– Амра.
– Ыы...
– Бара, Амра?
– Ыы?
– Абри Алоу... дзакә уаҩузеи?
– Ииуазеи Алоу? Акалашәа дыҟоуп...
Амра ақәҿылымҭит. Амра аҭак ҟалҵар, Агра ажәак
лаҩымшәарц, аамҭа нарыбжьажь-нарыбжьажьуа, аҭаҭын
бӷьыцқәа хрыжь-хрыжь иҿылхуан, аха егьлаҳауамызт. Уи

Иван Ҭар б а

~

~ 47

ицәырылгаз ацәажәара ахы акышьа мзыз дук аҵамзар­
гьы, Амра егьылгәамԥхацәеит. Изыхҟьа-зыҵҟьаз ҳәа акгьы ыҟаӡамкәа, изаԥшьылгазеи уи еиԥш ацәажәара? Еилылкаарц илҭахузеи?
Амра урҭ ажәақәа лмаҳаӡозшәа илаҩлыжьырц еиҳа
еиӷьалшьеит, аха Агра уи лҿымҭра иаанагоз лара лтәала
ахә лшьеит, ацәалашәара илымаз арҵабыргыртә еиԥш.
­– Акалашәа дыҟоуп... Зегьы иҽрылкьыкьны... Азеифыр
дакыр ҳәа дшәошәа, уаҩы дидымҳәылаӡо...
– Избан?
– Бара иаҳа ибымдыруеи.
– Алоу зынӡаскгьы ус иҟоу уаҩӡам.
– Бара иаҳа ибымдыруеи... бизааигәоуп, дыб­зааи­
гәоуп...
Амра арҭ ажәақәа иҵегь ирҵауланы ддырхәыцит. Иза­
кәызеи, мшәан лҽыззылкыз?
– Ааи, даараӡа иааигәаны дыздыруеит.
– Бара беиԥш ааигәа дыздыруазар ари аҟара дҭыс­
ҵаауазу?
– Зеиӷьаҭам арԥысуп.
– Акрыздыруама, бара, шьоук ирҳәо бҳәоит ҳәа....
– Ирҳәозеи?
– Дԥагьоуп, ихы дубеиа ибоит, аҳәсахәыҷқәа иԥсы
рзыцәгьоуп рҳәеит... Ирымҳәара ббахьоу, аха бара ибымдыруеи, џьушьҭ...
– Изакәызеи, бара, издыруа?
– Ус дыҟазар?
– Урҭ гәаӷшақә иҳәоу ажәақәоуп! – Алоу – дуа­ҩыц­
қьоуп!
– Акрыздыруама, бара, иааҟәымҵӡакәа убас иӡбахә
рҳәоит.
– Ибазҳәада?
– Шаҟаҩы!
– Усгьы?
– Ауаа еиҿасыжьуама, бара? Аиаша еилыскаап ҳәа ауп
акәымзар...

48 ~

~ Иалкаау

– Зегьы мцуп!
– Бара иаҳа ибымдыруеи...
Амра лусура ааиԥмырҟьаӡакәа днеиуан, аха Агра
длыдҷабло даналага ларгьы маҷк дыбрит. Изакәызеи
мшәан? «Бара иаҳа ибымдыруеи», «бара иаҳа ибымдыруеи» ҳәа дызлыдҳәылаз? Закәызеи илдыруа? Иабантәаалгеи
Алоу изы илҳәақәо? Цәгьак лыршоит, аха ахалагалара аҭахым, наҟ даҟәыҵындаз, дабалызкашәеи, мшәан?
Агра, ачҳара аарԥшны лара ус баша ажәаҟынтә мацара
дҵаауашәа, Амра длыршыр лҭахуп, нас лгәы иҭаршәны
илымоу лымаӡақәагьы акакала аҭышәшәара иалагап.
Лара уажәшьҭа дыццакӡом, ақәоура ашьҭахь аҩны ахыбра иахьыкәкәаны илеиуа аӡ-цәыкәбарқәа реиԥш, аамҭа
ныбжьажь-аабжьажьуа дҵаалап, егьи уи налхыкәласлап,
нас зны дарҭрысып. Хәыҷы-хәыҷла уаанӡа днагатәуп.
Дырштәуп. Макьаназы Амра дынхынаа-аахынаауазаргьы
лычҳареи лареи рмаршәа еибакны иааибагоит. Аамҭа
рацәакгьы бжьажьтәлаӡам – Агра уи бзиаӡаны илдыруеит.
– Ауаҩы иӷроу уҳәеит ҳәа.
– Дарбан?
– Алоу.
– Ыы? Иӷроузеи?
– Издыруандаз?!
– Ибзымдыруазар бадызцалазеи?
– Ауаҩы иҿыԥшыларала акгьы узеилымкаауазаап.
– Изакәызеи, еилыбкаарц ибҭаху?
– Алоу дзакә уаҩу?
– Уаҳа зҭахым арԥысуп.
– Зегьыҵәҟьа бара ибдыруазар...
– Бара ибдыруазеи?
– Сароу? Ибасымҳәеи!
– Ихыҭҳәаауп.
– Ус акәхааит, аха...
– Ааи, ааи.
Агра изаҟаразаалакь лыбжьы аамԥсахӡакәан дцәажәон,
Амра, лара ишылҭахӡамыз, аҭакқәа иҟалҵоз лцәымчхо

Иван Ҭар б а

~

~ 49

далагеит. Агра, лыҽӡо ашьшьыҳәа, Амра лгәы аҭаԥшра
дазышәарыцон:
– Бара иаҳа ибымдыруеи.
– Ааи, издыруеит.
– Аиашаҵәҟьа здыруазар саргьы ас слакҩакуазма?!
– Бзыралкҩакуазеи?
– Акрыздыруама, бара, иҟоу зегьы анбаҳалакь...
– Ибаҳазеи?
– Аӡәырҩы дрыхныҳәахьеит рҳәеит.
– Дызусҭа зырҳәа?
– Бара бзы иаурҳәах...
– Ишԥа, ишԥа?
Аҭаҭын ҿыхра иаҿыз Амра лнапқәа азнык азы иаангылт, аха иара убри аминуҭ азы лхы даиааины лусура
деиҭалагеит.
– Бара...
– Ыы, изакәызеи сара?
– Бара Алоу дыбгәамԥхаӡои?
– Ибазҳәада?
– Аӡәгьы.
– Нас?
– Сара усшәа избан.
Амра дааикәашәеит, аҷык-аҷык ауп иаалыгхаз длы­
ҵаҳәҳәаны наҟ дылԥырылцарц, аха еиҭалычҳаит:
– Ибзырбазеи?
– Ԥхашьароума дыбгәаԥхозар?! Арԥыс бзиахә...
– Ибзиақәоу егьаҩыҟоуп, зегь сара исгәаԥхараны ахә­
ҭоума?
– Егьа бымҳәан, ашҭа аҭыҵрагьы бықәымшәакәа Алоу
иҩыза арԥыс аҩны даныбзааи... Дбымпыҵбыжьуама?
– Ҳы, сара сымҵарсҩума?
– Уи ԥхашьараӡам. Аԥҳәызба лынасыԥ азы дықә­
ԥароуп!
– Уи аҩыза агәаҟра сҭагылам.
– Ааи, шьҭа. Дасу иара итәала дахәаԥшуеит аԥс­ҭазаара.
– Ус акәхап.

50 ~

~ Иалкаау

– Аиеи, џьушьҭ. Уии бареи акаҿы шәкылибагап, иԥсы­
хәоузеи Алдыз?
– Уи ихьзеи?
– Дсашьами, бара, сгәы дрыцҳанашьоит.
– Дзыниазеи?
– Абылра даҿуп, имцашоура бара бизаламыжьт
акәым­зар.
– Сара изуазеи?
– Ишԥабымуеи? Бзиа бибоит бара, бзиа, дыб­ҿын­
ҵәаауеит...
Амра уажәраанӡа Алоу изы илаҳақәоз зегьы аалхашҭын,
акыркырҳәа дамхаччеит, цәгьарак аҵаны акәым, ус, лыҽ­
лызнымкылакәа.
– «Аҳәынаԥ ԥсуан, ацгәы хәмаруан» ззырҳәогьы убриами.
– Сара Алдыз сихыччаӡом. Зынӡаскгьы! Амала, ҳаицәа­
жәашьа уаҩ дарччаратә иҟоушәа збоит.
Амра агәаара лҽаҟәганы, лҽынахга-аахго дацәцарц
шылҭахыз, Агра илыршәыз акаҭа хәыҷы-хәыҷла ларгьы
иналхаԥеит.
– Бара Алдыз бзиа бшибо бдыруазар, быччаӡомызт.
– Сара Алдыз сигәаԥхартә сызлаҟоузеи, Агра?
Амра излалылшоз ала ҩаԥхьа лҽахганы дацәцарц на­
қәылкит, аха Агра ус длыдҵуазма?
– Бара бзыԥсоу шьахәлаҵәҟьа ибдыруеит, убри азоуп
быхгьы зиаҭәабымшьо, иаахтны ибҳәар еиҳа еиӷьми.
– Сароу?
– Ааи, бара.
– Алдыз са сеиԥш иҟоу шәҩык дрыԥсоуп.
– Уиаҟарагьы бихымччаӡан.
– Сароу?
– Ааи, бара бхаҭаҵәҟьа!..
Амра дзыниаз лҽанрааланы дацмыҵҟьаӡакәа ацәа­
жәара лҽалалырхәуан, аха лусура изаҟаразаалакь акала
иагмыжькәа аҭаҭын ҿылхуан, лара днакәараҵа-аакәа­
раҵо ддәықәлар аҵкьыс, Агра дызлалгалаз аус аҿы, аиаша лҳәар еиҳа еиӷьны иазылԥхьаӡеит.

Иван Ҭар б а

~

~ 51

– Сара Алдыз сышԥеихыччои, Агра? Алдыз дзыԥсоу
даԥымхааит, –- иреиӷьқәоу, иреиӷьу ззырҳәо арԥыс! Уи
иара ианиҭахха, иааиҭаху анасыԥ иоуеит. Уи шыҟаларыз!
Амала, сара стәы шыҟоу бдыруоу, Агра?
– Ыы?
– Сара соуп акалашәақәацәҟьа иҟоу. Алдыз дызшаз дисасуп. Уаҩԥсҵас даара ҳаҭыр иқәысҵоит, инасыԥ
ахьыҟоу дагымхааит, аха сара... Сара исҭахыҵәҟьоу – саргьы исыздыруам, макьаназы сгәы сацныҟәоит, аха иара
саашьҭԥааны саманы идәықәлартә еиԥш иҵзырҟьаша
уаҩ дысԥымлацт! Дысԥымлаҵәҟьацт. Уи Алдыз иҵкьыс
деиӷьзарцу? Мамоу! Дызусҭугьы сыздыруам. Ибгәаԥхо
дзеиԥшроузеи ҳәа бсазҵааргьы – аҭак сызиҭом. Иԥшра,
исахьа, ишәагаа – дшыҟоу абри абас ауп ҳәа акгьы сыз­
баҳәом, амала, дызбар дыздыруеит, дызбаанӡа абыр­жәы
сшыҟоу сҟалозар акәхап. Ишԥасҳәари, иаргьы абыр­жәы­
мзар абыржәы саԥхьа даагылартә ихиҿсахьа гәа­ны­­ла
иааиҿызбаауашәа ҟасҵоит, аха мыцхә ихҭакны сахәаԥ­
шуа саналагалакь, исцәеилахәоит, инагӡаны исзы­шьа­
қәыргылом, нас, исыцымгылаз аԥхыӡ еиԥш, иниакәкәа
ицоит, Абас сыхьуеит есқьынагьы. Убри аҟнытә, сыԥшуп
уи сымҩа даангылаанӡа, амала, знымзар зны дшысԥыло
здыруеит.
– Амра-а?! Амра-а?
Аԥҳәызба ҿызҭуаз деилылкаарц аҭаҭынрҭа даалыҳәҳәо
даагылт. Уи иналышьҭалырххит Аграгьы.
Аҭаҭынрҭа ашҟа аӡә дыҩны дааиуан. Ахәыцхагьы
ламраӡакәа Амра иаалаԥганы, дахылгарц иҩны иааиуаз
ишҟа лҿыналхеит Агра. Амрагьы длышьҭалт.
Иԥсы ихәламӡо, ҿыҭуа иааиуаз Амра дылдырт. Уи– Татеи иакәын.
– Иҟалазеи, Татеи, иҟалазеи?
– Дес... Дес... Дес... лгәыхь лызҵысын, дхәарҭам. Дес.
Рыхҩыкгьы иҩны идәықәлеит.
Убри аминуҭ азы инақәыршәаны архәара аҟынтә даа­
цәырҵит Алдыз.

52 ~

~ Иалкаау

– Агра, уа Агра-а!
Агра даахьаԥшит.
– Шәаагылшь, шәаагылшь, Алдыз ахьҿиҭуа шәмаҳауеи!
Алдыз, ус, машәыршақә дрықәшәеит, аха шаҟа иаҭахны!
Амра даақәгьежьаан Алдыз иахь дыҩит. Убысҟан ауп иара
Алдызгьы ианааирццак.
– Алдыз, Алдыз...
– Иҟалазеи, Амра, иҟалазеи?
– Сан... сан... – Амра лыԥсы лызҭкаауамызт.
Алдызгьы днаҭрыст, зегьы еибарҩны ачымазаҩ лахь
еихеит.
Дес агәыхь лымеижьҭеи маҷкгьы ҵӡомызт, ина­
ларшә-ҩаларшәны ачымазара аҽылнардыруан, аха уи
аҽ­­ны еиԥшҵәҟьа дҟанамҵацызт. Иаалырҟьаны илыз­
цәы­р­­ҵит. Аҽны аусурахьгьы дҭымҵыкәа, аҩны даанхеит, ҟаҵатәқәак лыман, урҭ дрыдхалт, хар лымаӡамкәа
дшыҟаз, лхьаа аалызцәырҟьан, лгәы ҭыҵны ицо, ашыӡ
лыхьызшәа аҟәараҟәара деиҵасуа далагеит. Насыԥшәа,
Татеи длықәшәан, Амра адырра лиҭарц дцеит.
Алдыз ачымазаҩ длыхәаԥшит, даара игәцаракны длы­
хәаԥшит. Инапаҿы иҟаз хәшәык лиҭан, лыԥсы еивылгеит.
Дес лыԥҳа лыԥштәы лхыгга дшәаны дшыҟаз ангәалҭа, лгәы
дрыцҳанашьеит, ларгьы лымч еизганы лыҽлырӷәӷәеит уи
лҩызцәеи лареи уа ианылба, лгәы хьаԥссеит, лгәыхьгьы
еиҳа еиқәтәеит.
Алдыз, имԥсша аџьма амаҵә азынакәуеит ҳәа шыр­
ҳәо еиԥш акәын, аҽны дзыниаз дшахәаԥшуаз. Ачымазаҩ
лыԥсҭазааразы ишәарҭоу акгьы лымам, иара уа иҽыз­
лааникылара амзыз иоуит, шаҟаамҭа иҭаху Амра дибоит.
Амра лан деиӷьны даныҟала, лыхшыҩ лхаҿы иааин, Агра
дызлазҵаақәоз цәырҟьа-цәырасуа уажәы-уажәы иаа­
лыԥгылон. Алдыз уа дахьылбоз зынӡа илуа-илҳәо дақә­
намыршәо деиланаԥсон, уи азы илаҳаз ажәакәа лгәы
аҵкараҿ, амыӷ қәыцқәа реиԥш, иалакьакьо иахьынҳалан.
Алдыз урҭ зегь зҭагылаз аамҭаҿы аԥшәымас ихы
ԥхьа­ӡаны, Дес лнапы ахьикыз иаауижьыр лгәы аусура

Иван Ҭар б а

~

~ 53

иаҟәыҵрашәа, илымҳақәа ырҵарны дӡырҩуа, аԥыжәара
имаз ихы-иҿы иахьышәахәо дтәан...

8
Дес агылара азин лоуит. Аиарҭа даманаҵ, Алдыз есымша дибон, илаԥш лхын. Уахынла ацәа иаалымнахаанӡа
длыдтәалан, нас акәын данцоз. Аҩнаҭаҿы дрылашьцылт.
Иҳақьымра анаҩсгьы дзакә арԥыс бзиоузеи! Алдыз ас
дишьцыламызт, инаалашьа мацара зыԥсоузеи!
Ҵабыргны, Алдыз иара изы аӡәы цәгьарак игәы иаа­
нагартә ихы мҩаԥимгеит. Агәцаракра, ачымазаҩ лыхә­
шә­тәра, иаарласӡаны, лшьапы лықәыргылара – уаҳа иза­
кәызаалакь акы, ихы-иҿы акы узықәбаауам.
Ачымазаҩ дгылт, лгәыхьгьы тәеит, аха иара уажәгьы
дааны дибоит, илаԥш дыҵижьуам. Амра хара-хара дгылон, Алдыз аҭагылазаашьа ихы иархәаны, лымариа иоур
цәажәарҭахәыс дикыр ҳәа дшәаны, аха усгьы егьлымбеит, лара лтәала, даараӡа дизкылыԥшит, – мап, – агәнаҳа
лызҳәом, игәгьы ак ҭоуп ҳәа дыҟам уи аганахьала. Нас,
абри Агра дызҿыз закәызеи? Лхы иҭылҳәаама, аха лхы
иҭылҳәаазаргьы, иалылхуазеи, иаҵанакуазеи?
Дес лҽанеибылҭа, лара лхала гәаанагарақәак лыз­
цәырҵт. Мшәан, Алдыз иахьа уажәраанӡа ас дзылзымдыруаз? Уажәада длымбаӡацшәа! Рқыҭа далҵит, уа дааӡеит,
аҵара далган дгьежьын, уаҟа, иара иқыҭаҿ ҳақьымс аус
иуеит, лчымазара аҵыхәала диднагалақәахьан, аха асҵә­
ҟьа длызгәамҭацзаарын! Ауаҩы идырра шаҟа аҭа­ху­зеи!
Уԥсы иузалымхуа, қыҭак иаԥсоу арԥыс замана. Аԥ­сын­
ҵры бзиа зауша.
Аԥҳа дызмоу ан лхәыцрақәа лыԥҳа илызҳацыԥхьаӡа
еиҳа-еиҳа ирацәахоит, аԥҳәызба лгәы иҭам, лхы иҭам ан
ианлызҵысуагьы ҟалозаап. Иҟалозаап моу, есқьынгьы
ицәыргаҵәҟьаны ирымҳәозаргьы, анацәа иргәаԥхо ар­
ԥыск данырбалакь, рыԥҳацәа рынасыԥ дара ирыӡбырц
иалагоит. Убри аҩыза ацәалашәара лызҵысит Десгьы.

54 ~

~ Иалкаау

Лыԥҳа усгьы знымзар зны хаҵа дцароуп, нас, Алдыз
иеиӷьу арԥыс дабаҟоу? Лыбла дахьамбо џьара хара дагар
аҵкьыс, лара лқыҭаҿы инхо Алдыз димазар, ан лызгьы
иԥсеиқәырхагамхои? Иахьа уажәраанӡа лыблақәа хҩазма,
мшәан? Амрагьы уи иахьынӡахәҭоу дылзымдыруазар
акә­хап акәымзар, илгәамԥхо арԥысума? Знык дара рыбжьара акы ахы ыҵнахындаз, нас, лара аҵыхәтәанынӡа
иналгарын, аха... Амра усгьы унапаҿы иузааго лакәӡам –
убри ауп ишәарҭоу.
Дес лгәыхь иахҟьаны аҭаацәа зықәшәаз ашәарҭа ир­
хысны ицаз хҭыск ирзаҩызан шьҭа. Алиас аҭаҭын рыԥ­
хга амашьынаҿы имҩаԥигоз аԥышәарақәа азнык азы
иааиҵанаҟьеит уи лчымазара, аха нас еиҭа игәы аз­кар­
шәны аусура далагеит.
Аказарма ыҵырҭәааны, зегьы ишаабац еиԥш, аҭаҭын
абӷьыцқәа напыла агәыр иахаԥсаны идрыԥхуан. Алиасгьы уи даҿын, аха данааҭацәхалакь ауада хәыҷы
дааҩнымшәо, инапаҿы изаамгоз имашьына знымзар зны
иара ишиҭаху аҭаҭын арыԥхуа иҟалаанӡа дацрымҵырц
ӡбны дадҵуамызт. Ирацәаҩӡан Алиас ичҳара џьазшьоз,
имаҷҩымызт гәаныла уи ихыччақәозгьы аҭаҭын зрыԥхуа
амашьына Алиас рыцҳа иоума изыӡбуа, аҵара ду змоу
ауаа ирылымшахтеи ҳәа! Ус шизырҳәоз иаргьы ицәа иа­
лашәалон, аха агәхьаагьы икымызт, аӡәгьы ажәа имам­
кӡакәан, алакҩакра змаз ауаа уи аҩыза амашьына аҟаҵара
ауаҩы ишилшо лабҿаба идирбарц акәын ииҭахыз...
Уи иара дызҿыз аус ихшыҩ зегьы азышьҭын, изырҳәози,
ргәы иаанагози, рызхәыцра, алацәажәаха имамызт.
Аҽны имашьынеи иареи зынӡа еибаркараӡеит, уаҩы
изеинмыршәо аҟынӡа инеибаганы ишыҟаз, аԥышәара
ахьымҩаԥигоз ауада хәыҷ аҿы аколнхара ахантәаҩы шьоу­­
кы ицны дааҩналт. Аӡәи-ҩыџьеи раҟара идырт, иб­зиаӡаны
иидыруаз Аԥсны ақыҭа нхамҩа аминистр иакәын, аха аӡәы
– зынӡаск изымдыруаз, иимбацыз уа­ҩын. Изымдыруазгьы дидырдырт – Қарҭынтәи иара ди­ҭааит ақыҭа нхамҩа
аминистр – Алиас иҟаиҵо амашьына ибарц, иҭахызар ацхыраарагьы ииҭарц, ҷыдала абра дааит.

Иван Ҭар б а

~

~ 55

Деигәырӷьеит, иагьџьеишьеит уи Алиас. Бзанҵгьы
игәы иаанагомызт уи напы злеикыз аус иара ида аӡәы
агә­хьаа икуп, дазхәыцуеит ҳәа.
Иабаиаҳаи аминистр Алиас имашьына аӡбахә? Дара
рҟынтәи қыҭкорк аԥсуа газеҭ «Аԥсны ҟаԥшь» астатиа хәыҷык аниҵахьан акәымзар, уи аҵыхәала џьара
ажәакгьы аӡәы иҳәахьеит ҳәа дыҟамызт. Арахь уажәы
Қар­ҭынтәи аминистр иара иҿы дааны дыҟоуп, дызҿыз
аус ауаа ирылаҩырц зынӡаскгьы иҭахӡамызт иара. Ма­
кьана иалҵуа здыруада, еибамгаз ашәақь еиԥш, им­пы­
ҵахарҳәагьы дацәшәон, убри аҟнытә, иқыҭа иалҵны
хара ицарцгьы дашьҭамызт, аха уажәшьҭа, излеибо ала,
аиҳабыра рзыҳәангьы иаргамахазаап. Уи иус армарионгьы имбеит, уимоу, еиҳагьы иарӷәӷәон – закәызеи нап
злеикыз, аҵыхәтәанынӡа ианизынамыгӡа аԥсра, аиҭаԥсра
ззырҳәо еиԥш ахьымӡӷ имгеи. Уажәраанӡа иара имацара
иакәын изусыз иалҵыргьы иалымҵыргьы, дара хибаҩон,
аха уажәшьҭа... иҳәынҭқарра усхарц иалагеит.
Аминистр ицыз ауаагьы иаргьы Алиас имашьына
хәыц-хәыц игәарҭеит, инадырҳәит, иаадырҳәит, аҭаҭын
бӷьыцқәа аанызкылоз амзыз шьақәдыргыларц, аха ус
инадсыланы уи рылымшеит. Амала, иаԥшьигаз ауси иахьа уажәраанӡа иҟаиҵази шьахәлаҵәҟьа ахә ршьеит.
Аҵы­хә­тәаны аминистр ицқәаз аӡәы амашьына асхема ҭи­
хит. Алиас аԥышәарақәа наҟ-ааҟгьы имҩаԥигаларц иаб­
жьыргеит, даргьы Қарҭ уи имашьына аиӷьтәразы аус адыр­
уларц рыӡбит, иареи дареи русура наҟ-ааҟ еимаданы.
Аминистр ҳқыҭаҿы данаа, иӡбеит ҳколнхара анхараанҵыра гәеиҭарц. Аҽны хәлаанӡа аҭаҭынрҭақәеи аџьықә­
реирҭақәеи гәеиҭон, арахә рҭыԥахьгьы дхаланы ибеит.
Ахәылбыҽхан асасцәа Харзаман иҭан. Аминистр иҩы­
з­­цәеи иареи даара рыҽдырххеит, аха аԥсуа нхаҩы асас
ицәиҵәахыз ихаҳауам ҳәа, иара итәы даахымшәакәа
шьтәа дук нкажьны ирзишьын, рхәы бзианы иҟаиҵеит.
Аҩы ҳәа усгьы аҵыс ахы хызҵәоз иман. Ауаагьы адгаланы асасцәа ауха аҩны иаанкыланы пату рықәҵаны им­
ҩаԥигеит.

56 ~

~ Иалкаау

Амра ашкол ахь дцахьан. Луада ашә бзанҵы иалырк­
ӡомызт, ус иныдылҵон, аха аҽны зынӡа иҟьаҟьаӡа иаартын, сара снеиааиуа абарҵа сахьыҵаз сныҩнамԥшкәа
сзаҩсуамызт, егьа схы ныскыларц салагаргьы сыблақәа
уахь инцәыҵыԥшуан.
Амра луада бзанҵы сыҩналан исымбацызт. Лара ды­
ҟам, аха снеины избар – ма лцәаҩа ахысымкаари, ишырхиоугьы сымбари... Иара убри акәхеит – сшьапқәа ашә
сныладыргылт.
Сныҩнаԥшит. Иахырҟьацәан акәымкәа – шаҟа еил­
фаҷа, еиҿкааны ирхиоузеи! Лиарҭа зну акаруаҭ аҽырбара
икны иагоит, лымаҭәақәа зҭакнаҳау ашьқаԥ акәакьҭаҿы
игылоуп, стол гьежь хәыҷык ауада агәҭа игылоуп стол­
қәыршәда – уадтәаланы уҩларгьы ҟалоит, уаадхаларгьы
акрықәуфартә иҟоуп, аҭӡамц иадгылоуп тумбочкак, уи
ахыхь иқәгылоуп асаркьа, азааигәара, итатаӡа, унылатәар
унылашәкәа уцо – иԥшьыркцаӡа тәарҭак, уаҳа ҩнагылазар
имыцхәызшәа дес-ҟәардә заҵәык лкаруаҭ аханы игылоуп.
Абриаҟароуп, уаҳа акгьы мыцхәны улаԥш иҵашәом. Амала, Амра дызныԥшыло асаркьа еибаркны измоу амҿы,
патреҭқәак аласаны избоит, аха сыбла сажьоу, ус сылаԥш
иҵашәоу здыруандаз? Ауадахь сныҩналт.
Ахааназы сгәы иаанамгоз, сыԥхыӡ иаламшәоз сыбла иабеит. Лабҿаба избоит, аха исызхаҵом! Абар, сара спатреҭ!
Ганкахьала лпатреҭ аларсуп, егьирахьҟа сара стәы, аҩбагьы
еиҿаԥшуеит. Урҭ рыда егьырҭ апатреҭқәагьы ыҟоуп, аха
лареи сареи ҳтәқәа ҳаракыралагьы еизеиҟараны, наҟ-ааҟ
еиҿаԥшуеит.
Абар ассир! Уи, сара рыҩны санааиз илысҭеит, аха абас,
абриеиԥшырҭан икнаҳан илымоуп ҳәа сгәы иаанагомызт.
Спатреҭ ма илҿаԥшуазааит! Аха абри лара лнапала иалалырсыма? Изызҳәоузеи?
Еҳ, аиашаҵәҟьа здыруандаз?
Аԥҳәызба лгәы иҭоу иалудыраауазеи? Издыруада лара илзааигәоу, илгәакьоу аӡә иеиԥш сыԥхьаӡаны
спатреҭ кналҳазар, дара рыҩны ԥшәымарҭас ишьҭыхны

Иван Ҭар б а

~

~ 57

иахьсы­моу азы? Ус акәзаргьы ҟалап. Анс акәу, арс акәу –
цәгьарак иазҳәам – сара сыҟнытә ҽԥныҳәак лызҭара акгьы ҟалымҵеит! Сыбла иабо агәамч снаҭоит. Шаҟа ибзианы иҟалҵазеи! Ауада сыҩныԥрааны сцартә саргәырӷьеит.
Сара спатреҭгьы лара лтәгьы сагьрыламкьысит – лара
ишыкналҳаз иҟазааит! Уахгьы-ҽынгьы еиҿаԥшлааит!
Наунагӡа абас инхар ауп саргьы исҭаху!
Альбом хәыҷык асаркьа ашьҭахь иқәын. Иаартны са­
гәылаԥшуа сҿаасхеит. Амра аҵара зцылҵәз лҩызцәалгәыцхәцәа рпатреҭқәа, лара лтәқәа, еиуеиԥшымкәа
иҭых­­­­қәаз маҷымкәа уа иагәылан. Аа, лара лпатреҭк сыбла сзаҟәымго сахьадхалаз! Иаарылхны сахәаԥшуеит. Ла­
ра аԥсҭазаараҿы еиԥш, уаҟагьы дқәыԥшӡа, лҭеиҭԥш ааи­­
ла­хәарак амаӡамкәа даныҷҷааны, абыржәымзар-абыр­­
жәы лқьышәқәа ааихыԥхьаны, даасыхәаччарашәа уа­­­
хьынтә дсыхәаԥшуеит. Лҿыԥшылара иқәхьхьуа ахаара
зегьы сара сзы, ҷыдала сара сзы, хаҭала данысымбо да­­лас­­
гәалашәаларц азы, абраҟа иаалырԥшызшәа ауп ишыслыр­
бо. Сгәы самжьозар – закә насыԥузеи?
Игәаӷьны альбом еиҭасзагәылаҵом. Иахьаашьҭысхыз
исымпыҵахеит. Схы здыруа адәы саақәлазар аахыс унаԥ­
хы цәгьоуп ҳәа аӡәы исзиҳәартә схы мҩаԥызымгацт, нас,
иахьарнахыс уи аҩыза ахьӡ схылартә сныҟәарыма?
Ишԥаҟасҵари? Изгар ӷьычроуп иаанаго, изымгаргьы еиԥырҵшьас иҳамоузеи? Мап, уи апатреҭ сара сҿы
инхароуп. Сџьыба инҭасҵеит, сындәылҵт – абарҵахь
снеины адәы саннықәыԥш, – «аӷьыч дышәкы, аӷьыч,
аҽ­нышьыбжьон ауаҭах дыҩналаны дӷьычит» ҳәа абыр­
жәымзар-абыржәы аӡә сықәҿиҭрашәа схәы-сжьы еилагыло, ихьшәашәаӡа цәалашәарак саамҽханакит. Изуа,
исҳәо сақәымшәо, сыбжьажьо абарҵа сааҵахеит, аха нас
хынҭаҩынҭарак салаҳаҵәҟьар ишыбзоу ԥсроуп аас­гәа­
хәын, сналбааит. Ҵабыргны, ӷьычк иеиԥшҵәҟьа схьаԥшкәаԥшуа, ашҭа сыҭҟьаны сцеит.
«Ҭакәажәык лгәанала дкәашон» ҳәа, сҿахәы џьара
иаацәырганы исзымҳәаӡакәа ахәыцреи агәҭыхеи схәаҽ­

58 ~

~ Иалкаау

ны срымоуп – ианбанӡа сызнагои ас? Лара Амра сна­
лыдтәаланы, изакәызаалакь акы аасыҵамкыкәа, сгәы
аар­тны дынҭасырԥшыр, дуаҩыми, сеилылымкаари, из­­
дыруада ак ласҳәарц лара лхаҭа дазыԥшызар? Лара ажәа
снылҵаанӡа ҳәа ас снапқәа еиқәыԥсаны стәоума, сцәы­
ҵақәыԥсычҳауа аган савоума? Ааи, лгәы иҭаҵәҟьоу еил­
кааны издыруандаз? Аҳы, иаҳҳәап, сҽаасыртып, зегьы
аахтны иласҳәап лара, исҳәаз зегьы лмаҳаӡазшәа иаа­
лаҩжьны, мап сцәылкыр – ишԥасхызгои? Ааи акә­заргьы,
мап акәзаргьы – еилкаак сымазар... нас исыхьлакгьы?!
Баша, схазы мацара стәаны спатоит, шаҟантә сгәы иҭаск­
хьоузеи, аха уи ззыҟаҵо сакәӡам! Ак абасызлаҳәои заа
сыҽҿасҳәахьеитеи!
Ԥшәымарҭас изышьҭысхуаз Харзаман иҩнаҭа?
Ҽнак Алдызи Деси еидтәаланы ишеицәажәоз Амра
даарыхҭыгәлеит
– Нан, Амра, ҳасас игәы бмырҿыӷьын, – лҳәан дара
рҩыџьагь ааизныжьны, Дес амаҵурҭахь дцеит.
Алдыз уи иаҵанакуаз, ииаша ииашам, иара итәала еиликааит: ан лганахьала иара уеизгьы-уеизгьы ԥынгыла
имам, имҩа аартуп, уажә ишыҟалаз ала, дегьцхырааҩушәа
ауп дышныҟәаз. Уажәшьҭа аус злоу иара иоуп, иара.
Иара имацара иакәым, ҳәарада, аус аӡбраҵәҟьа знапаҿы
иҟоу Амра лоуп, аха иара иҟазара шааирԥшуа, амбатәӡа
аҵанакуеит. Аԥҳәызба зныкҟьарала иҳәатәаҿы дизаамгар ҟалоит, аха уажәшьҭа игәҭакы леиҳәартә аҟара
дылзааигәахахьеит. Уажәыраанӡа далагар изаацәазҭгьы,
уажәшьҭа наҟ-ааҟ иахиго далагар – ихьшәахон. Абри
аамҭа иахырԥатәым. Ларгьы Алдыз иажәа данбалагои ҳәа
дыԥшызшәа дтәан. Аха иара Алдыз ианааидгылаҵәҟьа
ацәыргара шԥеицәуадаҩхеи!
Раԥхьатәи ажәа, Амра лҿаԥхьа игәы ԥзыртлашаз ажәа
имԥыхьашәомызт, убри ԥшаатәын, убри амҵәыжәҩақәа
ааужьны знык игәы изҭыԥрыр, нас егьырҭгьы аттаҳәа уи
иашьҭаланы рҿынархон. Уи ажәа аҽа ажәак иазыԥсахуам,
иара ахаҭа ԥшаатәуп, ахаҭа заҵәык.

Иван Ҭар б а

~

~ 59

Аа, абар, уажәы-уажәы иқьышә иаақәыххуеит иара
убри ажәагьы, аха изықәԥыруам, иазыгәыӷьуам, ҩаԥхьа
инықәшәаны игәыҭҟьа-ԥсыҭҟьаха игәы инҭашәоит, еи­
џьыԥ-еиџьыԥуа, еиҵаланы игәы аҵаҟа, уаҳа ахы изым­
ҩахо аҽхәыҵанаршәуеит. Ас ҿымҭӡакәа, ихәламшәа
ԥҵәаз­­шәа атәарагьы Амра иаҳагьы лгәы лҽаннаҵоит, ус­
ҟан лымч еизылгашт, нас лыхҽрагьы имариоу усхом!
– Амра! – ачамгәыр рахәыцқәа рҽандырхха иаарықә­
ҵызшәа ибжьы қыџьқыџьуа ҿааиҭит Алдыз, уажәраанӡа
иара ииԥшаауаз ажәақәа ирԥырагыланы адәахьы иаузмыжьуаз уи лыхьӡ заҵәык акәызшәа. Урҭ ажәақәа рымҩа
хызтуаз уаҳа аҽа ажәак изымԥшааит.
– Амра, – иҳәеит уи еиҭах, иԥсы неивыганы.
– Ыы? – лыџьымшьқәа нкыдԥрааны ицарашәа, рҽыҩ­
ҳаракны рҽааиҵырхит, лыблақәа ргәырҽанны.
– Сшалагара сыздыруам, Амра, – ибжьы лаҟәхеит иара.
– Иахьа уажәраанӡа сгәы иҭахәхәа, аӡәы иаасыҵихыр
иара убри аминуҭ азы исцәыӡрашәа, сацәшәо иаазгоит
цәаныррак, сара сзы адунеи аҿы зегь иреиҳау цәанырра
дуӡӡак. Уи ауп сшьапқәа зырныҟәо, сгәы аус азыруа, сыб­
лақәа алашара дзырбо. Уи зегь зыбзоуроу, мзызс иамоу
бара боуп, Амра, бара заҵәык! Уаҳа – аӡәгьы!. Сара уи
саԥсамзар ҟалап, аха сҿаасҭаӡамзар, бара сахьбыдырбало
сцәаԥҽыгаӡамзар, аԥсҭазаараҿ ҳаимҩалацәаз... бҩызара
сызныҟәгозар?..
Алдыз, уажәраанӡа егьа иҽникылахьазаргьы, уажәы
аԥҳәызба аиԥхьхәыцхагьы лымҭакәа, ахыҭҟьара еиԥш,
игәҭакы ааиларҭәаны, иажәақәа хьырвырны еиԥхьытта
ицәымцо,иааркьаҿны,аха рҵакы еилыкка илбо илеиҳәеит.
Амра, дбалыбаҭо, каҭала аӡы иааҭыргаз аԥсыӡ еиԥш,
лҿы еихыхуа, еихацало, акгьы лзымҳәо, лҽылзеизымго,
дааҟарҵеит урҭ ажәақәа.
«Ишԥоугәаӷьӡеи уара сара сҿы ахнагара, уԥхамшьакәа
иагьшԥасоуҳәаӡеи абарҭ ажәақәа?» ҳәа иҿалырхьыр иаанагозеи? Дҿаасҭоума, дцәаԥҽыгоума, иара иҳәан еиԥш,
Алдыз? Арԥыс замана. Аха иара ихазы, даҽаӡәы лзы.

60 ~

~ Иалкаау

Ԥҳәызбак лҟны уаҩ иимҳәацыз харзаманс ииҳәазеи уи?
Акымзаракгьы. Ма лара уи дыҟәнылшьону? Зынӡаскгьы
мап! Егьа ус акәзаргьы, иҩызас дзыҟалом, аԥсҭазаараҿы
ихатә ҩызас дзыҟалом, аха ҳәашьас иалҭарызеи, лхы
шԥацәылгари? Ахы зыҵнахызеи, абри аҩыза ацәажәара?
Иара ус ҩызас, иахьа дшыҟоу, иаҭахызар, иҵагьгьы еиӷьны,
ус еиԥш аҩызара есқьынагьы дазыхиоуп, дыԥсаанӡа
кьыс амамкәа, џьара кәаԥ еиқәаҵәак ақәмыршәкәа ины­
ҟәылгоит, амала, иара Алдыз иззиҳәо аҩыза лылшом!
Изыл­ҭахым аҭак аахҵәаны илызҳәом, ҵаҵӷәыс иаҵоу
макьаназы ларгьы илыздыруам, аԥҳәызба илҭахыҵәҟьоу
лцәанырра илнардыраанӡа, иара ахы цәырнагаанӡа аилкаара лцәуадаҩзаап. Аха лара лхаҭа ус даныҟала, Алдыз
деиликаартә хеиҭаҳәашьас иҟалҵарызеи? Игәнимгартә
ихьмӡӷимшьартә, дгәышны давамлартә... Излауала, хаала, иаахжәаны акәымкәа, аха – иаур...
– Иуҳәоз ахы ахьцоз еилыскааит, Алдыз, – ашьшьы­
ҳәа, урҭ реиԥшқәа рҿы даара аԥсҭазааратә ԥышәа змаз аӡә
леиԥш далагеит Амра. – Ахааназы сгәгьы иаанагомызт,
суаҭәашьаны, ухы садукылоит ҳәа. Иаанагаҵәҟьомызт.
Сара арыцҳа, ԥҳәызба ҭаҟьаҭаск уара сабоуқәнаго, аӡәы
иаҳаргьы – ԥхашьароуп, насгьы сара схаҵацара... Угәы
иалсуоу сыздыруам акәымзар...
– Сара гәыӷрак соуааит бара бҟынтә мышкызны, иа­
накәзаалакь – шықәсык, ҩышықәса, шаҟа аамҭа бҭаху
сыԥшуеит, амала, сгәы еиқәызҳәалаша акы снықәырԥш,
уажәазы уаҳа акгьы саҳәаӡом, Амра, – аԥҳәызба лҽала­
лымгаларц дналԥыҩлеит уи. – Гәыӷрак шсымоу здыруазар...
– Мап, мап, – Алдызгьы аӷәра ақәыршәны ддәықәым­
ларц, иааҿахылҵәеит Амра. – Уи заҭахузеи?.. Баша... ба­
шаӡа еимаҳкрым...
– Нас, иаахҵәаны мап акроуп уи иаанаго, ус акәу?
– Алдыз арҭ ажәақәа аниҳәа ашьҭахь ауп ихы изным­
кылакәа дшыццакыз анеиликаа. Уажәшьҭа, ҵабыр­гны
аҽынкыларагьы ицәуадаҩхеит.

Иван Ҭар б а

~

~ 61

Деиҭаҵааит:
– Иаахҵәаӡаны?..
– Ус акәхоит.
Алдыз дзықәтәаз аҟәардә ҵаҟантәи иҵасызшәа дҩа­
ныԥеит. Ишыҟалаз, изырҟаҵаз изымдырӡо ауп уи шихьыз.
Егьа иҳәаргьы, егьа иургьы уи аҩыза аҭак дазыԥшымзар
акәхарын.
– Амра-а, – «исыхьыз саҭабымҵан» ҳәа длыҳәозшәа
ҿааиҭит Алдыз. – Амра, саҭамзааит! – егьиҳәеит уи. –
Аха бара мап сцәыбкыр исзыхгом, исзыхгаҵәҟьом!
– Закәызеи иуҳәо, Алдыз? – дааԥшқахеит лара. –
Иухумгакәа!.. Уаҳа ҳҽалаагаларым. Ҳара ҳабжьара цәажәа­
рак ыҟазшәагьы ҳаԥхьаӡарым!
– Избан, Амра? – ибжьы аԥҳәызба иаалымҵа­ма­
танеит.
– Ус, иаҳа еиӷьуп, Алдыз, ус...
– Избан Амра, избан?
– Еибаҳамҳәеи – иҟамыз цәажәарак еиԥш ихаҩҳажьп.
– Аха избан, Амра, избан? – уаҳа жәа иҿашәомызт
Алдыз.
– Аӡәы иаҳаргьы ԥхашьароуп, абааԥсы, усҭыҳә, Алдыз. Сара ешьас, хатә ешьак иеиԥш усыԥхьаӡоит, уара ус
шԥоуҳәои?!
Амра уи лымҳәакәа ахыкәаала шааиуаз Алдыз игәы
ааннакылар еиҳа еиӷьымзи!
Еҳ, аԥсуа қьабз, аԥсуа қьабз! Ауаҩы душьраны уҟа­
заргьы ажәак, ауаҩы иламыс зыхьчо ажәак уҿаҳәаны уш­
ԥааннакыло!
Уажәшьҭа иҿы ааихыхны уи аҵыхәала ак аниҳәа, аламыс, ауаҩы дышуаҩу злаудыруа, иара ихьӡ иадкыланы
иныҟәиго аламыс аҟьашьра ауп иаанаго!
– Саҭамзааит, – аҵыхәтәаны ииулакь абри ажәа
заҵәык ааиҳәеит, иҽааидыԥсаланы Амра лҿаԥхьа даагылт Алдыз.
– Зегьы сара исхаразааит, Алдыз. Саҭамыз. Уара уаҳә­
шьара сара саԥсахартә сҟалааит.

~ Иалкаау

62 ~

– Иҭабуп...
Алдыз амардуан дналбааит. Амрагьы днаишьҭалт.
Аҩнаҵаҟантә иҵыхәаршәшәо, Алдыз иаԥшьигаз аус
шынҵәоз иазыԥшызшәа, иаахәыҵҟьеит Былгьа. Игәыр­
ӷьаҵәа, иара атәала, иӷьаҵәыӷьаҵәуа аҩыџьагьы инеим­
да-ааимдауа, ашьапқәа ирықәгыланы атрым-трымҳәа
иргәыдԥало аҿынанахеит.
– Узырццакызеи Алдыз? Сан ушдәықәлазгьы лыздыруам, – гәыкала иааишьҭалҳәеит Амра, иара агәашә ааиртырц даннадгыла.
– Алдыз, уа Алдыз? Уабацои, нан? – амаҵурҭахьтә
дааиуан Десгьы.
– Бзиала, – Амра налызҿыҭны ахшьыра дынҭалеит
иара.
– Абзиаразы... Амҩа бзиа, Алдыз.
Амра даагьежьит.
– Дышԥаубыжьи, нан, ихәы аҟаҵара сшаҿыз? – лыԥҳа
аҽԥныҳәа лылҭеит Дес. – Иаасашәраӡар, салгахьан... Шаҟа
иԥшӡамхазеи, ицара сҭахны сҽахызгазшәа...

– Сиҳәеит, аха даанымгылт...

Амра иааира дук згаз аӡә леиԥш, лхы дҩахан, длас­
кәантраӡа, луаҩра ҳаракны, иахьынӡахәҭаз ишьҭыхны,
аҩныҟа днеиуан. Луаҭах дныҩналт. Асаркьа днанԥшылт.
Лара лхы-лҿы дахәаԥшуа дгылан.
«Ажәа бнырҵо иалагама, Амра? – асаркьа ианылбаалоз
асахьа дазҵааит. Дааԥышәырччеит. – Иаанагозеи ари?»
– азнык азы дшәарҳаны дшыҟаз, лхы лгәы ақәыбзиаханы
даақәгьежьны, аҩны дыҩныԥрааны дцарц лҭахызшәа
абарҵахь дааццакит...

9
Татеи ашьшьыҳәа ихала аккара дыҵаланы днеиуан,
дныҭгыла-ааҭгыло, иоуразоуроу зегьы хәыцрак иҽаҭо,
амҵ амҵәыжәҩабжьы аиԥш иналаршә-ааларшәны, аарла, иара ида уаҩы изеилмыргоз быжьқәак иқәацқәацоз
иқьышәқәа ирықәыҩуа...

Иван Ҭар б а

~

~ 63

Дыҵоуп арԥыс аккара, аԥсабара абызшәа ҵо, иаргьы, макьаназы, гәаныла акәзаргьы, иара ибызшәала
дацәажәо. Еҳ, абри аԥсабара абызшәа, абыржәы иара
иаҳауа ацәажәабжь ажәлар рлымҳа аҟынӡа инеигӡартә
изанҵозар, уи ахаара бжьы уахгьы-ҽынгьы ааихсыӷьра
амамкәа идирҳаларын. Аԥсабара зегьы ашәа аҳәоит,
ицәа­жәоит, аԥҳәызба ԥшӡа ллымҳа иҭахәыҭхәыҭуашәа,
аха уи абжьы зегьы ираҳауам, уи абжьы ԥшқа аилкаара алымҳа ҵар ацәанырра ҵрыхәҵәа-ҵаӷа аҭахуп. Ус
акәым­зар, уи абжьы зегьы ираҳауазар, ажәлар хыҵны,
иара Татеи иеиԥш, абри аккара иҵазаарын. Аԥсабара,
аан­ҿасра змам, есымшааира аҩнуҵҟа иҵәахны иамоу
уар­ла-шәарла зымаӡа цәырызго аԥсҭазаара, ҵа змаӡам
аԥсҭазаара – абарҭ роуп иахьа уажәраанӡа ажәлар рзы
абиԥара аҟнытә абиԥарахь ииасуа ашәақәа зхылҿиааз,
наҟ-наҟ, ԥхьаҟагьы, бзанҵгьы нҵәара зқәым.
Иара илымҳа иҭаҩуа, абра иаҳауа абыжьқәа ирхыл­ҿ­
иааны ихы иҭыппны ицо ашәақәа ашәҟәы ианҵаны зегьы
рзы изгәынкыло дыҟазар, абраантәи урҭ рыцәқәырԥақәа
адунеи иахьигӡарын – убас иԥыруеит арԥыс ихшыҩ, џьа­
ра ҳәаак ззыԥҵәам уи ихшыҩ!
Абар, аҵарақәа инеимдо ашәа рҳәоит, дасу дара рашәа
рҳәоит, урҭ зынӡа еиԥшӡам – хаз-хазӡоуп, дара рашәа
ҿыц­қәагь аԥырҵоит.
Ааԥын, аԥхын, ҭагалан, аӡын – ашықәс аамҭақәа зегь
ирықәнаго ашәақәа рҳәоит. Абарҭ аҵла дуқәа, аҿаҳацәа
реиԥш зҿы еилымго игылоу, аиҩхаа ибжьашьқьырны
иааиуа аԥшалас, игәрымуа, уахгьы-ҽынгьы аҿы ааихамкуа ибжьаапкны ицо аӡиас Аалыԥсҭа, ашьхақәа, адәқәа
зегьы – ашәа рҳәоит. Убарҭ зегьы рашәаҳәабжь иара
иаҳауеит, иаҳауеит, аха ииҭаху аарылԥаан, иара ишиҭаху
ирцәажәан, аԥсы ахаҵаны иара инапала, ихшыҩала
еиҿикааз, амҵәыжәҩақәа наҭаны, иԥыруа адунеи ины­
қәиҵар – убысҟан игәҭакы наӡон, аха иабаҟоу уи атәы
иара издыруам. Макьаназы гәын-хәҵысҭала мацара
ауп уи шыҟаиҵо, ихшыҩ иааҭеикыз абыжьқәа ҭԥрааны

64 ~

~ Иалкаау

ицәымцарц дреиҟарулуа дныҟәоит. Уи игәы иҭеикыз
анагӡаразы, аԥсабара иара инаҭаз абаҩхатәра аарԥшразы
иаҭахуп аҵара, аҵараҷыда – уахь дагьцароуп, хымԥада
дцароуп сынтәа иахымгакәа! Сынтәа быжь-класск далгеит, Амра илеиҳәахьеит, ашәҟәқәа Аҟәаҟа идәықәиҵахьеит
– уеизгьы-уеизгьы амузыка ҵара дҭалароуп!
Татеи аккара дааҵысны Харзаманраахь дхалеит. Ҳа­
ра, Харзамани сареи аџь аҵаҟа ҳтәан. Ашьхацара ҳҽа­
зыҟаҳҵон. Шьҭа лассы амҩа ҳақәлон. Арԥыс, ашҭа дшаа­
ҭалазҵәҟьа, дыҩны Амра луаҭах ахь дцеит.
Ҳара ҳаҟаҵатәқәа ҳшырҿыз ҩыџьа ашҭа иааҭалт.
Был­­­гьа арҵәааҳәа иҳәҳәаны, абжьы ырҵуҵууа иааиуаз ааихнаҵәарашәа, ахыкәалаа аиԥш аҿынанахеит. Са­ра
иаасаԥганы, Харзаман дааҵҟьан, уаҩы изеилмыргоз ажәа­
қәак налаҵаны ала данақәцәҟьа, хаха ишнеиуаз аԥ­хьатәи
ашьапқәа аақәчаразит, иаргьы ахьышәҭҳәа аҽаан­накылт,
азыбжарак ԥхьаҟа инхбыкьын ахы инықәгылт...
Аԥшәма ииҳәаз агәы иалсызшәа иҟуҵәыуа, аҵыхәа
ашьҭарҽыланы, вара-варала аҿынанахеит.
Асасцәа Харзаман изымдырит, саргьы исымбаӡацызт,
раԥхьаӡа ҳқыҭа иаланагалаз шьоук ракәын. Изусҭцәа­
заалакгьы, асас – дсасуп, Харзаман иаԥшәмара ишахәҭаз
еиԥш дырԥылеит. Алабжьы анраҳа нахыс, Амреи Татеии
абарҵахь ицәырҵхьан.
Аԥсшәа анеибаҳҳәа,зегьҳаиманы аџьаҵаҟа ашәшьыраҿ
ҳнатәеит. Харзаман дызлаҳаиҳабыз ала, иаҳҭааз еиликаарц раԥхьаӡа ацәажәара иара иаԥшьигеит:
– Гәыбӷан сымамзааит, дадраа, аха шәысзымдырит.
– Ҳара, – далагеит асасцәа рганахьалагьы қәрала еи­
ҳабыс зхы зыԥхьаӡоз, – ҳара усқәак рҵыхәала ҳақәанагалт
абрахь. Сара амҩа ҟаҵара иаҿу нџьныруп, исыхьӡуп –
Мыта, исыжәлоуп – Ларба, аригьы дынџьныруп, афымца
станциақәа иргылоит, ихьӡуп Алгьери, ижәлоуп Лашба, –
инапгьы наиқәикит иҩыза. Ҳара ҳазусҭцәазгьы Харзаман
иҳәеит.

Иван Ҭар б а

~

~ 65

– Азамана, – ахәыцра дынҭанагалт Харзаман. – Азамана, – еиҭеиҳәеит уи ибжьы агәыҩбара алжжуа. – Ибзиами, ибзиами... Аха, арахь шәхазгалазеи, дадраа?
– Арахь амҩа хаагалоит, – аҭакгьы аҟаҵара иара ихы
иадикылт Мыта Ларба. – Уи амҩаду арахь ихагыланы,
иҵагь наҟ агара иахьазы изыбзоуроу – афымца станциа
ауп. Аалыԥсҭа, афымца станциа ҭаҳаргыларц гәҭакыс
иҳамоуп.
Харзаман иаҳаз игәы иахәоу, даргәаау, иџьеишьоу уаҩы
изеилымкаакәа илакҭа ааимаџыхәт. Азныказы ацәгьагьы
абзиагьы изахымҳәааит.
Изыхҟьаҵәҟьаз изеилымкаауа, икәша-мыкәша даа­
хьаԥш-кәаԥшит, нас, инхара-инҵыра зегьы еиԥкаауа
илаԥш нахигеит.
– Афымца станциа ҳазшәыргылозар, уи заманами, дад, ибзиами... ааи, изаманами... Аха абри амҩа...
абрахь хагалашьас иашәҭози? Уи амҩа злахажәгало наҟ
излажәгаша амҩа ахаҭагьы аҭахыми, иабаҟоу иара уи
амҩа?.. Ара, наҟ-ааҟгьы всырҭа амамкәа, дгьыл ҳампал
қәацәрак ҳкьыцә-кьыцәуа ҳақәнакын, аҟәараан-ршәага
еиԥш зегь рыбла ҳахгыло, аф-ҳасны ҳамго ҳаақәхеит, –
дпырпылаԥшьха деибакны, ахачҳареи аҽынкылареи имаз
зегьы ааихҟьаны, дҩаҵҟьеит Харзаман. – Хагалашьас
иа­моузеи арахь амҩаду? – иԥсыԥ ихәламӡо, игәышԥы
ҟьаҟьаӡа иааиҵыхны урҭ раԥхьа даагылт. Мҩангашьас
иамоузеи? – ҩаԥхьа даанаԥш-ааԥшит уи, – сара сгәы
ааиҩ­шаны иагәылганы ишәымгозар ҳәа аанарго.
– Амҩа, ҳара ҳгәы излаанаго ала, абра, абыржәы, ҳахь­
тәоу, абра ииасны ицар акәхоит, уаҳа аҽаџьара мҩасшьа
амам, – уи зынӡа акгьы аҵанамкуазшәа иҽырҭынчӡаны,
иара итәала, цәгьаракгьы иазҳәамкәа, дааҿаԥиҟеит
Мыта.
– Саҭамзааит, – цәалашәара бааԥсык иоузшәа, дҩаҵ­
ҟьеит Алгьери, – ашоура исызнауу, арахь сахьхалаз сааԥ­
соу сыздыруам, аха сҿажәкуеит, – аӡы зжәыр ҟалару? –
даанаԥшы-ааԥшит уи.

66 ~

~ Иалкаау

Харзаман убри аминуҭ азы ихы инапаҿы иааиган,
асасцәа рҿы изымҳәоз зегьы убра иналаҵаны, ажәҩан
ахьынтә аеҵәа кыднаԥаартә акеҩҳәа ибжьы ааҭиргеит.
– Амра! Уа, Амра?!
– Закәызеи, сабду? – лыбжьы геит Амра абар­ҵа­хьынтә.
– Ҳасас аӡба дакуеит, – иҳәеит уи иаҳа иаарҭынчны.
Амра амардуан дналбааҟьан, амаҵурҭахь дыҩт.
Еирыӡк азна аҩы еиқәаҵәа аҳаԥшьа иааҭтаны, ашәаӡа
серҭ-серҭла иххны аџьыкаҵәаҵәа наваргыланы, илыманы дааит.
– Сара аӡы зжәыр сҭахын, – иҳәеит Алгьери, аҵәца
ԥхеиԥхеиуа ҩыла ирҭәны изынгылаз ачанах арԥыс иахь
Амра ианлырхха.
– Рыжәтәыми, дад, аҩгьы, уӡышхәа еиҳагьы, еиқә­
нартәоит. Ижә, дад, – иааидицалт Харзаман.
Амра лыблақәа Алгьери инилашәкәа ицеит. Лнапы,
аҵысра иалагеит, ачанах иангылаз аҵәца аҩы ҭаҟьаш­
ҟьашон. Закә блақәоузеи уи арԥыс иааирԥшыз – аԥҳәызба
даашьҭырԥаан, еес, дынҭакәкәа дрыманы рҿынархеит.
Алгьери иибо закәызеи: абыржәы иаԥхьа игылоу
аԥҳәызба аӡә дигәалалыршәоит, џьара длеиԥшуп, џьара
длеиԥшым, аха уи игәаҿы дааҿыхеит ашкол данҭаз игәы
аарцыхцыхны иныҵаба ицаз аԥҳәызба. Уи аҟара длеи­
ԥ­шымзаргьы лцәаҩа шԥалхикааи! Ачанах иангылаз
аҵәца Алгьери инапы аагӡаны ианихыртә аҟара иани­
зааигәалтә, аԥҳәызба аҟәараҟәараҳәа деиҵасуа, лоуразоуроу ақыџьқыџьра далагеит, лнапы зынӡа амч ацәыӡны
илымыҩрны идәықәлеит, иара иҽырххо дышгылаз, ачанах
лымпыҵшәан, иангылаз аҵәцагьы иаргьы иахьынкаҳаз
инеилаҟәыбаса ицеит...
– Ҳаи, бмоурахә мыӡааит, бнапы ԥшакыма? – Харзаман
дуалуашо баҩ-баҩы днеилышәшәа дцеит, иҽыбӷеиҵарц
иҭахызшәа аҿыбгара дынхықәххит...
– Ҳаи, снапқәа ԥыҵәҵәар акәын, сара соуп зегьы зхароу, – ихы авба аҭаны даацәажәеит Алгьери, аха иҟалашаз
усгьы иҟалахьан.

Иван Ҭар б а

~

~ 67

Амра, аԥҽыхақәа рыҟәшәарагьы дақәымшәакәан,
даақә­­­ҵәин, дыҩны дцеит, уаҳагьы дызцәырымҵит. Сасгьы ԥшәымагьы иҟаҳҵара ҳзымдыруа, ҳхылда-ӡылдаха
ҳаилахеит. Татеи иҟалаз ибазар акәхап, аҵәца иман дааин, асасцәа аӡыхь диржәит, даргьы уаҳа иаанымгылакәа
ицеит. Харзаман абыржәымзар абыржәы аҿҟьара ҭак­на­
ҳара дынҭакәкәа дцарашәа дгылан. Саргьы асасцәа нас­
кьазгозшәа сҽахызгарц ашҭа нсыжьт.
Амра лыблақәа лызхымтуа, ҿыцха лиарҭа дахьнықәиаз
дзымҵысуа даанхеит. Илыхьыз хьымӡӷшьаны аӡәы дзи­
ҿамԥшуазшәа лыблақәа лызхтуамызт, иааихымԥхьаӡо
еихарӷәӷәа илкын, аха урҭ алашьцара иҵамхеит, еилыкка Алгьери исахьа, иара дызлаҟаз иҭеиҭыԥш еилахәарак
амаӡамкәан, раԥхьаӡа ишылбаз еиԥш игьамгьамуа ирыхгылан. Уажәраанӡа ахы азцәырымго, уаҩы измырҿыхо
лгәаҵаҟа иҵәахыз ацәанырра, аԥҳәызба лгәы зыцныҟәо
ицәанырра амҵәыжәҩақәа аузыжьыз арԥыс дцәырҵит,
дцәырҵит Амра лгәылҽанӡамкәа, иаалырҟьаны, ҷыдала
иара убри аҽны доуҳала ашҭа дҭанагалазшәа. Иааит уи
амш, Амра илзымдыруаз, аха знымзар зны илызцәырҵран
иҟаз, дыззыԥшыз амш.
Дцәырҵт уи амш лзырбаз арԥыс. Лара даазшәа лгәы
иабеит, аха иара дызусҭда, дышԥахәаԥшуеи иара ихаҭа уи
амш, Амра илызҵысыз ацәанырра лымацара илтәызар
ус днымҩасны дцазар, машәыршақә амҩан иԥылахьоу
ԥҳәызбак леиԥш дыԥхьаӡаны?..
Ҳара ҩымш рышьҭахь ҳарахә ҳаманы ашьхаҟа ҳдәықә­
леит. Амҩа ҳақәлаанӡа, Харзаман, ибла уаҩ дызҭамԥшуа,
амамиқәара ихатәаны аҩны дыҩнан, илахь неиҵыхны
аҭаацәа иреиуаз аӡәы дзиҿамԥшит. Зегьы неивыс-ааи­
высуан, рҽеиҿарыжьуамызт, иара Харзамангьы акы ахы
икыр иҽизнымкылар ҳәа дацәшәон аҟнытә, игәалақәа
иара ихала иааиӷракны ичҳаит. Амра лабду ибла дхым­
ҳалаларц аусурахь лҽынлырхон, аҩны данааилакгьы луа­
да дааҩншәомызт, иара дицәшәаны акәмызт, илҭахымызт, дицәыԥхашьон. Сара схы саӷаха, сҽынахыга-аахыго
ганха саван.

68 ~

~ Иалкаау

Харзаман арахә раԥхьа иара ихала дгыланы днеиуан,
сара зегьы-зегьы рышьҭахь сҽаанкыло сцон. Ҳарахәгьы
ҳаргьы ҳхы мыргәаҟкәа ҳҭыԥ аҿы ҳнеит. Ашьапы ҳкит
ашьхатәи ҳаԥсҭазаара.
Ҳара ашьха ҳаҟанаҵы, Амзаҿа ақыҭаҿы иҟалеит
акырзҵазкуаз хҭысқәак. Амҩа ҟаҵо Харзаман инхарҭахь
иаакыдлеит, афымца станциа ахьдыргылоз аҭыԥгьы
алырхит.
Харзаман иахь изхамлаӡоз амҩа шаатыз еиԥш, Алгьери имҩагьы аатит. Алдыз уаҳа ажәак изымҳәо ибз Амра
еиқәылҳәалахьан. Харзамани сареи усгьы уа ҳаҟамызт,
Алиас иусқәа дырхашәаломызт, Алгьери ԥырхага имамкәа
аԥҳәызба лаԥхьа даагылт.
Ҽнак, заа излеиқәшаҳаҭхахьаз ала, аҩыџьагьы дара
Амрараа ахьынхо азааигәара ԥхьакырҭак аҿы еиниеит.
Амра лхала аҩны дыҟан аҟнытә данцоз лгәы рҭынчны
аӡәы ибоит, аӡәы иаҳауеит ҳәа дымшәо-дмырҳауа ашҭа
дынҭыҵит.
Уилыхьчара аҭаацәа зегьы иара анапы ианырҵахьазшәа,
Былгьа лышьҭаланы аҿынанахеит. Амра уи шлышьҭаз
ангәалҭа даҵаҟьеит, усҟан иара агәы нханы, иҟуҵәыуа,
ашьҭахьтәи ашьапқәа наҵаԥсаны иааиҳәҭҟәыҟәлан, алы­
м­ҳақәа кьацә-кьацәӡа, лара дахьцоз илзыԥшуан, аха
нас, лара дамбо, архәара данынаваҵәилакь, иҩаҵҟьаны
илышь­ҭалон, алаԥш данааҵашәалакь еиҭаангылахуан...
Амреи Алгьерии амҩахәасҭа нымҩахыҵ, мҩасҩыкгьы
ибарҭамкәа, рҽыԥхьакны, абнара иаарыбжьакны игылаз
ҵлакы амҵан еицәажәон. Урҭ рқыҭа аԥшӡара, аԥсабара
иаанарԥшуа ашәыгақәа рыла ауп рцәажәара ахы шыркыз, нас, Алгьери уи қәсыԥарҭаҵас ихы инархәаны, игә­
ҭакахьы диасит.
Шаҟа ацәанырра ргәылҭәааны иҟаз уи иажәақәа! Ауаҩы
абыз зиҿоу, абас, Алгьери дышцәажәо еиԥш, дцәажәаларц
ами! Ажәа бзиақәа аԥсҭазаара угәы ақәыбзиахо уҟарҵоит,
удырԥшӡоит, уҳаракӡаны ушьҭырхуеит! Аха Алгьери
иеиԥш зегьы ирызҳәом арҭ реиԥш ажәақәа, зегьы рҿы ус

Иван Ҭар б а

~

~ 69

ихааны изҭыҵуам урҭ ажәақәа. Иара арԥыс дӡыӡымкуа
дахьгылоу, абар, абар лара даашьҭԥааны абарҭ ашьха
цыҩцыҩ ҳаракқәа днархууаа дцап! Иблақәа аԥсҭазаара
иазымлаго иԥшаауеит, абар-абар лара иаалымҵасны,
дара рҵаулара дынӡаакәкәала дыргап! Иара далацәажәоит
аԥсҭазаара. Амра алакәқәа рҿы илаҳахьоу аҵкьыс еиӷьу
аԥ­сҭазаара, иаахжәаны абзиабара атәы ырмарианы да­
лацәажәаӡом, уи дыхԥааны дызмоу аԥсҭазаара ҭбаауп,
иҭ­бааӡоуп, иҟалап абри адунеи зегьы иазымкыргьы, лара
лыхьӡ мҳәаӡакәа уи иԥсҭазаара ҭзырҭәаауа лара шлакәу
аԥҳәызба илбоит – уи иара Алгьери уа лаԥхьа дышгылоу
еиԥш еилкка илбоит! Адунеи зегьы ахьынӡанаӡааӡо да­
хысыргьы Алгьери иеиԥш арԥыс дылԥылараны дыҟам,
дыҟам иара иеиԥш ҭеҭԥшлагьы, гәаҭалагьы иԥшӡоу, лара
илзымдыруаз, илымбацыз, аха дыззыԥшыз иара ихаҭа
иакәын. Абас аԥсҭазаара бзиа избо, лара лыԥсҭазаара
зыԥсҭазаара ацлашо иара абыржәы абра иахьгылоунтәи,
дымлакҩакӡакәа дыхиоуп дышиашоу дицны дцарц –
аҭахызаргьы адгьыл аҵыхәанынӡа акәзааит, дазыхиоуп.
Амра, абас ахәыцра дҭахәхәа дышгылаз, лшьапы акы
аҽнаднашьылт, ҵаҟа дынкаԥшызар – абар, адгьыл аҽы­
қәыршәны, аҵыхәа уарла-шәарла иҟьо, аблақәа рыла ми­
науаҭра ауашәа, ахы маҷӡак иҩаханы илҿаԥшуа, ихә­хәаӡа
иахькаиоу Былгьа! Аԥҳәызба даауалыуашеит, абна дылагыланы, тәым арԥыск дышиацәажәоз аҭаацәа зегьы ирбазар аҟара дыԥхашьеит. Алгьери ицәажәара дааҟәыҵит.
Былгьеи иареи рыблақәа анааиҿаԥш, уажәраанӡа ихы
дақәиҭны, дымшәо-дмырҳауа дышцәажәоз, дызқәыз
ацәа­ҳәақәа ааҿахҵәеит, иҿы уаҳа изеихымхуа дакит,
ицәа дҭаҵәиуа даақәхеит. Урҭ, уаҟатәи реиқәшәара шаҳаҭ
да­хьыҟамло ҭыԥс иԥхьаӡаны ианалырх, ргәырҽанӡам­
кәа, иаалырҟьаны Былгьа ацәырҵра аҩыџьагьы рҭыԥ
иқәын­ҟьеит.
Амра, лхы лыриашарц лҭахызшәа, Былгьа аҿыԥшыла­
ра анылзымчҳаӡа, гьама аҵаӡамкәа, ицәышҳабиӡа
ччаԥшь хьшәашәарак лқьышәқәа иаархыгагеит, алагьы,

70 ~

~ Иалкаау

уи ахы инархәаны, иҩаҵԥаны, лара иналгәыдхахалеит,
ашыҵә-шыҵәҳәа аҵыхәа ҟьо. Аԥҳәызба лҟнытә гәын­
ҷы­хьажәак змаҳацыз ала, Амра даҵаҟьаны исыдысцоит
ҳәа далагар иканҵло уа ирыдхалар ҳәа дшәан, ажәала
илызмыргәыбзыӷзаргьы, ахы лнапы нықәшьуа, иаалгәыд­
лыҳәҳәалеит. Былгьа усҟан азы уаҳагьы аҭахӡамызт, –
аҽлыларԥсны Амра аҽылгәыҵанаршәт! Алгьери, аӡ нырцә
ихықәхалаз иеиԥш, Амра дналҟәганы дааргылт Былгьа.
Уи нахыс реицәажәара аҽазеиҿымкааит...
Амра амҩахәасҭа даныланы аҩныҟа лҿанаалха, уи иналышьтарххны, Алгьери абна даалҵын, иара убри амҩа­
хәасҭала аҩада дынкыдлеит.
Аха, абар ассир! Былгьа иҟанаҵаз Амра лхы иқәылкып,
ари илбо закәызеи! Адгьыл даақәиаазшәа, Амра лахь
дыццакы-ццакуа, аа, дахьааиуа Агра! Убысҟан зынӡа
дны­­ҵыкка дцеит.
Амра аиԥхьхәыцхагьы ламраӡакәа, Агра аҵәы алаҵо
ҿаалҭит:
– Аферым, Амра, аферым! Ҳара ҳабла ааԥшыр бара
ибымуазаап. Ибымуҵәҟьозаап!
– Ари зызҳәозеи? – дааицрашәеит Амрагьы.
– Ее, изызҳәоу дахьнеиуа, ббоу?
– Дарбан?
– Дарбан-ба? Бара дыбзымдырӡои?
Амра даалакҩакит:
– Ара егьаҩ мҩасуеит.
– Мап, бара былаԥш назхьымсуа аӡәгьы ара дзым­
ҩасраны дыҟам! Уи уажәшьҭа аргама ду избоит!
– Измааноузеи Агра ибҳәо?
– Измааноу бдырп, џьушьҭ!
– Сара акгьы сыздырӡом, баша бшоура-цәгьа салабмыжьын, – лхы ацәылгарц, Агра дналԥырҵны ҵаҟа
дынҭалт...
Аԥсабара зегьы Амра лымаӡа еилнакаазшәа, лара лхы
дҩаханы адунеи дзықәымԥшуа, амҩахәасҭа лыблақәа
рзылҟәымго аҩныҟа дцон.

Иван Ҭар б а

~

~ 71

Былгьа ҵыхәаршәшәо, Амра абна дылаханы дшыҟаз
иара дыԥшааны даанацозшәа, аҽны иара иазыԥҵәаз
амаҵура иахьынӡахәҭаз ишьҭыхны, алымҳақәа кьацәкьацәӡа иахаргыланы, илышьҭаԥало инеиуан...

10
Ашьха ҳаннеи аҽны инаркны, сара наҟ-наҟ, ԥхьаҟа
ахақәиҭра зласоушаз амҩа сықәлеит. Уаҳа ԥсыхәа сымамызт. Убраҟа ашьапы скыр акәын. Ҳқьалақәа ҟаҵаны
ҳанаарылга, сара ашьамаҟа ахьгылаз аҭыԥ аҟны саангылт. Даҽакала иаҳҳәозар, Харзаман сиҿыҵын, Зафас
иахь сиасит... Адәахьала уаҩы дахьахәаԥшуаз ҩысҭаара
аҵамызт, сара иахьысгәаԥхоз, иахәҭаны иахьысыԥхьаӡоз
аангылара сара исусын, аха, зегьы излардыруаз ала, Харзаман иҟны сыҟоуп ҳәа сыԥхьаӡан, ҩнык ҳаицдәылҵны
ҳашьхылеит, уа ҳаннеи, аҽа хыбрак аҿы сымаҭәақәа наганы инышьҭасҵан, аԥхьара салагеит. – Уи маҷк агәҩарақәа
амырҵсыр залшомызт.
Ус егьыҟалеит...
– Ҳзыхҟьазеи, дад, Алоу? – адырҩаҽны иахымгакәа
дсазҵааит Харзаман.
– Акымзаракгьы, – ҽмыршьагала аҭак ҟасҵеит саргьы,
зҵаара зҭаху акгьы ыҟаӡамызшәа.
– Акрыздыруама, дад? Схы агәра сзымго саанхеит..
Џьара мзыз дук аҵазар акәхап. Мзызда акгьы ҟалаӡом,
аха сзыхҟьаҵәҟьаз здыруазар...
– Сара шәгәы нзырхаша акыр ҟасҵазар? – аус сырԥ­
сыҽырц, зынӡа сыҽсырбзамыҟәит сара. – Иҟа­лазеи?
– Еи, дад, иҟалаз здыруазар... сагьҵааӡомызт.
– Усгьы? – сыҽсырҩашьаӡахт ҩаԥхьа. Аха уи Харзаман изеилымкаауа дыҟазма!
– Дад, иуҳәо закәызеи? – ихы изнымкылт уи. – Слашәу
џьушьома? Акгьы угәы иаламзар, Зафас иҿы ԥшәымарҭас
ишьҭухуазма? Еҳ, сабиц сажәымҭыҽха...
– Ҳаи, џьушьҭ, ара уаҩы игәы нзырхаша иҟалазеи?
– сҽаҿаршәӡан искын сара стәы. – Ашьамаҟа рферма-

72 ~

~ Иалкаау

гьы ҳара иаҳтәыми, урҭгьы саарылаԥхьап, Зафас зынӡа
тәымуаҩҵас сизныҟәар, инаԥшуагьы ргәы ишԥаанагои!
Уи ада цәгьара анцәа иҳабжьеимҵааит...
– Уигьы иашазар ҟалап, дад... Издыруада ииашазаргьы... Зеиԥш ҟамло егьыҟам, – Харзаман сеиҭаԥишәарц
сыблақәа днархыԥшылт... – Егьа ус акәзаргьы, дад, акы
угәы иалоуп, мапгьы умкӡан! Мап скуеит ҳәагьы уаламган! Амалахазгьы!
– Адгьыли ажәҩани шаҳаҭс иҟасҵоит акымзаракгьы
сгәы ишалам! – сажәақәа аасырдадеит сыгәра игарц. –
Сгәы иалоузеи, шәнапы сықәыргыланы сныҟәыжәгозар?!
– Ҳаи, џьушьҭ, усгьы анцәа иҟаиҵандаз, аха... Исҳәара
сыздыруам, дад. Уара сурҽхәап ҳәа акәӡам сызуацәажәо. Залымдарак сыхьны сыҟамзааит, Алоу, сыгәнаҳа цәгьоуп...
Убысҟан даарыцҳасшьеит Харзаман. Ҭаҳмадак, иза­ҟа­
разаалакь хара имаӡамкәа сӡыблара дналасыжьын, дзыниаз, цәгьарас иҟаиҵаз изымдыруа адәы даақәсырхеит.
– Акымзаракгьы ҟамлаӡеит, – агәра исыргарц, зынӡа
ҵакы амҭаӡакәа еиҭахьасыршшеит сара.
– Ус акәзааит, дад, нас ус...
Изулакь, сыгәра ига, имга, усҟаназы Харзаман дааи­
қәыскызшәа зуит. Иара акрыздыруаз, аԥышәа змаз,
уаҩымзи, сыгәра игазшәа ҟаиҵазар акәхап. Уаҳа имыр­
ӷыӷ­кит уи аус. Ааи, ус акәын, сара ҽыргаӡа шыҟасҵоз
ани­ба иаргьы уи амҩа дықәлеит. Усҟаназы сацәцазшәа
ҟасҵеит...
Харзаман игәала ихасыршҭырц, сара сахьаангылаз
аҭыԥаҿ аҵкьыс иара иҿы саамҭа схызгон. Есқьынгьы
иааигәа-сигәа сыҟан. Уи маҷ-саҷк ихәыцрақәа аԥсаҟьозар
акәхарын, ашьамаҟа рфермаҿы сахьаангылаз азы уаҳа
ҽԥныҳәа сиҭомызт. Иаргьы саргьы иааҳабжьасыз аԥша
хьшәашәа излалшоз ала иҳанҳарԥшуамызт.
Амала, Харзаман есуаха зегь рышьҭахьынӡа дышь­
ҭаломызт, аҭыԥ азааигәа иҟаз адәҳәыԥш аҿы дгыланы
ажәҩан даҵаԥшуан – зегьы аныцәалакь аҭынчра иара
ихала заҵәык далагыланы.

Иван Ҭар б а

~

~ 73

Аӡыхьқәа рыбжьы заҵәык ахьхьаҳәа илымҳа иҭа­хьар­
хьаруан, иара иблақәеи ихәыцрақәеи ажәҩан иаҵаныҟәо
иԥшаауан. Шьхатәылагьы есуаха Харзаман иеҵәа дашь­
ҭан! Иара ихала, икәша-мыкәша уаҩ димбо, ашьха ҵхы
ҵәцара далагыланы данхәыцуаз, Харзаман ҽынла иб­ла
иаахыҳалоз ахәашьрақәа зегьы иеҵәа ашәахәақәа ан­
хыԥсалалакь, – иаарыхнахуан. Нас игәы цқьа, ихы цқьа
днышьҭаланы дыцәон.
Харзаман – дагьшәарыцаҩын. Ашәарах реиԥш иара
ишьапқәагьы шьхатәыла ацаҟьақәа идырҵархьан. Иикыз ашәақь еибага армаӷьырма иҭҟьомызт, ианҭҟьагьы
иназқәикыз иаҩшәан икашәомызт. Уи ишәарыцара атәы
сара ҳәанҳәахла акәмызт ишсаҳахьаз, хаҭала избахьан,
сҽаласырхәхьан. Ҵыԥх ашьха ҳаныҟазгьы шәарыцара
акы­рынтә ҳаиццахьан.
Аҭаҳмада данҭышәынтәала, еиҳаракгьы ихы ихеирш­
ҭырц акәхап, ашәарыцара аӡбахә аацәыригеит, зны ҳаи­
лақь ҳаштәаз:
–Сынтәа шәарахжьык агьама ҳамбаӡакәа ҳашьхыҵуама,
Зафас? – изыхәҭаз ихы наиқәикын дҵааит иара.
– Шьҭа аҭыԥ ҳныҵыҵны, ҳшьапқәа неиҭаагаргьы
цәгьамзар ҟалап, – иҳәеит Зафасгьы. Мыцхә иалацәа­жәа­
тәымхеит уи азҵаара. Иӡбын.
Ацәылашамҭазы ҳахьынҭыҵыз, Харзаман иааҭир­ҟьеит
«Ажәеиԥшьаа» рашәа. Ҳаргьы ииаицырӷызуа ҳҿынаҳхеит.
Ҳахқәа ҳаарҩахан аҩада ҳанынаԥш – акьыцәкьыцәра
аҟынӡа ҳалаԥш мнаӡо хра ҭакнаҳа бааԥсык ҳнаҵагылт.
Иара ахра акалҭ ҿырффаны иҿаԥҟо, акьатеиах ԥҵәо,
агәыш­ԥы аҩада иҩарханы, ахаҳә дуқәа аҽырхырҩрны, ала­
ӷьа иҭаланы инеиуан арҩашқәа иааиларгалаз аӡымҩас.
– Абри ахра ашәарах амоуп, – дхәыцуа, мыцхәгьы агә­
ра изымгозшәа, ибжьы агәыҩбара аныԥшуа, ҳҿымҭра ааилеигеит Харзаман. – Иамоуп. Иамоуп, аха... Еҳ, сабиц...
Иабаҟоу сыҷкәынра? Даара хра бааԥсуп. Уаҩ дажьоит...
– Уареи сареи шьҭа иҳахьлакгьы, Алоу дзыхҳарҟьо­
зеи? – иара ихы дацәшәозу сара дсыцәшәозу ҳзеи­лым­
каауа даалакҩакит Зафас.

74 ~

~ Иалкаау

Харзаман, иблақәа рыла сԥышәо, схы инаркны сшьа­
паҟынӡа сааимидеит.
– Сара сыхиоуп, – сҽаасырзажәит Харзаман игәы
сырӷәӷәарц.
– Ус ауп, дад, ус! Ашәарыцареи ашәареи ааибӡом, –
ҳаԥхьа ишьҭаз амҩа ахы ҳнықәирԥшит уи.
– Ҳәара аҭахума, ҳдәықәлап, – иҽамаириашеит Зафас.
– Уара, дад, Алоу, – ихы аасықәикит Харзаман. – Уа­
ра, – инапы арыӷьарахь инаирхеит уи, – уара абас уцоит.
Уара, Зафас – абас, арымарахь, сара – сышиашоу. Ам­
ҩа алыԥха ҳамаз, – уаҳа аиԥхьхәыцхагьы ҳаимҭеит. –
Ахысбжь анга ма бзиароуп, ма цәгьароуп. Усҟан – дасу
ҳахьы­ҟазаалакгьы уахь ҳа ҳаихароуп. Ажәеиԥшьаа илаԥш
ҳхы­зааит, – ҳамҩа деиҭанақәныҳәеит уи.
Харзаман ахра ҿҟьара иҽаларԥсны, ашьшьыҳәа аҩада
ахалара даҿын, зны деиҵало, зны деиҵыҵуа. Абар, иҽаар­
маншәаланы днықәтәартә еиԥш иахьыҟаз, акьахь бааԥс
аԥшра зманы аҿҟьара аҟәаҟәа иалыҳәҳәоз аҭыԥ аҟынӡа
днаӡеит. Уи нахыс ахра зегьы акәадыр ақәиҵаз аҟара иԥ­
хьаӡаны уа иҽааникылт.
Ҵаҟа днаԥшызар – ҵа змаӡам аҵаулара! Ахра знык
днаҿҟьар ибаҩқәагьы уаҩы изыҟәшәом! Аҩада днаԥшит,
ахра акьыцәкьыцәрахь, уахьгьы маҷ-саҷ бжьаӡам, аха
шьҭа ашәарах аацәырҵыргьы ибарҭоуп. Уажәшьҭа абра
иҽаақәикыроуп. Иҽмырҵысӡә аҩада, аԥшра даҿуп.
Абар, иара зыԥсра аахьоугьы аҽынеиҵыхны иахьаақә­
гылаз, иӡыӡымкуа, ахы иҩаханы иара аԥсҭазаара ианаҭаз
аҳаракырахьынтә адунеи иқәыԥшуа. Амырхәага, ашьха­
тәыла амырхәага иаҵагыланы аҽакәабоит абӷаб.
Харзаман ишәақь инапы инықәирсит, иара убри
ами­­­нуҭазгьы ахысбжьгьы геит. Абӷаб аагарыгаҽан икә­
кәа­ӡа инҭалт. Харзаман ибла иааҵымшәаӡә ишнеиуаз,
бжькаҵәара бааԥсык иныбжьаҳаит. Иаргьы дааиҭаҵны
уахь иҿынеихеит.
Харзаман ихысбжьы шсаҳаз еиԥшҵәҟьа, саргьы сымҩа
ааԥсахны уахь сеихеит.

Иван Ҭар б а

~

~ 75

Аҭаҳмада ацаҟьара иалыҳәҳәоз мыҟәк инапы аларԥсны
икны, ишьапқәа нықәиргылацыԥхьаӡа ихьҵәырны ицо,
дкәалкәало дшыкнаҳаз сылаԥш иқәшәеит.
– Ара сыҟоуп, ԥыҭрак иаачҳа, – сыбжьы сыргеит уи
иахь сара иаасырццакын. Иаарласӡангьы уаанӡа сна­
ӡеит. Ахра сҽаларҟацаӡаны, сыжәҩахыр ишьапқәа ина­
рыҵасыргылт. Харзаман деихо, деихо аҩада дҩаскьон,
саргьы жәҩахырла сицхраауан. Инапы зларԥсны иикыз
амыҟә днықәтәеит.
– Уара арахь схалоит ҳәа уаламган, Алоу, – ибжьы ааиргеит Харзаман. – Уажәшьҭа сара акгьы сыхьӡом. Улбаа,
дад, улбаа. Сыԥсы ааиҭакны саргьы снеиуеит. Ашәарахгьы
уажәшьҭа уаҩы изыԥшаауам.
– Ибакаҳаи иара? – сиазҵааит Харзаман, ихымҭа баша
ишкамшәаз дырны.
–Иузыԥшаауам, дад, иузыԥшаауам. Абнахь ибжьаҳаит
– иҳәан, уи аҭыԥ ахь инапы нархханы исирбеит. Саргьы
аҽамҩакала уахь сҿынасхеит...
– Еҳ, афаџь асааит, зынӡа сажәӡеит, – ихы дахашшааит Харзаман, ахра ашьапаҿы зегьы ҳанааиқәшәа.
– Алоу, санухәаԥшуа сыҷкәынра аасгәалашәоит, зынӡа
ушь­­хауаҩызаап уара, – сааирҽхәеит уи. – Сшьамхкқәа
каԥ­сеит, аха сгәы ажәуам, иара уажәгьы ашьхақәа рахь
исыԥ­хьагәышьоит... Исыԥхьагәышьоит, аха сшьамхқәа
сыцныҟәом...
Арҩаш ахықәан ҳаԥсы ҳшьарц ҳнатәеит.
– Алоу даасхьымӡаргьы, схымҭа иагаз ашәарах еиԥш,
саргьы сынҭахәаша сцон, Зафас, – ҩаԥхьа сырҽхәара
дналагеит уи.
– Ҟаи, џьушьҭ изаҭахузеи, – уи иажәақәа нсаҩсыжьырц
сҭахны, дара сырҿамԥшӡакәа, арҩаш сынхыԥшылт.
– Аферым, Алоу, аферым, – Харзаман инаицирӷзит Зафасгьы.
Сара уаҳа ақәҿысымҭит.
Харзаман ашәа ааҭирҟьеит. Арҩаш цәқәырԥақәа, ҳара
ҳашәа иаркәашозшәа, ҳаԥхьа ишьацәхыртәны, ииаҟьаны
ацара иаҿын...

76 ~

~ Иалкаау

Ҳаԥсы анаҳшьа, ашьха рҩаш аӡы наҳаҿҳаршарц ҳнал­
бааит.
Сара схы ларҟәны сҿы шысыӡәӡәоз, сыблуз аџьыба
иҭаз апатреҭ ныҭшәан арҩаш инӡаашәалеит. Саԥхьа
иԥеи­ԥеиуа иаахагьежьын, нас, хыхьынтә иааиуаз ацә­
қәырԥа наҵасын, ахаҳәра иныхшәаны, алада иҭа­
ланы аҿынанахеит. Харзаман иблаҵарқәа уи апатреҭ
шаарыҵашәаз еиԥшҵәҟьа иҽизнымкылакәа иааиҿҟьеит:
– Ҟоҳ! Ҳаи...
Сара сшеилаҳәазгьы сууаӡа сыԥан арҩаш сыҽна­
лажь­ны апатреҭ сашьҭалт. Харакгьы имышьҭыкәа сахь­
ӡаны, ацәқәырԥақәа алахәмаруа ирыманы ишнеиуаз
иаарымсԥааит. Соуразоуроу снеилабааӡа сцеит, аха апат­
реҭ аӡы иасмыргеит.
Уи апатреҭ Харзаман идырт, ҳәара аҭахымкәа, идырт.
Сымаҭәақәа сцәа иадҷабло, аӡы схьыҵәҵәа, аладашәа
арҩаш сааҭыҵын, сҩызцәа ахьыҟаз акәымкәа, зымҩа снавалт. Сахьырбарҭамыз аҟынӡа сцаны сҽынаԥхьаскит.
Апатреҭ хаҳәык инықәсҵеит. Саргьы сымаҭәақәа сырбарц исшәыхны амра инцәысҵеит. Ахьҭагьы сакуамызт
– ахьҭа аҵкьыс сара сзықәшәаз аԥхашьара иарҵысыз
ашоура иаҳа амч аман.
Амра лпатреҭ ахаҳә иқәҷабны иахьықәыршәыз амра
шәахәақәа аҿахәмаруан. Аԥҳәызба лхы-лҿгьы есааира
ацқьахара иаҿын. Лыблақәа макьаназы, ԥаса еиԥш, еилганы иааԥшуамызт, иазымҵәахыз алаӷырӡқәа реиԥш,
наҟ-ааҟ аӡ-цәыкәбарқәа рыхтәалан. Сара, уи лыбла баа­
ӡажжырақәа сырхыԥшыло стәан...
Сҩызцәа рҿы санааи, акгьы ҟамлаӡазшәа исԥылт
– зынӡаск изаҟаразаалак ак ҟамлаӡазшәа. Уи сара сзы
иаҳагьы ихьанҭарахеит.
Иаарласӡаны амҩа ҳақәлеит.
Аӡәгьы ҿаҳҭуамызт. Ҳцон дасу ҳаидарақәа раамышь­
ҭахьгьы, ҳхәыцрақәа ҳрыҵаланы. Сара схәыцрақәа ртәы
бзиаӡаны издыруан, аха дзызхәыцуазишь усҟан Харзаман?
Иуазҳәода? Иабоудыруеи аԥсуа ҭаҳмада иихәыцуа, са­
ра мыжда, ма џьа инирԥшып! Амала, ҳәара ақәымкәа из-

Иван Ҭар б а

~

~ 77

дыруеит сара акы – Харзаман баша-маша изакәызаалакь
акы иаҩшәом! Нас, убри ашьҭахь иазҵаатәума уи дзыз­
хәыцуаз!..
Ҳара ашьха ҳшыҟаз Алиас Қарҭҟа иԥхьеит. Дахьцоз
Та­теигьы дышьҭихит. Арԥыс Аҟәа дахысны џьаргьы дым­
цаӡацызт. Асасааирҭаҿы Татеи дааныжьны, Алиас ақыҭа
нхамҩа Аминистррахь дцеит.
Татеи абарҵа дықәгыланы дыԥшуан. Асасааирҭа аԥхьа
ииасны ицоз амҩа ҭбаа ду ааихҵәаны нырцәҟа даннеи,
Алиас ауаа рырацәара дналаӡ дицәцеит.
Амҩа ҭбаа ду амгәацәа ықәҳәазозшәа, ишьшьылаҳауа,
еихеигәо иааиуаз атроллеибус ааиҵақыџьқыџьын, амҿа­
ӡа аншлакь аҟәҟәа-аҿҿаҳәа иштҟәацуа еиԥш, быжь­қәак
нахыҩит, иара инахыкны изыдҳәазало инеиуаз аҭел­
қәагьы, зны-зынла иара Татеи иқыҭан амш цәгьаан
иша­­дыруа еиԥш, инеиқәырццакны иаахамацәысит. Уи
ама­­цәысгьы иннамкылакәа, ацәа иааҭаӡыӡаны, аҽааи­
лар­­шәшәаны ҩаԥхьа аҿынанахеит. Амашьынақәа иаа­
ҟәым­ҵӡакәа амашьынақәа... Еивасны ишааиуа, ишцо,
абыржәымзар абыржәы иааиҿасны иԥыххааибаса еибагап ҳәа угәы ишаанаго акәымкәа, амҩа нырцә-аарцә игылаз ашьаҟақәа рҿы икнаҳаз алашара аҟаԥшь ԥштәы ашҟа
ииасны ианаарҿаҷҷалакь, рбарбалқәа аршәаа асуа, иџыхџыхӡа, наҟ-ааҟ еиҿаԥшуа иааиҿагылон. Амашьынақәа
рыбжьара амҩа анааҭацәлакь, ашьаҟауаа, адамба ԥызжәаз
ацәқәырԥақәа реиԥш, рҿынархон.
Еихагыла-еихагыла иҩагоу амардуанқәа ишьҭахь ианаанха, Алиас аиҳабыра рхан ҩынду днадгылт. Ақыҭа
нхамҩа Аминистрра ахьыҟаз ааилкааны лифтла дхалт.
Аминистр идкыларҭа уадаҿы аӡәгьы дыԥшӡамызт.
Ԥҳәызба ҵрыхәҵәак, лшьапы дықәгыланы ҵыхәаԥҵәара
рымаӡамкәа аҵәҵәа иасуаз аҭелқәа рҭак ҟалҵон, нас лара
аҽакы аашьҭыхны џьара дасуан, акы ықәылҵон, аҽакы
ықәлхуан.
Алиас ааимҟьарак збозар салам лысҭап ҳәа акы­раам­
ҭагьы дылзышәарыцон, аха лыбла дызҭаԥшуамызт, зны-

78 ~

~ Иалкаау

зынла лара лхала дааихәаԥшызшәа луан, аха башан, ихь­
шәашәаӡа иара инивышьшьы, аԥенџьыр дагәылԥшны
илбоз аҵла ҳарак ду иаҳа иаадхалон иара иаҵкьыс.
– Аминистр иҭыԥ аҿы дыҟоума? – дҵааит Алиас лы­
ман­шәала анааиоу, салам лыҭахагьы дахьымӡакәа.
– Макьаназы илшом, – лҳәеит уи, лыблагәқәа асаркьа
иалхызшәа ԥсҭазаара шәахәа рыхӡамкәа.
– Саҭамзааит, исзеилымкааит. Изакәызеи илымшо?
Аԥҳәызба,алашьцара илхатәаны иҟаздзыҵымҵуазшәа,
игьамадаӡа лыблақәа неихылгеит:
– Удкылара илшом. Аамҭа имам. Аӡәгьы диди­кылаӡом!
Алиас дхәыцуа даатәеит, лара утәа ҳәа аниалымҳәаӡа.
– Уажәоуп уанааҩналаз, иаразнак аминистр иахь инеира уахыццакӡеитеи...
– Сара иара дсыԥхьан сааит, – ибжьы ныҵакны даа­
цәажәеит Алиас.
– Уабантәааи?
– Аԥснынтәи.
– Иужәлоузеи?
– С-Ахбоуп, исыхьӡуп Алиас. Амзаҿа ақыҭан сынхоит.
– Иабыкәу Амзаҿа ахьыҟоу? Гагра иазааигәоума? Сара
ҵыԥх Гагра сыԥсы сшьон.
– Мап, Гагра иазааигәаӡам, уи аҽаџьароуп иахьыҟоу.
– Алиас Ахба... Ақыҭа Амзаҿа... Исыздыруам, исма­ҳацҭ...
Уаҵәы уаадгыл, абас... аусура амш анаанҵәо аамҭазы...
– Аха иабаҟоу, даара сыццакуеит... сышьҭахь аус
сзыԥшуп. Сеилахоуп.
– Илшом! Шәара шәрацәаҩуп, иара – аӡәы заҵәык
иоуп.
– Хароуп, аԥҳәызба, сара сахьынхо, аус сзыԥшуп.
– Иабыкәу иара убри Амзаҿа ҳәа узҿу ақыҭа ахьыҟоу?
– аԥҳәызба маҷк даахьашшашәа луит.
– Амзаҿоу? Ишԥасҳәари... Қарҭ даара иацәыхароуп,
шьхароуп, ҟәаԥа-ҿаԥароуп. Аҭаҭын бзианы иҟалоит. Иб­
маҳахьеи аԥсуа ҭаҭын ҳәа. Бара Амзаҿа бымнеицзар –
акрыбцәыӡит.

Иван Ҭар б а

~

~ 79

– Уи сыздыруам, – лқьышә инықәылҵеит аԥҳәыз­­ба. – Сара Аҟәа снеихьеит, Гагра сыԥсы сшьахьеит. Амшын Еи­қәа еиӷьу акгьы шәымам, шәара... аԥсуаа...
– Амшынгьы ҳамоуп. Ҳара ҳқыҭа, аминистр ибзиаӡаны
идыруеит. Днеихьеит.
– Уаргьы уидыруама?
– Саргьы сидыруеит.
Аԥҳәызба ахьышәҭҳәа дҩаҵҟьеит.
– Асҟаамҭа изумҳәазеи, аҩыза Ахба! Ус ами ужәла?
– Ааи, ус ауп.
Аминистр икабинет ашә ҟьаҟьаӡа иаатит. Алиас
дныҩналт...
Алиас хаха-хымш дынхеит Қарҭ. Иара иихәыцыз аҭа­
ҭын рыԥхга амашьына аиӷьтәразы аминистр рнапы
изланиҵаз ала гәыԥҩык аконструкторцәа аусура иахьаҿыз
иаргьы дрыцхраауан. Уажәшьҭа ԥаса аасҭа еиҳа еиӷьны
аус ауртә аҟынӡа ишьақәырцалт, аха раԥхьаҟа иҵегьгьы
аҟаҵатәқәа рзышьҭан. Ҽынла Алиас урҭ дрыдгыланы аус
иуан, уахынла Татеии иареи еицны аопереи абалети ртеатр ахь иныҟәон. Аминистр иҩнгьы сасцәаны иҭан.
Татеи, аамҭа баша имырӡкәа, ақалақь аҵара даҿын,
аха еиҳаракгьы аопереи абалети ртеатри аконсерваториеи рыкәша-мыкәша иҽкыдырхало дныҟәон.
Аопера «Даиси» аҿы даныҟаз уи бзанҵы ихашҭраны
дыҟам. Уи аопера даназыӡырҩуаз хшыҩзхәыцрала иқыҭа
далан, уаҟа иаҳауан ашьха ӡыхьқәа рхәыҭхәыҭбжьы, Харзаман иԥхьарца игәалазыршәоз абжьқәа, иаҳауан иара
ашәҟәы изанымҵо иахьеи уахеи Амзаҿа иалыҩны иаҳауаз
иреиԥшыз абжьқәа.
Алиаси Татеи Қарҭ ишыҟаз ажәабжь ашьхаҟа иҳаз­хеи­
галт Амзаҿа ақыҭантәи аԥошьҭаныҟәгаҩ. Харзаман уи
иара итәала идикылан, дагьааргәамҵхамҵит:
– Еи, дад, амра аныԥхалакь амҵқәагьы аԥырра иала­
гоит, – аԥсуа жәаԥҟа ихы иархәаны ҳналаигалт уи игәҭы­
ха. – Абзамыҟәажә... Қарҭҟа имыԥхьакәан, сара мыжда,

80 ~

~ Иалкаау

уаҟа иара ида ихәарҭам. Иара иҩны инхара дзаиааихуам,
арахь Қарҭ дцаны аҭаҭын рыԥхга машьына шыҟаҵатәу
дсырҵоит ҳәа даҿуп. Изакәызеи иҽызлаижьыз?! Ауаа
рҿаԥхьа сыԥхашьоит, сара сшыҟазаалакгьы, ақыҭа зегьы
ирԥхашьар ҳәа сшәоит, убриауп зегь реиҳа исзышьҭымхуа.
Шаҟа ибааԥсузеи ауаҩы ихы анизымдыруа?
– Алиас иқыҭа бзанҵы ирԥхашьом, – иҳәеит Зафас
ԥаршеирак аламҵакәан. Саргьы уи ииҳәаз садгылт.
– Абзиара шәзыҟалааит, дадраа, игәы нҳархарым ҳәа
ишәҳәоит акәымзар, сара ианысымбо сышьҭахь игыланы, исхыччақәогьы шыҟоу сзымдыруа џьышәшьома? –
ҳҿыԥшылара ԥышәо днаҳхыст Харзаман.
– Башаӡа ус угәы иаанагоит, Харзаман. Иууазеи, ауаа
ргәы иҭам рхы иҭам вбас ирыдкыло?! – даабжьаҟазеит
Зафас.
– Исымоумкын, дад, Зафас, амашьына акәым, ауаа зегьы ирылшом аҭаҭын арыԥхра. Алиас иоума убри аҩыза
амашьына зхәыцуа?
– Иауазеи изымхәыцкәа? Ауаҩы иами амашьына
ҟазҵаз? Алиас ауаа зегьы дреицәоума?
– Ааи, уара абзиара збаша, Зафас... дыздукылақәодашь
Алиас. Амашьына зхәыцуа рҵара ду, рдырра ду ыҟоуп.
Алиас урҭ срацлабуеит ҳәа даналага – ихы имырԥхашьеи?
Изакәызеи узлацәажәо?
– Алиасгьы ақыҭаҿы дыҟоуп ҳәа, ҵара маҷ имоума?
Аҵара ду змоу иара Алиас иԥышәа рхы иархәаны, уи
иаԥшьигаз аус аҵыхәтәанынӡа инаргарц ами изҿу?! –
Шьҭахьҟа дхьаҵуамызт Зафасгьы. – Уигьы ула иабахра
уҟоуп, аҭаҭын еиҭаҳага атрактор шаабаз еиԥш.
– Изҳәо уҿы хьыла иҭәааит, Зафас, уи сара исцәымӷу
џьушьома, илымшар ҳәа сшәоит акәымзар, игәы хьаԥссо
далагеит Харзаман, – анцәа иҳәааит, аха...
Уи азҵаара уаҳа аҽеиҵнамхырц, Зафас иҽынахыганы,
аҽакы далацәажәо далагеит.
Зафас дызлацәажәоз сара сыхшыҩ, сзазышьҭуамызт,
сара – зынӡа аҽа гәҭыхак сыман. Харзаман ашәары­ца­

Иван Ҭар б а

~

~ 81

рахьынтә ҳгьежьижьҭеи изаҟаразаалакь цәалашәарак
имоуп ҳәагьы инирԥшуамызт, иналаршә-ааларшәны, са­
ра сгәансҽанӡамыз иблақәа аасыдырҷҷалан сеимидон,
нас, инсҟәыганы дцәыҵахәыцуа днатәон. Аҵыхәтәаны
иаҳа слаԥшықәиҵазшәа збо салагеит.
Иареи сареи иаҳзеибымҳәоз сыблақәа ирхибаарц да­
зышәарыцон, шьҭа иаргьы изымҵәахуа аҟара ицәар­
га­махо далагеит. Дҵаар – дызҵаауамызт, абжьарак,
арахь иблақәа ирхызбаалон зегьы – урҭ маӡала, имрар­
га­­макәа, ҳара ҳада уаҩы изеилымкаауа цәанырра мацарала исазҵаауан, аха сара сҽысзаҿаԥҽуамызт, ак сзеи­
лымкаауашәа сыблақәа, сылацәақәа рышәшәыра рхар­
ԥаны исырхәашьуан, уа дыҵасҵәахырц саҿын сара сыб­
лақәа аԥхыӡ саналазгьы ирыхгылаз аԥҳәызба. Харзаман
имбартә еиԥш уи дысзыҵәахуазушь? Уи здырхуада?!
Еҳ, абри аԥсуа ҵасқәа рныҟәгара мариоуп зҳәо иас­
ҳәарызеи? Бзиа избо аԥҳәызба, сгәы иҭымҵәо бзиа из­
бо аԥҳәызба лыҩны сыҟанаҵы, сасҵас акәзааит, ԥшәы­
маҵас акәзааит, уа сыҟанаҵы уи аҵыхәала ажәакгьы
сызлаҳәахуам, уи лабду иҿы исҳәараны иҟоузеи! Ма
иара: «Амра бзиа дубома, дад, Алоу?» ҳәа дсазҵаараны
дыҟоума, абыржәы убра дынкаҳаны дшыԥсуа идыруазаргьы! Иҟалахьоума! Изаҳахьада!
Аха... Аханатәгьы ԥшәымарҭас изныскылазеи Харзаман иҩнаҭа? Аа? Изныскылазеи?

11
Ҽнак Харзаман иаасабжьеигеит:
– Дад, Алоу, мышкы-ҩымш раҟара Амзаҿаҟа уналбаар,
ушьапгьы ааиҵухып, угәы ухауршҭып, араҟа агәҿыӷьгьы
уагеит, ажәабжь ҿыцқәагьы ҳзааугап.
Алашә ииҭаху абла шырҳәо еиԥш, ҳәынҭқарра дҵак соузар аҟара иԥхьаӡаны амҩа сықәлеит. Ашәыт аахсмырҵит
– ақыҭа санналала, амрагьы ҭамшәацызт.
Сыгәҭыха саԥыҩны ицон. Знык аҩны сызнеиндаз,
знык Амра сналхьыԥшындаз! Лнапы ҟәымшәышәқәа аа-

82 ~

~ Иалкаау

ныскылар, лыбла гәыкқәа снархыԥшылар, лыбжьы ԥшқа
саҳар, – шьхыҵынынӡа уаҳа сҭахӡамызт, исызхон. Убри
аҟара акәын, уаҳа акгьы сашьҭамызт, лареи сареи ҳхала
ҳаизынхаӡаргьы акгьы сызлаҳәомызт.
Абар, агәашә аартны ашҭа сынҭалт. Деигәырӷьарушь
Амра сара саара? Абыржәы иаразнак луада даадәылҵны
абарҵа даақәгылар, сшыҟало анцәа идырп, – аҩы иашьыз
иеиԥш сшьапқәа аилаԥсара иалагар ҟалап. Аха...
Аҩнаҵаҟантә инхәыҵҟьан, абжьы азҭымкаауа, аԥсиаԥси еихьымӡо, сара сышҟа иҩны аҿаанахеит Былгьа.
Иаразнак садырит – ҟыԥҳәагьы абжьы мгеит, ишааиуаз аҽаасгәыдырхахалан, аԥхьатәи ашьапқәа рыла сеиԥ­
хьышь­шьаауа аҟуҵәыуара иалагеит.
Былгьа рыцҳа! Агәы ԥшаауа, ак санаҳәар аҭахуп, аха еилызкаауада?! Ашыӡ ахьызшәа иарыхьҭшьны еиҵа­қыџь­
қыџьуеит, агәы иҭоу азҳәом, аха агәалақәа шамоу снардырырц аҭахуп. Аблақәа аӡы рхыхәхәала исыхәаԥшуеит,
нас иаасыдҵын, алымҳацәқәа ақәыԥсаны саԥхьа игыланы аҩныҟа аҿынанахеит, аԥшәмара аанызкылоз иара­
да уажәазы аҩны уаҳа уаҩы дшахымыз снардырыр аҭа­
хызшәа.
Ус егьыҟалеит. Ашәқәа ыҵарбаҟа иаркын. Схала абар­
ҵа сааҵахеит. Былгьа абжьы азҭымкаауа азаҵәра из­
ҭашәаз агәы кыднаргылан иқьызқьызуа ҵаҟа иахьгылаз
сахәаԥшуан. Аблақәа рыла исымҵаматанеиуа, сара ма
икажьны џьара сымцарц исыҳәон.
Саргьы уа схы сзықәымкит. Амардуан сналбааит. Сабацари? Хырхарҭак здыруазар адгьыл аҵыхәан акәзар
саангылозма, аха исазҳәода?
Ҳмида-гәидаха, Былгьеи сареи ҳҿы еилымго ҳаи­
ҿаԥшуеит.
Ақыҭа сналалт. Сцоит схы ахьынахаз, аӡәы даасықә­
шәаанӡа ҳәа.
Иаҳҳәап, абыржәы сышнеиуа, зынӡа сгәысҽанӡамкәа
адгьыл далиаазшәа саԥхьа даагылахыр, усҟан? Зынӡа са­
зыҟаҵаӡамкәа уи аҩыза саниар, усҟан ишԥаҟасҵои?

Иван Ҭар б а

~

~ 83

Изыхҟьа-зыҵҟьалакгьы маншәалара сықәӡам. Абри
ақыҭа арымала сшьапы аласыргылазшәа ауп сшыҟалаз.
Аҩны сахьааиз дсықәшәар акәын абзиаҵәҟьа, ма сызхара дызбон, нас ашьшьыҳәа сымҩа сықәлон, уаҳа иҟас­
ҵагәышьоз.
Амра лыда уаҩы дысгәаламшәаӡеит, исхашҭыз, дабаҟоу
Алиас? Зегьы аҩны иахыҵны иабацеи? Уажәшьҭа аҩныҟа
агьежьрагьы сҭахым, сшьапқәа срыманы ицоит сахьырго сзымдырӡо. Сцоит мҩахәасҭак саныланы, схәыцра ла­
шәи сареи ҳамацара ҳаицны. Сцалап сахьынӡазцо, ахә­
лара аасыхьӡар, сара моу, арахәгьы гәарлоит, аҩныҟа
ахынҳәышьа сышԥақәымшәари?
Ақыҭа зегьы еиԥхьбазшәа, бжьыкгьы саҳауам. Уи
аҭынчрак зынӡа сшьара саақәнаҟьеит. Уқыҭагьы уана­
цәхҟьалак, шәааишьцылаанӡа, шәеицәтәымушәа, шәыхь­
шәашәа-хьшәашәаӡа шәеидхалозаап. Дызусҭзаалакь аӡә
даасԥыландаз, схәыцра ҩышьыра салимхрызи!
Саԥхьа, наҟ, харашәа аӡәы ицәаара аацәырҵит. Сааҭ­
гылан снаԥшит. Дыԥҳәысу, дхаҵоу? Дыԥҳәысуп ҳәа сы­
ҟоуп. Иаасырццакит. Амра лакәзар? Ааи, исыхьлакгьы
лара лакәындаз! Лара абыржәы ма знык дызбандаз, нас
абри ақыҭа салцаны скалцаргьы! Угәы иҭыхо ауаҩы знык
ибла аҭаԥшра ԥсҭазаарак ианаԥсоу ыҟоуп. Иласҳәо акәым,
лара дызбандаз, лара!
Ԥҳәызбак дԥырԥыруа дааиуеит. Абар ларгьы саргьы
ҳаизааигәахеит. Амра лоума, мшәан? Абар, ассир! Иаразнак саауалыуашеит, аԥырқь-аԥырқьҳәа амцашоура аасыцралт, аха саанымгылаӡеит, сшьапқәа сыҵԥраан саԥхьа
иааиуа аԥҳәызба лышҟа сыргоит.
– Агра! – сыҽсызнымкылакәа ҿысҭит аԥҳәызба даныздыр. – Агра! – еиҭасҳәахт еиҳа саноунажь. – Бара
боуп иахьа раԥхьа исԥылаз ҳқыҭа санаалала, бшьапы
бзиоуп, шьапы мшыла ҳаиниалааит!..
– Сара сакәӡам зшьапы бзиоу, Алоу!.. Уи сара дыс­
зыԥсахрым... Ара дыҟаӡам, уи – дцеит!..
Сҿы ахьааихысхыз – ус иаанхеит. Сгәы нкылҵәаны
иаӷрыст уи лажәа шҳамыркқәа...

84 ~

~ Иалкаау

– Агра? – аиргь ҳәа иналҩит уи лыхьӡ сқәыԥсычҳа­
ра. – Иҟалазеи, Агра?
– Амра дыҟам, Алоу, дыҟам! Уи уара уаха лымам,
уажәы дԥырԥыруа адунеи дахоуп... дцеит, дца!..
– Ишԥа, Агра? – сгачамкит сара: – Дабацеи, дышԥацеи?
– Адәыӷба днақәтәан дцеит.
– Дзыццада?
– Ҳы, – ихьшәашәаӡа, ччаԥшь шәахәа рыхӡамкәа иааи­
хлырԥхьеит лқьышәқәа: – Дзыццада-ба?
– Дзыццада акәым...– исырҽеирц сҽазыскит сызҵаара,
– дабацеи?
– Макьаназы зынӡаҵәҟьа дымцацт, аха амҩа дықәуп.
Дузмыргьежьыр ҟалап.
– Исзеилкаауам, – иааџьасшьеит сара.
– Аҟәаҟа дцеит, лымш Алгьерии лареи уахь еиццеит.
Татеи мзызс днаҭаны.
– Иззы?
– Уи дара уразҵаа.
«Закәызеи, мшәан? – Агра лцәажәашьа сцәа сааҭа­
нарӡыӡеит. – Измааноузеи? Агра ас имчны, акы сахьлыр­
хәырц лҭахушәа дызсацәажәозеи? Хаҭала, лара лгәы иалоузеи? Амра лакәу сара сакәу згәаӷ лымоу? Ҳҩыџьагьы
дҳазгәааны дыҟоушәа ауп дышцәажәо. Сзыхлырҟьозеи?
Лыблақәа ирхызбаалоит: «убас ауп ишуқәнаго» ҳәа. Аха
избан?»
– Агра, бара бгәы нсырхама? – снахыкәша-аахыкәшо
акәымкәа иаахтны слазҵааит сара.
– Сара сымацара сакәӡам... Зегь раԥхьагьы уара угәы
нурхеит...
– Ишԥа?
– Ишԥа умбои... Ишԥа умбои... убла хылкын, уи лыда
аӡә улаԥш дыҵашәом. Уара узы абзиа зҭаху уагь­рыз­
хьаԥшуам... Сара... Сара, сара...
Аԥҳәызба деиҵасуа ақыџьқыџьра даҿын, лгәы иҭа­
ҵә­ҟьаз аахтны илызҳәомызт, аха уи дацәыԥхамшьакәа
сара ислырдырит, уи ашьхатәыла иааӡаз аҭыԥҳа лзыҳәа

Иван Ҭар б а

~

~ 85

мариа усума – арԥызба иҿаԥхьа ацәанырра ас аргама ду
аарԥшра?
Агра рыцҳа! Сгәы даарыцҳанашьеит. Сгәы даарыц­
ҳа­нашьеит аҟара ауп, уаҳа акагьы. Ҳагәҭыхақәа еиқә­
шәомызт, еилаҵәашьа рымамызт, дызҭагылаз ауа­даҩра
шаҟа илзыхьанҭаз инықәырԥшшәа ауп сара ишызбаз,
ҳаҭыргьы ақәысҵеит лгәаартра, ашьха ԥҳәызба раԥ­
хьаӡа арԥызба иҿы иаалырԥшыз агәаартра, аха уи сҽыс­
заҭомызт, саргьы лара леиԥш агәаҟҵәаҟра саҿын! Сара –
схатә гәаҟра сыман.
– Саҭамзааит, Агра, – излалшоз ала иаархааны схы
злалцәызгашаз амҩа сықәлеит сара. – Саҭамзааит, Агра,
аха сара...
– Ааи, ааи, издыруеит, уара аҽаӡә бзиа дубоит, – иаа­
ҿахылҵәеит Агра, лара илҳәаз ажәақәа сара сҿы иҭыҵны
илаҳаанӡа...
Сыбз нсыхәлашәеит. Сналыдҟьаны сҿынасхеит. Сцам­
ҭазы Агра ажәақәак насышьҭалымҳәакәа лурымызт аха
сара акгьы саҳауамызт...
Иааилашәшәуаны еиԥш адәыӷба Аҟәатәи астанциа
инадгылт. Алашарақәа ххаӡа иакхьан. Ақалақь сналалеит.
Сцоит шьапыла, сынкыдыԥшыла-аакыдыԥшыло ҵәа­
хы-мԥшаа ззырҳәо еиԥш. Сцоит ус, ашьшьыҳәа, атротуар
сықәланы, исԥылогьы сара исыхьӡаны исаԥысны ицогьы, дызусҭзаалакь аӡәы иус салаӡамкәа, сара схәыцра
заҵәык салашьшьы. Излазбо ала, дара аӡәгьы илаԥшгьы
сыҵашәом, аҵла иҿшәаны инкашәаз абӷьыц аԥша инықә­
ҵа-аақәҵо ишаго еиԥш, сынҭаҳа-ааҭаҳауа сцоит. Издыруагьы сыздыруагьы макьаназы уаҩ дысԥылом.
Амузыкатә училишьче снадгылт. Ашьха шьапы зҽа­д­
рыӷәӷәаланы игылаз аҩны, зынӡа еиқәымшәаӡо, ихьы­
р­­вырны еимпны ицо, шәаҳәабжьқәак ҩныҩуан. Сара
ашҭа сықәгылан урҭ абыжьқәа саҩсны ицо, изаҟа­ра­
заалакь сыхшыҩ рзаанымкыло, схәыцра сзаалымҵуа.
Санбанӡагылои? Аха издыруада Татеи уажәы абра дыҟазар?
Уи дызбандаз, нас Амра лышьҭагьы снықәымԥшуази!

86 ~

~ Иалкаау

Аҩны сныҩналт. Астол иахатәаз аԥҳәыс лланарԥшы­
гақәа аҩада днарҩахан, дынцәыҵыԥшшәа даасыхәаԥ­
шын, дсазҵааит:
– Иуҭахыдаз арԥыс?
– Сара абра аҵара иҭалараны иҟоу аӡәы сишьҭоуп, –
сҳәеит ҳцәажәара аухаразы сыҽналагало.
– Ижәлоузеи? – лара лызҵаара еиҭаалыркьаҿит.
– Ахба. Татеи Ахба, – инашьҭасырххит саргьы.
Аԥҳәыс лланарԥшыгақәа днарыханы лыбла лҵәахын,
астол иқәыз асаркьа иаҵаз сиак даԥхьо лҿыналхеит.
Сара издыруаз, даараӡа ибзианы издыруаз, слымҳа
зышьцылаз быжь гәакьак уадак иҩныҩны исаҳауа иалагеит, уи аԥҳәыси сареи ҳцәажәара ахы анакы нахысгьы.
Уи абжьы иаҳа-иаҳа сгәы иҭало, уа иҵәахыз, акыраамҭа
кьыс змоуцыз цәанырра гәалашәарак арҿыхон. Зынӡа ис­
зааигәаӡаз бжьык мҩашьо исаҳауан.
Аҳаҷаҳәа сааилшәеит: абар, Татеи иԥхьарца абжьы
ахьсаҳауа, Амзаҿа Харзаман иаԥхьа дтәаны иаирҳәалоз
аԥхьарца абжьы!
Амрагьы уажәы Татеи дизыӡырҩуа убри ауадаҿы
дтәоушь?
– Татеи Ахба... Ахба уажәы аԥышәара аҭира даҿызар
ҟалап, – аԥҳәыс лыбжьы саарҿыхеит.
– Издыруеит, – сҳәеит саргьы сгәысҽанӡамкәа иаас­
ҿыҵҟьан.
– Иудыруазар, уааԥшы, абна утәа! – аҭӡамц иадгылаз аҟәардәқәа рахь лнапы налырхеит, – «иудыруазар
ҽырҵаа зыҟоуҵоз» ҳәа лгәы ишаанагаз мҩашьо, блала
сааимылдан.
– Сгылазааит, – сҳәеит лара зынӡа сылзымхәыцӡо.
– Азамана, ишузыманшәалоу, – аҭак хьшәашәаӡа,
гәы аҵаӡамкәа исылҭеит ларгьы. – Амала, ԥшьаала, ара
уажәы аԥышәарақәа цоит.
Сара сымҵысӡо, зынӡа ашьшьыҳәа сгылан, аха ус
анылҳәа, ҳаиланамгаларц азы снеины снатәеит. Сӡыр­
ҩит, сӡырҩит, аха уи аԥҳәыси сареи иааимаадаз ажәа

Иван Ҭар б а

~

~ 87

хьшәашәақәа инрыҵаӡ ицеит аԥхьарца абжьгьы. Сҳәы­
ҵәыҳәыҵәуа аҟәардә саанхалт...
Амардуан илбаауаз аӡәы ишьапышьҭыбжьқәа сын­
хьадырԥшит, – абар, Татеи дахьааиуа! Снаҵҟьан снеи­
ԥыххылт. Иаргьы санидыр – иҽысгәыдижьлеит.
– Иҟоузеи? – агәырӷьара иакны иагоз арԥыс иблақәа
снархыԥшылт.
– Ибзиоуп сусқәа, аԥышәарақәа рыҭира саҿуп, –
ҿааиҭит уи.
– Азамана.
– Уаазгазеи, цәгьароу, бзиароу? – дҵааит игәиҽанны.
– Ибзиароуп. Узбарц сааит, угәхьаазгеит.
Татеи, урҭ ажәақәа игәы аадырҭынчын ирықәҿимҭит.
– Амра дабаҟоу? – исзымчҳаит сара.
– Ара дыҟоуп, ара, Аҟәа. Иара абыржәгьы абра, ааи­
гәа џьара дгылазар акәхап. Сара аԥышәара анысҭиуа,
арахь, ашҭахь дҭалом, аха ааигәа-сигәа даагыланы дыс­
зыԥшуеит.
Ашҭа ҳанҭыҵит. Маҷк ҳаныҩаскьа, арԥызбаки ԥҳәыз­
баки еидгыланы ишцәажәоз сылаԥш иҵашәеит. Аа, Агра
илҳәаз сыла иахьабаз, урҭ – Амреи Алгьерии ракәын.
Сцәа сааҭӡыӡааит. Сшьапқәа, аҽышьаҳа еиԥш, еилаԥсон.
Татеи дгәырӷьаҵәа ҿааиҭит.
– Аа, исымҳәази, абар, Амрагьы дахьыԥшу.
– Аа? Аиеи, – сшьапқәа реиԥш сыбзгьы еилаԥсо сақә­
шаҳаҭхеит саргьы.
Амра санылба – деигәырӷьеит. Гәык-ԥсык ала деи­
гәырӷьеит сбара, аха сара, ҳаиниара сцәымыӷӡазша, бла хаа
сзылмырбеит. Алгьерии сареи ҳахьшәашәа-хьшәашәаӡа
ҳнапқәа ааимаҳхит. Сара сцәырҵра дахьақәымгәыӷуаз
иааџьеишьазар акәхап, аха дааиҵанарӷәӷәазшәа збеит,
амала, сара ишысцәымыӷхаз, ҵәахышьа сзамҭеит. Амра
иҟалаз лзымдыруа, ҳаалырлахҿыхырц лҽазылкит, зегьы
дрызҵааит, зегь ҭылҵааит, аха сара сажәақәа еилгамызт,
аԥсы рхамызт, сқьышәқәа реиԥш, даргьы цәышҳабицәышҳабиӡа, шьа рылаӡамкәа акәын ишықәҵуаз. Ал-

88 ~

~ Иалкаау

гьери цәаныррала сеиликаазар акәхап, лаҵархәыла
дсы­­хәаԥшуа далагеит. Амра рыцҳа, илзымбатәбараха,
ҩ-гыгшәыгк рыбжьара ибжьахаз асыс еиԥш, иареи сареи
дҳаб­жьагылан...
– Уабаҟаз, Алоу, уаазгазеи? – лҳәеит аԥҳәызба аҵыхә­
тәаны цәгьара аҵамҵакәа.
– Исзахмырԥоз усқәак рҵыхәала сааит, – аҭак лысҭеит
еиҳа сааилгашәа.
– Акыр унхауоу?
– Мап, уаха сынха-снымха.
– Узырццакуазеи?
– Смыццакыкәа... Ҳара макьанагьы ҳашьхымҵыцт.
– Ус акәхап... Егьа ус акәзаргьы, ԥыҭк ҳааицныҟәап,
иҵуазеи ҳаибамбеижьҭеи...
– Ибзиамзи, аха...
Сара уаҳа исзымычҳаит – сқьышә иҭасызшәа, сна­
рыдҟьаны сҿынасхеит. Ирыхьыз рзымдыруа иааилахеит,
аха, рыгәқәа еилгаанӡа, сара архәара инавасырҵәиит.
Асасааирҭа «Аԥсны» аҿы изулакь, иҟасҵалакь аҭыԥ аалысхын, сгәы ишамгоз какалк скшәа зуит – иуалуп ҳәа
мацара, нас снықәиан сыԥсы ааиҭаскит, аха уи рацәакгьы
аамҭа амгеит, сҩагылан абарҵахь снеит.
Сара суада амшын ахь иԥшуан. Аҭыџь иалху абаҟа еиԥш,
ԥсҭазара сылаӡамкәа, сууаӡа абарҵа сықәгылан. Сыҵаҟа,
хьаа-баа змаӡамкәа иныҟәоз ауаа ршоура иалыҩны иаа­
ҩуаз абжьеилаԥса сыблахаҵ аргьежьуан, ршыкьыбжьы,
аԥшандага аиԥш, аҳауа ԥхара снаршьқьыруан.
Наҟ, саԥхьаҟа, амшын казказуа, амза ашәахәа ихыҷ­
ҷалози аӡы ацәыкәбарқәеи анааилалалакь, аԥар­ԥалыкь­
қәа реиԥш ихыхәмарлон. Асқьала иадгылаз аӷба хәыҷы
хынтәҟа ҿнаҭит, иҭатәаз ауаа аԥша рындо ныҟәара амшын инхыхәхәала ицеит...
Сара сыблақәа ахәашьыра рхыло, иаасыԥгылоз аса­
хьақәа есааира исцәеилахәо иалагеит, сыԥшуан ус, акаҿы
сыхшыҩ аанымгылаӡо, адунеи ҭацәы санхалазшәа…
Ус сшыԥшуаз, сылаԥш иҵашәаз иаразнак саарҭрысит:
сыҵаҟа, иҟәбаҟәшәо, имыццакӡакәа, ршьапқәа еиқәыр­

Иван Ҭар б а

~

~ 89

шәаӡаны еицеихго инеиуан Амреи Алгьерии. Урҭ, рыцә­
қәырԥара излаз иаламӡуа, дара зқәыз ацәаҳәа ргәылганы
ирыманы ицон. Сылаԥш иааҵшәаанӡа саргьы инаскьазгон, аха хара ианца исцәыӡт, даргьы уаҳа имгьежьӡеит....
Сара сымацара, сгәы иҭыхо иныҟәызгоз аус еиԥш, адгьыли ажәҩани рыбжьара сзаҵәны сыкнаҳазшәа сдысӡа,
асасааирҭа абарҵа сықәгылан.

12
Ҳшышьхыҵызҵәҟьа анс-арс ҳәа инықәҵа-аақәҵо
акәымкәа, сымҩа аақәсырҵәиааит – Харзаман иҩныҟа
сыдымгылаӡакәа, Зафас иҟны снеины, ԥшәымарҭас иааныскылеит. Зыҩны снеиз аԥшәмагьы игәы ишаанамгаӡоз
ауп уи шыҟалаз – сицны уахь санымҩахыҵ – ус иахәҭазшәа
сидикылт. Ишԥаҟаиҵарыз: сара сгәаԥхарала ус аныҟасҵа,
сдәылицозма! Иара игәаԥха-игәамԥха, сара уи агәхьаагьы
мкӡакәа, иҟалаз усны иаԥхьа иаашьҭасҵеит.
Харзаман иҭаацәа роуп акаамеҭ иҭасырԥшыз: изых­
ҟьа-зыҵҟьаз рзымдырӡо инеихәаԥшы-ааихәаԥшуа рыҩ­
ны иҩнахеит. Ҳара ашьха ҳаныҟаз аҩны инханы иҟаз
рҿы санааз сгәы иалсра акы ҟарҵаз џьишьон Харзаман,
егьырҭ ргәы иаанагон Харзамани сареи еикәымк ҳаб­
жьалазшәа. Ишакәхалакь аӡәи-аӡәи иаацәырганы уи
аӡбахә рацәак изаламцәажәо, аха хаз-хазы рыгәра еибам­
го иахьагьы-уахагьы уи азхәыцра иаҿын. Аҭаацәа зегьы
реизыҟазаашьагьы аҽаԥсахит, дасу рхахьынахаз рҽы­нах­
га-аахго иаван.
Уи аҿы мацара инхандаз: зхаҵкы каибамыршәуа иҟаз
ҩ-ҭаацәарак лахә-лахәы еихәаԥшуа иҟалеит.
Урҭ рыбжьара мацара аҽааннакыландаз: ақыҭа зегьы
аууыҳәа ажәабжьханы иаарылалт.
Агра азнык азы лыԥсы лӡеит. Џьара лгәы дҭагәырӷьон,
аха аргама лыҽцәырылгомызт. Харзаман иҩны сдәылҵ­
ны сахьцаз уи лара лтәала дахәаԥшуан – Амреи сареи
ҳгәы нибархан лыҩнаҭагьы нсыжьит, уажәшьҭа уии сареи

90 ~

~ Иалкаау

акгьы ҳзеилам – сара схы сақәиҭуп, лара лымҩагьы наҟнаҟ азы иаатызшәа лбон. Уи лгәаанагара шаҟа иҵабыргу
аилкааразы иаҭахын аамҭа – ларгьы убри дазыԥшын.
Сара сакәын аҵәыршы иахаҵәиҵәиуа адәы иқәыз.
Ақыҭа зынӡа сатәӡамкәа, аш еиԥш иара абла сыххалазшәа
сҟалеит. Сара уажәшьҭа схы сақәиҭны, ишысҭаху сҟалоит
ҳәа сгәы ишаанагоз – ауаа рԥылара сҽацәысыхьчо аҟынӡа
снеит. Зыҩны сдәылҵны сцаз ауаа сҽырцәысҵәахуан, зегь
реиҳагьы иаалырҟьаны Амра џьара дсыниар ҳәа сацәшәон,
зынӡа сыбнакит – ишыҟоу збарцгьы знызаҵәыкгьы Харзаман иҭаацәа рҿы сныдымгылт.
Сара сызгәылакны сызмаз ахәыцрақәа сызрылымҵуа
сыштәаз, ашҭа дааҭалт Амра. Еилаҳәарақәак лкын. Иаа­
сықәшәахаҭеит. Сгәы аԥсахны сылԥылт.
Аԥсшәа ааибаҳҳәан, аҩныҟа ҳанхалт. Аҩны схала
сакәын иҟаз. Ҳцәажәара аҽазеиҿкаауамызт, ҿыц еибабаз,
еибазымдыруаз шьоук реиԥш ҳнеиҿаԥшы-ааиҿаԥшуа
ҳтәан. Ҳҿымҭра хьанҭара анаалыдыӷәӷәалаӡа Амра дналагеит:
– Аҩны инханы иҟаз умаҭәақәак аазгеит, Алоу. Ҳау­
зыԥшын, аха уанымнеиӡа иуҭаххар ҟалоит рҳәан, исыҭаны
саарышьҭит сҭаацәа.
– Бхы бырааԥсеит, иабаҭахыз, ианысҭаххоз сара снеины иаасымгози.
– Аиашазы, уара уцара ҳаигәырӷьазшәа умаҭәақәагьы
ушьҭарххны иаагеит, аха ҳаргьы иҟаҳҵо-иаауа ҳақәымшәо
ҳаақәхеит.
– Зегьы ауадаҩ шәаласҵеит, – игәаҩаӡа, гәаӷь агәы­
лаӡамкәа, ҽынахгагас дәыԥсшәак сҳәеит саргьы.
Амра лхы-лҿы аалыԥсахт – лӡамҩақәа ҟаԥшьшьӡа
иҭыҵны ицо иалагеит:
– Иҟалазеи, Алоу? Аҭаацәа зегьы алыԥсаа дзоуз реиԥш
ҳзеилоуҵазеи? Сара аҩны зегьы гәрамгарҭас сры­моуп,
ирҳәом, аха иаарылыжжуеит... Иузызухьозеи цәгьа­рас?
Издыруада, сара исызгәамҭакәа ишухәҭам суз­ны­ҟәа­
хьазар?..

Иван Ҭар б а

~

~ 91

«Мап, сара стәык иамуазаап. Иааҟасҵо зегьы сара схы
иаахартә, иааҳәны схы иҭаԥартә ауп ишыҟало. Раԥхьаӡа
Амзаҿа санаа Амра лыҩны ԥшәымарҭас, ишьҭысхит
сымҵаа-сымԥшаа, еилкаа сымаӡамкәа, ус саныҟала лара
ак сызламҳәо сыбз ҿаҳәаны саақәхеит, аха, аҵыхәтәаны,
ааимҟьарак схы иархәаны санца, – еицәаз арҵысит. Ашьхауаа рҵасқәа уҽрықәыршәаны аныҟәгара мариоуп, зҳәо
иасҳәарызеи! Анс акә, арс акә, сус маншәалахом. Иахьа
уажәраанӡа Амра сҿахәы сызламҳәацзаргьы, дәныҟала
ҳаизыҟазаашьа бзиан, гәынҷыхь ажәак еибаҳамҳәацызт,
уажәы, схы сақәиҭхеит ҳәа анысыԥхьаӡоз аамҭазы, – аа,
ҳцәажәашьа ахы шакыз! Иласҳәозеи уажәшьҭа, хыр­
қьиашьас иҟасҵозеи?»
– Бароу, Амра? – схаҭа схы агәра сзымго, сызҵаара
ахәанчара иалаз сыбжьы иазымҵәахуа иааџьасшьеит са­
ра.– Бара, Амра, бара... Ианакәызаалакь, изаҟаразаалакь!..
Шәара зегьы, шәшынҭаацәоу сзыԥсамыз аҟара пату
сықәҵаны шәсызныҟәон.Сгәы иаанамгаӡо сыҽԥныбкылар,
Амра – гәнаҳароуп!
– Ибзиоуп, уи минуҭк азы агәра згап, ус иоуҳәон сабдугьы, аха ас иаалырҟьаны, уанышьхыҵ аҩны унаҳмышьҭыр
ҳәа ушәозшәа, уныдгыланы, иара ус ҳшыҟоу убарц
унҳалаԥшыргьы ҟамлаӡози? Ҳзыхҟьазеи?
«Аҭакс илысҭозеи? Уҽумырдагәар, ублақәа хумҩар,
аиаша, аиаша цқьаҵәҟьа лҳәоит – сҿарбаӷьа сааҿалкит.
Хырқьиашьагьы сымам, ҽацәгашьагьы, аиашаҵәҟьа, сара
сцара зыхҟьаз аиашаҵәҟьа цәырган аҳәара, ԥаса аасҭа,
уажәы лара Амра дызлаҟоу ала еиҳагьы иуадаҩхеит. Иш­
ԥаҟасҵари?»
– Сара уи аҟара ҵакы асымҭаӡеит, – зынӡа хьаас иктәу
акакәымшәа, Амра лзҵаара шаҟа ишлырҵаулаз еиԥш са­
хәамԥшуашәа саакәараҵеит сара. – Иҟалазеи, Амра, шәа­
ра шәшынҭаацәану шәгәаартә еиԥш? Исзеилкаауам...
– Алоу? – Амра лыџьымшьқәа рыҵаҟа лыблақәа абыр­
жәымзар абыржәы иаацәыҵамацәысрашәа, иааҭашеи­
шеины исгәыдыҷҷалт. – Ишԥа, Алоу? – Урҭ иаархыды-

92 ~

~ Иалкаау

дыз ацыԥхьқәа сааиҵадыршәшәеит. – Изакәызеи! Алоу,
ҵакы зумҭаз? Ари аҩыза шԥасоуҳәои? Уи аҵкьыс еиӷьми,
ҳзыхҟьаҵәҟьаз саҳар?..
– Акымзаракы, Амра... Есқьынагьы ауадаҩ шәалас­
ҵар сҭахымызт. Шәара бзанҵы акгьы шәҳәараны шәы­
ҟаӡамызт, аха саргьы схы здырыр ахәҭамыз?
– Ибзиоуп, уигьы сақәшаҳаҭхап, Алоу иуҳәо агәра
ганы акәым, ус уара иануҭахха, сақәшаҳаҭхап, аха ус иуԥ­
хьаӡаҵәҟьозар, уи уажәы ишыҟоуҵаз акәымкәа аҽаӡ­
башьак амаӡамзи?
– Ишԥа уи? Уеизгьы-уеизгьы цәгьарас иҟасҵазеи? –
ус ада ԥсыхәа сымамызт акәымзар, сызҵаарақәа шаҟа
имчыдаз саргьы избагәышьон.
– Абас, гәоу-гәоу ҳара ҳабжьара цәажәарак ҟалоит ҳәа
бзанҵы сақәгәыӷуамызт. Аиаша саҳар – ихасымҵакәа!
Аҽаџьара ԥшәымарҭас инукыларц уӡбызар, уара ишуҳәаз
еиԥш, уаҳа ҳургәамҵыр уҭахымызҭгьы, иҳауҳәар ҟам­
лози? Аҩны ашәқәа ухаркны унаҳкылозма? Уара амбатә
узыҟаҳҵахьоушәа уцәажәоит, арахь ақыҭа зегьы иҟалаз
рзымдыруа аилкааҵәҟьа анбаҳаури ҳәа иԥшуеит. Аа, цқьа
уазхәыцишь, Алоу? Ус ами?
– Акрыздыруама, аха усҵәҟьа ишԥаҟалари?
– Рыцҳарас иҟалаз, иара убасҵәҟьа ауп, Алоу ишы­
ҟалаз.
Сара уаҳа аԥҳәызба илҿаскуа акгьы сымаӡамкәа схы
нсыкәаҽит.
«Закәызеи, мшәан, сзықәшәаз: аҳы, ухаҵоуп, Амра
дызлаҿаԥуҽша акрузыԥшаауазар, Алоу? Шаҟа еилаԥа­
ҭоузеи, шаҟа еиларшәузеи ауаҩы иԥсҭазаара! Сҿаҳәаны
сызмаз ашаха шьҭа иԥсыртлеит ҳәа сгәы ишаанагоз аиқә­
ҳәаларҭа аҽазныкгьы еиласыршәит. Уажәшьҭа цәыр­
гашьас иасҭоузеи абасҟаамҭа Амра исызламҳәо ины­
ҟәызго сыгәҭакы? Сгәы ааҿнакаанӡа иареи сареи ҳнаи­
зынхарц азыԥҵәазма?»
– Сара цәгьарак ҟасҵарц сҭахӡамызт, Амра.
– Иҟалап, аха аиакәым ашҟа икылсит.

Иван Ҭар б а

~

~ 93

Урҭ рҟнытә сара сцара иахылҿиааз зырԥсыҽшаз уаҳа
акгьы ҳзеибымҳәеит.
Амра дцеит.
Харзаман игәҩарақәа дрызхәыц-цыԥхьаӡа игәаана­
гара дырҵабыргуан. Еиҳараӡакгьы, ашьха шәарыцара
ҳаныҟаз, сџьыба иҭшәаны Амра лпатреҭ аӡы ишӡаашәалаз
анааигәалашәалакь, – убри ихшыҩ ааннакылон – сца­
ра мзыз хадас иамоу Амра лакәзар ҟалап. Убри дар­
ҭынчуамызт иаргьы, иаацәыримгаргьы амуит:
– Дад, Амра? – длазҵааит уи, зны дара рхала ианааизынха. – Дад, Амра, абри Алоуи бареи еимак шәоу­
хьоума?
– Мап, сабду.
– Знымзар зны?
– Бзанҵгьы.
Харзаман аԥҳәызба лыгәра изымгеит, далаԥишәарц
лыблақәа днархыԥшылт – лара дааԥшуан гәнаҳа лы­
маӡамкәа, лабду дзызҵааз аус аҿы маӡа лыҵалымкуа.
Аҭаҳмада игәҩарақәа усҟан азы рҽаарыԥсаҟьеит, аԥ­
ҳәызба игәы дагьаарыцҳанашьеит, дылмазҵаар акәын,
аха уи еилгара змамыз ахәыцра лашьцара еиҳагьы даланажьит.
«Иабыкәу ахы ахьыҵнахуа абарҭқәа зегьы зыхҟьо?
Амра иара иҿаԥхьа убас аҽеиҭакра лылшарызу? Аԥ­
ҳәызба даниуа шә-маӡак лыциуеит шырҳәо еиԥш, Амрагьы лҽаалмырԥшуазар? Аха иабаҟоу, ус гәрамгарҭас
дызлашьҭухша изакәызаалакь акгьы уаҩы илнибаалом­
еи?! Абри адәныҟатәи бзык аҵамкәа иҟаларым, уаҳа закә­
харызеи? Даара маӡала, ҵаҟа-ҵаҟала еиҿкаау усуп»…
Иахьагьы-уахагьы дхәыцуан Харзаман, аха аиаша
аҟынӡа дызкылсуамызт, игәы аныԥҵәаӡа – маҷк иҽа­
цәигеит.
Харзаман иҭаацәа зегьы-зегьы дара рхәыцрақәа, зынӡа
еиуеиԥшӡамыз ахәыцрақәа, агәҭакқәа рыман – Алиас
иахьагьы-уахагьы аҭаҭын рыԥхга амашьына алахьынҵа

94 ~

~ Иалкаау

даргәаҭеиуан. Харзаман – иара даныҟамло иџьынџь
змырӡша гәыӷрак иоурц дазыԥшын, Дес – лыԥҳа лынасыԥ
дахаанхар лҭахын, лара дызлахәаԥшуаз ала, машәырла
илгәыдҳало анасыԥ акәым, лара ан илҭаху анасыԥ лоурц.
Лара Амра? Лыҩнаҭагьы бзиа илбон, бзиа дылбон лаб­ду,
лан, лаб, луацәа, лҩызцәа, лқыҭа, зегьы иахьынӡарыхәҭоу
бзиа илбон, аха илызцәырҵт урҭ зегьы иреиԥшӡамыз,
зынӡа аҽа мчык змоу бзиабарак – уи датәнатәны даман. Лгәы хыҭхыҭуа, дҭынчӡамкәа адәы дықәын, лаԥ­
хьаҟатәи аԥсҭазаара дархәыцуан – уи даманы ицон,
ларгьы даҿагыломызт, лҽалҭон, дагон дҵаакәкәала...
Лаԥ­хьаҟа илзыԥшын аҽадунеик, уи агәашә ҟьаҟьаӡа иаатны дынҭаԥшаанӡа, иҭакыз аӡә леиԥш лхы лыԥхьаӡон.
Лара ишылбо еиԥш аҽазеибыҭарушь Алгьерии лареи
рыԥсҭазаара? Уаҳа аҽакала ҟалашьа амам – уи агәра лгоит, Алгьери иоуп лара лынасыԥхәы азы еҵәаны игылаз,
зегь раԥхьаӡа лгәы иҭаҷҷаны лыԥҳәызбара цәанырра
зырҿыхаз, лыԥсы ныҭшәаанӡагьы аҽа еҵәак аҵаҟа изы­
ҟалом лыԥсҭазара!
Лабдуи лани реиԥш дзахәаԥшуам лара аԥсҭазара. Урҭ,
дасу дара ртәала, иӡбахар рҭахуп лынасыԥ – лан, лыԥҳа
лқыҭа далҵны џьара дымцар – убасҟан ауп лгәахәтәы
наӡаны ианылбо, лабду – уи идунеи иҵагьгьы икьа­ҿуп,
– ашҭа дҭыҵны данца – знымзар зны иҩны ашә амкыр ауам, убри анааигәалашәалакь дааилаӡыӡоит иара.
Хар­заман сара сакәын зых иакәиҭны иибоз, аха уахьгьы
игәыӷрақәа ӷәӷәамызт...
Харзаман аԥҳәызба аҩны агәыбылра злашьҭылхша,
дадызҳәалаша дазхәыцуан, рацәак иҽцәырымгакәан,
ҷыдала иҽшазыҟаиҵоз лмырдыркәа лгәы иахәашаз
дашьҭан есқьынгьы.
Ҽнак зны-, ашьха ҳцаанӡа, аҭыԥ аҟнытә Харзаман
аҩ­ныҟа дшаауаз иара инхарҭа азааигәараӡа аҭшәарра
быжькаҵәараҿы, игарыгаҽо, ихарахаԥшуа шьабысҭа
хәы­ҷык шыбжьаз ибеит. Ашәиҭышәи инаимышьҭит –
агәаҽанӡамкәа ишыҟаз, инышьҭагәа икит. Аҩныҟа иааи­

Иван Ҭар б а

~

~ 95

ган аҭра азыҟаҵаны Амра лыхьӡала иҭеикит ашҭа акьыԥ­
шьахьшәа аҭыԥ азылхны. Уи аҭра аҵәҩанқәа рыла акәын
излаҟаҵаз – иахьа хәлаанӡа аблақәа ҭраа аанда акылҳара
ибжьыԥшны иԥшуан наҟ, хараӡа, абнарахь.
Ашьабысҭа хәыҷы есымшааира иазҳауан, аха ес­қьы­
нагьы алахь еиқәын, гәалак аман – афатә агмызт, ажәтә
агмызт, аха зегь дара ракәын, иҟәиҭшәиҭуа, ашьап­қәа
кат-като, ихрааӡраауа агәара иаҿыкәыршаз иҭан.
Амра ашьабысҭа ахьҭакыз лгәы ирыцҳанашьаны мацара лассы-лассы днеины игәалҭон, днеицыԥхьаӡагьы
аҩыџьагьы – ашьабысҭагьы ларгьы, наҟ-ааҟ еиҿаԥшуа
иаагылон. Ҿымҭӡакәа еиҿаԥшуан – ашьабысҭа аҭра
аҟын­тәи, лара – адәахьала, агәара дадгыланы. Ажәа
рзеи­­­быҳәомызт, аха рҩыџьагьы рҿыԥшыларақәа ирхыз
ахәыцракәеи алахьеиқәра ирныԥшуази џьара иахьыр­
зеиԥшыз, иахьеиқәшәоз ыҟазар акәхарын, рыблақәа
рзеи­ҟәымго рзеиԥш ҭагылазаашьа акыраамҭа еиднархалон.
Шаҟантә иақәылкхьази Амра ашьабысҭа аҭра иаа­ҭыжь­
ны ахы иақәиҭылтәырц – иара азы аԥсҭазара ахьыҟоу
ицарц, аха илзыгәаӷьуамызт, лабду игәы дзасуамызт.
Дааицыԥхьаӡа дыбжьажьо, убри дазхәыцуа дгылан.
Ашьабысҭагьы иазҳаит, аҽеибнаҭеит, ибаандаҩдны
иахьыҟаз уаҳа иазымычҳаӡо ианалага, ишаҵәышаҵәуа,
иԥсрада иаанымхарашәа аҭра иааҭалт.
Аԥсҭазараҿы зыԥсы ҭоу зегьы акрызҵакуа шьаҿак аҟа­
ҵара аныргәыӷьуа ҿҳәарак-ҿҳәарак рзыԥҵәазар акә­хап,
ашьабысҭагьы зынӡа аҟазшьақәа аԥсахын, иҿа­ҳәатәха,
ишаҟьшаҟьо иаақәлеит.
Амра абарҵаҿ дықәгыланы ашьабысҭа иаакәыршаны
изҭакыз агәара иахьагәыдԥалоз дахәаԥшуа дгылан.Уажәыуажәы еиҵасны иԥаны инагәыдлон, аха инахьыҩруан...
Шаҟа лгәы ирыцҳанашьоз! Ахақәиҭра, ахақәиҭра рҭа­
хуп зегьы! Мап, ари аҩыза уаҳа лыбла илзарбом, лгәы
иазычҳауам – ахы иақәиҭылтәроуп! Лара лнапала иоулыжьыр – ахаан азы иҟалымҵац аԥсаԥа лырҳауеит. Амра

96 ~

~ Иалкаау

бзиа илбап ҳәа уи баандаҩны ирымоуп, аиашаҵәҟьа уаҩы
иҳәозар, уи азалымдара изықәшәаз лара лоуп изхароу –
лара излықәларыз уи арыцҳара!
Иоулыжьыроуп, уи зҭашәаны иҟоу агәаҟра уаҳа ҭынч
дзахәаԥшуам, шаҳаҭс дзаиурызи! Аха… Аха уи Харзаман
иаалыҵихыр, – усҟан ахаан азы ихамышҭуа ахәра игәы
ианылҵоит, уи иааирԥшуа агәцаракра дагәҭасит ауп иаанаго, ихәыцрақәа маҷушәа, аҽакгьы изаԥылшьуама?!
Ишԥаҟалҵари? Ма иара ашьабысҭа аҽааиқәнакындаз!..
Иааҭышәынтәалом, еиҵасны, иууаӡа иԥаны агәара
иахьынԥашалоит, аԥхьатәи ашьапқәа ашыш ахырҟәара
иныхнашьуан, аха ҩаԥхьа инахьыҩрны ҵаҟа инеиуан, нас
уи аҭыԥ иаадҵны, аҽаџьара, иаҳа илаҟәызшәа иахьабоз
инагәыдлон. Иааҟәымҵӡакәа абри иаҿын.
Амра уаҳа илзымычҳаит. Ҵаҟа дналбаан уахь лҿы­
налхеит – иҟалалакгьы, лабдуи лареи наӡаӡа инеилыӡаа
ицозаргьы ашьабысҭа ахы иақәиҭылтәроуп! Иара да­
назааигәаха – зынӡа иаапкӡеит, уи лааирагьы усҟан азы
зынӡа аҽакала иаднакылеит, атрым-трымҳәа иԥо аҭра
иааҭалт, аха ишԥа – иааҟанаҵалакгьы аԥсы аманы ицароуп, уаҳа иачҳараны иҟам!
Изҭакыз агәара иаҵанакуаз аҭыԥ иҩны иҭагьежьуа,
иҭагьежьуа ишнеиуаз, џьара ахыԥара иаҳа имариазшәа
алаԥш иааҵашәан, харантәи иқәсыԥан аҿынанахеит –
аԥхьатәи ашьапқәа арҟәара инықәгылт, ашьҭахьтәиқәа
нахьынҳалт, иалмҩрырц, иаарццакӡаны ашьҭахьтәиқәа
архәара инықәырсны аанда зынӡа иахыԥарц ианыҩеиха,
инықәҵәрын, аԥса еиԥш иҵарӡа агәара аанда иалыҳәҳәоз
амасар инахаҳаит, иаргьы амгәа иналашьшьы ицеит…
Ашьабысҭа аҵыхәтәанӡа бжьык ааҭнарҟьеит, аха иара уаҟа
инеиԥхьбеит. Ашьапқәа кәалкәало аҳауа иаалахеит…
Амра арҵәаа ааҭлыргеит… Дыҩны днеины днаҵаххит,
аха илбазеи – ашьабысҭа амасар иахьахакьакьаз ашьа
агәыҵахәхәа иаауан… Лыблақәа хҩаны, деиҵақьызқьызуа
аҩныҟа лҿыналхеит…

Иван Ҭар б а

~

~ 97
13

Аамҭа, ахьшьыцба амҵәыжәҩа иҵԥруазшәа, иқәҳаны
ацара иаҿын. Ашьхақәа ирықәҟьаны ҳқыҭа иахууаа ицоз
аԥшалас еиԥш, аамҭа иннажьыз шьҭак анымхалакәа,
ахаҿы аамԥсахӡакәа џьарак игыламызт – иаразнак уаҩы
илаԥш иҵашәаны ихшыҩ аанызкылаша аиҭакрақәа аным­
лозаргьы, есымша усгьы маҷ-маҷк аҽаԥсахуан, – ахәыжә
аҟьон.
Харзаман аҩны данаанхалакь хәыцрас иҟаз зегьы
изҵысуан аҟынтә, даазқәылаз арахә рҭыԥ аҿы иҽнирха­
лон – уа иаҳа изыԥсеивгаран, аус дагәыланахалон, ихы
иханаршҭуан.
«Ишәҭаху ҟашәҵа, шәынхарагьы, шәынҵырагьы: са­ра
адамра исыцҭазгалома, ишәҭахызар еиқәшәырха, ишә­
ҭахызар агаз лақәҭәаны, амца нацраҵаны иқәыц­цышәаа
ижәга, нас дасу шәхы ахьынахо, иабанырҵои-иабаныр­
хуеи ҳәа шәгәараз» ҳәа инапы ҟьаны дырԥыр­ҵызшәа,
иаргьы ихәыцра-гәҭыхақәа иҽрыцәганы аҭыԥ аҿы иҽаан­
кылашәа дыҟан.
Аха… изымычҳаит. Идақәа ирҭаныҟәоз ишьа иауаз­
ма, азнык азы аҽааиқәнакызшәа ҟанаҵаргьы, ҩаԥ­хьа
из­­цәырҟьаз ахәыцра иахылҵыз аԥша, уи ишьа ацә­қәыр­­­
ԥақәа арҵысын, атах-атахҳәа игәы иасуа иалагеит. Даам­
ҵанарст, аӡхыҵраан, ацәқәырԥа ишьҭнахуа ақы­дуаха
еиԥш, дԥеиԥеиуа даашьҭнахит. Илабашьа аакыд­ԥаан
амҩа дықәлеит.
Шаҟа еидихәыцлазеи Харзаман аҩны днеиаанӡа, аха
игәҭыхақәа ирыдгылоз уаҩ илаԥш дыҵашәомызт, иара
уажәы-уажә иаԥхьа иҩагылоз азҵаарақәа рҭак ҟазҵашаз
бжьы иаҳауамызт.
Ицәа иалашәазшәа, ианбыкәу аҩны данааи – закәызеи
ила иабо? Ашҭа дахьҭалаз, урала иасны адгьыл иҵарцалаз
ашьаҟа еиԥш, дуауаӡа, дзымқәацо даақәхеит, иара убраҟа
дышьхныԥсылт.

98 ~

~ Иалкаау

Былгьа аацәырҟьан, атрым-трымҳәа иԥо икәшон, еи­
ҭаикәшон аԥхьатәи ашьаԥқәа рыла деиԥхьышьшьаауа,
аха инеихьҳәазаны икаҳауан, еиҭаҩагылон, еиҭеи­гәыд­
ԥалон, аха егьа ҟанаҵандазгьы ибла аҭаԥшра иара иазы­
насыԥмхеит.
Закәызеи мшәан? Аҩны ашьҭахь ала ахҵысҭа да­наа­
хыҵлакь, есқьынагьы, иашҭа еиужьра ҟьаҟьаӡа даан­
нықә­ԥшлакь, адунеи зегьы инапсыргәыҵа иқәызшәа
абраантәи ибон, уажәы тәымџьара даанагама, мамзар
ижәҩа ҭҟьоу?! Ари закәызеи? Изакәызеи иибо? Ха­ҵа­
шьасгьы иамоузеи, чҳашьасгьы?.. Игәашә ахьҿаз иҿыхны
аҽаџьара аҿаҵара иаҿу дызусҭоу? Ари ашҭа абжеиҳара
ааихҵәаны аанда агәылҳәаны иҟазҵада? Игәы, иара игәы
асал налаҵаны агәҭа еиҩызшада?
Абар, уажә дзықәгылоу ашҭа анҭыҵ, иарӷьарахь
аан­­да дахыҳәҳәаны ада ибарҭамкәа иахьынхаз, аны­
шәынҭрақәа, иара иԥшь иаҵанакуаз адгьыл иахагылаз
анышәынҭрақәа, иԥсы ахьишьалоз абра иабраа анхара ашьапы аныркыз аахыс ирхагьагьо игылаз аџь-ду,
рӡыхь, рӡышхәа еиқәзыртәоз рӡыхь!.. Абар, урҭи дареи
еиҭанеиааиларц азы агәҭаны гәашә хәыҷык ахьҿоу… Наҟ,
иаԥхьаҟа, ашҭа аҭаларҭахь агәашә еиҭаганы аҿаҵара
иаҿу, убри дызусҭда, убри? Уажәы иара Харзаман дааины
аб­ра дышгылоу имбаӡои?
Харзаман имч зегьы ааизганы дыҳәҳәар иҭахуп, аха
иҟарҟы ҭбеит, ибз аҟәаҟәа ԥҵәаны, изымҵысуа, ишабаны,
акыраамҭа ус дгылан, нас, дыбӷаӷо, думамумамуа, ибла
ихыҳалаз анаҟә дзалымҵуа, днапыршьшьуа ддәықәлеит
– зыбӷа дкыдыԥшыло, агәашә аҿаҵара иаҿыз иҟынӡа
дзы­наӡа-дзынамӡа… Данизааигәаха дааҭгылт. Былгьа
ааиԥ­ҟьан агәашә ҿазҵоз агәырӷьаҿҳәаша изаанагазшәа,
иааиҿаҵәины инеигәыдыххылт…
Уи данаахьаԥш – Харзаман иблахаҵ ааилагьежьит,
иблақәа рыҭрақәа азнык азы ирҭҵәырны ицарашәа,
нас иааҳәны ашьаарҵәыра иӡаазшәа иҟаԥшь-ҟаԥшьӡа,
изымҵысуа иааҭахеит, нас, дзықәгылаз адгьыл ҭабганы,

Иван Ҭар б а

~

~ 99

дыкәлаауа ҵа змаӡамыз атыша ҭакнаҳара дҭакәкәа дцоз­
шәа ибеит…
– Уаама, саб? – уаҳа ииҳәара акгьы иҿамшәеит Алиас,
Харзаман иҿыԥшылара ицәымыӷхан.
– Уара уоума, дад, ари? – Харзаман ибжьы аарла иаа­
ҭикааит. – Афырхаҵа, усҿыҵырац уӡбыма, дад, Алиас?
– Избан, саб?
– Нас ари змааноузеи?
– …Ари атәы уаргьы иумдыруази?
– Изакәызеи, уара издыруаз?
– Абра амҩа ыиасны ицараны ишыҟоу.
– Уара убри амҩа, абра, сара сашҭа ааихҵәаны ицарада
уаҳа аҽаџьара мҩангашьа амаӡами?
– Мап, саб, астәи еиҳа иазыманшәалоуп. Ҳара ҳзынгьы
ибзиами?
– Изакәызеи, уара ибзиоу?
– Амҩа ахьҳазхаргыло.
– Уара, ҳара ҳхырҵәага аума узеигәырӷьо.
– Изхырҵәагоузеи, саб? Уажәшьҭарнахыс, ахуҳәа амашьына ҳаҩны иаакылсуа иҟалоит, цәгьарас иамоузеи уи?
– Егьа сҳәаргьы ариҵәҟьа сахаанхоит ҳәа сыҟамызт.
Иргәыӷьуеит ҳәагьы сгәы иаанагомызт! Аха, иҟалап иара
уара ухаҭа ирабжьугазаргьы. Уара, абри ҳаҩны агәҭаҵәҟьа
ааиҟәжәаны амҩа нагәылҳәа иргаргьы мап ацәукуамызт…
Ааи, ааи, издыруеит сара…
– Ус угәы изаанагозеи, саб? Ҳаҩнгьы еибгоуп, ҳгәарагьы.
Мачхәума ҳҭыӡҭыԥ иаҵанакуа адгьыл.
– Ҳы!..
Харзаман раԥхьа ашҭа данааҭалаз махәи-ҵыси еиқәи­
мыртәарашәа, ибла иабаз дзанымшәарашәа, иҽна­ди­шьы­
ларада даанымгыларашәа дшыҟаз, аусҵәҟьа аҵы­хәала
Алиаси иареи аицәажәара ианалага днеихәлаҳа дцеит,
имч имӡааит, зҵаарақәак иҟаиҵозгьы, иара иакәымкәа,
баша уи инахҭыгәлан, сзашьҭоузеи ҳәа иалацәажәоз аӡәы
итәызшәа акәын ишыҟаз. Шьҭа имчгьы ақәхо ибомызт,
игәгьы инарҳәомызт…

100 ~

~ Иалкаау

– Ҳы, – еимҳәара ҭахәаҽ бжьы иналҩит ҩаԥхьа, –
еин­ҟьаны шәкәашала, наныкьара амашьынақәа шәаш­
ҭа асаба ықәырчны иахьагьы уахагьы ицалап, ицалап… иааҟәымҵӡакәа… Абри аҳауа заҵәык акәын са­ра
ишысҭахыз еиԥш ицқьаны исымаз – уигьы шьҭа иса­
баркха срыԥҳақәа ркылҳарақәа ашәаҳалап… Нас – сегь­
ҭынчхап…
– Сабду! – дгәырӷьаҵәа даахалт Амра. Дыҩны дшааиуаз Харзаман днеигәыдԥалан длыгәӡит. Иаргьы лылахь
днагәӡит, лхы инапы нықәишьит…
– Бышԥаҟоу, дад? – аҭаҳмада уажәраанӡа еилашәыеилаҵаны иҟаз ицәа-ижьы маҷӡак иааилышшеит.
– Амҩа ҳазхаргалоит, сабду, иубоу! – лара лтәала, Харзаман длыргәырӷьозшәа гәыкала ҿаалҭит Амра, лыԥсилыԥси еихьымӡо. – Аа, абар, зынӡа ҳара ҳҟынӡа иааргеит… Шьҭа абра иниасны ицоит…
«Уи сара сыбла исзарбом», – иҳәозшәа, ақәҿымҭӡакәа
ҵаҟа днышьҭаԥшит иара.
«Зегь агәырӷьара икны иагоит, сара сыда, аҩны иҩноу
зегьы! Аа? – Абарҭ уаҳа ирыхьуа жь-рықәӡами! Изакәызеи
сыбла иабо? Зегьы абнаҟа рҿы хоуп, ҳаҩнра, ҳгәара зегьы неилакәаҳа инахысны ицаргьы, аӡәгьы ижьы инархьуам. Сара схала заҵәык, зԥашәқәа адгьыл иҵабааны
ибажәхаз аҵла гәаҩа еиԥш, суаауаӡа ашҭа сықәгылоуп
сышкаҳара, шьҭа снызкылогы сааигәа-сигәа уаҩы дызбом. Нас, сара сеиԥш ииаӡаауама абри зегьы? Еҳ, аамҭа!
Зны, аамҭала, шьоукы рхы-рԥсы зегьы ақәҵаны иҟарҵаз,
иахьаҭыԥмыз адгьыл иқәиааз амаӷ еиԥш, аҿҳәара анааилакь иқәыцҟьаа иргоит, абас акәхап адунеи ааршазар аахыс ишыҟоу; шәахсҭак аныхны, аҽакы анырҵоит,
шьоукы идыргылоит, шьоукы идырбгоит, нас аҽак дыргылоит – абас мацара еикәшо ицоит аԥсҭазара... Знымзар зны, сара сакәым, ауаҩы инапы зкьымсуа еҵәакгьы
ажәҩан икыдымхалозар акәхап! Саргьы, сԥсы ӡаны,
скәаԥӡа абра, џьара ашьха ашьапаҿы скыдҟәыҟәлан – сабраа рԥашә ахьыҵаз сҽаларԥсны икны, аха зцәа иҭыҵны

Иван Ҭар б а

~

~ 101

зҿаазхаз аԥсҭазара ацәқәырԥа, абар, сара сҟынӡагьы
иааӡан, еилаҳанто сыхәдацәа иааҵаҽҽеит. Уажәшьҭа
саргьы зынӡа сышьҭнахт, аха сабанӡазго, хара иназго
сакәӡам, иаасхыҽҽаны наҟ инаҵаҵәанахуазар акәхап!..
Еҳ, аԥсҭазаражә, шаҟа убылгьозеи!..»
Харзаман ахәыцра иҽизацәымго дышьхныԥсыланы
дгылан, Амра, лыбла ҭраа иара дихәаԥшуан, Алиас рацәак аус мырӷыӷкәан агәашә ҿаҵара дналагеитИ
Аҭаҳ­­­мада ихы-иҿы аҽыԥсахны излаҟаз ала, Амрагьы
зҵаарала, дыхҭалкуамызт, ҿымҭуа дизыԥшын, аха иаргьы, дзызхәыцуаз аҭак анимоулакь, аӡәгьы изкӡамкәа
ина­ларшә-ҩаларшәны иааиҿыҵҟьон:
– Ҳы!..
– Ҳы!.
Ауха аби-ԥеи акыраамҭагьы ишьҭамлаӡакәа абарҵаҿы
итәаны ишцәажәоз аҵх ргеит. Харзаман иаразнак
днеихәлахеит, игәеибакыра ҩнуҵҟала еиҳагьы дԥахны
дҿанаҳәан, аарлаҳәа ибжьы ҭикаауан, бжеиҳан ииҳәарц
ииҭахыз ажәақәа иҟарҟы икылымсуа, ааӡабла, ахра
зҽаларԥсны иҩеиуаз, имч анкаԥсаӡалакь дшыбӷало еиԥш,
инхьаҩрны еиҭаниӷраԥсон, нас, урҭ раасҭа аҩада ахалара
иамароу ажәақәа сыԥшаауеит ҳәа далагон.
– Нас хьаас ишьҭысхша еиԥш акгьы ҟамлаӡеит, ус
ауп ишуԥхьаӡо? – дныҭгыла-ааҭгыло, иара ихаҭа ихы
иамхаџьашьо ҭынч ацәажәара даҿын Харзаман, – Акгьы
ҟамлаӡеит, ус акәу? – иџьымшьқәа рҽынеиҵыхны иҩ­
хашалеит уи.
– Ҳәара аҭахума, сабду акымзаракгьы ҟамлаӡеит...
Ҳзеигәырӷьаша ауп зегьы.
– Ишԥа-аа? – дааицрашәеит Харзаман. – Ишԥа, уа­­
ра? Абри сара зынӡа гаӡас сшәыԥхьаӡома? Иашәи-шәиу,
исаҳауазеи, уара? – апҟеҩҳәа абжьы геит иарӷьа на­пы
рҟьаҟьаны ишьамхы ианықәикша, дегьҩаҵҟьеит. Дшаҟь­
шаҟьо абарҵа дааҵалт. Уажәыуажәы деихон, аха иԥсы
игәы иҵачны дызцәажоомызт.
– Уҽырҭынч, саб, – Алиасгьы дҩагылт. – Аӡәы иаҳаргьы
ԥхашьароуп.

102 ~

~ Иалкаау

– Изакәызеи, уара, иԥхашьароу?
– Ҳара ҳазлацәажәо.
– Уԥшишь, уара, дырҩегьых арахь сацәдырԥхашьоит.
Иумаҳара иҟоузеи!
– Уацәсырԥхашьоит ҳәа акәым, саб, аха иԥшӡам. Ир­
ҳәозеи ауаа ираҳар?
– Ыы, ирҳәозеи!
– Ирымҳәакәа!..
– Усгьы?
– Ашьхарахь амҩаду харгаларц иаҿуп, афымца станциа ҳаздыргылоит, арахь уара узы даҿагыланы атәыла
ирбгоит ҳәа инықәымгылои... Аҳәатәы анроулакь инызкылода?
– Уара уи сара исҭахым ҳәа шәазҳәада? – дхәыцхәыцуа
дааҭгылт Харзаман иныҟәара дааҟәыҵны. – Сара уи
сцоәмӷума? Уара «цәгьас уҟазҵаша уҿаҵа даҳәоит» ҳәа
амҩа уеизгьы-уеизгьы, абра, сара сашҭа ааихҵәаны имцар ада ԥсыхәа амамкәа иҟазма? Аҽаџьара имҩаргарауаз?
Уаҳа всышьа амаӡамзи абри аҭыԥ? Ҳыҳ!..
– Иамуит, саб. Цасҳәа иҟарҵама? Уара, сара, зегьы
ҳцас­ҳәа? Зегьы мзызк-мзызк рымоуп. Абра иаманшәалан
азы ауп изымҩарго.
– Зегьы мзызк-мзызк рымоуп... Ус анакәха, абри сара
исҳәо мзыз амаӡами, уара? Дара ирыманшәалоуп, аха
сара исыманшәалам, уара, исҳәо шәаҳауазар?!.
– Уи ҳара акгьы иаҳԥырхагам.
– Ҳы, – иӡарақәа ааихҵәарашәа инҭарҟҟны икит Харзаман. – Ишԥаҳԥырхагам, уара? Иахьа хәлаанӡа, уаха
шаанӡа, аууы рыхга рбжьы угәы ҵнахуа, асаба уҿарчуа
амашьынақәа мҩаслап, амшгацәа рыбз кылырҳәҳәаны
иудырбо... Ҭынчра ҟалараны иҟоума шьҭа ара? Ҳы!
– Акымзаракгьы ҟалаӡом, саб, уҽырҭынч.
– Иҟамлозар убахра уҟоуп... Аха, уара узы зегь дара
роуп.
– Ус зуҳәози, саб, сара сзы зегь дара шԥаракәу?!
– Ааи, ааи! Зегь дара роуп! Шәара зегьы ахҵәара амҩа

Иван Ҭар б а

~

~ 103

шәықәуп, аха иаашәычҳарауаз, аԥсык иаасашәраӡар –
ҭынч сымҩа сықәымлози, нас – усгьы... нас... – инапы
ааиҟьан амардуан дналбааит.
Алиас абарҵаҿы такәгьы иҽаақәикит, аха Харзаман
уаҳа дымгьыжьит, нас иара дишьҭалт.
Харзаман иашҭа ааиҩызшаз аанда дадгылан инапқәа
хшьны иҽхырҳәҳәаны, наҟ, уи анҭыҵ инхаз адгьыл ахь
дыԥшуан. Шьҭарнахыс уи аҳәаа нхыҵ изаҩызан иа­ра,
абар, абра, иаԥхьаҵәҟьа амҩа ниасны ианцалакь, нас
зынӡа, наҟ-ааҟ еиҿаԥшуа еидтәалоу ҳәынҭқарра хәыҷ­
қәак реиԥш иааидхалоит, иаргьы ианиҭаху, ишиҭаху
уахь дзымнеиуа дҟалап – амашьынақәа анымҩамсуа,
ам­­ҩа анҭацәу аамҭа иақәыршәаны иаахиҵәалароуп
дшәа­­­ԥырҳаԥуа... Шьҭарнахыс иара ишиҭаху дықәланы
дыз­­ныҟәом, ишьаҿақәа анеихиго игәиҽанызароуп, дын­
хьаԥш-аахьаԥшлароуп...
Ҿыц иҿаҵаз агәашә хәыҷы аартны дынҭыҵт. Дна­
зықәгылаз адгьыл ҵааршәыраха ихьшәашәаӡа ишьаҵақәа
ирылсны ишьапсыргәыҵақәа иаарыҵалт, нас иаразнак
идақәа иргәылсны ихы иналҟьеит...
Дааилаӡыӡеит. Такәы аамҭа убас деилахьшәашәадҵааршәыраха, махә зызнымхакәа ашҭа анҭыҵ зхала инхаз аҵла хәарҽ еиԥш, дыцәҩаҩаӡа дгылан, нас дмагамаго,
тәым уарҳалк дықәланы днеиуазшәа, ишьапқәа ахьиргылоз нгәаҭа-аагәаҭо иҿынеихеит...
Раԥхьаӡа дышиашаз анышәынҭрақәа дынрыдгылт,
– уаҟа ҷытбжьык гомызт, убри ауха нахыс наӡаӡа рашҭа
инықәҵны ицазшәа, уа даннеилакь иԥсцәа рхәынга
иқәибаалоз адгьыл хьшәашәара иналаӡ ицеит, иара
дзықәгылаз адгьыл ишьапқәа ирыҵыҩрны ишцоз еиԥш.
Уажәраанӡа уахынла уа дааицыԥхьаӡа есқьынагьы урҭ
гәаныла изхара драцәажәаны, иара итәала, аԥсҭазара
иналарԥшны, цәамҭхаа нарзеиӷьашьаны аҩныҟа дцалон.
Уажәы?
Уажәы – урҭ анышәынҭрақәагьы, икәша-мыкәша зегьы ԥсы рхаӡамкәа, иҵааршәыраха ишьҭан... ихшыҩгьы
аҵаа иалашәызшәа аҽазырҵысуамызт...

104 ~

~ Иалкаау

Еихаҷабшәаҳаны иҟаз илымҳақәа агәраӡа еиԥш амҩа
ылхны бжьык ааҭахәыҭхәыҭт. Уи абжьы, ахьшәашәара
иаҿыз ицәа-ижьы еиҳа-еиҳа аҽалахало, идақәа ирҭаныҟәо
аҿынанахеит, иаргьы усҟан маҷк даақәацмацеит. Аны­
шәынҭрақәа ааныжьны, ихшыҩ аԥсҭазара азазыргьыжьыз
абжьы ахьынтәаауаз ашҟа дынхьаԥшит, – уа, зынӡа иара
иааигәа, ацыԥхьқәа ԥсаҟьаны аҵх иалаԥсо, аҽинарбеит
аӡыхь – сара сыӡраҳа аԥсҭазарагьы ԥсра ақәым ҳәа аҳәарц
аҭахызшәа. Ҵабыргны, Харзаман убасҟак, еилыхха уи
аӡыхь иацрыҵуаз ацԥхь ашәахәақәа даахырхын, иаргьы
есааира днаскьо, днаскьо дазааигәаӡаны даагылт.
Аӡыхь ааҭышәынтәаларак ҟамҵакәа Харзаман иҿаԥ­
хьа акәашара иаҿуп – иааҟәымҵӡакәа, егьа каамеҭ ҟа­
ларгьы, ашьҭамҭа шамырӡуа агәра инаргарц. Аӡыхь
акәша-мыкәша, ауразоуроу зегьы аҵх агәы рҿыҵаршәны
иҭахәхәа ицәоуп, иара минуҭкгьы аҿы ааиханакуам.
«Уаргьы шьҭарнахыс сара сышҭа анҭыҵ уаанхеит, –
ахәыцра иҽнеиҭеит Харзаман. – Уара уччабжь сара сҟны
инаӡаанӡа аҳауа иналаӡ ицалап, амашьынақәа рыбжьы
инахәлабганы – уара убжьы чыхәчыхә рыцҳа иалшозеи
арахь ихало аихамаҭәа иарҵысуа абжьаҿы? Уареи сареи
ҳабжьқәа, наҟ-ааҟ аиха хьшәашәа иҳабжьалаз аҭыӡқәа
инрылахьшәашәалап, дара уаҳа рҽырзеиламырҵәаӡо.
Уаргьы баша уԥаҭхалеигәышьоит, иара абра уахьыҟоугьы
ишакәым рылаԥш уааҵамшәааит акәымзар, умҩа ахьы­
ҟаз узымдыруа цәыкәбар-цәыкәбар уԥсаҟьаны, ухы
узым­ҩахо адгьыл уҵарцалап.
Аха уара узыхдырҟьозеи? Еиҳагьы иуеигәырӷьап!
Иуеи­гәырӷьаны ауп рнапаҿгьы ушаарго, абра, уҿы ахьааихухуа аихатәы еиҳәа хагьежь хәхәаӡа иноуҿагәаны
унҭарцалап, нас уажәы, атрым-трымҳәа уԥо аҳауа уша­
лакәашо акәымкәа, иара уҭацаланы, иахьуҭаху, ишырҭаху
ургалап – усҟан аӡәгьы убла дызҭаԥшрым, уаргьы уду­
неиқәыԥшылара иара уаҟа иаанҵәап! Уара уҿы иаанходаз, уара уакәым, адунеи ааршазар аахыс згыгцәа ргыланы, зхашәа х-зымбо абра ииаҩрны ицо Аалыԥсҭагьы

Иван Ҭар б а

~

~ 105

ахәламшәа ҵыркаап! Ааи, ааи! Башаӡагьы умԥаҭхалеилан,
ԥхьаҟа иузыԥшу уҽазыҟаҵала!»
Харзаман уи аӡыхьгьы днадҵны иҿынеихеит. Иашҭаҿы,
уажәтәи иашҭаҿы данааи, зынӡа еиҵалазшәа ибеит игәы
зкыдыз, аҭӡамцқәагьы ааидыӷәӷәалт.
Мчыла ихы дҩахан, ажәҩан днаҵаԥшит – иблақәа
иаарыҵаркыз ажәҩан агәгьы иашҭа еиԥш маҷӡак акәын
иҟаз... Илаԥш иҵашәоз аеҵәақәагьы маҷхеит, зынӡа
имаҷхеит, иара иеҵәагьы аҽеиҩнашама, иабаҟоу уи?
Аанда анҭыҵ инхаз адгьыл ахыхь акәу, уажә иара дахьгылоу иахыкны акәу иахькыду? Шьҭа изыԥшаауада? Ԥаса
еиԥш, уажәшьҭа, абра иханыҵәҟьа икыду агәыԥ изрылкаару иара иеҵәа? Иаргьы зынӡа аԥсы неихәлаҳа ицама,
изимбозеи?
Зегьы неибеиԥшны, иара илаԥш иааҵашәо ае­ҵәа­қәа
зегьы, рыблақәа ҵаакәкәало, хаҿы еилга рыма­ӡам­­кәа,
инеибеиԥшӡаны, ахәшҭаараҿы акьаҭара иаҿу ахәыш­
ԥырӷқәа реиԥш, ицәышҳаби-цәышҳабиӡа икыдыԥ­салан.
Блала дынкыдыгәгәало убарҭ аеҵәақәа дрылан Харзаман. Акы лаԥшықәҵан дахәаԥшуа, деиҭахәаԥшуа,
егьырҭ аеҵәақәа раасҭа хәыҷӡак зыԥсахәага ҭашәа зны­
зын­ла иаарылаԥхоз даадхалт. Уи акәушь иара иеҵәа?!
Еиԥкааны, иара итәала, акгьы бжьамыжьӡакәа, егьырҭгьы
дрыхәаԥшуа иҿынеихеит, аха даанызкылаша еҵәа уаҳа
илаԥш иҵашәом. Зегьы иара иҟнытә рҽырӡошәа ажәҩан
гәыԥштәы рҽаларҵәахуан, нас даагьыжьны, егьырҭ иаа­
рылцәхәаҭашәа иҟаз, дааԥырымҵӡакәа ахәаԥшра да­
ла­гон, адгьыл аҟынтәи илаԥш шәахәа мчыдақәа агәы­
дырԥхаланы аԥштәы ааигарашәа игәы иабо, аха иара
уаҳа аҽазеиҭакуамызт. Иара иблахәашьра акәхарын уи
аеҵәагьы аԥштәаҿы иаазымгоз. Нас, убри акәхарушь
Хар­заман иеҵәа? Иабаҟоу, ԥаса акы иаламҩашьо ихашеишеиуаз аеҵәа, егьырҭ зегьы ирылыҷҷо, игәара иҭаԥхоз
аеҵәа? Уажә дызхәаԥшуа, аԥша зҿасуа ацәашьеиԥш, иа­
куашәа-ицәошәа, иҟәысҟәысуа, аԥсы егьымцо, егьымаауа,

~ Иалкаау

106 ~

ажәҩан икыдыршәылоуп. Уаҳа еиҭаҳәашьак амоуӡакәан
уи аеҵәагьы днаҵыҵны аҩныҟа дынхалт Харзаман.
Дышьҭалт. Дышьҭалт, аха ицәо ауаҩы дабаҟоу? Ауада
алашьцара дагәара даныҵаха ацәа зынӡа дацәҟьалеит,
ихәыцрақәа еимпны ҩаԥхьа адәахьы дрыманы ицон.
Егьа иундазгьы дзыцәомызт, дҳәыҵәыҳәыҵәуа ииарҭа
дылан. Икаруаҭ акәын акаамеҭ ҟазҵоз – амашьына адгьыл ҭыжаарақәа инарҭаҳа-аарҭаҳауа даманы ицозшәа
деиҵанаршәшәон...
Дара амашьынақәа рыбжьы? Иааиқәымтәаӡо, алу
анеибафо еиԥш, игәыԥҵәагаха илымҳақәа ҭдыршаауан –
минуҭкгьы иааихымсыӷьӡакәа...
«Ацгәы аныхҵәа алаӷәра иқәлон» ҳәа шырҳәо еиԥш,
адырҩаҽны Харзаман ашьыжь шаанӡа дгылан амҩахәасҭа
ианыршәланы, ила иабаз ихьӡар ҳәа дшәозшәа, еиҳа-еиҳа
иҽацәыхаратәуа, аҩадара даҿаланы днеиуан...

14
Ҵабыргыҵәҟьаны, Харзаман ашәиҭышәи днанамышь­
ҭырц аӡбазшәа, иара ицара инашьҭарххны амҩагьы
ашҭа ааиҩҵәаны, алар еиԥш, инагәылсны, ашьхара ин­
хашәкәала ицеит. Иара Харзаман иҳәашьала, абж­қәа
реиԥш, аидара мҩангага машьынақәа рыбжьқәа ҭа­хәаҽдагәаӡа еишьҭагыланы, иҳақьԥсықьуа, уахи-ҽни ааи­
ԥымкӡакәа ацара иаҿын.
Иалагеит афымца станциа аргыларагьы. Сара Амзаҿа
сызныз амҩахәасҭақәа нцәыҵаӡ-аацәыҵаӡуа ишцоз еиԥш
акәымкәа, Алгьери имҩа ҟьаҟьаӡа инагәылганы иҽы­
ҳаракны ақыҭа даахагылт, уи ишьҭамҭа зегьы рылаԥш
иҵашәо. Сарах, сцәырҟьа-цәырасуа, аҵх лашьцара иалахаз аӡыркәи заҵә еиԥш ақыҭа салан, сыгәҭаки сареи
ҳзеиԥырымҵуа, ҳамацара ҳаидхаланы.
Иааит Амра лаамҭагьы – ларгьы ԥаса дынцәыҵагылааацәыҵагыло, лҽынаԥхьак-ааԥхьакуа дшыҟаз акәымкәа,
сымҩа дааԥгылт.

Иван Ҭар б а

~

~ 107

Сара аҭыԥ аҟынтәи саауан. Ақыҭа сахьаалалаз лара
даацәырҵит:
– Бзиала уаабеит, Алоу, – аҿааихыххагьы салымра­ӡеит уи.
– Бзиара ббааит, Агра.
– Уабаҟоу? Ушԥаҟоу?
– Хар сымам. Аҭыԥ аҟынтә саауеит. Зегь уск-уск ҳарҿуп.
Дасу иҳалшо ала...
– Ааи, усоуп. Џьара ҳаатәар ҟамлари?! Ԥсааиҭакрак
аҳасабала.
– Изыҟамлозеи, – мап сзымкит сара.
Ҳнымҩахыҵны ҳнатәеит акәараҷҷа ахықәан.
Ҳтәоуп. Ҳтәоуп ҿымҭӡо. Лара ацәажәара ахы аԥшьыл­
гозшәа лҽаацәырылган, снымҩахылгеит, арахь сыԥшит,
сыԥшит, аха ҿылҭӡом. Сара усгьы ҳәатә сымаӡа­мызт, лара
сылзыԥшын. Аха ианбанӡа? Ҳәатә лымамызҭгьы дсыдызцалаз? Санбанӡаԥшуеи ас?
Ахаҳәссақәа, абҩатә хаԥыцқәа реиԥш, акәараҷҷа иахь­
ҭаԥсоу аӡы рыбжьхәрааны иахьнеиуа инахылҵуа аччабжьы сара еиҳагьы сарӷыӷкуан.
Ҩаԥхьа аҿымҭра. Ари аҿымҭра зегьы иреицәазаап
адунеиаҿы. Ауаа зегьы ҿымҭуа, иҟәызга-ҟәызгаӡа еиҿаԥ­
шуа адәы иқәзар, ишнеи-шнеиуа ичуа-ичуа, еиҟәыжәжәа
ицар ҟаларын! Ларгьы саргьы унацәкьыс машәыршақә
инаҳкьысыр – уаҳа аҭахӡам – ҳатҟәацыр ҟалап!
Ауаҩы бжеиҳан аԥхыӡ далоушәа ауп адәы дшықәу.
Уажәы сазхәыцуа саналага ауп ианеилыскаа иҟасҵаз
агаӡара – сыццакуеит ҳәа налаҳәаны, сымҩа сықәланы
сцар – ашьшьыҳәа ҳааилгон...
Уажәшьҭа сгыланы ацашьагьы сақәшәом. Сақәшәар­
гьы – цашьа сымам. Сааины сантәа – изакәызаалак ак
сал­ҳәароуп, уи ауп сынкылангьы сызмоу, аха иабаҟоу
ажәак­гьы лыҿшәомеи?! Ишԥаҟасҵари? Ацәажәара ахы
сара искыр – аҽарымчыр, ахырхарҭа ӷәӷәацәахар алшоит.
Иҟа­лалакгьы, илҳәалакгьы лҿы ааихыԥхьандаз, џьушьҭ,
ачҳара цәгьахеит!

108 ~

~ Иалкаау

– Ҟҳы, – сҳәеит сара аҵыхәтәаны аимҳәара сшамкуазгьы, сҟарҟы аҭӡамцқәа цәыӷьӷьаны, аха лара уи да­
гьамырҵысит, – лҽаамԥсахӡакәа дтәан.
Сара уи зынӡа саашьақәнаҟьеит. Сҳәыҵәыҳәыҵәуа саалывахеит, ларгьы убысҟан лгәы иҭаз акәымкәа, еилгамыз
хәыцра хәашьқәак рхыхәхәо лыблақәа ҭааӡа днасҿаԥшит.
Ҳаблақәа анааиқәшәа азнык азы иааидхалт, аха лара
лыблақәа есааира лхәыцрақәа рхырӡло, сара зынӡа уа
сыҟаӡамызшәа, зегьы азеиԥшны иааԥшуан.
– Уара иумоуп аҵара ду, лара илымоуп аҵара ду, – лхазы мацара дцәажәозшәа дааҟәындҟәындит Агра. – Аҵара
ду! Ақьаад уаа роуп усгьы иахьатәи аамҭа зтәу. Ааи, ааи!
Ақьаад уаа! – иаалырҟьаны лыбжьы ааҳаралкит лара. –
Ақьаад уаа! Шәара-шәара шәшааибабалакь еиԥшҵәҟьа
ақьаадқәа реиԥш шәеидҷабла шәцоит. Аха ижәдыруоу,
ақьаад нҵыра шакәу шәыбзиеибабарагьы нҵырас иамоу?!.
«Ассир! – сара соума ари аҽԥныҳәа зылҭо? Сара сҵа­
ра лара иабалԥырхагоу? Анҵыра змаҷузеи сара сыбзиа­
бара? Лхы изҭылҳәаауазеи? Сара соума ус абзиеибабара
иазныҟәо? Азин лызҭада сара ус сыхцәажәара? Сыз­
лаҟам аҳәара азин лызҭада, насгьы сара ҭынч стәаны сза­
зыӡырҩрызеи?»
– Уара башаӡа уҽушьуеит! Башаӡа! – инагӡаны агәҭа­
хәыцхагьы сылымҭеит. – Уажәы уара угәаҭеиуа узышьҭоу
сзымдыруа џьумшьааит. Ибзиаӡаны издыруеит! Угәы
сҭатәоушәа издыруеит. Аха иабаҟоу, лара лхәыцрагьы уаламеи. Уи ауп рыцҳарас иҟалаз умбои? – ашырҳәа дҩаҵ­
ҟьан, лыхәда ыркьарданы даагылт.
– Бызлацәажәо сзеилымкааит, – раԥхьа машәыршақә
иаасҿашәаз ажәақәа рыла слазҵааит саргьы... – зыӡбахә
бымоу дызусҭда?
– Дызусҭада-ба? Уаргьы ус ирласны духашҭыма, лара
ушылхашҭыз еиԥш? Аха мап! Амц уҳәоит! Аа, ублақәа
ир­хызбаалоит. Сара сакәӡам уажәы уаԥхьа игылоу, лара
лоуп, лара! Лара лоуп даахымшәаӡакәа убла ихыхәхәала
иху! Иацгьы, иахьагьы! Уажәгьы, уашьҭангьы!..

Иван Ҭар б а

~

~ 109

– Дызусҭда абри лара, лара ҳәа бзыдхалаз?! Уаҳа хьӡижәлеи лымаӡами? – аӷәра аасыҿҟьан, сааҵҟьан снаҿаххит
саргьы, лара лцәажәашьа сыҽнаҭаны.
– Амра. Ухазына Амра!..
– Нас?
– Нас умбои, уара уԥынҵа уанкны дныҟәоит, лара
даҽаӡәы инапы кны... Уара ужьоуп, џьым, ужьа...
– Сара изуазеи? Насгьы бара уи хьаас избымоузеи?
– Сгәы иалоуп! Уара сгәы уалоуп. Уаҩ дахьухәаԥшуа
арԥыс замана, арахь, зых замхакәачран игәароу ԥҳәыз­
бажәк лҿаԥхьа ухы лаурҟәуеит... Ма лара даԥсандаз!.. Ҵа­
рак лымоуп ҳәа... Сара саҵкьысгьы ҵара ԥыҭк лымоуп
ҳәа мацаразы...
– Уи аҟара бгәы сзалоузеи? Сжьазаргьы, сжьамзаргьы
– схазы...
– Сгәы узалоузеи умбои, Амра бзиа улбом!.. Улба­ҵә­
ҟьом! Уҽушьыргьы...
– Уи бара хьаас ибымкын! Ибазҳәада бара уи бзиа
сшылымбоз?
– Лара лхаҭа! Лара лҿала...
– Ианбабалҳәеи, ишԥабалҳәеи?
– Иаахтны, изныкымкәа, иҩынтәымкәа исалҳәахьеит.
– Амц бҳәоит. Бхы иҭыбҳәаауеит.
– Ишԥа-аа?.. Амц сҳәозар, абри акәараҷҷа шцо еиԥш
аԥсҭазара сналууа сцааит... Сышьҭамҭа ыҟаӡамкәа... нау­
нагӡа!..
– Ҿыбымҭын! – арҵәаа ааҭсыргеит схы сызнымкы­
лакәан. – Бсыдызцалазеи? – Агра дызлацәажәоз сара
ишы­снырзи, схымҩаԥгашьеи рыла сҽаасырԥшит, сҿаҿаӡа
сҽаасырԥшит...
Абас ауп аԥсҭазара шыҟоу! Уара улҿынҵәаауа улышь­
ҭоуп, лара дхьаҳәынгьы уара духәаԥшуам. Уԥсы ҭасгьы
дыҟам. Убас ауп саргьы... Уара иуҭаху – иара уиҭахӡам.
Ауа­ҩы аҵла иҿшәаны иаԥхьа икашәаз ашәыр акәӡам,
иара дахьзымнаӡо иҿоу ауп дзышьҭоу.
Сара уи иаалҿасырхьшаз жәа сымԥыхьамшәеит. Исы­
м­ԥыхьашәаргьы иласҳәо мчы амоума? Аҵабырг шҵа­

110 ~

~ Иалкаау

быргыз аахтны саԥхьа инышьҭалҵеит – лхы акгьы ҭы­
лымҳәааӡеит, сара садхьмыӡӷкыланы ус ласҳәазаргьы,
схаҭа издыруаз, аха инагӡаӡаны зыгәра сымгоз ауп исал­
ҳәаз, уаҳа акгьы...
Аха сара усгьы џьара гәыӷрақәакгьы сымамзи, гәыӷ­
рақәак моу, еиҳангьы, ҩнуҵҟала схы сақәгәыӷуан –
зным­зар зны сыгәҭакы наӡоит ҳәа... Уажәы лара сымҩа
дааԥгылан – зегьы шбашаз аасалҳәеит, иааҭкааны, сгәы
аҵаӷара инаҵакны... убри ауп исзымычҳауа...
Шаҟа лгәаӷ сымоузеи! Быжьрабыжьҵәа дцар моу сымам! Слыҵаҳәҳәаны дысԥырсцарц ауп исҭаху – сыцә­
гьагьы-сыбзиагьы даламкәа, уажәы-уажәы сыбла дхым­
ҳалауа, лара лхазы дыҟазарц, сара – схазы...
Аха... аха иабаҟоу илҽԥныскыло ҳәа акгьы сҿашәомеи!
Лара иаасгәыдылҵаз ажәақәа исыздырҵысыз ахәыцрақәа
срылҵны ак ласҳәартә сзыҟамлеит. Сҿаббаӡа сдысны
лаԥхьа сгылан, лара лҿаԥхьа харарак сыдны сыҟазшәа...
Аҵыхәтәаны, иара ус уаҳа акгьы анысҿамшәаӡа, саахахачахеит:
– Уи – сара исусуп!..
– Уара уус ауп саргьы сызлацәажәо... Сара ус сымаӡам.
– Уи – бара бус алам! – лҭамам цәажәарак зынӡа саа­
шьақәнаҟьаӡеит саргьы.
– Сара сус шалам еиԥш уаргьы уус алам! Шьоук рус
башаӡа уҽалаужьуеит! Убри усырдырырц ауп – уаҳа акгьы! Сара сахьыҟазаалакгьы – уи уадаҩым, – дынсыдҵны
ашацаҳәа лҿыналхеит... Нас даақәгьежьааит:
– Сгәыццакра саԥысуеит акәымзар, ларгьы уаргьы са­
ра саҵкьыс ҵарак шәымоуп ҳәа схы шәеицәасшьо џьы­
шәымшьааит! Сара шәара шәаасҭа сҵара маҷзаргьы,
суаҩра маҷӡам! Сара махәҿала аус ахьызуа аума сшәеи­
цәоушәа сзыжәбо? Ҵаралагьы Амреи уареи сшәы­ҵа­
хозаргьы ҳамбари!.. – дмақарны дцеит, сара сҿы ааихыхны ажәакгьы аҳәаха самраӡакәа...
Сахьгылаз сзеиҭамҵуа сышьхныԥсыланы саанхеит.
Ла­ра уаҳа даахьамԥшӡакәа дцеит – дцаӡеит.

Иван Ҭар б а

~

~ 111

«Амра сара саҵкьыс дахьыԥшӡоу, ҭеиҭԥшла дахьеи­
ҿкаау азы ауп уара бзиа дзубо» ҳәа иаахтны Агра ил­
цәуадаҩын аҳәара, илцәуадаҩын моу, илылшомызт.
Уи дарбан ԥҳәызбазаалакгьы илылымшо усуп, убри
азы ауп Аграгьы ҳара ҳҵара изахаралтәыз дызҭагылаз
ауадаҩра.
Уи зылҳәаз сара еилыскааит, аха Амра бзиа улбом
ҳәа исалҳәазгьы еилымкаашьас иамоузеи! Уи иашам ҳәа
сызҳәару? Рыцҳарас иҟалаз, уи ҵабыргуп! Аха ишԥа­
схызгари, сышԥанышәари иара убри аиаша, всышьа змам
аиаша? Амра сара бзиа сшылымбо сзымдыруа акәӡамызт
адәы сшықәыз, схы сзаиааиуамызт акәымзар. Аха иҟас­
ҵарыз – сгәы дсызҭцомызт, сыбла дсызхыршәомызт,
лара дсыдҵны хара дцацыԥхьаӡа, сара еиҳа-еиҳа лара
лахь сеихон – схы сзынкыломызт! Гәыбӷанс илысҭарызеи,
Агра?! Схы сзаҿаԥҽуамызт акәымзар, лара дызҭагылаз
акәын саргьы сызҭагылаз.
Сызлаҟоу, сызҭагылоу ауадаҩрақәа зегьы здыруан,
зегь ракәын џьара гәыӷрак аҵкар сықәыԥшуан, аха Агра
уигьы зынӡа иаасымпыҵылхит... Сгылоуп, ақьаԥҭажә иахаанхаз аҵәҩанзаҵә еиԥш...
Сҿынасхеит схы ахьынахаз, схы-сгәы ҭацәӡа. Амҩа
сықәуп сахьнеиуа, сахькыдгыло, сахьаангыло сзымдыр­­ӡо – сынҭаҳа-ааҭаҳауа, сынкыдгәгәало…
Сшьапқәа рхала Амра лыҩныҟа сылбааргеит. Абар,
амҩаду саныланы сшааиуаз, уи лыҩны саадгылт. Сааҭ­
гылан уахь снаԥшит – аҩнқәа рышәқәа аркуп, ашҭа акәзар
– уаҩԥсы дықәыршәым, ауразоуроу иҭацәуп.
Аӡәы ицәаара снахьыԥшыр анеира згәаӷьыргьы ҟа­
ларын, аха уаҟагьы исԥылаз аҭацәыра зынӡа изуа-исҳәо
сақәымшәо саақәнархеит.
Иабаҟоушь Былгьа? Иџьоушьартә ауп ишыҟоу! Былгьа
алаԥш иҵамшәакәа ԥаса араҟа аҵысгьы ниаԥырны изцомызт, уажәы?.. Иҵуазеи абра сгыланы сыԥшуеижьҭеи, аха
Былгьа сгәанамҭаӡац. Ԥаса ибнакызма, мшәан? Абас, сара
абыржәы абра сышгылоу еиԥш, аӡәы алаԥш дааҵашәар,

112 ~

~ Иалкаау

иҽиднашьылар ҟаларын – наҟ дықәцаны дканацон, изуам
ҳәа даналагагьы – ҳаӷеиҭа , днеихыҵәҵәа дагарын.
Аамҭа аҟазшьа шьҭырхуазаап, ианаалозаап зегьы. Ус
акәхап Былгьагьы шыҟалаз. Ауаагьы, амашьынақәагьы,
ҵыхәаԥҵәарада аниас-ҩиасрақәа ианырҟәамҵӡа, Былгьа рыцҳа иаапкит, иқаџькит, ишит, ишит, еиҭашит, аҿы
ҭхааит, аха акгьы алымшазар акәхап, – инеихаҷаб ицеит…
Уаҳа иахьрыз?.. Аха уажәы иара аҩны иҟоушь?..
Агәашә снадгылт. Уаҩԥсы дшыҟамыз агәра анызгаӡа
ҿысҭит:
– Былгьа! Былгьа! Былгьа!..
Сҿыҭыбжьы акгьы ианнамкылаӡакәа ашҭа инахууааны
– сыбла ихгылаз аҭацәыра асасра анахәлабга ицеит. Ҩаԥхьа
еиҭаҿысҭырц снеиха-ҩеихеит, аха сеиқәшанхашәа саанхеит, ацарагьы сцәуадаҩхеит. Ус сышгылаз, аҩнаҵаҟантәи
иааҵыҵт Былгьа – аҽынеиҵыхны аҽарххеит ишьшьы­
лаҳауа, иаҭахӡамкәа, нас алымҳақәа, иканӡаз аҟаб бӷьқәа
реиԥш иахьнырҳаланы, вара-варала инеиҭаҵуа, ашҭа
иаақәлеит. Убысҟан иаасзымычҳаҵәҟьеит:
– Былгьа! Былгьа!..
Изаҳада! Ҽааиҭакрак ҟамҵаӡакәа иара атәала иныҟәо
ашҭа иқәын. Идагәахама рыцҳа?! Сҿыҭыбжьы амаҳаӡеи?
Абар, иаргьы иааигәаны иааит. Самбаӡои?
– Былгьа!
Иааҭгылашәа ҟанаҵеит. Иаакылӡырҩ-мылӡырҩшәа
ауит, шьаҿақәак ԥхьаҟа, сара сахьгылаз, агәашә ашҟа
инеи­ҭанагеит – усҟан сгәы ааԥшқаӡахеит:
– Былгьа! Былгьа! Былгьа! Уааи, уааи, уааи, сара сахь!
Ахы ахәамц инықәҵаны, аблақәа ҭааӡа изаҟаразаалак
ҵакы ҳәа акгьы амҭаӡакәа инасгәыдыԥшылт: узусҭда
уара абра иааины саԥхьа игылоу, уаҳа ус умаӡами, наҟ
ашьшьыҳәа униасны уца ҳәа аанарго. Зынӡак аҽаам­ԥсах­
ӡакәа исыхәаԥшуан, абла ҭаақәа сырхырӡло исы­хәаԥшуан,
нас ашьшьыҳәа иаагьежьын аҽырнааны, зегьы азеиԥшны
аҿынанахеит – сахьашьҭаԥшуаз излазбоз ала, џьара ма­
шьынак ацәхамскәа иҟам, рыцҳа, азбжак намҩрны ица­

Иван Ҭар б а

~

~ 113

рашәа акәуп ишыҟаз. Ишиашаз аҩнаҵаҟа иныҵалеит,
уаҳагьы иаацәырымҵит.
Сара саагьежьын, адгьыл сыҵыҩрны ицозшәа сшьа­
ҿақәа еихьымӡа-еиԥымӡо сынҭалт.
Ашкол аҟны снеины Амра дызбарц сыӡбеит. Иамоузеи нас? Сара зегьы азлаҟам аҟара ҵакык-ҵакык рыс­
ҭоит акәымзар, ашкол аҿы снеир аӡәыр иуситәуама?
Амра дылхьыԥшны уаҩ дымнеиӡаци убра? Сышиашоу
акгьы агәхьаа мкӡакәа снеиуеит, сманшәалахар?! Аха
маншәалахашьас исоуазеи сара схы сырманшәаломеи?!
Уажәгьы баша сыҽсырӷәӷәеит – ахықәҵәҟьа санхықә­
гы­лалакь акьынтыжә бааӡа еиԥш сааҟалоит. Убас сыхьуазар акәхап иара абыржәгьы. Аха знык сгәы иҭакны
сандәықәлах – сцап.
Ақыҭа мҩа саныланы сышнеиуаз – абар, Амра дахьааиуа! Ари аԥҳәыс илыцу дызусҭда? Ианааигәаха уигьы
дыздырт – Амра лан Дес лакәын.
Абар, ассир! Иахьатәи сшьаҿеиҭагарагьы мцураны­
ҟәарахеит. Даргьы шьҭа сара сызусҭоу еилыркаартә
еиԥш сырбарҭоуп. Ишԥазуеи? Сгьежьны шьҭахьҟа
сдәықә­лар? Аха избан? Џьара снымҩахыҵыр дареи сареи зынӡа ҳааиҿаҳаанӡа? Аха зыҟны сымҩахыҵуада?
Насгьы иззы? Мап, мап! Сышиашоу сцалароуп – уи моу
сшьапқәа сара исхымхәыцӡо еиҳагьы ирццакны еихызго салагеит.
Амра санылдыр лгәырӷьара лзымҵәахит:
– Алоу?!
– Алоу?! – уи иналышьҭалырххит Десгьы.
Урҭ сеигәырӷьаны, ԥаршеирак аҵаӡамкәа, гәык-ԥсы­
кала аԥсшәа сарҳәеит. Иара саргьы – убас. Аха Дес лгәала
лзымҵәахит:
– Уабаҟоу, Алоу? Ҳзыниазеи, иаҳхароузеи уара уҿаԥхьа?
Сара иҟасҵаз аҭакгьы сусқәа рхаҭа реиԥш еилгамызт.
Ҳнеивыс-ааивысуа, ҽшаҭарала иааибаҳҳәаз аамҷы­
дарахаз акгьы ҳзахымсуа ҳааиԥырҵит.
Уи аҽынгьы сыгәҭыхеи сареи ҳааизынхеит.

114 ~

~ Иалкаау

Алмҩанык Дес ҿымҭӡакәа, лыԥҳа зҵаарак лымҭаӡакәа
аҩны днеит, аха нас данааҭышәынтәала илзымычҳаит.
Аҩны лыԥҳаи лареи рыда уаҩ дыҟамызт аҟнытә лгәы
рҭынчны дналагеит:
– Амра, бгәы иҭоу ҳәа акгьы сабҳәаӡомеи?
– Ибасҳәарызеи, сан?
– Исабҳәаша ак бымаӡамкәа…
– Исымамзар?!.
– Иаҳҳәеит ҳәа!.. Ҟалашьа амоума?!
– Ибасҳәо исымоузеи?
– Сара сзызҵаауа бхатә усқәа роуп, Амра… Бхатә
усқәа?
– Схатә усқәагьы… Ируазеи схатә усқәа? Усқәак шыҟац
акәхап…
– Усгьы?
– Изакәызеи, сан?
– Изакәызеи бымбои, – лҽлызнымкылакәа даацралт
Дес, – аиаша здыруазар сҭахуп, аиаша… аныс сбыԥ­
хьаӡозар…
Амра днаҿаҵәи-ааҿаҵәиуа, ан лызҵаарақәа рцәыкәа­
раҵара данаҟәымҵӡа, Дес лара лҽылраргамеит:
– Абри Алдызи бареи шәус шԥаҟоу, Амра?
– Алдыз ииуазеи?
– Нас иабыкәу бара, аус ахьбымоу?
– Уеизгьы-уеизгьы џьара исымазар аума?
– Исаҳауазеи, џьбеит! Ишԥыкәу, бара? Алдызи бареи
аус шәымаӡами?
– Мап!
– Амц бҳәоит, Амра!
– Мап, сан.
– Анцәа срыцҳашьа! Иареи бареи ацәажәара шәыб­
жьаӡами?
– Мап, Алдызи, сареи еишьеи-еиҳәшьеи реиԥш ҳаҟоуп,
сан. Иҳадыбкылақәозеи?
– Сеилабымган, Амра?
– Убас мацара ауп, сан.

Иван Ҭар б а

~

~ 115

«Нас иабалымоу аус? Алдыз иеиӷьыз илызцәырҵыда?
Дызусҭада? Шаҟа лыԥсы иаҵарӡны илымоузеи иахьа
уажәраанӡагьы?»
– Дызусҭада, бара, ари аҟара быбз ҿаҳәаны бызмоу?
Дыз­усҭада? – Дес лара илызгәамҭаӡакәа мчыла лыԥҳа ил­
лырҳәарц лыбжьы шьҭыҵуа далагеит.
– Сыбз зҿаҳәоузеи, сан, ҳәатә сымамзар?
– Ишԥабымам, бара?
– Исымам!
– Мап! Ибымоуп! Ишәыбжьалазеи Алдызи бареи?
– Алдыз бзанҵгьы бзиа дызбомызт.
– Нас бзиа иббода?
– Аӡәгьы!
Урҭ реицәажәара уаҳа илзымчҳакәа, Амра аҩны дын­
дәылҟьеит.
Дес илзымбатәбараха дзықәтәаз аҟәардә дықәчаԥазшәа
дзымҵысуа дахьанхалаз лыԥҳа иналышьҭалҳәеит:
– Дииди, хаас, сыла иабозеи! Дыбнакит сыԥҳа, дыбнакит!..

15
Сара ақыҭахь албаара сааҟәыҵӡеит, арахә рҭыԥаҿ сҽаа­
ныскылон, сыцәгьагьы сыбзиагьы уи иаҵәахырц. Сылбааргьы сгәы шьҭызхша акгьы збомызт, акгьы са­ҳауамызт,
сԥылара зҭахымыз рыбла сынхаҳало аҵкьыс (ус сгәы иабон сара) сҽааԥхьаскыр иаҳа еиӷьызшәа сгәы иаанагон,
хаҭала уи сара исцәуадаҩзаргьы.
Сусура заҵәык акәын сара сеиқәырханы сызмаз. Саргьы соуразоуроу убри сҽасҭеит акәымар, сыччархәха,
сырԥхашьагаха сықәхон. Сусқәа сырхашәаланы санаа­
тәалакь, зегь дара ракәын, ҩаԥхьа сыгәҭыха аацәырҟьаны
– еес, снышьҭԥаа саманы аҿынанахон.
…Сгәысхасыршҭырц, аӡарақәа тәҩасуа иахьеи­лахәмар­
уаз рааигәара стәаны, срыхәаԥшуан. Урҭ рыхԥарара агәы
иамыхәозшәа, ӡсык аарылҵын, иааин сара саԥхьаҵәҟьа

116 ~

~ Иалкаау

иаагылт – аблақәа, дара ртәала аҟәышра рхыланы исы­
хәаԥшуа. Уамашәа еиҿкаан, аҵакы аман уи аӡыс аҿыԥ­
шылара – даара аҽеизакны сыблақәа ирхыԥшылон иаргьы, игәы сҭаԥшны еилыскаарц аҭахызшәа.
Ичмазаҩызар? Мап, ичмазаҩӡам. Исымбои: амцхәгьы
ақьаф ҭоуп, иҭәы-иԥха иҟоуп, аблақәа ракәзар – ицқьа­
кәакәараӡа хәашьрацк рыхӡамкәа, иҳалалӡа адунеи агәы
азҭаны иааԥшуеит. Нас, ус иҟазар иҩуа-иԥо аҩызцәа
ирылазарауазеи, уажәы иааины, ара, саԥхьа изгылоузеи?
Уи – џьашьатәӡамзаргьы ҟалап, избан акәзар, сара схала
сахьтәоу уи аҩыза сызнауазар? Уи аӡыс хәыҷы аҳаиуанқәа
ирхыԥхьаӡалоуп, аха иара ахатәы ламыс амазар?
Саргьы уамашәоуп адәы сшықәу – аӡыс агәы иҭоу,
иахәыцуа иаанарԥшуа аламыс ҩашьара ақәымкәа еилыс­
каауашәа сцәажәоит, арахь ауаҩԥсы – Амра лгәы иҭа­
ҵәҟьоу иахьа уажәраанӡагьы аилкаа иашаҵәҟьа сымахым!
Убас сахьыҟоу азы акәхап, лара лхаҭагьы адәы сықә­
ӡамшәа зылԥхьаӡо…
Аха… Сишь! Аа, ҩаԥхьа схәыцра сышьҭԥаа сахьаго!
Абар, абар, лара Амра акыркырҳәа дыччо дахьнеиуа, аа,
мшәан, лабҿаба дызбоит! Лхы-лҿы зегьы агәырӷьареи
агәдуреи ықәыхәхәа ицоит, лыблақәа ҳалалӡа рыҭрақәа
ирҭашеишеиуа, зны-зынла рҽырцәгьан ишааԥшуа акәым­
кәа – адунеи азна иразны… Мап, сара сыблақәагьы сзыл­
ҟәгом, иҟасҵарызеи ус данызбалакь?..
Абас схала сыштәоу сыбла данаахгылалакь – убри сыԥ­
сы снаргоит, лцәаҩа хааӡа наунагӡа акәымзаргьы ҳамҭакы
данызбалакь, уи аамҭазы насыԥла адунеи иқәу зегьы сара
среиӷьуп, убысҟан азы насыԥла зегьы сара среиҳауп. Убри
ма салхәдамзааит!
Аха уи акыр ахыҵуама, даацәыҵыҷҷа-аацәыҵыҷҷа­
ны, сара саарчыхәчыхәны аҳауа дналаӡ дцоит, аҳы, нас
саԥ­хьа анаҟә газго иныхчылоит. Абыржәыгьы, сызхара
дыс­зымбаӡакәа, аӡәы ҳаидибалар ҳәа дшәазшәа, дны­
ҵабеит…

Иван Ҭар б а

~

~ 117

«Ҳәара аҭахума, сара сылаԥшҵашәара сажьоит. Са­
жьаҵәҟьоит. Амреи сареи агеи ашьхеи реиԥш ҳаи­ҟәыҭ­
ханы, хара-хара ҳгылоуп. Уи лареи сареи ҳабаҟоу! Уи
занааҭлагьы сабалымаҭәоу. Лара дырҵаҩуп, абиԥара ҿыц
лааӡоит, уаҵәтәи амш иақәшәаны иныҟәызгаша ахшыҩ
змоу ауаа. Сара? Сара сызусҭда? Анахь сурхаргьы, арахь
сурхаргьы сҳақьымуп, аха зеиԥш ҳақьымузеи? Убри ауп
иҳәатәу – арахә рҳақьым, еиҵамкәа, еиҳамкәа!..
Аха иҟасҵарызеи? Саргьы, лара леиԥш, ауаҩԥсы игәы
сымоуп.
Сзанааҭ аума сара сзырԥшӡо? Мап. Амала, сара уи
харҳаганы, ихәарҭаны, иԥшӡаны иҟалар сҭахуп – убри
иазкны исымоуп сымчгьы, сдыррагьы. Амра илдыруазар,
сара сзанааҭ зынӡаскгьы ицәгьаӡам. Сара сзы азанааҭқәа
зегьы иреиӷьуп. Лара иҵқьыҵкьалшьома сзанааҭ? Убри
азы акәзар саргьы сызҵкьыҵкьалшьо? Лара лзанааҭ бзиа
ишылбо еиԥш сара стәгьы бзиа избоит – уи азы гәыбӷан
сылымҭааит! Уи лара лзанааҭ ала ахәыҷқәа аҵара дыл­
мырҵои, бзиа илымбои, убас ауп саргьы. Саргьы бзиа избоит, гәынхәҵысҭала еилыскаауеит аҳәарақәа, аӡарақәа,
асарақәа, урҭ ргәы сҭаԥшуеит, ирҭаху рыбла схыԥшыланы
избоит. Нас, лара лзанааҭ излеицәоу лҳәааит сара стәы.
Аа, илҳәааит?»
«Мап, мап, Алоу! – харантәи Амра лыбжьы слымҳа
инҭаҩит убысҟан. – Иуҳәо закәызеи, Алоу! Уи азы акәӡам,
Алоу! Зынӡаскгьы! Уи азы акәӡам. Уи азы акәӡам!» – ҵуу­
ҳәа абарҭ ажәақәа слымҳа ишҭасуаз аҭҳарцәҳәа саалҵит
усҟантәи слаԥшҵашәарагьы.
Сахьтәаз ҩызара сызныҟәызгоз аӡыс ахь саныԥшы –
иубар иааг, ицахьан. Саргьы сҩагылан снаԥшы-ааԥшит –
сара сышҟа ихы рханы дааиуан Харзаман.
Дааин иаргьы днатәеит, саргьы снаидиртәалеит. Ҳара
ҳахьтәаз аҳаракырахьынтә алада дыԥшуа Харзаман
ацәажәара дналагеит.
–Афымца станциа аргыларагьы даара ишьақәырцалеит.
Уи алашара анаҳнаҭо аамҭагьы уаҵәтәи амш еиԥш иаауазар акәхап. Аамҭа уҳәеит ҳәа – иԥырӡоит!

118 ~

~ Иалкаау

– Ааи, уажәшьҭа иаарласны иалагоит, – сақәшаҳаҭхеит
саргьы. – Афымца станциагьы ҳауеит. Усҟан зынӡа ахаҿы
аԥсахуеит ҳара ҳқыҭа зегьы, – апропагандист иажәақәа
ры­ла саҿын сара. – Арахь, ҳара ҳфермақәа рышҟагьы
иха­лараны иҟоуп алашара, усҟан ҳџьабаагьы маҷхоит,
ҳусумҭа алҵшәагьы иазҳауеит. Акырӡа иазҳауеит.
– Ҳәара аҭахума, дад, ҳәара аҭахума. Зынӡа ибзиами. Уи афымцак, ҳаштәоу ҳныҟәнаго иалагар ҟалап, –
дахыхәмарт уи. – Афымцагьы, ҳара ауаа ҳада акгьы
алым­­шар ҟалап. Иахьугалакгьы ауаҩ иоуп, дад аԥсҭазара
аԥс­ҟы зку, ауаҩы.
– Ауаҩы иами афымцагьы зхәыцыз,– ихшыҩрҵагашәа
иаасыҿҟьеит урҭ ажәақәа.
– Уиоупеи! – иџьымшьқәа ҩхаршаланы, игәарԥханы,
иҵәахымыз, иаартыз игызмалра алыжжуа, дааччеит Харзаман. – Уиоупеи, дад!
– Ауаҩы изихәыцыз ауаҩы ихәарц ами, – саргьы сара
стәы сахыԥомызт.
– Ааи, шьҭа уигьы ауиашахым! Ишакәхалакь алашара
ҳауеит, убри ауп аус злоу. Амала, абри акы сазҵаар сҭахын
Алоу, – дхәыцуа ихы насықәикит, нас ҩаԥхьа, абрахь,
зынӡа аҽаџьара дыԥшуа инациҵеит: ҳара ҳарахәҭрақәа
рыҩнуҵҟа, урҭ рыкәша-мыкәша афымцалашара ҳхаҷҷо
ҳусура даара иманшәалахашт. Ҳәарада, иманшәалахашт,
аха афымца амчала ажәқәа рхьо иҟарҵоит ҳәа излацәа­
жәо... Убри... убри уара ушԥахәаԥшуеи, Алоу? Иауп угәа­
хәоу, аа? Убри?!
– Уиу? – ахьышәҭҳәа сааиԥыҩлан ажәа ааимысԥааит
сара. – Иамукәа! Знык алашара ҳауны, иаҭаху амаҭәахәқәа
ҳазҳадгалондаз... нас...
– Аа? – гәыкалаҵәҟьа иџьеишьеит уи сажәақәа. Сара
иамур ҳәа сшәоит...
– Ҷыдала ҳара ҳҿы иамуа ишԥаҟалои, атәыла зегьы
аҿы иауазар.
– Оо, дад, убри ауп иуҳәаша, – азнык азы даақә­ша­
ҳаҭхазшәа ҟаиҵеит Харзаман, – убри аупеи! Атәыла зегьы

Иван Ҭар б а

~

~ 119

еиԥшума, дад, џьара ианаало аҽаџьара ианаалом. Ҳара
ҳажәқәа фымцала иухьар руама?! Уцҟьашәҟьа уқәырҵап!
Рымала рҽыршьып, ада ируам!
– Ирымур иабацои! Иамышьцылои.
– Иҟалома! Аҳаиуан афымца иауркыр ауама?
– Аҳаиуан ацирк аҿы иқәгыланы акәашара адырҵоит,
фымцала ахьарамоу.
– Изеиԥш ҳаиуану ауп аус злоу. Азауад-жәы иунархьаргьы ҟалап... Ааи шьҭа, иауеит рҳәеит. Азамана. Ирхьалааит, џьым, иахьауа, мап зҳәода! Аха ҳара ҳажәу?
Аԥсуа жәы? Уи бзанҵы иауам!.. Исоумҳәан!..
Ҵабыргны уи азҵаара Харзамангьы саргьы акыр аимак
ҳазнарҵысит, аха егьа зундазгьы, егьа сҳәандазгьы, иара
итәы дысзахмырԥеит. Дасу ҳгәаанагарақәа рҿы ҳаанхеит.
Амала, уи аимак-аиҿак гәыхьшәашәара ҳабжььанамҵеит.
Уимоу, аҽны Харзаман амцхәгьы игәы алаҟаны дызбон.
Есааирагьы ацәажәара салаихалон. Ҳара иҳазгәамҭаӡакәа,
ҳаланагало-ҳаланагало, ҳцәажәара аҵакы аҽарҭбаауа
аҿы­нанахеит.
– Нас, уаргьы, сара сеиԥш ақыҭа бзиа иубоит? – дцәа­
жәо дышнеиуаз, аҽазнык агәра игарц деиҭаҵааит уи,
сгәысҽанӡамкәа.
– Даараӡа бзиа избоит, – еиҳа агәра исыргарц, ажәа
«даараӡагьы» ацысҵеит, аҩынтә раан аҭак аныҟасҵоз.
– Даараӡа, – еиҭанаҵысшьит уи ажәа аҵакы хазы игә­
никыларц.
– Абзиара узыҟалааит, дад! Ушарԥыс ҟәышу убри алагьы иҩашьаӡом. Дасу иқыҭа бзиа ибозар ауп. Уаргьы уқыҭа
бзиа иахьубо, хәҭала, сара даара ҳаҭыр ақәысҵоит. Нас
ишԥа?! Ҳара ҳқыҭа иазыԥсахрым уара уқыҭа, уи ҳәарас
иаҭахузеи, аха Амзаҿагьы зуцәымӷхарызеи?..
– Ишԥа? – иаасгәамԥхеит Харзаман аҵыхәтәантәи иа­
жәақәа. – Амзаҿоуп сара сқыҭа. Уи мап ацәыскуеит ҳәа
аӡәы ишәеиҳәазар – мцуп. Ламысдарыла ихыҭҳәаау мцуп.
– Мап, дад, мап! Аӡәгьы акгьы сеимҳәаӡеит. Сара ус
сгәы иаанаган. Имцызар ауп саргьы исҭаху.

120 ~

~ Иалкаау

– Сара аус ахьызуа, сахьтәоу, сахьгыло, сахьчо, сахьыԥ­
хьо ақыҭа сара исқыҭа гәакьоуп, аҽакала ҟалашьа амоума?
– Уԥсынҵры ҟалааит, дад, Алоу! Ҳәара аҭахума?! Зых
пату ақәызҵо ауаҩы убас дыҟазароуп. Шьоукы-шьоукы
икыдыгәгәало ишдәықәу еиԥш уҟалар зхәарҭоузеи?..
– Сара Амзаҿа кажьны бзанҵгьы џьарамзар џьара сцарц
сгәы иҭам. Сыԥсҭазаара наунагӡа иара иадысҳәаларц
сыӡбеит.
– Угәы иҭоукыз уаргәырӷьааит, дад, – даасықәныҳәеит
уи гәыкала. – Уахызбаауада? Нхамҩа бзиа уауааит, дад,
абра. Аферым. Уи даараӡа сгәы иахәеит. Акәымзар… иахьа
ара уҟан, уаҵәы ана уҟан... Џьара уамкуа адәы уқәлар...
Алгьери иеиԥш...
Алгьери ихьӡ уи ианаԥишь – иаразнак сгәысҽаннаҵеит.
Измааноузеи? Иаалырҟьаны уи иӡбахә машәыршақә
ицәыримгаӡеит. Иаҵанакуазеишь уи? Алгьерии сареи
ҳаизыҟазаашьа еиликаарц аума, мамзаргьы... Мамзаргьы
сара саарыбжкны Амра лусқәа алеиликаарц акәу? Аха иара
зынӡа дахыкәшаны ауп уи Алгьери иӡбахә шцәыригаз, уи
аҟара ҵакы амҭаӡакәа... Иара ус баша инықәшьшәа...
– Алгьери... Уи ус дыҟоуп ҳәа сгәы иаанагом сара, –
рацәакгьы иамамкцәакәа, зынӡагьы сақәшаҳаҭымхакәа,
аҟама-ҿы еиԥш, снаҳәы-ааҳәны сҽааиҿасырҷҷеит саргьы, ацәанырра исымаз сҽамҭакәан, – исыздыруам... уи
ус иҟаларым...
– Алгьери иеиԥш иҟоу ауаа, дад, Алоу, ахәлара ахьаа­
рыхьӡаз иԥхьоит, ашара ахьаарԥылаз амҩа иқәлоит. Уи
зхәарҭоузеи?! Уи иахьа ҳара ҳҿы афымца станциа аргылара даҿуп, уаҵәы – даҽаџьара, уаҵәашьҭахь – зын­
ӡа даҽаџьара. Ари закәхазеи? Исоумҳәан, дад, Алоу!
Исоумҳәан!
– Уи иашам, – сақәшаҳаҭымхеит Харзаман ииҳәаз.
– Алгьери иусура убас ауп ишыҟоу. Уи иара иусура иа­
ҷыдароуп... Уи азы гәыбӷан ҳазиҭауам.
– Мап, сара исҭахым! Уи аҩыза аусурагьы сҭахым,
аԥсҭазаарагьы... Иара имазааит, ибзиазар... Имазкуада?!

Иван Ҭар б а

~

~ 121

– Алгьери азанааҭ бзиа имоуп... уаҩ дызҵашьыцша
азанааҭ...
– Ишԥа, Алоу? Уаргьы уаҵашьыцуану?
– Ааи. Цәгьара аҵамкәа.
– Уи уџьысымшьеит. Уара узанааҭ уи итәы аҵкьыс
еицәоума?
– Мап, мап. Схы сахашшааны акәым, азанааҭқәа зегьы бзиоуп ҳәа ауп исҳәарц исҭаху, аха Алгьери изанааҭ...
ҷыдала ҳаҭыр ақәиҵартә иҟоуп... иара иамоу аҷыдарақәа
рзы мацаразгьы...
– Днеиҭаҵ-ааиҭаҵуа дахьгәароу азу? – даасԥыххылт
уи. – Ааҭышәынтәаларак имаӡамкәа...
– Алгьери ажәлар алашара рызнеигоит, уи еиҳау
иҟоузеи? Дахьнеилакгьы алашара ицны инеиуеит.
– Уи илашара адагьы абысҭа ҳфон... иаҳфон ицәгьам­
кәан! Илашарагьы сҭахым, иара ихаҭагьы...
Убысҟан инагӡаны ишьақәирӷәӷәеит сара исымаз
агәаанагара – Харзаман игәамԥхоз Алгьери изанааҭ мацара акәмызт, хаҭала иара диҭахымызт, дзиҭахымызгьы
– ҩашьомызт.
– Илашарагьы иаргьы, – деиҭагәамҵхамҵит Харзаман
сара анақәҿысымҭӡа. – Ани иеиԥш иҟоу ауаҩы илашарагьы ихаҭагьы дызҭахыда?! – Харзаман аҵыхәтәантәи
иажәақәа рыла агәра сиргеит, иара иганахьала Амреи
Алгьерии аус рыманы иҟазаргьы дшадымгыло, уи моу –
дагьшақәыӡбуа.
Аха изхәарҭаз! Уи сара иабасыхәоз! Харзамани сареи
иҳамаз агәҭыхақәа гәоу-гәоу еизышәарыцон, наҟ-ааҟ
игыланы амыткәма зҳәоз аџьабацәа ҳарҩызан, аусҵәҟьа,
ҳҩыџьагьы ҳаҽцәырымгакәа ҳзышьҭаз аус, ҳара иҳаҩсны
ацара иаҿын.
Уи ииҳәоз рацәак ақәҿысымҭуазшәа аниба. Харзаман
иҽынахиго далагеит:
– Афымцагьы, амҩагьы бзиоуп, дад, Алоу, аха аԥсабара
иамоу ахатә цәаҩа хнарбгалоит умбои?!
– Ус избан?

122 ~

~ Иалкаау

– Ааи, ус ауп, дад. Абас ашьха қыҭақәа рахь амҩадуқәа,
ахьхаргалаз абна хыршьааит, иҟьантазӡа иҟарҵеит. Араагьы убас иҟалозар акәхап. Ианаасгәалашәалакь сгәы
снархьуеит.
– Ус ҟарҵар аауама?
– Иулшар.
– Иҳалшароуп!
– Азамана. Иаабап. Аха... ишәарҭоуп.
Ҳцәажәара аҽынеиҭак-ааиҭакуа, акыраамҭа ҳаид­нар­
халт. Нас, Харзаман сааимхабзиахазар акәхап, аҩныҟа
дсыԥхьеит.
Адырҩаҽны мҽышан, убри амш инақәыршәаны уи
иҭаацәа саарылачарц иҭаххеит, саргьы мап кышьа сзы­
ҟамҵеит, сақәшаҳаҭхеит. Иҟаиҵарыз нас, сара саным­
неиӡа, сасҵас дсыԥхьеит.
Амзаҿа раԥхьа санааз ԥшәымарҭас иахьныскылаз аҩ­
наҭаҿы уажәы сасҵас снаԥхьан...
Дес лыԥҳаи лареи ианааидысла нахыс, адунеи дамкуа,
дшаҵәышаҵәуа адәы дықәын, акыргьы днашәаашәеит,
аха деиқәызкра еиԥш акгьы лылаԥш иҵамшәеит, нас,
ианааламхацәгьахаӡа, наҟ-наҟ азы ахарарақәа зегьы лара
лхы иқәымҳарц, хҿыхгас Алиас даалаԥшықәылҵеит:
– Умашьынак уаахашәалан амуӡеит. Уи ада адунеиаҿы
акыҟоупҳәагьы уҟам.
– Сара смашьына бара иабабԥырхагахеи?
– Иаҳҳәеит ҳәа ас убахьоума?! Уи ада акгьы ҟамлаӡеит!
Ҳара ҳаԥсы ҭасгьы уҟам.
Алиас иахьынӡахәҭаз длыршит:
– Иҟалазеи?
– Ишԥаҟамлеи, уара? Аԥҳа дышҳамоу ухашҭма?
– Илыхьзеи сыԥҳа?
– Илыхьаанӡа ҳәа уԥшума?
– Закәызеи, бара, илыхьуа?
– Издыруандаз?!
– Ибзымдыруазар, бадызцалазеи? Ашоура бымоума?
– Ашоура ҳауаанӡа ҳәа ҳаԥшума? Амра шьҭа дхәыҷу
џьушьома? Аҭыԥҳа наӡа...

Иван Ҭар б а

~

~ 123

– Нас?
– Нас умбои? Лымҩа дықәҵатәыми?
– Лымҩа дахҟьазшәа ббама, бара?
– Уара иуцәажәашьоузеи? Џьара аӡәы диҭатәуп
акәымзар, дахьаго седру... абат ԥшқа еиԥш...
– Бара бхаҭа ибцәажәашьоузеи, ди! Аӡәы диҭо –
дыԥстәума Амра? Уи лхатә ус лара илбартә дыҟоуп…
– Иубахра уҟоуп уи лусқәа шылӡбуа.
– Уи – бара беицәа илыӡбуам... бара быҽлылабымгалан.
Бара бхаҭа ак бмыршакәа быҟам...
– Лареи уареи ишышәҭаху ишәыӡбла, ицәгьахаргьы
ибзиахаргьы – шәара шәаҿа ианыз...
– Агәырҩа бҽабмырган.
Дес наҟ-наҟ азы бӷак лызҭашаз аҟара анылҳәа лҽааи­
қәылкызшәа ҟалҵеит.
Харзаман иҩны сысасра бзиаӡаны имҩаԥысит, аҭаацәа
зегьы неибынеиԥшны, илахҿыхӡа, снеира еигәырӷьаны
ианызба, саргьы схымҩаԥгашьа, дара рыҩны саныҟаз
аас­ҭагьы, иманшәаланы иҟалеит.
Закә ҟазшьоузеи Амра убри аҽынгьы иаалырԥшыз!
Дықәгьежьааны ҳамаҵ луан, ҳчара-фара нҵәаанӡа зынӡа
дымтәаӡеит, лыхаара, лгәыҳалалра, лыгәцаракра убри
аҟара иҟәандан, убри аҟара ицқьан, ҳара зегьы, астол
иахатәаз зегьы иҳазхон.
Аҽны зынӡа дгәакьаӡаны дҟалеит – уи дҵәиҵәиуа
данаҳхаз, иараби, закә благәыразқәаз лара лахь саны­
наԥшлакь сызҭалырԥшуаз – иаразнак дара саартәтәны,
ишырҭаху сааиҭаркуан, сыгәҭакы сызҳәартә аамҭа соургьы ианаацәырызга, ауаҩра аҿаԥхьа агәнаҳара ду
ҟас­ҵарашәа сырбаны. Ак лоуҳәартә ак угәаӷьыртә џьа­
ра ҵәахык, гәаанагарак цәыҵаҵәахны ишлымоу, ма
аԥҳәызба арԥызба игәы дҭаԥшырц лҭахны даныҟоу еиԥш
ак лнубаалауандаз иубаргәыз – изаҟаразаалакь, амала,
иара ус лҟәандареи лымаалықь гәыԥшқареи угәҭакқәа
нарылаӡыҭ ицон...
Мап, иамуазаап! Уи аҽны, Амра лыҩны сахьыҟаз илас­
ҳәоз, аха наҟ-наҟ азгьы ҩаԥхьа сҿы ааихымԥхьо сҟалҵеит...

124 ~

~ Иалкаау

Татеи иоуп сара уа саныҟаз еиҳа гәаартыла сзыр­
цәажәаз. Иара даан даныҟаз иақәшәеит саргьы снеира. Даара иҽиԥсахт, адәахьтәи ҽраԥшрала акәым, – иҩнуҵҟатә
еиҿкаарала. Уи амузыка ҵара дҭалаанӡа, ара, Амзаҿа
даныҟазгьы дхәыдаӡамызт, аԥсабара ҳамҭас инаҭаз
абаҩхатәра иныԥшуан, аха уажәы – аԥсҭазареи аҟазареи,
ҷыдала амузыкеи данрыхцәажәоз, урҭ реимадареи ртәы
аниҳәози анеидукылалакь, шаҟа изҳаз, аҵара дызҿыз
аҿы ицәа-ижьы иалаз ацәаныррақәа, шаҟа иҿыхаз умбар
залшомызт.
Аҭаацәа рҽынахга-аахган, сара рацәак исыдымҳәы­
лацәакәан Татеии сареи ҳааизынрыжьын, акәасқьа абар­
ҵаҿы ҳтәаны ацәажәара ҳаҿын. Сыҿцәажәаҩ сгәы ир­
ҿыӷьыртә дыҟамызт, уимоу, иааиаҭәасымшьартә аҟара
исгәарԥханы салаигалт. Ицәажәашьа, ҳәарада, ианыԥшуан
уи ирҵаҩцәа рлекциақәа рҿы иаҳауаз ажәақәа, зегьы
дара ракәын, урҭ рҵаки иԥырҟози бзиан, иаргьы ус баша
еиҭеиҳәомызт, игәы алыхәҭа иҵижьуан. Уи, ԥхьаҟатәи
иԥеиԥш азы игәыӷрақәагьы аадырԥшуан. Уи ус ишыҟаз
агәра згарц азы иара аҵыхәтәаны инаԥишьит:
– Сқыҭа! Сара сқыҭа Амзаҿа, – дхәыцхәыцуа, иара зегьы инапы нахьшьуа дахысны иргәыбзыӷуашәа ауп урҭ
ажәақәа шиҳәаз. – Сара сқыҭа еиԥш бжьыхаа адунеи аҿы
аҽа қыҭак иахоуп ҳәа сыҟам. Иуаҳауоу, Алоу, сқыҭа абжьы? Аа, закә бжьыхаау иахоу, иуаҳауоу?
– Аа? – иаасзыгачамкрахеит азнык азы, нас ина­цыс­­
ҵеит: – Аалыԥсҭоу?..
– Аалыԥсҭа амацара акәым.
– Нас? – сааиԥыҩлеит сара.
– Ақыҭа зегьы абжьы. Аалыԥсҭа абжьгьы... Зегьы, зегьы рыбжьы...
– Аалыԥсҭа абжьы ауп сара исаҳауа... ақыҭа зегьы абжьы ҳәа акгьы саҳауам умбои.
– Аа, уӡырҩи, уӡырҩи... ҽеила уӡырҩи, улымҳа ыр­ҵар­
ны... уаҳа аҽакы уазымхәыцкәа, – илақәа ҭԥрааны ицо
даа­саӷьаҵәыӷьаҵәит уи.

Иван Ҭар б а

~

~ 125

Слымҳақәагьы ырҵарны сӡырҩит, сӡырҩит, аха Аа­
лыԥ­сҭа инахылҵуаз абыжь дагәа ада ақыҭа абжьы ҳәа
изакәызаалакь акгьы саҳауамызт. Цасҳәа иауазшәа «уаҳа
аҽакы уазымхәыцкәа» ҳәа шааиҿшәаҵәҟьаз схәыцрақәа
рҽааиларҵәан Амра лахь еихеит. Иаасзиузи! Уаанӡа сгәы
рҭынчны ииҳәоз сазыӡырҩуа стәан, саргы ацәажәара
сҽаласырхәуан, лара лыҩны сахьыҟаз акәу здырхуадаз.
Та­теии сареи ҳанеицәажәоз ааимҟьаразы, Амра дыс­хашҭ­
шәа сыҟан.
Мап, мап, дысхашҭны ҳәа акәым, аха лара уа сааигәаӡа
дахьыҟаз усшәа сгәы иснарбон... Уажәшьҭа?.. Уажәшьҭа
аҽа бжьык саҳараны сыҟоума, лара Амра ауаҭах аҿы
ачанахқәа ахьеиллырго инархылҵуа абжьада? Ачанахқәа
рыбжьгьы уаанӡа исаҳаӡомызтеи? Убарҭ ачанахқәа иаа­
дырҵысуа аума Татеи ақыҭа абжьы ҳәа дызҿу?
– Абанҭ ачанахқәа рыбжьу? – сыҽсызнымкылакәа
иаа­сыҿҟьеит сара.
– Иабатәи чанахқәоу? – иааицәымыӷхеит арԥыс. –
Ачанахқәа?.. Ачанахқәа рыбжьы... Уи сара исаҳаӡомызт.
Ам­ра! – ибжьы наиргеит.
Амра лчанахқәа рыбжьгьы ааиқәтәеит, ларгьы ашә
даалаххит:
– Ҿуҭуазма, Татеи?
– Минуҭк иаасараӡеи, Амра! Бчанахқәа баарҟәаҵны
арахь бааи! – дҩаҵҟьеит иара.
Сара Амра данаацәырҵ нахыс сшьапы сықәгылан...
Ларгьы дааины дааҳадгылт.
– Баргьы ибмаҳаӡои, Амра? – Татеи изҵаара уи лахь ирхеит, сара сҟнытә игәыӷрақәа анкаҳаӡа. – Ҳқыҭа шшәаҳәо
бмаҳаӡои, Амра? – дҵаауаны акәым, длыҳәозшәа акәын
уи ишлеиҳәоз.
Амра, сара саасҭа, Татеи имаз ашьцыларақәа лымдыруаз, иажәа ааҩбамтәыкәа ишьақәлырӷәӷәеит.
– Исмаҳакәа! Ишԥасмаҳауеи?! Сара есқьынгьы исаҳа­
уеит, Татеи... Зны сазырӡырҩны исурҵеижьҭеи...
– Иаазыӡырҩлакгьы, згәы азышьҭны иаазыӡырҩлакгьы
имаҳар ҟалаӡом! – сара сзы мацаразы иҳәеит уи.

~ Иалкаау

126 ~

– Ааи, ус ауп, – Амра лаҳаҭыр азы сақәшаҳаҭхеит схала
санынха, аха егьа зундазгьы урҭ злацәажәоз еиԥш бжьы
ҳәа акгьы смаҳаит.
Амала, ус ҿымҭкәа акыраамҭа абарҵа ҳаҵагылан ҳаԥ­
шуан. Дара ззыӡырҩуаз абжьы еиламхәо, ицқьаны ира­
ҳарц азы, сара акгьы салаҳәаӡамкәа сҽырхханы сгылан.
Татеи дыззыӡырҩуаз абжьы иааизнарҵысыз аԥы­
шәыр­ччара ашәахәа ихы-иҿы зегьы ианыҷҷо, Амрагьы
саргьы дааҳҿаԥшит.
– Раԥхьатәи сашәа сқыҭа ашәа акәхоит. Убри абжьы мацара еицамккәа исзанҵар... Алгьерии сареи ҳаицәажәон.
Уи излеиҳәо ала, ҳқыҭа аԥеиԥш бзиахә азыԥшуп ԥхьаҟа.
Сҩымҭа афырхаҵа хада иара Алгьери ихаҭа иакәхаргьы
ҟалап...
Татеи иажәақәа Амра ллымҳақәа рахь инеиаанӡа лара
лыблақәа иааимырԥаазшәа, имҵәахӡакәа дара иахьырхыз убо агәырӷьара иаҿын... Игәырӷьон уи лыблақәа аргама акгьы рыҵамкӡакәа... Алгьери изыҳәан егьа ҽхәаԥхьыӡ
изҳәозаргьы иҳәалааит дызусҭзаалакь, лара уи бзанҵы
дарааԥсом, лгәы ахнаршәом, лара илзааигәаӡоу ауаҩы
– Татеи иҟнытә ари аҩыза анлаҳауа, лаҟара лыцнаҵоит,
изныкынгьы-иҩынтәынгьы, еиҳагьы лгәы азнарҳауеит,
амҵәыжәҩақәа лнаҭоит. Дара ирыбжьоу изымдырӡо Татеи абас данихцәажәа лара уаҳа илҭахузеи?!
Сара?Урҭажәақәа сшыҟарҵаз.атәы сара исымҳәаӡаргьы
аилкаара уадаҩхару, аԥхьаҩ?! Агәы мыжда гәыӷрыла мацара аԥсы ҭоуп акәымзар, уажәшьҭа ма сҽааиқәыскыр
ахәҭаӡами? Иҵуазеи иахәҭоуижьҭеи! Аха... иауру?

16
Аҩбатәи ҭагалаамҭан ҳазҭагылаз Амзаҿа афымца станциа аргылара иалагеижьҭеи. Ақыҭа зегьы абарақьаҭра
агәылыжжуа ицон. Иааит ачарақәа раамҭа – хаҵацареи
аԥҳәысаагареи раамҭа. Дара ачарақәагьы, ԥшӡала, убри
аҟара ирацәахеит – уаҩы дырхьымӡо аҟара.

Иван Ҭар б а

~

~ 127

Агра сынтәатәи ҭагаланк, цәалашәарас иҟаз зегьы
лыз­нарҵысит – иаалырҟьаны Амра лышҟа сара снеира
ма­шәыршақә иҟалаз усхарым.
Агра цқьа лыхшыҩ азышьҭны дазхәыцуа лҿанаалха
– зегьы лара илхароуп, лара лхаҭа! Дадызцалаз?! Даа­
ҟәымҵӡо сара даасықәшәацыԥхьаӡа Амра уара бзиа улбом, улжьоит, лара илҭаху, дзықәшәогьы Алгьери иоуп
ҳәа салҳәо лҿаалхан, аа, иахькылылгаз! Ажәала даа­
схыкәласуа-даасхыкәласуа мацара слыршын, саргьы аху­
ҳәа инықәыршәны Амрараа рыҩны снеит... Баша снеиуазма, нас? Аҭаацәа рҿаԥхьа азҵаара ықәсыргылазар акәхап,
мамзаргьы хаҭала Амра слацәажәеит уаҳа аҽакала ҟалашьа
амазма? «Акәты ашьыга ашьапхыц иҵнахуеит» ҳәа
шырҳәо еиԥш, иҟалҵазеи?! Аха ҳара иаҳаӡбыҵәҟьаз лдыруандаз... нас зыԥшрак ҳәа ҟалҵомызт. Аха илазҳәода?
Зегь раԥхьаӡа иҟаҵатәузеи? Еҳ, лашьа Алдыз иеиԥш
дарԥызбандаз, ақыҭа зегьы аҟәҟәаҳәа илышьклахысуа
илышьҭазаргьы иаалгәаԥхаз аԥҳәызба даарылԥааны
длыманы – ес, уцаларгьы уцала! Уажәтәи арԥарацәа –
аԥ­сыхьшәашәақәа! Инцәыҵақәыԥсычҳауа аҳәсахәыҷқәа
рааҵрақәа ирывоуп. Абзамыҟәқәа! Аԥҳәызба лыхшыҩ ааизганы лхаҿы аагаха ламраӡакәа лшьапы дықәҟьалатәуп!
Нас, ишԥа?
Иара Алдыз иоуп иџьашьатәу? Ԥаса Амра лыхьӡ
акәын иқьышә иқәкыз, аха нас дышнеиуаз, зынӡа дааи­
хаиршҭӡеит. Убри шԥаҟалеи? Дицәымӷхоу, мамзар ина­
паҿы дизаамгазшәа ибоу? Иԥсы дизалымхуа дшыҟаз, ус
иаарласӡаны ихы дынҭыԥырны дцарызу? Мамзар, ла­
ра мап ицәылку? Иаҳҳәап, лара мап-чапгьы лкызааит,
зны Агра дылжьарц шылҭахыз еиԥш – лыбзиабара макьана ицәоушәа, лан дзыхшаз агара иахьгаралҵаз уа­ҩы
имырҿыхаӡацшәа иалҳәазааит, аха иара? Иара ус иаармарианы дхьаҵма, иалҳәаз уаҳа алацәажәара зҭахым
ҵабыргыс иԥхьаӡаны? Ус ҟаицаҵәҟьазар, закә гаӡа­роу­
зеи! Аԥҳәызба мап ҳәа ануалҳәо ауп еиҳагьы уҽан­лы­
дуцалаша! Убриҵәҟьа изеилымкаауа абри даҟарахама,

128 ~

~ Иалкаау

Алдыз? Иалҳәарызеи! Иакә лакәзар, Амра лҩыза аԥҳәыз­
ба, акәҷышь хәыҷы еиԥш, лыхәда аарҵәины лџьыба дын­
ҭалҵон – анс-арс ҳәа акәымкәа!
Аҳәсахәыҷқәа нҵәазшәа, илыдырбалазеи убри Амра
арԥарацәа зегьы лҿынҵәаауа? Рхы-рыхшыҩ зегьы рцәы­,
рыбла лашарақәа цаны... Ма ҭеиҭыԥшла иаҩцан иҟоу аӡә
лакәхындаз – ишаанагара, қыҭа ԥҳәызбак аӡәы дшибац...
уаҳа иарбан?..
Ларгьы, сара соуп ҳәа ҳқыҭа даалалан, ҳарԥарацәа
аџьынџьыхәа еиԥш, лԥынҵа ԥагә хәыҷы ахашәшәалара
инахаԥсо лҿыналхеит. Аха лара гәыбӷанс илуҭозеи,
илықә­маншәалахар Агра лхаҭагьы убас ҟалҵон. Зегьы
зха­роу дара роуп, дара арԥарацәа!
Насыԥуп ауаҩы қәҿиарас имоу! Ус акәымзар, шаҟантә
игәалҭахьоузеи, абыржәы асаркьа дадгыланы лхы-лҿы
дахьахәаԥшуа илымбои Амра лаҵкьысгьы дшыԥшӡоу,
чаԥашьалагьы еиҳа дшеиҿкаау, аха изхәарҭоузеи, илҭаху
ишылҭаху рылаҿы дааиуам. Измааноузеи убри? Маӡас
иаҵоузеи?
– Быԥшӡоуп, саҳәшьа, быблахкыган быԥшӡоуп – ашә
даалагылт Алдыз, уи лгәылҽанӡамкәа.
– Амра лаҵкьысгьу? – дааҿамхаӡақәа аҵәы налалҵеит
раԥхьатәи аҭак ала.
– Амра лаҵкьысгьы: бара бтәала... бара быԥшӡара
ҷыдала...
– Усҵәҟьа ҟаларым. Амра лыԥшӡара сара исаҭәаз­
шьода?
– Избан, саҳәшьа?
– Ижәны уахьыҟоу усшәа субоит.
– Сара зегьы-зегьы реиҳа бзиа бызбоит.
– Саргьы, Амра?
– Амрагьы. Аха уи аҽакала... уигьы еиҳәшьаҵас...
– Избан?
– Убас.
– Амра илеиӷьу ԥҳәызба ҳқыҭа далам, ус ауп сара
ишыздыруа.

Иван Ҭар б а

~

~ 129

– Иара убас ауп абыржәгьы ишыҟоу. Уи зыҩны дыҩ­
нанагалаз – дынхеит... Мышрақә-ҵыхрақә...
– Нас ҳнызкылозеи?
– Ара ҳаҟами, – инеиқәырццакны дааицәкьысит
иажәқәа зынӡакгьы дырзымхәыцӡакәа, нас ииарҭахь деихеит иара.
Агра аиарҭа ааҟаҵаны Алдыз дышьҭалҵеит. Уи чарак
аҟынтә дааит, маҷкгьы ижәны дыҟамыз, дышнышьҭалаз
еиԥш, ацәа даманы ицеит.
«Амра бзиа дшибац дибоит. Ҳәарада, ус ауп, аха Алдыз дыгәшаҭаҩуп. Даагылазар ус ауп дшыҟоу! Агра уа­
жәазы аиаҳәшьарагьы аешьарагьы ныҟәылгароуп. Иашь­­
цәаҵәҟьа шыҟоугьы, хаҭала лара дизаалгароуп ла­шьа
аԥҳәыс? Ус ҟамлаӡаци аԥсҭазараҿы? Егьаџьара, ша­ҟаџьа­
ра. Еиҳагьы ихьӡуп! Амра хаала илуам ами? Аза­мана! Ла­
ра, Агра, лшьапы ахьааихылгалакь, лымҩа лҽаԥы­ралы­м­
ҳауеи? Аха ианбанӡа? Ҵыхәаԥҵәарак амаӡамкәану? Иааз­­
лырхандаз шьҭа! Уажәшьҭак иамур ҟалап!»
Агра ауада дындәылҵт. Ахәылбыҽхарахь инеихон.
Лангьы лабгьы ачарахьынтә имааӡацызт, Алдыз ихала
аҩны дааныжьны ашҭа днықәҵт.
«Уахаҵәҟьа иахгатәым! – ӷәӷәала лгәы иааҭалыӡбит уи.
– Алдыз уизыԥшуа уалагар – башоуп! Дԥахны дҿаҳәаны
дизаазгап, нас дабацои? Алдыз ида егьырҭ лашьцәа аҵа­
рақәа рахь иҟоуп, аха иара уаҳа уаҩ димам ҳәа зҳәада,
сара сыҟами урҭ рцымхәрас, мамзаргьы егьырҭ Блабаа
нҵәама? Сара схаҭа хадара азызуеит уи аус. Аҳы, нас
иҟабҵо збахп. Амра бхаҵкы!»
Руеишьара арԥарацәа даарылагылан лыгәҭакы рал­
ҳәеит. Атариалқәа реиԥш иаалыдгылт, ишԥа нас – Алдыз
уи еиԥш ажәа анырниҵа – ус ауп ишралҳәаз, – рхы иеиг­
ӡома?!
Даақәгьыжьаан лара ашкол ахь дцеит, Амра уа ды­
ҟан – еизарак рыман. Даалзыԥшын, аҩыџьагьы еиманы
рҿаархеит.
Амра лгәы каршәны, аҷҷаҳәа Агра длацәажәо, иза­ҟа­
разаалакь цәалашәара бааԥсык лымаӡамкәа, лыҩныҟа

130 ~

~ Иалкаау

дцон, Агреи лареи иахьынхақәоз рыла ишеимҩа­ла­
цәамзгьы лхашҭны. Агра лакәзаргьы – аԥсыцқьа лха­ҵа­
ны, Амра хшыҩла аҽеизгаха лымҭо, цәажәарҭахәыс ды­х­­
ҭакны длыман.
Сара, зеижәымзар ҩажәа ҳәа шырҳәо еиԥш, сгиуа ақы­
ҭа саалалт, Амра џьара харантәи ма сналхьыԥшып, иаму­
ӡар лыҩныҟа сынкыдгылап ҳәа ӡбны.
Амҩа ахықәан машьынак гылан. Уи иазааигәаны иааиуазгьы здырит – Амреи Агреи ракәын.
Исзырҟаҵаз сзымдырӡо саргьы сшьаҿақәа аасырццакит, аха убри аминуҭ азы амашьына ашәқәа аатит, шьоукгьы ашыр-сырҳәа иааҭыҵт...
Сыҩны сҿынасхеит.
«Закәызеи мшәан? Амра лакәу Агра лакәу имҵа­
дырсыз?»
Амашьына, алада инҭалт.
Сара сыҩны уи сашьҭалт.
Сзыхьӡодаз! Амашьына ахьцаша ицахьан. Сара хынкылашьа сымамкәа сыҩны сахьцоз, агәарабжьара ибжьыҩны
ашҭақәа ирықәыҩуан, аҩнқәа ирыҩнаҩуан сымчымхара
иаалыҩуаз аҵыхәтәантәи сажәақәа:
– Амра дымҵадырст, Амра! Амра дымҵадырст! Амра
дымҵадырст!
Сара ацхыраара сырҭарц акәзу, адырра рысҭарц акәзу
ус ҿыҭуа сызцоз рзеилымкаауа, сыбжьы заҳауаз рҿы­
ҭыбжьгьы иналаршә-ҩаларшәны исыхьӡалон:
– Дымҵазырсда?
– Абас дыргама?
– Ианба?
– Ишԥа?
– Машьыналоу?
– Ҽылоу?
Сара сыҩны сахьцоз урҭ зегьы ҭакс ирысҭоз акакәын:
– Амра дымҵадырст, Амра! Амра дымҵадырст! Амра
дымҵадырст!..

Иван Ҭар б а

~

~ 131
17

Амра мчыла амашьына данҭаргалоз лыҵәаабжь геит,
аха знык иандәықәла, знапаҵаҟа дҟалаз амҵарсцәа аҟыт
лыдмырҳәеит, лҿы неихаргәеит.
Агра амашьына згоз диватәан, изаҟаразаалакь ак
ҟам­лаӡазшәа, нас иҟалаӡазаргьы лара илылшози, ӡӷабк
дзықәшәаз лхы анылраалароуп акәымзар, арҭ ақәыџь­
мақәа ирҩызцәоу арԥарцәа аҩыџьагьы еиҩыҵәҵәа иргап
– афра ахыҭҟьақәа!
– Иҟашәҵазеи, уара?! Ма сара санлыцмыз аамҭак
иақәшәыршәар...
Амра лгәахы еиҟәыҷҷон, аха дааҵысыр рымуа, наҟ-ааҟ
деимырхха дыркын амашьына ашьҭахьтәи ақәтәарҭаҽы.
Агра зны-зынла даахьаҳәны, лыблақәа ԥхашьара ламыскгьы аархымшәалаӡо, Амра длабжьон:
– Бзыниаз бхы аныбраалароуп, Амра. Ус ауп аӡӷабцәа
ҳлахьынҵа. Уигьы цәгьаӡам! Еиҳагьы ихьӡуп! Егьаҩгьы
быҵашьыцып! Саргьы сымҵадырсуандаз ианамуӡах...
Иҭабуп ҳәа расҳәон.
Амра урҭ ажәақәа зынӡа дырхәаҽуан.
Дзыниазеи мшәан?! Лымала лҽылшьып ада аанхашьа
лымоума, ԥсааивгарак лоур, ааимҟьарак лбар. Дабаргои,
дызгода? Гәыӷрас имоузеи уи дызго? Иара дабаҟоу, иара,
ас дымҵарсны дызго, лыблақәа акы рзеилырго иҟоума,
наҟ-ааҟ илыдтәалоу хҭарԥала рхы-рҿқәа ҭаҳәҳәоуп, амашьына ныҟәызцо, уи машәыршақәгьы, даахьамԥшыцт,
ихахәда заҵәык ауп илбарҭоу.
Хаҭала лара Агра далахәума? Ус акәымзар лҽеиқәхарԥс
аханатә аахыс лнапы ақәылҵахьазшәа, дызтәоузеи?
Зынӡаскгьы лҽаалмырххаӡеитеи! Дара дырҩызоушәа ауп
лхы шымҩаԥылго.
Дрылахәылоуп, аха Амра дахьырго абыкәу, дызго
дыз­­усҭда? Знык ибла аҭаԥшыха лоундаз, нас... Нас иҟа­
лалакгьы ибарын!..

132 ~

~ Иалкаау

Амашьына аҳабла мҩақәа рыла инакәараҵа-аакәара­
ҵо ианцоз, сара схы сызнымкылаӡакәа сыҩны снеиуан, ус
ақалақь ахь игаз амҩаду снангылт.
Иара убысҟан заҵәык ауп, маҷк сҽааизгашәа, ахәыц­
рагьы ансылша: шьапыла сызрыхьӡома машьынала иҟоу
ауаа?
Сара мыжда, рышьҭа ухыланы иуԥшаап.
Ишԥаҟасҵари? Дызгаз дсыздыруам, дахьигаз сыздыруам.
Машьынак ааиуан. Иааныскылан снақәтәаны сцеит.
Агаҟа сцеит – уахь дыргазар сгәахәын...
Сара уахь сангәараз, Амра дызҭатәаз амашьына шҭакы
инҭалан, акәасқьа амардуан азааигәараӡа иаангылт.
Арԥарцәақәак аакылҟьан, амашьына ашә аадыртит,
Амра илыдтәалақәаз дааҭыргеит, аха лара ишылҭахыз
еиԥшҵәҟьа аҽеизгахеи анаԥшы-ааԥшхеи ламраӡакәа,
иа­разнак иаалыҵагылан, амыцхәӡа пату шлықәырҵоз
аадыр­ԥшырц рҭахызшәа, лшьапы ықәмыркьысӡакәан
хыхь дынхаргалан, уадак иныҩлалт.
Агра аҩада дагьхамлаӡеит. Иаразнак дныҵаба дцеит.
Амра лхы даақәиҭтәны, арԥарацәа ауаҭах индәылҟьеит.
Лара лаԥхьа игылан зықәрахь инеихьаз ҩыџьа аҳәсақәа:
– Шьапымыш еиҭабгааит, нан...
– Шьапымыш, ԥшӡала...
Аҩыџьагьы дрыгәӡит.
Амра лҽылмырххаӡеит, аҽеизгара даҿын. Аҽырӷәӷәара
акәын иаарԥштәыз, убри аҟнытә дҟыжмыжуа лхы рыцҳа­
лымтәит, дзықәшәаз ала уажәшьҭатәи лхымҩаԥ­гашьа
акраҵанакуан.
– Ари закәызеи? – џьара дааиламскәа, зынӡаск лхы
лалмырҟәӡакәа дразҵааит урҭ аҳәсақәа дара ақәныҳәара
иҟарҵаз наҟ иналаҩжьны. – Измааноузеи, сбаандаҩума?
– Иауазеи, нан, ббандаҩызартә?..
– Иауазеи, нан, хаҵа бымцеи...
– Ишԥа? – убысҟан ахаан лҿы иҭымҩыцыз бжьык ҿа­
цаӡа иааҭҟьеит. – Ишԥыкәу хаҵа сышцаз?

Иван Ҭар б а

~

~ 133

– Иуадаҩми, нан, хаҵацара... Иуадаҩми...
– Иуадаҩымкәа, уажә иаабама?
– Дызусҭда ари аҩыза згәаӷьыз?
– Шәыгәыӷьра бзиаха ишәԥылааит наҟ-наҟ, ԥхьаҟа!..
– Шәыгәыӷьра шәаргәырӷьааит...
Амра дыззааргаз лгәы изҩеит, аха лара дшанымшәоз
длырдырт:
– Дызусҭда иара, даажәга, дысшәырбеи уи ашәар­
гәында!
– Ԥшӡала шәеибабааит, ҳнеилыҵ-ааилыҵқәар, дмааири... Бибарц ами бзааигаз...
– Аиеи, нан. Зегьы ара ҳашгылоу ааишьас иҟаиҵозеи?
Аԥсуа ҵасла – иԥшӡам.
– Дызусҭда иара? Дааиааит арахь!
– Дааип, дааип.
– Ианахәҭоу.
– Абыржәыҵәҟьа! Мамзар амҩа сышәҭ...
Аҳәсақәа аҩыџьагьы аалԥырҵны иаагылт: уаҳа егь­
лымарымкит.
Амра днеины ашә данааха, илзаамыртит, – иаркын
адәахьала.
– Ари ламысдароуп!
– Бымгәамҵын, нан!
– Ааи, ааи, нан, ибычҳароуп.
– Бзанҵы!
– Еи, егьаҩ ус рҳәахьеит, аха...
– Ирҳәеит, аха иахьаанагазгьы иаанхеит, ражәагьы
дара ирзынхахьеит.
– Сыԥсы ҭаны саанхом!
– Бмыццакын, нан. Уа бахьнеиуа бызҭахыда?
– Знык ахыԥша анбоу, ибызхьаԥшуада?
– Сыламыс саҭахуп, сыламыс! Сгәы иаҭахым, сыԥсы
иаҭахым сҽатәыстәыр аҵкыс... Сыԥсыр еиҳа еиӷьуп!..
Амреи урҭ аҳәсақәеи изҭагылаз аамҭа акакәын, аха дара
еицәыхараӡоу ашәышықәсақәа рҟнытә еиқәҿырҭуазшәа
акәын аицәажәара ишаҿыз. Агра аҩны днеин, ла лтәала,

134 ~

~ Иалкаау

акыраамҭа дыззыԥшыз агәырӷьаҿҳәаша изналгазшәа,
Ал­дыз длырҿыхеит:
– Даагеит, Алдыз, даагеит!
– Дызусҭда иаажәга?
– Амра, Амра даагеит.
Алдыз ииарҭа даақәтәеит.
– Иабантәи, ишԥа?
– Ҳнапаҿы дыҟоуп уажәшьҭа! Уахарнахыс Амра, уара
дуԥҳәысуп.
– Агра! Ибҳәо закәызеи?
– Ԥҳәыс дузаагеит! Исҳәо умаҳаӡои?
– Сеилалгоит абри?.. Сеилалгоит!
Амра аҩныҟа даамгаӡакәа, уа, дара Алдызраа рааигәара
руарҭа ҩнаҭак аҿы ддыртәеит.
Алдыз абырсааҭк иҽеилаҳәаны дцеит.
Амреи, луаҭах аҿы иҟаз аҳәсақәеи уаҳа рыламкәа еибаршхьан еиԥш, ашә аартны дааҩналт Алдыз.
– Аа, иаргьы даҳьааз... Хаас!..
– Шьҭа дара еицәажәалааит... Ирзычҳауамызт... Иааибамбар...
Аҩыџьагьы инеишьҭагыланы индәылҵт.
Амреи Алдызи анааизынха, аминуҭ азы лара илзы­
мычҳаит:
– Амаҳагьа! Ари ламысдароуп!
Алдыз акәапаҳәа Амра лаԥхьа днышьамхнышгылеит:
– Саҭамыз, Амра... Ара залымдарак ҟалеит.
– Сара ешьас усыԥхьаӡон... уара?
– Сара сиешьара еилысымгаӡеит, Амра, ара залымдарак ҟалеит.
– Нас еилазгада?
– Исыздыруам.
– Ара саазгада?
– Мап, исыздыруам.
– Сеилагоит, сеилага!..
– Исыздыруам.
– Угыл, Алдыз.

Иван Ҭар б а

~

~ 135

Алдыз ашьшьыҳәа дҩагылеит:
– Акы бацәымшәан, Амра, сара ара сыҟоуп, ешьа гәа­
кьаҵас бсықәгәыӷ.
– Нас ишԥаҟалеи?
– Убри шыҟалаз ауп издырырц исҭаху.
Амра дзыниаз, дшааргаз атәы уи иалҳәеит. Алдыз
днеи­лыԥсаа дцеит.
– Сшыбзаз сыхәда ԥырҟеит ус ҟазҵаз, Амра, аха сара
сыбз алам... зынӡаск...
– Абыржәыҵәҟьа аҩныҟа сыжәга! – инаишьҭалҳәеит
уи, Алдыз ауаҭах данындәылҵуаз.
Алдыз аҩны абарҵа днықәгылан даанаԥшы-ааԥшит,
аха уаҩԥсы илаԥш дыҵамшәеит. Иара уа данааи нахыс
зегьы ӷәарапара еимпит, иҟарҵалакгьы дара, Амреи Алдызи еизынхааит ҳәа ӡбны.
Харзаман иакәын ажәак изымҳәо, зыбз акны адәы
иқәыз. Уи аҩныҟа дымнеиӡакәа иҽыныԥхьак-ааԥхьакуа,
имала иҽизымшьуа даван. Десгьы уарла-шәарла лыԥсы
лызҭымкаауа ицахьаз лыбжьы иаалыҩуан:
– Сышԥаршьи! Сышԥаршьи!.. Амра, сыԥҳа заҵә, Амра!..
Алиас зынӡа иҩны дыҟаӡамызт – Аҟәаҟа дцан дмаацызт. Уик иҭыԥ дықәнаҟьон Харзаман – ишиҳәа-шиҳәоз,
дшыӷьаҵәыӷьаҵәуаз аилаҳара иаҿуп инхара, зны Қарҭ
дыҟоуп, аҽазны Аҟәа, имашьына рххо иман дгәароуп,
иҩнаҭа зегьы ықәыццышәаа ибылуазаргьы агәхьаа икым,
иара Харзаман ус шиԥеиԥшыз ибон, аа, иахьыҟалаз, аҷык
ауп иаанхаз – зынӡа радгьыл иқәӡаарц.
Амра дыргеит, дшыҳәҳәоз дыргеит, рыцҳа, ҭынха длы­
маӡамызшәа... Иаҳауеи, сабиц!.. Уажәшьҭа башоуп, дыз­
газ дрыхьӡаны даурымиԥаахра. Дабаҟоу уи ҟазҵо?!
Знык ахьыӡ анылхыла, шьоукы деимырхха дрыманы
ианца – уашьҭахьтәыла дааугеит ҳәа – ԥсык дылҩызами,
илзууазеи, уи нахыс нас дызҭахыда!.. Адамыӷ лнызза­
ла... Аха иара Харзаман дзахаанхазеи, иҟалап ҳәа дзыцә­
шәақәоз зегьы акакала ибо дзаауазеи?!

136 ~

~ Иалкаау

Амра диманы Алдыз амардуан дналбааит. Уажәраанӡа
уаҩы ицәаара шимбоз, урҭ еиманы ишаацәырҵыз еиԥш,
аӡәы – анахьтәи, даҽаӡәы – анстәи, аԥшәмацәеи, Амра
дымҵарсны даазгақәази аацәыҵибаҳәан, ирыкәшан иаагылт.
Аԥҳәызба дымҵарсны даазгаз ракәымкәа, аиакәым­
ҵәҟьа ҟазҵо Алдыз ихаҭа иакәызшәа, аԥшәма даарыз­
кашәеит, аха ишԥа – иара итәала, иажәақәа ахы ры­
лымҟьо!
– Иҟоуҵо закәызеи, Алдыз? Ари иаҵанакуазеи?
– Акымзаракы. Ҳамцои.
– Иаба? Ишԥа? – аууы ааилдыргеит уи заҳаз зегьы.
– Аҩныҟа.
– Ҟоҳ! Ажәлар зегьы рҿаԥхьа ҳәызба цагәыла сыхәда
ԥуҟома? Сыҩны кажьны ашәиҭышәи шьаҿак аныҟашәҵа,
сышәшьит... Сшыбзаз сышәшьит ауп иаанагаз… Шәсыд­
сымкылазшәа, – аԥшәма аҽшьра иақәикит. – Блас идсыр­
бозеи сызланхо ауаа?
– Даара иҭабуп, сара уи иахьынӡахәҭоу ҳаҭыр ақәыс­
ҵоит, аха уажәазы ҳамцар ҟалом.
– Мап, дад, Алдыз, ус ҳзумун.
– Мап, ҳцароуп!
– Аҩныҟа! – арҵәаа ааҭлыргеит Амра.
– Бгәы нҳархама, дад, ҳзыхҟьазеи? Алдыз ихатә машьына уа игылан. Амра даарылган амашьына дынҭартәаны
агәашә дынҭҟьаны дцеит – ҩызакгьы даашьҭымхӡакәан.
Аԥшәмацәа зыниаз рзымдыруа иааилахеит.
Агәашә иаадгылаз амашьына иоунажьыз алашара
аш­ҭа зегьы аарлашан, акәасқьа абарҵаҿы еилагылаз,
ила­цәҟәуа иааргәыдыҷҷалеит, Харзаман ацәарҭаӷәы да­
хьықәтәазгьы иааиҿашьқьырит.
Зегьы уахь, агәашә ахь аԥшра иалагеит. Ԥҳәызбак
агәашә аалыртит, амашьынагьы ашҭа иааҭалеит.
Рыбла иабо закәызеи? Амашьына ашҭа ианҭалоз алашара иалырбааз Амра лоума, мшәан? Зегьы ус рбеит, аха

Иван Ҭар б а

~

~ 137

аӡәгьы игәаӷьны уи изымҳәеит. Харзамангьы иблакәа
дыржьарызу, ахааназ мыц зымҳәаӡац иблақәа? Аха ҟала­
шьас иамоузеи, Амра уажәы ара даазгоз, ҳәарада, лаԥш­
ҵашәароуп?!
Амашьына, уи аԥҳәызба иаалаԥысын, абар, иааигәа­
ӡаны акәасқьа аԥхьаҵәҟьа иаагылт. Зегьы еилагачамкны
ишеилагылаз, Дес уажәы-уажәы иаалҿыҵҟьоз ажәақәа
ашҭа инықәҩит:
– Амра рыцҳа, Амра!..
– Ара сыҟоуп, сан, ара! – амашьына дааҭҟьаны лҿаал­
хеит Амра.
Игылаз зегьы аӷу ааилдыргеит, Харзаман дахьҩаҵҟьаз
шьаҿак изеиҭамго дышьхныԥсылан даанхеит.
– Бымшәан, сан, бымшәан! – Амра данаахала раԥхьаӡа
лан лҽыналгәыдлыжьлеит. Дес аҳәҳәыҳәа инеимаҭәаны
еиҳагьы ақьызқьызра далагеит.
– Сабду! – лан даалымҟәыҵыҵын игәышԥы лыҽныҵа­
лыршәит, нас иаарласӡаны луаҭах ахь дныҩналт.
Лмашьына дааҭыҵны даахалт Алдыз. Зегьы иааџьар­
шьеит – иаанагозеи ари? Амра дымҵарсны дызгоз Алдыз дрыхьӡаны дрымихыма? Мамзар?
Аха уи иара инапы ианызҵада – длашьам, длыуам?
Амра луаҭах дшыныҩналазҵәҟьа, Алдыз лыбла дшаа­
ҵашәаз еиԥшҵәҟьа, Дес али-ԥси рыбжьара лыхшыҩ
ықә­гьежьааны аус ауит, дагьаанымгылаӡакәа лыԥҳа лахь
деихеит.
Амра ауаҭахаҿ ааиԥхьхәыцхагьы ламраӡакәа, Дес
дааҩнаххны длазҵааит иҟалаз лалҳәарц. Амра лыԥсилыԥси еихьымӡо лан илалҳәеит даазқәшәаз зегьы.
Дес дааикәашәеит, аха ишԥа – лыԥҳа дылфо далагеит,
абарҵаҿ иҟаз лыбжьы раҳар ҳәа дшәаны иныҵакны напы
аалылалкит:
– Унан, зынӡа ҳцәа ккаӡа ишԥааҳхыбхи, бара, ҳаҵ­
кьыҵкьашьаны аӡәы ҳнапы имкуа! Аашьас иҟаб­ҵазеи,
бара? Алдыз ихьӡала знык банырга – арахь гьежьышьас
ибымаз? Насгьы иара биманы даакылст... Ари иаанаго

138 ~

~ Иалкаау

бдыруоу, бара ахыда? Инаԥшуа ирҳәалап – Амра дыц­
қьамызт аҟнытә дызгаз уашьҭахьтәи дааиган – шәыԥ­сы
шәара дшәымаз ҳәа рхы днықәыжьны, иара днагьежьны иҩныҟа дцеит ҳәа. Рҿы бзышәаҳауам ауаа? Сыш­
ԥабшьи, сышԥабшьи! Алдыз иеиӷьыз бзыццодаз, бара
абза­мыҟә?! Абыржәыҵәҟьа бицца! Абыржәыҵәҟьа! – да­
гьааҭылыбӷаҷааит уи лыԥҳа.
– Мап, мап! – луаҭах даадәылҟьеит Амра, – абри иауп
сеиқәзырхаз, абри! Сара абшьҭрала еишьа дсымамызт,
аха аешьа дышсымоу ожәшьҭарнахыс ижәдыруазааит!
Алдыз аешьара ныҟәигеит ицқьаны, сара сышиқәгәыӷуаз
еиԥш.
Харзаман илымҳақәа ырҵарны Амра лажәақәа даныр­
зыӡырҩы изымычҳакәа ҿааиҭит:
– Уԥсынҵры духааит, дад Алдыз! Аԥсуа ламыс ыҟа­
наҵы аԥсҭазара уахыбаамзааит! – Харзаман днеин уи
дааигәыдыҳәҳәаланы дигәӡит.
Алдыз акәапаҳәа ишьамхы нарсны Харзаман икаба
аҿацә днагәӡны дҩагылеит.
– Дад, уара, уахарнахыс Амра улашьоуп, лара ус
ианыл­ҭахха – сазыразуп. Шәҩыџьагьы уи иаҵанакуа
шәаԥ­сахааит, – дрықәныҳәеит Харзаман.
– Сукәыхшааит, Алдыз! Ҳашԥеиқәурхеи! Ҳашԥеиқәур­
хеи! – Харзаман ииҳәаз анлаҳа, лҽанраала-ҽеиԥштәны
ҿаалҭит Десгьы ауаҭах даадәылҵны.
Харзаман иааркьаҿӡан, аха изыӡырҩуаз ҳзы еилыкка
иаахиркәшеит:
– Дад, Алдыз, уара иуаҭәасшьо, иуқәнаго еиԥш ҳамҭа
сара исымам. Аҳамҭа ду зауз сара соуп – сыҩнаҭа даланагалт ауаҩԥсы! Абри ашҭа, абри анхара – зегьы уара уа­
лахәуп, уахыбаамзааит!
Алдыз иҭакгьы еилган:
– Уи сара саԥсахааит!
Иааркьаҿны уаҩы иҳәозар, абас инҵәеит Амра лым­
ҵарсра аҭоурых.
Аха инҵәоушь?

Иван Ҭар б а

~

~ 139

Ҳара зегьы ҳнықәҵны ҳцеит. Аҭаацәа анааизынха, иҟа­
лақәаз дасу дара ртәала иазхәыцуа рҿанаарха, – аҩнаҭа
хьшәашәаӡа иааҟалеит.
Азнык азы аус маншәаланы игьежьызшәа иҟалеит, аха
ажәабжь заҳауа? Ауаа зегьы урылаланы иузраҳәома, иҟалаз
шыҟалаз? Ироуҳәаргьы зегьы ихарҵома? Изхарҵарызеи?
Дара ахы зырхагылоу, аус дара ртәала иахәаԥшырц ами?
Дес лоуп ҳәагәыжьла иҿаҳәаны адәы иқәхаз акәымзар,
лыԥҳа аныӡба далыргарын – убри аҟара длызгәаан дыҟан.
Иаалзылузеи?! Дкәаԥҷаҷараӡа дахьнаргаз, лшьапқәа
аалыҵхны, абраантә џьарамзар џьара сцом ҳәа днатәар
– иаргьы илшоз! Ддәылцаны дкеицозма, аха лара сеи­
қәырха абааԥсы ҳәа ҩызас даашьҭылхын – иаргьы дааганы дынрықәыжьны дцеит.
Ицәагозеи? Адәахьала абзиара ихы иаиргеит, аҩна­
ҭагьы далахәхеит. Лара хара дхәыцӡом, сыламыс сыхьчоит ҳәа даҿуп, арахь илырӡхьеит.
Харзаман деиқәызкуаз акы заҵәык акәын – Амра
азалымдара ӷәӷәаҵәҟьа дақәшәеит рыцҳа, аха лхы аҵа­
мырхакәа уажәазы дыцқьаӡа далҵит, аешьагьы длырҳаит.
Дақәымшәар акәын абзиа, аха ус лахьынҵас ианлоу –
ас ахацәгашьагьы дахьақәшәаз иаалаҭәоумшьартә ил­
џьушьап. Уи аҟара зызмырҽеиуа аԥҳәызбагьы дубап.
Аха... Ишԥаҟалои наҟ-наҟ ллахьынҵа?! Цәацәгьа лых­
наҵарушь? Есқьынгьы иаалыҽԥныркыло адәы дықәхар –
дрыцҳамхеи!
Аха абри сара, даҽакала иаҳҳәозар, Алоу сышԥа­ры­
хәаԥшуеи абарҭқәа зегьы? Харзаман зегьы реиҳагьы убри
идыруазар иҭахуп.
Ишԥасыдыскылеи Амра лцашьеи лаашьеи? Дара рҿы
санааи Харзаман ицәгьаз ҳәа акгьы сыдимбалт, аха нас,
инықәҵа-аақәҵаны зегьы аныскапанлакь сышԥаҟалои?
Амра лакәын зхәыцрақәа ззеизымгоз. Алгьери акымзарак изымдыруазар акәхап, акәымзар? Мамзар асҟаамҭа
дкылҟьан даахьазаарын, Гәҩарасгьы имам рыцҳа! Издыруада иаҳаны шьаҿакгьы ҟаимҵазар? Илықәнагоз даниеит ҳәа дахәаԥшуазар?

140 ~

~ Иалкаау

Мап, мап! Уи акгьы издырӡом макьана! Аха ианиа­
ҳалакь, аиашаҵәҟьа аниаҳалакь дышԥахәаԥшуеи? Амашьына иҭагәаны шьоукы иргаз дахьрымаз, дышрымаз
сзымдыруа, нас дааганы лыҩны дааныжьны инылаҩрны
ицеит, ахәыцха иаддыртәало иеиԥш, сара соума уажәшьҭа
дыздыжәгало ҳәа даақәгылар? Иара асҟаамҭа ихабарк
злимырҳауазеи? Уажәыгьы илымҳа аҟынӡа имнеиӡаци
абри ажәабжь?
Ахаҵара уадаҩуп! Ҵабыргны, иара дахьыҟоу хароуп,
аха ажәабжь уахь ихамлакәа иҟаларызу?
Дабаҟоу асҟаамҭа?
Амра аҽны ашкол ахь усура дцар акәын. Зых иақәиҭхаз,
зырҵаҩы дыҟамкәа зҵараҿы асааҭ ҭацәқәа бжьалаз
аҵаҩ­цәа егьа ԥшӡа еилоуп! Рырҵаҩы лыӡбахә ыршо иа­
лацәажәозар? Иудыруазеи, ахәыҷқәа уҳәеит ҳәа уара ианумбо егьа рҳәоит.
Ирҳәозеишь егьырҭ ақыҭауаа?
Аҭаацәа иреиуаз зегьы рахьтә раԥхьаӡа уи ажәабжь
иалаҳаз Алиас иоуп. Аҟәантәи дшаауаз, ақыҭа дшаалалаз
еиԥшҵәҟьа иқәрыԥсеит:
– Анцәа иџьшьоуп зегь маншәалан иахьеилгаз! Еицәа­
хар ҟалон.
– Афырԥҳәызба Амра! Лыжәла лмырԥхашьеит.
– Амра дзықәшәалакгьы акы лхы аҵалырхо дыҟазма?!
– Аиеи, рыцҳа, лыԥсы рцәылгеит, илыхна­ҳәаалакгьы...
– Уи аума аус злоу, лыҩныҟа дымгьежьи!
– Ааи, шьҭа, днаган уа ддыртәеит... Ҩаԥхьа... лара деибгазааит, џьушьҭ!
– Лгәы ӷәӷәазаап! Зынӡа лҽылшьыр, ҳаӷеиҭа, лыҩны
ашә алмыркуаз!
– Мамоу, уи лгәырҵҟәыл бзиазаап. Иара дымҵазырсыз
ешьас дҟалҵеит рҳәеит. Дгаӡоуп ҳәала, нас уи бара! Ах­
ҩашьақәа шылдыруа?!.
Абас шьоукы ргәы иалсны, аҽашьоукы ҳзашьҭоузеи ҳәа
цәала ицәажәо, Алиас аҳәсақәа ааикәшан, ихы ҭырҟьеит,
такәаамҭагьы иҿы ааихыхны аҵаахагьы ирымҭеит, нас

Иван Ҭар б а

~

~ 141

зны аҵыхәтәаны, дара иахьынӡарҭахыз рыбзқәа аныр­
быӷ, еихаргыла-еиҵаргыла ажәабжь иарҳәеит..
Алиас аҩны дахьааиз Дес напы ааилалкит:
– Иуаҳама уԥҳа иҟалҵаз? Иуасымҳәози. Дааит аҩныҟа,
аха... Изхәарҭоузеи уи аҩыза аара?
– Нас уа даанхар акәызма? Лара иахьылҭахымыз.
– Дахьыԥсыз дыҟандаз.
Алиас изаҟаразаалакь ҽԥныҳәак лимҭеит иԥҳа, еиҳа­
гьы лгәы ирӷәӷәеит, дзыниаз хьмыӡӷылымшьарц, игә­
нылымгаларц иахьынӡазалшоз длабжьеит.
Адырҩаҽны Амра усура дцеит.
Ашьыжь шаанӡа дгыланы амҩа дықәлеит, аӡәгьы дыл­
ҿамҳакәа заа ашкол аҿы днеирц.
Арҵаҩцәа руадаҿы лхала дтәаны, лхы дымҩахаӡакәа
шәҟәык аԥхьара даҿын, иааҩналалакь зегьы салам ан­
рылҭалакь, ергьҳәа лыбжьы ныҭкааны аҭак ҟалҵон. Лара
цәажәарҭахәыс дызусҭзаалакь аӡәгьы дыхҭеимкӡеит, дасу
русқәа ирҿын, мамзаргьы ус баша ицәажәон, лыӡбахә
џьаргьы иаламҵаӡакәа. Абжьааԥны еиԥш акәымкәа, зегьы акы иацәшәозшәа рҽацәыхьчо, ражәақәа раӡаны,
ишәаны, изаны ицәажәон!
Аҵәҵәабжьы геит. Зегь раԥхьаӡа Амра дҩагыланы ауада дындәылҵт...
Аҵаҩцәа рсиа зныз ажурнал даԥхьан данаалга, акласс
аҿы амҵ ԥыруазар иуаҳартә аҟара иҭынчрахеит.
Амра лхы дҩахан, лыблақәа дызусҭзаалакь аӡәгьы иҿы
иаанымкылаӡакәа, ус аҵаҩцәа днархысны, урҭ ирхыкны
аҭӡамц дкыдыԥшыло даатәеит.
Аҵаҩцәа зегьы рыблақәа ҭырхаха илыхәаԥшуан, раԥ­
хьаӡа илҳәо ажәа ҳаҳандаз ҳәа иазыԥшны.
Ус данбанӡатәоу, зыԥшра аҭахымызт, раԥхьаӡа аҵаҩ­
цәа лара лнапаҿы иаалгар акәын, акәымзар, знык раӷәра
аарыҿшәар, нас – инызкылодаз?! Убри аҟнытә, дара
аҽааи­згаха рымҭакәа Амра дналагеит:
– Иаҳгәалазыршәода иахьазы ҵатәыс иҳамаз?
Дызусҭзаалакь аӡәы иҿы ааихымԥхьеит. Зегьы рыб­
лакәа ирхылҵуаз ашәахәақәа ишиашаз лара ишыл­гәы­

142 ~

~ Иалкаау

дыҷҷалоз лбеит, – абар, абар урҭ инарышьҭалан убарҭ
реиԥш ажәақәак рҿаархашт, лхы ахьылгара лзымдыруа
дҟарҵо. Зегьы ирааԥшышьоузеи?
– Еиҭазҳәода ҵатәыс иҳамаз?
Ҩаԥхьа аӡәгьы ҿиҭуам.
– Аӡәгьы ишәзымдырӡои? Аӡәгьы имҵаӡакәа шәаа­
ма? Аа?
– «Аԥҳәыс лыпату» – ашьҭахьӡа итәаз ҵаҩԥҳәызбак
дҩагылеит «ибмуӡозар» ҳәа лыблақәа уаҩы ирхибаало.
– Ҷыдала иахьазы ҵатәыс иҳаман уи ароман иалоу аԥ­
ҳәызба лымҵарсра атәы зҳәо ахәҭа. Саида лымҵарсра
атәы зҳәо. Сара еиҭасҳәоит, – уи даараӡа илгәарԥханы,
лыб­жьы хҵаны ацәажәара далагеит.
Аҵаҩцәа зегьы неицәхас-ааицәхасуа, азнык азы ацәы­
ҵаҟәындҟәындра иалагеит.
Иҟалҵазеи! Иаалызгәаамыгӡаӡакәа иҟалҵазеи! Лара
аԥсуа литератураҿы изхысуаз ауп дзызхәыцыз, иаҵа­
накуаз акәӡам... Насгьы ианбыкәу иара ианахысуа? Иарбан аамҭоу изықәшәаз?
Мшәан, уажәраанӡа дышԥазымхәыци? Аҵаҩцәа ирхароузеи? Илхароузеи ар лхьымӡо абыржәы игыланы
апыҟ­ҟаҳәа ацәажәара иаҿу аҵаҩԥҳәызба? Зынӡагьы ил­
ҭа­хымзаргьы ҟаларын, аха лара арҵаҩы, аҵаҩцәа зегьы
аҵатәы шәымҵаӡакәа шәаама ҳәа аҽԥныҳәа рылҭо даналага, илзымычҳазт дҩагылт. Зегьы ирычҳазаргьы аӡәы
илзымычҳаит.
Уажәшьҭа аанкылашьас илылҭозеи? Саида дымҵарсны
дшыргаз, дахьнаргаз, дышнаргаз1 ртәы зегьы еиԥкаауа,
џьара хҭыск бжьамыжьӡакәан аиҭаҳәара даҿуп... Даҿуп
лхы даԥшәыманы... Ацыфеи агәыхәи гьамала еибарго...
Лара Амра улысыр шьа кәармак лылымшәо дшаба­
ӡаны, ддысӡаны дтәоуп. Аҵаҩԥҳәызба илҳәогьы лаҳа­
ӡом, лара зынӡа аҽаџьара дыҟоуп, уаҟа иҟоу лыгага за­
ҵәык ауп, лыгага... Егьырҭ аҵаҩцәагьы ацәажәара иаҿу
1

Ара зыӡбахә ыҟоу И. Папаскьыр ироман «Аԥҳәыс лыпату» ауп.

Иван Ҭар б а

~

~ 143

аҵаҩ­ԥҳәызба дызлацәажәо зынӡагьы агәхьаа ркӡам рых­
шыҩгьы рхәыцрақәагьы рырҵаҩ лахь ихоуп – уи шҿы­
лымҭӡогьы лара дзыниаз, дзынԥаз рзеиҭалҳәошәа ауп
ишлыхәаԥшуа. Ус шакәу ларгьы ҩашьарада еилылкаауеит
– гәынхәҵысҭала, цәаныррыла...
Макьаназы аӡәгьы дҵааӡом, рыԥсы ӡаны иӡырҩуеит
рырҵаҩы дзыниаз ахҭыс шынҵәо иазыԥшушәа.
Аха? Аха лара Амра акгьы далахәӡамкәа дтәоупеи, уи
лус дара аҵаҩцәа зынӡа ишалахәӡам еиԥш.
Ахҭыс еиҭазҳәо аӡәы заҵәык лоуп, уи еиҭалҳәогьы
зыӡбахә ашәҟәы иану, дара рҵараҿы изхысуа ауп, Амра
дзызхәыцуа, лыхшыҩ ахы иақәиҭызымтәуа дшым­ҵа­
дырсыз, уи илыхнаҵаз ахьӡ ауп, аҵаҩцәагьы ҵатәыс
ирымаз изхысхьаз, ирдыруаз ак еиԥш иахәаԥшуан, ҵа­
тәыҵәҟьас, еилкаатәыҵәҟьас раԥхьа ишьҭазшәа из­
хәаԥ­шуаз Амра лус акәын – иара убри азы ауп урҭ зегьы
лара лҿымҭра, ажәада зегьы еиҭазҳәоз лҿымҭра иза­
зыӡырҩуаз.
Ацәажәара иаҿыз аҵаҩԥҳәызба дызҭагылаз аамҭазы
уалбаҩык дылҩызан – уаҳа акымзаракгьы...
Амра лыблақәа хкуа далагеит, аӡәгьы диҿаԥшӡомызт,
аха зегьы лара иахьлыхәаԥшуаз – уаҳа илзычҳауамызт,
адалақь ҵар хәыҷқәа уажәы-уажә лыблақәа ирхыслозшәа
акәын урҭ рылаԥшқәа шлылакьакьоз.
Аҵатәы еиҭазҳәоз лажәа нҵәаӡомызт, уи лыԥсы ҭа­
наҵы уи аҽны еиԥш аӡырҩцәа бзанҵы ишылмоуаз
лдыруазшәа, даанымҿасӡакәа аиҭаҳәара даҿын, даанызкылозгьы, ажәа лымыздогьы уаҩ длымбаӡо...
Аӡәгьы даанимкылт, зҵаарагьы лмоуӡеит. Лара дызҿыз
ажәабжь ашәҟәы ишаныҵәҟьоу акәымкәа, агазеҭқәа рҿы
ишырыҩуа еиԥш, иахьатәи аԥсҭазара иадҳәаланы акәын
ишеиҭалҳәоз – иааҭкааны акәымкәа, инықәырԥшәа,
илыҽ­ԥнукылар – адәахьала илыҽԥнукыло акгьы умамкәа,
амала, уара еилукаарц ухазы игәнукыларц уҭахызар –
ахы унықәлырԥшуа, ажәакала, дасу ишиҭаху, ишидикыло
иара иусны...

144 ~

~ Иалкаау

Амра дҳәиҵәиуа далагеит, аҵаҩцәа дызусҭзаалакь
аӡәгьы иҽмырҵысӡо аӡырҩра иаҿын. Аҵаҩԥҳәызба ла­
жәабжь ишахәҭаз еиԥш, ахрыкәшахагьы лаӡаанӡа аҵә­
ҵәабжьы геит.
Амра аҟәардә лыҵасызшәа, дҩаҵҟьеит:
– Ибзиоуп.
«Ибзиоуп» закәыз лзымдырӡо, аҵаҩԥҳәызбагьы лҭыԥ
аҿы днатәеит.
«Ибзиоуп» ззылҳәаз егьырҭ аҵаҩцәагьы ирзеилымкааит.
Изакәызеи «ибзиоу?»
Аҵатәы еиҭазҳәоз ибзианы еиҭалҳәама, мамзар
иара еиҭалҳәаз ажәабжь акәу ибзиоу? Мамзаргьы, лара
арҵаҩы илаҳақәаз лгәы ндырханы, гәнамӡарыла «ибзиоуп иҳаибарбап бареи сареи» ҳәа аанагозу?
Закәызеи усгьы ибзиоу? «Ибзиоуп» ҳәа ахәшьара лзы­
қә­лыргылазар?
Еилкаа уажәшьҭа уара «ибзиоуп» иаҵанакуа?!
Амра, уи ажәа уаҳа ак нацымҵаӡакәа, дындәылҵит.
Аҵаҩцәа рыҟнытә бжьы мго, илхаҵгыланы днаскьаргеит, аха... аха лара дындәылҵны ашә анныдылҵа – зегьы аҟырҟырҳәа илышьклаччазшәа ллымҳа инҭасит – урҭ
рырҵаҩы ргәы дрыцҳанашьаны, ҿымҭӡакәа инеихәаԥшааихәаԥшуа ишааилахазгьы...
Гәышьҭыҵреи ԥсҭазара шьеи рылаӡамкәан ауп уи
аҽны Амра егьырҭ аклассқәа рҿгьы лаамҭа шцаз. Лҩыз­
цәа арҵаҩцәагьы рҿымҭрала зынӡак дырхәаҽӡеит, аԥс­
шьара аамҭазы иахьеиқәшәоз машәыршақәгьы аӡә длаз­
ҵаауамызт – уи зынӡа лыԥсы аалыхнахуан.
Урҭ рҿымҭра иаҵанакуазеи, ишԥахәаԥштәу? Лгәа­
хәрақәа ирыламкьысырц, еиқәымтәац ахьаақәа еиҭад­
мыр­ҵысырц акәзар? Мамзар рызегьы лара илықәыӡбны
акәу зынӡа излыламцәажәо? Анс акәзаргьы, ас акәзаргьы
– лара иабалыхәарҭоу!..
Аусура ашьҭахь, ашкол аҿы минуҭкгьы дааным­гыла­
ӡакәа, аҩныҟа ддәықәлеит.

Иван Ҭар б а

~

~ 145

Амҩа дахьықәу ма аӡәы дылԥымлондаз! Знык аҩны
дызнеины, луада лҽыныҩнаршәны аҽынтәи ахҭысқәа
лыҽ­рыҭан дрызхәыцыртә дҟаландаз! Аха, маҷ-саҷгьы
бжьоума, данбанеиуеи аҩны?
Амҩан аӡәгьы дылԥымлакәа дзыбжьҵәырру? Аӡәым­
зар аӡәгьы дылԥымлаӡакәан?
Изалшома! Аӡә дысԥымландаз ҳәа дазхьаауазар – зе­
гьы ныҵаба ицарын, уажәы, лара ианылҭахым, ат­та­ҳәа
илԥыло иалагашт... Иааҟәымҵӡакәан, аӡәи-аӡәи еишь­
ҭах­хны, аԥсгаха лымҭо...
Насыԥшәа иҟалаз, макьаназы уаҩ дылԥылом. Сыԥсы сыманы аҩныҟа сызнеиуазар ҳәа лныҟәашәа лырц­цакӡеит.
Лхы лықәыршәны дцоит – ҵаҟа дышьҭаԥшуа, акы
дах­ҟьашаны дкаҳар ҳәа дацәшәошәа, ларӷьарахьгьы
дыԥшуам, лармарахьгьы – аӡәгьы машәыршақәгьы лы­
лаԥш дыҵашәар лҭахым, уажәазы амҩангьы азаҵәра
еиӷьалшьоит.
Алашьцара лыхьӡаны иҟазар илыбаргәыз – лыҽна­
лакны наҟ дныбжьышәкәыруан. Уажәы-уажәы алаԥықә­
шәақәа илоуа рыла аӡәы даалԥымлар залшом, аха дыз­
усҭдашь иара убри, аҵәыршы еиԥш, иаацәырҵны лыбла
ихгыло?
Ианамуӡах дцәырҵындаз, днеиҿаԥшрын, нас зынӡа
игәхьаа мкӡакәа, длымбаӡазшәа днаиаҩсны дцарын, џьара
акы дазҵааргьы, илмаҳаӡазшәа ҟаҵаны, амала, иара ламыс змоу уаҩызар, длыдызцалазеи, наҟ дналаҩсааит, иара
– ихатә мҩа имоуп, лара – лара лтәы!.. Аӡәы зҵаарала
дыхҭеикӡаргьы – лхы аҵалырхаӡом, аҵәы лылаиҵар,
лара еиҳагьы илалҵап, аха илҭахым, илҭахыҵәҟьам
аӡә­гьы лхы илалгалар, мамзаргьы лара илхылгаз ахҭыс
аҽаӡә­гьы иртытуа дагәылалар!..
Макьаназы дманшәаланы дцоит, аха зегь дара роуп,
лгәы ҭынчым.
Абар, уажәшьҭа ауаа еиҳа еизааигәа-еизааигәаны
иахьын­хо агәарабжьара даабжьалт – усҟан алмҩанык
дыԥ­хаҵаны шьоукы дшаарцоз царҭа ахьылмоуаз аҭыԥ

146 ~

~ Иалкаау

ҭшәара дыбжьарцалазшәа лбо далагеит. Уажәраанӡа ам­
ҩа зқәысны иаауаз адгьыл хтыран, уажәы дахьаабжьалаз наҟ-ааҟгьы иаалыдыӷәӷәалт – шҭа-цыԥхьаӡа ауаа
цәырҵны, лара диасны дахьцо илыхәаԥшларц игылазшәа
лцәа-лжьы ианыруан.
Ашҭақәа зегьы ықәырҭәааны ауаа гылан имԥшуа­
заргьы, уи агәарабжьара дыбжьаланы дышнеиуаз збақәаз
ацәырҵра иалагеит, шьоукы иара ус ҳзашьҭоузеи ҳәа
илы­хәаԥшырц, шьоукы ирзыманшәалашәа иҟалар рхы
лы­ларгаларгьы цәгьа ирымбо...
Аха макьаназы аӡәгьы длыламкьыскәан ус дцон...
Дцон, аха еиҳа-еиҳа ауаа ашҭақәа рҿы ацәырҵра иаҿын,
нас наҟ-ааҟ еигәныҩу здырхуада, аандақәа рҽырхшьны
лара дызныз амҩа ианыԥшыло ишгылаз лбогьы далагеит,
аха – лыкәша-мыкәша зегьы ҭацәызшәа, акгьы агәхьаа
мкӡакәа днеиуан.
Ҵабыргны, лцашьа злаҟаз ала лылацәажәарагьы уаҩы
иҽацәихьчартә иҟан, даахьаҳәны слыламцәажәандаз уҳәо
уҟалҵар иукуи?! «Уџьам злам умҳаҵә алоумҵан акәымзар
иԥҵәоит» лҳәар – илцәугои?
Акымзаракгьы!
Ирласны аҩны дызнеиндаз! Иара лымҩагьы уажәы
еиҳа иамыцхәны аҽеиҵнахма – инҵәаӡомеи? Знык уб­
ри агәарабжьарақәа дызрыбжьысны аҩадара дызкыдлар – нас дшәарҭамызт, лшьамхы лҽалыргон, аха... Арҭ
ирыхәода рыблақәа рыла дҭыблаауа асҟаҩык ицәырҵны
аандақәа рҽырхырҳәҳәаны иааԥшуа аҳәсақәа, џьара ак
аалгәыдмыжьлакәа дрышьҭуама?
Абар, абар, уажәымзар-уажәы аӡаӡ еиԥш иҵрыхәҵәа­
ӡа аӡә лыбжьы лгәы иналакьакьашт, аха макьаназы ус
днеиуеит...
Ус егьыҟалеит, ԥҳәызбак иаалзымычҳаит:
– Мшыбзиа, Амра!
Амра дааилаӡыӡаны, лыбжьы лара лхаҭа илмаҳауа,
диаҟьаны дахьцоз аҭак ҟалҵеит:
– Бзиара ббааит.

Иван Ҭар б а

~

~ 147

Уи лыбжьы егьи аԥҳәызбагьы илмаҳаит; нас иаарӷә­
ӷәаны иналышьҭалҳәеит:
– Мшыбзиа ҳәа басҳәеит, ибмаҳаӡеи? Аҭак аҟаҵарагь
баҭәабшьом акәу?
Амра лҟынӡа инаӡеит урҭ ажәақәа, аха лхазы мацаразы
иҟалҵеит аҭакгьы, илазҵаауаз зынӡа лыгәхьаа мкӡакәан:
– Исаҳаит. Бышҵааз еиԥш ауп саргьы аҭак шыҟасҵаз...
Алмҩаныкгьы Амра уи аԥҟара дахымԥеит – иаалаз­
ҵаауаз зегьы дара ираҳа-ирмаҳа рызҵаарақәа ажәак-ҩа­
жәак рыла иааҿахылҵәон:
– Амра, бымҩахыҵ, ҳаԥшәымаз!
– Иҭабуп!
– Амра, арахь бабаҟаз?
– Усура.
– Амра, шаҟа сааҭ ыҟоу сабымҳәари?
– Асааҭ сымаӡам.
– Амра, уаҩ дыббаӡомеи, иҟалазеи?
– Бсызгәамҭеит.
– Амра, былахь зеиқәузеи?
– Зынӡаскгьы сылахь еиқәӡам!..
– Амра, иахьа закә мшу бгәалашәозар?
– Мап!
– Амра, ас быццакны бабацои?
– Аҩныҟа!..
– ???
– !!!
Дара ахьынхо ахәы данхала, маҷк лыԥсы ааивылгеит,
аҽынтәи ауадаҩрақәа шьҭа лышьҭахьҟа ишьҭан, аха… Аха
азҵаарақәа илырҭоз рҵакы зеиԥшразаалакгьы, лара дымчны рҭакқәа зыҟалҵоз, уи – зынӡа лара илцәаҩаӡамызтеи?
Излыхьзеи?
Абар, зынӡа аҩны дазааигәаӡахеит, лыкәша-мыкәша
уаҩԥсыкгьы дыҟаӡам, аха иааҟәымҵӡакәа абжьеилаԥсақәа
ллымҳақәа ҵырхаауеит!
«– Ибмуӡеит, Амра!»
«– Быԥсы цқьоушәа?!»

~ Иалкаау

148 ~

«– Бмаалықьушәа!»
«– Бара боума зхы ҳаҭәазымшьо?!»
«– Баӷәра аабҿабкындаз!»
Амра урҭ аҽԥныҳәақәа ахьлаҳауаз лҭыԥ дықәырҟьон,
аха гәаныла нышәара ҟамҵо дырҿагылон:
Избан? Избан? Аа? Избан?

18
Агра ҟадыџь иааҟалҵазеи? Зегьы хыла-гәыла ишԥеи­
лалҵеи? Уи иаалырҵысыз аус, ирҭахы-ирҭахым ақыҭа
зегьы аланахалеит – шьоукы дара ртәала еиҭарҳәон, шьоукы ус итәаны иазыӡырҩуан, аҽашьоукых – рыҽцәырганы
рҽаладмырхәуашәа ҟарҵон, аха уи аус ҵаҟа-ҵаҟала иаҵан.
Аха зегь реиҳа уи ахҭыс ҩ-ҭаацәарак ирнырт – Амреи
Агреи рҭаацәара.
Агра ахаҵара ҟасҵеит ҳәа дшыҟаз, зегьы ааҳәны ил­ҿа­
гылт. Аҭаацәараҿы дгылаҩыс илымаз лан заҵәык ла­кәын,
уаҳа аӡәымзараӡәгьы.
Дышԥахәаԥши Агра иҟалҵаз уи лан Гьегьешьа, хаҭала
уаҩы дигозар?
Ҩажәак рыла уаҩы иҳәозар – заманалаҵәҟьа дахәаԥ­
шит. Аиашаҵәҟьа ами иҳәатәу, агәаҵәа зыӷроу аԥҳа длымазаап! Ахаҵам-ԥҳәыс ззуҳәаша! Лԥа Алдыз изыҟамҵаз
ахаҵара, лыԥҳа Агра дҩагылан илгәаӷьит, хаҵаҵасла
илгәаӷьит! Афырԥҳәызба!
Уи ан лзыҳәан игәыҭгагоуп, аха ус ҟазҵашаз Алдыз
ихаҭа иакәымзи! Усҟан акәхон агәдура иашаҵәҟьа анылбоз. Аха, уҿаҵақәа зегьы еиҟараны илбааудараиҳа иухшазгьы цәаҩалеи, ҟазшьалеи, гәаӷьышьалеи еиԥшымхозаап,
еиҟарамхозаап! Агра рыцҳа иладымраӡеит, зегь раԥхьагьы
Алдыз деиҵеиҟьеит акәымзар, ашьаҿа иаша ҟалҵан, аха
иабаҟоу!..
Ддыршәаҟьеит рыцҳа! Алдыз уи лҿы акәхуп ихаҵара
ахьааирԥшыз, иахьаҭахыз акәымкәа. Иҩны дказза дшы­
цәаз аԥҳәызба хьҩежь дԥах дҿаҳәаны дааган агәы­лара

Иван Ҭар б а

~

~ 149

дизлыртәеит, иара дҩагылан лыҩны днаган даанижьын,
«аҽы иазымиааиз акәадыр дасуан» ҳәа, Агра даалаԥ­шы­
қәиҵеит, блааԥшра лымҭо. Аҩны дааимырбуа аҟнынӡа
днеигеит.
Аха, мап! Гьегьешьа уи луам! Лыԥсы даҵаршәны лыԥҳа
дылҵәахуеит, Алдыз дшаҿу еиԥш ҟаҟатәыс дизлыҭом!
Ан лыԥҳа егьа лкалҭ дыҵакны дылҵәахыргьы, Алдыз уи иҟалҵаз ланаижьуам, аус ахыԥша ишьҭнахызи,
уҳәан-сҳәанқәа идырҵысызи зегьы лыблақәа ирхылбаало ианалага, Агра лқыҭаҿы лҭыԥ ҭшәахарашәа анылба,
– инықәлыршәын, Агаҟа руацәақәак рышҟа дцеит. Гьегьешьа аҭагылазаашьақәа злаҟаз ала уи дақәшаҳаҭхеит,
избан акәзар, лыԥҳа еиҳа дыԥхьакны дҟалон, нас зны
аус ашыра еиқәтәаны ианыхьшәашәалакь, ашьшьыҳәа
лыҩныҟа даап – ауаа ирхамышҭуа шамахамзар хҭыс ыҟа­
ӡам, ԥыҭк набжьысыр аамҭа инахәлашәкәа ицап.
Алдызгьы уамашәақәа дҟалеит. Амреи иареи ирыбжьаз
амаӡа дара ирхыганы дызусҭзаалакь уаҩԥсы издырӡомызт
– дара акы еибырҳәан, дара рыбжьара заҵәык иҟан, амца
ахы ахьааҵнахыз, амцабзқәа аунажьаанӡа ирцәан, аха урҭ
ирыбжьалт Амра лгәаԥхарала (лгәаԥхарала акәу, дызҭашәаз
аҭагылазаашьа лҽалацәылгарц акәу) аиуа­ра-аигәыцхәра,
аԥсуа ихымҩаԥгараҿы набыц зқәым аи­зыҟазаара.
Аха уи дара аҩыџьа, Амреи Алдызи рыда аӡәыр идыруазма, џьаракыр ицәырганы идраргамахьазма? Амра
лҿы иааҭыхны знызаҵәык Алдыз иалҳәеит, иаацәыригаз
ажәагьы уиала иааҿахылҵәеит, убри аҟара ауп акәымзар
– издыруадаз ешьеи-еиҳәшьаси ишҟеибаҵахьаз?
Ус аиуара зыбжьазҵарц зҭаху ауаа ирцәырҵәахуама,
еиҳагьы агәы аҵаҵаны,изыхәҭоу адгаланы ачарагәырӷьара
ацҵаны ишьақәдырӷәӷәоит.
Уажәы, егьаншам, егьаныхәлам шырҳәо еиԥш, закә еиуара ҷыдоузеи Амреи Алдызи ирыбжьалаз? Иабан­тәиааргеи?
Егьырҭ зегьы ахьыҟазаалакгьы Харзаман ихьзеи? Абри
иаҵоузеи ҳәагьы дазымхәыцӡеите раԥхьаӡа ианиаҳаз?
Аԥсҭазараҿы аԥышәа ду змаз ауаҩы абри шԥаихьи?!

150 ~

~ Иалкаау

Усҟантәи аилашыразы Амра дымҵарсны дызгоз дры­
мхны Алдыз аҩныҟа дааигеит ҳәа ауп Харзаман ишеиликааз. Амра дымҵарсны Алдыз изы дыргеит ҳәа Харзаман ихахьгьы имааиӡеит. Ашьҭахьы? Ашьҭа­хьы иҟалаз,
ишыҟалаҵәҟьаз Харзаман ианеиликаа дааиҵанарӷә­
ӷәеит... Амала, иара ҩнуҵҟала даараӡа даргәаҭеиуа адәы
ды­қәын, аха адәахьы инирԥшуамызт, ус ихьыр аус артуту­
цәа дрыцлон – уи иара шьахәлаҵәҟьа еиликаауан.
Иааихьзеи? Уажәшьҭа рҽеишьас иамоузеи?
Иамахузеи! Ибӷа ашшара ԥҵәаны адәы дықәзаап, уаҳа
акгьы!..
Алдызи Амреи аиашьареи аиаҳәшьареи шрыбжьа­лаз
атәы ақыҭа зегьы азхәыцуан, анс иладырхеит, арс иҩа­
дырхеит, инықәырҵеит, иаақәырхит, инадыр­ҳәит, иаа­
дырҳәит, аха зегь дара роуп, иаҵаз рзышьақә­мыргылт.
Аиашаҵәҟьа разҳәодаз! Ҩыџьа рымаӡа дара рыбжьара
иаанхеит. Ажәлар ҳаилыркаап ҳәа дара уи рызцәырымгеит,
абжьарак уаҳа еилгарак ҳәа амаӡамкәа иқәхеит.
Алдыз аҳәахәдеиԥш дыбжьаӡызшәа ихы ибон. Хым­
ҳа-џьымшьа ажәлар рҿы ацәа-цәгьа ихылома иҳәо
аҟынӡа аус ықәгьежьааит – ԥҳәызбаки иареи ак еибыр­
ҳәа­хьан ҳәа ҭынч аҩны дкахәхәа дшыцәаз данизаарга,
наҟ инеихаршҭны (аӡәыр идыруазма?) длылаԥсны ди­
мышьҭыр, инасыԥхә ас импыҵыԥшша ицозма!
Ихы-игәы иаҭахны иҟаиҵама, аԥсаҭа уаҩы иҳәозар,
Алдыз уи аԥҳәызба днаганы лыҩны дахьиртәаз?
Иара дышьҭԥааны дызмаз ацәанырреи абзиабареи
раҵкьыс аламыс аиааит. Ииашаны иҟалоу нас уи? Аламыс ахьиааиз?
Уаҳа ҟалашьа амамызт. Ауаҩы иажәа даԥшәмазароуп.
Амра ешьас усыԥхьаӡоит анылҳәа идимкылар аҽакын,
аха данақәшаҳаҭха, маҳагьарыла дылзымныҟәеит.
Дзақәшаҳаҭхазеи аханатәгьы Алдыз? Иаразнак иҽш­
ԥа­лиҭеи ԥҳәызбак ак лҳәеит ҳәа? Даақәшаҳаҭымхар
иҟаи­ҵалакгьы ҟалон, иламыс аҿаԥхьагьы дыцқьан. Иара
ина­пала имҩа ҿахиҵәеит. Ма иааирԥшыз ауаҩра хьыӡра-

Иван Ҭар б а

~

~ 151

ԥшарак аиухындаз – игәра рымго, изабалакь ишырҭаху
иӡбахә ыршо ирыман иқәуп. Дазхәыцуа иҿанааиха длак­
ҩакуа аҟынӡа днанагеит: бзиа иибоз аԥҳәызба мап лцәи­
кын, длашьаны даақәгылт, аха ма уи аганахьала ажәлар,
уи заҳаз рыџьшьа иоундаз – еиҳагьы гәрамгарҭас дышь­
ҭырхит.
Ма лара Амра игәы дҭыҵхуандаз! Ауаҩы игәы ҩыџьара
еиҟәшоушәа дышԥаҟалои зны-зынла: Алдыз ешьаҵас Ам­
ра длызныҟәеит ианаҭахха, иара ихҟьақәазаргьы, аус да­
нақәшәа, дҿихит фырхаҵарыла, ахаҵа ичҳара аар­ԥшны,
дҿихит, аха ҩнуҵҟала зегь акоуп ихы дақәиҭӡам, иҩнуҵҟа
ҩ-мчык иара абыржәраанӡагьы аиҿыхара иаҿуп, ицәыригар
цәыргашьа имам акәымзар, Амра мшаҽны бзиа дшибоз
еиԥш, ԥсахрак ақәӡамкәа иахьагьы бзиа дибоит. Зны игәы
иҭеикыз, Амра лҿы ианцәырига иҿахҵәаз, аха ус мариала идҵны имцо ацәанырра уи наунагӡа иара имҩалаҩуп,
нагӡарагьы шақәым шьҭа ибзиаӡаны идыруеит.
Имдыруеи?
Имдыркәа!
Амала, уи ацәанырра ҟәандаӡа џьара игәаҵаҿы ицәы­
ҵаҵәахны имоуп – ихазы мацара, убри ма дахызбаарыда
ԥсраҽнынӡа?! Уи – маҳагьара зҵоу цәаныррам, уи ауаҩы
иԥышәа, ахаҵара илазчаԥо цәанырроуп!
Амра лыҩны днаган даанижьижьҭеи – рышә ахьҿоугьы
Алдыз издыруам. Амра лакәзар – имԥангьы дықәымлацт.
Дара рымацара роума, наҟ-ааҟ рҭаацәа иреиуоу дарбанзаалакгьы аӡәгьы ҳаибабандаз ҳәа шьаҿак ҟаимҵацт.
Ари зеиԥш еиуароузеи, зеиԥш гәыцхәроузеи? Ашәақь
инҭҟьаз ахы еиԥш инылабга ицеит риашьареи риаҳә­
шьареи – ирҳәаз ада изырҵабыргуа дыргак уаҩы иры­
димбалаӡо...
Сара сакәын уаҩы игәаламшәаӡо ҩаԥхьа згәы ҭа­ӡыҭуа
адәы иқәыз. Зегьы иҟалаз, ишыҟалаз, иззыҟалаз иала­
цәажәон, сара уи зынӡа агәхьаа скӡамызт. Аус злаз – Амра
деибга-дызҩыда дгьежьын, лыҩны дыҟоуп. Убри ауп сара
сыԥсы зку. Дахьыргаз, дшыргаз аума аус злоу!

152 ~

~ Иалкаау

Ааи, лыҩны дыҟоуп, аха сара сҿы дыҟоума?
Сыԥсы ҭасгьы лгәалашәом!
Аҭаххаргьы ус акәзааит – сара сахьыҟазаалакгьы Амра
бзиа дыҟазар сҭахуп. Хьаа-баа лымамкәа. Ларгьы сара
сзыҳәан ацәгьа шылҭахым – абри иахьатәи сыблааԥшра
еиԥш, агәра згоит. Амала, сара лара лзы исымоу ацәанырра
ҷыда аҩыза лымоу илымаму – убри аҳәара сылшом!
Нас, лара дшысзыҟоу сзымдырӡо, абас схы ыргәаҭеиуа
адәы санбанӡақәзаауеи?
Адунеи сахаанхаӡаргьы убас сҟалоит – ҽааԥсахшьак
сымаӡамкәа, уаҳа аҽакала акәымкәа.
Сцәанырра сажьону?
Сажьозар – иара сара схаҭа сшеибгоу саманы – џьа­
ҳаным ицааит!
Мап! Сцәанырра сажьаӡом! Сшажьо збар, асҟаамҭа
иара сԥырымҵуазаргьы сара саԥырҵуан. Сабаԥырҵуеи
иаасызҵысызар аахыс аҽаамԥсахӡакәа акәа сҭаршәны
самоупеи!
Аха уи зырҵабыргуа изырӷәӷәо Амра лҟнытә гәыӷрас
исымоузеи?
Иахьа уажәраанӡа ишсымамыз еиԥш, акымзаракгьы!
Иаахҵәаны! Иара сцәанырра, егьа ус иҟазаргьы, исанаҳәо
акы заҵәык ауп: Амра лыда адунеи аҿы уара насыԥ
умам. Мышкы аханы мышкы аҵыхәан – зегь дара роуп,
знымзар зны, лареи уареи, иааилалаз ҩ-ӡиасык реиԥш,
шәыԥсҭазара ааилаҵәаны иқәышьшьы аҿынанамхар
ҟалом!
«Ианба?»
«Знымзар зны!»
Ус акәзар сара акгьы зласымҳәозеи нас? Деиҭам­ҵа­
дырсаанӡа ҳәа сыԥшуама? Уи анысҳәаша аҿҳәарагьы
ҷы­дала иазыԥҵәоума, мамзар? Абыржәы ицәырызгар?
Ины­қәыршәны лара лҿы снеины абас-абас ҳәа саал­цәыԥ­
хамшьаӡакәа, џьара саҿамхаӡакәа иласҳәар?
Уажәу?
Иара абыржәыҵәҟьоу?

Иван Ҭар б а

~

~ 153

Абаак! Иаҳҳәеит ҳәа! Уеизгьы-уеизгьы иара абри аамҭа
сазыԥшызшәа! Лгәы ишԥаанагари: анцәа иџьшьоуп,
уажәшьҭа бара аӡәгьы бигом, убри аҟнытә, еиӷьуп сара
ибасҳәо бақәшаҳаҭханы ашьшьыҳәа бсыццар ҳәа ласҳәар
сҭахушәа. Ус лгәы иаанамгар ҟалаӡом.
Анс акә, арс акә, сара сҿахәы сызҳәарц сыҟамзаарын!
Лара Амра хазы адунеиаҿ дзаҵәханы дықәхазшәа
лхы лбо аҟынӡа днеит – лгәы аартны уаҩы дзима­цәа­
жәо, лгәы асал иалаз абыржәымзар абыржәы иааиҟә­
нар­­шьшьарашәа... Лусура ахьынтәи данааилакь, луада
дааҩн­шәомызт.
Ари закәхазеи? Абыржәы еиԥш аан азы акәымзи илы­
вагылашаз, деилызкаашаз ауаҩы данылҭахыз. Иахьа
уажәраанӡа джьазма, лыблақәа хкызма, лгәы лашә­ха­
заргьы! Дабаҟоу Алгьери? Ицәаарак ҳәа акгьы зылымбозеи? Ианыцәгьараха афасара дасма?
Мап, ларгьы шьҭа ас дтәаны дзыԥшуам. Цәгьара лгәы
иҭаӡамкәа, аԥсҭазаараҿы лара дызусҭзаалакь аӡәы ди­
ԥырхагаӡамкәан, абас дызлаԥшықәырҵазеи, аԥсыӡ абаҩ
еиԥш, зегьы рҟарҟы дызкылахазеи?
Лус еилгарак аиуроуп. Алгьери иҟынгьы джьазар нас?
Дцәырҵуам акәу? Дыԥшаатәуп, еилыргатәуп!..
Иара данцәырымҵӡа, лара амҩа дықәлеит. Длыԥшааит
– лхы иқәлыршәеит.
Илбахьаз иакәӡам! Иблақәагьы ԥаса еиԥш, еилгаӡам
– аҩаршьҭра хәашь аҿы ихтәалоу ацәыкәбарқәа реиԥш,
акгьы рымҳәаӡо, зегьы рзеиԥшны ауп ишааԥшуа. Лара
илыхәаԥшуашәа, илыхәамԥшуашәа – илывышьшьы зын­
ӡа дахьыҟаӡам ауп иахьыԥшуа.
Иҽеиҭеику, Амра дзыниаз гәынганы акәу ас дзыҟалаз?
Аԥсшәа анлеиҳәозгьы, ихаҭа иакәымкәа, аҽаӡәы инапы
ианиҵазшәа, уи ихьӡала акәызшәа длацәажәон. Ибжьы
уааразшәа.
Амра лара иаԥшьылгеит:
– Алгьери, иуаҳазар акәхап...
Зынӡагьы агәхьаа имкӡазшәа иаразнакгьы ақәҿим­
ҭ­ӡеит. Иара усҟан ԥҳәызбак ихы дҭагьежьуа дҭан, мба­

154 ~

~ Иалкаау

тәаамҭа иимбацыз, аха даазқәылаз лассы-лассы ибла ихгылалоз аԥҳәызба.
– Иумаҳакәа ҟаларымызт, – лхы еиҭеигәалалыршәеит
Амра.
– Иуадаҩым.
Изакәызеи, мшәан? Зынӡа акгьы усс имаӡаҵәҟьа­
му? Уажәы-уажәы иҽшԥаиԥсахуеи. Ҩ-цәак ихарԥоушәа,
ҩ-гәык иӷроушәа, мамзар лара дылзеилымкаауоу? Закәы­
зеи иуадаҩым?
Уи ахҭыс Алгьери иқьышә иқәҵан дахәаԥшит, аха лара
лакәзар иқьышә иқәиҵо?
Аџьашьатәы! Дабаацәырҵи Харзаман? Дара ртәала,
даараӡа рҽыԥхьакны, уаҩы иахьиҿархасырҭамыз ҭыԥк
аҿы ишгылаз, аԥсра еиҳа иақәгәыӷуан акәымзар, Харзаман уа дааиуеит ҳәа иазыԥшызма!
Аҭаҳмада рылаԥш данааҵашәа, иаразнак хаз-хазы
иныҵаба ицеит.
Харзаман ибоушь урҭ?
Дара ртәала, иара игәеиҭаанӡа ршьамхы рҽадыргеит.
Аха усгьы Харзаман ибла џьара инархьымԥшкәа ҟала­
рымызт...
Иамуазаап! «Аҵыбра зцәымӷу иԥынҵа иҭиаауеит» ҳәа
абри Алгьери Амзаҿа дабаакылсуаз! Амра длыцрым­ӡаа­
уазаап. Ларгьы, алашара ахьакыз анабалакь ахьыч­ԥыԥыр
аҽшаднашьыло еиԥш, лыбла алашара ацәыӡны днаи­
дыԥсыла дцарц дыҟазаарын!
Харзаман аҩныҟа днеит, аха ҭынч дызтәама, дгәаҭеиуа,
дшаҟьшаҟьо иара иҳәашьа, ҭаҷкәымк иаҟарахаз иашҭа
дықәын, аибашьрахь ихынҳәыз ауаҩы маргьы еиԥш, Былгьа рыцҳа кәалкьаҳәуа инаишьҭаԥало.
Амра аҩныҟа дымнеиӡеит, усҟан азы лҽынахылгеит,
лабду диҿамҳарц.
Дибаргьы илеиҳәозеи?! Иара игәы изаруам, ихы дзаиааиуам акәымзар, дышиашамгьы идыруеит. Аԥҳәызба лхы
лара дақәиҭуп, ллахьынҵа лара ишылҭаху, лцәанырра
ишлабжьнаго, ишланаҳәо илыӡбыр лҭахызар акәхап, иара

Иван Ҭар б а

~

~ 155

зынӡа лгәы иаанамгаӡо, лхы иҭамшәаӡо акы игәы иҭакны
адәы дықәуп, – абри абас сара ишысҭаху иҟалароуп ҳәа.
Иара ус иҭахуп ҳәа, игәы ишаанаго мацарала ицныҟәома
аԥсҭазара? Уи – иара амҩала, иара иамоу аԥҟарақәа рыла
ицоит.
Иаргьы ибоит аԥсҭазара аԥҟарақәеи иареи шеиҿагылаз,
аха ус иаармарианы уи анышәарагьы илшом. Егьшилымшо идыруазаргьы усҵәҟьа иҽизаҭом! Иҭахӡазаргьы
ҩнуҵҟала дзақәшаҳаҭхом! Иауам!
Иашҭа дынҭыҵны, аҩада дынкыдланы арахә рҭыԥ
ахь иҿынеихеит. Маҷк даныҩаскьа, иааизымычҳакәа
дхьаԥшны даагылт.
Хыхьынтәи иара иҩныҟа дыԥшуан.
Иихәыцуаз убысҟан Харзаман?
– Уи аӡәгьы идыруазарц иҭахӡамызт...

19
Алаӷәым тҟәацыбжь геит. Ҭаҷкәымла игәышԥы аӡә
дыҵасызшәа, Харзаман даагарыгаҽеит, дагьаангылеит.
Наҟ, иаԥхьаҟа, такәгьы инахараны, дызгәыдԥшылоз
ацаҟьа азыбжарак навҩырны, ишьҭууаа, ихәашхәаша,
ахчы иҭыппыз аҵысхәқәа реиԥш, аԥҽыхақәа рҽыԥсаҟьаны
ажәҩан иалалеит, нас шьхатәылатәи акырцх дәықәлазшәа
аддыҳәа ҵаҟа рҿаархеит.
Харзаман иааигәа-сигәагьы икаԥсеит урҭ аԥҽыхақәа
рыхәҭакгьы.
– Мап, арҭ акы ҳацәынхаргьы, даҽакы ҳадмыргар рымуазаап, – ихала дааҟәындҟәындит уи. Ҳара ҳамацара
ҳакәым, ҳашьхақәагьы ршьапы иқәҟьан рымҩа ианырцоит. Ҳара арыцҳақәа ҳзакәызи!..
Амҩахәасҭа днымҩахыҵны ҵлакы днамҵагылт.
Иҟалаша ҟалахьан, аха усгьы днымҩахыҵны даангылт.
Иара иааигәаӡа, ҩыџьа абахә иаавҵит. Урҭ Харзаман
идырт – Алгьерии Мытеи ракәын. Даргьы дгәарымҭакәа
иҟам, иара ишҟа рҿаархеит.

156 ~

~ Иалкаау

– Уара, аҽнышьыбжьон ҳзықәгылоу адгьыл ҳаҵа­
ԥыжә­жәарц иақәышәкыма? – даамаԥхашьашәа алаф
ԥшра аҭаны даацәажәеит уи. Ишәымуазаап, џьым, ишәы­
муҵәҟьозаап!
– Башаӡа гәыбӷан ҳауҭоит, Харзаман, – ажәала дааи­
ԥыҩлеит Мыта. Абан, ашьаҟа ацаха ҟаԥшь ахакнаҳаны
амҩахәасҭа иахьангылоу! Уи аныҟәаҩ ианаҳәоит иаԥхьаҟа
ашәарҭа шыҟоу.
– Иаба, уара? – иааџьеишьеит Харзаман. – Уи сара
зынӡаскгьы исымбаӡеит, насгьы шәара шәдыргақәа сара
моу... Сара моу, иара шәаргьы ишәцәеилаҩашьоит ҳәа
сыҟоуп. Избан уара, аԥштәы ҟаԥшь сара сзацәшәара?
Ис­зеилкаауам. Ҳара ҳусҳәарҭа есныҳәа абираҟ каԥшь
шәыршәыруа иахакнарҳауеит, ыы, уи ҳаладыршәарц аума
изыҟарҵо? Еиҳагьы ҳгәырӷьара алаадырԥшырц ами?!
– Уи аныҳәақәа раан ауп, – Харзаман ииҳәаз хсырбгалоит ҳәа даҿын Мыта, аха дшақәымгәыӷӡоз имариаӡаз
зҵаарашәа дызхәаԥшуаз, ауадаҩра дҭанаргылеит. – Аусураан иаанаго зынӡа аҽакуп...
– Изакәызеи уара исоуҳәо? Аныҳәақәа раан ҳала­
шәыжьжьо, аусураан ҳалашәыршәо... Ишԥеилкаатәу? –
шьҭахьҟа деиҭаҵуамызт Харзаман.
Абар ассир! Мыта ибз наихәлашәеит.
Закә хырхарҭа уадаҩузеи ишьҭнахыз лафла зхы ркыз
азҵаара хәыҷы!
Мыта абас еиԥш иқәҵәиаап ҳәа игәы иаанагомызт
уажәы Харзамани иареи злацәажәоз аус.
Алгьери урҭ реимак зынӡаскгьы иҽалаимырхәӡеит
аха еиҳа-еиҳа ишьҭыҵуа ианалага, шаҳаҭҩык иаҳасабала
акәзаргьы, дахьаниаз иҭахымхеит.
– Шәара сшәыршәарц иақәышәкын, аха сшәыз­
мыршәеит, – урҭ арԥарацәа еиҵаӷәӷәа-еиҵаӷәӷәа иаа­ҟаз­
ҵаз аҭагылазаашьа иара иалимгар ада ԥсыхәа шы­ҟамыз
гәаҭаны, даахыхәмарт Харзаман. – Азнык азы ҳшәыр­
шәазаргьы амҩа ҳзыҟашәҵеит. Уи ауп аус злоу.
Дырҩегьых Харзаман ԥсеивгарак риҭеит урҭ.

Иван Ҭар б а

~

~ 157

– Ҳфермақәа ирывганы амҩа хажәгалоит, – ицәажәара
ахигеит уи иаарыбжьасыз аԥшаӷьыра зынӡа иаақәикырц.
– Иабанӡажәгои иара абрахь, ихагало, еиҭахагало?
– Иахьынӡазцо, – Мытагьы ажәаԥшааразы иџьыба
дҭам­лаӡеит.
– Усгьы?
– Хараӡа.
– Нхыҵи-аахыҵи еимажәдарц...
– Иаҭаххар, аха уи макьаназы ҳаԥхьа уснагӡатәны
иқәгылам. Уажәазтәи ҳус усҟак аҵанакуам.
– Нас ариаҟараҵәҟьа ихагаланы иазыжәуазеи?
– Абна ус аиҵыхразы.
– Ахшьааразы.
– Аингаларазы, арыцқьаразы.
– Абна иахьа уажәраанӡа иара аҽарыцқьон, уажәы иаҳа
изшәарҭахазеи?
– Ус аҭахуп.
Алгьери уаҳа иҽаарыламгалаӡакәа, дшыццакуаз нара­
ҳәаны, днарԥырҵит.
Мытеи Харзамани анеизынха излацәажәозгьы иаа­
ҟәыҵт.
Шахаҭ дахьамамыз акәызшәа иара уа иааҿахҵәеит.
– Дад, Мыта, – аамҭа ирхьшәашәар иҭахымызт Харзаман, – усгьы абри амҩа шәалгар нас шәабацои?
– Аҽаџьара.
– Хыла иаба?
– Иахьҳақәшәо.
– Усгьы?
– Амҩа ахьыҟаҵатәхо.
– Ҳара ҳқыҭа иазааигәахома?
– Уи аҳәара уадаҩуп. Шәахыццакуама ҳцара?
– Мап, џьушьҭ, аха шәара шәыццакны излаҟашәҵо
ала...
– Иласхозар акәхап.
– Абри афымца станциа аргылара ианалгалакь,
нас?.. Насс... Алгьери дабацои? – Мыта азнык азы дааҭ­

158 ~

~ Иалкаау

гылан дазхәыцт уи азҵаара иаҵанакуаз, иара итәала
ианеили­каагьы иҽизнымкылакәа, дмақаруазшәа маҷк
иааицәымчханы иажәа Харзаман иаԥхьа ҵәымыӷҵас
ины­­ҵаирҟацеит:
– Игәҭакы намыгӡакәа џьаргьы дцаӡом. Џьарамзар
џьаргьы!
– Астанциа аргылара ианалгалакьу?
– Уаанӡагьы, уи ашьҭахьгьы.
– Уи шԥа? – иаразнак Харзаман игәҽанызаара аҭра
иааҭнарҟьеит уи иҟаиҵаз аҭак.
– Ус аламала инижьырц игәы иҭам шәқыҭа Алгьери.
– Астанциа аргылара ианалгалакгьу?
– Уаанӡагьы, уи ашьҭахьгьы.
– Исзеилкаауам.
– Уи ақыҭа аҟәырҷаха имамкәаҵәҟьа дцарым.... сара
излаздыруала...
– Закә ҟәырҷахоузеи уи? – иара изгәамҭаӡакәа иҭыԥ
даақәҟьеит Харзаман.
– Напызаҵә дцом!
– Изакәызеи уара ииго? – Харзаман аҽыхтра даҿын.
– Иигараны иҟоузеи?
– Уи иара идыруазар акәхап, – иҽааиҭамкӡакәа, ибжьгьы аамԥсахӡакәа, иҭынчрала аҭаҳмада иеиҵаҵара даҿын
Мыта.
– Уара, иаргьы уаргьы ҳахшәырҵәарц аума арахь
шәзааз? – деицрашәеит Харзаман.
– Шәызхҳарҵәозеи? Ҳаилахәылахарц... Зынӡа ҳаила­
ҵәарц... Ҳаиуацәахарц, ҳаиҭынхацәахарц...
Аҭаҳмада зынӡа даашьақәҟьаӡеит:
«Закәызеи иаҳауа! Мап, башаӡа амшын цәқәырԥақәа
шьҭууаа иааиуа сырҿагыланы иааныскылоит ҳәа даҿуп,
иара. Арҭ иҟарҵогьы, ируагьы иахәода?! Дыԥхамшьаӡакәа
диҿаӷьаӷьаны еиҳәақәо закәызеи?! Ҭаҳмадак дӡышӡа
диҿагыланы. Иабацеи иара абри дара Харзаманраа аныҷ­
кәынцәаз иныҟәыргоз аҽынкылара? Уажәы зегьы еиҟа­
рауаахеит».

Иван Ҭар б а

~

~ 159

– Ҳаиӷацәамхааит, ҳаиуацәахаратәы сыздыруам аха,
– мчыла иҿиршәеит урҭ ажәақәа Харзаман.
– Амалахазгьы! Аиуара бзиаӡаҵәҟьа, аиуара гәакьа­
ҵәҟьа ҳабжьалароуп.
Харзаман еиҳагьы дшит:
– Ижәуазеи, уара? Ишәмуӡеитеи! Сара сшәуахарц зын­
ӡа исҭахӡамзар? Шәсыдызцалазеи? Ҳаиуацәамхар ҟалом
ҳәа сгылоушәа!..
– Уаҳа ԥсыхәа амамкәа иҟалар?
– Ишԥа, уара? Мчылоу?
– Избан, иара ахала?
– Ус ҟалашьас иамоузеи?
– Убас иҟалоит. Аҽакала акәымкәа.
– Иаҳҳәап, сара исҭахымзар?
– Ҳара иаҳҭахызар?
– Шәара шәызусҭцәада?
Мыта зынӡаскгьы дацрамлаӡакәа, ибжьы иҵегьгьы
еи­ҵатәны, сзашьҭоузеи ҳәа мацара далацәажәозшәа ина­
иаҭеикит:
– Иаҳҳәап, сара? Ных, џьушьҭ, сара изуазеи!.. Зынӡа
даҽаӡәы, уажәазы ара иҟам даҽаӡәы.
– Дызусҭзаалакгьы, исҭахымзар... Дсыдызцалазеи, уа­
ра? Афы дкыднаҟьома?..
Мыта даақәҵәиаан аҵәаҳә еиԥш аҭаҳмада днеиҿаԥеит
еиҭах:
– Мшәан, абри Амра дзыниаз ҳәа ирҳәо ҟалаҵәҟьоу, ус
баша абызҳәацәа ажәабжьны игәарарҵоу?
Харзаман убысҟан ауп дзықәгылаз адгьыл зынӡа иҵаб­
ганы аҿанынанаха:
«Дзыниазеи, мшәан?! Амра рыцҳа лыбла ааԥшыр рымуазаап. Ирымуҵәҟьозаап! Ари аҩыза уаҩы ибахьоума?
Имала иҽишьуа аҟынӡа днаргозаап аҭаҳмада! Харзаман
иаасҭа ӡакы иҟам арԥыс дыԥхамшьаӡакәа изакәқәоузеи
дызиазҵаауа? Дызлаԥшықәырҵазеи зегьы абас иара иԥа
иԥҳа? Уи лыда аҳәсахәыҷқәа рқыҭаҿы инҵәазшәа?»
– Уара ишԥауаҳаи, ҵаара ԥхашьарам?

160 ~

~ Иалкаау

Мыта убасҟан дааԥхашьеит, азҵаарагьы ҟасымҵан­даз
ҳәа игәы иаанаго аҟынӡа дааиҵанарӷәӷәеит:
– Сароу? Сара ишсаҳаз... сара...
– Аиеи, уара ишуаҳаз?
– Сара мбатәыкгьы смаҳаӡеит. Лгәы ндырхан рҳәеит.
Харзаман иҽизнымкыло ажәылара далагеит, Мыта
еиҳа-еиҳа шьҭахьла аиҭаҵра даҿын:
– Ишԥа зырҳәеи?
– Ус баша маҷк лгәы ндырхеит рҳәеит...
– Дызусҭда? Ианба? Ишԥа?
– Аиаша еилкааҵәҟьа сыздыруам...
– Уара, ишәзымдыруазар шәыбз аҭра иааҭашәкындаз,
џьымраа! – Харзаман иаԥхьа иқызқызуа ауаа гыланы
дна­рықәымқарызшәа, Мыта днеиԥырҟьан иҿынеихеит...
Мыта ажәак иҿымшәо дахьгылаз даанхеит.
Харзаман иблақәа амца ацԥхь рыҵыдды амҩан дахьцоз рқыҭа аҩыҵа ацәа хаа ахыҵны, амамиқәара ахашьшьы, иԥсыԥ лагаҩагара ицәуадаҩны, илаԥш иааҵашәо зегьы абыржәымзар-абыржәы иаԥхьа инеилаҳан ицарашәа
ибон.
Иара ихы-иҿы еилгаҳа иқьгҭа алакҭагьы еилгамызт
– ус ибон, иблақәа рҿы ишааиуаз ауп иқыҭагьы цәаҩас
ишьҭнахыз! Убысҟан ишибозҵәҟьа ибозар иқыҭа, иахьа
уажәраанӡа наҟ икажьны ихахьынахоз егьарааны дцахьазаарын.
Иабацеи уи ахаҿы иқәымҵӡоз алахҿыхра, есымшааира
ҿыцк-ҿыцк цәырго зҽаазыртуа, уи аԥшӡара? Ашәаԥыџьаԥ
рызхара изгәыдибамкылацызшәа абар-абар, инеилаҵәа
ицап ҳәа уаҩы изигәахәуазгьы, инхынаа-хынаауазгьы
ԥсы рхаӡамкәа, игандалеи-гандалеиуа, ахәхәа иҿырҳасуа
ишԥеилагылоу?
Иабабжьаӡи дхәыҷаахыс икәа иҭахәмаруа, егьа мҩа­
хара имазаргьы дласкәантраӡа, дышьҭԥааны дызгоз, ихыигәы цқьакәакәараӡа иҟазҵоз иқыҭа ҳауа зҩыда?
Аԥсыԥлагаҩагара зилымшозеи? Имч зегьы имыкә­
кәааны изгазеи?

Иван Ҭар б а

~

~ 161

Дцон уи иара ихәыцра аҟара имҩагьы харазшәа иԥ­
хьаӡаны, игәы ихазыршҭуаны иҟаз иус заҵәык аҟынӡа
сзынаӡандаз ҳәа дыццакны...
Сара инарҵаулаӡаны санхәыц – зынӡа схы сазгәааит!
Дызусҭзаалакь аӡәы вба сызиҭаӡом – схада! Аҿаҳа иеиԥш
адәы сықәуп, сус еилгарак амаӡамкәан.
Иҟалаша ҟалаанӡа ҳәа ҩаԥхьа сыԥшума? Дасу русқәа
дара ишырҭаху иҟарҵаанӡа ҳәа?
Зегьы ақәԥара иаҿуп, дасу дара ртәала, ишрыманшәалоу.
Саргьы санзымықәԥа, шьҭак, излазбо ала, иқәԥо ршьапы
снаҵаҟьыцны сцоит. Смахәарқәа ԥхьасырҵәар иаамҭоуп.
Сымҩа иаԥгылоу, зегь раԥхьаӡагьы иаԥгылоу Алгьери
иоуп. Нас, иахьа уажәраанӡагьы сзыԥшузеи? Иара иҟ­ны
ус сымаӡамшәа ауп сшаауа. Сҽааилазгалап ҳәагьы сҽа­
зысымкит – знызаҵәыкгьы!
Сгәы иааҭашәеит – иагьысыӡбеит: дахьыҟазаалакгьы
дсыԥшаароуп, уаҵәы, уаҵәашьҭахь ҳәа инахга-аахго
акәым­кәа, абыржәыҵәҟьа, иара абыржәыҵәҟьа! Зынӡагьы
иах­мырԥакәа!
Сшаҟьшаҟьо ақыҭа саалагьежьт, еиҳаракгьы иара дҟа­
лап ахьысгәуахәаз аҳабла хәыц-хәыц еимыздеит.
Дсымбеит.
Иҩыза Мыта ишҟа дхалазар сҳәан – уахь икыд­сыр­
шәлеит.
Сгәы самжьеит. Сышнеиуаз снеихьыԥшит. Дыццакыццакуа аҩада дхаланы днеиуан.
Саргьы иаасырццакӡеит – абыржәы снеихьӡаны, иахьа уажәраанӡа сцәа иалагӡаны исыман сааиуаз сычҳара
зегьы аасыцырхырааны, схы днакәыхшаны ахшьыра
дҭасҵарц сҭахын... ибаҩқәа уаҩы изымыҟәшәо...
Сыгәҭакы анагӡара самраӡакәа, сыԥсы саԥыҩны аҿы­
нанахеит – иазымычҳаит.
– Алгьери! Уа, Алгьери!
Уи сыбжьы шиаҳаз еиԥш даагылт.
Сара сныҟәашәа изакәызаалакь акала иааиҵанам­
тәит – дааиҩысҵәарашәа снеиуан.

162 ~

~ Иалкаау

Уи снеишьа изымбатәбараха дааԥшуан, иҟалаз изымдыруа, аха нас сҿыԥшылара ицәымӷхазар акәхап,
дҵааит:
– Сӡырҩуеит.
Сара уаҳа хынкылашьа сымаӡамкәа снеидыххылт.
Сыблақәа ҭыҵны ицон, амцабз рхыддуа, сыԥсыԥ сыхә­
ламӡо, дылбааздарашәа, ихы инаркны ишьапаҟынӡа дааимыздеит:
– Угәы иҭоузеи?
Сызҵаара зынӡак акгьы ианамҳәаӡеит уи.
Ҿимҭит.
– Угәы иҭоузеи, сҳәеит.
– Сароу? – уи азҵаара, иара иакәымкәа, аҽаӡәы изкыз­
шәа иџьеишьеит Алгьери.
– Ааи, уара ухаҭаҵәҟьа!
– Акымзаракгьы.
– Иазхоуп шьҭа! Угәы иҭоузеи сҳәеит, Алгьери?
– Исзеилкаауам, Алоу? Иҟалазеи?
– Ибзиаӡаны еилукаауеит, уҽумырбзамыҟәын. Ҳаи­
либакақәар еиҳа еиӷьуп.
– Усгьы...
– Алгьери сымҩа уаԥырҵ!
– Амҩа бзиа! – дзынгылаз амҩахәасҭа ааҭарцәны,
дным­ҩахыҵны даагылт.
– Иазхоуп, Алгьери, ахәмарра!
– Иаахҵәаны иуҳәар ҟамлари, Алоу?
– Ихаҳҵәап ожәшьҭа, гоугоу иҳаҵакны иааго аус!
Иаамҭоуп!
Алгьери рыцҳарак иблақәа ирыхӡамкәа, дзыниаз изымдыруа дсыхәаԥшуан, аха сара, ажьа шаҟа итәаз аҟара
иҩт ҳәа, знык санышьҭнаԥаа ҽынкылашьа смоуит.
Иара, дырҩегьых изакәызаалакь акы ицәа иаламшәаӡо
дҵаауан:
– Алоу, иҟалазеи, узыниазеи?
Убысҟан сытҟәацӡеит – уи ихымҩаԥгашьа сара стәала
еилыскааит – сатәамбакәа, ҽыргаӡа ҟаҵаны цәала дса­
цәажәоит.

Иван Ҭар б а

~

~ 163

– Сымҩа уаԥырҵуоу, мамзар ушысԥырагылац усԥы­
рагылазарц уҭаху?
– Умҩа ҭбааӡа иаартуп.
– Уи акәым! – арҵәаа ааҭсыргеит. Сара схаҭа схы џьас­
шьартә ауп сыбжьы шгаз.
Уи сара исыбжьӡамызт. Мап, мап, уи абжьы сара
истәӡамызт! Иабантәиаанагеи уеизгьы-уеизгьы убысҟан,
убри аминуҭ азы? Уаанӡа иара саргьы исзымдырӡо
сыҩнуҵҟа иҵәахызма? Аџьашьахә!
– Нас, закәызеи уара, Алоу?
– Закәу уасҳәап, џьым, – сара стәала сагьааизыҵҟьеит
ҳәа сыҟоуп уи, – Амра улԥырҵ! Амреи сареи ҳамҩа
уаԥырҵ!
– Ишԥа-а? – убасҟан сыбла ишабоз, иара убри амину­
ҭазы дааицрашәеит Алгьери. Зынӡа иҽааиҭеикит ишәагаа
уажәраанӡа иахьынӡанаӡоз аҵкысгьы еиҳахазшәа иҽы­
неиҵихит, ихәамц иалачаԥазшәа иҟаз ихгьы, ацәа иа­
наалҵлакь зымҵәыжәҩа зхы авҵызхыз арбаӷь еиԥш,
иҩыҳареикит:
– Амра илуазеи? Уаргьы улызцәырҵма уажәы? Уара
уакәын иагыз!
– Аҽы иаҳәаша акәадыр иаҳәон ҳәа, – схы агәра
гаӡаны сааиҿаххит уи. – Сара сакәым, аха уара усс иумоузеи Амра лҿы? Сара сакәым, аха уара!..
– Иазхаҵәҟьоуп уажәшьҭа! – дышьҭууа (иара ихаҭа
иакәым, ицәажәашьала) иҿааихеит Алгьери. – Уаҳа убжьы сумырҳан! Алдыз дазымхо, уара уазымхо – исылоу
ԥышәшәарц шәаҿума? Шәысҟәаҵындаз! Шәысҟәаҵындаз
акәымзар... ахаҳә уршыргьы иԥжәоит...
– Сымҩа уаԥырҵ, убри ауп сара издыруа, – сажәақәа
маҷк рҽаадырԥсыҽызшәа ҟарҵеит усҟан азы! – Шәыс­
ҟәаҵ!
– Усгьы еилыскаарц сҭахын, абри уара узықәгәыӷуа иумоу? – иааџьеишьеит Алгьери иҽааиқәкшәа.
– Сара Амра лҿы аус сымоуп, – аԥсҭазаараҿы зынӡаск
иҟаӡамыз, аха сара иахьагьы-уахагьы сгәы иҭаз, иҟаларц
сзызхьуаз, машәыршақә иаасҿашәеит.

164 ~

~ Иалкаау

– Уароу! – аҟырҟырҳәа дааччеит уи. Иҽизнымкыло,
зынӡаск иҽизааиқәымкӡо, ибжьы хҵаӡаны, икьатеиах
ԥҵәо, еиужьӡаны аҟәараҟәара деиҵасуа аччара даҿын. –
Уароу? Уароу? Уара? Ҳа-ҳа! Ҳа!
– Ааи, сара! – самаԥхашьаны саргьы уи икьатеиԥҵәара
иналасыршәуан: – Ааи, сара!..
– Уароу? Абри уароу? – Ҩаԥхьа иҽизнымкыло дыччон
уи, ибжьы еиҳа-еиҳа ацәанырра ӷәӷәа иарҵысыз амақарра
агәылҵәыруа.
– Ааи, сара. Абри сара иубо!
– Усҭыҳә! Уаҳа иажәоуп ҳәа исумырҳан!
– Уара уаԥырҵ сымҩа, уара! – схы рацәак агәра сзымго
саналанагала, самаԥхашьаны мацара ахаха-чахара саҿын
саргьы.
– Амра уара ажәа улҭахьаҵәҟьазар – сара сҟынтә умҩа
аартуп, ус акәымкәа, амц уҳәозар... – Аҵыхәтәантәи иажәа
иашьҭаххны зҿаазхашаз ажәақәа, арахь, иҿы иҭмыжькәа,
наҟ илбааидеит, усҟан азы ичҳаны, сара машәыршақә
исыҿҟьаны иасҳәаз ахыҭхәаа шылбааидаз еиԥш. Нас уаҳа
дагьаанымгылаӡакәа, дынсыдҟьаны иҿынеихеит.
Исмпыҵҟьеит, аха исымпыҵҟьазеи! Ишәаны ихысыз еиԥш, сабџьар ҭҟьеит, иҭҟьеит, аха ианаамҭаӡамыз,
хықәкырак амаӡамкәа – аҭацәыра иналаӡ ицеит.
Закә ламысдароузеи иҟасҵаз?! Алгьери дызласыршыз
ала, Амра дылмазҵаакәа ҟалаӡом, нас? Нас лара лҟынтә
иаҳараны иҟоузеи – исҳәаз амц ҿаҿаӡа уа иааԥшышт. Алгьери игәы иаанагашт Амра аиаша иамҳәакәа илыҵалкит
ҳәа, аха Амра сара исҳәаз дышԥахәаԥшри?
Иҩагылалакь зегьы лара ҳлаӷацәоушәа ҳашԥалыз­
кашәеи?.. Саргьы ус санлызныҟәа, зынӡа адунеи лгәы
ахшәар ҟалап!..
Алгьери иаԥызгароуп! Иара иаԥхьа Амра дахьыҟазаа­
лакгьы дыԥшааны иласҳәароуп.
Иласҳәозеи? Ламысдарыла амц шысҳәаз?
Уи уажәшьҭа ларгьы саргьы ҳааидгыланы имцуп,
ихаум­ҵан ҳәа Алгьери ҳаиҿагыларгьы ихеиҵару?

Иван Ҭар б а

~

~ 165

Иаҳҳәап, изхеиҵарызеи? Акы ыҟаӡаҵәҟьамкәа сара уи
зхысҳәаарыз?
Сыбз сафозма?
Ауаҩы иҟаиҵаша ҟаиҵанӡа шаҟантә ишәар, изар ахә­
ҭоузеи! Аӡәы игәы дасыргап сымҩа данысцап сҳәан, аа,
иахькылызгаз!
Амра рыцҳа!
Сшьапкәа саамҵарсны идәықәлеит.
Сышиашаз Амра лышҟа сдәықәлеит.
Сшақәымгәыӷуаз аҟара сманшәалахеит. Амра лыԥ­
шаара рацәакгьы исықәымшәеит – сахьналбааз дызбеит.
Дара рашҭа амҩа агәылсны ианца нахыс, ирыцә­тәым­
хазшәа инхаз рӡыхь дхықәтәалан.
Аӡыхь дхықәтәалан, алабыҵәқәа ԥыҵәҵәаны иара
аӡыхь ахьҭаҽҽоз иӡааԥсало... Дааҟәымҵӡакәа убри да­
ҿын, лыкәша-мыкәша, изакәызаалак акгьы лыхшыҩ азы­
мышьҭӡо – лоуразоуроу зегьы хәыцрак лҽаҭаны, усҟан
азы адунеи зегьы лҽалыхәдааны...
Снеины сналыдгылт, аха сгәалымҭаӡеит. Зынӡа сыл­
зааигәаӡаны сгылт...
Мап, сылбаӡом! Саннеиуаз сшьапышьҭыбжьгы! лмаҳаит.
Саргьы ҿымҭӡо сылхагылоуп. Аҿеихыхшьа сақәымшәо
сгылоуп, уеизгьы-уеизгьы лара сгәаҭаны, дысхаҵгыланы
аԥсшәа салҳәарц лыхәҭазшәа. Садхьымӡӷкыла-ыԥх­шьа­
шәа ус сгылоуп, лара дызҿыз даҿуп уаҳа дааҟәым­ҵӡакәа...
Саанаԥшааԥшит, аха ааигәа-сигәа аӡәгьы дызбом!
Еиԥхьбароуп.
Снапқәа лыблақәа иаарԥыраҳаны ихызҩеит. Зынӡа
ихәыцны исымаӡамызт – иаалырҟьаны, схы ишҭамыз,
сгәы ишҭамыз ауп ус шыҟасҵаз.
Снапқәеи сыхшыҩи изаҟаразаалакь акала еимада­
ӡамызшәа ауп ишсыхьыз, дара рхала, сара зынӡа исзым­
хәыцӡо лыблақәа аахырҩеит.
– Уарбан? – иаразнак лыбжьы геит Амра.
Сара ҿысымҭӡеит. Иара уа лааигәа сара сцәаара зынӡа
иҟаӡамызшәа сыԥсы зӡеит, амала, снапқәа иҵагьгьы лыб­

166 ~

~ Иалкаау

лақәа инарыдыӷәӷәалеит, саргьы уа сыҵахырҩарц рҭа­
хызшәа.
– Уарбан сымҳәеи? – лыбжьы аалрымчит аԥҳәызба. –
Иҳәа уарбану? Зегь дара роуп уеилыскаауеит!
Сызҿымҭит. Бжьыла сыҽсызцәырымгеит. Снапқәа
еиҳа-еиҳа илыдырӷәӷәало, лхы лыхьуа аҟынӡа даннарга,
иаалыҵаххит:
– Соушьҭ сымҳәеи! Соушьҭ абыржәыҵәҟьа!
Сара сҟынтә аҭак лмаҳаит.
Иара убри аминуҭ азы акгьы дакӡамызшәа, даасыҵа­
ҵәины, аԥсыӡ еиԥш, днасымпыҵҵәырны дҩаҵҟьеит...
Сыгәҭаҵәҟьа снеихҵәа сылгарашәа, лыблақәа шаҟь­
шаҟьо даасҿаԥшит, аха уи али-ԥси рыбжьара, еимҟьарак
иаҵанакуаз аамҭазы акәхеит, уи аҩыза аҿыԥшылара
агәаҭахеи агәынкылареи ҽеила исаӡаанӡа, лара иаразнак дааихашеишеин, уи наҟ инаҵарӡны, лгәырӷьарабжьы
иаалҩит:
– Алоу! Алоу, зынӡа сшақәымгәыӷӡоз исзуузеи?! Сыԥ­
хыӡгьы ишаламшәоз...
Урҭ ажәақәа ирыҵаркуаз сара иаразнакгьы исзеилымкааит. Аха ак усгьы иҩашьомызт: Амра, уеизгьы-уеизгьы
лгәы нханы дцәажәомызт. Уи аргамаду избон.
Сара убысҟан зынӡа сыԥхашьеит. Сегьҟаԥшьхеит ҳәа
сыҟоуп. Сара уи абазбоз, аха хымԥада сҟаԥшьхеит, схысҿы абылра иаҿын, соуразоуроу ашоура сҭанаршәит.
Уабаҟаз, Алоу? Иҵуазеи ҳаибамбеижьҭеи?
Уи лызҵаара ҽԥныҳәа аламызт, гәҷыдарак лыманы
иаанырԥшуа иҟамызт. Уи лажәақәа азҵаара ԥшра рыманы акәымзар, иргәылаз ацәанырра еиҳагьы иҟәандазшәа,
дзыргәырӷьоз акакәушәа сааимнадеит ҵабыргны, лыб­
лақәа агәырӷьара рхыԥрааны ицон, сара сахьырбаз мацара
еигәырӷьазшәа акәын даргьы џьоуџьоууа ишеикәаԥхоз...
– Ара сыҟами, – сҳәеит саргьы лызҵаара аҭакс, уа
сшы­ҟаз лымбозшәа.
– Уаатәа!
Лара дахьынатәаз иацәыхарамкәа саргьы сҭыԥ ааныскылт.

Иван Ҭар б а

~

~ 167

Уажәраанӡа сара уа снеиаанӡа лыгәҭыхақәа, лхәыц­
рақәа залҳәоз уаҩы длымамкәа, азаҵәра дахаанханы
дахь­тәаз лгәы ԥнаҵәахьазшәа, иаразнак ацәажәара аах­
лыртлеит. Сара схшыҩ зегьы шазысышьҭуаз агәра гаӡа­
ны, зыӡырҩык иаҳасабала санлымԥыхьашәа, аҷҷаҳәа
ацәажәара далагеит.
Ацәажәара хлыртлеит, аха ишԥа – аламала акәымкәа,
ихҵаӡаны, сара уи сҭахызу исҭахымзу зынӡаскгьы агәхьаа
мкӡакәа...
Сара уи еиҳагьы исзыманшәалахеит.
«Аҽыҵга – ԥсыршьагоуп» ҳәа схы сақәиҭтәны уаҳа
зҵаара сымҭаӡакәан, лара ацәажәара даналага, уи аҭагы­
лазаашьа маншәала сыҽнасҭеит.
Дызлацәажәоз, Амра?
Поетк дтәаны уи дылзыӡырҩуазар шаҟа жәеинраала
цаҳә-цаҳәа, шаҟа жәеинраала лых-ҿых рылихрыз! Апоет
иакәым, сара, арахә рҳақьымгьы, Амра лажәақәа ирылаз
апоезиа ҩашьара амамкәа игәасҭеит.
Сара уи лцәажәара зынӡа саҿамгылаӡеит. Сҽагьа­зы­
сымкӡеит. Аҽеизгахагьы смоуӡакәа аԥҳәызба лцәаҩа хаара
згәылыхәхәоз ацәажәара иаразнак саагәыҵа­наҳә­ҳәеит.
Ацәа хаара узаиааиуама? Унҭаҳәахаа уамгои!
Убас ауп саргьы ишсыхьыз.
Гәеиҵахарак лцәажәара ианыԥшуамызт уи аԥҳәызба,
аԥсҭазара аҵаулара, уи аҵанӡа днаӡаны, иаарԥшны ларгьы илбо, саргьы избо аҟынӡа даанымгыларашәа акәын
дхагаланы дшамаз...
Сара, зны-зынла саалшәашәа, џьарак-ҩыџьара са­
жәа ныбжьасыршәып, сыԥсы шҭоу лсырдырп ҳәа сҽа­на­
зыс­клакгьы, лара ус шысыӡбыз лцәа иаалашәаны, лыбла шеишеиқәа аасҿарҷҷаны, аҿеихыхра самраӡакәа, урҭ
лыбла шеишеиқәа снрыҵаакәкәала срыманы ицон…
Убас мацара сзылуан сгәы ианааҭасклакь есқьынгьы… Ак
ласҳәарц сгәы ианааҭасклакь...
Аха ас ианбанӡа?
Схы сазгәааӡеит. Аҵыхәтәанӡа изулакь сҽааизганы
сыгәҭакы насыгӡап, сҿахәы ласҳәап ҳәа сҽаназыск, лар-

168 ~

~ Иалкаау

гьы зынӡа даақәҵәины, сԥах сызлаҿалҳәашаз амҩа дықә­
леит – лгәы ҭԥраауа, дзырцәажәоз, дзыргәырӷьоз, уи
мзызс иаҵаз иааизыркәкәаны исалҳәарц лыҽшазылкуаз
гәасҭеит.
Аха избан? Уи сара исаҳандаз ҳәа аума лара лҿы сызнеиз? Изылҳәозеи сара сҿы? Ма, сара шаҳаҭс сзыҟалҵозеи?
Исҭахым!
Илымҳәааит!
Исабымҳәар ҟалом ҳәа слыдгылоушәа?
Исҭахым!
Мап, исҭахыҵәҟьам!
Аха сара исҭахым ҳәа даангылома, лцәанырра, дыр­
гәаҭеиуа дызмоу лцәанырра дхагалаӡаны дамоуп, лара
лзы, зегьы рзы, иара илзыӡырҩуа итәоу саргьы сналаҵаны,
уаҳа ҳзызхәыцша уск адунеи аҿы ишыҟам аргамаду агәра
ганы!
Сара сажәа анлыцраслакь, амца уанаҭәҳәалакь амцабз
еибакны аԥырқьҳәа ишҩаҵҟьо еиԥш, еиҳагьы дацраланы
ацәажәара далагон...
Уаҳагьы сылмыхәеит.
Уаҳа умԥсит! Акы аҳәаха сазраӡада! Иуххәыцуа да­
баҟоу?
Амра лара иаамҭашәа ианылыԥхьаӡа, сара уа сыҟазаара
зынӡа акымзарак аҵанамкӡо, дааҭгылан днасҿаԥшит:
– Алоу, ҩызара сызныҟәугароуп уара. Сынасыԥ мҩа
сахьықәло ҩызас усҭахуп.
– Ыы? – сҳәеит уи аҭакс, сыбз аҟәаҟәа ԥҵәаны.
– Иаарласны амҩа сықәлараны сыҟоуп, Алоу, усҩыза­
хароуп!
Аҵааршәыра сагәыларчаԥазшәа соуразоуроу сааи­
лахь­шәашәеит.
Иласҳәозеи аҭакс?
Ҳы! Амра аҽаӡәы диццоит, сара... сара ҭацаҩызас
сҟа­лароуп... Насгьы дызусҭада дзыццо? Алгьери, сара
дсыз­ҳәаны дтәоуп ҳәа исмырцәажәоз Алгьери иакәхап,
ҳәарада! Аԥсра, аиҭаԥсра.

Иван Ҭар б а

~

~ 169

Нас, ҿахәыс исҳәараны иҟоузеи шьҭа сара?..
Сзаауаз сара абрахь, Амзаҿаҟа? Аа? Сзаауаз?..

20
Зынӡаскгьы имшацызт Харзаман иашҭа данааҭалаз.
Ауха зынӡа лацәааихьшьы изыҟамҵеит, нас даагылан
дгәеигәеиуа адәы дықәын.
Амашьынақәа аҩада ахалара иалагаанӡа, аӡә дихҭыгә­
лаанӡа, иашҭа дҭыҵны, аҳәаа нырцә иадԥҟаланы ин­
хазшәа ииԥхьаӡоз адгьыл ахы инаркны аҵыхәанӡа еимидеит, еиҭеимидеит, изхара «еиԥхьышьшьааны», дара
ирыбжьаз амҩа аахҵәаны, иара иҭыӡҭыԥ иазынхаз ашҭа
дааҭалт.
Ақыҭа еиҳабыра ракәзааит, аколнхара анапхгара ракә­
зааит, – дызусҭзаалакь, амҩа хагалара иахҟьаны наҟ инхаз адгьыл Харзаман иумхуп ҳәа аӡәгьы неимҳәаӡеит,
амала, иара «ижьы иаҟәыхны» икаршәыз ак еиԥш акәын
дшахәаԥшуаз. Аҽаганкахьала, ауаа ахьахәаԥшуала – иара
ишитәыц итәуп, уимоу, иҭабуп рҳәааит амҩа агәылганы
агара азин ахьриҭаз!
Иара иакәзаргьы исымышәхыма ҳәа дҵааӡом, амҩа
нымҩахыҵ инхазаргьы, илаԥш иҵижьуам – днеиааиуа
дықәуп, аҩны даныҟоу инеимда-ааимданы даауеит.
Убас ҟаиҵеит убри аҽынгьы.
Ашҭаҵәҟьа данааҭала иааицәымыӷхеит – егьа умҳәан
акылҳара хәыҷы дкылахазшәа ицәыҭшәарахеит.
Дааҭглан, днаԥшы-ааԥшны, иашҭа ибла нахыга-аахыго
наҟ, амҩа нырцә инхаз адгьыл ашҟа аԥшра далагеит.
Даагьежьны аҩныҟа иҿааихеит, дцәыҵақәыԥсычҳауа.
Икәалкьыԥо, ажәтәах ылыҩрны, еиџьыԥ-еиџьыԥуа Былгьа Харзаман ишҟа иааиуан.
Ианиба – даангыланы ахәаԥшра далагеит. Игәы иаа­
рыцҳанашьеит. Иааины аҿы еилымго, абжьы азҭымго,
ихәиҵәиуа, аҽихьшьра иалагеит. Уик – хәыцра гәкаҳарас
иҟоу зегьы изнарҵысуан.

170 ~

~ Иалкаау

«Алажә, ақьаԥҭа иахаанхаз алажә шырҳәо еиԥш иҟалеит
Былгьа рыцҳа, – ахәыцра даҿын Харзаман. – Сара сеиԥш
азыбжак амҩырны, аԥсы егьымцо, егьымаауа, иччархәха
адәы иқәхеит. Ҳашԥеиԥшу лахьынҵала. Иаргьы ахала,
ҩыза дамамкәа, ԥыза дамамкәа абри ашҭа иқәуп – зегьы
навс-аавсуа, ак агәы иалоума, акыр ахьуама ҳәа аӡәгьы
агәхьаа имкӡо. Уигьы, са сеиԥш, абри ашҭа азкажьуам,
аԥсы ныҭшәаанӡа игииуа абра иқәзароуп.
Егьырҭ?
Егьырҭ зегьы абнаҟа рҿы хоуп. Зны-зынла, абри ҳашҭа
иаақәубо урҭ рыгагақәа роуп акәымзар, рхаҭақәа наҟ,
зынӡа аҽаџьара иҟоуп.
Сара сеиԥш Былгьа рыцҳа аӷыӷбжьгьы абри ашҭа
инықә­ба ицап, нас, аҩны ашәқәа ҵәымӷла ичаԥаны, дасу
рхы ахьынхо рҿынархап, даргьы ааҭынчхап».
«Ҵабыргыҵәҟьан, Харзаман, угәы иаанаго зегьы иашоуп, уаргьы саргьы лахьынҵала ҳаиԥшуп» аҳәарц аҭахыз­
шәа, Былгьа ааидымҵӡакәа аҽихьнашьуан.
Аҩыџьагьы ааӡабла еиԥырҵт.
Харзаман имӡырха дахьықәыԥшуаз, џьара ихшыҩ
акаҿы иаанкыланы, хәыцрала дызҭышәынтәаломызт, ус
баша дыԥшуан, сыхшыҩ аазырцыхцыхша лаԥшҵашәарак
соуаанӡа ҳәа.
Уи аҩыза алаԥшҵашәарагьы иаарласӡаны иоуит.
Иара абарҵаҿы дыштәаз, аҩнашә абжьы аниаҳа даа­
хьаԥшит: Алиас чамаданк кны даадәылҵт, ишьҭагыланы
иаацәырҵт Деси Амреи.
Харзаман иаразнак днеилууаа дцеит, дагьҩаҵҟьеит:
– Ари закәызеи, уара Алиас? Шәабадәықәлеи шәшын­
ҭаацәаныз? Амҳаџьырра шәдәықәлама?
Алиас азнык азы ииҳәо иҿамшәо, дшанханы даанхеит. Уи иаби иареи убраҟа еиқәшәоит ҳәа дақәгәыӷуамызт.
Убри аамҭа иақәыршәаны. Деси Амреи ракәзар – уи ибжьы иааиҵанаршәшәеит.
– Шәабацои сымҳәеи, уара? – иҵегь ибжьы ааирӷәӷәеит
Харзаман.

Иван Ҭар б а

~

~ 171

– Иҟалазеи, саб? Ас угәы нзырхазеи? – ихы агәра изымго дааҟыжәбыжәт Алиас.
– Уԥшишь, уара, иара арахь сара дсазҵаауеит иҟалазеи
ҳәа?! Анцәа ҳрыцҳашьа!..
– Изакәызеи, мшәан? – асаби иан лҿаԥхьа ихы ириашарц данцәажәо еиԥш дҵааит Алиас.
– Уара, абри сара аҩнаҭа еиҳабыс ҳәа сыԥхьаӡоу, мамзар?.. Ашәҟәы санышәхыма сыԥсы шҭаз?
– Избан, саб? Ус еиԥш аҽԥныҳәа суҭартә цәгьарас
иҟасҵазеи? – Харзаман иажәақәа аҭаацәа зегьы ирықәкны
акәын ишиҳәоз, аха Алиас ҷыдала урҭ еиҳарак иара ишизкыз дырны аҭакԥхықәрагьы иара идикылеит, – усабым
ҳәа сгылоушәа?
– Иџьоумшьаӡан, – хәыҷӡак џьара игәы аахьаԥссазшәа
ибжьы аҽаԥсахит Харзаман, аха игәеибакыра аӷьыра ус
мариала дзацәымцеит. – Сзабыда, сзеиҳабыда сара, дасу
шәхы иааҭашәо аныҟашәҵо? Сара, ҟарулк иаҟарагьы пату
сықәым.
– Саб!..
– Ааи, ааи! Сара шьҭа, абра, ҳаҩнаҵаҟа, иҳәыҳәикны,
изаҵәха иҵаршәу Былгьа сышәзаҩызоуп.
Алиас ичамадан наргыланы, ихаԥыцқәа аҿҿа рыҵго,
ихы неимлагәа икит.
– Унан, сыԥсындаз! – лҳәеит Дес, уи ала лхаҵа дҿыл­
хуазшәа ԥхьаӡаны.
– Сабду! – уи ажәа злалҳәаз ала, Харзаман уаҳа ус
дымцәажәарц аҳәара ҟалҵеит Амра.
– Ацаҟьа еиларҭәара еиԥш игылаз ҳанхара, ҳабшьҭра
анхара, аилаҳара иаҿуп... дара хьаас имоузеи ҳәа исаз­
ҵаауеит, – еиҳа иҽаарԥсыҽшәа днатәеит Харзаман. –
Схала сыҳәҳәеит ҳәа сабахәагәышьо!..
– Иаҭахым, саб, – маҷк иҽааиқәикызшәа аниба, Харзаман диабжьарц иҽазикит Алиас.
– Иуҳәо закәызеи, уара? Ҳаҩны ашәқәа шакуа умбаӡои?
Иумбаӡои сҳәахт, иазыркуа раԥхьа уара угылахуп.
– Сара аӡок соуп ицо, саб, егьырҭ аҩны иҟами…

172 ~

~ Иалкаау

– Аҩны иҟоуи иҟами убахра уҟоуп... аха уара узы зегь
дара роуп.
Урҭ ажәақәа шаалаҳаз, Амра ауаҭах дныҩнашәкәа дцеит. Уи Харзаман ианиба иҵегь ибжьы ныҳаракны, Амра
дахьыҩналаз ауаҭах ахь дыԥшуа еиҭеиҳәахт:
– Иубахра уҟоуп...
– Акгьы ҟалаӡом.
– Уца, – иҳәеит, изакәызаалакь ҵакы амҭаӡакәа уи.
– Уца. Ишубо қарҭаа уара уда ԥсыхәа рымам. Еиқәырха,
амарџьа, акәымзар... ишәарҭоуп!..
Алиас, ашьшьыҳәа, амардуан дналбааит.
Дес амаҵурҭахь днеит.
Харзаман ихала ҩаԥхьа абарҵа дааҵахеит.
Уаагьы иҽизнымкылт. Иаргьы арахә рҭыԥ ахь дцеит.
Дес амаҵурҭа дааҩнымҵӡеит. Амра лабду дцазшәа
анылба – лусура дагымхарц амҩа дықәлеит.
Аҩнаҭа зегьы уи аҽны Дес илхаанхеит.
Дес, ирацәаӡаны аҟаҵатәқәа шлымазгьы, илылым­
шеит лхәыцрақәа рыԥсаҟьара. Амра лҟазшьақәа зынӡа
рҽырԥсахит – ан илбахьаз лыԥҳа дабаҟаз, – дызлылацәа­
жәомызт. Амра лан лҿы аҽынкылара илымаз шьҭалҵахьан,
илгәамԥхакәа илаҳауазгьы ҭакда инлыжьӡомызт, лхы
алацәылгарц лҽалалыриашарц акәмызт лан дзылҿагы­
лоз, – лара дышуаҩу, лара лхатә гәаанагара шлымоу,
аӡәы игәы иахәо мацара ныҟәызгалап ҳәа адәы дшықәым
аалыр­ԥшырц акәын. Уи ада аԥсҭазара акы ишаԥсам,
ишыб­жам-ҽамыз еилылкаауа далагеит.
Дес лыҽлырцәгьеит, хаала иамуазар аԥсҭазараҿы ан
илымоу амч лхы иархәаны лыԥҳа лнапаҿы дааганы, лҳәа­
тәы дықәныҟәаны лыԥсҭазара еиҿылкаарц изны­кымкәаиҩынтәымкәа лҽазылшәеит, длықәымчит, длызгәышит,
зегь рыла дԥылшәеит, аха Амра амҩа ҿыц дызқәылаз
даақәымҵит. Аҽазныкгьы сымч ԥысшәап ҳәа дықәцалан
дыхҭалкит, Амра уи агәхьаа, мкӡакәа, аԥша ҵәыҵәы
еиԥш, лан лажәақәа лаҩлыжьуан.
Дес уи ангәалҭа – зынӡа лгәы каҳаит, лымчыдара
илыз­хымго аҟынӡа игәнылго далагеит.

Иван Ҭар б а

~

~ 173

Ан лыԥҳа лҳәатәаҿы дшымааиуа аргама ду илбоит,
аха лара лгәы иаҭахугьы лзеилымкааит, уигьы ацаԥ­
ха аҿаршәны иҵәахны илымоуп. Анс акә, арс акә, ани
аԥҳаи еицәтәымуаахарц егьрыгым, убри ауп Дес илзышь­
ҭымхуа.
Аицәыхьшәашәара акәзаап аԥсҭазаараҿы зегьы иреи­­
цәоу. Ԥаса, уажә ааигәанӡа аԥҳа ан илымалкуан, длықә­
шаҳаҭхомызт, уи, наҟ-ааҟ дара аимак змаз, рҩы­џьагьы
аанартуан, еилибакаауан, аха нас, Амра зынӡа ҿы­лым­
ҭӡо лҿаалхеит, лгәы аныԥҵәаӡалакь, аҳәызба ццышә
на­хьылшьызшәа, ажәак-ҩажәак рыла ан илҳәоз ааҿа­
ԥылҟон.
Дес лыԥсы лӡеит, лыԥҳа дахьыхҭалкуаз еиҳагьы ишеи­
цәаз ангәалҭа – лхы доулыжьт, адәахьала, ҳәарада, аха
ҩнуҵҟала, уи длықәшаҳаҭмызт, дазымхәыцыртә, лыхшыҩ
ааннамкылартә минуҭкгьы дзацәымцеит.
Амра аҽны ашкол аҿы лхымҩаԥгашьа зегьы иџьар­
шьон, акалашәақәа дҟалеит, лшьаҿақәа анеихылгоз
адашьма лыҵаԥымжәарц, мамзаргьы, лыкәша-мыкәша
уаа гәарҭак еилараа иахьыцәоу лшьапышьҭыбжь иарҿы­
хар ҳәа дацәшәозшәа, дныхгыла-аахгыло, хрыжь-хрыжь
акәын дышныҟәоз. Амала, иҩашьомызт, хәыцра ҵаулак
акәа дҭаршәны дшамаз – уи аус лыцызуаз зегьы ирбеит, аха еилыркаарц азы дыхҭарымкӡеит, зынӡа акы лыдрымбалаӡозшәа рхы мҩаԥыргон.
Аусура даналга лшьапқәа атса еиԥш ихьанҭа-хьанҭаӡа
амардуан дналбааит, ашкол ашҭа даннықәгыла зынӡа дакит, лшьапқәа лхымхәыцуа, илзеиҭамго, идысны иаалыцрахеит.
Ашкол ашҭа!..
Абра акәын лара аҵара анылҵозгьы лхәыҷра ахьым­
ҩаԥысуаз, дыхәмаруа, дыҩуа-дыԥо, лхәыҷтәы гәыџь­
барара иахылҵуаз агәамч ахьылгара лзымдыруа дахьы­
қәыз! Адгьыл ашьац татара дылакәымпылуа...
Лыблақәа лзаҟәгом!..
Ишылҭахӡамыз дынҭыҵит уи ашҭа.

174 ~

~ Иалкаау

Маҷк даныҩаскьа, ҩаԥхьа ашкол ахь днаԥшуа даангылт, акыраамҭагьы дзаԥырымҵит, аха нас лҽааизганы,
даақәҵәин, уаанӡа длакҩакуа дызмаз азҵаара ду, иара убри
аминуҭ азы илыӡбызшәа, хьаҳәа-ԥаҳәа амамкәа, аҿҳәара
убысҟан иазԥылҵәазшәа, ашацаҳәа аҩныҟа деихеит.
Убысҟан дызныланы днеиуаз амҩа иҵуазеи даақәым­
ҵӡакәа дықәижьҭеи!
Раԥхьаӡа абри амҩаданыланыдааиташколданҭалозгьы.
Лнапы данкны даазгазгьы лабду иоуп, лангьы лабгьы,
дызусҭзаалакь аҽаӡәы иакәымкәа, лабду Харзаман иоуп
даазгаз. Ааԥын ԥарԥалыкь еиԥш, лабду диваԥырԥыруа,
абант ҟаԥшь лхы иқәҿаҳәаны, лымаҭәақәа агәилшәҭқәа
ирылхны иԥазшәа, лшьаҵа ҿыцқәа лыҵыҷҷаауа, аҷҷаҳәа
лабдуи лареи ишеицәажәоз шьыжьымҭанк ашкол ашҭа
инҭалт.
Убри аҽниижьҭеи есышьжьымҭан уаҳа даҽаӡәы игәра
мгаӡакәа, акыраамҭаӡагьы иара Харзаман иакәын Амра
ашкол ахь дызгоз.
Лара ашкол ахь лхала дцартә даныҩеидас, данашьцыла, Харзаман ԥыҭк днаскьаганы доуижьуан, ус ишнеиуаз,
аҩны ашҭа дыҭганы, лымҩа днықәҵаны иара дгьежьуан,
нас зынӡа ҩызада-ԥызада ашкол ахь лхала дцо далагеит.
Араатәи ашкол даналга Аҟәатәи аинститут дҭалеит,
даналга, анахь-арахь ҳәа акәымкәа – инықәыршәны
лқыҭахь даан, лара дзааӡаз ашкол аҿы аҿар рааӡара напалыркит.
Ҩаԥхьа аҵара анылҵоз дызныз амҩа дануп, – ҵаны
уажәы рҵаҩык лаҳасаб ала, аха уи амҩа ауп уажәыгьы
дызну.
Ҳара ҳқыҭаҿы инхо зегьы дасу иахьынхои ашколи еимаздо амҩа, ақыҭа иалганы игоу амҩаду акәзааит, мҩа­
хәасҭа хәыҷызааит, зегь дара роуп, урҭ еимаздо амҩа наҟнаҟ азы адунеи амаӡақәа иамоу зегьы аазыртуа ацаԥхақәа
ахьҿоу ашҟа изго амҩа еиԥш иахәаԥшуеит. Убри амҩа
данымскәа абри ақыҭа иалиааз аҿар иреиуоу дарбанзаалакгьы игәҭакы анагӡарахь дызкылсуам.

Иван Ҭар б а

~

~ 175

Иахьа уажәраанӡагьы Амра абри амҩа заҵәык данын.
Абри акәын дзышьцылаз.
«Есышьжьымҭан абри амҩа саныланы ашкол ахь саауан, аусура саналгалакь, аҩныҟа сцон, – дхәыцуан уи. –
Есымша, ԥсшьара мшык аҩны сааннамкылозҭгьы. Абри
амҩа убри аҟара исҵахьеит, убри аҟара сашьцылахьеит,
– сыблақәа хҩангьы санысуеит. Аха уажәшьҭа иарбан
мҩоу сызныло. Изеиԥш мҩоузеи уи? Абри еиԥш агәыблра
сызкрушь?».
Амра, илзгәамҭаӡакәа ахәыцрақәа дрылашьшь дышнеиуаз, агәашә днадгылт. Ашҭа данҭалагьы аӡәгьы лылаԥш
дыҵамшәеит, игәкы-матанеиуа илԥылалоз Былгьагьы –
аҭыҩра иҭымҵит.
Џьара аӡәы днеихьыԥшыр – лҭагылазаашьа аҽам­
ԥсахрыз! Лара лашҭа акәымкәа, зынӡа абыржәада да­хьна­
намгаӡац ҩнаҭак агәараҭа дықәланы днеиуазшәа, абыр­
жәы лацәгьак аацәырҵны дааихнаҵәарашәа, мам­заргьы,
аҩны ахьчара знапы ианырҵаз аӡәы, наҟ, анҭы­ҵынтәи
даахьаԥшны данибалакь «барбану?» ҳәа лықәҿиҭрашәа
лгәы иабон.
«Избан, мшәан? Дзыҟалазеи ус? Лыҩнами дахьааиз?
Дзацәтәымхазеи, ас иаалырҟьаны?»
Мап, мап! Усшәа цәалашәарақәак лгәалаҟамлара илна­
ҭазар акәхап акәымзар... Ҟалашьа амоума? Лыҩноуп дахьааиз, лыҩн гәакьа!..»
Адгьыл лыҵабгар ҳәа дшәозшәа, ԥшьаала лшьаҿақәа
еиҭаго дшааиуаз, иаарццакны амардуан днаҿалт.
– Баама, Амра? – амаҵурҭа данаадәылҵ лыбжьы геит
Дес.
Амра лымариа соузар ҳәа икылатәаны илеиҩаӡоз,
амардуан данынхалоз аамҭа иақәыршәаны лызқәа иарбаны длеихсызшәа, Дес лыбжьы лгәы иналҟьаны ицеит, ларгьы дгарыгаҽо, лшьапқәа лзеиҭамго, амардуан дааҿахеит.
Игәаӷьны лышьҭахьҟа дызхьамԥшит.
– Сааит, – лара лхаҭагьы илмаҳазар ҟалап Амра лхы
агәра лзымго илҳәаз ажәа.

176 ~

~ Иалкаау

Дес лыԥҳа уаҳа лықәҿылымҭӡеит.
Амра луаҭах ахь днеит. Акрыфаны маҷк даанеиҩеит,
ҩаԥхьа луаҭах дныҩналт, уаҳагьы даадәылымҵит. Дес
данааҩнаԥш, Амра аусура дшаҿыз анылба – лыԥсы ӡаны
даагьежьит дылԥырхагамхарц.
Амра аҵаҩцәа ртетрадқәа рырҽеира даҿын. Уи лылаԥш
нархыганы, ирласны днархысны дзымцеит, мыцхәы
дшыццакуазгьы – егьа лундазгьы иамуит, абжьааԥны, ес­
қьынгьы ишыҟалҵоз еиԥш, аухагьы ҳәоу-ҳәоула, алыхә­ҭа
аҵа икылхны, игәалҭон зегьы рҩымҭақәа.
Аҵхгьы акыр цеит, аха луаҭахаҿ алашара шакыц иакын.
Дес акыраамҭагьы лыҩны аусқәа лыҽрыдлырхалт, аха
лыԥҳа данышьҭамлаӡа ацәа лиааины дагеит.
Сара?
Сара сакәын зымала зҽыззымшьуа адә иқәыз.
«Агаӡа инапала амаҭ ркуеит» ҳәа изакәызеи, мшәан,
сызларыцҳаз сзымхозшәа, сзықәшәаз? Амра лхаҭа дсы­
ҳәан, убра, дара ахьынхо ааигәараӡа, ажра ихықәгылоу
ҵлакы амҵан сгылоуп схырқәақәо, лара данбацәырҵуеи
ҳәа сыԥшны.
Сгылоуижьҭеигьы иҵуазеи? Ларгьы асҟаамҭа даар
акәым­зи? Издыруада, дышдәылҵуаз лҭаацәа данақәырк дааныркылазар, лыгәҭакы еиҵарҟьазар? Аа? Ус ак ҟаларызу?
Уаҳа умԥсит! Аԥҳәызба лыҩлы ддәылҵны дцарц иа­
нақәылк, аҳәынҭқарра анапаҵаҟа иҟоу ар зегьы лыҩ­
ны иакәшаны иуртәаргьы, дырзынкылом, днарым­пыҵ­
ҵәраауеит.
Усгьы хыԥашьа змам усуп – иҟалаша ҟаландаз! Дагь­
цәырҵында, дагьцандаз, саргьы ма сахԥсаарын, ма сеиқә­
харын!..
Дзымаауазеи, мшәан?
Аҵыхәтәантәи атетрад дзаԥырымҵуа дадхалт Ам­
ра. Егьырҭ зегьы рҽеины еиқәҵо-еиқәҵо днархыст, аб­ри
аҵыхәтәаны илымҵаз аҿы лыԥсҭазара иара убра иҿах­
ҵәозшәа дзадымҵит.
Ҿҳәара змам акгьы ыҟаӡам.

Иван Ҭар б а

~

~ 177

Уи атетрадгьы аԥхьара далганы, ахәшьара нықәыр­
гыланы лнапы наҵалҩит – егьырҭ зегьы ишрыҵалҩыз
еиԥш. Уажәшьҭа иара атетрад адаҟьақәа неикәаԥсаны
инықәҵатәуп – нас ларгьы лус далгеит.
Аха уи аҟаҵара ауп зынӡа илцәуадаҩхаз. Абри атетрад
адаҟьақәа неидыԥсалан иалыркыр, лара лхаҭа лыԥсҭазара
ахәҭа дук акуазшәа аҟара ацәанырра хьшәашәа деимна­
до далагеит. Убри аҵыхәтәантәи атетрад адаҟьақәа неи­
дылыԥсалар, лара иахьа уажәраанӡа дызҿыз аус ашә­гьы
неикәаԥса иакрашәа шылбоз, иара ус ишықәыз, иааныжьны дҩагылт.
Лара уаҵәы ашкол ахь дзымнеиуазаргьы аҵыхәтәантәи
аминуҭ азынӡа илыхәҭаз зегьы ҟаҵаны лымҩа дықәлоит.
Изакә мҩоузеи дызқәыло? Дабацои? Дабакылнагои
уажә ҿыц, аԥсҭазара амҩа дызқәыло? Илазҳәода уи аҭак?
Уи аҭак аҟаҵара аԥсҭазара ахаҭа ауп изылшо. Иара
заҵәык, уаҳа аӡәгьы! Ус анакәха, уи амҩа дықәлароуп,
аҳәсахәыҷқәа зегьы зныло амҩа.
Аха ари лыҩнаҭа? Лара дахьааӡаз лыҩнаҭа ныжьны
џьара дцоит, аха уи дышԥаҟалои? Дахьнанаго аҩнаҭа
дамаабыргьы уадаҩым, аха иара Алгьери дышԥаҟалари
наҟ-наҟ? Раԥхьа, раԥхьаӡа дшылбаз еиԥш есқьынгьы абзиабара амцабз иҿықәыхх длыԥгыларушь ԥсраҽнынӡа,
изаҟаразаалак ҽыԥсахшьа имаӡамкәа! Бзанҵы, бзанҵы,
иҽааиҭеимкӡакәа?!
Аҽакала ҟалашьас иамоузеи? Аа?
Аха зны-зынла, дшымгәыӷӡо, март мзазтәи амш еиԥш,
иҽиԥсахуеитеи!.. Убас зихьлозеи?
Мап! Мап!
Лыблақәа дыржьозар? Лцәанырра иамцхәны илнарбозар? Лгәы ишаҭаху еиԥш иара аԥсҭазараҿгьы ус иҟоушәа
лнарбозар?
Урҭ зегьы заа рышьақәыргылара Амра лҟынӡа аҽа
ԥҳәызбак илылшахьазар, ларгьы илылшарын!..
Абар, луада дындәылҵт.
Абарҵаҿы дааҭгылт.

178 ~

~ Иалкаау

Ауразоуроу илашьцоуп.
Амардуан дналбааит.
Былгьа аҩнаҵаҟа иахьыҵаршәызгьы аҟытбжьы мгеит.
Ашҭагьы дынҭыҵт.
Убысҟан Амра лыԥсы ааивылгеит.
Уажәшьҭа, гәаныла дызлахәаԥшуаз ала, дахьааныркылашаз аҳәаа дахысны дцеит, лхы лара дақәиҭуп.
Абар, алашьцара далызбаауеит амшын цәқәырԥа еи­
шьыл­қәа ирылӡысаны иааиуа аҽыхәа еиԥш.
Дааиуа, дааиуа, ажра даахықәгылт.
Сара, аарцә, заа ишеибаҳҳәахьаз еиԥш, аҵла амҵан
сҽыԥхьакны сгылоуп. Шьаҟаны садырсызшәа иара аҵ­ла
сҽадырӷәӷәаланы сгылоуп. Ажра дшаахықәгылаз аныз­
баҵәҟьа, изыхҟьазаалакгьы, сахьгылаз сзымҵысуа, ашьашьал еиԥш, снеилаҵаа сцеит.
Абар, уажәы ацҳа дықәсны сара сҟынӡа данааи нас,
снапала днаган Алгьери дисҭеит, – уи акәхеит, иара уб­
раҵәҟьа иаанҵәеит, иахьа уажәраанӡа гәыӷра ҟәырҷаха
хәыҷык сымазаргьы! Иара убри аминуҭ азы!.. Уаҳа ҿааҳә­
ра амаӡамкәа!
Наунагӡазы!..
Аа, уи ацҳагьы дахьықәлаз! Ацҳа акәым, сгәахьы инеиуа ашьа зҭысуа ада дықәланы днеиуазшәа ауп сара ишысныруа! Дмыццакӡакәа, ацҳа па лыбла ааҟәымгаӡакәа
лыҽгәаҭа-гәаҭо дықәланы дахьааиуа снаԥшны избоит.
Сишь! Ари закәызеи? Лаԥшҵашәароума? Аӡәы саԥхьа
дааиасны, аарцә ала ацҳа днадгылт.
Дызусҭхарыда, ианаџьалбеит?
Алгьери иакәхарушь?
Ацҳа иқәланы иааиуаз даниба, уи днеимҳәа-ҩеим­
ҳәеит... Аԥҳәызба, ахьышәҭҳәа, лхы дҩахан лаԥхьаҟа
даныԥшы – арҵәаа ааҭлыргеит.
Амра, ацирк аҿы аҭел каткато иқәланы инеиуа ахә­
марҩы иеиԥш, шьҭахьҟа дзымцо, ԥхьаҟа дзымцо, дхынаахынаауа, дгарыгаҽо даақәхеит, нас, аиҩхаа аԥшаӷьы
ҭҟьаны зҿаазхаз лысызшәа, зымҩакырахь дыхбыкьны,
ац­ҳа дықәҟьан дынҭалт...

Иван Ҭар б а

~

~ 179

– Жәынҭацәгьа сара! – игәы ада ԥҵәазшәа ибжьы геит
уи аарцә игылаз, иаргьы иҽалырҩрны ажра иҽҭаижьт…
Уи ибжьы здырт – Харзаман иакәын.
Сара иҟасҵара сзымдыруа сықәхеит азнык азы, аха нас,
алакҩакра сҽацәганы, сышиашаз хаха ажра снықәыххит:
– Иҟалазеи, абааԥсы?
– Уарбану?
Сара сызусҭыз иасҳәеит Харзаман.
– Уҳацхраа, абааԥсы! – ажра ибжьы ааҭыҩит аҭаҳмада.
Амра лқьыбжьгьы слымҳа аҟынӡа иааӡеит.
Иара уи акәхеит – саргьы акәапаҳәа ажра сҽынҭасыжьт.
Аха уи башаӡа иҟасҵеит. Уа сара саҭахӡамызт – Амра инапы данҵаны Харзаман дикын.
Али-ԥси рыбжьара хыхь схалт. Харзаман изшьамхык
ажра инадыргыланы, иҽаарманшәаланы, инапқәа дыр­
ҩахеит – Амра иара инапқәа даарныхны, сара дааныскыларц.
Иара убри аминуҭ азы сшьамхқәа нарсны, анцәа инапала исаҭәеишьаз анасыԥ азы сиеихырхәозшәа, ажрахь
сынхынаан снапқәа насырххеит.
Харзаман инапала уи аԥҳәызба сара дсиҭеит.
Знык Амра сара снапаҿы данаанага – иаразнак, абаҩ
ҷыда сылалазшәа сҩагылт, дҩыҳараскит – алашьцара ҳалыхәхәа ларгьы саргьы адунеи зегьы аҿы ҳарбарц
сҭахны.
Уи илшәыз амаҭәагьы иазынкыломызт лцәа-лжьы
иахылҵуаз ацара – иаразнак схы инаркны сшьапаҟынӡа
сааимнадеит, ихьшәашәахьаз сыгәгьы аарҟәандеит.
Амра, ахьшь ашьапхыцқәа ирҿашәаз ача еиԥш, дшәа­
ҟьаны, ҿымҭӡо, дҳәыԥы-ӡыԥуан, лгәы ҭыҵны ицон, лгәеи­
сыбжь, аҵх ҭынчра иагәыларшәу асааҭ еиԥш, сара слымҳа
иҭаҩуан.
Лара зынӡа дхьанҭаӡам – изаҟаразаалакь акалагьы
сымч еизгара сықәымшәаӡеит, зынӡа исзымариаӡоуп уи
снапқәа дрықәҵаны лаанкылара, иаҭахызар, убраантәи
адгьыл аҵыхәанӡа дызгап – абарҭ ахәадақәа дрықәганы,

180 ~

~ Иалкаау

аӡиасқәа дрырганы, иаасԥылалакь, изакәызаалакь акы
саан­намкылаӡакәа, лшьапы шьҭамыркьысӡакәа...
Ларгьы илзыманшәалазар акәхап, лгәеисреи лыԥ­
сыԥ лагаҩагара аццакреи роуп акәымзар, аҽакала лыҽ­
лыр­уадаҩӡом – лҽаҭаны снапқәа дрыниалоуп ҿымҭ­ӡо,
цәгьагьы бзиагьы мҳәо.
Абас ма ԥыҭраамҭак снапаҵаҟа дҟалонда ианамух, аха!..
– Ацәаҟәа ҭалааит абри аҭыԥгьы, жәынгьы-ҿангьы,
еиҭаҳәашьа амоуӡо, – дгәамҵхамҵуа, ажра дааҭыҵт Харзаман. – Дгьылума ари атым-итыша ҭакнаҳара!.
– Алоу, абааԥсы! – лҳәеит уи лқьышәқәа қәацқәацо.
– Акы бацәымшәан, Амра! – агәра лсыргеит, лара
дзы­­ҳәоз еилкааны ишсымамызгьы.
Лара дзыҳәаҵәҟьозеи? Хаҵацара лгәы ишҭаз атәы
сымҳәарц акәушь илҭаху? Мамзар, ацхыраара даҳәо?
Иаалҳәалакь сақәшаҳаҭуп, дызсыҳәалакь зегьы на­
сыгӡоит! Амала, абас, сара снапқәа рҿы илзыраҳаҭзааит
– наӡаӡа, абас, дныҟәызгоит смааԥсаӡакәа, сгәынқьбжьык
аӡә­гьы имырҳаӡакәа!
– Шьҭа дургыландаз, дад, уаргьы уааԥсеит, – исабжьеигеит Харзаман данаасыдгыла.
– Исыздыруам, – сҳәеит саргьы уи аҭакс, машәыршақә.
Амра лымеида сымамызт аҟнытә. – Ус аҭахызар, – ина­
цысҵеит сыбжьы ныҵакны, сара сыда аӡәы имаҳарц
сҭахны.
Амра лабду ииҳәаз шлаҳазҵәҟьа, лнапқәа сыхәда
инакәшан, дсылаԥсны саанылкылт, дсыргылоит ҳәа сҽа­
назыск, саргьы сышлышьҭалоз сырдырны. Ус, аламала
дышсыдымҵуаз ҩашьомызт.
–Шьҭа бгыл,Амра!–лшьапы дықәгылар иҭахыҵәҟьазу,
лшьапы дықәгылартә дыҟазу еиликаарц иҭахызу уаҩы
изымдыруа, агәыҩбара шимаз изымҵәахуа даацәажәеит
ҩаԥхьа Харзаман.
Амра еиҳагьы дсылаҳәны саанылкылт.
– Егьаурым, – сҳәеит сара сҭак зызкыз еилкааӡамкәа.
– Баҩԥҵәа былоума, Амра? – ибжьы ааҭрыст Харзаман. – Бшьапы бзықәымгылаӡои? – амацәыс еиԥш,

Иван Ҭар б а

~

~ 181

алашь­цара иналҵәрит уи ибжьы ҵрыхәҵәаӡа. – Аа? Бзы­
қәымгылаӡои?
– Егьаурым, – сҳәеит сара, шьоукы рҵәыуабжьы даҽа­
ӡәы иччабжь аналыҩуа еиԥш, иаҭыԥӡамкәа.
– Исҭахым, – Амра лгәыԥшаара ажәа заҵәык иаал­
ҿыҵызгьы иазымҵәахит.
– Избан, Амра? Иҟалазеи? – дӷьаҵәыӷьаҵәуа длыдхалт аҭаҳмада.
– Исылшом, – уаҳа царҭа анылмоу даҿаԥҽит аԥҳәызба.
– Ибыхьзеи, дад, Амра? Бааи, арахь сара сахь, – инап­
қәа неиҵыхны дааҳаԥгылт Харзаман. – Бааи, дад, бааи...
ашьшьыҳәа, аҭаҳмада инапы днаниалар, цәала-жьы­ла
«днеиԥхьишьшьаар», уи иара ицәылҵәахуаз еили­каа­
рашәа игәы иабазар акәхап.
– Мап, сабду. Ара сыҟаз, – дшақәымгәыӷӡоз мап ицәыл­
кит уи.
– Ибзиоуп, – дақәшаҳаҭхеит иҽанрааланы. – Азамана.
Ишыбҭаху.
– Аҩныҟа! – инашьҭалырххит, уи лыбжьы қьыџьқыџьуа,
аҵыхәтәаны, егьырҭ амҩақәа зегь наунагӡа лара лзы
иакызшәа ԥхьаӡаны. – Аҩныҟа, Алоу!
Избан сара? Ҷыдала сара изсыдылҵазеи уи?
«Аҽада аидара ианаҵам иқьуеит» ҳәа, сара даҽаӡәы
иеидара саеьаҵоу арсҟак сзаргәырӷьарызеи?
Аха, мап!
Амра сара сзы деидаразарцу?
Мап, мап! Ашацаҳәа сҿынасхеит.
Харзаман саԥхьа дгыланы днеиуеит, ҳахьцо амҩа заа
иԥышәо. Амра дзықәҵәырны дкаҳаз ацҳала акәымкәа
ҳахықәшаны аҽамҩакала ҳцоит.
Иџьашьатәуп – дабаҟоу Алгьери? Асҟаамҭа дызцәы­
рымҵызеи? Ааигәа дыҟазар акәымзи? Уаҳа ҳабжьқәагьы
имаҳаӡои?
Ахаҵарагьы уадаҩуп!
Зынӡа исҭахӡам сара урҭ азҵаарақәа уажәы-уажәы аҵх
лашьцараҿ аҵәаҳәқәа реиԥш, ихәахәа-хәахәакьыџьӡа

182 ~

~ Иалкаау

исыԥ­гылаларц – схы-сгәы цқьаӡа, сразҟы иснаҭаз анасыԥ,
аам­ҭала акәзаргьы, ицқьаны, иҳаракны исыманы сца­ларц
сҭахуп...
Иара абри аамҭа кьаҿ иаҵанакуа, Амра снапы дықә­
ҵаны лыҩны дназгаанӡа акәзаргьы, аԥсҭазараҿы насыԥ­
хәыс исымоу агәхьаа мкӡакәа, амҩа сықәуп.
Анасыԥ кьаҿ еиҳа еиӷьми, ҵыхәаԥҵәара змам, иным­
ҵәаӡо анасыԥдара аҵкьыс?!
Аԥҳәызба лымчымхара иахҟьаиы акәзаргьы, лхы сыд­
ҵаны, лыԥсыԥ лагаҩагара ҟәандаӡа иахьысхьысуа, соу­
разоуроу сеимнадоит, сцәа-сжьы ааԥсараҳәа акралан
иҟа­заргьы наҟ иалцо.
Абас, амҩа сықәлан сцоит, аҵых лашьца сагәалхәхәа
сынасыԥхәы снапсыргәыҵақәа ирықәҵаны, иҳаракны
ишьҭыхны.
Амра, дааилаӡыӡа-цәырҳашәа лхы аасыдхны аҵых
лашәы дналԥшит. Ашаҵәышаҵәра далагеит, ицәырганы
акгьы лымҳәаӡеит, аха гәаныла агәаҭеира даҿын:
«Зегьы шԥаҟалеи, мшәан? Дцарц лгәы иабаҭаз, уажә
дабацои? Иара дабаҟоу, мшәан, иара? Асапын шәах еиԥш,
аҵх лашьцара дналаба дцазшәа... Иҟалаз имбаӡо? Иареи лареи еимаздоз арахәыц шыԥҵәаз еиԥшьны, наҟнаҟ азы еиқәысҳәалап ҳәа ма шьаҿақгьы еиҭеимгаӡеите!
Знык алашьцараҿы акәзаргьы днеиҿаԥшындаз, иблақәа
ирыҵаҵәахугьы лбарын, егьа ҟазарыла иҵаикыргьы
уажәшьҭа илбарын.
Уи дацәшәаны аума иаргьы дызцәырымҵуа?
Ус акәзар, ашәаргәында!
Абыржәы днаишьҭалан длыԥшаар, аиаша еилылкаар – убри ауп иҟаҵатәу, аӡәгьы игәхьаа мкӡакәа, анс акә,
арс акә наунагӡазы зегьы еилылкаарц, аха?.. Аха иабаҟоу,
илыхьыз, илыхьҵәҟьаз макьаназы икылкаан ишылзымдыруазгьы, лшьапы дзықәгылаӡом – игәалҭаны акәым, ус
гәынхәҵысҭала, цәаныррыла»...
Ҩаԥхьа, лхы насыдҵаны лыҽлырҭынчит Амра.

Иван Ҭар б а

~

~ 183

Харзаман, аҵых лашьцара ҳамҩа ианицозшәа, инап­
қәа налшьны игәаҭо, ҳаԥхьа дгыланы днеиуан, иҟытԥсытбжьы мыргаӡо.
Аҭаҳмада, амҩа дахьықәыз, аӡә ҳабжьы иаҳар зынӡа
иҭахӡамызт – иҟалаз шыҟалаз ҳара ҳада уаҩы изымдыруа, убри аҵх лашьцара иалакны аҩнынӡа иҳазнаигарц
дашьҭан, итутууа ажәабжь ауаа ирыламлакәа…
«Уажә уи акәын Амра илыгыз. Ааигәа абызҳәацәа ил­
зырҳәашаз рымамызт, абар, уажәы ажәабжь ҿыц ахьроуз!
Илзамуӡеит! Ларгьы акала дманшәаламхаӡеит, ԥҳәызба
мыжда! – уажә иҟалаз ауп зынӡа аџьашьахәы. Да­бацоз
абри Амра, абрахь, аҵых лашьцара лҽалакны. Лҽыз­
хылшьаауаз усс илымаз? Аа? Дабацоз?»
Абарҭ реиԥш азҵаарақәа Харзаман ихы иҭапапон,
аха Амра дызлазҵаауамызт, артистцәеи ахәаԥшцәеи
ирыбжьакнаҳау аԥарда еиԥш, урҭ рыбжьара сара сыбжьахеит.
Иара саԥхьа дгыланы дцон, сара – Амра снапы дықә­
ҵаны, сишьҭагыланы.
Харзаман зынӡа ҿымҭӡо, ишиҭахыз еиԥш иҟалазшәа,
уи аҭагылазаашьа данышәаны, зынӡа данааланы днеиуан.
Уаҳа иҟаиҵараны иҟаз?..

21
Дынҭаҳа-ааҭаҳауа, иоуразоуроу зегьы иара итәӡам
жьымдырла деибаркызшәа, ашарԥазтәи аимыггара, агага еиԥш, аарла уаҩы далибаауа ахәада дықәланы днеиуан
Алгьери.
Уажәы-уажәы дааҭгылан днаԥшы-ааԥшуан, икәшамыкәша ԥкаауа, ибла нахыганы, ҩаԥхьа, ашьшьыҳәа иҿы­
наихон, хықәкық имаӡамкәа. Ԥыҭк даныҩаскьалакь, ма
арыӷьарахь, ма арымарахь даақәҵәиуан, мамзаргьы дызхысхьаз амҩа деиҭанықәлон – ижәҩа ҭҟьаны, дахьнеиша
дақәымшәозшәа...
Убри мацара даҿын...

184 ~

~ Иалкаау

Хәыцрылагьы иҽизеидкыломызт, ихаҭа иеиԥш, ихәы­
ц­рақәагьы еилагылашьа рымаӡамкәа, харабӷьара ицәеим­
пуан.
Иаразиак дышԥаҟалеи! Мышқәак рыла. Дыш­ԥеи­ҭа­
шәеи! Уаанӡа иҟаз Алгьери иакәымкәа, зынӡа даҽаӡәны.
Ицәа-ижьы зырныҟәо иӷраз, игәгьы ааҭыхны, уи ам­
ц­хәрас зынӡа аҽа-гәык иӷрарҵазшәа, аҽа ҟазшьак, аҽа
гьамак, гәаԥхара ҿыцк змоу гәык иӷрарҵазшәа иҽш­
ԥааиҭеики! Ихы изымдыруа дҟалеит. Инапқәа рыла
иҽааи­ԥ­хьишьшьааит, иара шиакәҵәҟьоу агәра игарц
иҭахызшәа.
Дгәеигәеиуа дышныҟәоз, абар, дцәырҳазшәа дахьҿы­
хаз – абра акәымзи иаха Амреи иареи еиқәшәараны
иахьыҟаз, нас уаантәи... ҵаҟа илбаарц, нас уаантәи...
Ари закә ламысдароузеи иҟаиҵаз!
Аха избан?
Мап, мап! Уи ламысдараӡам! Уи ауаҩыцқьа иҟаиҵашаз
акәзаргьы ҟалап! Ԥаршеирада!
Зегьы хыла-гәыла ишԥааҳәи! Егьа ус акәзаргьы – иламысдароуп! Аԥҳәызба лыԥсҭазара наунагӡазы еилеихәеит,
рҽеишьа амаӡамкәа. Иара ихы мацара дазхәыцны, зынӡа
дазыԥшӡамкәа иааизцәырҵыз ацәанырра иҽнаҭаны…
зегьы-зегьы ихы иааҭцаны!..
Изакә мчузеи уи илзыршаз?!
Уажәшьҭа ишԥеиуеи? Блас илирбозеи Амра? Имоузеи
хырқьиагас?
Акымзаракгьы!
Адунеи иаакәыршаны ҽыриашага имам!
Алгьери ихшыҩ даашьҭԥааны аҿынанахеит абарҭ
аҩымш-хымш рыҩнуҵҟала дзыниаз ахҭысқәа еиҭеи­гәа­
ланаршәарц.
...Аҟәа амшын ԥшаҳәа даваланы днеиуан иара ихала.
Ауаа реиԥхьбара ианаамҭаз акәын – аусура иалган дасу
рыҩныҟақәа рахь ицахьан, акрыфаны, рыԥсы ааиҭакны
ныҟәара, анҭыҵ-ааҭыҵра иахьымӡацызт, убри аҟнытә,
кьиу-шәук, ана-ара ицәырҟьа-цәырасуаз рцәаарақәак

Иван Ҭар б а

~

~ 185

ибон акәымзар, ихшыҩ аанызкылашаз иеԥш аӡәгьы
илаԥш дыҵашәомызт.
Дныҟәон ашьшьыҳәа, дмыццакӡакәа, дзықәныҟәоз адгьыл дазынкылозу дазнымкылозу ԥишәарц иҭахызшәа,
ишьаҽақәа гәаҭо-гәаҭо иргыло. Икәша-мыкәша иқыз­
қызуа аџьар гылазаргьы имбар ҟаларын – иоуразоуроу аԥсҭазара ахәыцра хаарак акәа дҭаршәны даманы
ицон – иара илаԥш ахьынӡанаӡоз ахарара ԥхьаҟа днас­
кьа­­цыԥхьаӡа еиҳа-еиҳа аҽырҿыцуа ишынаскьоз еиԥш,
ҵыхәаԥҵәара амаӡамкәа.
Зны-зынла иара илымҳа иҭаауаз, аҩныԥҳәыс лыма­
ҭәақәа алагьан иӡааҵаны ианылӡәӡәо, аҭӡамцқәа иргәыд­
ҭәало асапын шәах иарчыз ацырӡәӡәахеиԥш, амшын
цәқәырԥа лаҟәқәа ахьарчҳәа аҟәара инадыччалоз абжьы
заҵәык акәын.
Дцон, убас, амшын ԥшаҳәа иаваршәны, аӡәы иҟны ус
имаӡамкәа, иара ихатәы мацара дазхәыцуа.
«Алгьери!» – Аҟәатәи ашьха ҳаракыра иқәҟьаны иааи­­
уаз аԥша иаманы инивҟьазшәа иаҳаит бжьык. Уи даан­
намкылаӡеит, иара иныҟәашәагьы уаҳа иааимԥсах­ӡакәа,
ус днеиуан.
«Аха закәызеи, мшәан?»
«Алгьери!» – аҽаџьарантәи игазшәа иаҳаит.
«Иабантәи?»
Даанаԥшы-ааԥшит. Уаҩ дибом. Ишьҭахьҟа данхьаԥш
– абан, нахьхьи, ԥҳәызбак дԥырԥыруа дааиуеит, лсахьагьы еилиргартә дыҟам, дхароуп, уи – иара иҟны усс илымоузеи?!
Ҩаԥхьа игәы рҭынчны ԥхьаҟа иҿынеихеит.
Игәы дажьоит, аӡә ҿиҭуашәа иаҳауеит. Ахәыцра дахьалоу усшәа инарбоит.
«Алгьери-ии!» – уажәы амшын иааҭнагазшәа иарма
лымҳа инҭашәеит уи, ахьӡ.
Абжьгьы иидыруа, зынӡа ибзиаӡаны иидыруа бжьуп.
Дзышьцылаӡоу. Акырынтә иаҳахьоу, аха аԥхыӡаҿ еиԥш,
изеилыргом. Изыбжьыдашь?

186 ~

~ Иалкаау

«Алгьери!» – аҵла даҵысны дышнеиуаз еиҭааиаҳаит
уи абжьы.
«Ассир! Аҵла аӡәыр далатәоума, мамзар?!»
Аҵлагьы уаҩы далимбааит.
Амҩа деиҭанықәлеит. Уи ҿыҭуа ишьҭаз абжьы иҽацәи­
гарц еиҳа иаарццакны иҿынеихеит.
«Усгьы изыбжьыда абри илымҳа иҭаҩуаз? Амала, иа­
ҳахьоу бжьуп иара, хымԥада, игәалашәом акәымзар.
Акыр шықәса уаҩы инапы иамкыц ачамгәыр иаҿоу ара­
хәыц еиԥш, уи абжьы игәы аҵкар зку арахәыц апара
ина­хьысуазшәа иаҳауан, аха еилиргартә еиԥш абжьы
заҿаҩуамызт.
Харанӡатәи, зынӡа ихәыҷраамҭа иахаану бжьык еиԥш
ауп игәы ишықәыҩуаз.
Абар, абар, абыржәыҵәҟьа игәалашәоит уи зыбжьу, аа,
аа, аҷык-аҷык ауп игу, аҽа маҷк иааиаӡар, – игәалашәоит!..
Хымԥада, игәалашәоит, уаҳа ҟалашьа амамкәа! Абыржәы
аҽазнык, аҽа знызаҵәык иаҳааити, уаҳа аҭахӡам –
илақәа хҩангьы иҳәоит уи зыбжьу! Абыржәшьҭа ҿызҭуа,
цасҳәа ибжьы еицеикыргьы – зегь дара роуп, идыруеит,
дацәымҩашьакәа идыруеит...»
– Алгьери! – еиҭагеит уи абжьы, аха уажәазы ааигәан­
тәи, зынӡа ааигәаӡантәи.
Алгьери, дааиламсӡакәа, ишьҭахьҟа даақәгьежьит.
Абар, раԥхьаӡа зыбжьы иаҳаз аԥҳәызба дааигәаӡаны
дахьааидгылаз!
Мшәан, ари иара иидыруа бжьуп, аԥҳәызбагьы иибахьоу, ибзианы иидыруа аӡә лоуп, нас игәы аиқәҳәалара
уаҳа изԥымтлозеи, еилаԥах изкызеи? Иабеицәыӡи игәеи­
лыххара?
– Алгьери, сузымдырӡеи? –: зынӡа дааины дааидгылт
уи, игәеилгара аалырцых-цыхырц.
– Аа? – иҳәеит уи, иҿы аныҩеихих ирыԥҳақәа, ампыл
еиԥш, изырчышаз аҟара аҳауа рацәаӡаны инылбааданы.
– Сузымдырӡеит, Алгьери. Ус ами? – зынӡа иџьам­
шьа­ӡакәа, аха ишыгәнылгазгьы лыбжьы илзаҵамҵәахуа,

Иван Ҭар б а

~

~ 187

адәахьала илнымԥшуа, ҩнуҵҟала дааӷьаҵәыӷьаҵәит уи
аԥҳәызба.
– Ыы? Бароу? Бара бзусҭуу? – иҟарҟы изҭмыршәеит Алгьери уи аԥҳәызба лыхьӡ. – Бара? Ыы, бара, дына... мшәан,
дына? – деихеит, деихеит, аха лыхьӡ ҩаԥхьа иҿам­шәеит.
– Сара... сара, – дузусҭу игәалалыршәарц сицхраауеит
ҳәа лҽаназылк, иара даалԥыххылт:
– Баагыл, баагыл! Бара? Бара?..
– Сара Цицина сыхьӡуп, – илзымычҳаит аԥҳәызба, –
Цицина Амҷ-ԥҳа.
– Мап! Мап! Баангыли, баангыли!.. Уи саргьы издыруеит. Уи акәым... Быхьӡҵәҟьа, сара издыруа быхьӡҵәҟьа?!
– Цицина, – еиҭеигәалалыршәеит уи, аха иара иҽи­
зацәымго ҩаԥхьа ихшыҩ зегьы азышьҭны аҽахьӡык аԥ­
шаара даҿын:
– Мап, уи акәым!
– Цицина! – лгәызиан хәыцрала ҩаԥхьа еиҭеигәа­
лалыршәахт уи.
– Ҟәымшәышә... – ихы-иҿы зегьы лашо, дааихыԥхьеит
Алгьери. – Аа, исгәаламшәеи! Исхашҭхьаз џьыбшьон,
аха... Ишԥаббои, аа?
– Алгьери?! Иабацәыҵуԥшааи, иахьа уажәраанӡагьы
иухамышҭӡакәан... Амшын цәқәырԥа ихнаҩахьаз ахьӡ,
ҳхәыҷра аамҭа агәы иаҵаршәны иҵәахыз ахьӡ?
– Бара ибхашҭхьазма? – игәиҽанны, аԥҳәызба дала­
ԥишәозшәа длазҵааит Алгьери.
– Мап! Мап! – лхы агәра лзымго, даалакҩакит Цицина, – аха ианбатәи хьӡу иугәалашәаз? – аԥҳәызба уи
егьџьалшьеит, аха мбатәӡагьы даргәырӷьеит.
– Ибыхьӡызҵада? Убри бгәалашәоу?
– Уара! – иаразнак аҭак ҟалҵеит, иара убри азҵаара
убысҟанҵәҟьа Алгьери иҟнытә ишлоуаз лдыруазшәа.
Бла­ла дааимылдеит:
– Алгьери!..
– Ҟәымшәышә!
– Цицина!

188 ~

~ Иалкаау

– Ҟәымшәышә!..
– Мап, Цицина! Схәыҷума сара?
– Мап, Ҟәымшәышә!..
–…
Еиқәшәеит абас урҭ аҩыџьагьы, заа еицәажәаны ишы­
ҟаӡамызгьы, еицәыӡхьаз шьоук реиԥш, хаз-хазы адәы
ишықәыз, еиқәшәеит уеизгьы-уеизгьы убри аҽны, уб­
ри аҭыԥаҿы, убри асааҭ азы, убри аминуҭ азы ҿҳәарас
иазыԥ­ҵәазшәа.
Еиқәшәеит урҭ аҩыџьагьы, убри аҽнынӡа изныз ам­
ҩақәа акыраамҭа хаз-хазы ишцоз, убраҵәҟьа рыхқәа
еиладыршәызшәа.
Иҵабыргыҵәҟьаны, урҭ аҩыџьагьы уаанӡа изныз ам­
ҩақәа убра иааилаҵәеит – анс-арс ҳәа инықәыԥшны,
ашәҟәыҩҩцәа, исахьаркны, ирҵәи-ырҵәиуа ишеихаргало еиԥш акәымкәа, лабҿаба!
Алгьери игәы еихыкка иаатит – зегьы-зегьы ҿыц, еицакра ақәымкәа ибо. Ицәыӡны иҟаз ихәыцра ибо.
Иаԥхьа иаатит уажәраанӡа ацәа хаара иҭахәхәа иалаз
ихәыҷра, ихбыџра акәаркәашьа иаҿыкәыршаз арахәыц
аужьуа, икәымпылуа аҿынанахазшәа.
Иҿыхеит зегьы – агәы бзиа, ахы бзиа, кьыс амаӡамкәа,
ицқьаӡа, алакҭа еицакра ақәымкәа, зызхара зыԥсы шьаны ацәа иаалҵыз асаби гәазҩыда иеиԥш.
Алгьери иаԥхьа дгылан абар, шьҭа иҭышәынтәалахьоу,
иҭәхьоу, ишәхьоу ззырҳәо аԥҳәызба Цицина.
Лыблақәа ҩ-ӡыжь еишьылк реиԥш лыблаҭрақәа ирҭа­
шеишеиуеит, рыҵантәи шьыжьымҭантәи амра шәа­хәа
еиҵәа-ҵрыхәҵәақәа рхыԥырны ицо.
Алгьери урҭ данынархыԥшыла, дыҭҟәаны дааныркылт,
ианқәыԥшыз Цицина амшын ахь дцарц анылҭахыз иара
иҿы дааны блала ишилырдыруаз еиԥш, иара уажәгьы
даашьҭԥааны дрыманы рҿынархеит, уи лыблақәа рна­
паҿы дааганы, хара инханы иҟаз рхәыҷра ашықәсқәа
еиҭа­наргәылаԥшырц.
Шықәсык ала Цицина лаԥхьа ашкол ахь дцеит Алгьери. Дара еизааигәаӡаны инхон, ҩнызаҵәык акәын ирыб-

Иван Ҭар б а

~

~ 189

жьагылаз, амала, ахәмарразы џьарак еиқәшәон агәыла
хәыҷқәа – Алгьерираа рашҭаҿы.
Цицина лықәлацәа ахәмарра ианаҿыз, Алгьери ха­зы
иҽыԥхьакны дтәаны, ихатәы бызшәала анбанқәа неиԥ­
шьуа, асахьақәа рацәаӡаны изныз шәҟәык даԥхьон.
– Ари закәу саргьы издыруеит, – зынӡа ианаамҭаӡамыз
дааихаххны даагылон Цицина.
– Ибыздырӡом! – ихьмыӡӷшьаны иаалымеикуан Алгьери, ашкол ахь дымцаӡакәа, анбан шәҟәы иану абалдыруеи ҳәа иџьашьаны.
– Издыруеит.
– Мап, ибыздыруам.
– Ишԥасзымдыруеи?!
– Да, баԥхьеи!
– Ацгәы.
– Нбан-нбанла еихшьало баԥхьеи!
– Ус самыԥхьаргьы издыруеит.
– Изла?
– Асахьа ахьану сымбои! Аԥхьара иазызуазеи?
– О, о, бзаԥхьом сымҳәази!
– Самыԥхьаӡакәагьы еилыскаауеит!
Нас днеиԥырҟьаны, ес, уцаларгьы уцала – ахәмарра
дханагалон.
«Избан зегь раԥхьаӡа убри зигәалашәаз, аҽакы акәым­
кәа, убри налкааны – Цицина данхәыҷӡазтәи лҟазшьа?»
Аха урҭ зегь реиҳа реиҩызара аҽахьеиҵнахыз, аҽа­
хьарӷәӷәаз амшын ахықәаҿ – аҽыкәабарҭаҿ ауп. Иан­
хәыҷӡаз инаркны. Ранацәа аиԥханагьлара рыбжьан. Рҩы­
џьагьы рхәыҷқәа рыманы амшын ахь еиццалон.
Дара анхәыҷқәаз, ранацәа ишаарыхшаз ада маҭәа
рышә­ӡамкәа, иҳәарԥсаруа амшын ӡы ахьаақәыҽҽоз иӡаа­
ԥ­салан, напылагьы шьапылагьы амшын цәқәырԥақәа
ишаар­хыкәласуазгьы рызхара ирзымпҟо.
Анацәа урҭ рааигәа итәаны, ргәырҽанра ааиҵам­ҟьа­
ӡакәа, ацуҭа зегьы ажәабжь нарҳәы-аарҳәуа, зны иқәыр­
ҵон, зны иқәдыршәуан, аҽазны икәыжәкәыжәны инкарыжьуан гәыри рахәыци ирзеидымкыло...

190 ~

~ Иалкаау

Цицинагьы ашкол данҭала – аҩыџьагьы еицны ицон,
ианоурыжьлакь аҩныҟагьы еицаауан. Амшын ахь – уи
ҳәара аҭахымызт, рҵатәқәа ианаархашәалалакь – ины­
қәыршәны уахь ицон.
Ҷыдала, лымкаала, ишьхәыҷқәаз уи иашьцылан, шамахамзар, дара еицымкәа, хаз-хазы аӡәгьы амшын ахь
дцаӡомызт.
Аӡсарагьы рҵеит. Цицина лакәын аӡсараҿы атәы­
ла зырбгоз, ахыкәалаа лхьымӡо, ацәқәырԥақәа илгәы­
дыҽҽалоз еихырссаны, дрылҵәрааны дцон хара, хараӡа,
уаҩы илаԥш дацәыӡуа аҟынӡа. Ашьыжь дцар – иааила­
хәлаанӡа дымгьежьыргьы усс илкымызт.
Аӡаҵаҟагьы акыраамҭа илычҳауан. Аамҭа анлымаз
есқьынгьы ампылрчы аӡәы амшын ихиршәылазшәа, Цицина лхы ацәқәырԥақәа ҵаҟантәи иаҵахәмаруа рызқәа
иқәырҵәырны ирыманы иныҟәон, лцәа-лжьы аҵысра
ҳәа уаҩытәыҩса акгьы имбаӡо.
Алгьерии лареи амшын ианеицхыз акәын уи да­
наапкӡоз – акы дыннамкыло ацәқәырԥақәеи лареи рызхара еицқьачақьуан, ирылаз ԥибашәон, аибаркарара аҟын­­
ӡа инеибацон.
Алгьери уи длыҵахоны акәмызт, аха дишаҭон, дахьԥ­
ҳәызбаз аҟнытә длеиҷаҳауан, лара зынӡа акгьы агәхьаа
шылкӡамызгьы.
Иара амшын данҭыҵлакгьы, лара аҽыкәабацәа зхым­
с­ша аҳәаа дзырбо адырга еиԥш, лхы ацәқәырԥақәа ир­
ԥеиԥеиуа иахьырхакызынтә, Алгьери дахьтәаз ашҟа
дааԥшуан, дааԥшуан лыблақәа ааиҟәымгаӡо...
Убас дааԥшуан, дааԥшуан, амшын гәыказказра иҟынтә
еиҳа ицқьаны, еилганы дылбозшәа.
«Акыр ҵуазу ус дааԥшуазижьҭеи?»
«Мап, мап. Рацәакгьы ҵӡомызт».
Аԥҳәызба лгәаҵаҿы иҟәандаӡа цәанырра ҿыцк, уаан­
ӡа илзымдырӡоз цәанырра ҷыдак аҿыхара иаҿын... Уи
есымшааира еиҳа-еиҳа аҽцәырго, аԥҳәызба аҽылна­
рдыруан.

Иван Ҭар б а

~

~ 191

Алгьери иакәзар – ицәажәараҿгьы, ихымҩаԥгашьаҿ­
гьы иҽиԥсахуа далагеит. Акы дыннакылон – хыла уи
закәыҵә­ҟьаз шизымдыруазгьы.
«Ус дҟазҵазеи?»
«Цицина аԥҳәызбара дахьаҿу акәзар? Иаргьы шьҭа
дрлрԥысхазар?»
Усҟан Цицина аа-класск рҿы дтәан, иара жәба рҿы.
Шықәсык, дара еихьызмыгӡоз шьаҿак еиԥш, ишрыбжьаз
рарԥысра ҭәыра ашҭа инҭагылт, урҭ аҩыџьагьы еишь­
ҭагыланы.
Ԥаса урҭ амшын аҿы ҽыкәабара ианеицнеилакь,
раԥхьа аӡы иҭаларыда ҳәа рҽеилыхны, еихьымӡа-еиԥым­
ӡо, еиԥхныҩланы рҿынархон...
Аха нас?..
Нас Цицина, Алгьери лыҽнеиҟәганы, наҟ, насҭха днаскьаны аҽеилыхра далагеит, иаргьы убас, хазы иҭыԥ
ылхны.
Ҽнак зны, рҽыкәабаны, амшын иҭыҵны, хаз-хазы
иштәаз акәымкәа, Алгьери дҩагылан Цицина дахьтәаз
ашҟа ашьшьыҳәа иҿынеихеит аԥслымӡра дылаланы.
Цицина лҽыкәабага лыжәҩахырқәа ирхыршәаны, ина­
лышьҭын, лҟәаҟәа хтны, Алгьери дызлааиуаз ала ам­ра лыз­
қәа аҭаны аҟәиара даҿын, аԥслымӡ татара дылатәаны.
Алгьери дахьааиуаз лара илызгәамҭаӡеит, зынӡа даалыдгылт. Ус дгылан ҿымҭӡо. Акыраамҭа дгылан, аха нас
изымычҳаит:
– Бызқәа шаҟа иҟәымшәышәузеи, Цицина?
– Аа? – арҵәаа ааҭлыргеит аԥҳәызба, иаалырҟьаны
илаҳаз абжьы даршәан, – Уԥхамшьаӡои?!.
Дыҭрысны данаахьаԥш, Алгьери илаԥш али-ԥси рыб­
жьара лгәышҵа ҟьаҟьара наҟ-ааҟ иԥахә-ԥахәӡа ихтны
икыдыз лгәыԥҳәқәа илаԥш рықәшәеит, ларгьы урҭ, хаҭа­ла
илҭахымкәа бзанҵы аӡәы инапаҵаҟа ишыҟамло шьақә­
лырӷәӷәозшәа инеимлагәа илкит, лнапқәа иргәыҵамӡо,
ирымпыҵҵәырны ицо... Усҟан лара лаԥхьаҟа днеихыр­
хәаны, иаалыҵахҩаны, раԥхьа иаалԥыхьашәаз шәҵатә­
қәак рыла лҽаалҵәахит.

192 ~

~ Иалкаау

– Цицина акәым, бара ибыхьӡу, Ҟәымшәышә ауп,
Ҟәым­шәышә.
Уи аҩыза ахьӡгьы зхылҵыз Цицина лызқәа аҟәым­
шәышә­ра дназгәыдыԥшылаз ауп.
– Ус умҳәан, Алгьери, ԥхашьароуп! – лхы ҭаҳәҳәаны
иахьылкыз лыбла шеишеиқәа аацәыҵлашеит, арԥыс иоуразоуроу зегьы урҭ ирхылҵуаз ашәахәақәа игәыдыԥхало.
– Ԥхашьароуп, Алгьери...
«Изыԥхашьарахазеи? Уаанӡа Цицина лцәа-лжьы иара
имбацызшәа. Ҵабыргыҵәҟьаны, иаргьы зынӡа иҿыц­
ба­раханы иблаҿы изааизеи усҟан? Изгәамҭаӡакәа-из­
гәаа­­мыгӡаӡакәа, лыҽшԥаалыԥсахи Цицина?! Иахьа­
гьы-уахагьы иара ибла дшыхгылаз, имбаӡакәа, иаалыр­
ҟьаны!» Иара убри аҽнынӡа уи лыԥҳәызбарагьы лыдим­
балаӡацызт. Уаанӡа ус изааигәаз, иҩызаз аӡә леиԥш акәын
дышлыхәаԥшуаз, аха лыԥҳәызбара анлыҟәнибаалаз убри
аҽноуп – Ҟәымшәышә ҳәа анлеиҳәаз аҽны.
Убысҟан Цицинеи иареи амшын аԥшаҳәаҿы еибырҳәаз,
асԥычка анааихьушьлак иахылҵуа амцабз хәыҷ еиԥш,
урҭ рыбжьара зны иҩаҵхахаз амцабз зигәалашәази, уаҳа
аҽахҭыск акәымкәа, хьыӡҳәала убри налкааны? Ауаҩы
иԥсҭазаараҿы иҟазаап убри еиԥш ахҭыс, аамҭа ахарара егьа ихнаҩахьазаргьы, зыԥсы ҭоу аӡыхь егьа ҿагыла
аиургьы ахы адгьыл ишааҵнахуа еиԥш, знымзар-зны,
зҽырҿыцны адәахьы зыҽцәырзымгар зымуа!
Абар, амшын цәқәырԥақәа ирыҵаршәыз аҽыкәа­
барҭаҿы ақәабаа-сабаа нахыкәласуа, зны-зынлагьы ам­
рахәага ақәыҷҷо аԥслымӡра иларшәыз ахҭыс хара зыр­
ҿыхаз аԥҳәызба уажә дааины Алгьери иаԥхьа дахьгылоу!
Абар, урҭ аҩыџьагьы еибамбеижьҭеи, рыбжьара
иааб­­жьаҽҽоз ацәқәырԥақәа зегьы, амшын дҭалан лҽа­
ныл­­кәабоз еихыҵәҵәаны дрылҵәырны дышцоз еиԥш,
дыргәылӡысаны дааины дахьгылоу! Амшын дахьынҭалаз
дӡысо, дханагалан, дцо, дцо даанымгылаӡакәа – ес, наҟ
хараӡа данага, нас арахь дгьежьны лаара аамҭа ра­цәа­
ны илцәаган, абыржәы, зынӡа, абыржәы, ааигәаӡа дааӡ­
хыҵызшәа ауп, Алгьери иаԥхьа дшаацәырҵыз лара...

Иван Ҭар б а

~

~ 193

Аруаҩ иҭаацәара иааӡаз, аԥсҭазара иҟьо иаман идәы­
қәыз, Цицина Амҷ-ԥҳа Алгьери иаԥхьа дгылоуп – дыԥ­
ҳәызба наӡаааӡаны, ҩыџьа рыԥсҭазара шьҭыԥрырц ана­
ҭахха, азымҵәыжәҩак аиҵыхра лара ишлылшоз лхы
инар­кны лшьапаҟынӡа илныԥшуа.
Лҵара даналга азныказы аҽаџьара аусура лықәшәа­
заргьы, дааит Аԥсныҟа – лыԥсадгьыл гәакьахь, акыр лылшозар, лымчи-лдырреи адылҵарц.
– Ҟәымшәышә, – иҳәеит Алгьери, уи ахьӡ излеибиҭаз
ажәагьы ҟәымшәышәӡа иԥсы ахаареи аԥшӡареи зегьы
убра инагәылаҵаны.
– Цицина, – даалырҽеит аԥҳәызба, лықьачақьра зын­
ӡагьы имҵәахӡакәа.
– Ҟәымшәышә, – еиҭеиҳәеит уи, еиҳагьы ирхааны,
еиҳа­гьы ирԥсыҽны.
– Цицина, – лыбла хаақәа рҟәандара убас игәыд­
лырԥхалеит «иҳәала шаҟа уҭаху, уи сара сгәы кыднаргыло џьумшьааит, иумуӡозар убри зынӡа хьӡыс исымаз» ҳәа
аанарго.
Иабантәиаауеи абри аҟара уи аԥҳәызба лыблақәа ир­
ҭыԥ­хо ахаара, аԥшқара? Ариаҟара агәкыреи аҟәандареи
уажәраанӡа иара имбо иҵәахны излымаз, изеизылгоз,
иара убри аҽны, уеизгьы-уеизгьы убысҟанҵәҟьа ианеи­
қәшәоз иаалырҟьан иаацәырылгарц акәызма? Алгьери
дызқәыз амҩа даақәнаҟьарц?..
Алгьери иҽааизганы, Цицина ацәажәара дшаҿыз ҩаԥ­
хьа дыгәцаракны дылҿаԥшуа, лара дылгәылыԥшны дцо
дышнеиуаз, иара ихала амшын данаахықәхалаз амш
ааигәалашәеит – Ҟәымшәышә ҳәа раԥхьаӡа изеиҳәоз
аԥҳәызба адырҩаҽны димбаӡеит, ауха лара лаб аруаҩ
иҭаа­цәа зегьы аашьчыхны дцеит – иара убрижьҭеи лыбла
ҭаԥшыларагьы имоуцызт.
Аха абар, аамҭа ишыҟанаҵо, аурыс ашәак аҿы иша­
ҳәо еиԥш, «Абзиабара аакылсуеит уара зынӡа уанақәым­
гәыӷӡо!»
Зынӡа данақәымгәыӷӡоз! Аха ишԥа? Усс ирымоузеи
Ци­цинеи иареи – еиқәшәеит, рхәыҷраамҭа, рыхбыџра

194 ~

~ Иалкаау

ргәа­ладыршәеит, азамана, уажәшьҭа «бзиала» ҳәа неибы­
ҳәаны дасу рымҩа иқәлааит!
Аха, мап! Атыҩ дакызшәа, дзеихамҵуа Цицина длыдгылоуп – шә-уск шимоугьы ихашҭны. Зегьы-зегьы ихы
иаахԥырны...
Дгылоуп уи аԥҳәызба иблақәа даарыҵымшәо дшанханы, дахьаанылкылаз аҭыԥ днахшәаны уаҳа шьаҿак
изеиҭамго... уаҳа царҭа имамкәа наунагӡазы имҩа иара
убра иааҿахҵәазшәа...
Аԥсҭазара зынӡа далыхәдааӡахазшәа дшыҟаз, амацәыс
еимҟьара еиԥш, Цицинеи иареи рыбжьара ԥҳәызбак
лса­хьа аабжьаҷҷеит – аламала акәымкәа, иакуа-ицәо,
ақәоура ӷәӷәа аԥхьатәи амацәыс еиԥшҵәҟьа...
Алгьери аҭҳарцәҳәа дааилшәеит – урҭ иаарыбжьаҷҷаз
Амра лсахьа акәын! Амра лсахьа!
Ицәа дааҭӡыӡеит!
Иҿаԥхьа ҩ-сахьак хацәнмырха еиқәԥо, уажәы-уажәы
еибаԥсахуа акаҷҷара иаҿын иааҟәымҵӡакәа, аӡәы лсахьа
анҿыцәаалакь, егьи лсахьа акуа, абас мацара иаҿын, иара
иаҳауаз, зҽызымԥсахуаз Цицина лцәажәабжь заҵәык
акәын.
Еиқәԥон ҩ-мчык, дара ахьԥибашәоз мацарагьы азмырхо, иблақәа аарҟәымгаӡакәа урҭ ирыхәаԥшуаз ихаҭагьы
убри аминуҭ азы, аҽаҿҳәарак азыԥҵәо акәымкәа, уб­ри
аамҭа иахмырԥакәа, анахь-арахь ҳәа инықәҵа-аақәым­
ҵакәа, инагӡаны дԥыршәарц рҭахызшәа. Урҭ реидыслараҿ
Алгьери дзыдгылашаз изымдыруа ддысны дрыхәаԥшуан,
усҟаназы хатәгәаанагарак имаӡамкәа...
– Ҳы! – дааҭрысит уи, иџьеишьашаз еиԥш Цицина акгьы шылымҳәаӡазгьы.
– Уи закәызеи? – лгәылҽанны диазҵааит аԥҳәызба,
лцәа­жәара ааиԥҟьаны. – Акруҳәазма?..
– Аа? – даацәырҳаит Алгьери. – Мап, мап. Сара ус
баша...
Цицина иҟалаз лзымдырт.
– Ҳцалап, – нациҵеит уи, уаҳа ииҳәашаз акгьы ани­
ҿамшәа.

Иван Ҭар б а

~

~ 195

– Уццакуазаргьы унсырхеит, – Цицина уи амҩа да­
ԥырхагахазшәа илыдылкылт иаалырҟьаны ииҳәаз ажәа.
– Уцала, – ишылҭахӡамыз, гәынамӡарала инаԥылшьит
уи. – Уца, уца... Сара ацәажәара сханагалан…
– Сара џьаргьы сыццакӡом, – ихьыз арҽеира далагеит
Алгьери. – Сабаццакуеи?
– Саргьы.
– Ҳцалап ҳәа зысҳәаз ҳҩыџьагьы ҳаицныҟәап ҳәа
акәын, – еиҳа еилганы илеиҳәеит уи иажәа иаҵанакуаз.
– Азамана, – зынӡагьы имамкӡакәа, дақәшаҳаҭхеит
Ци­­цина.
Аныҟәара анакәха, ҵаны, иагырмыжьит. Ахәылбыҽ­
хагьы азмырхакәа, аҵхгьы ҳалалс ироуааит, аҳауа цқьа,
аҳауа зҩыда алырфааит, иара аҵхгьы апап инаԥар еиԥш
еиқәаҵәаӡа иашәыз ашәҵатәы аашәнахаанӡа иаазырмыжьт. Нас ауп даргьы анааиԥырҵыз.
Адырҩаухагьы – убас. Адырхаухагьы акыраамча аҵх
алымҳа ишҭахәыҭхәыҭуаз еидхалт.
Заҟа ҳәатә рымазаарыз урҭ рҩыџьагьы алагарҭагьы
анҵәарҭагьы амаӡамкәа, аҵла иакәша-иакәшо, еилар­
ша-еилаҵәины ицо аҟарма еиԥш, аҵыхәтәанынӡа ирз­
ԥмыртлоз уи рҳәатәы!..
Алгьери аԥҳәызба дааныжьны дцарц ихәҭазижьхеи
иҵуаз, аха дзылԥырҵуамызт – ацха ахаара иалахаз еиԥш,
зны-зынла дааҳәыцымыцуан, аха уи араҳаҭра ишьапы
алашьшь дакын, дзалҵуамызт...
Цицина заа иӡбны акымзаракгьы ҟалымҵаӡеит – аҵа­
ра зцылҵоз, лхәыҷраамҭазтәи лҩыза дахьылбаз, деи­
гәырӷьаны дицын, ҳәарас иаҭахузеи илгәаԥхон иахьеицыз,
еицәажәацыԥхьаӡа ашықәсқәа урҭ рыбжьара ибжьарҵаз
анаҟә хыхуа еиҳа-еиҳа еизааигәанатәуан, дасу ргәаҵақәа
рҿы зны, аҽыкәабарҭаҿы иҭашәаз акәицқәа рыԥхара есааира ицәыҵыҷҷо-ицәыҵыҷҷо, аӡәи-аӡәи рхы-рҿқәа ирнырбаало аҟынӡа рыҽцәырго.
– Быхәда иахоу џьарума? – Цицина лгәы лҽанӡамкәа
длазҵааит Алгьери.

196 ~

~ Иалкаау

– Сқьырсиануп, аха аџьар ныҟәызгаӡом,–даахыхәмарт
аԥҳәызба. – Уи зынӡа аҽакуп, уԥхыӡгьы иаламшәо. Џьар­
зар еиӷьызма?
– Мап, мап. Изакәхарызеишь? – еилкааны имазар
шиҭахыз изымҵәахит Алгьери.
Иманшәаламхазаргьы ҟалап Алгьери уи лыхәда иахаз
еиликаарц дахьлазҵааз, аха знык ианиҿҟьа – иҿҟьеит, иҟаи­
ҵахуаз! Ианаԥшьигах аҵыхәтәанынӡа инеигар акәын.
Цицина уи еиԥш азҵаара иара иҟнытә илмоур ҳәа
акәын дзыцәшәоз, лхала ицәырган илызҳәомызт, амала
илылшоз зегьы ҟалҵеит, уи лыхәдхаҵа дара анеицәажәоз
есқьынгьы, иҭахы-иҭахым, уажәы-уажәы Алгьеи илаԥш
иҵашәаларц.
– Иџьарым, амала, уи ахәыдхаҵа аҩнуҵҟа иҭоу сара
ҳаҭыр сзақәуп, схәыҷра сышзаԥырымҵуа еиԥш, иаргьы
саргьы иахьа уажәраанӡа ҳааицрымшәаӡакәа ҳаицуп.
Иахьа уажәраанӡа! Еилукаау? – урҭ ажақәа абырҵкал хы
икылхны, лгәы иҭаҵәахны иахьлымазынтәи иааҭыхны,
абираҟ еиԥш, иҳаракны и7ышьҭыхны илырбазшәа ауп
Цицина ишылҳәаз.
– Изакәхарызеишь? – иҳәахт еиҭа ихшыҩаҿ иҭеикшаз
еиԥш маҭәахә имԥыхьамшәо. – Даара ҳаҭыр зқәыбҵо,
акырӡа ибзаԥсоу, ибзааигәаӡоу ак акәхап, – ажәа лыԥ­
шаахқәа, аха иаахҵәаны акгьы зымҳәаӡоз рыла дналага­
ло, абзиара лара илырго, иара изы имаӡаны аԥҳәызба
илы­ҵакны илымоу лирҳәартә аҟынӡа днеигар иҭахын. –
Баша-машак акәхарым.
Лара лҿыԥшыларагьы зынӡа аҽакала аҽааиҭанакит –
лоуразоуроу зегьы агәаартра илымоу лхы-лҿы иқәланы,
дҳалалӡа, амырхәага шәахәақәа лыҟәныҳәҳәы Алгьери
дихәаԥшуан – «иҳәа, иҳәа уацәымшәакәа, угәы иаанагаз ауп, уара угәы иаанагаз, уаҳа аҽакы акәымкәа! Зҿум­
ҭуазеи?» – ҳәа лара лтәала ирдыруа.
Уи лыблақәа зынӡа иҭыԥ даақәырҟьан, ахәыдхаҵа
иҭоу азхәыцха имоуа, днеилаԥахны дааҿарҳәеит, амала, ус лара дахьлыхәаԥшуаз, иҽеизгаӡаны убри ада гәҭак
имамшәа иныԥшуан – иҽааимԥсахӡакәа.

Иван Ҭар б а

~

~ 197

Аҷараҳәа лгәы аацәҟәыншьаны иаатызшәа, уи лыхә­
дхаҵа агәы аԥшра зманы иахьынҳалаз акәалаԥ хәыҷы аалыртын, дҩахан, Алгьери иаԥхьа иаанылкылт...
– Ҟәымшәышә! – иҳәеит уи иблақәа рыгәра изымго,
иаргьы игәы иҭаҵәахны имаз ахьӡ уи илырбаз амцхәрас
ҳамҭас илиҭозшәа.
Уи акәалаԥ иҭаз – Алгьери ипатреҭ акәын.
Цицина иаразнак Алгьери дынидҟьан, аҵх дналашәкәа
дцеит!
Иара, ақалақь налҵ џьара, зхыцәқәан, амшаԥ кәтаӷь
еиԥш иҟаԥшьы-уаркалеиуа алампа зхакнаҳаз астолб дыз­
ҵагылаз ахаҭа зҵысуаз аҳа дзымҵысуа, адгьыл далыр­
ҟацазшәа дышгылаз даанхеит.
Цицина дахьца-дахьаа ҳәа уаҳа имбаӡеит, нас, акыр
аамҭа аныбжьыс ауп дмага-маго иҿанынеиха. Ашарԥазоуп
Амзаҿаҟагьы даннеи.
...Дгәеигәеиуа ақыҭа далоуп хыдкыларҭа имамкәа,
дызқәыло амҩагьы изымдыруа, дахькылнагогьы изымдыруа.
«Ииныҟәо иазиуазеи, мшәан? Иааҟаиҵазеи? Абра
акәымзи иара Амра дылзыԥшырц ахьиалҳәаз? Дабаҟоу
нас? Дабаҟаз иара ихаҭа, Амра абра дизыԥшны дангылаз?
Лгәы аныԥҵәаӡа дҩагьежьны дцазар акәхап.
Дабацеи? Иара ида цашьас илымази, мҩакы еицықә­
ларц анеибырҳәа?! Лхала, иара Алгьери дахьыҟоу дыԥ­
шааны – аа, изулакь сааит ҳәа днеины дидтәалозма?
Иара дигар акәымзи, иара, дара заа ишеибырҳәахьаз
еиԥш. Аҵәҩан заҵә еиԥш, аҵх абла лашәы дхыкшало
да­налаха – лхахьынахоз џьара дцагәышьеит. Уажәшьҭа
еил­каа уара уи дахьцаз! Лхы акы азылузаргьы – ахьымӡӷ
лыз­хымгакәа!..
Лыҩны5а дгьежьрызу? Хаҵа дцарц лгәы каршәны
лыҩ­ны ддәылҵны дандәықәла уахь гьежьышьас илымази?! Нас, дабацарыз? Иара ишԥеиури, иара?»
Ажәҩан агәы иԥшшаӡа, ихагьежьуа, ихагьежьуа иалоу
ауарбажә еиԥш, аҳабла дахагьежьуа дшахыз, ишьапқәа

198 ~

~ Иалкаау

дырҳәазо рҿынархан, Амрараа ргәашә днаган дныладыргылт.
Ишахьан.
Ача иаҳәо аччиа иеиԥш, агәашә анҭыҵ дгылапы
ашҭа дықәԥшуан Алгьери. Илақәа ҭраа аҩны дагәы­дыԥ­
шылон, дагәыдыԥшылон, аха иара аҩнуҵҟагьы ԥсҭа­
заара агәылимбаауа, зыхҩа аартны акыр шықәса ԥша
зҭадмырсыц ашәындыҟәра чаԥа еиԥш, усҟан азы ихь­шәа­
шәаӡа ашҭа иқәгылан.
Уаҩ дзыҩнам аҩни уаса дызқәым ашҭеи шԥаҟалозаари
– ихьшәашәа-ԥсхаԥсӡа, аԥша ҵәыҵәы аҿыршәшәо!.. Ашҭа
иқәҟьаны ихәда иҵасуа ашьжьымҭантәи аԥшахьгьы,
адалақь цагәы аҿеиԥш ауп дшыцәнаԥԥуа, ицәа-ижьы ыр­
цаҳәцаҳәуа!
Дызгәыдыԥшыло аҩны аԥсы ҭоу аҳа, иара иааҵанакуа
адгьыл ахы инаркны аҵыхәанӡа зыԥсыԥ лазга-ҩазго
уаҩԥсы дахым – дызусҭзаалакь аӡә иԥсахәага уа иқәым!
Зегь ахыҵны иабацарыз?! Нас агәашә иҽынахшьны даагылт – иара иқәыӷәӷәоз ааԥсара уи агәашә ахәда инықә­
ҵаны. Акыраамҭа, зынӡа акыраамҭаӡа убас дгылан.
Ихшыҩ аазырҵысышаз лаԥшҵашәара имоуит.
Ус, зынӡа дшымгәыӷӡоз, аҩнаҵаҟа аурагьы аҭбаарагьы
шәаны, иаалгазшәа, ашьаҿакәа еиҵых-еиҵыхны иргыло, уахьынтәи иаацәырҵит Былгьа, зынӡаск иара Алгьери адәы дықәушәа мԥхьаӡаӡакәа, уа дахьгылазгьы зынӡа
агәхьаа мкӡакәа. Ашьапгьы бзиахазаап. Ашҭа иаақәгылан,
иара дахьгылаз агәашә ашҟа аҿы нарханы ҭынч иааҿар­
ҳаст, аҽынеиҵыхны, ахыц зҽанызҵаз ахәымпал еиԥш
аҽаарххеит, нас, аҽааизганы, аҽаршәшәеит иалаҽхьаз аашьара ахцо.
Аблақәа изаҟаразаалак ак рымҳәаӡо, ишиашаз Алгьери
иахь иԥшуан, иаргьы акыраамҭа ус дгылан дахәаԥшуан,
нас ибжьы гәыбзыӷ нақәиргеит:
– Былгьа! Былгьа! Былгьа!..
Иахьгылазгьы имқәацеит. Амалахазгьы! Агәашә ан­
ҭыҵ амҩа ду ииаганы иахьыргаз иану ауаҩы изы Былгьа

Иван Ҭар б а

~

~ 199

ҟыԥгьы аргом, уи иаҟәыҵхьеит, ара егьаҩы мҩасуеит, иа­
гьа­ҩы агәашә иаадгылоит, инкыдыгәгәало – уи иахәода!
Нас башаӡа аҩны иахума, аҿы ааихымшәаӡо? Мап! Дааиааити агәы имазар, дызусҭзаалакгьы аҩнашьҭахьала,
абнара, даалҵны, иара Былгьа дамбакәа – даниз амш
игәа­ланаршәап! Зҽаазырцәгьазгьы – дааиҳнаҳәап ада
иаан­гыларым.
– Былгьа! Былгьа! – иҳәеит еиҭа Алгьери, бысҭа ҿыхрак
аиҭартә аҟара деибыҭазшәа бжьыла иргәыӷуа.
Былгьа, ашьшьыҳәа, иара агьамала, ашҭа инықәсаақәсны, ацирк аҿы армашьцаҩ ихымхәыцыз ала еиԥш,
Алгьери ибжьы зынӡа иамаҳаӡазшәа, наҟ инаҩыжьны,
аҽаԥсатәны, иара агәаԥхарала, аҩнаҵаҟа иныҵашьшьы
ицеит...

22
Харзамани сареи аҵхыбжьон Амра дҳаман ашҭа ҳан­
ҭала, Былгьа иааҟанаҵазеи – ахы азеиқәымкуа, агәы
ԥшаауа, иҟуҵәыуо, аԥсы ааҭнахит. Аҟәара-аҟәараҳәа иа­
хьеи­ҵасуаз, аҵәыуабжьы агәырԥынҵа еиԥш, аҵх ҭынч­ра
иалакшон иҵарӡа. Иааҟәымҵӡакәа!..
Амра дҳаман абарҵа ҳныҵалт.
Дес рыцҳа! Лыҩнуҵҟа маҭәа шылшәыз, лхы лызным­
кылакәа, ашә ааимԥааны дааҳадххылт, арҵәаагьы ааҭ­
лыргеит, убри ала аҭаацәа зегьы рзы шәарҭак ыҟазар­гьы
ирхылцазшәа.
Былгьа аҟуҵәыуабжьи, ҳара ҳцәажәабжьи Дес ианлаҳа,
лыцәагь ҭынчцәамызт, Амра луаҭах дныҩнаххит, даны­
лымба – лыԥсы налыхәлаҳа ицеит, иҟалазгьы лзымдыр­уа
ауп ашьҭахьы харԥзаҵәы лабхәа иҿы бзанҵы ицәырым­
ҵыцыз зегь лхашҭны, абарҵа дшаақәыххыз:
– Иҟалазеи? Сызшьыда? Амра дабаҟоу?
– Ԥшьаала, ус ҟабымҵан, – даалабжьеит Харзаман. –
Амрагьы ара дыҟоуп, ԥшьаала, – аус данақәшәа, аҭа­гы­
лазаашьа злаҟалаз ала, Харзаман иҭахымзаргьы Амреи
сареи дҳалахәлахар акәхеит.

200 ~

~ Иалкаау

Иҟалаҵәҟьаз иаргьы издыруамызт – уи аилкаара
акәмызт аус злаз, ачҳара аарԥштәын, дара аҭаацәа ирых­
шәаз ахылԥа ыршәны еигәыдырҵаларц ауаа рылажьра
аҭахымызт.
Дес лабхәа ибжьы шлаҳаз еиԥш, наҟ даақәҵәины аҩ­
ныҟа дыҩналт, – илыхьыз аԥхашьара лхы илзанамыжьуа
– ишԥыкәу лабхәа иҿы дышцәырҵыз харԥзаҵәы, еилкаа
лы­маӡамкәа!
Аԥсра, аиҭаԥсра ззырҳәо!
Амра луаҭах ахь днаганы лиарҭа днылаҳариеит.
Сара знык Амра снапы данааныҵ – зус иалганы, уи
нахыс уи аҭаацәараҿы имыцхәыз аӡә иеиԥш схашәаланы
саақәхеит.
Сара усшәа схы збеит. Издыруада, дара еизынханы,
ҭаацәашәала еицәажәар рҭахызар? Иҟаҵатәу, иутәу ҳәа!
Сара сызусҭда дара рзы, адәыӷба ианҭыҵ, ирԥыланы чамаданк рзаазгаз аӡәы сиҩызоуп, сус салымгеи – шьҭа схахьынахо сцар сылшоит!..
Ус егьысыӡбит – саақәгьежьны, сҿынасхеит бзиала ҳәа
раҳәашьагьы сызмырманшәалакәа.
– Алоу, умцан! – ашәхымс сынхыҵуан еиԥш, Амра
лыб­жьы нсылаҳәны сааннакылт, сзымқәацо!
Иаразнак саақәгьежьит.
– Умцан, Алоу! – еиҭалҳәеит Амра, сара уа сыҟамзар
ада ԥсыхәа шыҟамыз бжьыла исырдыруа.
– Уаагыл, дад, Алоу, уаагыл. Узырццакуазеи?! – ҿимҭӡар
аҵкьыс, Амра дзыҳәаз ибжьы нақәиргар еиҳа еиӷьызшәа
ибеит Харзаман.
–Сшьапы...Сшьапы сыхьуеит...Иӷәӷәаны,икылкааны...
Ихьухьууа, – лхаԥыцқәа аҿҿа рыҵго, иахьеихалырӷәӷәоз,
араса ацәақәа реиԥш, иҟәаҟәа-чаҟәаны иаалҿышәшәеит
урҭ ажәақәа.
– Сшьапы сыхьуеит-ба? Иаба, дад? Зеиԥшырҭаны? –
Амра дналхаххит Харзаман.
Саргьы уи снаишьҭалеит.
Десгьы ишлыхәҭаз еиԥш лҽеилаҳәаны, дааҩналт.

Иван Ҭар б а

~

~ 201

– Аҳақьым! Аҳақьым, Алоу!
Уи ажәа аҩынтә раан ианылҳәоз сара ашә анҭыҵ
сыҟан.
Алдыз ацәа даалхны, сназгаз иасҳәеит. Иара уи акәхеит
– иаарласӡаны иҽааиқәиршәан, имашьына ҳақәтәаны
ҳааит.
Ҳәара аҭахума, Амра дцарц лгәы иахьҭаз, нас дахь­
каҳаз, дышкаҳаз атәы Алдыз сара изиасҳәарыз, уи аҭа­
хызар, иахәҭаны илыԥхьаӡозар лхаҭа иҟалҵарын, убри
аҟнытә, Амра лгәы бзиамкәа дышьҭоуп ҳәа ауп данаазгоз
ишиасҳәаз – иара изы уи азхеит.
Ҵабыргны, данлыхәаԥшуазгьы, зегь ҭҵааны еилим­
кааӡеит, лшьапы шлыхьуаз, лкаҳара ишахҟьаз аниалҳәа
иазханы иԥхьаӡеит. Уаатәи аҭагылазаашьа злаҟаз ала,
ишахәҭаз еиԥш, ачымазаҩ лыхәшәтәра акәым, лыхәаԥ­
шрагьы уадаҩын, убри аҟнытә, ахәшәтәырҭахь дышгатәыз
леиҳәеит.
Харзамангьы Десгьы уи иааиҵанарӷәӷәеит – аа, иҟалаз
жәбома ҳәа ауаа ажәабжь рыларҵарц рҭахушәа. Рыҩны
иааҩнаркыр еиҳа еиӷьуп.
– Лшьапы хҳәыцызар акәхап... дахьнықәҵәрыз... араагьы ибзиахап, дад... унацхраар, – аус ирмариарц иҭаххеит
Харзаман.
– Ахәшәтәырҭахь дшәымгар ада ԥсыхәа ҳамамкәа,
иҳаҵалазеи, хаас? – иаҭахӡамкәа аус лыруадаҩуа далагеит Дес.
– Ишәарҭоу акгьы ҟамлаӡеит, аха аҽыхәшәтәырҭаҿ
еиҳа еиӷьуп, – иара ихгьы рацәак агәра изымгозшәа, урҭ
еиқәикырц даҿын Алдыз.
Амрагьы аҳақьым ицылҳәеит – уахь зынӡаскгьы
илҭахӡамызт ацара, аха лшьапы ахьаа еиҳа-еиҳа излашь­
ҭыҵуаз ала ада ԥсыхәа шыҟамыз лбон – ахәшәтәырҭа ада
ԥсыхәа шыҟамыз.
Амра лымҩа абахаз, ашьҭахьгьы иабыкәу иахьықәҵәиз!
Еҳ, аԥсҭазара, аԥсҭазара? Уара уаҟара иӷәӷәоугьы, уа­
ра уаҟара иуашәшәыроугьы адунеиаҿ акгьы шԥаҟам!

202 ~

~ Иалкаау

Зны х-уламло аџыр еиԥш уеиларҭәоуп, зынгьы уажәым­
зар-уажәы ушнамшәара, укәалкәало арахәыц-па уахьын­
ҳалоуп!..
Амра уажәы ҭацара уа ҿыц дахьнаргаз дыгҿагылазар
акәымзи – лыҵкы шкәакәа ԥшӡа уажәымзар-уажәы дна­
гәылԥыр дцарашәа, аҳәсахәыҷқәа лыҵашьыцны икы­­
лыԥшуа, ҳара ҳхаҵацара аамҭа анбааиуеи ҳәа? Уи амц­
хәрас, ахәшәтәырҭаҿ дцаны дышьҭалароуп, лшьапы
дзықә­гыларгьы, аҭаца лымаҭәа акәымкәа, ахалаҭ шкәакәа
лышәҵаны дыҩназ!..
Ахәшәтәырҭаҿ лышьҭаҵарада иамуит – аҵыхәтәаны
зегьы ҳақәшаҳаҭны уи аҿы ҳазааит, уи моу, саргьы урҭ
рхынҭаҩынҭара саналаҳа, угәы иаанагози ҳәа исазҵааит,
сыхшыҩгьы рыласҵеит.
Зегь ҳлыцны ҳцеит ахәшәтәырҭа хадаҿы дышьҭаҳҵарц.
Амашьына дааныхны сакасала ахәшәтәырҭа даныҩ­
наргалоз Деси Алдызи лышьҭагыланы иныҩналт – урҭ
аҩыџьагьы аԥсҭазараҿы ирзыԥҵәаз амаҵурақәа рымҩа
аадыртит, ҳара, Харзамани сареи уа ҳааныркылт, ус ахә­
ҭаны ирыԥхьаӡеит.
Адәахьы ҳгылан. Иаауа-иаҳҳәо ҳақәымшәо. Ҳаблақәа
еиҿаҳар ҳәа ҳшәаны, ҳахқәа ҳақәыжьны, зымҩр-зымҩа
ҳцәыҵыԥшуан, нас Харзаман изымычҳазт, ишьҭахьала
аӡәы аӡаӡ илеиҵазшәа днаҭрысын, инапқәа неихда-ааих­
даны, инацәкьарақәа неилаирсын, иҩмацәакгьы еихаргьежьуа, ашыршырҳәа аныҟәара далагеит – ԥхьаҟа дцо,
нас шьҭахьҟа дгьежьуа.
Алдыз ахәшәтәырҭа даадәылҵын, сызҿиҭит.
Иара иахь сышнеиуаз, имашьына ацаԥхақәа ыршәны
зҿааирхаз снарымҵасны аҳауа иаалысԥааит!
– Уца, Амтон даага, – ицаԥхақәа ирышьҭаҵан зҿааир­
хаз ажәақәагьы саҩсмыжьит. – Амтон аҟаза. Еилукаау? –
сгәысҽаниҵеит уи, хыла дарбан Амтоныз иаагатәыз сырдыруа.
– Ишԥоуҳәеи, дад? – Алдыз ибжьы аниаҳа Харзаман
ҳара ҳахь иҿааихеит. – Амтон уҳәазма?

Иван Ҭар б а

~

~ 203

– Аиеи, – ажәак ала иҟаиҵаз аҭак азырханы, ахәшә­
тәырҭа дныҩналт Алдыз.
– Ҳы, сгәы иаанамгагәышьазиз, исзырҳәада акәымзар!
Арахь дааҳамгаргьы ауазаарын. Аҟаза Амтон аҩныҟа днаагар лшьапы аҭыԥ иааҭеиртәон. Нас, лшьапы ҭԥеит акәу
Амра рыцҳа! Грак ма илзыннамыжьындаз, анасыԥда?
Мшәан, абри сара, агәылацәа ирзеиԥшны инарцааарцо арԥыск иеиԥш зегьы рнапаҵаҟа сышԥаҟалеи?
Алдызгьы аҭагылазаашьа ихы иархәаны сыԥхарсуа симан дықәуп – иара иҳақьым усураҿы цхырааҩыс сирҭаз
џьушьап!
Алдызгьы ихароузеи, сара снапала сыҽисҭеит!
Дасу дызныло амҩа ауп дызнысуа!
Амашьына снақәтәан сцеит.
Алдыз адҵа исиҭаз змааназ саргьы ҩашьарада издырт
– Амра лшьапы ма иԥҵәеит, ма иҭԥеит. Зегь реиҳагьы
иҭԥазар ҟалап. Ус анакәха, Амтон даагатәхеит, уаҳа ԥсы­
хәа ыҟам!
Амтон абаҩҭартәара иҟаиҵоз даара акыраамҭагьы
агәра ргомызт. Иара игәра згоз абаҩԥҵәа злалоз, ма зна­
пы-зшьапы ҭԥаз – аҭыԥ ирызҭеиртәон хәыда-ԥсада, шамахамзар, гра рзыннамыжьуа.
Аҳақьымцәагьы, ус иҟаз ауаа рнапаҵаҟа ианнанагалакь
дара ртәала, ирхәышәтәуан, аха Амтон иҟазара есааира
ауаа еиханы есааира иаднаԥхьалон... Ус ишнеиуаз ҳара
ҳраион ҳақьымцәа Амтон днаԥхьаны дрыцдырхыраауа
рҿаархан, амедицина азы уаҩы ихы иархәаны иҳәар ауазар, урҭ рҵареи-рдырреи ажәлар рԥышәеи, ҷыдала, Амтон ибаҩхатәреи иԥышәеи неилаҵаны, ауаа рыхәшәтәра
иалагеит.
Нас иалҵзи уи?
Уаҳа назҭахым алҵшәақәа аиуит! Амтон иҟазара
шьақә­зырӷәӷәоз алҵшәақәа!
Ус-ус, Амтон ихьӡ ҳраионгьы инахыст – Аҟәаҟагьы
днарыԥхьо иалагеит. Уаагьы иаанымгылт – Қарҭынӡагьы
ицеит.

204 ~

~ Иалкаау

Қарҭтәи ԥҳәыск, даараӡа ҳаҭыр зқәу, маҵура дук иахагылаз ԥҳәыск лшьапы, зынӡа машәыршәа дахьынкаҳаз
иҭԥеит. Уи ацхыраареи анапи лыгхо дыҟахызма – аҳа­
қьымцәа зегьы ршьапы иқәгылан, амедицина иалшоз
зегьы ҟарҵеит, иҭадыртәеит, акыраамҭа агипс иҭа­ҵа­ны
ирыман, аха зегь дара роуп, иамуит – ахьаагьы еиқәым­
тәеит, ачырагьы ааиҵамхеит, аҽакала иаахтны уаҩы
иҳәо­зар – иамыхәеит.
Ачымазаҩ ԥшь-ҭӡамцк ааикәыршаны џьара дышь­
ҭазаргьы илымҳа мыцхәы иҵархоит ҳәа ирҳәо ҵабыр­
гызаан. Аԥсныҟа ицоз рыла акәу, уахьынтәи Қарҭҟа иаа­уаз
рыла акәу, ишакәхалакь, Амтон иӡбахә уи аԥҳәыс илаҳаит.
Ахьаа дызларгәаҟуаз ала, уи имчгьы ԥылшәарц лыӡбит –
уаҳа дзықәгәыӷуа ҳәа акгьы лзынханы иҟамызт.
Абаҩҭартәаҩы Амтон дахьыҟазаалакь, уеизгьы-уеи­
згьы, дылзааргарц азҵаара нықәлыргылт ачымазаҩ.
Уи лыхәшәтәра иаҿыз аҳақьымцәа ианраҳа егьџьар­
шьеит, егьхьмыӡӷыршьеит – излеилыркааз ала, шәи жәохә
шықәса зхыҵуа, зхи-зыхша7и, злымҳақәеи цахьоу, зыла
иамбо, аԥсуа ҭаҳмада рыцҳа иакәым, дара, аҳақьымцәа
дукәа ирцәуадаҩхеит ачымазаҩ лыхәшәтәра, уи илшараны иҟоузеи? Амалахазгьы ираҳарцгьы рҭахымхеит.
Ачымазаҩгьы илмуӡеит. Амтон даарымгакәа дааи­
қәым­тәеит.
Амтон ахәшәтәырҭаҿы данааи, аҳақьымцәа ирҳәараирура рзымдыруа, ишанханы, инеихәаԥшы-ааихәаԥшуа
еилахеит – ахалаҭ шкәакәа ишәҵаны (уигьы зишәырҵаз,
халаҭда дыҩналар ҟаломызт азы мацара ауп) акоридор
дыбжьаланы дааиуан иара. Дзыԥсоу иуаҩра иахьынӡахәҭаз
иҳаракны, ишьҭыхны, дышшәырӡа, ибла ҟәышқәа ры­
ҳалалра рхыхәхәа ицо, ижакьа хәыҷы, иқәра-маҷк ишифахьоу иадырганы мацара иныжьызшәа, мыцхәра
амаӡамкәа, адәахьтәи иҭеичыԥш, ахаҵа иҭеиҭыԥш мацаразы, ахаҵа иԥшӡаразы академик ҳәа ахьӡ ыҟазар –
ауаҩы минуҭкгьы даамлакҩаккәа ииҭаратәы.
Иара иҽаамԥсахӡакәа дахьааиуаз рылаԥш ааиҟәыр­
гомызт, агәрагьы рызгом – ари иакәхарым урҭ зыӡ­бахә

Иван Ҭар б а

~

~ 205

раҳаз аԥсуа ҭаҳмада, ари ҵабыргыҵәҟьаны, зынӡаск
ирзымдырӡо, ргәы рҽанӡамкәа, дара аҳақьымцәа русура
гәеиҭарц иааз аӡәы диеиԥшуп. Дакадемикзаргьы ҟалап.
Ихшыҩгьы аҭыԥ аҿы иҟоуп, – иблақәагьы!
– Мшыбзиақәа, дадраа, – аԥсуа быргцәа ауаҩы салам анирҭо ишыҟарҵо еиԥш, инапы иаԥхьаҟа иршәны
ианылаишьҭ – убысҟан иааимҟьаз ахалаҭ, уи имилаҭ
шәҵа­­тәы – икәымжәи икабеи, ираӡны ҟама цырцыри
аанар­­ԥшит:
Убысҟан заҵәык ауп ҩашьарада данырдыр уи дыз­
усҭаз.
– Бзиара убааит, – рҳәеит, ана-ара уарла-шәарла, рыб­
жь­қәа ныҵыҩ-ааҵыҩуа, аиакәым ҟаҵаны иҟоу ахәыҷқәа
иреиҳабу аӡә данрыхҭыгәлалакь ианааилахо еиԥш.
Амтон, аԥсуа ҭаҳмадацәа рҵасала, аӡәаӡәала днарыдгыло ргәабзиара-рхабзиара, рҭаацәақәа зегьы шыҟоу еилкааны даналга, иара иҳақьымра уи аҟара агәра шырымгоз
идыруазшәа, аҽеизгаха рамраӡакәа, хыла дыззааԥхьоу
аус ашҟа диасит.
– Шәчымазаҩ дызбар ҟалару?.. Чмазаҩбаҩык иаҳасаб
ала...
Ачымазаҩ лышҟагьы днаргеит.
Дибеит. Аҳақьымцәа ахьынӡақәымгәыӷуаз аҟара зегь
рыла иҭыршәшәа-еиҵаршәшәаны дгәеиҭеит, нас иус напаиркит.
Уи аҟара изаҳроурызеи – лшьапы анахьгьы-арахьгьы
иахыгамкәа, акәапаҳәа аҭыԥ инҭаиртәеит.
Уи акәхеит – иаарласӡаны ачымазаҩгьы лшьапы дықә­
гылеит.
Уи аԥҳәыси Амтони ашьҭахь аиуарагьы рыбжьалеит.
– Амтон Қарҭ ахәшәтәырҭаҿы даннеи уара уишьҭа­
гыланы уныҩнамлазар, дышнеиз, аҳақьымцәа шихәаԥ­
шуаз, иара иреиҳәаз, дара ирҳәаз – абарҭқәа зегьы уара
иабоудыруеи ҳәа усазҵаауазар акәхап, аԥхьаҩ? Ус ами?
Уи ажәабжь ашьҭахьы Амтон исеиҳәеит. Аха уи акәым
аус злоу. Саргьы акы сазҵаар сҭахуп – иалырдыраауазеи

206 ~

~ Иалкаау

абарҭ ашәҟәыҩҩцәа иаарыҩуа зегьы, дара алахәны, рыблала ирбазшәа иааганы ҳаԥхьа ианықәырҵо?
– Ашәҟәыҩҩцәа афантазиа рхы иадырхәоит, урч рых­
шыҩ мҵәыжәҩада иԥыруеит, – уҳәозар акәхап, аԥхьаҩ,
сызҵаара аҭакс.
Ибзиоуп. Саргьы, ашәҟәыҩҩцәа реиԥш, сфантазиа
схы иасырхәо сҿаасхан, цқьа угәы азышьҭны уазхәыцзар,
ашәҟәыҩра сҵарц (уи уаҩы изҵозар) аҷык-аҷык ауп исыгу, сышәҟәыҩҩҵәҟьаны сзыҟамларгьы урҭ рымҩа сықәуп.
Ишубо еиԥш, сыҩуа саауеит.
Уи азҵаара, ухаҵкы аԥхьаҩ, уаҳа ҳара ҳабжьара иқәҳар­
гыларым.
Иӡбуп ҳәа иԥхьаӡазааит.
Абас.
Уажәшьҭа наҟ ҳцалап.
Амтон иҿы сахьнеиз аҩны дсықәшәеит. Сызнеизгьы,
инахыга-аахыго акәымкәа, иаразнак иасҳәеит.
– Иабаҟалеи, дад? – аҽеибыҭара дшаҿыз дсазҵааит
иара. – Лшьапы ԥҵәоу, иҭԥоу?
– Исыздыруам, – схы авба асҭозшәа, рацәакгьы сыҽ­
цәы­рызгар сҭахымкәа, сҽынахызгеит сара.
– Аиеи, дад, ус акәхап. Уара иабоудыруеи?
Ԥаҭлыкак ажьаӷь уатка, аџьанџьыхәа ԥыҵәҵәа инаванаргыланы, астол иқәҽырбо иқәгылахьан. Амтон инапала
аҩфырџьанкгьы ирҭәит.
– Амза бзиа ҳақәлааит, – иааркьаҿӡаны аныҳәаҿа
ҳәаны, иааҭарцәны инықәиргылт.
Сара арыжәтә мап ацәыскит, амашьына ахьныҟәысцоз
схы иархәаны.
Амтон аччара далагеит:
– Дад, угәы иалымсааит, аха шәара шәмашьынақәа
аԥс­ҭазара ахаара шәшьапы алырхит. Ас убахьоума? Уи
анныҟәуцо ҿамҩакгьы ужәыр ҟалом.
– Иҟалом, – иҵегь сыбжьы наҳаракны ишьақә­сырӷә­
ӷәеит сара.
– Нас ибзиоума уи? Шәара ҳара ҳаҽқәа шәаҭәашә­
шьом, аха аҽықәтәара – хаҵа усуп. Ашьжьымҭан фыр­

Иван Ҭар б а

~

~ 207

џьанк ауатка цаҳәцаҳәуа ижәны, уҽы уақәтәаны уашҭа
уанынҭҟьалакь, уара уеиԥш иаргьы, агәы ҭыԥраауа, иу­
ҵахәмаруа, илыхҿыхӡа аҿынанахоит – уара уҟазшьа иара
иаҟазшьаханы.
– Уи ҽуп. Сара сзықәтәоу – машьыноуп.
– Убри ами нас саргьы исҳәо. Ҳцалап, – уаҳа егьсыдим­
цалт Амтон.
Амтон ахәшәтәырҭа даныҩналоз, Харзаман инишь­
ҭеимҳәар изымчҳаит:
– Иуасҳәарызеи, Амтон. Амашәыр иахҟьаны грак
лзыннажьыр... дрыцҳауп... дыԥҳәызбоуп...
– Ишәарҭоу, акгьы ҟаларым, џьушьҭ, – аилкаа иаргьы
иахьизымдыруа аҟнытә, ихы дақәгәыӷуа дызцәажәомызт
Амтонгьы. – Уара уҳәара зысҭахузеи?
Дҟәышзарц забжьыргаз ахәыҷы иеиԥш, Амтон ииҳәаз
уаҳа нақәҿымҭӡакәа, шьҭахьҟа днагьежьит Харзаман.
Сара амашьына сҭатәаны, асаркьа ларҟәны ахышо аҟ­
нытә сыԥшуан.
Харзаман, азныказы инапқәа игәыҵаԥсаны ахәшә­
тәырҭа ааҵра давҵагылан, аха нас даназхәыц, ус иԥш­
ӡам­шәа ибазар акәхап, ҩаԥхьа днеи-ҩеиуа аныҟәара далагеит.
Акраамҭа цеит, иаргьы саргьы, жәабжь ҳзымдырӡо,
адәахьы ҳшыҟаз.
Даадәылҵит Алдыз.
Харзаман иаразнак уи иахь деихеит, саргьы – амашьына сныҭҟьеит.
Алдыз аҿеихыхра дахьӡаанӡа, Харзаман иаԥигеит:
– Ыы?.. – дҵааит Харзаман егьи зынӡас шҿимҭ­ӡа­
цызгьы.
– Даара иманшәаланы иҭаиртәеит... аҭыԥ аҿы… Ларгьы ацәа дынҭаҳәахаа даманы ицеит... лыԥсы анеивылга...
– Ҳаи, абзиара узыҟалааит, дад, сышԥоургәырӷьеи, –
иҽааирҭынчит уи. – Дшәарҭам, нас, аа?
– Мап, мап! – агәрагара имаз Алдыз ибжьы ианыԥшуан,
– ҟазарыла, аҷараҳәа аҭыԥ иҭаиртәеит акәалаԥ еиԥш...

208 ~

~ Иалкаау

– Алдыз, Алдыз! – ԥҳәызбак лыбжьы ҳаахьанарԥшит
ҳазегьы, уи Амра дшыҟаз ҳаҳәаны дцарц данаақәгье­
жьыҵәҟьа.
– Алдыз, зынзаҵәык! – еиҭанашьҭалырххит уи иԥ­
ҳәызба, ҳара агәеилгахагьы ҳамраӡакәа.
Уи – Агра лакәын. Харзамангьы саргьы, ҳқьышә аӡә
дҭасызшәа, наҟ ҳнаскьа-ааскьеит.
– Мшыбзиақәа, – лҳәеит иахәҭоуп ҳәа мацаразы, лысалам хыла изызкыз уаҩы изеилмырго.
Исгәалашәом ҳара иаҳҳәаз. Харзаман ибжьы ныҵакны
ажәақәак иҳәеит, дахьынаскьоз, амҵ иҟәицозшәа, аха
зеиԥш ҭакыз аҳәара сцәуадаҩуп – исзеилмыргеит. Амала, сара, изыхҟьаз сыздыруам, зынӡа сышлықәымгәыӷӡоз
лыбжьы ахьсаҳаз акәу, уи лысалам аҭак сгәы аҵаҟа
ишәаҟьаны иахьҭатәаз, лара данаҵаҟьа, иҩхәыҵҟьан
ишааиуаз, сқьышәқәа ианаарықәыххуаз инарыбжьаскын,
аҟыт азымхәо иара уа иааныскылт... Адәахьы адәылҵха
самраӡакәа. Анцәа иџьшьоуп ус ахьыҟалаз, акәымзар...
ишакәым ҳаиланагалон...
– Иҟалазеи, зегьы шәыхқәа шәықәажьны? – ҳшьамхы
ҳҽаҳаргаанӡа дынҳацраст Агра.
– Уадаҩ ыҟам, – аҽура ыргәыбзыӷны ианааныркыло
еиԥш, наҟ лҽалалымгаларц азы, далааиқәикырц акгьы
зымҳәаӡоз ҭакла даалигарц иҭаххеит Алдыз, аха дназ­
хыԥшылаз лыблақәа агәра идыргеит, уи азҵаара азырханы дшаанымгылоз, убри аҟнытә инациҵеит:
– Амра лшьапы хҳәыцшәа иҟалан...
– Аа? – ллымҳақәа, ажьа алымҳақәа реиԥш, икьацәкьацәӡа рҽыҳараркит. – Унан, рыцҳа!.. Лшьапы ԥҵәеит
уҳәазу, иҭԥеит уҳәазу? – Агра, лашьа илыҵеикыз амаӡа
ахы дықәԥшуан, аха хыла иарбанҵәҟьоу еилылкаарц ауп
уи еиԥш азҵаарагьы зыҟалҵаз.
– Мамоу, баҩԥҵәа лылам. Иҭԥазар ҟалап, – лызҵаа­
рақәа уажәшьҭа рыҭра иааҭалкыр шлыхәҭаз лирдырыр
иҭахын Алдыз.

Иван Ҭар б а

~

~ 209

– Ак шыҟалаз мҩашьо, зегь шәеиҵаӷәӷәа-еиҵаӷәӷәа...
Машәыршәа акәхап, џьушьҭ, ишыҟалаз... Сгәы иалсит...
Алоу...
Уи илаҳаз ажәабжь илнаҭаз агәалсра Харзаман, наҟ
такәы днаскьан аҟнытә имаҳазар акәхап, убри аҟнытә,
сара сахь ахы лырхеит, мамзаргьы, цасҳәа исзылуит, –
сгәы дасырц... Ҳәара аҭахума, сҵәылылхырц!
Алдыз уи иаразнак игәеиҭеит:
– Бабаҟаз? Сыбҭахызма?
– Ааи.
Алдыз иаҳәшьеи иареи ашҭа акьыԥшьахьшәа аицәа­
жәара иалагеит.
Агра, лыблақәа ҭԥырны ицо, иаалҳәо зегьы акы иаҩ­
мыжькәа, зегьы-зегьы гәникыларц шихәҭаз ирдыруа, ацәа­
жәара даҿын, даҿын иара ус, лара илҳәо, ажәабжь иҵегь
еиӷьны еиликаарц мацаразы акәзаргьы, ажәауаара имҭо.
Агра усгьы ҳқыҭа нлыжьхьан. Ацәгьара луижьҭеи.
Ачаи фабрикаҿы аусура далагеит. Уаагьы лхәы ҭалыжь­
уамызт. Агазеҭқәа рҿы ишырҩуа еиԥш, ибзиаӡаны, лмахә­
ҿа еилҳәаны аус луан.
Дара аус ахьылуаз афабрика ашҭа уахьынҭалоз «ҳаҭыр
зқәу аӷәы» ҳәа еиужьны узгәыдыԥшылоз аҭӡамц ду деихаччо, адунеи азна насыԥ лыманы, дызҭагылоу аԥсҭазара
лгәы азҭаны, лпатреҭ асаркьа аҩнуҵҟа иҭыҷҷо икнаҳауп,
сзыԥсаз еилызкааз шаҟа ҳаҭыр сықәҵаны срымоу жәбома
ҳәа лҳәозшәа.
Иацоуп лара Аҟәантәи данаа – лыԥсҭазараҿы амбатә­
ӡа зҵазкуа шьаҿак еиҭа ԥхьаҟа иҟаҵаны. Иара убри ауп
уажәыгьы лашьа дидгыланы иалҳәо – аусуреи иареи
еилагӡо, аҵара лҵаларц ақыҭанхамҩатә институт дыш­
ҭалаз, аԥышәарақәа зегьы маншәаланы ишылҭиз.
Алдыз, ихы-иҿы есааира еилго-еилго, уажәраанӡа игәы
еихьызшьуаз акыр имазаргьы, зегь ланажьны иаҳәшьа
лнапқәа еимарӷәӷәа иаанкыланы, илыдиныҳәалеит.
Агра лцамҭазы, илкыз агазеҭқәа ак аарылхны, лашьа иааиалҳәаз зегьы ааихшьаланы иаахзыркәшоз иара
иакәызшәа инаиркны, лара лҿыналхеит.

210 ~

~ Иалкаау

– Сгәы иалст, Алоу, узықәшәаз агәаҟра, – уеизгьыуеизгьы сара сахьгылаз даасывҟьеит Агра, уаҳа царҭа
лымамызшәа, адырганҵыхәа еиԥш, лҽаасымҵаршә­
шәаны, лара лқьаф шҭаз аласлырдырырц. – Даараӡа, даа­
раӡа!.. – даахьаҳәны дагьаасыхәлаччеит.
Уаазхәыцҵәҟьар, Агра, леиԥш иҟоу аԥҳәызба улызгәаар
– гәнаҳароуп! Цәгьара лыҵаӡам. Угәшраны уҟазаргьы –
иуалраӡом! Афырԥҳәызба! Џьара иамургьы – аҽаџьара
ҳәа адәы дықәуп, акы лхы аҵамырхакәа.
Саалыҵашьыцт, гәыкала саалыҵашьыцт, уи дахьнеиуаз лныҟәашәаҵәҟьа ацәажәара иаҿын – шәара зегьы
мап сыцәкны сшәылшәымцеи, шәыгәгьы иаанагон, уаҳа
еиҭаҳәашьа лоуам ҳәа. Аха мап! Сыгәҭакқәа еиԥышәҟьеит,
раԥхьатәи сгәыӷрақәа среижьеит, аха ауаҩы ихы инапаҿы
иааганы данзықәԥа, зегь ихазыршҭуа, аԥсҭазара ҿыц изаатуеит.
Сгыланы сахьлыхәаԥшуаз саргьы ҩашьара ақәымкәа,
избон Агра ҿыц илзаатыз аԥсҭазара лҽагәылалхаларц
агә­ра ганы дышнеиуаз.
Алдыз агазеҭ ааиҵыхны даннахәаԥш, дԥышәырччо
даангылт. Саргьы снеины сынидгылеит. Агазеҭ адаҟьа
аҟын­тәи ҳара ҳҩыџьагьы зынӡа ҳлаҭәалымшьаӡо, даҳҿаԥ­
шуан Агра. Сара сымацара сакәым, лашьагьы дџьеишьон
уи, игәырӷьара еицәкьысрала исҵәахуеит ҳәа иҽазкуа.
Аин­ститут иҭалаз рахь далкааны лара агазеҭ данырҵеит
– баша-маша усума?!
– Аманшәалара амҩа дықәлеит, – сгәы иаанагаз сзым­
ҵәахит Алдыз иҟны.
– Дықәлазаргьы ҟалап, – иҳәеит иаҳәшьа заа дирҽхәа­
цәаргьы иҭахымкәа Алдыз... – џьара дшьацәхнымслар...
еиҭа...
– Уи уажәшьҭа дцеит абзиарахь, мҩамш, – сара стәала
гәыкала слықәныҳәеит Агра.
– Сара ачымазаҩ лахь снеипи! – уаҳа иҽаламгало,
иҽы­­нахигеит уи.
Алдыз ахәшәтәырҭаҿы рацәакгьы дыҩнамхаӡеит. Харзамани, иареи, сареи имашьына ҳнақәтәаны Амзаҿаҟа

Иван Ҭар б а

~

~ 211

ҳдәықәлеит. Дес уа дынхеит, Амтонгьы ачымазаҩ ԥыҭк
даалԥеиԥшырц иӡбит.
Амҩан ҳҿы ааихыхны аӡәгьы ажәак ҳамҳәеит – аӡы
зҭабаз аԥҳалқәа реиԥш, ҳбахҵәа-бахҵәаӡа амашьына
ҳҭа­тәан. Ҳахҩыкгьы хаз-хазы, хәыцрак-хәыцрак ҳры­
лан, досу ҳара ҳтәала инықәҵа-аақәҵан ҳахәаԥшуа. Иа­
ра ус, ҳара-ҳара ҳанааиҿаԥшлак, изакәызаалакь акы аз­
хәыц­реи уск аҿы ҳахшыҩ, ашьақәыргылареи ҳалымшо
аҟара, ҳкарауараха ҳшыҟаз аӡәи-аӡәи еибаҳарбон, аха
уи досу адәахьы иаҳхарԥаз ацәа акәын, ҩнуҵҟала –
ҳҽеицәыҵәахны, хшыҩла ацәыҵабӷьаҭра ҳаҿын.
Уаазхәыцҵәҟьар, бжеиҳан, ауаҩы адәахьы ицәырым­
гакәа иҩнуҵҟа (излеиӷраӡо уара идыр) иҵәахны имоу
амаӡа аарԥшызар иара ихаҭа иеиҳа ихьанҭазар ҟалап!
Ақыҭсовет ҩны ҳанаадгыла Алдыз имашьына ааникылт.
– Арҭ иҟарҵогьы ҳнахәаԥшыпи! – амашьына дынҭы­
ҵ­ны иҿынеихеит Алдыз.
Уи иажәақәа рҳәашьа злаҟаз ала, иара дахьнеиуаз
ҳаргьы дҳаԥхьозшәа иҳадаҳкылт. Амашьына ҳҭыҵны
ҳнаишь­ҭалеит.
Ақыҭсовет ашҭа ду аҵакны иахьамаз, наҟ, аҵыхә­тәа­хь­
шәа, ҩбаны еихаргыланы зыҟаҵара иаҿыз ахыбра – ҳара
ҳқыҭа хәшәтәырҭа акәын. Аҩны ахыб ақәҵара иаҿын.
Зхыӷәра ҟарҵахьаз уадақәак ҳрыҩнагала-ааҩныго,
ацәа­жәара даҿын Алдыз – ачымазцәа, аҳәса, ахацәа,
ахәы­ҷ­қәа, досу ирыхьуа ачымазарақәа зеиԥшроу еиԥш,
хаз-хазы иахьышьҭарҵо ауадақәа ҳарбо, ахшарауразы
иаа­наго аҳәсақәа рзы, ахәшәтәырҭа егьырҭ аҟәшақәа
зын­­ӡа ирылкааны ишыҟаҵахо ҳаҳәо.
Ҵабыргыҵәҟьан, ахәшәтәырҭа уаҩы деигәырӷьар алшозар, уааигәырӷьарын.
– Шәара ишәҟәыблаауп, дад, ара бзанҵы шәаанагартә
аамҭа шәмоуааит, – иҳәеит Харзаман, иибаз-иаҳаз зегьы, ишәа-иза, данахәаԥш ашьҭахь, – аха... ари ус дууп.
Аӡә даачмазаҩхаргьы Агаҟа дызгатәхо, ара, ҳааҵраҿы
иҟалоит ахәшәтәырҭа. Ибзиоуп, дад ибзиоуп!

212 ~

~ Иалкаау

– Ауаҩы асаркьа дҭаҵаны дахьгәарҭо абра акәхоит. –
Асаркьа дынҭаҵаны ауаҩ иҩнуҵҟа иӷроу зегьы еилыкка
ирбо.
– Иӷроу зегьы рбауоу? – иҽыргызмалны даагылт Харзаман. – Аа? Ирбарушь?..
– Аиеи, аиеи! Иӷроу зегьы! – анахь-арахь ҳәа дын­кәа­
раҵа-аакәараҵо акәымкәа, дышиашаз дхәыцуан Алдыз.
– Аа? Иуҳәаз зегьы срықәшаҳаҭуп, аха убри?.. Убрик
сызхаҵом!
– Иҳамбари?
– Бзанҵы! – Харзаман иара итәы дахыԥомызт, – ауа­
ҩы иӷроу зегьы асаркьа данҭоуҵалакь иубо иҟандаз, дадхеит... ҳусқәа иҵегь еиӷьхарын!..
– Асаркьа иунарбоит, иунарба! – акада, аҽа гәаанагарак
Алдыз ихахьы машәыршақәгьы имааит.
–Изакәызеи,дад,Алдыз,иуҳәо?Ауаҩы асаркьадҭоуҵар,
ирыԥҳа, игәы, ирҳәарах зегьы зҳәаз иеиԥш, унарбап, урҭ
чмазаҩызар аанарԥшып, аха егьырҭ ичымазарақәа, ицәаижьы иалаҵәахны иамоу ичымазарақәа азаарԥшуоу?
Асаркьа уагәылԥшны убарҭ убо изыҟалару? Бзанҵы! –
иҳәеит иара изҵаара инашьҭарххны, Алдыз иҭак зынӡа
дазымԥшӡакәа.
– Сара ачымазараҵәҟьа ауп сызҿу, – маҷк шьҭахьҟа деи­
ҭаҵт Алдыз, зынӡаҵәҟьагьы даҵамхазшәа ихы ԥхьаӡаны.
– Сара сҳақьымӡам, дад, аха, – аламала дазааирц
игәы иҭамызт Харзаман, – аха асаркьа дҭаҵаны аума,
аҽа маҭәахәык ала аума, – уи сара исыздыруам, шәара
иаҳа шәаманшәалоуп, арахь адәахьы ицәырҵны ауаҩы
ибла ихгыло ачымазара акәым ишәарҭоу, уи ианаамҭоу
иангәуоуҭа – умч ақәхоит, ишәарҭоу, зегьы-зегьы реиҳа
ишәарҭоу, ула иамбо, ацәеи-ажьи иахьрыбжьадырӡыз уз­
гәамҭо ицәыҵаҵәаху ачымазара ауп уаҩытәыҩса дыз­
мыхәо ачымазара, адунеи зегьы ацәа змырҭынчуа ачымазара.
– Уи аҟараҵәҟьа ари ҳара ҳқыҭа хәшәтәырҭа иабалшо?! – уаҳа ԥсыхәа имамызшәа аниба, иҽырманшәалан,
уаҳа иҽаламгалакәа далҵырц иақәикит Алдыз.

Иван Ҭар б а

~

~ 213

– Убри ауп иуҳәаша! – Харзамангьы убри ала иазирхеит.
Алдыз машьынала аҩада ҳхеигалт. Харзаман аҩныҟа
днеит, сара шьапыла нак ашьхара снаҿалт– сызцәыхҟьаны
сыҟаз сус снахҭыгәларц.
Иџьоушьаша, лацәааихьшь ҟасымҵац, арахь ацәа
сакӡом. Схала санаанха, еиҳа еилганы, схәыцуа салагеит: закәызеи, мшәан, иҟалаз? Уара ухаҭа уалаԥшны,
убла ишабазгьы иузхаҵарым, ажәабжьны иуаҳар акәым!
Иааҟалаз зегьы сара схаҭа салахәуп, аха харантәи игыланы иахәаԥшуаз аӡә иеиԥш ауп сшыҟоу.
Избан?
Уи нагӡаӡаны издыруа (зегь раԥхьаӡа сара сыргыланы) ахәыҷқәа «ҵиҵу» аныҟарҵо еиԥш, ахәмарра ҳаҿуп.
Иҟалаз, ишыҟалаз аӡәгьы, зынӡа ҳазымхәыцӡозшәа ҟаҳ­
ҵоит, аҵыхәтәанынӡа иҳазҳаҵакуазар. Аӡәгьы ицәы­
раагом, избан акәзар, иара уи инықәырԥшшәа издыруа
рымацара ракәзаргьы, иалацәажәо рҿанаарха, џьара
кылҳарак гәаҭаны инкылкәыр имцар ҟалаӡом, аҳы, нас,
инукылара уҟоуп, – ипланы ирылалап! Уи аадыруеит азоуп ҳарҭ зегьы ҳаԥсы ӡаны ҳзыҟоу – лшьапы ахьыҭԥазгьы
азымхакәа, ҩаԥхьа лыӡбахә ыршо, инеигәыдҵо ирыманы
рҿанынарха, Амра зынӡа илзамуӡеит ауп иаанаго!
Сышнеиуаз, агәылацәа руҭра ианҭала зымҵәыжәақәа
ылаԥырҵәаз арбаӷь еиԥш, Алгьери ижәҩахырқәа хьыдышьшь, ишьи-ишьи еиқәҵо, аккара дааҵысны, сара
саԥхьаҟа амҩахәасҭа днанылт. Сылаԥш данааҵашәа, баҩбаҩы снеиҿышәшәа сцеит, сыблақәагьы амцабз рхыдды
рҿынархеит.
Адунеи бгозаргьы, иара усс имаӡамкәа, зегьы изеиԥш­
ны, ашьшьыҳәа днеиуан. Уажәраанӡа џьара дсықә­шәан­
даз ҳәа сышизхәыцуаз, данаацәырҵҵәҟьа, абыз­каҭаҳа
еиԥш сыбла данхаҳала, уамашәаҵәҟьа исцәы­мыӷхеит.
Исцәымыӷхеит, аха искыз – ажәақәак неимымда­ӡакәаҵә­
ҟьа ҳзеивысуамызт.
Сшьапқәа зынӡа исхымхәыцӡо, иццакны срыманы
рҿынархан, иаразнак сихьӡеит.

214 ~

~ Иалкаау

Санааивала, снахыкәша-аахыкәшо акәымкәа, сыгәҭа­
кы еиликаартә сыҽилазгалеит:
– Ҟоҳ, ари уара уоума? Уԥсы ҭазаапеи! Анцәа иџьшьоуп.
– Ыы, дыԥсит ҳәа уара ашәаџьҳәаҩ дунырҵазма?
– Дыснырымҵаӡеит, уи акәын хьаас исымаз. Аиаша
сыздыруамызт умбои.
– Иудыруазарц иуҭахыз?
– Уахьыҟаз?
– Уи уара унапы ианызҵада?
– Сыламыс. Сиашара аламыс.
– Уара уламыс схылаԥшларц аӡәыр иҟынтә иудума?
– Схы исыднаҵеит.
– Уаҟәыҵындаз аҵыс бызшәа!
– Саҟәыҵӡом! Аламысдара абаны иазычҳауам сыламыс!
– Иааркьаҿны! Иаахҵәаны!
– Иаха узымаазеи, Алгьери?
– Уи уара уусс иалоузеи?
– Уабаҟаз сҳәеит, Алгьери?
– Ҵаара ԥхашьарам, уара ухаҭа уабаҟаз, Алоу?
– Заманала иудыруеит сахьыҟаз! Заманалаҵәҟьа!
– Мап, исыздырӡом. Уара уҿала исаҳар сҭахуп!
– Уабаҟаз сҳәеит, Алгьери?
– Абри уара уабаҟаз, Алоу? Иахантәарак сышушьҭаз
сшьапқәа ҵхааит, – акгьы игәаҟны иаамгаӡо, аҳаԥшьа
ҭыкка иааҭыҵызшәа, игәаҩа-гәаҩаӡа иҿы (усшәа сыла
дабеит усҟан сизгәаан сахьыҟаз азы) иааҭыҩрит урҭ
ажәақәа.
– Амра слыцын, – иаасыҿҟьеит ҵакы амҭаӡакәа.
– Убри ауп иуҳәаша! Уара улыцымзи? Уи азхон.
– Уара узымаазеи сҳәеит, уара Алгьери?
– Сара суԥырхагамызт. Смыцхәын. Ихьшәаны
акәзаргьы схы здырит.
– Алгьери!
– Ааи, ааи!
– Амра дузыԥшын. Саргьы слыцын.

Иван Ҭар б а

~

~ 215

– Издыруеит.
– Нас узымаазеи?
– Схы шәҟәызгарц. Шәеизынхарц.
– Ишԥа?
– Амра уара бзиа думбои?
– Ааи!
– Амреи уареи ҿа еибышәымҳәахьази? Дҳәаны
дузтәамзи?
– Иазхоуп, Алгьери!
– Уажәыгьы усыцәгәышуама?
– Агәнаҳа умҳәан!
– Аԥсаҭа ҟасҵеит.
– Лара лхы уқәылҵахьан. Ус ушыҟаз лдыруазар...
– Уи шԥа?
– Уара уахь аҵх лашьцара лҽалакны дшааиуаз, ажра
ихыз ацҳа днықәҵәрын, лшьапы ҭԥеит. Ахәшәтәырҭаҿы
дышьҭоуп.
– Уи машәыршақә иҟаларын, – убри иара еиҳа дҿа­
ԥызҽуаз мзызшәа ибазар акәхап, иаразнак излаидԥашаз
ала ацәажәара далагеит. – Ҳәара аҭаху­ма, машәырла иҟа­
лаз усуп... Изыҟалаӡазеи ҳәа ауп акәымзар...
– Аԥҳәызба адамыӷ лныззала даанхеит.
– Избан? Лшьапгьы бзиахап, шәаргьы – шәеина­
сыԥхап.
Аидара дызҵаз неихырҩрны инкаижьызшәа длас­
кәан­траӡа, адгьыл днықәԥраа дцарашәа, сара сааныжьны
ддәықә­леит.
– Аламысда! – сгәы иаанагаз уа иҭамгылакәа иара
инишьҭалеит.
Уаҳа даахьамԥшӡакәа дцеит.
– Аламысда! – еиҭасҳәахт сара, ҵәҩанны садырсызшәа
сзеиҭамҵуа сахьгылаз, инагӡаны схы агәра асыргарц
сҭахызшәа.
«Амра рыцҳа! – сгәы сааҭахәыцт, Алгьери дахьнеиуаз
ицәаара сахьыԥшуа. Лыблақәа шԥахкыз? Иара сара сгы
ишԥаанагоз? Амра даалхашәаланы деиқәхап ҳәа иҟадаз?

~ Иалкаау

216 ~

Харзаман шаҟа диашоузеи: унеины еилкаа уажәшьҭа уа­
ра, ауаҩы иӷроу? Иаҳҳәап, асаркьа дҭаҵангьы акәзааит».
– Аламысда! – убри аасымҳәакәа сшьапқәа еиҭамҵуаз­
шәа, маҷк соунажьын, аҩадара сынкыдлеит…

23
Аамҭа цацыԥхьаӡа Харзаман еиҳа-еиҳа дмашьцахо,
икәша-мыкәша иааҟалоз дырнышәо, дрыцныҟәо, иҽриҭо
даламгар ада ԥсыхәа ҟамлеит, иара итәала, аԥсҭазара
иахьиҭаху ишиҭаху иқәирҵәиларц акыр иҽиҟьеит, аха
имч анақәымха, инапаҿы ианымааи, иара ихаҭа, аӡымҩас
ишьҭнахыз алабажә еиԥш, днарҳәы-аарҳәуа, даманы
идәықәлеит. Ишиҭахӡамыз. Дшаҿагылаз.
Дгәааит, даӷьит, дрықәымчит, аха иҭаацәараҿгьы
акым­зар акы илымшеит, дасу дара ртәала рхы мҩаԥыргон,
иара акала изымԥсахт.
Аӡәымзар аӡәы дизымӡырҩӡо, азал ҭацә ду ашҟа
дыԥшуа, атеатр асценаҿы иқәыргыланы змонолог иаԥхьо
артист диҩызахеит уи ари аԥсҭазараҿы.
Амра иаалыхьыз анааигәалашәалакь (гәаламшәашьас
имаз!) дшәаԥырҳаԥуа акәын ишьапы адгьыл ишықәир­
гылоз. Иара иҭаацәара аусқәа ирӷәӷәарц, еилымшәо
еиҿикаарц игәы ианҭеиклакь, цас иауазшәа еиҳагьы аи­
лаҳара иалагон – зегьы рҿы. Уажәшьҭа дшәаҟьаҵәҟьартә
иаа­ҳәит аусқәа – издыруада иара ихаразар... ганкахьала? Абзиа ҟаиҵарц шиҭаху ацәгьахь ицәкылсуазар? Уаҳа
изы­хирҟьараҳәа акгьы издыруам.
Амыӷра иаалхо илоушәа, иҭаацәа аҟыҿыҳәа дахь­
рыцҳауа акәзар зегь зыхҟьо? Амра лтәы иамуа, Алиас
ихы-иԥсы зегьы нақәҵо дзышьҭоу аус, аҵыхәтәанынӡа
иқәымҿио, зегь еиҵазҟьо дахьрыцрыхо акәзар? Иара
иакәушәа иҟалеит зегьы змырманшәало, хаҭала иара ихы
агәра изымго.
Алиас Қарҭынтәи данааи, уахь дцарц амҩа данықәлоз
аасҭа, Харзаман, ахәша иҿшьызшәа, деиқәыԥсышәаха

Иван Ҭар б а

~

~ 217

ды­ҟан, иԥа иҟнытә ҽыԥныҳәак имоуртә еиԥш, дныхгылааахгыло ихы мҩаԥыго. Дҟәатахеит, зызхара ацәаакыра
збаз ажәытә ажәцәеимаа еиԥш.
Алиас иаҳа агәкаҳара иныԥшуан – иамуӡеит, агәашә
дынҭыҵны џьара дца-цыԥхьаӡа, дгьежьны даанӡа уеиз­
гьы-уеизгьы џьара ак ҟалароуп.
Уажәы данааигьы, аа, ҩаԥхьа агәырӷьаҿҳәаша иԥыр­
галозшәа, иқьышә иаақәыркыз – иԥҳа лшьапы ҭԥаны
ахәшәтәырҭаҿы дышьҭоуп – шьыжьымҭан ишьацә­хныс­
лаз шьыбжьаанӡа дшьацәхныслон ҳәа.
Ма ҭаҟьаҭаск, илуа-илҳәо лзымдыруа адәы иқәу аӡә
лакәхындаз Амра! Уи иԥҳа зегьы дреиӷьымзаргьы, иара
иахьынӡаидыруала, лхы ныҵга-ааҵго, уаҩы диԥырха­
гаӡамкәа, зегьы рҿы лгәы разны, дҳалалӡа дыҟоуп, арахь,
лшьапы ахьынеиҭалгалакгьы адгьыл лыҵабгоит.
Ахәшәтәырҭаҿ дахьышьҭаз даннеи Алиас шаҟа игәы
дрыцҳанашьазеи: лаб данылба, лылаӷырӡқәа гьежьгьежь­ӡа, лыблагәқәа ирҭышәшәаны, ахылаӷьара изаҿам­
гылаз ааԥынтәи аӡаӡа еиԥш, иаҿыҳәҳәы инеиуан, лаб
иҿаԥхьа ахарара илыду ланаижьырц диҳәозшәа. Зынӡа
инеиужьны аҵәыуара далагар ҳәа длыцәшәеит, иаргьы
аҷык-аҷыкоуп иааигхаз инеимеиҭәарц, лгәы ирӷәӷәарц
дагьааԥышәырччашәа иҽынахига-аахигеит акәымзар…
Ихы даиааины, зынӡа уадаҩра ҟамлаӡазшәа, Амра лгәы
ирӷәӷәеит Алиас, илыхьыз, ишлыхьыз ҳәа акгьы дазым­
ҵааӡакәа – уи маҷк аԥсеивгара лнаҭеит.
Ус ҟаиҵеит ахәшәтәырҭаҿы, аха нас иԥҳа длызхәыцуа
иҿанааиха, ҩаԥхьа днеихәлаҳаит.
Харзамани иареи рхала аҩны ианеидхала, аӡәи-аӡәи
еиҳа ирыцҳаибашьо, ишьҭибахуа иалагеит.
Харзаман иоуп уамашәақәа иҟалаз. Амра ахәшәтәыр­
ҭаҿы дахьышьҭаз даалыдымшәаӡакәан Дес длыдтәалан,
аҩны иибоз Алиас заҵәык иакәын, убри аҟнытә, уи иеи­
ҭымхаз аӡә иеиԥш, дихәаԥшуан, игәы дрыцҳанашьо, иара
Харзаман дызлеиҳабыз ала, анрагьы, абрагьы ныҟәигарц
ахәҭаны иазыԥхьаӡаны.

218 ~

~ Иалкаау

Ус ҟаиҵо дагьалагеит.
Ашарԥазӡа дгыланы, дҳәарԥсаруа амаҵурҭа дыҩналон.
Алиас дангылалакь, иара абарҵа дааҵагыланы, акәасқьахь
ихы рханы ҿиҭуан:
– Алиас! Уа, Алиас! Уааи арахь, џьара акы унацҳа,
акәымзар...
Соуп зҳәо дарбан ԥҳәысзаалакь аӡәы даалыҵамхо,
унацәахы адкыланы иуфартә афатә ҟаиҵон Харзаман.
Шьхауаҩымзи, дшарԥысӡаз иҵеит афатә ҟаҵара – ахьча
уи бзианы ианизымдыр, ашьха цәҳәыраҿ, ԥҳәыск дааины
сыфатә ҟалҵаанӡа ҳәа даныԥшы (уа дизаазгода!) иламгәа
ҭаҿаҳәа даанхоит. Харзаман иҩнаҭаҿы аҩныԥҳәысра
аныҟәгара зынӡагьы илзымариамызт Дес, уи шьахәла илдыруан аҟнытә, ларгьы лхы аҵамырхакәа дааиуан.
Алиас илымшо, изымдыруа, дызмарам, иаҳҳәап, афатә
ҟаҵара, иҽагьазикуамызт, анцәа илеимҵеит, ихәы ҟаҵаны
ашьқаԥ иҭагылазаргьы иҭыган афарагьы дазы­ман­шәа­
ламызт.
Харзаман иԥа зых иамыхәо, ҷыдала ахылаԥшра зҭаху,
ихьчатәу сабиҵас акәын дышихәаԥшуаз.
Иџьашьахәуп абарҭ анацәеи абацәеи шыҟоу! Урҭ рыхшара егьа ирызҳааит, егьа рхыҵааит, дара раҵкьысгьы
ишлаӷәыцӡа ирыдгылазааит, зегьы дара роуп – мшаҽны
ихәыҷқәаны ианырбоз еиԥш иаанхоит.
Ҽнак шьыжьхьафаны, ианыҩагыла, Алиас игәшәамшә
аҳәарахьы диаст Харзаман.
– Акыр ишьақәышәцалт ҳәа сыҟоуп, ани узҿу амашьына, Алиас?
– Ҳаҿуп, ҳахькылибаго сыздыруам аха...
– Уи аус аҿы иудгылоу ауаа рхы дырԥхашьарымызт,
ԥхьаҟазы ак рымбакәаҵәҟьа иахаҵгыларымызт уара
иаԥшьугаз... анҭ, ҵара дула адунеи иқәыԥшуа, ажәҩан
шаҟа еҵәа кыду ԥхьаӡаны измоу! Иабацои, шәнапаҿы
имааир – знымзар зны, иахьа иамур, уаҵәы иауп.
Аҭаҭын рыԥхга амашьына агәра зымгоз иара иакәым­
кәа иахьа уажәраанӡагьы Алиас иакәызшәа даақәгылт
Харзаман.

Иван Ҭар б а

~

~ 219

Алиас, уи иахиҳәаара изымдыруа, дшанханы, иаб ди­
зы­ӡырҩуан.
Иибахьаз Харзаман иакәӡам, иауа-иашәан, зынӡак аҽа
ҿыцк шьҭихит, бзанҵы идимбалацыз цәаҩак. Уажәы дара
рҭаацәараҿы агәырҩа ианҭагылоу, зегьызхароу уара уоуп
ҳәа данааихыкәласшаз аамҭазы, уаанӡа дкыдцаланы дызимаз – аҭаҭын рыԥхга амашьына ҟасҵоит ҳәа дахьаҿыз,
уажәы импыҵаирҽхәоит, акаҿы ишкылсуагьы агәра ииргоит:
– Шәҭаҭын рыԥхга машьынагьы ҟалап, зегьы шәгәахә­
тәы шәахьӡап. Зегьы! Зегьы!.. Амала, уара агәырҩа аҽаҭара
удыруеит, Алиас, зегьы кылыршәшәаны урызхәыцуа... Ус
ҟоумҵалан! – иаахиркәшеит, днавала-аавало дааиуазаргьы. Харзаман ииҳәарц ииҭахыз.
Алиас егьа дазхәыцыргьы, ас иаалырҟьаны иаб дықә­
зырҵәиааз изеилымкааӡакәа аусурахь дцеит...
Дес ахәшәтәырҭа акоридор дыбжьаланы дышнеиуаз
аӡәы лҿыҭыбжьы лаҳаит. Данаахьаԥш, лыблақәа рыгәра
лымгеит: ари илбо дызусҭада?
– Дес! – уи лықәҿызҭыз дааины лҽыналгәыдлыжьлеит.
– Цицина! – лнапқәа аалыкәыршаны аԥҳәызба даал­
гәыдлыҳәҳәалеит Дес.
– Бабаҟаз бара бхалаҭ баҵаҽырбо, бамбар амуа? – Цицина лхы инаркны лшьапаҟынӡа блала дааимылдеит уи.
– Абра аусура салагеит, – иааркьаҿӡаны, аха иаҭахыз
зегьы урҭ ажәақәа инаргәылалыгӡеит Цицина.
– Иара, абра, ҳара ҳахәшәтәырҭаҿы?
– Ааи, абра.
– Ассир.
– Саҳәшьа, баба, башьа – зегьы шԥаҟақәоу?
– Зегьы бзиахәха иҟоуп.
Цицина уа дахьаацәырҵыз жәҩангәашәԥхьара лзаа­
тызшәа илыԥхьаӡеит Дес, ахәшәтәырҭаҿы длоуит, адауаԥ­
шь ­еиԥш, дзықәгәыӷуа ауаҩы, лыжьрацәара иалҵыз ауа­
ҩы. Дымшәо-дмырҳауа ахәшәтәырҭа дыҩналартә дҟал­
еит – егьа игәцаракны иухылаԥшуазаргьы, уара утәы,

220 ~

~ Иалкаау

узықәгәыӷуа аӡә думамкәа, ахәшәтәырҭаҿы ишуҭаху узы­
ҟалом.
Уи ус шакәу, лара лтәала, агәра улыргоит Дес, уара
илымакла шаҟа уҭаху, лара лтәы дузахырԥом, ҵабыргны,
иахьцәыҵагәалҭо уара идыр, ицәыҵыршәшәаны, ус иаармарианы улаԥш иҵамшәо убри еиԥш мзызқәак ааган
уқьышә инықәылкуеит, ахырбгалара уцәыуаадаҩхо!
Цицина, Дес лаҳәшьа-ԥҳа, уа даныҟала, уажәшьҭа абаа­
гәара дҭоушәа лхы лбалап.
– Амра абра дышьҭоуп... лшьапы ҭҳәыцы-ҭԥашәа
иҟа­­лан, – лҳәеит Дес, рацәак лҽалалгалар лҭахцәамкәа.
– Уадаҩ ыҟам, аха усгьы, уажәшьҭа бара ара баныҟала,
зын­­ӡак акы лмыхьӡазшәа исыԥхьаӡап… Шәеиҳәшьцәами,
лар­гьы баргьы шәсыгымхааит.
– Дабашьҭоу? – илҳәаз деигәырӷьазшәа илцәыҟалеит
Цицина.
– Абна дышьҭоуп, – лнапы рхханы иллырбеит уи да­
хьышьҭаз ауаҭах.
– Иҵуазеи Амра дсымбеижьҭеи, – иаарццакны уахь
лҿыналхеит Цицина, Десгьы уи дналышьҭалт.
Урҭ реиқәшәара уаҩы игәы арԥшаартә иҟалеит – инеи­
лаҵәа ицеит, досу ирымаз агәыблра иахьынӡазалшоз
аӡәи-аӡәи иреибардырырц рҭахны. Дес агәырӷьара илзаанагаз лылаӷырӡқәа ааҭлрыцқьааит...
Аҳәсахәыҷқәа, ажәҵарақәа реиԥш, иаразнак иааибар­
ҷырҷырит. Амра лчымазарагьы, лгәалақәагьы лхашҭит,
Цицинагьы зынӡаск уи аӡбахә цәырлымгаӡеит, уа дызнеиз
ҳақьымк иаҳасаб ала акәӡам, лаҳәшьа дылбарц ауп. Насгьы ачымазаҩ лыԥшра лымоума Амра аиарҭа дагәылԥхо,
дыблахкыгаха дахьышьҭоу!
Лара Цицина зеиԥш ԥҳәызбароузеи илылҵыз! Шаҟа
аамҭа цахьоузеи инеидтәаланы, гәаартыла имеицәа­
жәеижь­ҭеи, ианбатәиу рҩыџьагьы, еихҟьа-еиҵҟьа, хазхазы, дасу рхатә ԥсҭазара мҩа иқәижьҭеи!
– Сара аџьырмыкьахь сцаны шәырқәак аазгап Амра,
уаанӡа Цицинеи бареи ҭынчгьы шәнеицәажәап, – лҳәеит
Дес лхы дырны.

Иван Ҭар б а

~

~ 221

– Ибзиоуп, сан, – уи акәын Амрагьы илҭахыз.
– Нас, беиқәаҳақьымха баҳзааит, Цицина, аа?
– Ишыббо еиԥш, – лгәы иахәеит уи Амра лажәақәа
(арҽхәара зегьы ргәы иахәозаап!)
– Арԥарацәа рыхқәа ҭеибаҽҽуа ибышьҭалашт, азанааҭ
лыԥшаах змоу аҳақьым ԥҳәызба, иԥшӡоу, игәку, иҿоу,
аԥыжәарақәа зегьы знапы иаку – уаҳа ирҭахузеи?
– Иаҳҳәеит ҳәа.
– Иара убасҵәҟьоуп ишыҟоу! Ҳара, ақыҭа рҵаҩцәа
аҳәынҵәа аҟьаԥҳәа ҳныласуа ҳахьгәароу ҳазгәалашәода?
Ҳазҭахыда?..
– Уи аҟара бхы рыцҳабымтәӡан, Амра. Уажәтәи ақы­
ҭаҳәсахәыҷқәа акы рхы аҵадырхо иҟаӡам.
– Уи ҳара ҳтәы иазыбуазеи, аха бара, Цицина, ас бԥа­
шашо араатәи арԥарацәа рыбла быхгыло бҿанаабха, аҟыт
быхдырҵуам, иреиӷьу аӡәы баашьҭԥаан бигоит.
– Сымҵадырсуану? – лҳәеит уи, Амра лажәақәа мыц­
хәы лгәы иахәаны.
Аԥҳәызба егьа дҳақьымхаргьы дшыԥҳәызбоу даанхозаап!
– Иаҭаххар уигьы ҟарҵоит... уаҳа шьақәцалашьа бмоур, – нацылҵеит Амра лҽыргызмалны.
– Исаҳауазеи?
– Нас ишԥа?..
– Амра, бара-а-а? Бара, ҳәара аҭахума, шьҭа бусқәа…
ишԥасҳәари, анапҿшьрада акгьы зҭахым ачамгәыр еиԥш,
ибырхиахьеит...
– Мап, мап! – дааҭрыст Амра. – Амалахазгьы!
– Избан?
– Убас. Сзырццакуазеи?
– Бахыԥаны бтәоуп ҳәа акәым, аха усгьы шьҭа иаам­
ҭахап. Зегь аамҭак-аамҭак рымами.
– Ус акәхап.
Амра, лоуразоуроу зегьы аӡы дынӡааршьызшәа, аԥхӡы
хьшәашәа лықәнаҭәеит, арахь Цицина илбарҭангьы
ипаҟә-паҟәӡа лылахь инанҭәалт, лыԥштәгьы лыԥсахт –

222 ~

~ Иалкаау

ам­сыр қьаад еиԥш дҟәашккараӡа... Ашыӡ лыхьызшәа,
аҟәара-ҟәараҳәа, лхаԥыцқәа еихамгыло, арыхьҭшьра далагеит.
Цицина илалҳәо илымоузеи, Амра? Ҳәатәым, утәуп
илымоу, аха иабаҟоу, «аҵла иалыҩрыз амаҭ ицҳаит» ҳәа,
илыхьыз лзымхозшәа, лхы дамыхәо, ара аиарҭа дылахеит.
– Ибасҳәагәышьозеи? – ҵа змаӡам аҳаԥшьа ҭыкка
дҭаԥ­шуазшәа, лыблақәа ҟәызгаӡа, гәаанагара рымаӡамкәа
аҭацәыра иалаԥшуан. – Ҳәатә сымамзар? – нацылҵеит
ишылҭахӡамыз, лҟырҟы икылахаз ажьцәа илулакь адәахьы
икалыршәызшәа. – Уи аганахьала ԥсык сылҩызоуп, –
лгәа­ҵа иҭыҵны зҿаазхаз лгәыԥшаара Цицина илымбарц
лхаԥыцқәа нақәырӷәӷәаны иаанылкылт.
– Ус шԥаҟалари, џьушьҭ? – иџьалшьеит Цицина.
– Иара убас ауп, аҽакала акәымкәа,– уа иааҿахылҵәеит
Амра. – Бара бусқәа шԥацои, Цицина?! Убри саҳар ауп
исҭаху, нас, сара ак басҳәартә салаҟахар, иабабыцәцои,
бы­лымкаа изасҳәода, бара баҟара исзааигәоу уаҳа исымада?
– Сара сусқәоу? – дааихашеишеит Цицина, зегьы аал­
хашҭны. – Сара сусқәа роуп, аиаша уаҩы иҳәозар, хыла
абрахь саазгаз. Акы сыннамкылаӡакәа!..
– Нас, нас? – аҽаӡә лус лҽалагаланы, Амра дызҭагылаз
ауадаҩра хьанҭа аамҭала акәзаргьы, наҟ лҽацәылгарц
даҿын: – нас, бманшәалахоу?
– Сгәы ишаанагоз еиԥшҵәҟьа, – гәааиласрак лымам­
кәа аҭак ҟалҵеит Цицина. – Сааины раԥхьатәи сшьаҿа
аны­неихызга инаркны.
– Уи насыԥуп, – Цицина агәрагара илымаз шьақәлыр­
ӷә­ӷәеит Амра. – Маншәаларазар ҟалап аԥсҭазараҿы иҟоу,
– ҩаԥхьа лхы дазымхәыцыр амуит уи.
– Ааи, биашоуп, Амра! Сманшәалахеит, уамашәаҵәҟьа
сманшәалахеит! Санаауаз шаҟа сшәоз бдыруоу?
– Ус акәхап, – иныбжьалыршәт Амра ажәабжь­ҳәаҩ
длыц­храарц мацаразы. – Бшәацәап, ибдыруазеи бзықә­
шәо?

Иван Ҭар б а

~

~ 223

– Уи ами! – Цицина лгәы иахәеит дзацәажәоз ибзианы дахьеилылкаауаз, – гәыӷра дукгьы сыман сыҟаз
џьыбшьома? Зынӡаскгьы!
– Нас, нас? – иаалзымычҳаит Амра.
– Аха сманшәалахеит. Сгәы иҭаҵәахны иныҟәызгоз
абзиабара самырԥхашьеит ҳәа сыҟоуп. Сахьаацәырҵыз,
акыр шықәса уажә аԥхьа аҿҳәара ԥаҳҵәахьазшәа, иаргьы
саргьы убра ҳаиқәшәеит, иаргьы саргьы! Еилыбкаауоу?
Даацәырҵны саԥхьа даагылт. Иара, наунагӡа сыԥсҭазара
змаздарц сҭахыз ауаҩы, ишаҭаху иԥыруа ажәҩангәы иалоу аԥсаатә еиԥш ихы дақәиҭны, сара ианаасҭахха снышь­
ҭ­ԥаа сигартә дыхианы.
Иареи сареи ҿа еибаҳҳәан акәым. Амалахазгьы! Уи иареи сареи ҳанқәыԥшӡақәаз, ашкол ҳанҭаз иҳазцәырҵыз
ацәанырра акәын иахьа уажәраанӡагьы ҳзыхӡыӡо ины­
ҟәаагаз, ҳанааиқәшәа урҭ аҩмцабзк рхы неиларҵан, еиқә­
ҵәиашо, иххаӡа ҳаԥхьа илашоит ҳаԥсҭазаратә хәышҭаара
амца шеиқәыло агәра ҳарго! Ажәала акәымкәа, гәыла ауи
ҳаԥсҭазара шеилаҵәо!
– Уаҳа, уаҳа, – дыццакит Амра, – дцәажәо дышнеиуаз, Цицина убра маҷк дааҭгылазшәа лбан, – иҳәалеи,
иҳәалеи!..
– Уаҳа ишԥабасҳәари? Сара ибара сшаргәаҟуаз еиԥш,
иаргьы саара дшазыԥшыз агәра згеит. Ҳхәыҷра, ҳахбыџра,
зегьы ҳгәалаҳаршәеит. Зегьы, зегьы! Сара сеиԥш иаргьы
изакәызаалакь акы ихамшҭыцт – ҳхәыҷраамҭазы џьара
ҳшьацәхныслахьазаргьы игәалашәоит, нас базхәыц бара,
згәы бҭам, зхы бҭам ауаҩы илшару убри аҩыза? Ҳәара
аҭахума, мап! Илшом.
– Илшом, – лҳәеит Амра, уи длықәшаҳаҭхашәа, аиаша
лзымдырӡо.
– Ҳаибамԥшаакәа сара хаҵа сымцеит, иара ԥҳәыс дааимгеит. Наҟ-ааҟ аԥышәара ҿҳәара ҳахысны ҳааиԥылт.
Ҳаиқәшәеит наӡаӡазы!
– Бара ас бгәы зырҿыхаз иаԥсоу аӡә иакәхап, ҳәарада?

224 ~

~ Иалкаау

– Дызусҭу бдыруоу иара? Аа, исхашҭыз... Уи бара дбым­
дыркәа ҟалашьа амоума? Ҳәара аҭахума, дыбдыруеит!
Даара ибзиаӡаны!..
– Дарбан уи? Сара ибзианы издыруа?
Иахьагьы-уахагьы дбымбакәа ҟаларым, быхшыҩ изыб­
мышьҭыц акәымзар.
– Дызусҭда есымша избо? – Амра лыблақәа ааҭа­цыр­
цырт. – Дызусҭда, бара, Цицина? – «баналагах иҳәа иаарласны, иргәагәо акәымкәа» ҳәа лыбжьы иаанарго.
– Уи шәара шәҿы... Дышԥабзымдыруеи, исгәалашәаз,
уи шәара шәҿы аус иуеитеи!
– Аа? – ҵаҟантәи афымца лыҵасызшәа лиарҭа днықә­
тәан, еибгаз лшьапы днамҵасны иаанылкылт, раԥхьа
иаалымԥыхьашәаз алаба еиԥш иаашьҭыхны ирхха ишлылшо убри ала Цицина лхы ааиҟәырԥа икалыжьырц
лҭахны.
– Иҟалазеи? – Цицинагьы дҩаҵҟьеит дгәызианӡа, иза­
кәызаалак акгьы лцәа иаламшәаӡакәа. – Бшьапы быхьуама? – еиҳа еилырганы илҳәеит уи лызҵаара.
– Аа?..
– Бшьапы быхьуама, сҳәеит?
– Ааи, ааи. Сшьапгьы сыхьуеит... Сыгәгьы...
– Ас иаалырҟьаны... Быбзиахәӡа бшыҟаз?..
–Аа?–лыблақәа ашьа аархаҵәалазшәа,иҟаԥшь-ҟаԥшь­
ӡа акантқәа аархылт... – Ус здырлоит сара зны-зынла...
– инаԥылшьт ԥыҭрак ашьҭахь акгьы шьақәызмыргылоз
лажәақәа, зынӡа Цицина дахьгылаӡамыз ашҟа дыԥшуа.
– Агәыхьхәшәы бҭахызар?
– Мап.
– Бызхәшәтәуа аҳақьым сиԥхьап.
– Мап.
– Бгәы ацаха ырбааӡаны иақәысҵап!
– Мап.
– Сбыцхраан бышьҭасҵап, издыруада иаҳа ибзыман­
шәалазар?
– Мап!

Иван Ҭар б а

~

~ 225

– Аԥенџьыр аасыртыр?
– Мап!
– Аӡы бҭахызар?
– Мап! Мап!..
–?
–!
– Бхала баанхар бҭахызар?..
– Ааи! Ааи!
Цицина, цәгьарас иҟалҵаз лзымдыруа, акгьы лзеи­
лымкааӡакәа ауаҭах дындәылҵит.
Амра, лгәы иақәшәаз ахы, лшьа зегьы аалылнаркә­
кәаз­шәа, дшабаны, лқьышәқәа ԥсҭазара ԥшра рхаӡам­кәа,
ихиаҵәа-хиаҵәааӡа, дынхьашьшьны, лиарҭа дны­лаҳаит...
Ус анрыхь ашьҭахьгьы, Цицина лассы-лассы днеины
Амра дылбон, аха мыцхәгьы цәажәарҭахәыс дылкуамызт – ачымазаҩ уи шылҭахымыз зынӡа илыҵамкӡакәа
иаалырԥшуан, аҳақьымгьы, егьа дыԥҳәызба ҿазаргьы, уи
дацәымҩашьакәа еилылкаауан. Амала, Амра ус дзеиҭа­
шәаз лыздыруамызт, уи аҟарагьы дазхәыцуамызт, лчымазара иахҟьоз џьылшьон.
Амралыҽшылыԥсахыз Десгьы игәалҭеит,акыраамҭагьы
ақәҿылҭӡомызт, нас зынӡа ҵәахышьа амамкәа лыбла иха­
ҳало ианалага, иаацәырылгеит:
– Амра, измааноузеи, Цицина данааҩналалакь, бара
иаразнак бааикәашәошәа збоитеи? Сара стәала...
– Ус башаӡа иббоит, сан. Цицина лакәым, анцәа ды­ҟаҵә­
ҟьаны хыхьынтәи даалбаан сибарц, абра, сара сахьышьҭоу
дааҩналаргьы, иара убас ауп сшыҟало, уаҳа аҽакала
ҽааԥсахшьа смоуӡакәа. Сзыргәырӷьара сыз­лаҟоузеи?
– Ааи, гәышьа, аха... усҵәҟьа ахәыцра гәырҩа бҽабым­
ҭалан, нан, ибылжжны зегьы ирбалартә... аӷа игәырԥса
ишыр­ҳәо еиԥш...
– Сара, шьоукы-шьоукы реиԥш, акгьы сзыҵәахӡом,
сан, сыҩнуҵҟа сызлаҟоу ауп адәахьгьы исыԥшроу.
– Егьа ус акәзаргьы, нан, ауаҩы, наҟ-наҟ азы ицәы­
ригаша, ҵәахмахыкгьы, ицәа иалаигӡалароуп-тәа!

226 ~

~ Иалкаау

– Сара уаҳа аҽакала исыздыруам.
– Цицина блыцәгәышуашәа. Лгәы иаанаго ибдыруазеи?
– Иаҭаху аанагааит! Зынӡагьы агәхьаа скӡам!
– Ус избан, Амра?
– Убас!..
– Лгәы иалымсуеи, лгәы бцәымыхьшәашәои!..
– Уи лгәы моу, сара сгәы сзышьҭыхуам. Абри сара сгәы
иахәо аӡәгьы иҟаиҵаӡомеи! – Амра ус дҟазҵаз лҳәазар
аҟара лыҽхылтит, уи залҳәаз илзеилкаартә дыҟамызт
акәымзар.
– Ибзылузеи цәгьарас, Цицина, сара хаас?
– Бзиарас исзылузеи?
– Уи бара бзы ацәгьа лҭаххарым.
– Лыцәгьагьы лыбзиагьы сҭахым. Сара зегьы сзеиԥшуп,
и-Цициноугьы, и-Цицинамгьы!..
– Ибзиоуп, нан, ибзиоуп! Бара ишыбҭаху, амала, бгәы
бҽахаԥыбымжәалан...
Зегьы Амра лгәалаҟамра инахаратәны убра лҽаа­ныл­
кылт Дес, уаҳа лҽагәылахало даламлакәа. Лҽадылцаларгьы
акгьы шылнамҭоз лбон, Амра лцәажәашьа злаҟаз ала, Дес
еиҟәлырҷҷақәо зыхшыҩаҿ иааганы иазхәыцуа дабаҟоу?!
Агәнаҳа уаҩы иҳәар изхәарҭоузеи – Дес иауа-иашәан
Амра лусқәа ҳәа акгьы лыздыруамызт, изакәызаалакь акгьы. Алдызи лареи акгьы шрыбжьамыз – дацәымҩашьо
агәра лгахьан, уи лызбжарак лымнахуан, аха иҟалҵахуаз,
данымшәар ада ԥсыхәа лмоуит, абжьарак илыҵаз, лхы ахьхаз, атымитыша илзаҩызахеит, блала мацара акәымкәа,
гәылагьы длашәхеит.
Харзаман дызҭагылаз данышәазшәа, иҽааирбызшәа
ҟаимҵази, аха уи адәахьала акәхеит, насгьы аамҭала...
Иҭаацәа зынӡа рнапы дамкуа дҟамларц азы… насгьы
ирыцҳашьашәа... Ихи иареи дааҭышәынтәаланы даз­
хәыцуа иҿанааихалакь – атыша ҭыккара дкәалкәало дын­
ҭанакнаҳауан, анахьгьы арахьгьы дыҟамкәа. Абри закә
рыцҳарахазеи? Ацәгьара зуз дара ракәушәа, ауаа ирыла-

Иван Ҭар б а

~

~ 227

лар ҳәа ишәаны зегьы дара ирыҵаҵәахны, ҭаацәаныла
еибажьоит. Ацәгьаҵәҟьа зуз дара рыгәхьаа икӡамкәа,
иԥаҵа далаччо адәы дықәуп.
Дызусҭда иара убри ацәгьа рзызуз ауаҩы, аҭаацәара
хыла-гәыла еилазҵаз?
Уи аҿы мацара инхарушь? Ишнеишнеиуа, уи ауаҩы
зынӡа еицәоу, зынӡа рыбӷа ашшара ԥызҵәо, ма рылахь
ада агәҭахьазеиҟароу иԥызҵәо акы рзиур? Усҟан иабацо?
Аха, усгьы дызусҭда иара, хаҭала, иара дызусҭда?
Уаҵәы дубар даахә!
Издыруа дышьны лыхәда аахуҵәаргьы илҳәараны залшом, бзанҵымзар бзанҵы ажәак лыҿшәараны дыҟам, уи
Харзаман идыруеит аҟнытә иҽазикӡом, абжьарак, ас акы
изеилымкааӡо, адагәа иааиарҳәо дшахәлаччо еиԥш, адәы
дықәзаарцу? Ҽыргаӡа ҟаҵаны мацара...
Мшәан, Харзаман зегьы рхы иҭицарц иақәикит
акәымзар, ари аҩыза уаҩы ибахьоума – зегь шԥаҟалеи,
уаҳа акы ааизымдырӡо, убри аҵх, мыждарас иҟаз зегьы
зцыз убри аҵх лашә иналаӡны ицарц иҟазма? Иҽна­
ҭаҵәҟьан дазхәыцуа иҿааихар – зычҳара уадаҩу усуп!
Изакәызаалакь акы дазымҵааӡакәа, иааиԥыргалаз
ахь­мыӡӷ даҵазза аҩныҟа иман дцеит уи! – ауха деигәыр­
ӷьозшәа инапы иқәҵаны.
Машәыршақә иҟалаз усӡам, аҵаҵӷә ду змоу акоуп, аха
иааг! Аҵхыбжьон, лыԥси-лыԥси еихьымӡо ацҳа қәҵәрыра
дықәлан дабацоз? Илзахмырԥоз еиԥш закә усыз илымаз
убри ауха, уеизгьы-уеизгьы ауха илцәахыԥар, ҳаӷеиҭа,
инеилаҳа ицоз?
Ҳәара аҭахума, аԥҳәызба хаҵа дцарц амҩа дықә­
леит – уи Харзаман изы уажәшьҭа еилкаатәу, ҿыц ишьа­
қәыргылатәу усым.
– Уи – дыруп.
Азамана.
Иабазаманоу, аха ус иԥхьаӡааит!
Дзыццоз дызусҭда, лхы зқәылҵоз ауаҩы? Убри иара
дизымдырӡо мацара абас адәы дықәума, иԥа иԥҳа

228 ~

~ Иалкаау

лыжә­­тәах ылыҩрны ишыҟоу дахәаԥшуа? Иҭабуп ҳәа
иҳәозшәа!..
Алгьери иакәхарызушь дзыццоз?.. Уаҳа дызусҭда? Уи
рқыҭа ишьапы налаиргылеижьҭеи, усгьы лыжәҩа ҭҟьаны
адәы дықәын, илуа-илҳәо ҳәа акы лзымдырӡо, лыбла алашара цаны. Дхылдаӡылдаха!.. Уаҳа ааиҭаҳәашьа
лымаӡамкәа! Иара имбозиз – егьа лыҽхәыҵалҵәахларгьы,
уи Харзаман иаҩшәозма!.. Цәала-жьыла идыруан, аха илшозеи?
Иара ииҭахымыз аус игәы ишалакьакьоз иахьагьыуаҵәгьы игәынго иман ддәықәын, дара, Амрагьы Алгьеригьы, рус дара ишырҭахыз иқәшьшьы ицон.
Ицон.
Ицон, аха, аа, иахькылыргаз!
Ианамуӡах, уаҳа ԥсыхәа лымамкәа дыҟазар, иара ид­
лаԥса, лыԥсы аалыхшәозар, дигандаз!
Дигандаз, нас!
Уажәы иҟалаз закәызеи?
Анахьгьы деиуамкәа, арахьгьы деиуамкәа, мчыла
зымҵәыжәҩақәа хдырҟәдыз аԥсаатә еиԥш, дԥаҭхалеиуа
адәы дықәхеит, аԥҳәызба рыцҳа!
Иара Алгьери машәыршақәгьы џьара Харзаман илаԥш
дыҵашәомеи! Дабацеи, аҳауа дналаба дцазшәа? Ишьҭам­
ҭа ыҟаӡамкәа!
Аԥҳәызба бзиа дызбо арԥыс ус ихы мҩаԥигома, ашәақь
иҿакны угылазаргьы даагылома? Иҽудимшьылои! Иара
дхьаҳәынгьы дрыхәамԥшит.
Иаарыхьҵәҟьазеи?! Ҩаԥхьа иҽнаҭаҵәҟьаны даназ­
хәыц­лакь, Харзаман – иҽизышьақәкуамызт. «Аҩысҭаа
соуумышьҭыр уаб дысшьуеит, соуушьҭыр – уан» ҳәа
иҳәон ҳәа, изакәызеи, мшәан, изықәшәаз? Ари аҩыза
адәы ақәзаара иазиуазеи Харзаман – дагьԥсымкәа-дагь­
бзамкәа!.. Уаҩы ибом ҳәа адамыӷ ҿаасҭа иныззала...
Абри сара (аҽакала иаҳҳәозар, Алоу) убра сабананагеи,
аҵхыбжьон, ацҳа дықәҵәырны Амра данбакаҳауеи ҳәа
сцәыҵагыланы сыԥшуазшәа?

Иван Ҭар б а

~

~ 229

Иҟалаша ҟалеит – «рацәа сгәырԥса шәықәшәеит, шәпа­
ра сыблала избеит» сҳәозшәа, убри аминуҭ азы. Амра­гьы
Харзамангьы аарықәҿысҭит «уи ацәаҟәа зҭалаша ажра»
саахықәххын.
Сабантәаацәырҟьеи?.. Урҭ зыниаз уеизгьы-уеизгьы сара
избараны сзыҟаз? Уаҳа шаҳаҭ дамамкәа, усгьы ианырзамух, дара, Амреи Харзамани еизынхарауазиз? Дара рхала!
Адунеи шаҟа алымҳа ырҵарны иӡырҩуазеи, шаҟа абла
ырҵарны иааԥшуазеи! Аӡә ихьуа, аҽаӡә ибла иамбар, ма
илымҳа инҭамсыр амуа иҟазаап!..
Иаҳҳәап, машәыршәа акәзаргьы, сара убра сзақәшәа­
рызиз?!
Аха машәыршәа мацара акәхарушь зынӡа ус акәӡамзар?
Избан сара? Аҽаӡәы, ма мҩасҩык, ма зынӡа аҽаӡәы, сара
сакәымкәа? Аха мап! Ус иҟамлеитеи! Еиҿарԥа-еиҿарԥа,
жәаҩа еиҿарԥа шырҳәо еиԥш....
Асыс ԥшқа еиԥшоуп Харзаман дышсыхәаԥшуа, аха
ақәыџьма зыӷратәаҵәҟьоу сара сакәзар? Сҽырмашьцашәа
адәы сшықәу...
Иалудыраауазеи ауаҩы иӷроу? «Арахә адәахьала иӷ­
роуп, ауаҩы – иҩнуҵҟала» – рҳәоит. Унеины еилкаа
уажә­шь­ҭа сара сзакәу?
Издыруада зынӡа агәнаҳа ҟаиҵозар Харзаман ихаҭа –
еилкаа имаӡамкәа, иаарыхьыз зегьы наган Алгьери ихы
иахьҭаирԥо? Ус акәымкәа, зегьы мзызс ирыҵоу сара сакә­
зар, зҽырмашьца-зҽырҩашьан, ирыцәнымхошәа зҽы­
ҟаҵаны ҭынха гәакьаҵас ирыдгылоу, сара?
Издыруада, сара сакәызҭгьы Амра дызгарц зҭахыз?
Исмаӡеит акәымзар? Аа? Ус иҟамзар иаалырҟьан уа сназгозиз?
Ааи, ус акәындаз! Ус акәындаз, Харзаман излымҳак
ҿамкәангьы!..
Сара сакәҵәҟьазар Харзаман ак ҟамлаӡазшәа дахәаԥ­
шрын, аиашаҵәҟьа уаҩы иҳәозар, иара ииҭахызгьы убри
акәын, аха – хьымӡӷыда, хыԥша бааԥс ахымкәа, иԥшӡаны,
наҟ-наҟ азы игәыҭгаганы, ихьӡырҳәаганы...

230 ~

~ Иалкаау

Сара сакәны ианыҟала, уажәазыҳәа Амреи сареи, Харзаман гәаныла ишиҳәалоз еиԥш, «Анцәа игәаԥхарала
усҟан азы иеиҵеиҟьазаргьы», аамҭалатәи усуп, нас,
Амра лшьапы данықәгылалакь, – зегьы ҳара ишаҳҭаху
иҟалоит.
Харзамангьы иҽааиқәикрын, ииарҭа ҭынч ихы ныла­
ҵаны, драҳаҭны дыцәарын...
Аха ус акәымзар?..
Амра ахәшәтәырҭаҿы дшышьҭаз, ианахәҭаз аамҭа
иахмырԥакәа аус ахьылуаз ираҳаит. Уаҳа аҽаӡәы инапы
ианҵаны акәымкәа, ҳара, Амра илыхьыз здыруаз зегьы,
иаҳҳәо еиқәшәартә, ҳааизганы, Харзаман ишҳаиҳәаз
еиԥш, – амардуан дшылбаауаз днықәҵәырны дкаҳан
лшьа­пы ҭԥеит – иара убасҵәҟьа инаганы ашкол аҿы
иреи­ҳәеит. Ажәабжь зынӡа аҽакала ашкол аҟынӡа инеир
ҳәа дацәшәаны мацара акәӡам Харзаман ус зыҟаиҵаз,
Ам­ра илыхҟьаны аҵара аус еиҵамҟьарц азгьы ауп.
Амала, Харзаман дзаарылымҵӡо хәыцрас иҟоу зегьы
данрылаз, уажәы-уажәы иаԥхьа иаақәгылон ҭаха изымҭоз
азҵаара: избан сара убри аҟара сыгәра зигаз? Сызусҭда?
Сиԥоума, сиашьеиԥоума, сиаҳәшьаԥоума, зҳәаз иеиԥш?
Иаарыҵаркыз рымаӡамкәа зегьы сара срылархәны, им­
шәо, имырҳауа?..
Ашкол аҟнытә Амра лҩызцәа аҩны ианааи, Харзаман
урҭ иманы уи луаҭах иныҩнеигалт.
– Ашкол аҿы зда шәхәарҭам акрыҟазар абра ижәбоит, –
иҳәан, Харзаман иблақәа ҭраа Амра лыстол дықәԥшуан.
– Ҳара иаҳҭаху, абар, иахьыҟоу, – атетрадқәа еиқәыр­
чаҟәа-еиқәырчаҟәа иахьықәыз, аки-ҩбеи раҟара аартны
днагәылаԥшит урҭ ирҭааз руаӡәы. – Абар, аҵыхәтәаны
илыр­ҽеиз атетрадгьы ахьықәу, адаҟьақәа аркӡамкәа.
Зегьы-зегьы лырҽеизаап.
– Аҽакала ҟалашьа амазма, дад, – иҽналаигалт Хар­
за­ман, Амра лусқәа зегьы иара икылыршәшәааны идыр­­
уазшәа, – лара илмырҽеикәа, шәара шәхы иқә­лыжь­
уазма?..

Иван Ҭар б а

~

~ 231

Амра лҩызцәа ҩнуҵҟала гәҩарақәак рымазаргьы,
изырҵабыргышаз акгьы рылаԥш иҵамшәеит уи луа­ҭа­
хаҿы. Аҵыхәтәантәи атетрад аартны иахьықәыз, дара
ртәала, агәра днаргеит – зуаҭах иаԥырҵны ицарц згәы
иҭаз ус шыҟалымҵоз.
Урҭ, уи аганахьала ргәы ҭынчны, ашкол ахь игьежьит.
Алгьери дызбар – игәы иалакьакьаша ажәакгы иасым­
ҳәарц сыӡбит, аха исылшо сыҟахызма, сылаԥш дшаа­
ҵашәаз еиԥш – снеикәашәа сцеит:
– Афырхаҵа! Аламысҳәагьы акы ыҟоуп, ауаа иныҟәыр­
го. Угәы иагьзлауазеи, уанаџьалбеит, уныдгыланы ачы­
мазаҩ дубар – ааимҟьарак инақәыршәаны.
– Снарышьҭуазар?!
– Уҭахызар унеи, уҭахызар умнеин. Уҭахызар ухы
арагәаԥшь агәараҳәа ианҟьаны иԥыххаа иқәҵа! Иуа­ҳау?!
– арҵәаа ааҭсыргеит, иара иакәым, сара схаҭа сшақәым­
гәыӷуазгьы.
Изыхҟьазгьы седроу – иара убри аминуҭ азы, Алгьери
аҭак ҟамҵаӡакәа, дахьца-дахьааз сымбаӡо, днылабга дцеит.
Дцеит, ихарара изгазар?!.

24
Ҭаацәараки сареи ҳгәалаҟамра изакәызаалакь акала
ҳқыҭа ԥсҭазара ахаҿы ианымԥшит, адәахьала ма уаҩы ианибалар амуази, аха мап, адгьыл шыгьежьуа уаҩы ишим­
бо еиԥш, аҽцәырымгаӡо, аԥсы ӡаны иқәышьшь, иаам­
ҩахымҟьаӡакәа иара амҩа иқәланы ацара иаҿын.
Зцәа зтәым аԥҳәыс леиԥш, ҳқыҭа, ипатматуа, ҭагалара
аамҭа иҭагылан.
Ажәытә генерал быргцәа, ҳаҭыр зқәу аҟарулра ныҟәыр­
гозшәа, рԥаҵа џарџарқәа хьаша-ԥашаӡа, аџьықәреиқәа
хырқәақәо амхырҭақәа ирҭагылан.
Аҭаҭынқәа ҭагалан иԥхьаркхьан, аҵәаҳәқәа ирныр­ҵа­
хьан, рырцәаакрагьы иалагахьан, ианаамҭоу аденгьра ир­
цәахымԥарц. Акьасақәа, амашьынақәа ирнызгьы ыҟан...

232 ~

~ Иалкаау

Ачыс бзиа ацламҳәа аҭыԥ арӡуам ҳәа, ҳҭаҭынрҭақәа
ахьыҟаз унархыԥшылар, ҳмаӷазақәа рҿы иҵәаху аҭаҭын
хаҭала иумбаргьы, аҽаҩра бзиа шырҭыҵыз аргамаду убла
иаахгылон.
Аҭаҭын хәҵәқәа, ҵәрыԥса-ҵәрыԥсаӡа иҳарак-ҳаракӡа,
рхацәқәа кьаткьатрақәа рҿы игәылҵыз абыӷь ҟатақәа,
џьара еилабаба-еилабабашәа, џьара еилбӷьыжәаа, дасу
иахьырҭаху хара-бӷьара ицо, аҽаџьара ахҳәац зламкьа­
кьо ахахәрҳәеиԥш, еилаҳәы-еилаԥахны, ҳаамҭазтәи аҳәса­­
хәыҷқәа-ҽцәыргацәа аныҳәа аламҭалазы ахыҟа­ҵа­р­ҭа­
акәша-мыкәша иеизазшәа, ишшәыршшәырӡа еи­ла­гылан.
Ашәаԥыџьаԥ, зуаҩыбжара инахысны зҿыназхаз реиԥш,
рҿараҵкыс рбыргхара аамҭа шааиз зҳәоз адыргақәа еиҳаеиҳа уаҩы ирыҟәнибаалон – зынӡа имцацыз аиаҵәарақәа,
иналаршә-ҩаларшәны, ана-ара, уарла-шәарла шырҳәо
еиԥш, иааԥшуазаргьы, абыӷь ҩежьреи аӡынразы аҵла
ацәажәпара иҟарҵози инрыҵаӡ ицон.
Ҭагалан Амзаҿа ахаҿра ҷыдарас иамоу зегь реиҳа иу­
зымдыруа иарбан дыргоу ҳәа аӡә дсазҵаар, хәыҷ-мыҷ­
қәак, уи аҟара ҵакы змам, ҳәара аҭахума, сара стәала, ак
сцәыбжьахар сыздыруам акәымзар, сааҿамхаӡакәа иас­
ҳәоит.
Даасықәшаҳаҭхаанӡагьы иаангыло сакәӡам. Ҳәара
аҭахума, зегьы-зегьы иаарылукааша ҳәа сара сгәы иззаанаго ауп сызҿу.
Иҟалап сара блахкыгас исыԥхьаӡо зынӡа зыблаҿы имааиуа дыҟазар. Иамаскуам. Иҟоуп.
Шаҟа уҭаху! Хаҭала сара имаҷҩымкәа срыниахьеит,
досу рхатә гәаԥхара, рхатә гьама рымоуп. Уи ауаҩы имоукыр улшоит, аха уи азы уизгәаар– иашам!
Сара аџьықәреирҭақәа рымацара ракәым, амандаринагьы бзиа избоит, алимонгьы... апатырқалгьы...
Ма сынтәа ишԥаԥжәеи дара!
Ашықәс ҿыц азы ахәҷыхәмаргақәа рацәаӡаны изхьын­
дырҳалаз аиолкақәа реиԥш, рымахәҭақәа асаара ишьҭа­
кьысуа ашәыр рхьыссы, еилабзарыбзаруа игылоуп.

Иван Ҭар б а

~

~ 233

Унадгыланы унапала иааҿыхны, ахш алыжжуа шырҳәо
еиԥш, ишыҟоу афара акәым, иара ус угыланы уанахәаԥшуа
мацара шаҟа гәахәара унаҭозеи!
Аа? Ибзиами?
Ашәыр?
Шаҟа хкы ыҟоузеи ҳара ҳқыҭаҿы. Заҟа уҭаху, зуахкы
уҭаху! Аԥасақәа заа иҟало ашәырқәа ыиасхьеит, аха икьасаны иҟало – ҿыц иааргаз аҭацацәа реиԥш ауп егьырҭ
ашәаԥыџьаԥ ирылҷҷо ишрылагылоу, аҽырбара икны
иаго.
Абульдозерқәа реиԥш, ажәҩан ахь рхқәа раҳаны, ры­
махәқәа ирхьынҳалоу ашәыр рацәа ишрыҵоу, уажәым­
зар-уажәы ҵәҩанҵәыҟа инхашәкәала ицарашәа игылоу
аԥсуа ҵәақәа блала изымбац ажәала иоуҳәеит ҳәа еиликаауазеи?!
Блала абара мацара акәым, уеимаақәа ааушьхыр­
шәшәаны, ушьапы хтны иара аҵла унықәланы (сара
мыж­­­да, уазынкыларым!) иааугәаԥхо амахәқәа руакы утә­
ӷәыб­жьара инбжьышьҭны, акьахь еиԥш, унақәтәаны, (уи
ҳара ҳҿы иԥхашьараӡам), уалаԥшны, иааугәыԥхо унапала иааҿыхуа, «ашьа шыԥхоу» иануфа, убысҟан, ауп аҵәа
агьа­ма анубо!
Аԥсуа-ҵәа ҿыхны аӡынразгьы ирҵәахуеит – ԥхасҭа­
хара ақәӡам, иҟоуп, иҟаӡоуп адунеи ахаанынӡа. Уи зегьы
еицырдыруа усуп, аԥсуаа уи хараӡа, ее, адгьыл аҵыхәанӡа
инхогьы ирзырҭиуеит, амҩагьы ибжьнахӡом, аха иара
изҿоу аҵла иааҿыхны иуфо аҵәа – усгьы зынӡа аҽакуп.
Ҭагалан ҳара ҳқыҭан ахәхәаҳәа ихаакәакәараӡа уҿыҵа
аӡы маакәа, ҳаблак уалсны узцаӡом. Инеибынеиԥшны!
Уаха-саха ҳәа ажь аҭаара иаҿуп ауаа, аҵарақәеи дареи
еицлабны. Ажьымжәа шышәра ишәаанӡа аҵарақәагьы уи
аҟара иачычаӡам, ирҭахушәа-ирҭахымшәа, инамцкласҩамцкласны, наҟ инадԥырны ицоит, аха нас ажьҭаара
аамҭаҵәҟьа анааилакь, инеи инасуеит, рызхара анырфалакь ирылсуеит, инықәшәа-аақәшәо... иччархәха еила­
лоит...

234 ~

~ Иалкаау

Аха аҵарақәа уаҩ дрызгәааӡом, дагьырныӡбауам –
ша­­ҟа рзыфо иақәиҭуп.
Ажьқәа хәаны, аҩы ауалырқәа ианырҭарҭәалакь, ахә­
хәаҳәа еилашуа, амаҷар афҩы лаҳалаҳауа ақыҭа иналалоит, нас ауаа маҷ-саҷк ианааҭацәхалакь, ма рыԥсы
ааиҭаркырц рус рҽынахырга-аахыргарц анырӡбалакь,
ргәы еиздуны, иаԥызгарыда ҳәа аӡәи-аӡәи еисошәа, аиҭа­
наиааира хҭаркуеит.
Асас дызҭааз аԥшәма иааиҭаххо, ашҭа дҭыҵны џьара
дымцаӡакәа, иара иҩны, инапы ахьаамҩаниҵалакь зегьы
имԥыхьашәоит. Акгьы дазгәамҵӡом.
Ажәала мацара ҳзырчаз аԥсуа ҽхырцәажәаҩ ҳәа сзум­
ҳәарц, ухаҵкы аԥхьаҩ, уааи иахьуҭаху, абра ҳәа унапы
ахьнақәукыз ҳнымҩахыҵып. Уҭахызаргьы иахьеицәаӡоу
ҳәа угәы иахьаанаго.
Уброу?
Азамана.
Ишубо еиԥш, аԥшәмацәа иҟарҵо шаҳаҭс уамоуп –
ҳаҩны имааиӡац асас ихы ҳаҭәашьаны данымҩахыҵ
зыԥсы ҭоу, ԥшь-шьапык зҵоу, аҳы, иамоуӡозар ҩ-шьапык
зҵоу акы ахәда хҵәаны ианкадмыршә, ҳауаажәлар рҿы
блас иааҳарԥшуазеи ҳәа рҽаҿыршьаауеит.
Сыгәыра га, аԥхьаҩ, урҭ асас изы ирҳәои иҟарҵои
изаҟаразаалакь ԥаршеирак аҵам, агәыразра ацуп, баша
ирҳәаӡом «асас изы ауп аԥсуаа рыԥсы зҭоу» ҳәа.
Аԥсуа, аӡын иҭаацәа ирҿеиҵарц иишьуа ашьтәа, иреи­
ӷьу ажьыхәҭа ҵааны асас данааиуа азыҳәан ҳәа хазы
ашәымкьат иқәҵан иҵәахуеит.
Егьа ирымоукыргьы ируӡом, акы узырымшьыкәа
ируӡом, сара агәыла, сымацара сааир, мариала исылгон,
аха, уара иахьада ирымбац ауаҩы усыцны ара уанырба –
ҟалашьа амоума, дара ртәы ҟарҵароуп!
Аха сара уажәы аԥсуа иҩныҟа узымҩахызгаз (аԥсуаа
рымацара роуп асас ибзианы идкылара здыруа сҳәар
сҭахӡам!) ҭагалан агьама, дара ҳара ҳқыҭа уаа ишырбо
еиԥш, ԥшәымаҵас, гәылаҵас урзааигәаӡан унрылатәан
иубарц ауп.

Иван Ҭар б а

~

~ 235

Сара убри сҽагьазыскуеит; ҳара ҳҿы аӡә аус данақә­
шәалакь ишырҳәо еиԥш, сҽаҿажьны уҿысхырц салагоит.
Шаҟа еимактәхаз убеит, аха иазаазгазшәа зуит уажәазы.
Уажәшьҭа, аԥшәмацәа ҳҽырхыԥхьаӡаланы, ҳҽраарбны
дара алаф ҳәо ишааилатәо еиԥш, агәгәаҳәа амца ахьеиқәу
амаҵурҭа ҳныҩнатәап.
Аҳы, адунеи аҿы абри аҩыза угәы иҭымҵәо ахазына (ҳара аԥсуаа уи ҳахьашьцылахьоу ианҳазгәамҭогьы
ыҟоуп) џьаракыр иубозар?
Аԥшәмацәеи ҳареи нырцә-аарцә ҳаиҿаԥшуа амца ҳа­
ҽ­­ҳәатәоуп, ампыл асцәа, ампыл асраҵәҟьа иалагаанӡа,
инеиланаршәшәа-ааиланаршәшәарц ишынеимырда ааи­­
мыр­до еиԥш, наҟ-наҟ азы еиҳа ҳаазыртышаз ажәақәа
неи­мда-ааимдо.
«Аԥшәма бзиеи амца бзиеи» шырҳәо еиԥш, ҳцәажәо
ҳашнеиуа акәымкәа, аԥшәма иара ус дахьтәоу амца дан­
наҵха-ҩаҵхалакь, «ҳаи, ҳахьуҭаху азы ара ҳаҟами» рҳәо­
шәа, амцабзқәа ҩаҵҟьаны, рыбзқәа еиларша-еиларшо,
аҟаби ахапареи зҭоу ачуан ахьахакнаҳау инақәҵәишоит,
ашыҵә-шыҵәҳәа ирбзо.
Аԥҳәызба қәыԥш, лӡамҩақәа ҭыԥхааны ицо, аџьықәреи
лапҟьа аӡақәа (ҭагалан ус иҟоу ҷыдала иԥшаатәуп) аҵәы
иахаҵаны иҽҳәарҵәиуа аӡра даҿуп.
Аҽааилыршшахагьы ҳмаӡакәа, али-ԥси рыбжьара, (аԥ­
хьаҩ, уара утәы сыздыруам, аха) абар, сара исҭахқәаз зегьы ахьаацәырҵыз.
Аԥшәмаԥҳәыс иааган аишәа иқәлыргылаз ажьаӷь уат­
ка иахьааҵысыз мацаразы хыхь ихылаз аимхәыцқәа
аԥаҭ­лыка ахҩа ахнаԥаар ҟалап! Апарпантеиԥш аџьын­
џьыхәақәа ҵәиҵәиуа аԥаҭлыка аарыбжьаркит, уи амҩа
дара икылҵәан иадыртраны иҟоушәа.
Иааины аишәа иаақәлеит аҟаби, ахапареи ижәны,
иӡны, аџьықәреи аӡа, акаканқәа ԥыҽҽны рцәа иагәылҷҷо,
алаҳарҩа, дара ахьырацәаз адагьы ахьӡ рацәа змоу аҳасамаса...
Аԥшәма ҳаибазырбаз ҳәа фырџьанк (ажәаҟынтә ауп
акәымзар, уажәы афырџьан абаҟаз – хпыҿк!) хыхәхәо

236 ~

~ Иалкаау

инҭаҭәаны ижәуеит. Уара усасыми, зегь раԥхьаӡа ҽааныб­
зиала ҳәа иуиҭоит. Уаргьы иааҭыркәкәаны иужәуеит, саргьы. Зегьы! Зегьы!
Ҳҟәиҭ-миҭра, ҳчалара-аашьарақәа зегьы ааҳалцаны,
ҳлыхҿыхӡа, ҳаилыхха ҳҟанаҵоит уи ажьаӷь уатка.
Рацәа ихаҵарыжәтәуп абри аԥсуа уатка! Ҳәара аҭа­
хума, ианахумырҟьа. Иара убасҵәҟьа егьыҟарҵоит аԥ­
суаа. Акрыфара ргәанарԥхарц, рҿыҵа арыцқьарц, фыр­
џьанк-фырџьанк ааныркылоит акәымзар, еимакны ажә­­­­
разы ауатка цәырыргаӡом, наҟ иныԥхьаркуеит, нас иаа­­
цәырҵуеит иара аҳардан жьы афҩы зхымҵӡо аҩы еи­қәа­
ҵәа, уажәазы иаагозар, ахәаҭаҳәа ишуа амаҷар.
Аџьықәреи аӡеи, акакани, аҟаби амаҷар ҿа нархыжәло
амаҵурҭаҿ атәара, иубама, аԥхьаҩ, ухаҵкы, ишыцәгьам.
Ибзиами?
Егьырҭ ртәы сыздыруам, аха сара сзы уи аҵкыс еиӷьу
акгьы ыҟам!
Ма иара амаҷар анужәлак ушԥаҟанаҵои! Арыжәтә
ахаҭа иамоу аԥшра – уӡамҩақәа ҭыҷҷаауа уахьыҟанаҵо
мацара акәым, уара уоуразоуроу зегьы амаҷар иамоу
ахаара улаланы, улаԥш иааҵашәо зегьы урызԥышәырччо,
ухаакәакәараӡа адунеи уқәнарԥшуеит, ҳәара аҭахума, ахы
иоужьны, аӷәра ахумыршәар...
Зынӡа иара уҽаноуҭаӡа – шаҟа ихаау аҟарагьы их­
ԥароуп!..
Ааҟ, аԥшәмацәа дырҩегьых дара ртәы ҟарҵеит,
ара аҿамаҿа ҳшадтәалаз, аԥшәма ԥҳәыс лыԥҳаи лареи акәытқәа хәылхны иааҩнаргалеит, ианыршьызгьы
ркытбжьгьы ҳмаҳаӡакәа. Ҳҽырххарагьы башахеит... Быс­
ҭа­ԥхак шәымфакәа иҟалома ҳәа ируам. Уажәшьҭа иру­
ӡаҵәҟьом!
Амца ахьурӡы нахакналҳаит аԥшәма ԥҳәыс.
Уара, аԥхьаҩ зынӡа иуаҳар сҭахӡамкәа, сара сгәы
иааҭасҳәеит:
«Аԥсуа иҩнаҭа ахаара иацу – асаси абысҭа ԥхеи бзанҵы
иагумырхан!»

Иван Ҭар б а

~

~ 237

Сазгәдушәа акәхап.
Аԥхьаҩ, ишубо еиԥш, шьоукы рчеиџьыкала ҳара
ҳҭагалан агьама усырбарц азы уҿы аасырҵысит, аха
усаз­­ҵаауазар акәхап; уара, арахә рҳақьым, еиҳарак ашә­
ҟәыҩҩра уҽаназук, ҭагалан иацны иаауа аԥшӡарақәа
ирылкааны бзиа избо ҳәа иаацәыруган, нас уахнаган, наҟ
иухашҭит ҳәа.
Мап, исхамышҭӡеит:
Амыҵмыџь.
Ахәырма.
Ахьа.
Схәыҷаахыс абарҭ лымкаала бзиа избоит, сара ахь­
сызҳауаз сқыҭа гәакьаҵәҟьа саныҟазгьы. Арҭ ахԥагьы
ҭагалан зну адгьыл-чанах зырԥшӡо, зегьы рхыхь иргәы­
лыԥхо иқәу, ачыслыԥшаахқәа реиԥш исыԥхьаӡоит сара.
Аханатә аахысгьы.
Амзаҿа сааижьҭеи сгәаанагара изаҟаразаалакь акала аҽаԥсахуа акәым, еиҳагьы аҽарӷәӷәуеит, ҳакритикцәа
ишырҳәо еиԥш, сдоуҳатә-естетикатә гьамагьы шьҭнахит.
Аҽамыҵмыџьк иузадкыло иҟоума мамзаргьы Амза­
ҿатәи амыҵмыџь. Уи ахьгылоу акыраамҭа убла адхаланы
уааннамкылакәа унаҩсны уцарцу? Амалахазгьы! Егьырҭ
ахьыҟазаалакгьы, сара уи сылшом.
Сыблақәа ҭраа сахәаԥшуа сышгылоу скыдхалацәозар
акәхап, изтәу санырбалакь (урҭгьы ирҵеит шьҭа сара
сыԥсыҽра) сықәҿырҭуеит:
– Умҩахыҵ, ҳаԥшәымацәаз!
Изаҟароузеи, дара амзаҿатәи амыҵмыџьқәа уҳәа­
рауазеи – хьыла мацара зхаԥыцқәа чаԥоу ауаа лыԥ­шаах­
қәа, ҳаиуа еиҳа иԥшӡоу далышәх ҳәа рхқәа аҵла иаал­
дырҳәҳәошәа рхы-рҿы хьҩежьра ублақәа хыркуа иаау­ԥ­
гылоит амахәқәа иахьырхьынҳалоу!
Ҭагалан аҵыхәтәанӡа инаскьазго ашәырқәа ирылскаауеит сара ахәырма.
Шамахамзар, ашәырқәа зегьы мҩасны, аҵла быӷьқәа
акаԥсара ианалаго азыҳәан, абиллиард ихәмаруаз рстол,

238 ~

~ Иалкаау

агьежьқәа аныԥаны аҵла рымахәқәа ирыбжьаԥсазшәа
ахәырмақәа иҟаԥшьы-уаркалеиуа иахьыкнаҳау, рыкәшамыкәша иҟоу абаҳчара зегьы ирылԥхо идырлашоит.
Ҭагалан аҵыхәтәанынӡа имҩаԥырго амра иаҩызан
ауп ишыҟоу уи ҳара ҳқыҭан, – амра ҟаԥшьыхаԥшьха
аҵыхәтәантәи ашәахәақәа амшыннырцә, џьара ажәҩан
акьыԥшьаҿы иахьааҿыцәо еиԥш, абаҳчаҿы аҵыхәтәантәи
ахәырма ааҿшәеит, ҭагалангьы иара абла ааҭшәазшәа,
аӡынра ацәаҩа аахалоит.
Аҳы, сара стәала, уи иахыс имҩаст ҭагалан, ицеит
инҭакәкәа!..
Урыстәыла акәыкәбаа аҟәшәара ишачычоу еиԥш ауп
ҳара ҳқыҭаҿы ахьаҟәшәара аамҭа анааилакь хәыҷгьыдугьы аккара иныҵаланы ишцо, рхәырџьынқәа рыжәҩа
иныхшьны.
Схы сырҽхәоны акәым, аха ахьаҟәшәараҿы аӡәгьы
ишьҭахь сгылаӡом, сегьҟазоуп ҳәа схы сыԥхьаӡоит.
Афараҿгьы...
Ахьа зегь рыла бзиа избоит, аҟәшәара еиҵамкәа афарагьы – ишаӡоу, ижәны, иӡны, ичаԥаны, еилыршәшәаны...
зегь рыла!..
Еиқәызыԥхьаӡода сара сқыҭа ҭагалан иацу абзиарақәеи
аҷыдарақәеи зегьы! Уи аамҭа ду аҭахуп, аԥхьаҩ, убри
аҟнытә уаҳа ажәа уасыршьуам.
Аха сара Амзаҿа саазгаз, ахьаҟәшәареи амыҵмыџьқәеи
ракәӡам.
Арахь саазгази, наунагӡа абра сынхарци зысыӡбаз
зынӡа аҽакуп. Сара бзиа избоит сзанааҭ, сызҿу аус. Убри
ауп сара абри ақыҭаҿы сзырӷьацо.
Сыбзиабара ахы ыҵызхызгьы иароуп – Амзаҿа саанамгар Амра дабазбоз?!
Амра агылара?.. Амзаҿатәи амра агылара зеиԥшроу?
Амзаҿа ашьжьымҭан амра ангыло, хаҭала, блала изымбац изеиҭоуҳәеит ҳәа, зегь дара роуп, изеилкаауам.
Инагӡаны.
Сара уи раԥхьаӡа Харзаман исирбеит. Уаанӡа игәасым­
ҭацызт. Ишԥагәасымҭацыз, аха иара иеиԥш избомызт –

Иван Ҭар б а

~

~ 239

иара ишибоз еиԥш. Ашьҭахь Татеигьы исирбеит, уигьы
Харзаман иҟнытә иҵеит. Аҵыхәтәаны излеилыскааз ала,
амзаҿаа зегьы амра дара рқыҭан игылошәа иахәаԥшуеит.
Инеибынеиԥшны убас иахәаԥшуеит.
Амзаҿа игыло амра, аҽамроума ҳәа дҵаауазар акәхап,
уажәы сара ишызбо еиԥш есышьжьымҭан изымбо.
Аҭак уаҩы иџьеишьаргьы, сара сгәы иаанаго сҳәоит,
сыбла ишабо Амзаҿа игыло амра зынӡа аҽамроуп!
Аҽамракы еиԥшым!
Иахьа ашьжьымҭангьы Харзамани сареи арахә рҭы­
ԥаҿы ҳахьыҟаз еибымҳәаӡакәа, хаз-хазы, амра агылара
ҳаԥылеит.
Сара ишызбоҵәҟьа абас исзеиҭаҳәом, аха, инықәыр­
ԥшшәа акәзаргьы, аа, уи шгыло:
Амзаҿа, ахәшҭаара хаҳә ду еиԥш, иахагьамгьамуа иачхынгылоу ашьха ҳарак Ҟьантаз захьӡу егьырҭ ашьхақәа
зегьы ирылҳәҳәо игылоуп. Амра агылара убарц уҭахызар,
ашарахь ианеиха нахыс убри уагәыдыԥшылала!
Зоупа еиқәаҵәа, зны зыжәҩахырқәа ирхыршәаны,
нас ԥшьаала, имыццакӡакәа ҵаҟа иназышьҭуа адауы
иеиԥш, уи ашьха аҭеиҭыԥш еиларҟаца-чаԥара, инагӡаны
ам­ра иазымҟәиаз иара адауы иҽыкәабаны, амшын даа­
ҭыҵны дымҵысӡо дгылоушәа, ажәҩахырқәа ҟьаҟьаӡа
иаацәырҵуеит.
Ус-ус, ашьха азқәа еиҳа-еиҳа иаақәлашоит, иара ан­
хыҵ, сара иахьсбарҭам, аганахь амца иеиқәу иара иадыҷ­
ҷалошәа, нас, ишнеиуа амцабзқәа рыбз ҵаӷара аҳа­ракыра
аҟынӡа иҩаӡазшәа, рцәаара шәахәақәа иакуа-и­цәо,
инахҟьа-аахҟьоит.
Убри нахыс уазыҟаҵазароуп – амра агылара аҽаз­
накуеит.
Ҟьантаз азқәа уқәыԥшуа ушгылоу акәымкәа, ахәыҷқәа
«ҵиҵу» ҳәа иҟарҵо ахәмарра иалахәу ӡӷаб хәыҷык, убри
ашьха анхыҵ џьара зҽызҵәахыз, иҟоу лбарц лҭахны,
ԥшьаала, лхы аацәыҵырҳәҳәаны дааԥшырц лҽа­на­зы­
лкуа, лхахәы бырфын злаҿаҳәоу абант ҟаԥшьқәа аалха­

240 ~

~ Иалкаау

шәыршәырызшәа,улаԥш иааҵашәоит,нас аҵыхәтәанынӡа
илзымгәаӷьызшәа, ҩаԥхьа ашьха наҟ лҽнавалкуеит, аха
уи али-ԥси рыбжьара ауп ишыҟало, ицәырҟьа-цәырасуа,
илацәҟәуа, ахы, нас зегьы, лара илыхәаԥшуа, зегьы аалыршанхарц лҭахушәа, лыблақәа шапшапуа, лхы еиҳаеиҳа еиҵыҵуашәа, иҟаԥшьшьӡа ашьха иаахагылоит.
Ҳәара аҭахума, уи амроуп, Амзаҿатәи амра, аӡӷаб уа
дабаҟаз, амала, есышьжьымҭан сара санахәаԥшуа, ахәы­
ҷыхәмарра иалахәу аӡӷаб дысгәаланаршәоит.
Абас ауп есымша Амра шгыло Амзаҿа ақыҭан.
Досу ицәашәҵатәы иара изааигәоуп шырҳәо еиԥш,
амра раԥхьатәи ашәахәақәа иара ахьгыло ақыҭа Амзаҿа
(амра ҳара ҳқыҭан ишгыло уажәшьҭа аӡәгьы исымаимкааит) иналаԥсаны иарԥхоит, иаргәыбзыӷуеит, нас аҽы­
ҳаракны аҩада иҩаскьо-иҩаскьо, адунеи зегьы аҽахь­
нагӡоит.
Адунеи дуӡӡа зегьы азхара амра ҳара ҳқыҭаҿы игылоит! Иџьоушьартә иҟами?!
Абра, ҳара ҳқыҭаҿы иҩагыланы, ауаа зегьы ирхашеишеиуа аҿынанахоит, дызусҭзаалакь аӡәы изы цәгьарак
аҭахӡамкәа, агәы разны, еилых дамаӡамкәа, зегьы ар­
ԥхаларц.
Сара, ҳара ҳамра, амзаҿаа ҳамра (аҽамракы ыҟоушәа!)
санахәаԥшуа, адунеи зегьы агәырӷьареи агәышьҭыҵреи
ада цәгьара ықәызбааӡом, аӡә џьара ддыргәаҟуеит, ма
дыршьуеит, ма схы иақәҳарызеи ҳәа уажәы-уажәы ажә­
ҩан даҵаԥшуеит ҳәа сызхаҵом – зехьынџьара ҳара ам­
заҿаа ҳаиԥш иҟоу џьысшьоит, иара амра аҳалалра дара
иры­ҳалалраны.
Ҳарахәи ҳареи ҳааилгара рацәаӡакгьы шагӡам амра
анааҳалаҷҷалакь, зегьы ҳҽааҳаԥсахуеит – рахәгьы уаагьы.
Аԥсаса роуп шьжьымҭан ассирҵәҟьа ҟазҵо!
Зҽыкәабаны амшын иааҭыҵыз ахәыҷқәа реиԥш, амра
шәахәақәа рыҽрыҭан ирхьыршо, ахаҳә дуқәа икьеҩ-кьеҩӡа
ирықәгылоуп аџьмақәа, рыцламҳәақәа ааихамгылаӡо, ирфахьоу аҳаскьын ржаҳәо, шьжьымҭантәи амра шәахәақәа
лбаардауоу узымдыруа.

Иван Ҭар б а

~

~ 241

Аӡарақәа?
Урҭ роуп уаҩы изышьақәымкуа!
Иааҟарҵашазеи!
Урҭ аӡарҭра аҟынтәи аки-аки еигәҭасны рҽалдыр­­
шәшәоит, уаҳа иԥҵәо баҩ рылаӡаму уара идыр, акымзаракгьы рмыхьӡо, нас еихыԥа-еиҵыԥо, ртәыҩа хәыҷӡақәа
ахьаацәыҵыҳәҳәаз аҭыԥ иафошәа еиҿакшо иааилалоит, убри иаҿуп иааҟәымҵӡакәа, ргәы ахымшәаӡакәа,
имааԥсаӡо...
Аԥсаса ргәархра иалагаанӡа, Харзаман, дынрылсаарылсуа, дынҭгыла-ааҭгыло ргәаҭара далагоит. Саргьы
уи саҿуп. Иареи сареи занааҭла ҳазлеиԥшым аазырԥшуа
схалаҭ заҵәык ауп. Харзаман егьа ирманшәаланы иаб­
жьаагаргьы, ахалаҭ иҽизамыршьцылт. Иҳақьым иани­
шәиҵауа дарччархәуашәа ибоит.
Џьма-цыԥхьаӡа хаз-хазы иаадыруеит иаргьы саргьы,
ԥшрала мацара акәым, ҟазшьалагьы, досу абла ҳан­хыԥ­
шыланы агәалаҟарагьы еилаҳкаауеит, убриаҟара ҳаи­
лаҵәеит, убриаҟара ҳаизгәакьахеит даргьы ҳаргьы.
Рыхьыӡқәагьы аадыруеит – аџьмақәа досу ирыхьӡу.
Абар, аџьмақәа зегьы ирхаҩо ахаҳә ҳарак ду иахьықә­
гылоу Домбеи, аҵәҵәа ахәда ҭархәа-ҭакнаҳа ахаҵаны,
Харзамани сареи ҳаназааигәахалак, ахы наҟьа-ааҟьаны,
аҵәҵәабжьала аџьмақәа зегьы адырра рнаҭоит: шәыҽ­
шәырқьиа, ҳхылаԥшцәа-еиҳабацәа аауеит ҳәа.
Егьырҭ аџьмақәагьы изқәыршәшәа-аазқәыршәшәа­ны,
рыхқәа ҳаракны, ишьҭыхны, рлымҳақәа ркьацә-кьацәны
иааилагылоит, аҵх аашьара изалымҵыцкәа асаара итәоу­
гьы – ахьшәҭҳәа иҩагылоит.
Харзаман, ишахәҭоу еиԥш, иҽаԥсатәны (саргьы ус
ҟасҵозар акәхап) – иҿынеихоит аԥсаса зегьы акакала
илаԥш рыхганы ибарц. Иара аԥхьа днеиуеит, сара иара
сишьҭагылоуп, еиҳаб-еиҵбыла.
Дара аџьмақәа, иарбанзаалакгьы, зааигәа ҳнеиуа, иара
атәала, ишадыруала салам ҳнаҭошәа, иааҳаихырхәашәа
ҟанаҵоит, акы иагәарԥханы, акы иахмырҟьацәакәа, аҽа­

242 ~

~ Иалкаау

кых аиргь-афергьҳәа, досу ргәалаҟара зеиԥшроу еиԥш.
Ҳаргьы ҳзашьҭоузеи, асахьазы дәыԥсшәак раҳҳәап ҳәа
мацаразы ҳцәырҵӡом, досу ргәалаҟара зеиԥшроу ҳды­
руа­зарц ауп иаҳҭаху.
Ҵабыргынгьы, башаӡа ҳшаарыламлаз зырҵабыргуа
акы ааҳҿаҳауеит – аа, Ԥагьа иахьыз ԥханашьома
уҳәартә изықәгылоу ахаҳә лаҟә ҟьаҟьара, ажьы ахьыр­ҳәа
ишәошәа, аԥхьатәи азшьапык ықәмыркьысӡо иагәы­
ҵаԥ­саны иахьаку.
Акаӡӷы иахьаҿаз ахаҳә бӷаланы иаахеит. Иҩашьаӡом.
Харзаман хаҭала иара иусҵәҟьам иахьынӡахәҭам
иҽаламгало сара сахь даахьаԥшуеит, аџьма ахьгылоу
даламкьысӡакәа:
– Дад, Алоу, Ԥагьа ашьапы ахьуазар ҟалап.
Уи нахыс иаргьы саргьы Ԥагьа егьырҭ аџьмақәа иаарылганы иахәҭоу зегьы азыҟаҳҵоит, аамҭала ачымазцәа
рзы иалхны иҳамоу аҭыԥ ашҟа инаагоит, ашьапы
аабзиахаанӡагьы агәарҵра азин амам.
Убас ҟаҳҵоит, шамахамзар, есышьжьымҭан, аҭыԥаҿ
ҳҩыџьагь ҳаныҟоу – ҳаицны, мамзаргьы – ҳауа иҟоу. Нас
ауп аџьмақәа ргәархра азингьы аныҟало.
Аҳы, уажәшьҭа аџьмақәа ргәархра аамҭа мааи, Харзаман ибжьы ааҭирҟьоит, ҳааигәа-сигәа иҟоу ашьхақәа
зегьы ааилаӡыӡартә, аԥсаса рымҩа шаатыз агәра ганы,
аҿақсақҳәа ртәыҩақәа иеинҟьа-ааинҟьо, рқьаф ҭызза амҩа
иқәлоит. Ахьшьцәагьы нрышьҭагыланы рҿынархоит.
Абри аҭаацәара иааланагалеижьҭеи маҳәра ауа ааҵ­
ра иавоушәа, аԥсаса зегьы ахьгылоу акәымкәа, наҟ нас­
ҭхаӡа ҩныргәык аҟара зҵазкуа ахаҳә ҳарак аҳаҟьа еиԥш
иҟьаҟьаӡа, акәаркәар ахәда иахоушәа, ажакьа ахьныр­
ҳаланы Мазлоу ҳәа ҳзышьҭоу абаӷь иқәгылоугьы, зегьы
анындәықәлалакь, иаргьы иаҭахушәа-иаҭахымшәа иналбааны, аҽнарывак-аарывакуа ирышьҭалоит...
Мазлоу аԥсаса зегьы ахьгылоу иҟазар цәгьа иамбозаргьы ҟалап, аха азин азҭода, аҭыԥ иаху, Харзаман ида,
ауааԥсы зегьы, ҳааигәа-сигәа иааир аауам – афҩы уаҩы
изычҳауам, абаӷьфҩы!..

Иван Ҭар б а

~

~ 243

Харзаман аҭыԥ уаа зегьы акыраамҭагьы иҳамаикуан,
Мазлоу изакәызаалакь фҩы ҷыда амам, шәадызцалазеи
ҳәа, аха зегьы дара роуп, ҳара зегьы ианаҳҭахымха иара
итәы изамыргеит.
Аҽраԥшразы ҳара иаҳҳәаз дақәшаҳаҭхазшәа, даны­
шәазшәа даауан, аха гәаныла, ҩныҵҟала, азалымдара
ҟаҳ­ҵазшәа дахәаԥшуан, Мазлоугьы иахәҭамкәа агәы
ныр­хоуп ҳәа иԥхьаӡан.
Аҭоурыхтә киносахьақәак рҿы, аӷа иқәларц зыр­дәықә­
лаз аполк-напхгаҩ дшудырбо еиԥш, аџьмақәа еилааҭыруа,
инеилыԥа-ааилыԥо иахьлеиуаз игәы аздуны, акыраамҭа
ибла аарҟәымго дрыхәаԥшуа, дгылоуп Харзаман.
Ашьамаҟа рҭыԥгьы зынӡа уа, ааигәаӡа, иҟоуп, уахьгьы
сныдгылароуп, сара уи маҵурала мацара ҳахәаԥшуазаргьы
исыхәҭоуп.
Зафас иуаажәлари иареи рырахә еилдыргахьеит, машь­
шьалаҳ, рқәабқәа хшла ихыхәхәо икнаҳауп.
Рахә чымазаҩ шыҟам здыруеит, аха сынрылаԥш-аары­
лаԥшуеит, ишдыру еиԥш, агәаҽанызаара ианакәзаа­лак­
гьы имыцхәӡам.
Ашьамаҟа гәызҩыда, ашьамаҟа жәла бзиа ҳзануп ҳара,
амзаҿаа, ҳажәқәа рычыргәқәа ргәыҵамӡо, ибалдаҳәыбылдачо рҿанынархо унрылаԥшыр угәы аздырҳап!
Изыхәҭоу рахәгьы уаагьы гәарҵуеит, нас аҭыԥқәа
рҿы иаанхо зегьы уск-уск ҳарҿуп – аӡәы ашә хихуеит,
ахырҵәы ҵәарниҵоит, «ибаахьоу» ашәаӡақәа еилачаԥаны
еилеиҵоит, мачхума иҟаҵатәу, аҩнуҵҟа еиԥш адәахьгьы
шәкы-зқь ыҟоуп, ҳара ҳарахә рҭыԥқәа рҿы қыҭа дук анхара аҟара аҟаҵатә амоуп.
Амра ахцәы ҟаԥшьқәа еимырбӷьыжәаа, амшын ин­
ӡаанаԥсалоны еиԥш, арахә рҭыԥқәа ааныжьны аҩныҟа
сцарц ҵаҟа сынҭалт, ахра ҳаракыра иаҿҟьаны зҿаазхаз
ахаҳә аҽазнымкылакәа, ҳаракырак аҟынтә иқәсыԥаны
аҽа ҳаракырак инықәԥало-аақәԥало ишнеиуа еиԥш,
сын­­каԥала-аакаԥало, санындәықәлоз сҽынеиҵысхырц
иаашь­ҭысхыз аныҟәашәа иаасзымԥсахӡакәа.

244 ~

~ Иалкаау

Уамашәа ауп ишыҟоу абри ҳара ҳқыҭа Амзаҿа!
Аԥсны адгьыл еиҿартәыра ахкқәа иамоу зегьы ҽыҭксыҭк агәылаԥҟаны наӡаӡа абиԥаразы ҵәахтәыс Амза­
ҿа иарҭазшәа, иаауԥымло иарбан: ашьха цәҳәыра, шәа­
ԥыџьаԥла иҩычоу ашьха, аҟәаԥаҿаԥара, анаарақәа, адә­
кар­шәрақәа, адәҳәыԥшқәа – еиқәызыԥхьаӡода!
Абар, уажәы аҩны снаӡаанӡа уаҳа хынкылашьа сыма­
ӡамкәа сшааиуаз акәымкәа, иара шысгәаламшәаӡоз, саԥ­
хьаҟа убра џьара ибжьаршәыз адәҳәыԥш хәыҷ аҿы саа­
кылшәеит, сгәысҽанӡамкәа сахьыҟаз иагьааџьасшьеит:
адәҳәыԥш иаакәыршаны еиҟара-еиҟараны, алар рыхшьы­
лазшәа игылаз аҷандар ҵлақәа, «Аҵааҵла» ҳәа изышьҭоу
акәашацәа рансамбль иалоу аҳәсахәыҷқәа, абра ҳара ҳҿы
иааны, иахьыкәашоз адәаҿы саарылашәазшәа.
Ашьхара аҟынтәи, сыҩны сахьылбаауаз адгьыл гье­
жьуазшәа ахьснарбоз акәхап урҭ аҷандар ҵлақәагьы иқә­
шьҭрааны џьара машәыршақәгьы имҵысӡо, ихиааланы,
адәҳәыԥш асцена еиԥш иргәылакны иқәышьшь изцоз.
Адәҳәыԥш ааныжьны ашьшьыҳәа сҿынасхеит. Стаатиуа амҩа сшықәыз ихәлеит, усҟан сныҟәашәа иҵегь иагырханы амҩа сҽықәсырхар сҭаххеит.
Амзаҿа ақыҭан ҽынла иԥшӡаӡа шаҟа лаԥшҵашәара
уоуа аҟара, аҵхгьы иара аԥшӡара ҷыда амоуп.
Ақыҭа зегьы агәаҽанны, алымҳақәа ырҵарны аӡырҩра
иалагазшәа, ауразоуроу иааҭынчхазшәа ҟанаҵеит, аха
азнык азы ауп, нас ана-ара аҿыҭбжьқәа игоз нырцәиаарцәи инықәс-аақәсны, ахысбыжь дагәақәа реиԥш ины­
лабга ицон. Инабжьаршә-аабжьаршәны ахухуҳәа рыб­
жьқәа рзеиқәмыршәаӡо, наҟ-ааҟ еизааигәаӡаны икнаҳау
арепродукторқәа шеиԥырхагоу еиԥш, ашра иаҿын ала­қәа,
рыбжьы ҭахәаҽӡа, идагәаӡа аҵәыуабжь еиԥшны, игәыԥ­
ҵәагаха – зуахк рыла иуҭаху.
Сара амҩа сықәын, иара саазгәылазкыз аҵх еиԥш
схьан­ҭаӡа. Алақәа рыбжьы, аиҿахысра аихсыӷьра аҽазна­
куаз­шәа, уажәшьҭа зны-зынла иналаршә-ҩаларшәшәа
акәын ишгоз, ианаамҭаз изҭымҟьаз ашәақьқәа реиԥш.

Иван Ҭар б а

~

~ 245

Акәарақәа знык алашьцара рҽанырзаларшә, шаҟа рҭаху
еицәажәарц рыбзқәа қьыцә-қьыцәуа ацәыҵахәыҭхәыҭра
иаҟәыҵуамызт.
Зафас иааигәара аӡлагара хәыҷы саназааигәаха саан­
накылт, аибашьраан афронт азы уахгьы-ҽынгьы иааи­
қәымтәаӡакәа аус зуаз азауад еиԥш, ахуҳәа илаго иҭагы­
лан. Сара уи абжьы саназыӡырҩуаз, ақыҭа зегьы икарауараха ицәазаргьы, агәыҵәҟьа еиқәымтәаӡо иахьеисуа
абра, аӡлагараҿы акәушәа збон.
Аҩны саннеи аҵх рацәакгьы исымгаӡакәа суаҭах ахь
схалан, сыԥсы сшьарц сыӡбеит.
Амра лпатреҭ иахьсбарҭаз инықәыргыланы (уи есқьын­
гьы џьыбала иныҟәызгон) сахәаԥшуа скаруаҭ сықәиан.
Сара скаруаҭ зынӡа аԥенџьыр иазааигәаӡаны игылоуп – иара санықәиоугьы ажәҩан агәышҵа ҟьаҟьара
саҵаԥ­шуеит аеҵәақәа сыблақәа хыркуа, ҟәына лыԥшаах­
ла еибыҭоу ҽԥырхала ирхиоу аҽ-ҭуӷан агәышԥы сагәы­
ҵаԥшуашәа.
Ҿыц аныҟәара зҵо асаби иеиԥш, иаацәырҵыз амза,
сара сԥенџьыр ахьаарту иҩнаԥсо ашәахәақәа, суаҭах аҿы
иарку алампа иахылҵуа алашара иаамаркуеит.
Уаха уамашәақәаҵәҟьа, ҷыдала, ицқьоуп ажәҩан алак­
ҭа, маӡак аҵамкӡакәа, агәы ҟьаҟьаӡа иаартны иааԥ­шуеит.
Амра лпатреҭи ажәҩан алакҭеи неимда-ааимдо сыш­
ры­хәаԥшуаз, ацәа ахаара сналакәкәа сцеит...
Ауха шаанӡа аԥхыӡқәа срылан – саазрылымҵӡо.
Закә ԥхыӡқәази?
Аҳәара иаԥсахарым,- аԥхыӡ амци аҵабырги ахьыҟоу
здыруада?
Ԥхыӡла аҵыс-мҩасгьы ԥырны ишцо унамҵасны иукуеит, аха...
Аԥсҭазараҿы?..

25
Шьыжьымҭанын. Амра лхала луаҭах аҿы дышьҭоуп –
ахәшәтәырҭаҿы, аԥенџьыр иаадкьысло игылоуп амжәа

246 ~

~ Иалкаау

амахә тартарқәа, шьжьымҭантәи аԥшахь ианаарҵыслакь,
асаркьа рҽынахьшьуа, лара лыхшыҩ аарзылшьҭырц,
дхьадырԥшырц рҭахызшәа.
Уи амжәа амахәқәа иагьрылшеит лиарҭа дахьы­қәиа­
зынтә аԥенџьыр ашҟа еиҳа дхынаашәа, дара аԥенџьыр
инахьысны рхы иақәиҭханы ианааҭацәуази лара лыблақәа
анааиқәыԥсози аамҭа ирыбжьанакуаз аламҵакәа иааих­
мырсыӷьӡакәа дрыхәаԥшларц, дрыхәаԥшларц...
Амжәабӷьқәагьы каԥсахьан, ана-ара, уарла-шәарла
иҿаз рыда, иара ауразоуроу зегьы неидкыланы, ахы инаркны ашьапаҟынӡа унахәаԥшыр, аҩы ыжәны иаха шаанӡа
ақалақь игииуа иалаз, аисра дахьалахаз ишәыз зегьы
кәыкәны иахьишәырхыз дацәыԥхашьаны зыҩныҟа изымнеиуа иеиԥш, ихырқәақәо ааҵра иавагылан.
Аԥшасра еиқәтәа-цыԥхьаӡа амахәқәагьы еиҳа-еиҳа
рҽааныркылон, аамҭа ныбжьажь-аабжьажьуа, хрыжьхрыжь инадкьысла-аадкьысло ианалага, лара еиҳа ддыр­
быж­куан, данхәыҷӡаз, ашкол илыцҭаз ҷкәынак лгәылҽан­
ӡамкәа, иҽӡаны дааины дыширчыхәчыхуаз лгәала­нар­
шәон...
Ус, уи амжәа иаақәтәеит ҵыск, иахьыҟаз, иахьынтәиааз
лзымдырӡо, икьацәӡа изықәтәаз амахә ыркаткато.
Амахә ианаақәтәа, иааҵыхәаршәшәеит, нас аҽааи­
лацаланы аҭеиҭыԥш ԥшӡара нагӡаны иаанарԥшуазшәа,
иахьынӡалшоз аҽеиҵыхны, аҽыҳаракны аҽылнарбеит
– зны аганахьала днагәыднарԥшылеит «абас, абыржәы
сшыббо еиԥш, уаҳа еицакшьа сымаӡамкәа ауп есқьынгьы,
абри аганахьала бансыхәаԥшлак сшыҟоу» аҳәарц аҭа­
хызшәа, нас, егьи агангьы лнарбеит, уи ашьҭахь, ишиашаз лара лахь, ахы рханы иаақәтәеит, агәышҵа кылцаны, иаҭаххар иара убри иахьықәтәоунтәгьы лара лҟынӡа
аҽынанагӡар шалшо лырбо, ус, иаразнак иаақәҵәины
ашьҭахь шаалеинархаз аҟара лылаԥш иааҵашәеит, аха
агәынкылаха лаӡаанӡа, ашыҵә-шыҵәҳәа аҵыхәа ҟьаны,
еиҭааҳәны аган лыҭаны, нак хара, иара ада уаҳа адунеи аҿы зыԥсы ҭоу аӡәгьы имбо аԥсҭазара еилаҩынтра

Иван Ҭар б а

~

~ 247

иалаԥшны аҵа казказра аҟынӡа алаԥш ҵар шынаӡо лнарбар аҭахны аҽырԥагьаны иаақәтәеит.
Иара усгьы уи аплан шамаз аҽықәымкыкәа, инықә­
ԥырны ицозшәа ааҟанаҵеит, аха амахә ахыхь инхаԥыраахаԥыруа, иахьынӡаҭахыз иқьачақьт, нас лара аҽеиз­
гахагьы лнамҭакәа, алаԥш дшааҵашәаз еиԥш (лара дам­
баӡозаргьы ҟаларын, аха ус лгәы иаанагон Амра) лшьапы
даақәнаҟьарц аҭахызшәа амахә иаақәтәан ахы налеирханы аҷҷаҳәа ацәажәара иалагеит, аха ишԥа – ахьы ҿыппны
иаҿыҵны ицо!
Имфа-имжә сазыӡырҩуанда уҳәап, аԥсы ҭыхны ақьышә
иқәкуп, ианаҭахха лара лзы ахы иеигӡону – иара уб­раҵә­
ҟьа инҭшәааит аԥсахәага, лара даныҟам мышкгьы аԥ­сы
ҭаны анцәа адәы иқәумырхан! Мышкгьы!
Ихҵаӡаны иҳәацәоит, аҽааиқәнакыр, аԥҳәызба лых­
шыҩ ааҭацәханы аҽа лаԥшҵашәарак имҵарсны иаман
ицар ҳәа иацәшәошәа, нас еиҳа аҽаарҭынчны, ашоура рацәа злаз ажәеинраалақәа рыԥхьара далганы, алирика ԥшқара цқьа ацәа зыҟәну ажәеинраалақәа рыԥ­
хьарахь ииасуа апоет иеиԥш, иаҿыҵуа ажәақәа акакала
рыԥхара шрымоу лара лгәы аҟынӡа анагара аҭахны, ахы
нықәҵа-аақәҵо, иҽырба-ҽырбо, ихгәарԥхагаха илҿа­
ҷырҷыруеит.
«Уҷырҷырла, сҵыс, уҷырҷырла! Сара сзы мацара уҷыр­
ҷырла! Есышьжьымҭан, есышьыбжьон, есыхәыл­быҽха...
есуаха!.. Ӡынгьы-ԥхынгьы! Есқьынгьы! Есқьынгьы! Аԥ­
ҳәызба лыԥсҭазаразы аҟармаҵыс ашәа аҳәалароуп, абжьы
ааихымсыӷьӡакәа, ԥаршеирак аламҵакәа, ицқьаны, ихааны!... Уҷырҷырла, сҵыс, уҷырҷырла! Сара сзы мацара!»
Аҵыс еиҳагьы алирика цәқәырԥа аҽаннаҵоит, агәы
шьҭыҵны, уи ахаара, ацха еиԥш, ацәа-ажьы зегьы еимнадо...
Аҳақьымцәа анааилакь, аҵыси аԥҳәызбеи рлирикатә
хьаҵра, рыҩнуҵҟатә дуети ааиԥҟьоит, урҭ шаҳаҭ дыр­ҭах­
ӡам, аҵыс аҵыхәтәантәи «ажәақәа» рыла лгәы лҽан­ҵаны
инықәԥырны ицоит.

248 ~

~ Иалкаау

Аха шьыбжьонгьы иаауеит аҵыс, уи абжьыхаа ихәша­
ха, ицхаха аԥҳәызба лгәы иқәышьшьы ицоит, ицоит, лоуразоуроу зегьы уи ацәқәырԥа хаара далашьқьыруа.
Аҽкарҵәаны, аԥсы зегьы ааҭыхны, лара лаԥхьа инықә­
ҵаны, еиҭацахуеит.
Аԥҳәызба дыԥшуп, дыԥшуп... лыблақәа ҭраа. Абар,
шьҭа аҿҳәара иахыԥеит, ас ҟанаҵаӡомызт, есқьынгьы иа­
наамҭаз иаауан. Иагәыҵашәазеи?
– Аха мап, џьара изхамшәалоз уск, иара иаҭахны
акәым, изҭашәаз аҭагылазаашьа иаунамышьҭуа икыдхалазар акәхап, мамзар...
Иаауеит уи, иаа, уаҳа ҟалашьа амам – абар, абар, абыр­
жәымзар-абыржәы, есқьынгьы изықәтәало амахә иааины
инықәтәоит, аԥси-аԥси еихьымӡо, лара лахь иԥшуа... иахьагхаз агәы иаланы, аха лара гәынамӡара хәыҷык аҵкар
лыманы дыҟазаргьы иаалыхнаԥаап – абжьы нықәыр­
шьқьырны лара лзы ашәаҳәара иалагап!
Лгәы шԥеисуеи! Аԥҳәызба лыԥсҭазараҿы акыр зҵаз­
куа хҭыск даназыԥшу абас ауп – агәеисра мыцхә дыхҭа­
накуеит.
Аԥҳәызба лгәы хыҭхыҭуа акы даназыԥшымгьы – лыԥ­
сҭазара аангылеит ауп иаанаго, сара иабаздыруеи, аха
амзаҿатәи аҭаҳмадацәа ирҳәо исаҳахьеит.
Егьаурым, имаар иабацо?!
Аҵыс амҵәыжәҩақәа замоу иԥырларц ами! Уажәыҵә­
ҟьа ишылбо, иара есқьынгьы изықәтәало амахә, ахызаҵә
еиԥш ишааиуа инықәшәап, аха иалымшәаӡакәа, аҽыр­
ҽеины иаақәтәап, нас – ишыҟанаҵац!..
Имааит, иҟам.
Аҿҳәарақәа зегьы ирхыԥеит. Уажәшьҭа ларгьы зын­ӡа
ихьаалгеит, изыхҟьазаалакгьы бзиара иазҳәам, ллаԥықә­
шәагьы хирым. Иҟам – иҟамоуп!
Лгәыӷрақәа зегьы башахеит. Абар, ахәларахь еихоит,
иара агагагьы лылаԥш иҵашәом.
Абри аҟара зҿыҵҳәацәоз, зҿы ааихамкӡакәа ашәа
лзыз­­ҳәоз аҵыс еибганы асҟаамҭа иазычҳауазма? Џьара

Иван Ҭар б а

~

~ 249

за­лымдарак иақәшәаны икыдхалазар, агәы иахаԥжәаны
иԥ­срын ада иаанхомызт. Мамзар?..
Мамзар абра амахә ианықәтәаз мацара акәзу ахы
иамеигӡакәа армаӷьырма ажәа ҭацәқәа сзашьҭоузеи ҳәа
икаԥсо ианыпарпаруаз? Знык инықәԥырны ианцалакь –
зегьы ахашҭуа, ахы инҭыкәкәа ицо!..
Аҽа ҵыск, зынӡа абжьы мыргаӡакәа, аҳәа дамшьуа, ауы
дамшьуа шырҳәо еиԥш, иааин иара ахазы мацара аҭыԥ
ылхны, агәылеи-азлеи аӡәгьы дмыргәаҟӡо, иахьықәтәоу
ааилашәшәра иалылбаауеит, ианааҵыслакь ергь-афергь­
ҳәа лылаԥш иааҵашәо, ишҵысу лдырыртә аҟара.
Лара дыззыԥшыз аҵыс аҭыԥаҿ ауп ҳәа дыҟоуп иааины иахьықәтәоу, машәыршәа акәхап акәымзар, аҽа ҭыԥк
згап ҳәа иашьҭоу ҵыск ацәаҩа ахам уи, лара излеилылкаауала, аҽҟәыннашьошәа ауп ахы шымҩаԥнаго.
Уи аҽаҵысуп. Иҩашьаӡом.
Иааины ианықәтәоз зынӡа илызгәамҭаӡеит, амахә
лылаԥш анаҟәылгоз аамҭа иақәшәазар акәхап,данаахьаԥш,
иԥхашьаԥхаҵо, иҟәиҭшәиҭуа аблақәа ҭаа, агәы иҭаз арахь
адәахьы иазцәырымго, лара илыхәаԥшуан, иара ахатәы
гәҭакы иҵаакәкәала иаман ицо... Убри амахә иқәтәаны,
асаркьа иалԥшны аԥҳәызба дахьабоз мацара азырханы.
Лара, аҵыс ахымҩаԥгашьа џьшьо дшахәаԥшуаз, аҿы ааихыхны «ажәак» аҿмыршәаӡакәа, алашьцара амҵәыжәҩа
иныҵанакит.
«Нас, акгьы мҳәаӡакәа ицарызу? Уаҳа зынӡа ҿымҭ­
ӡакәа?»
Мап, имцаӡеит. Иара убраҵәҟьа иқәтәоуп. Иахьықә­
тәаз. Имҵысӡакәа. Аҭеиҭыԥш аамԥсахӡакәа. Зынӡа инеи­
ҭамкӡакәа.
Алашьцара иахьыҵахаз ҽеила илбом, аха уа иҟоуп,
дацәҩашьаӡом, уа иҟоуп, уа, гәыла-жьыла-цәала илбоит.
Аҵх агәы ааиҩнашеит, Амра дзыцәом. Аблақәа, аал­
ҟәымгаӡо, ҿымҭӡо алашьцара иахьцәыҵатәоу лгәа­ҵанӡа
инеиуеит, лара харара дук лыдушәа, лхы ахыбаан ацәа
лҽылзаҭом.

250 ~

~ Иалкаау

Ашарԥазоуп лыблақәа анҭаа.
Аҳақьымцәа рылсны рбара ианалага, лара лҿы ианаадгыла заҵәык ауп данҿыха, зегь раԥхьаӡагьы амжәаҵла
ашҟа днаԥшит, аха аҵыс аҭыԥ аҿы иҟаӡамызт, ицахьан,
урҭ анааҩнала нахыс уаҟа аҟазара мыцхәны иаԥхьаӡазар
акәхап, ачымазаҩы лыцәа ҭынчра ахьчара аамҭа анынҵәа,
инықәԥырны ицеит.
Аҳақьымцәа русқәа ирылган ианындәылҵ,ҩаԥхьа Амра
лхала даанхеит (Дес аҩныҟа дцахьан). Лхала аҟазаарагьы
есқьынгьы лара ишылҭахыз илықәманшәалахомызт, даа­
ҭышәынтәалан, иахьынӡахәҭоу лҽаҭаны лхы азхәыцха
лаӡомызт, аӡә даалԥырхагамхар ауамызт изыхҟьа-зыҵ­
ҟьалакь.
«Ауаа раҵкыс аҵарақәа еилылкаауашәа, урҭ рбызшәа,
рҟазшьа,ианцәажәогьы,ианҿырымҭӡогьы аклаҩмшәошәа
лхы лыԥхьаӡахуеит, арахь, аргама ду лыбла иабоз, ллымҳа
иаҳауаз зегьы деиқәжьаны дканажьхт.
Илылшару ахгара? Зегьы лхашҭны, лгәы еиқәҳәаланы,
иахьагьы-уаҵәгьы, наӡаӡазы?! Ҿааҳәра ақәымкәа?»
Лхазхәыцха инагӡаны ҩаԥхьа илмаӡеит, ашә аартны
дааҩналт – лыблақәа рыгәра лзымгеит, аха иара иакәын,
дааҩналт Алгьери.
Дахьааҩналаз ахӷәы дналаҟаца дцеит, шьаҿак ԥхьаҟа
изеиҭамгеит...
Илбахьаз Алгьери дабаҟаз, дрыцҳахәха, деилаҳаны,
аӷьычра иҵыҵны, иара ииӷьычыз (хьӡы змаӡам акакәны)
даҵаҵан ауаа зегьы ирбо дрылган дааргазшәа, деиҵаӷәӷәа
убра дгылоуп.
Иабаҟоу иҭеиҭыԥш ԥшӡа, иҭеиҭыԥш ԥагьа?
Дҵәиҵәиуа дызҭаҽырбоз ицәа ԥшӡа ҟәымшәышә неи­
хыҵны иабацеи?
Ахәша зықәҵәыр ицоз ибыз иааҟәымҵӡакәа ишцәа­
жәоз, ишцәажәоз, иаҵаз ахәша анынҵәа ацара иаблны
ихәлахазшәа, зыҿнамҭуази?
Уи ак ахьны иҟамкәа еибгазар, аламала аҭра иҭагыло
иҟазма?

Иван Ҭар б а

~

~ 251

Алгьери дааиаанӡа дызлаҟаз ада, Амра изаҟаразаалакь
аҽакала лҽылымԥсахт, иауа-иажәлан.
– Амра, бышԥаҟоу? – днапырҟәыҷуа дахьгылазынтәи
ҩбаҟа шьаҿа ԥхьаҟа деиҭаргеит урҭ аҩажәак.
– Утәа, – лҳәеит Амра, уи иааира изаҟаразаалакь ҵакы
шылзамамыз ирдыруа, изҵаара аԥенџьыр инкылууаан
иахьцаз агәхьаа мкӡакәа.
«Абри иааира иацәшәаны иԥрит аҵыс ҭынч, – аал­
гәахәт Амра, аамҭа аабжьаршәны уи ахьықәтәаз ашҟа да­
нынаԥш, аҭыԥ ҭацәны ианылба. – Иара ицәшәаны».
Алгьери днатәеит – аҟәардә иҵаԥжәар ҳәа дацәшәоз­
шәа аарла иҽнықәыркьысуа, иаацәгьарахаргьы дкам­ҳа­
кәа, ишьапы дшықәгылоу деиқәхартәы еиԥш иҽырман­
шәалан.
Абра дмаар ауамызт, аҵыхәтәаны знык, Амра лҿы
даад­гылар акәын, ихьмыӡӷ неихыхны ихы дақәиҭхарц,
дын­харгьы дҭахаргьы убри ҟаимҵакәа Амзаҿа ақыҭа
дзалсуамызт, аа, нас даан дахьтәоу, илҭахызар иаалҿашәо
зегь иалҳәааит, ицәа ккаӡа иааихыхны, лхы дакәыхшаны
доулыжьааит, илылшозар, лаба дук аашьҭыхны ихы агәҭа
ахьазеиҟароу дасны еиҟәырԥа икалыжьааит, иаалҭаху
зегьы изылуааит, иқәнаго ҳәа акгьы ыҟаӡам, амала, ас
аҿымҭра ԥсыхьшәашәара далартәаны акәымкәа, иҟал­
ҵаша ҟалҵааит ирласны, минуҭкгьы иахмырԥакәа!..
Дызхыццакуагьы, лгәы иалоугьы, изакәызаалакь акгьы лымамкәа, зегьы лзеиԥшны (Амра лҭагылазаашьаҿы
уи имариаз усхарызу?), зынӡа илзымдырӡоз аӡәы, зҳәа­ра
ицәуадаҩыз акы дамыҳәар ада ԥсыхәа имамкәа ахәшә­
тәырҭаҿы дылҭаазшәа, аха дыԥхашьаны дтәазшәа, ди­
хәаԥ­шуан. Лара лҿымҭра зынӡа иҟарҟы ҭанарҩеит.
– Сара, Амра-а, – иҿы иҭаз ацара дамблырц азы аҳа­уа
иҿы иҭаигалозшәа деиха-ҩеихеит Алгьери. – Сара, Амра...
– Закәызеи уара, Алгьери? – деицалкуазшәа, иаалзым­
чҳакәа дааиԥыҩлт Амра.
– Ишыҟоу бымбои, Амра, ауаҩы ихьшәаны акәзар­гьы,
иус еилиргароуп, аҩада датәу, алада датәу ицәеиламго...

252 ~

~ Иалкаау

ицәанырра мацара иҽамҭакәа, ихшыҩ иабжьнагогьы
днаг­әҭамсуа...
– Иаҵанакуазеи? – дызлацәажәоз зынӡа илзеилым­
каауазшәа ҟалҵеит Амра.
– Ашьаҿа хада еиҭазгарц ианақәыскуаз, сыхшыҩ
аҽеиз­ганы иазхәыцуа аҿанаанаха, уаанӡа уи аҟара ҵа­
кы зысымҭоз аусқәа, сеилаԥахны, сҿаҳәаны сааныркылт.
Сагьааныркылт, сыхшыҩгьы цқьакәакәараӡа иаа­ҟар­­ҵеит
– мышктәи акәымкәа, инархараӡаны аԥсҭа­зара сала­
нарԥшуа, – ашькыл ишьапы нкылхны иҽы днақә­тәартә
еиԥш дыҩхалазшәа ибеит уи.
Амра макьаназы иааиҳәалак акгьы ималымкырц лыӡ­
беит аҵыхәтәанынӡа дахьынӡацо лбарц.
– Аӡә игәнаҳа уқәуҵар, иламысым, хара иузгом, – агуманизм акатегориақәа рыла ацәажәарахь аамҭа ааизшәа
ибеит уи. – Иара ишсеиҳәаз еиԥш, зынасыԥ саԥырхагахаз
имҩа саԥырҵырц сыӡбеит, – дкәараҵа-аакәараҵо дшааиуаз аԥҳәызба илеиҳәарц ииҭахыз даадгылт. – Аиеи, иара
убасҵәҟьа ауп, уаҳа аҽакала акәымкәа, ишсеиҳәаз.
– Дызусҭа иара? – Амра уаҟа дымҵаар ԥсыхәа ыҟа­
мызт.
– Алоу! – ажәакала зегьы даарылгазшәа иԥхьаӡеит уи,
иԥсгьы ааивигеит.
– Алоу? Уи дзыхурҟьозеи?
– О-о, Алгьери! – иџьашьаны лыџьымшьқәа хацаланы даагылт, урҭ ргәырҽанӡамкәа. Цицина данааҩнала. –
Сышәԥырхагазар? – ашьҭахьы даназхәыц иаҭахӡамкәа,
иаҭыԥӡамкәа ишыҟалҵаз еилылкааит уи азҵаара, аха
шьҭа ихьшәан.
Цицина раԥхьаӡа лҿы иааҭыҵыз ажәа дырҭрысны даргылахьан Алгьери. Ихы ахьигара изымдыруа, царҭа змам
аҭшәарара ибжьарцалаз агыгшәыг еиԥш, урҭ аҩыџьагьы
даарыбжьахеит.
– Мап, мап! – Цицина лажәақәа ашәи-ҭышәи ина­
мышьҭкәа иара уаҵәҟьа иаанылкылт Амра. – Зынӡа
иаам­­ҭаны, иагмырхакәа, иахмырԥакәа бааит.

Иван Ҭар б а

~

~ 253

Цицина, иаразнак ауаҭах дындәылҟьан дцеит.
Алгьери, иҟаиҵара изымдыруа, дбалыбаҭо даақәхеит.
Дтәар, – дзымтәеит, дцар, – дзымцеит. Дуауаӡа, иҩахьоу,
аха макьана икамҳац аҵла еиԥш, ԥсыбза илаӡамкәа Амра
лаԥхьа дгылан.
Диҵаҳәҳәан, наҟ ддәылылцандаз, нас лхы дақәиҭхон,
аха мап, Амра ҿылҭӡом! Зыгәхьаа ркым аччиа часак ир­
ҭаанӡа, мамзаргьы иҵаҟьаанӡа аҩны адәылҵшьа да­
қәымшәо, аԥшәмацәа дканҵло данрыдхало еиԥш, дҟыԥс­
ӡа уа длыдхалеит.
– Нас, уаҳа? – аҿаҵақәа ԥхьаӡо ашә илагылоу ала
еиԥш днеихәаԥшны дҵааит Амра, уаҳа ианылзымчҳаӡа.
Иара убри акәхеит – дахьца-дахьааз лымбо дныҵабеит,
аҭәыц еиԥш, лыбла-гәы дхысло дахьхызгьы, даахшәеит!..
Цицина аҽны Амра лахь уаҳа дыҩнамлаӡеит аха, урҭ
реиҿаҳашьа акалашәақәа иҟалеит.
Аха Цицина илзеилымкаауа акы заҵәык ауп: Амра
абас лыҽзылԥсахзеи? Раԥхьаӡа Алгьери иӡбахә анлалҳәа
иаразнак дааиҭашәеит, ишылбоз. Уажәыгьы... ус аҵәы
ала­лымҵар ауан – Алгьерии Цицинеи рыбзиабара да­
ҵашьыцуазшәа ауп ишылцәыҟалаз... мамзаргьы да­қәыӡ­­
буашәа...
Амра зегьы реиҳа илызхымго Алгьери иҵмыҳәҳәарра
сара сахьалаижьыз ауп – адунеи сыԥсы раӡаны сшықәу,
зынӡак хара сымаӡамкәа! «Сымҩа уаԥырҵ, Амра лҿы сара
аус сымоуп» ҳәа иасҳәазшәа. Ари аҩыза ахыҭҳәаа уаҩы
иаҳахьоума, сара уи аҩыза шиасымҳәоз лара илзымдыруа
дыҟоума, аха иара зегьы ихы иаҭәеишьоит излалбо ала,
изакәызаалакь акгьы ҵкьыҵкьаишьаӡом. Иԥаршеира ша­
ҟа ицәа иҭаҵәахны имаз!..
Уи Амра илеиҳәаз ажәақәа, уара ишудыруа еиԥш,
аԥхьаҩ, сара сҟынтә иаҳаит аха уажәы шаҟа напымцқьала
ихы иаирхәазеи? Усҟак сара сгәырҩа дыкны дагозҭгьы,
ианаамҭаз илеиҳәарауаз, насгьы сара сымҩа даныҵрауаз!
Аха, уи Амра иабалдыруаз?!
Астанциа аргылара иалганы, иара Алгьеригьы абри
ақыҭа далҵны данцаша аамҭа аанда, уаҳа адунеи аҿы ак-

254 ~

~ Иалкаау

гьы даҳәомызт, нас, машәыршақәгьы арахь дықәнагалартә
иҟаиҵарымызт – наунагӡазы абзиала Амзаҿа ҳәа ишь­
ҭамҭа уаҩы имбо дныҵашәкәа дцарын.
Иласхароуп иара уи аамҭагьы, аргылара анџьныр хада
махәи-ҵыси еиқәиртәом, Алгьери ихаҭа лассы-лассы
зымҩаԥгара далагаз аизарақәа рҿы ишиҳәало еиԥш, аусура ҩбартәыроуп, ихԥартәыроуп, иҵегь иҳараркыроуп,
ауаа ирласны алашара рыҭатәуп, ас алашьцара ицәы­
ҵакны, аххы инеиқәаҳауа (арҭ ажәақәагьы иара ҿыц
зҳәара хҭеикқәаз роуп) ианбанӡарымоу? Атәылеи аиҳа­
бы­реи рнапы ианырҵаз ҳаҭыр ду зқәу адҵа аҿҳәара иа­
зыԥ­ҵәоу акыр шыбжьоу инагӡаны иалгароуп, убысҟан
ауп рыԥсадгьыл азы абзиабара ирымоу анаадырԥшуа,
ажә­ларгьы иҭабуп ҳәа анрарҳәо.
Аԥсҭазара аԥышәа змоу ԥҳәысуп Алгьери иаб иаҳәшьа,
ан гәакьа леиԥш иара дзааӡаз. Абыржәы иара дызҿу
аргылараҿы (уахь ддәықәырҵартәгьы изеиҿызкааз лара
лоуп), ихы шааирԥшуа ауп наҟ-наҟ маҵурала ишьҭыҵра,
ихалара зыбзоурахо.
Иҭаацәара ус азы иабжьылгаз азнык азы инагӡаны
идимкылазаргьы, нас, иҽырҭынчны даназхәыц, гәаныла
длықәшаҳаҭхеит, иазиуазеи, лара иаб иаҳәшьа илҳәан
еиԥш, еиԥхыҟәҟәа ақыҭауаа рааҵәақәа ирыҵазза уажәыуажәы ишә инылаҳауа, иҽрылагало. Қыҭа ԥҳәызбак
илылшома урҭ рыҩнаҭа аныҟәгара – уи Амра лдыррагьы лкультурагьы азхом. Иара иқәнаго, дахьааӡаз аҩнаҭа
змырԥхашьаша аӡә дааигароуп – иара ԥхьаҟа изыԥшу аус
дуқәа рҿы ивагыланы ҩызара ицныҟәызгаша!
Абри аҩыза аимак-аиҿак Алгьери ҩнуҵҟала иман
дышныҟәоз ауп Цицина дшаацәырҵыз, иара убри аамҭа
иақәыршәаны, иара убраҟагьы, аԥхьаҩ, ишудыруа еиԥш,
зынӡа иаақәҵәины рҿынархеит аусқәа.
Иаразнак ас қәҵәиаашьа изыҟаҵозма Алгьери ҳәа
уаалакҩакуазар акәхап, аԥхьаҩ, ус шыҟаиҵаз ырҵабыр­
гымшәа ԥхьаӡаны. Шәҟәыҩҩҵас уи амахәҭақәа сзамҭа­
заргьы, убасҵәҟьа иҟалеит, аҽакала акәымкәа!

Иван Ҭар б а

~

~ 255

Аԥсҭазараҿы уи аҩыза аума иҟалақәо – зуахкы уҭаху!
Сара сҩыза ҷкәынак ԥҳәызбак дҳәаны дизтәан, ачара
иҽазыҟаҵара дшаҿыз, лара иаалырҟьаны аҽаӡәы диццеит. Аӡәгьы гәҩарас иахьимаӡамыз џьара дцеит. Арԥысгьы
дазгәаан, игәы еилашәаны, раԥхьа иааимԥыхьашәаз аӡә
дааигеит, сшьа зуеит ҳәа.
Цицинеи Амреи реидкыларагьы аҭахым, Алгьери
итәа­ла, агеи ашьхеи реиԥш еицәыхароуп. Ҭеиҭыԥшлагьы,
дыр­ралагьы (ҟәышрыла еиҭеигалароуп уи ишьаҿақәа
амар­дуан дхаларц иҭахызар).
Закә ԥҳәызбароузеи илылҵыз Цицина – иара дим­
беижьҭеи зынӡа дынцәахшахеит, ашьеи-ахши реиԥш деи­
лыԥхо, дицны дахьнеилакгьы зегьы рыблақәа хылкуа!
Лзанааҭ акәзар – ахьӡырҳәага, аҳақьым-аԥҟаҩы, зыԥ­сы
еиқәлырхо ауаа зегьы лхаҵкы камыршәуа, лыхьӡ ҳәа­ны аӡы
иаҿымхәо, – зеиԥш ԥсҭазара гьамоузеи ԥхьаҟа изыԥшу!..
Амра лыхшыҩ шьҭрақәланы, даашьҭԥааны ҩаԥхьа
иабыкәу дахьаго, акакала зегьы лгәаларшәо, раԥхьаӡа
Алгьери иҩыза дицны ашҭа данааҭалаз инаркны иахьа уажәраанӡа дара зхысхьоу амҩа данырԥшыло? Урҭ
рҩыџьагьы анеиқәшәаз раԥхьаӡатәи амш инаркны аԥ­
сҭазараҿы насыԥхәыс адәы илзықәу иара заҵәык иакә­
ушәа лгәы изылнарбазеи, уаанӡа иаалыдгылоз зегы ахә­
гьы-аҿгьы иқәылмыргло?
Иблақәа бзанҵык лара лҟнытә ак рымҵәахӡо, игәы
цқьареи игәыразреи дара ирҵакыран, лара гәҩарак лым­
ҭо, иҳалалӡа, излыхәаԥшуаз есқьынгьы?
Уи лара лаԥхьа дгыланы данцәажәоз инапқәа рхымҩаԥ­
гашьаҵәҟьа гәҩарацәгьак ахы уқәдырԥшуамызт, ииашара
Амра лҟынӡа хәанчарак амамкәа анагараҿы иацхраауан,
зны-зынла иџьымшьқәа ныҭрыс-ааҭрысуазаргьы, иара
игәырӷьара, иара иҩнуҵҟа изиӷрамкуаз игәышьҭыҵра
аарԥшра акәын изызкыз, ихы-иҿы аҟәымшәышә цқьара
цәаҳәа еиқәара шәахәа анылаӡомызт бзанҵы – нас иабаимаз иҵәахны, убри ауаҩ, абри аҵыхәтәаны иаразнак
ицәа иалҵәрааны адәахьы иаацәырҵыз?..

256 ~

~ Иалкаау

Амра аус лыцызуаз лҩызцәа анааҩнала, дааиԥырҟьеит
– ианаамҭазҵәҟьа иақәыршәаны иааит.
Аҽны, ҵабыргны, Амра ҭаха лызымҭоз ахәыцрақәа
реиԥҟьара шаҭахыз рдыруазшәа,лассы-лассы ауаа лҭаауан,
шьоук дәылҵны ианцалакь, аҽа шьоукы ааҩналон.
Аус лыцызуаз лҩызцәа Амра лгәы аадырҿыхеит, уи
аҭаацәара еиӷьу ҭаацәара адунеи аҿы иҟам! Ахәыҷ иԥхыӡ
еиԥш, азнык азы зегьы наҟ илхырцеит, акыраамҭагьы
имцаӡакәа аҳәсахәыҷқәа аӡәи-аӡәи ацәажәаха рибамҭо,
лара Амра ашкол аҿы дыҟамижьҭеи хшыҩзышьҭра зҭахны
иааҟалахьаз уҳәан-сҳәанк ламҳәакәа иаанырмыжьт. Иахьугалакгьы аҳәсахәыҷқәа дара ртәы ҟарҵоит!
Урҭ анцаҵәҟьа, лқьышә иқәыз аԥышәырччара (убри
аҟара дзырччашаз ларҳәеит) ықәымбацкәа, дааҩналт
Та­теи, дагьшиашаз днеины иҽыналгәыджьыланы дгәы­
дикылт.
– Ари закәызеи иҟалаз, Амра? – лнапқәа игәыдкыланы
лаԥхьа игылаз аҟәардә дықәтәеит иара.
– Ишәарҭоу акгьы ҟамлеит. Амала, «амашәыр аҳампал
иалоуп» ҳәа, еицәаз ахь икылсыр ауан.
– Ишԥабыхьи абааԥсы, Амра? – дааӷьаҵәыӷьаҵәит уи
«бҽыбыхьчар акәымзи» ҳәа лаҽԥниҳәозар аҟара, аҵакы
аҭаны.
– Татеи! Ушԥадухеи? Зынӡа уарԥыс наӡахеит, – ацәа­
жәара ахылгеит Амра, уи аус уаҳа еиҭалгәалашәарц шы­
лҭахымыз лныԥшуа. – Уанбааи?
– Иахьа. Абыржәы. Сара акгьы сыздырӡомызт. Агра
Аҟәа даасықәшәан абас-абас анылҳәа, иаразнак сҿаасхеит.
– Уусқәа шԥацои?
– Сара сусқәа ирыбаргәызеи, Амра, аха... ари шԥа­
ҟалеи?
– Уи иазууазеи, џьушьҭ!.. Ашәа ҿыц умыҩӡаци, сара
исмаҳац? – иахьынӡазалшо, иара дыхҭеимкырц, лара их­
шыҩ амҩахҟьара даҿын.
– Иҿыцқәоугьы зыҩхьеит, аха...
– Бабаду дубахьоу? Уажә уааижьҭеи?

Иван Ҭар б а

~

~ 257

– Мамоу. Џьаргьы сыдымгылаӡакәа, сышиашаз арахь
сааит.
– Думбаӡои, нас?
– Ҳәарада.
– Егьа дуеигәырӷьап!..
Татеи уи аус уаҳа аҽалагалаха илымҭеит Амра, ацәа­
жәара наҟ-наҟгьы иркәараҵа-ааркәараҵо ахырхарҭа
лыԥсахуа лҿаалхан, уи аганахь дзыдымгыло иблахаҵ
ҭылҟьеит.
Аҽны Амра дылҭааит аҟаза Амтон. Зегьы-зегьы рышь­
ҭахь, акыраамҭагьы лара лҿы даанхеит.
«Абз-хәшәуп» ҳәа ирҳәо ҵабыргуп. Амтон аҟаза
Амра длацәажәонаҵы ахәшәтәырҭаҿы дшышьҭаз зынӡа
илхашҭит. Иара Амтонгьы аҽны ацәажәара шԥеигәаԥхоз,
ииҳәарц ииҭахыз ак ихашҭыр ҳәа дшәаны, дынҭгылаааҭгыло, аԥсҭазара аԥышәа инаҭахьоу лыхшыҩ азышьҭуа,
ҷыдала, хшыҩрҵагас илеиҳәошәа акәымкәа, аки-аки
неихҳәаауа, еихыртла-еихыртло, ллымҳа аҟынӡа инеигар
иҭахын нас, лара дызларҵаҩу ала, аҿар ирзеиҭалҳәарц,
уеизгьы-уеизгьы абиԥара ирзынхарц.
Аҵыхәтәаны, Амра лшьапы ааԥыртланы дахәаԥшит,
аха егьҿаҳәатәны имԥхьаӡеит. Иара инапала илзыҟаиҵаз
алаба лханы инаиргылт:
– Дад, абри быцырхырааны бныҟәала, салабгәала­
шәалап... Хәыҷык бшьапы аабыҵыбшьуашәа балагаргьы
иԥхабымшьан, еиҳагьы бныҟәашәа арԥшӡо иҟалоит.
– Иҭабуп, – лҳәеит Амра, лцәанырра зегьы убри ажәа­
ҿы иааизганы.
– Аԥсынҵры бзиа боуааит, – лылахь днагәӡны дын­
дәылҵит.
26
Харзаман ахәшәтәырҭаҟынтә машьынала Амзаҿа
данааи, ақыҭсовет ашҟа днымҩахыҵит. Акыргьы ҵуан
ақыҭа аиҳабыреи иареи еибамбеижьҭеи, иара итәа­ла,

258 ~

~ Иалкаау

урҭ рыла уаҩы иеиликаауеит атәыла аҩнуҵҟа аҭа­гы­­ла­
заашьа зеиԥшроу, аҽаҩра, арахә-ашәахә, анхара-ан­ҵыра
ашьақәгылашьа, уи ашьҭахь, ҳәарада, адунеи­жәлар­бжьа­
ратәи аусқәа. Аҳәынҭқарра аблақәа кәакь-цыԥ­хьаӡа иб­
жьаԥшуазароуп, ҳара ҳқыҭаҿгьы урҭ роуп блас иахоу.
Харзаман дахьнеиз иибарц ииҭахыз аҩыџьагьы
иқә­шәеит – ақыҭсовет ахантәаҩгьы, аколнхара ахан­
тәаҩгьы.
Аки-аки неихҳәаауа, аҭыԥантәи аусқәа реиԥш, адә­
ныҟатәи ажәабжьқәагьы ирылацәажәеит, нас, Харзаман данындәықәлоз аамҭазы аҭаҳмада дыҵзырҟьашаз
ажәабжьк аацәырыргеит, маҷк ишигәамԥхоз аҟара гәҩа­
рас ирыман, убри акәын иара асҟаамҭагьы иргәагәо изааргоз, аха асҵәҟьа дҟанаҵоит ҳәа иҟамызт.
Мыцхәӡагьы иаԥсышәаха, ихы-игәы алаҟаны ира­
цәа­жәоз ауаҩы иаразнак дышԥааикәашәеи – зынӡа аҽа,
уаҩхеит! Аха рацәакгьы иџьарымшьаӡеит урҭ, Харзаман
адунеи азна игәы разуп, ауаҩы днаилаҵәа дцоит, аха иара
инхара-инҵыра инацрасуа ажәак уҳәеит, уи ахаҵа иҭыԥ
даақәҟьеит ауп иаанаго! Лассаамҭа дузеиқәымкуа!
– Абри сара сҿада уаҳа нхарҭа имоуӡеи, шәара шәна­
пала сыхәда ҵызкаауа? – ихы инапаҿы иааганы, иҽир­
ԥсыҽызшәа данааҟала, ицамҭазы деиҭаразҵааит уи.
Уи, амаа иҟәнагаз адгьыл аҿы анхара зҭахыз ауаҩы
урҭ дцәыррымгеит, дышны дызлаҟаз ала, еиланагалар,
еицәтәымуаахо аҟынӡа инанагар ауан. Убри аҟнытә, егьа
иундазгьы егьа ҟаиҵандазгьы дрымнаԥхеит.
– Ишәҭахызар, иаанхаз сашҭа хәыҷгьы, зынӡа сыҩны
аԥхьа днаган дысҿашәыртәа, иаргьы-саргьы ҳнеихҟьашо,
– иҳәеит уи, реицәажәара убри ала ихиркәшарц.
– Усҵәҟьа уахәаԥшуазар?.. – даалакҩакит ақыҭсовет
ахантәаҩы.
– Ҳәара аҭахума, угәы иамыхәозар?.. – уи днаиқә­ша­
ҳаҭхеит аколнхара ахантәаҩгьы.
– Ишышәҭаху! Шәара иқәнаганы ишышәыԥхьаӡо! –
иаахҵәаны ҭак еилга рымҭаӡакәа, дындәылҵны дцеит.

Иван Ҭар б а

~

~ 259

Аамҭа ахьцаз-иахьааз имбаӡакәа, аусҳәарҭеи иареи
маҷ шрыбжьаӡамгьы, иаарласӡаны аҩныҟа дхалт, аха
аҩныҟа дымнеиӡеит, иара идҵаны ишьҭаз адгьыл, ҿыц,
ауаҩы дындырхарц ахьырҭахыз ашҟа днымҩахыҵт.
«Ари закә рыцҳарахазеи? – игәы дҭахәыцуа, днаԥшыааԥшуа дгылан Харзаман. – Ҳқыҭаҿы адгьыл ду икажьу
нҵәазшәа, уеизгьы-уеизгьы абра дааганы дындмырхар ада ԥсыхәа ыҟамкәа, иҟалазеи? Цасҳәа иҟарҵошәа?
Ашьжьымҭан уҩагыланы уашҭа уанықәло, уаанда иахиааз амаӷ еиԥш, ула даахыкшало!.. Уӡыхь, уабраа иузынрыжьыз уӡыхь ахь ишуҭаху узымнеиуа? Ари зеиԥшра усузеи? Уԥсцәа ахьжу, атәымуаҩ иҟьамсар ргәы инықәԥсо?
Убри изазымхәыцуазеи, мшәан, убри ма?..»
Уаагьы иҽизықәымкыкәа, аҩада, арахә рҭыԥ ахь деихеит. Харзаман аҭыԥ аҿы данааи, акы дымҩахнаҟьаны дшамаз гәаҳҭеит, аха уи азҵаахагьы ҳаимҭеит, ус да­ны­ҟалалакь
ишыҟаиҵалоз еиԥш, дынҳавс-ааҳавсуа иҽа­хигеит.
Адырҩаҽны акәу, адырхаҽны акәу ҽеила исгәалашәом,
Харзаман дысзышәарыцозшәа сылаԥш иҵашәеит, игәиигәи еилаԥшуа, сымариа ԥшааны ак сеиҳәарц, иҭахызшәа.
Слаԥшҵашәара мцымхеит.
Арахә ангәарҵ шьжьымҭан амархәага ҳақәыҷҷа (аҽын­
гьы амра агылара ҳахәаԥшуан) иаргьы саргьы ҳаиҿаԥшуа
аҳаҳәқәа ҳрықәтәан хыхьынтәи ҳқыҭа ҳшалаԥ­шуаз, аҭаҳ­
мада иаацәыригеит:
– Иугәалашәоу, Алоу, абра ҳтәаны ҳанеицәажәоз,
ҳқыҭа аӡбахә шуҳәоз? Наӡаӡазы бзиа ишызбаз ҳәа...
– Исгәаламшәакәа!..
– Уиижьҭеи уаҳа аӡбахә уҳәо саҳаӡом. Угәы ахшәазар?..
Угәы ԥнаҵәазар... шьҭа?
– Иҟалома? Еиҳагьы бзиа избоит... сыԥсы еиԥш.
– Ус акәзаргьы ҟалап. Аха сара уи аус сшахәаԥшуа
удыруоу, Алоу?
– Ишԥа?
– Ақыҭаҿы инымхо, иӷәӷәаны здац адгьыл иҵам,
ҭагалан аҵла амахә иҿанхало ԥша ӷәӷәак анаслакь, иаа­
ҿыр­шәаны иахьаҭаху иаго абыӷь-ҩа даҩызоуп.

260 ~

~ Иалкаау

– Сара уи аҟара скәаданы сахьынҳалоума ари ақыҭа?
– исҭахӡамкәа сызҵаара аҭак аасыцәдадхеит. – Аԥша
иахьаҭаху сарԥеиԥеиуа!..
– Мап, мап, дад, Алоу, – иааицәымӷхеит Харзаман.–
Ус ахьԥоуҳәои! Уара ақыҭа бзиа излоубо ала, нхарак
ашьапы укындаз ҳәа аасгәахәын акәымзар. Зафасрааҿы
уахьыҟоугьы уҩнами, аха ахатәы нхареи хатә ҿаҵеи
шырҳәо еиԥш, еиҳа еиӷьзар ҟалап...
– Уи ҳәара аҭахума. Сгәы иҭамкәа! Хымԥада! Сара
ишысҭаху еиԥш исықәманшәалахозар...
– Аферым! Изахьӡузеи исықәманшәалахозар! Ара
ҳаҟами! Иахьаауҭаххо – ҳахиоуп!
– Иҭабуп.
Шаҟа бзиа ибозеи анхара-анҵыра алацәажәара, ихы,
инаркны ишьапаҟынӡа дынхаҩуп Харзаман – дац ӷәӷәа­ла
адгьыл иалачаԥоу анхаҩы! Сара, анахь-арахь ҳәа акәым­
кәа, иӡбны, ихҵәаны измаз сакәым, ақыҭа зынӡа изҭахӡам,
амаршәа акышьа ззымдырӡо уаҩы дааиқә­шәаргьы, адунеи ахааназы, иԥсы изалымхуа агьама ииркып!
Днахыкәша-аахыкәшеит, аҭоурыхгьы далацәажәеит,
рқыҭа аҭоурых, нас уи еиликаарц ииҭахыз азҵаара хада
ашҟа диасит.
– Унхарц угәы иахьҭоу аҭыԥ алуххьоума?
– Мап, макьаназы ус иаахҵәаҵәҟьаны ҭыԥ, азгәа­
сымҭацт.
– Унапы ахьнақәукуа аҭыԥ урҭоит.
– Уи аҳәара уадаҩуп.
– Уаҳа ҟалашьа амаӡам! Уара иуеиӷьу изырҭо ирымада?
– Адгьыл аус ӷәӷәоуп. Уи ажәлар зегьы иртәуп.
– Ажәлар иразҵааит, уара иахьаауҭаххаз мап ацәызкуа
аӡәыр дцәырҵуазар, нас?.. Нас абарҭ сԥаҵақәа наҟ
исҿысхуеит. Иуҳәо закәызеи?!.
– Сара аӡәгьы игәы нсырхар сҭахым.
– Аӡәымзар-аӡәгьы игәы ннархаӡом, дамеигәырӷьозар.
– Абзиара рзыҟалааит, – аӡәгьы дналымкааӡакәа ам­
заҿаа зегьы абзиара дсыргеит.

Иван Ҭар б а

~

~ 261

– Ак уасҳәашан, Алоу! – Сара сакәымкәа иара ихы
даз­ҵаауазшәа илаԥш аасхигеит Харзаман. – Уи аҭыԥ
уа­ра иугәамԥхар ҟалап, акәымзар... Ҳәара аҭахума, иу­
гәаԥхом... иныжьынгьы уцозма? Акәымзар?..
– Иарбан? – сааиԥыҩлеит аҭаҳмада.
– Уи уара иугәаԥхарым, дад, – ҩаԥхьа даалакҩакт
Харзаман.
– Иарбан дгьылу сара Амзаҿа исгәамԥхо?
– Сара мчыла иудызгалошәа иҟамлозар, исыдԥҟаны
амҩа нымҩахыҵ инхаз адгьыл ҭацәны ишьҭоуп. Уброуп,
дад, раԥхьаӡа уанааз сашҭа ушьапы ахьҭоургылаз, усҟан
уҩызеи уареи ишышәҳәаз еиԥш, амҩагьы хажәгалт, убра
унха, анцәа ибозааит, сара уахызбаауам, гәык-ԥсыкала
сазыразуп. Хаҭала уара ак сцәугазшәа исыԥхьаӡом. Амалахазгьы!..
– Гәыкала ишышәҳәо агәра згоит, аха... – сазхәыцуа
сааҭгылт убра сшьацәхныслазшәа, – аха... уаҳа ҭыԥ ҟам­
лазшәа, амаӷ еиԥш шәыбла сынхыкшало...
«Сгәы иааҭаскызгьы иара иабеидыруеи? – иџьеишьеит
Харзаман. – Убла ихыԥшыланы угәы иааҭоухәыцуа ааҭ­
ԥаа­ны, рнапсыргәыҵа инықәҵаны, иудырбоит урҭ ауаа».
– Сара уабасԥырхагоу, дад. Зынӡа исҭахӡам аӡә дааган дындырхар аҵкыс, уара сааигәа уҟалар, «агәыла бзиа
агәы даҩызоуп» ҳәа, уаҳа исҭахузеи? Ҳәара аҭахума, уара
ухаҭа иуҭаххар?
– Сара уи еиӷьасшьо иҟоузеи, аха? Шәара шәџьабаа,
шәыԥхӡаша ахьықәу адгьыл...
– Ауаҩы изы иӡуа ауп, дад, сара сгәы ззыбылуа акәым­
зар, ауаҩы иԥыло есқьынгьы сазыразуп. Убри адгьыл
уара уқәынхар, сара цәыӡ смоуӡазшәа исыԥхьаӡоит. Сазыразуп, иудыруазааит.
Аҽныҵәҟьа аусҳәарҭахь длымбааит, аха рацәакгьы
имыргәагәаӡеит, ҳара аҭыԥ аҿы иҟаз аӡәгьы гәҩа­рас иаҳ­
мыркӡакәа, иаарласны, иҽаабжьаршәны дныб­жьҟьеит.
Раԥхьаӡа адгьыл аӡбахә иазҳәаз аҩыџьагьы ааиқәыр­
шәаны, дара ракәымкәа, иара нап аарылаикырц иӡбит. Аи-

262 ~

~ Иалкаау

ашазы, даргьы азнык азы ишәеит – аҭаҳмада иҽеизганы
дрыжәларц дааз џьыршьеит.
– Нас, абри сара сыдгьыл аума, уара, зегьы шәхаԥыцқәа
ирывҵахаз? – даара иҽырцәгьаны даазшәа ахы икит уи
ицәажәара: – Адгьылқәа зегьы ирылкаан?
– Избан, Харзаман? – иааирԥсыҽит ақыҭсовет ахан­
тәаҩы.
– Мчыла аӡәыр акыр удицалама? – уи иааицирӷызт
аколнхара ахантәаҩы.
– Уара, мчыла, мчыла ҳәа акы хҭашәкит, – уи дгәааны
дыҟазу, иарҳәаз дазхәыцны дақәшаҳаҭхарц дааиу рзеилымкааит. – Мчыла сеимышәҵәеит ҳәа шәасҳәама са­
ра? Амала, шәара шәгәаҟны инаганы акы еилышәкаар
шәҭа­­хым: уара, уи адгьыл сара сџьабаа шықәу зышә­хаш­
ҭ­уазеи?
– Ҟалашьа амоума?!
– Бзанҵы!
– Нас, дызусҭа убра инаганы, наныкьара ҳәа, саԥхьа
иқәшәыртәо? Уи сара издыруазарц ахәҭаӡами? Шәгәы
ишԥаанагои? Исгәылахо дсамҳәаӡакәа, изеиԥш усузеи?
– Ҳәара аҭахума, иудыруазароуп.
– Иудыруазароуп, аха иҳаумраӡеитеи?
– Закәызеи, уара, ишәасраӡо? – абыржәшьҭа иаамҭоуп
анигәахәуаз дҩаҵҟьеит уи. – Шәара ишышәҭаху мацароу? Мап анакәха – мапуп! Сара исҭаху ауаҩы дынхароуп... сара згәылара сҭаху!
– Азамана.
– Иамазкуада?!
– Иамаскуеит ҳәагьы аӡәыр игәы иҭеикуазар, башаӡа
ауадаҩ ихы алеигалоит, – ҩаԥхьа ргәырҽаниҵеит Харзаман. – Сара убра дынхарц аӡәы заҵәык сизыразуп, уи
мап аницәышәк, аҽаӡәы уа ишьапы изықәыргыло џьы­
шәымшьааит, сԥа гәакьа Алиас иакәзаргьы! Сара сыԥсы
ҭанаҵы...
– Дызусҭа иара?
– Уара иуҭаху, ҳәарада, аԥыжәара имазароуп.

Иван Ҭар б а

~

~ 263

– Абас. Уаҳа анс-арс ҳәа акәымкәа! Заа, ианаамҭаз
иаҳ­маҳаит ҳәа шәымҳәан нас, уеизгьы-уеизгьы аӡә дын­
шәырхар ами убра? Азамана – дынхааит Алоу! Алоу, ҳара
ҳҳақьым.
– Алоу?
– Нанбоу?
Ахантәаҩцәа неиҿаԥшы-ааиҿаԥшит, иаарласны рыб­
лақәа ааиҟәырымгар, аччара шырзнымкылоз рныԥ­шуа.
– Уара ишуҭаху.
– Зеиԥш ыҟам.
– Сара стәала, уи аус уаҳа иалацәажәатәуп ҳәа исыԥ­
хьаӡом. Абри ала иӡбуп, – Харзаман дцарц иҿынаихеит.
Асас днаскьаргарц инеицдәылҵит. Ианеиԥырҵуаз
ақыҭсовет ахантәаҩы изымчҳаит:
– Ҳаргьы уи адгьыл заҳҭахыз Алоу Нанба изы акәын
Харзаман.
– Уара, нас, ари аҟара сызшәыргәаҟуаз, Алоу изы
ишы­шәҭахыз аханатәгьы иаасашәҳәар наҟ ҳааилымгоз,
шәыда-чгада шырҳәо еиԥш?
– Ҳара уи адгьыл, уара уақәшаҳаҭымкәа, иугәамԥхакәа
уаҩы иаҳҭар ҳҭахымызт, – иҳәеит аколнхара ахантәаҩы,
Харзаман изы закәандарак урҭ бзанҵы ишыҟарымҵо
ҷыдала инаҵшьуа.
– Нас, иара Алоу ихаҭа дааины дшәыҳәама убри адгьыл
нхарҭа ҭыԥс изалышәхырц, мамзар, шәара идыжәгалоу?
– абри аус иаҵаҵәҟьаз аҵыхәтәанынӡа ишьақәиргыларц
иҭаххеит уи.
– Иара игәаԥхарала иалихит.
– Иара ихатә гәаԥхарала.
– Шәара ауаҩы деилажәгоит, – иааџьеишьеит Харзаман. – Ҳы, исаҳауазеи? Шәара шәызегь (саргьы уахь
сна­рылеиҵеит) ианаашәҭахха, ацгәы иара анапала аԥа
ацәыжәӡоит, иара анапала... шәара, ацәиккқәа!..
Ахҩыкгьы акыраамҭа рҽырзеиқәымкуа аччара иаҿын.
Харзаман раԥхьаӡа аҳәаҭыхла дызԥылаз аус игәыр­
ӷьаҿҳәашаган сара сахь ихеигалт, иааиҿагылоз зегьы
каҟьҟьаны инкажьуа, дықәԥаны аиааира згаз аӡә иеиԥш.

264 ~

~ Иалкаау

Ажәа мыцхә узасыршьуазеи, аԥхьаҩ, сара иахьысҭа­хыз
аҭыԥ аҿы анхара ашьапы скит.
«Напеилаԥса уаҩ дыннархоит» ҳәа зегьы аасыдгылан,
иаарласӡаны ган-ҩын хәыҷык ааилысшьын сыҩналт, нас,
наҟ-наҟ азы аҩнеихаргыла аҟаҵарагьы сгәы иҭакны.
Харзамани Алиаси иааҟарҵоз! Минуҭк иаасыдым­
шәа­кәа исыдгылан сыҩн хәыҷы ҟаҵаны сныҩналаан­ӡа
– урҭ рџьабааи агәцаракра исыдырҵази сара ашәара сан­
бахьӡо?!
Ақыҭауаа адгьыл бзиа избо данырба рхы-рыԥсы
иқәыр­­ҵоит. Хаҵа ицаз аԥҳәызба леиԥш сеихрарҵеит,
аӡәы ачуан ааигеит, аӡәы – архнышьна, аӡәы амҳабысҭа,
аҽаӡәы ачанах, аҵәца – ҩнаҭак иааҭаху сса-мыссак ра­
кәымзар, сыҩны саныҩналоз иааганы исырҭеит, схьыр­
уа-чуан ныкнаҳаны сбысҭа уны акрысфартә, сасык дным­
ҩахыҵыргьы дсыдыскылартә сеиқәыршәаны.
Закә аамҭа ласузеи ҳазну! Ауаҩы днаԥшны даа­хьаԥ­
шаанӡа, – аа, сааины сахьынхаз, Амра лааигәараӡа, уахынла, лыҩны дахьышьҭоу лгәеисыбжьы саҳауа!
Лара зынӡа илҭахӡамхаргьы уа стәаз! Аха избан? Гәы­
лак иаҳасаб ала дара рааигәара сахьыҟалаз зыл­цәым­ӷ­
харызеи?
Ахәшәтәырҭа дҭыҵны аҩныҟа даандаз! Шьҭа лассы
даандаз – абра анхара ашьапы ахьыскыз днадыԥшылар,
ажәак лымҳәаӡаргьы, сара сааира лгәы ишаднакылаз лхылҿы ианысԥаауан!
Сара агәаҳәара исымазгьы харацәамхеит – иааит Амра
ахәшәтәырҭа лҭыҵра аамҭа. Иаазаап, аха сара иабаздыруаз, лҭаацәа сара исцәырҵәахит. Ашьҭахьы сазхәыцуа
сҿанаасха агәҩарақәа сызнарҵысит – дара рыҩны саны­
ҟаз аасҭа (усҟан уи ԥсуа ламысла сышҿаҳәаз зегьы ирдыруа, сара схаҭа смаҳагьамзар), уажәы саныргәылаха,
абызҳәацәа рҟнытә аԥҳәызба еиҳагьы дыхьчатәын, убри
азы акәхап данааргоз сара изсарымҳәаз. Амра лҩыза
аԥҳәызба дахьыҩнагылоу аҩнаҭа уажәы-уажәы рышә
унылаҳауа уалагар, – уигьы ак ахырымҳәаакәа зыҟалом.

Иван Ҭар б а

~

~ 265

Ахәштәырҭа аҟнытә иааз амашьына рашҭа ианааҭа­ла
– дареи сареи уа ҳаидтәалазми – иаразнак сылаԥш иаа­
ҵашәеит.
Амра амашьына дааҭыҵт, ллаба налыҵарсуа, нас Деси
Алдызи аацәырҵит. Ашҭа днықәԥш-аақәԥшит, сара сган
ҩынхәыҷы лыбла ианааҵашәоз аамҭа иақәыршәаны,
схахә ылхуа акәымкәа, сыццакны уахь сҿынасхеит.
– Ари закәызеи, сан? – дҵааит Амра. – Ани аҩны
идыр­гылаз закәызеи?
– Уи Алоу иҩноуп, – аҭак ҟалҵеит Дес, лыԥҳа уи дар­
гәырӷьарц лҭахны.
– Агәыла ҿыц, агәыла бзиа дшәоуит, – инашьҭаирххит
Алдыз.
– Шаҟа ибзианы иҟаиҵазеи! – асаби қьыԥш иажәа
иаҵанакуа, ахы ахьхо изымдыруа ишиҳәо еиԥш, иаал­
ҿыҵҟьеит уи. – Иудысныҳәалоит, Алоу, гәык-ԥсыкала
иудысныҳәалоит, – сара сахь лҿаалхеит, аха лара лгәы
иаҭахны дшынеихаз еиԥш лшьапы дшамышьҭыз гәасҭеит,
нас мчыла илыҵшьуа, аҳәынҵәа баӷьа иаалылгазшәа,
инеиҭалгеит.
Уи иҟалҵаз адныҳәалара азы иҭабуп ҳәа ласҳәеит.
Амра знык аҩныҟа даныгьежь, ҭынч сзымтәеит – Алгьери игәы иҭаҵәҟьоу здыруандаз? Иара убра аҵыхәа
ԥиҵәоу, мамзар, ҩаԥхьа аԥҳәызба лхы дҭаланы (Цицинеи иареи иаалырҟьаны ирыбжьалаз атәы сара усҟан
иалыздыраауаз, уи ашьҭахьы, ианбыкәу ианеилыскаа!)
дыргәаҭеиуа диманы дықәлоу? Лара лоуп зегьы знапаҿы
иҟоу, аха иудыруазеи, аԥҳәызба лассы лгәы хьаԥссоит –
ианалыжьыр?
Афымца станциа ахьдыргылоз ашҟа схалт.
Абыржәымзар-абыржәы Аалыԥсҭа иныхԥрааланы
зҿыназхаша аҷныш еиԥш, иҟәашккараӡа ишәны, аҽырбара
икны иаго, аиҩхааҿы, наҟ-ааҟ ашьха цыҩцыҩқәа рыбжьара ибжьагылан афымца станциа – Амзаҿатәи ақыҭа
фымца станциа. Иара аргылара ианалагази сара уа снеиреи аамҭа еиқәшәеит.

266 ~

~ Иалкаау

Аиашаҵәҟьазы, убри еиԥш агәырӷьаразы, сара сызнеиз ацәыргара зынӡагьы иманшәалаз усмызт, аха Алгьери
днаскьаԥхьаны напы ааиласкит.
– Алгьери! Иаахтны исоуҳәар сҭахуп: Амреи уареи
шәус шԥаҟоу? Аҵыхәтәантәи аамҭазы?
– Амреи сареи ус ҳамаӡам. Сара иахьынӡаздыруа уи
лҿы аус змоу...
– Иазхоуп Алгьери! Уи акәым! Сара Амра...
– Издыруеит – Амра бзиа дубоит. Умҩа саныҵырц
уҭахымзи – иҟьаҟьаӡа иаартуп, – инапқәа ааиҵыхны
исирбеит.
– Сара сыхәмарӡом.
– Саргьы. Сыццакуеит. Алоу, уаха алашара ауҳажьуеит,
нас зегьы шәыбла схыҵуеит.
– Уаха-ба? – иааџьасшьеит. – Ас иаалырҟьану? Митингкгьы мҩаԥымгаӡакәоу?
– Раԥхьатәи ақыҭа станциақәа аноурыжьуаз ауп
акәымзар, уажәшьҭа амитингқәа ираамҭам.
Уамашәақәаҵәҟьа еибыҭоу уаҩуп абри сара. Алгьери
умҩа аартуп, акы суԥырхагам ҳәа ансеиҳәа еиҳагьы сым­
ҩахҟьеит. Уажәык соуразоуроу сҭацәӡа сааҟалеит, иҟас­
ҵара акы сақәымшәо.
Издыруада абыржәы, аус мырхьшәашәакәа, ишыԥхоу
шырҳәо еиԥш, ашьапы ктәызар? Мамзар, ҳамҭак азыԥшра
аҭаху?..
Харзаман иҩны иаалырҟьаны хҭыск ҟалеит, дыз­ус­
ҭзаалакь аӡәгьы дшақәымгәыӷуаз – ашьха ҿҟьара иалыҩ­
рны зҿаазхаз асыԥса рхы иақәҳазшәа. Алашара аурыжьырц ргәы ианҭаз, Дес лаҳәшьа, хараӡантәи дырҭааит,
заа дыррак ҳәа ҟамҵаӡакәа.
Деси Амреи уи лаара амцхәгьы иаргәырӷьеит, аха илыцны иааз ажәабжь... Убри ажәабжь Амра ллымҳа аҟынӡа
имнеикәа, абрахь, џьара, уаҩы дахьимбо даԥырганы ды­
ҟандаз, уаҳа ҿааҳәыра шылмоуа лдыруазаргьы!
Ари закә рыцҳарахазеи? Уаҳа ааҭышәынтәалашьак,
шьақәгылашьак лмоуӡо? Есқьынгьы ибылгьа-былгьо

Иван Ҭар б а

~

~ 267

иааи­­­уа қыдуахак лышьклаҳалароуп, уаҳа иамуит. Иаму­
ҵәҟьеит! Лара Цицина лҟнытә ллымҳала илаҳаз азыр­
ха­кәа, уи лан аҩны дааины иралҳәаз закәызеи? Дес уи
лара лтәала илыдылкылеит, уск, убри иеиԥшу уск шыҟа­
лахьоу еиԥш, аха Амра? Лара уи лыҩнаҭаҿыҵәҟьа дыз­
лалаԥшрызеи, лыбла шааԥшуа, лгәы ԥымжәакәа? Аанкылашьасгьы иалҭозеи? Мзыз хадас иқәлыргылозеи?
Уи ажәабжь Цицина лан лҿы иааҭыхны ишылҳәаз
еиԥш, Амра днеикәашәа дцеит, лҽылзеиқәымкуа дҳәы­
ҵәыҳәыҵәуа ацәажәара иахьаҿыз ауада дааҩналт.
–Бца,нан,Амра,быԥсы ааиҭак,акәымзар...ибзычҳауам,
– лҳәеит Дес, лыԥҳа лҟазшьақәа анылгәамԥха.
– Аиеи, аиеи, ус еиҳа еиӷьуп, – лҽырԥырылгеит Амра.
Ааилахәлара аҽазнакуаны еиԥш, Харзаман иҟынӡа
ажәабжь ҩеит асас ԥҳәыс дшырҭаз, иаргьы иаразнак
иҽааиз­ганы ахшьыра дынҭалт.
Ԥыҭк дааскьахьан еиԥш, иармарахь, ажәҩан акьыԥ­
шьахьшәа, ацгәы аҿы анаӡәӡәо еиԥш, аԥҭақәа иаа­рыл­
ҵәырны, ихырбза-кәырбзо амза аацәырҵит, аҩада иара
ихыхь ажәҩан даннаҵаԥш – аеҵәақәа, ахәа иахьы­лаԥсаз
аԥша ныласны рхы-рҿқәа аахнатызшәа, ишапшапуа иаа­
ҿаԥсеит.
Харзаман дыццакны дшааиуаз, аҩны даназааигәаха
есқьынгьы ишыҟаиҵалоз еиԥш, дааҭгылан ажәҩан агәы
днаҵаԥшит, аҩныҟа днеиаанӡа, иара ииеҵәа аҽазнык
днагәыдыԥшыларц.
Илаԥш иааҵашәеит – иара убри акәхеит, икәалаауа
ҵаҟа иҭалан аҿаанахеит, ишааиуаз, адгьыл аҟынӡа
инеиаан­ӡа, иаԥхьаҟа, аҵлақәа рыбжьара еилачыраҿ, џьа­
ра, иныбжьашәеит, аха имкьаҭеит.
Ассир! Иара убри аминуҭ азы ажәҩан агәы икыдыз
аеҵәақәа зегьы кыдышәшәаны рҿаархо, Амзаҿа ина­
лаԥсазшәа ибеит, дахьынаԥшлакгьы ибла хыркуа.
Уи – лаԥшҵашәаран, аеҵәақәа уа иабаҟаз, афымца
астанциа алашара аунажьт! Аҩнашьҭахьала ашҭа дҭаларц
ацҳа даннадгыл, уи иахагылаз астолб иацрыҵуаз алашара
Харзаман иааигәаланаршәеит:

~ Иалкаау

268 ~

«Абри алашара ыҟазҭгьы, Амра рыцҳа убас лыхьуазу?»
Ақыҭа зегьы, ашықәс ҿыц аан, ма сабик данилакь ишы­
ҟарҵо еиԥш, аҟәҟәаҳәа ахысра ҭарҵо рҿаархеит. Нырцәаарцә, иахьабалакь ауаа агәырӷьара ирымаз неиқәҿыҭыааиқәҿыҭрыла иаадырԥшуан.
Алақәаҵәҟьа иааҟарҵашаз – џьара ршыбжьы гон,
аҽаџьара «рыԥсра аазшәа» иууан.
Амзаҿа иҟалаз ахҭыс ихьшәаны, зегьы-зегьы рышь­
ҭахь иара алымҳа аҟынӡа иахьынаӡаз гәыннагазшәа, аҩ­
наҵаҟантә иаахәыҵҟьеит Былгьа, аха ишԥа – аԥырӷқәа
реиԥш ақыҭа иалаԥсаз алампа лашарақәа зегьы акакала илбаанадаанӡа аҿы ааиханамкырц аӡбызшәа, иры­
ҵагыланы, аҩада ахы рханы, ахухуҳәа ашра иаҿын...
иааҟәымҵӡакәа иаҿын...

27
Аҭаацәа зегьы анеиза, Цицина лан луацәа лбарц, да­
хьныдгылаз аамышьҭахьгьы (лара убас далагеит), даазгаз аҽа ускгьы ыҟоуп. Уи аҵыхәала урҭ лыргәамҵырц
лҭахымызт, зынӡаскгьы, аха иҟалҵарызеи, зны-зынла
аусқәа ҳара ишаҳҭаху акәымкәа, зынӡа иааҳәны аҽамҩа­
кала рҿынархоит, аҳы, нас иаанаҳкылоит ҳәа ҳахәцәырххо
ҳҿынаҳхоит акырҳалшошәа! Зынӡа башаӡа ҳаҽҳарххоит!
Башаӡа!
Убас лыхьит ларгьы. Макьаназы иабалыхәҭаз иҵапҟаша
(ус лҳәароуп-тәа!), аха агаӡа уаԥхьа дургылар знымзар
зны ӡаҩак уҭаижьуеит ҳәа, аԥҳәызба лхала лхы доужьны
дандәықәырҵа, лгаӡара лиааит – усқәак дрықәшәазаап.
Дамхаццакгәышьеит, макьана лызхара днаԥшааԥшыр,
иа­хьынӡалылшоз лыԥҳәызбара даҵаҽырбар, дазгәдуны
иныҟәылгар, ачуан ус (аҳәса гәаан ианыҟоу лассы-лассы
рхы иадырхәоит ачуан) абалыцәцоз, дахьымӡоз, аха уажә­
шьҭа илҳәеит ҳәа изхәарҭоузеи?!
Ишымгәыӷӡоз абри аҩыза ауадаҩра иҭалыргылт уи
аԥҳәызба лангьы лабгьы. Дара усгьы рыԥсҭазара ар рус

Иван Ҭар б а

~

~ 269

иадҳәалоуп, иахьыҟоу, ирху ирҵыхәоу, дара рыда, иҭын­
хоугьы иҭынҵугьы, аӡәгьы издырӡом, есқьынгьы џьа­
ра ҭыԥ маӡак иамоуп аҟынтә. Уажәы абри аҩыза аны­
ҟала (закәызеи иҟалаз? Аха ус, дынхьамгьежь-аахьам­
гьежьыкәа, џьеи илҳәап!), лҭаацәа ара ианыҟамла, лара
еиҭымк, ҭынха дызмаӡаҵәҟьам аӡә леиԥш дықәхаҵә­
ҟьаргьы – дрыцҳахеит. Ақалақь аҿы, шьоукы, зынӡа
тәым­­уаак рыҩны уаҭахк нкыланы дыҩноуп, аха уаантәи,
дыхь­шәашәаӡа дындәылҵны дцар... дырзымҵаакәа ил­
зымгәаӷьит. Аиаша лҳәарц дааит – ргәы арҷыдар ҳәа
дшәеит, иҟалазеи, ҳара ара ҳшыҟаз абри аҩыза шԥаҳзыл­
уи ҳәа.
Харзамани Алиаси асас ԥҳәыс лажәа ахы ахьхоз (Дес усгьы илдыруан) еилыркааит, аха лцәажәара еиԥырымҟьеит,
лара лхала илгәаԥханы акәаԥ лыргылаанӡа иаалыцрамскәа
лхы доурыжьырц рыӡбеит. Аха лара ус, аламала, даангыларцгьы лгәы иҭамызт – дызлацәажәоз аус алымҳа
аакыд­лыршаанӡа аԥаҩахь дазкылымсит. Аҵыхәтәаны,
уаҳа кәараҵарҭа амамкәа илзыӡырҩуаз амԥан аҟынӡа
еибга-изҩыда ианналга ауп, убри аҟара зегьы зхылҳәааз,
Цицина лыхьӡгьы шылгәалалыршәа.
– Ҳаи, аԥсынҵры бзиа лоуааит, Цицина, ҳара ҳ-Цицина
лоума ари аҟара зхыбҳәаауа? – ҿааиҭит Харзаман, уаанӡа
уи дызлацәажәоз зынӡа изеилымкааӡазшәа. – Зегьы
ҳзеигәырӷьаша ажәабжь ҳабҳәеит, зегьы ҳзеигәырӷьаша!
Харзаман ииҳәаз абӷа арҭеит Алиаси Деси.
Амра урҭ злацәажәоз лаҳауан, лхы ахыза ихәыҵагәаны
ишлымазгьы, – абар, дҩаҵҟьаны «уаҳа иажәоуп ҳәа
исышә­мырҳан» ҳәа дрыжәланы, зегьы ԥхаҵаны икалцарц
егьлыгмызт. Уажәы-уажә лгәы еилаххуан, аха уи аҩыза
ззыҟаҵозгьы лакәмызт, арахь ачҳарагьы цәгьахеит.
– Иара дзыццо арԥыс дызусҭа? – хаҵа ицоз аԥҳәызба
лан ус иаарласны илызцәырымгоз аус аҿы длыцхраарц
иӡбит Харзаман.
– Акрыздыруама, сара ҽеилагьы сыбла дамбац, –
ҩаԥхьа днахыкәша-аахыкәшеит ан. – Сара саҵкьысгьы,

270 ~

~ Иалкаау

ицәгьа-ибзиа шәара ижәдыруазар акәхап. Еиҳа иааигәа­
ны изыҟоу.
– Дызусҭа уи, – Харзаман изы зынӡа еилгаӡамызт, дара
иаахтны илҳәазшәа илыԥхьаӡаз, – ҳара иаҳзааигәоу?
– А-а... Алгьери ауп ҳәа сыҟоуп ихьӡ, – дакуа-дашьҭуа,
илулак лҿы иааҭлырҵәрааит. – Абра, шәара шәқыҭан аус
иуеит. Даныхәыҷыз дызбақәахьан, иара ус наԥшыхақә,
дара рҩыџьагьы школк еицҭан. Бзиа еибабозар акәхарын
уаанӡагьы, змоурахә мыӡша...
– Алгьери бҳәама? Арԥыс бзиаӡа ззырҳәо, – даалы­
маирҽ­хәеит уи Харзаман. Зеиԥшыҟам! Зеиԥшыҟам усуп!
Алгьери ихьӡ ҩаԥхьа уа лара ишлаҳауаз лыҩны иа­
хьааҩнаҩыз аҟыҵәыҳәа, аҳәызба ҵар еиԥш, Амра лгәы
иналакьакьеит.
«Зегь шԥеилаԥаҭеи, мшәан? – игәы дҭахәыцуан Харзаман. – Аиаша ахьыҟоу унеины еилкаала уажәшьҭа – ала
шьны иахьцәыҵажу шырҳәо еиԥш? Алгьерии Цицинеи
аус рымазар, аргама уи цәырыргартә аҟынӡа инаӡазар...
Амра? Уи есқьынгьы гәрамгарҭас дышьҭыхны Алгьери
дахьлыдыркылоз закә гәнаҳараз иныҟәигоз… асҟаамҭа?
Иахьа уажәраанӡагьы? Нас, ус анакәха, ҳарҭа-сырҭа амам­
кәа закә усузеи абри Амра илымоу?»
– Алгьери сара дызлаздыруала, ак узивбо дыҟам,– иаб
ииҳәаз абжьы аиҭеит Алиасгьы.
– Акрыздыруама? – гәыҩбара лымаӡамкәа, урҭ иахь­
раҳауаз (егьа илуацәазаргьы) дыбжьажьон Цицина лан.
Саси ԥшәымеи злацәажәоз аус егьа еиҵырхзаргьы,
аҽыҩқәа реиԥш џьарак еицҭалеит – Цицина Харзаман
иҩны ддәылҵны хаҵа дцар акәын, уи иаанаго, ачара
уны, ауаа адгаланы, иахәҭоу зегьы ҟаҵаны лымҩа дықә­
ҵатәуп.
Азамана, уи ҳара аԥсуаа ҳзышьцылахьоу ауп, аха лара
Цицина дабадәылҵуеи, зымцхәрас ддәылҵуада, насгьы
дызусҭа дзыццо? Абри аҩыза рыҩны ианыҟала, Амра
еиҳәшьара ныҟәылгароуп, адунеиаҿ изакәызаалакь гәалак
лымаӡамкәа Цицина дызқәыло анасыԥ мҩа деигәырӷьаны,

Иван Ҭар б а

~

~ 271

лара лхаҭа илынасыԥхәушәа дазныҟәароуп, ус лхы аныл­
зымҩаԥымгагьы, абызҳәацәа лцәа ккаӡа иаалхырхып ада
даанхом.
Анс акә, арс акә дыхәмарроуп, асцена даақәлазшәа
дыхә­марроуп, аха уи лара илылшару?
Амалахазгьы!
Нас ишԥалуеи? Аҭаацәа зегьы иҟарҵо лҽалыхәдааны,
насҭха гылашьас иалҭозеи? Ибыхьзеи ҳәа илазҵаар
аҭак рызлыҭо дыҟоума, уи аганахь ала, ҳәатә лымамкәа,
лыбӷа ашшара ԥҵәаны дыҟоуп. Лареи сареи ҳада уаҩы
издырӡом... нас Алгьери ида.
Алгьери Цицина уа дахьдәылҵуа зынӡа иҭахӡам, аха
ажәакгьы изахҳәаауам – хаҵа ицо аԥҳәызба лара иахьыл­
ҭаху ддәылҵуеит, дзыццо усс имоузеи? Мамзаргьы Амреи иареи рыбжьара иҟаз Цицина лҿы ҳәашьа аманы
иҟоума?
Ишакәхалакь аус ачарахь еихеит, аԥсуа иҩнаҭаҿы уи
аҩыза анаԥшьырга – ичарахаҵәҟьароуп, ихыбжа-ҿыбжан
акәымкәа!
Агәақьҳәа ҳасны ачараура ҳалагеит. Сара сгәылара
шаҟа сҽаԥсастәуа аарԥшра ахьсықәшәаз сеигәырӷьаны,
смахәар ԥхьарҵәан шырҳәо еиԥш, аԥшәмацәа срыдгылт.
«Аҽыҵга-ԥсыршьагоуп» ҳәа Амра лҽыназлахылгашааахыл­гашаз, лшьапы ахьлыхьуаз лхы иархәаны ганха даван, лыбла иабоз зегьы лхаԥыц ақәырӷәӷәаны ичҳауа.
Уи ауха, ачара ауха Амра илхылгаз агәаҟра (уи нас
лара исалҳәеит, даараӡа акранҵы ашьҭахь, дагьсыҳәеит
аӡәгьы иасымҳәарц) инықәырԥшшәа акәзаргьы еилукаап, аԥхьаҩ, амала, уи инагӡаны ацәыргара сҭахым. Амра
дызласыҳәаз ала...
Цицина аҩны дындәылган дыргеит, ачара инахахааахахазгьы аҩыџьбара иржәуаз аҵыхәтәантәи аҵәцақәа
ӷәара-пара еимнарпит.
Зегьы, сара сшалахәыз, аргама шаҳаҭс сшамаз иҟалеит,
аха исызхаҵом, ԥхыӡк салоушәа схы збоит, ахаара сза­
лымҵӡо.

272 ~

~ Иалкаау

Амрагьы лыҩны дыҟоуп, саргьы... сшьамхқәа сыҵԥ­раа­
ны ицоит – абар, абар, аа, саашьҭԥааны рҿынар­ха­шашәа.
Шаҟа ибзиоузеи аԥсҭазара!
Сара саԥхьа ирҳәахьану?
Ирҳәахьазааит! Дасу дара ртәала ирҳәоит, аӡәи-аӡәи
еиԥшӡамкәа, саргьы – сара стәала! Сара саҟара насыԥ
змоу абыржәы адунеи аҿы аӡәгьы дықәымзар ҟалап!
Амзаҿа еиӷьугьы аҽа қыҭак ыҟам! Уи аҵкьыс иԥшӡоу
уаҩы иԥыларгьы, еиӷьу шыҟам сара агәра ганы сыҟоуп!
Сахьынаԥшлакгьы, сыбла зыргәырӷьо ада, сгәы иалакьакьаша акгьы снарбом, сара сзы агәы аартны игылоуп,
анапсыргәыҵа сықәыргыланы, сҳаракны сышьҭыхны.
Шьжьымҭанла, ҭаалымла абаҩрҵәра ҟаҵаны сган ҩын
хәыҷы абарҵаҿы сгыланы сшыԥшуа акәымкәа, аамҭа
инахмыршәаӡакәа лашҭа дааҭыҵуеит Амра, агәашә алыкә
нылаҵаны, сара сахь даахьаԥшны, ларӷьа напы ааҟьаны,
алаӷьара дынҭалоит.
– Бзиара ббааит, Амра! – Сыбжьы лара лҟынӡа имна­
ӡозаргьы, сара сгәы иааҭаҳәаны, лара леиԥш, снапы сҩа­
хан аҳауа иналасҟьоит.
Убри мацарагьы сызхоит – нас, инеихашәахәланы
ишаанӡа, егьи ашьжьымҭанынӡа исызхоит, схылԥа аҵыс
ҭаны адәы сықәуп.
Харзамангьы иҽшԥеиԥсахи – игәы каршәны аусура
даҿын, иажәақәа итата-ҟәымшәышәӡа уцәа иналашьшьы
ицо. Сара зынӡа иԥсы сизалымхуа сҟалеит, жәа-ԥшқа
гәыб­зыӷла акәымкәа, цәаҩа хаала иҽсхьиршон – уи еиԥш
аизы­ҟазаашьа ҳабжьаны аус ахьеицаауаз усурамызт иахь­
ӡыз, – насыԥын!
Арахәҭра ҿыцқәа иҳаргылаз рахь афымца лашара наганы, уи амч ала арахә рхьарахьы аиасра аамҭа анааи, Харзаман арахь уиаҟара иҽцәырымгакәа, иқьышә азыбжак
ихаԥыц ақәырӷәӷәаны ацәыҵаччара даҿын «иалыжәго
збап» ҳәа агәаанагара имаз дзазымиааиуа.
Иаргьы саргьы ашьамаҟа рфермаҿы фымцала раԥхьаӡа
ажәқәа рхьара рҽаназыркуаз аамҭа ҳҽагмырхакәа ҳнеит.

Иван Ҭар б а

~

~ 273

Ацәымҳақәа реиԥш, «мӡанрақәак» (ус рыхьӡиҵеит Харзаман) ркыкақәа инарҿакны рхьара иалагеит.
Ажәқәа џьара мҵык иамыргәамҵуазҭгьы, ма иара ус
рцәа иафаны рҽаадмырҵысуазҭгьы, рҟыт-ԥсыт ыҟамкәа,
рлымҳацәқәа рықәԥсаны, рҽыркәадаӡаны афымца мчы
рҽаҭаны, иӡыӷә-ӡыӷәӡа игылан.
Харзаман иакәын зҽырхханы, иара идақәа афымца
мчы ҭаланы, деилаԥах дакызшәа иҟаларызеи ҳәа иԥшыз.
Акымзаракгьы ҟамлеит – ажәқәа хьаны иааурыжьт, Харзамангьы деимырхха дызкыз амчгьы ицәа-ижьы иналашьшьы ицеит.
– Жәы-машьцас иҟаз зегьы уара унапаҵаҟа иҟазаап,
Зафас, – иҳәеит уи, иара игәаанагара зырҵабыргуаз акгьы ахьыҟамлаз игәы иаланы.
– Ишубо еиԥш. Сырахәи сареи цәаҩала ҳаиԥшуп, –
да­ҵамхакәа аҭак ҟаиҵеит Зафасгьы.
– Зегь дара роуп, сара сыџьмақәа ируам фымцала иухьар... Зегь реиҳа иҭынчу, аарлаҳәа зыԥсы ҭакьышәу чалак акәзаргьы, иауам. Ихашәҵа, дадраа, иауам анысҳәа –
иауам! – бӷарӷәӷәагас иџьмақәа ааидиргылт Харзаман.
– Аџьмақәа ирымуҵәҟьар ҟалап. Ауаа зегьы ҟазшьала
еиԥшу аҳа, ажәқәеи аџьмақәеи еиԥшым, – аҵәы нала­
ҵашәа акәу, дыхәмаршәа акәу, аилыргара уадаҩны Харзаман ииҳәаз шьақәирӷәӷәеит Зафас.
Харзаман урҭ ажәақәа ирҿаиргылоз акгьы анимԥы­
хьам­шәа, имаҳаӡазшәа наҟ иаанижьит.
Адырҩаҽны ҳара ҳҩыџьа ҳааизынханы аҭыԥ аҿы
ҳаҟан.
Ус, уаанӡа ҳахшыҩ азымышьҭӡакәа иҳаҩҳажьуаз арадио
абжьы, (афермаҿы арадиогьы ҳамоуп) ҳгәыҳҽаннаҵеит.
– Уаагылшь, уаагылшь! – иҳәеит Харзаман, сара ҿым­
ҭ­ӡо сыштәазгьы. – Иуаҳау арадио иаҳәаз?
– Исаҳаит, исаҳа!
– Ицәажәоит Аҟәа! – арадио зырцәажәоз адиктор ибжьы ихаҵаны дналагеит Харзаман. – Ицәажәоит Аҟәа.
Минуҭқәак рышьҭахь шәазыӡырҩ Аҟәатәи амузыкатә

274 ~

~ Иалкаау

учи­лишьче аҵаҩы Татеи Ахба ииҩыз ашәа «Амра ҳара
ҳҿы игылоит» ҳәа хьӡыс измоу. Убас имҳәеи?
– Ааи, убасҵәҟьа ауп ишиҳәаз, – ишьақәсырӷәӷәеит,
ади­ктор иажәақәа нбанкгьы бжьамыжькәа Харзаман иа­
неи­ҭеиҳәа.
– Уӡырҩла! – дҩагыланы алеиҩеира далагеит Харзаман, нас даангыланы ҳара ҳахьыҟаз аҳаракыраҟынтә
адунеи зегьы днықәԥшызшәа иблақәа нахигеит: – ҳәа­
ра аҭахума, адгьыл ахьынӡанаӡааӡо иқәынхо ауаа зегьы ираҳаит арадио иаҳәаз, зегьы рыԥсы ӡаны уи иазы­
ӡырҩуеит уажәы. Аа? Изеиԥшра усузеи?
Арадио иашьҭаҩитамузыкабжьы–ихааӡа,ҳара ҳахьтәаз
адгьыл ҳаракыра цқьа инықәԥырны аҿынанахазшәа,
ҳҩыџьагьы ҳаашьҭԥааны ҳаманы, хара, зынӡа хараӡа,
ҳалаԥш ахьымнаӡонӡагьы ҳаманы, ицарашәа, нас иара уи
инақәыршәаны ашәаҳәаҩы ибжьгьы ааҭирҟьеит... Ҳара
ҳаақәацар ашәаҳәаҩы ҳаиԥырхагахозшәа, ҳаҽмырҵысӡо
ҳгылан ҳазыӡырҩуан.
Ашәагьы аанҵәеит, Харзамангьы иҭыԥаҿы днатәеит.
Саргьы. Закә ҿыԥшылараз имаз убысҟан Харзаман. Сса­
хьа­ҭыхҩызар, ауаҩытәыҩса идунеи, иахьатәи ҳакри­тик­
цәа лассы-лассы ишырҳәало еиԥш, иҩнуҵҟатәи идунеи,
Харзаман ихиҿсахьала иаасырԥшуан! Анасыԥ ду зҵаз
ахаҿсахьа!
Харзаман итәашьеи иԥшышьеи злаҟаз ала, сара ҩа­
шьарада агәра ганы сыҟан, иааҭаххар уи иқьышәқәа иаа­
рықә­ҵны зҿаазхашаз ажәақәа, ирыгымкәа ирыцымкәа
абас ишыҟаз:
– Абри адгьыл аханатә аахыс, адунеи ааршазар аахыс, ҳара, абра иқәынхо иаҳтәуп, ҳара, иара иқәаарыхуа,
аԥшәмацәас иамоугьы (асас дааир бзиала даабеит, уи изы
ауп ҳаԥсы зҭоу) ҳара заҵәык ҳауп, уи ԥхӡашалеи шьалеи
изкәабахьоу!
Аҳәынҭқаррахь ашә алазгаларц Агаҟа сыҟан. Сусқәа
срылган, ашьыбжьышьҭахь, амшын аԥшаҳәа саваланы
сыш­неиуаз Алгьери иԥҳәыси иареи саарықәшәеит:

Иван Ҭар б а

~

~ 275

Зынӡагьы срыҵамшьыцӡеит. Среигәырӷьеит, аламала
акәымкәа, иӷәӷәаны. Ирымаскуазеи? Дара ангәаԥхеиба­
шьа – еинасыԥзааит!
Аԥсшәа анеибаҳҳәа, Алгьери сиазҵааит:
– Алгьери, ҳаухашҭӡеит, Амзаҿаҟа унықәлаӡом (инеира саргәаҟуазшәа!).
– Амҭа, аамҭа, – иҳәеит, еилгаӡамкәа. – Схы амца акы­
зар арцәаха сымам. Аусқәа, аусқәа! – сара дзацәажәоз зынӡа
адәы сықәӡамшәа, иԥсыхаара зегьы иқьышә инықә­ҵаны,
иԥҳәыс дналыхәаччеит уи. – Амзаҿа саныҟаз еиԥш...
– Иухьзеи, иакәым акыр уақәшәама? – сҵааит сара
цәгьара аҵаӡамкәа, иара зҳәара ицәуадаҩызшәа избоз
ажәаҳәаха иамраӡакәа.
– Закәызеи, уара, сзықәшәоз? – агәынамӡара ацәаҩа
аахаԥеит адунеи азна агәалаҟара иалаӡсоз ихы-иҿы. –
Сеи­лахоуп сҳәеит, иузеилымкааи?
– Уажәы астанциа аргылара уабаҿу? – сиазҵааит сара
ақьыԥшра сзалымҵӡо.
– Џьарак аума? – иџьымшьқәа аҩбагьы аҩада ины­
ҳараикит, саргьы ҳаракырак сықәгылан, хыхьынтәи иус
дуқәа сирбарц иҭахны.
– Ус акәзар, иуцәуадаҩуп, ҳәарада, – иара ишиҭахыз
еиԥш, сгәы аҟынӡа ишназгаз исырбеит сара.
– Акоума, ҩбароума? – илацәақәа ааиқәиԥсеит, дыз­
хьымӡо иусқәа иҽырцәиҵәахуазшәа. – Ақыҭа станциақәа
рыргылара зегьы нџьныр хадас сыҟоуп уажәы, – инапқәа
неиҵыхны, нас иаахаргьежьны инеимеидеит, урҭ иаарыбжьаркыз аҭыԥ гьежь аҟны Аԥсны зегьы ааҭеикызшәа.
– Иахьа Аҟәантәи сааит сшьақәдырӷәӷәан.
«Хара дцоит ари ауаҩ» аасгәахәт, аха уи сара сҿы иааныскылт.
– Сымаҭәақәа реизгара саҿуп, ишубо еиԥш, Аҟәаҟа
сиасуеит, – иара иҿала ишьақәирӷәӷәеит сара сгәы иаанагаз.
– Ус акәзар, уццакуеит, ҳәарада, – уи ииҳәаз схы иар­
хәаны сынрыдҵны сцеит.

276 ~

~ Иалкаау

Машьынала ачаи фабрика санаавала, агәашә дылакны, Агра арԥыск диҿагьежьуа дышиацәажәоз сылаԥш
дааҵашәеит. Ҳколнхара амашьына аныҟәцаҩы сахьива­
тәаз иааникыларц сиҳәеит.
Амашьына ашә ахышә схы ааҭырҳәҳәаны, Агра
даахьарԥшны, салам лысҭеит.
Иаразнак сылдырт.
– Аӷьараҳәа сыҟоуп! – ҿаалҭит, сара зынӡа лгәабзиара
сшазымҵааӡазгьы. – Уара уусқәагьы еиқәышәшәа ишы­
ҟоу здыруеит. Афырхаҵа, убас ауп ишаҭаху! – илыдгылаз
арԥыс иахь лҿы налырхеит «Ари исыдгылоу дубоу, уара
дуеицәоу џьумшьааит?» ҳәа салҳәарц лҭахызшәа.
Дахьцалакгьы, Агра лара шлакәу дынхоит, егьаџьара
дугаргьы! Уаалыҵашьыцып – егьа ӡыблара далаҳаргьы
лҽал­ҭом, аԥсҭазара лыхәҭаа налԥааны илгоит!
Иааилашәшәуаны еиԥш, аҩны сааит. Ашҭа агәҭа ааиҩ­
шарагьы смаӡакәа, аҽыԥ-ҽыԥҳәа афымца цәашьқәа иакыз ақыҭа зегьы аадырлашеит.
Сара сашҭа аҟынтәи убри аҩыза анаԥшырҭа аатуеит,
аламала саԥырҵны сзымцо еиԥш, уи сахьақәнакыз аҭыԥ
сзынахымшәеит. Снеины аанда садгыланы лбааҟа аԥшра
салагеит: ақыҭа зегьы снапсыргәыҵа иқәызшәа саԥхьа
ишьҭан, ҩны-цыԥхьаӡа, бзанҵы ихымбылӡаауа ацәашьқәа
кыдырҵазшәа, ршәахәақәа ахьы-рахәыцқәа реиԥш ха­рахара иԥсаҟьо. Алашьцара зҽалакны, уаха шаанӡа игәын­
қьуа ицоз Аалыԥсҭа, макьана зыԥсы ҭымшәакәа згәышҵа
ҵҟәашааӡа аҟәара иқәжьу аԥсыӡ дуӡӡа еиԥш, азыбжарак
џьара иаацәырҵуан, џьара архәара иаҵәахуан, аҽаџьарах,
акаршәра иахьнықәлоз аҽарҭбаауан, нас, амшын иахьналалоз, аҵыхәа анаӡараӡа нышьҭыхны иаҟьозшәа, аҟьаԥаҟьаԥҳәа амшын иӡаанакшалон.
Ҳқыҭа иалсны игоу амҩа ианыланы, архәарақәа рҿы
аҽыгә-ҽыгәҳәа илацәҟәуа, аҭаҭын денгьқәа рыла еихпапала иҭәны, сара сахьықәгылаз аҳаракырахьынтә аҳаи­
рплан аҟынтәи срыхәаԥшуазшәа амашьынақәа ахьнеиуаз збон – аҳәынҭқарра иарҭарц иргон амзаҿатәи аԥсуа
ҭаҭын хьҩежьқәа.

Иван Ҭар б а

~

~ 277

Алиас игәыԥ иаҵанакуаз зегьы уахынла-ҽынла ҳәа еилых ҟамҵакәа, аҭаҭын ҿаҳәара иаҿын амш бзиақәа иҟалаз
рхы иархәаны.
Аҭаҭын знапы алакугьы шықәснаҟьак рус нҵәаӡом,
атәы ззымдыруа, хара дгыланы данрыхәаԥшуа, иҿаҳәаны
аҳәынҭқарра иарҭар, нас, ааԥнынӡа рхы иақәиҭуп ҳәа
баша игәы иаанагоит.
Иаразнак афеида ахьаадрыхша адгьыл архиара иалагароуп – шаҟа хкы рыла иазыҟаҵатәузеи уи, ауац был­
ны-иҷыҷны иақәыԥсатәуп, ахәагьы – убас, ажәакала, уи
иаҭаху зегьы аиҭаҳәара мацарагьы ҳабанӡагои? Хара, ха­
раӡа ҳагоит.
Алиас ҭаҭын бӷьыцк ааҿыхны, ахәҵәы агәырԥынҵа
уаҩы инкылидартә ишааҟалалакь еиԥш, имашьынеи иареи ҩаԥхьа еибарххо рҿынархоит. Макьаназы, аиаша
уаҩы иҳәар ами, акгьы алымҵит уи иҭаҭын рыԥхга машьына. Ишаҟьшаҟьо, аарла зшьапы иқәгылоу, даараӡа
иуадаҩу акоуп Алиас напзлеикыз аус, аха иара иҟазшьа
изыԥсахуам, знык даламгеи, иԥсы нҭшәаанӡа даԥырҵуам,
иара иҟаиҵар – иҟаиҵеит, аԥсҭазара ианамраӡакәа изы­
ҟамҵар, агәра ганы дыҟоуп, иара иаԥшьигаз аус назыгӡо
даҽаӡәы Амзаҿа дышгыло. Хымԥада! Уеизгьы-уеизгьы
дгылоит! Знымзар зны!
Сара сахьынхо (Амзаҿа шьҭа сара сыҩны гылоуп, аԥ­
хьаҩ, умҩахыҵ, акы еиԥшымкәа суҳәоит) аладахьы анаара уналбаашәаанӡа ауп Татеи иҩны ахьгылоу – уи надаада имҩа ыркәараҵо, акаӡӷы даҿаланы ахәада аҟәаҟәахь
ахалара дшаҿыз сылаԥш дааҵашәан, уахь сынхьеирԥшит.
Уаҵәы мҽышами, ианду лахь дааит, иҽыныбжьаршәаабжьаршәны ишыҟаиҵало еиԥш.
Абар, иаарласны ҩадарак дынхалт, нас ахәы дықәланы,
алада ихы ирхеит, дынҭгыла-ааҭгыло.
Алаԥықәшәа шаасоуз еиԥш (лаԥықәшәоу, цәанырроу?),
саахьаԥшзар – абар, Амра лыҩны абарҵа дахьықәгылоу!
Арахь, сара сашҭахь, дааԥшуеит.
Сара абра сышгылоу лбоушь?

278 ~

~ Иалкаау

Сылбаӡом.
Аа? Сылбоу, слымбоу? Дабаԥшуеи?
Лхы-лҿы аҽамԥсахӡошәа збоит, закә хәыцра ҵаулахьанҭоузеишь ҩаԥхьа дызлоу? Сылбозар лнапы лҟьон, аха
мап! Ус, акгьы дазымхәыцӡо, дааԥшуазар?
Амардуан дналбаан, ашҭа дықәлан лҿаалхеит, абар,
агәашә дааҭыҵын амҩа днангылт, иааихылҵәан, сара
сгәашә даадгылт – абар, абар, абыржәы, аҷараҳәа иаар­
тны сгәараҭа дааҭалоит, аа, абыржәшьҭа илгәаӷьуеит,
абыржәшьҭа, аха... мап! Аӡәы ибаргьы, ма имбакәа ажәаб­
жьны мацара иаҳаргьы иахиҳәаауазеи – зых пату ақәыз­
ҵо, ахьӡи ахьмыӡӷи еилзырго ԥҳәызбазҭгьы зхала аҩны
иҩноу ахаҵа, иҿы, уахынла, лара лшьапала днеиуазма?
Агәашә днаҩганы дагеит иаразнак, уа иаалҿагылаз
агәаанагара. Сара ҿымҭӡо, сҭыԥ сахымшәаӡо, сгылан.
Сылбозу?
Слымбеит акәымзар, сызҿылҭыр ҟамлози! Аха иалудыраауазеи?!
Хәдаҟала днахыкәшаны, алада амшын ашҟа ддәықә­
лазшәа збеит.
Ашҭа сныҭҟьеит, ҵаҟала амҩа ааихҵәаны, ахәы сын­
хашә­кәалан слыхьӡарц ӡбны.
Ахәы дықәланы, џьара дылбаауа, дхало, џьара инавар­
ҵәиуа дцон, дцон, саргьы сҽынкыла-аанкыло слышь­
ҭаланы снеиуан.
Абар, сылзааигәахеит, зынӡа сылзааигәахаӡеит.
Сышлышьҭанеиуа лбоушь?
Изакәызаалакь ак слырдыруам.
Зынӡа амшын ахықә днеины дынхықәгылт. Дзықәгылоу
адгьыл ҳаракы ҿырффаны, ҵаҟа, амшын цәқәырԥақәа
надԥыххаала иахьцонӡа инашьҭуп.
Саалывалеит.
– Хәылбзиа, Амра, – иаалырҟьаны сцәырҵра ацәацәгьа ахамларц, лгәылҽанысҵарц, схаҭа сылбаанӡагьы
салам лысҭеит сара.
– Аа, Алоу? Бзиара збаша! – лҳәеит даахьаԥшны. Саалыдгылт.

Иван Ҭар б а

~

~ 279

– Шаҟа иԥшӡахазеи ҳқыҭа, Алоу! – Амра дааҳәны аҩа­
да сналырԥшит.
– Уамашәаҵәҟьа! – лгәаанагара смырхьшәашәарц
ажәак ала аҭак ҟасҵеит сара.
Амшын хықә аҟынтәи ҳқыҭа ҳалаԥшуа ҳҿанааҳха, –
ҽынлатәи аԥшӡара иамоу иаҷыданы, уахынла закә цәаҩа
ҿыцузеи иахалаз!
Аибашьра ашьҭахь, акранҵы, хәылбыҽхак азы, раԥ­
хьаӡа Аӷба «Аԥсны» Аҟәатәи асқьала ианаадгылаз аасгәа­
лашәеит сара убри ауха. Ҳара ҳқыҭа Амзаҿа, аӷба дуӡӡак
амшын ихгылоушәа ауп уажәы Амреи сареи амшынхықә
ҳаракыра апалуба еиԥш ҳахьықәгылоунтәи ишаабо. Ҳара
ҳаҵаҟа иадыҽҽало амшын цәқәырԥақәа аӷба аԥынҵа
акәушәа ауп инадхәашала ишцо.
Амра ауха лабада дҭыҵит ныҟәара, уаанӡа, лшьапы
ҭԥеиижьҭеи, ашкол ахь усура данцоз лаба хәыҷык, аҟаза
Амтон илзыҟаиҵаз акәымкәа, зынӡа аҽакы лыцырхы­
раашәа иналыҵарсуа дныҟәон.
Сара ааигәа саалыдгылаанӡа изакәызаалакгьы акгьы
сызгәамҭеит, ак лыдызбало саналагагьы, рацәак ҳаб­
жьамкәа, ааигәа ҳаидгыланы, аныҟәара ҳаналага ауп.
Ԥа­са аасҭа уажәы еиҳагьы иԥшӡахеит Амра лныҟәашәа.
Ад­гьыл гьежьуа ишнеиуа, лара илыхьуа лшьапы аҟәаҟәа
ианнықәлыргыло аамҭазы, ҷыдала илзааҭгылошәа ины­
қәыр­кьысны, улаԥш ақәымшәо, ирласӡаны еиҭалгоит, аха
ишԥалнаало, граны акәымкәа, лара илныҟәашьоушәа ауп
ишышьҭылхыз!
Ҳашнеиуаз, хәык азааигәара, лаба ҵәрыԥса хәыҷык
кны апульт дадгылазшәа аҟьара даҿын Татеи. Сара уи
змааназ азхәыцха соуаанӡагьы, Амра исаԥылгеит:
– Амузыка аҩра даҿызар ҟалап. Ҳаиԥырхагахарым.
Ҳара ҳахьныҟәоз ҳхыхь, иаҳхыкны, амза наҳхысын
инҭалт, зҽааиқәызкыз амшын амҩа ҿыц хнаҵазшәа араӡ­
ны шәахәақәа хәхәаӡа инхыԥсало.
Амреи сареи ҳалаԥш ҳзаҟәымго, аԥшаҳәа ҳаракы аҵх
ҭынч иалыҩны иҳаҳауа, амза араӡны мҩа ҿыц ҳаныԥшыло

280 ~

~ Иалкаау

ҳгылан – ҳаӷба абыржәымзар-абыржәы, асқьала инадҵны,
амшын инхыхәхәала аҿынанахарашәа.
– Алоу, – лҳәеит Амра, лыбжьы-ԥшқа гәыбзыӷ аҵх
ҭынч иалыҩны.
– Закәи, Амра?
– Амра бзиа дызбоит, уи лҿы аус сымоуп уҳәахьазма
џьаракыр, Алоу?
– Ааи, Амра!
– Сара акгьы зсоумҳәазеи, Алоу?
– Аамҭа мааицызт. Исҳәаргьы ибаҳауамызт, Амра.
– Нас уажәы, уи аамҭа аама, Алоу?
– Ааи, Амра!
– Алоу!
– Амра!
Амца зыхҟьаны ицоз Амра лнапқәа анааныскыла, лыб­
лақәа ҭаауа, ихаакәакәараӡа ишсыхәаԥшуаз иаахыл­ҩеит,
урҭ инрышьҭалеит сара сыблақәагьы...
Ҩаԥхьа амшын ихыз амза мҩа ҳхыԥшыло ҳгылан,
ҳаӷбагьы убри ихыланы аҿынанахарашәа аабо – убысҟан
тәыла-цыԥхьаӡа ҳныдгыло, зегьы рҟынӡа сыбжьы наӡо,
иҿысҭлар сҭахын:
– Ҳара Амзаҿатәқәоуп, Амзаҿатәқәа! Хыхь иҟоу амза
аҟынтәи акәым, ҵаҟа адгьыл аҿы иҟоу Амзаҿатәқәа! Ҳара
ҳҿоуп абри ажәҩан икыдлан есымша шәзырԥхо амра
ахьгыло, ҳашьха ду Ҟьантаз иаавҵны. Ишәаҳауоу? Ҳара
ҳҿоуп амра ахьгыло! Ҳара ҳҿы!..

САН ЛЫБЛАҚӘА
~ Ароман ~

Адунеиаҿ зегь реиҳа иԥшӡоу
ан лыблақәа роуп.
Аветик Исаакиан

1

Адәыӷба ацҳа ианнықәла аҭҳарцәҳәа ацәа саалҵны
снықәтәеит. Али-ԥси рыбжьара ауп уи шыҟалаз.
Ауха адәыӷбаҿы акыраамҭагьы сызмыцәаӡеит. Ахәыц­
рақәа аки-аки еишьҭаххы ҭыԥ рибамҭо рҿаархеит. Урҭ
схы инҭапапан, саашьҭырхит. Есс, уцаларгьы уцала!..
Сахьнарымгаз иабыкәу: схәыҷра амҩахәасҭақәа саар­
хымшәаӡакәа ақыҭа зегьы ааимыздеит, кәакькгьы бжьасмыжьит, схәыҷреи сқәыԥшреи раамҭазы акрызҵазкуаны
иҟаз хҭыскгьы саҩымшәеит, еиҭашьақәсыргылеит, акы
саргәырӷьеит, акы саргәамҵит, сылахь еиқәнаҵеит, аха
нас сацәцеит, аҽа уск сахнагеит, убас мацара сцо уажә­
раанӡа сызхысхьоу амҩа аҟынӡа саакылнагеит.
Саргьы шьҭа схәыҷӡам, ауаҩы ҳәа сыԥхьаӡоуп, амҩа
сызхысызгьы зынӡагьы имаҷӡам, арахь уаахәыцҵәҟьар,
акгьы ыҟаӡамзаап, ахәыцра сынҭанагалан, сааҭқәак рыла
иааимданы сызҭаз адәыӷбаҿы саакылсит.
Акиносахьаҿы еиԥш акәзаап ауаҩы иԥсҭазаара шыҟоу:
дыхәцәырххо, жәашықәсала аԥсҭазаареи иареи еиқәԥо,
еибарбылгьо ишнеиуа, иара имчқәа зегьы анкаԥсалак,

282 ~

~ Иалкаау

наҟ дынхаббала дцоит, нас, адгьыл аҿы зыӡбахә рҳәаша
акризыҟаҵазар, уаҩы илаԥш иҵашәаша акризныжьзар, уи
аарԥшразы акино аҿы сааҭки, сааҭки бжаки азхоит. Ауаҩы
дызхысыз иԥсҭазаара дагәылцәааны дааургылар, убри
аҟара акәзаап изынхо, егьырҭ зегьы неиҟәышәшәаны,
ҭагалантәи аҵла быӷьқәа реиԥш, наҟ инкаԥсоит.
Адәыӷбаҿы сахьышьҭаз, сара сыԥсҭазаараҿы кьыс
змамкәа инхози уи иадышәшәаны ицози макьаназы
исзеиҩымдыраауа ахәыцра сшаҿыз ацәа сынҭанагалеит.
Уи нахыс сыцәа ҭынчын. Ԥхыӡгьы сымбеит.
Адәыӷба ацҳа ианнықәла ауп санҿыха, есқьынагь са­
наауаз ишыҟалалоз еиԥш. Егры аӡымҩас иху ацҳа иан­
нықәлалак, адәыӷба абарбалқәа зынӡа аҽа бжьык аар­
хәалон – урҭ акыркырҳәа иччозшәа рыбжьы зынӡа аҽакала
сгәы иаақәыҩуан, саргьы иаразнак ацәа саалҵуан.
Сиарҭа саннықәтәа, адәыӷба ахьыҟаз ҩашьара ақәым­
кәа издырит – Егры ацҳа иқәланы инеиуан. Сара сыда,
сызҭаз акупе аҿы зегьы ыцәан.
Сҽааилаҳәаны сындәылҵит.
Аԥенџьыр садгыланы сыԥшуан. Алашьцареи алашареи анааилалоз аамҭазы акәын, ашәаԥыџьаԥи ахыб­ра­
қәеи рцәаарақәа нцәырҟьа-аацәырасуа саԥхьа ииа­ҟьа­
ны ицон, сылаԥш рыдхалар ҳәа ишәозшәа, амала, есааира алашара ашәахәақәа, зыԥшҭәы зхыӡаахьоу абырфын рахәыц цәышқәа реиԥш, алашьцара иагәылыхәхәа
рҽыкнарҳауан.
Адәыӷба ықәҳаны инеиуан, аҭарчеи назгоз аҽы еиԥш.
– Заа угылеит, аҩыза, – шьыжьбзиа ацымхәрас ҽыԥ­
ныҳәаҵас иажәақәа насгәыдиҵеит амҩаԥгаҩ дсаҩсны
дышцоз.
– Сызхара сыцәеит, – инаишьҭасҳәеит саргьы, сгәы
намӡо.
– Аҟәа ҳаназааигәахалак сара усмырҿыхозиз, – даа­
хьаԥшит цәгьара аҵаӡамкәан.
– Егьаурым, уадаҩ ыҟам, – уа иааҿахысҵәеит сара.
«Уара иуҭаху ҳәала, уажәшьҭа аҩны сыҟоушәа сыԥхьа­

Иван Ҭар б а

~

~ 283

ӡоит» – сгәы сааҭагәырӷьеит сара.
Ииашаҵәҟьаны ус егьыҟан иара. Аҟәа аҵыхәа амазар
снамҵасны искыртә сааихьан – абар, иаарласӡаны Гал
инадгылон ҳдәыӷба, уаантәи– Очамчыра, нас, – Аҟәа,
иа­ра уа иаанҵәон ҳамҩагьы.
Аха иара убри инхаз аамҭоуп зыхгара уадаҩхаз, сгәы
ҭамгыло еисуан.
Сызҭынчхомызт.
Схәыцрақәа цәаҳәак иқәҵаны исыздәықәҵомызт, ха­
рабӷьара исцәеимпуан, саргьы аӡыцәқәырԥақәа снеи­
гәыдҵа-ааигәыдҵо исылахәмаруазшәа, ишырҭаху снархәаарҳәуа срыманы иқәын. Аҟәа саназааигәахоз егьа­раа­ны
сгәы хыҭхыҭуа сҟалахьан, аха – асҵәҟьоу?
Бзанҵы!
Ҳәара аҭахума, аашьақәа зегьы еиԥшым. Ԥаса студентк
иаҳасаб ала акәын сшаауаз. Аҟәа сналаԥш-ҩалаԥшны сқы­
ҭахь ԥсшьара сцон, аҳы, нас, аҿҳәара анааилак, ҩаԥхьа –
сҵарахьы. Убас акәын акыршықәса. Уи сзышьцылаз усын.
– Уажәы?..
Зыҭра ихыԥрыз аԥсаатә еиԥш, ухы уақәиҭуп, умҩа
аартуп, уажәшьҭа уара уоуп аус злоу ҳәа соурыжьын, абар,
саауеит.
Иахьа уажәраанӡа сара сааӡаразы, аҵара сырҵаразы
аҭакԥхықәра здыз аҽашьоукызҭгьы, уажәшьҭа, аҭак­ԥхықә­
ра сара сахь ииасит.
Схәыҷреи, сыхбыџреи, сҵара ашықәсқәеи сышьҭахьҟа
инхеит, саԥхьа ишьҭан – сара сус, сзанааҭ азы кьыс змамыз аужәра ду.
«Изакә ужәра ҷыда дуӡӡозеи лымкаала абри уара уаԥ­
хьа ишьҭоу?» – иҳәозар акәхап абри ажәабжь иазыӡыр­
ҩуагьы.
Иара убри азҵаароуп, аиаша ҳҳәозар, абра уадаҩдрас
иҟалазгьы. Сара сымацара сзы акәым, сара смилаҭ зегьы
рзы.
Аԥсуаа бзанҵы ирзымдырӡоз усӡам уи. Урҭ реихеи,
раҳәызбеи, рҵәымҟеи ҩашьара рықәымкәа аус руан, ируеит иахьагьы. Дасу иԥсҭазаара ашьақәгылашьа иақәнаго

284 ~

~ Иалкаау

асахьа аҟәнылоит. Аԥсуаа рынхара, рынҵыра, рымаҭәа,
рҩыҭәа ианыԥшуеит рмилаҭ сахьаркыра, рнапҟазара.
Аԥсуаа рнапҟазара напҩыра зну абаҟақәа иахьанӡагьы
иааит.
Аха, урҭ шәышықәсала измыргылоз атәымуаа, – ам­
пыҵахалаҩцәа урҭ злаҩуа акалами, изыԥхьо ашәҟәи, аса­
хьа злаҭырхуа ақыцәи рымԥыхьашәар, рыхшыҩ, ргәеил­
гара арҿыхар, рыбла арҵарыр ҳәа ишәон, уи зҭахыз аҭын­
ха дара дабарымаз?
Аԥсҭазаара ҿыц иациит ҳмилаҭ рҿы занааҭла аса­
хьаҭыхра, уи ахы ныҵнахын – аԥсуа дгьыл инықәлеит.
Аԥ­сны аԥсабара ԥшӡеи аԥсҭазаара аганқәеи наҳәыааҳәуа, иҽырба-ҽырбо асахьаҭыхҩы иаԥхьа игылан.
Саргьы исзыԥшын уи аужәра.
Абасала,сара асахьаҭыхра академиа салган,сыԥсадгьыл
ахь саауеит.
Асахьаҭыхҩы. Алхас Анба...
Амҩа санықәлоз зымҵәыжәҩа неиҵыхны аҳауа иналалаз ашьауардын еиԥш схы сыԥхьаӡеит.
Шьауардынҵас.
Убри аҽны сгәы иаанагаҵәҟьеит: абар, акыр шықәса
аҵара сызҿыз салгеит, инаӡеит гәҭакыс исымаз ахәыцра,
ссахьаҭыхҩны адәы саақәгылт. Уи схәыҷы аахыс сгәы
хьухьууа сашьҭан, аԥсҭазаараҿы зегь реиҳа бзиа избон... Асахьаҭыхра сара ишысзанааҭу ала ашәҟәы соуит.
Егьаҩы асахьа ҭырхуеит, издыруада, ибзиаӡаны, зегьы
иреиӷьӡаны иҭырхуазаргьы, аха урҭ асахьаҭыхра занааҭс
измоу рахь иԥхьаӡам, зхала изҵаз, иара ус, бзиа избо
ҳәа ирышьҭоуп. Русумҭақәа егьа ибзиазаргьы, ацәыр­
гақәҵақәа клуб кҿахақәак рҟны уарла-шәарла, уалбагас,
асахьазы еиҿыркаауеит. Ус акәым сус шыҟоу. Сгәы иаанагон, иара асахьаҭыхра ахаҭагьы, ашәҟәы исыцу еиԥш,
сџьыба иҭоуп ҳәа.
АдәыӷбаАҟәа иазааигәахацыԥхьаӡа сара еиҳа-еиҳа сҭыԥ
сықәҟьон, сыбжьажьо агәыҩбара сыбжьагылан. Зегь шәоизо азхәыцра саналага – сгәы нҭыԥсааит. Уажәшьҭа зегьы

Иван Ҭар б а

~

~ 285

мариазшәа сгәы ишабоз зегь насымпыҵшша ицазшәа
саақәхеит. Уажәраанӡа сызҿызгьы здыруан, аамҭала акә­
заргьы нхарҭак сыман. Уажәы, ҵабыргыҵәҟьаны, зегь
рыла схы сақәиҭуп – умҩа шьҭа иаатуп рҳәан, абар, саауеит. Саауеит, аха сахьнеиуа сышԥаҟало?
Сара издыруан, асахьаҭыхратә ҟазара иазку Аԥсны
иахьазы ишмаҷҩугьы, рнапы сықәыргыланы сышныҟә­
рымгоз. Ҳәарада, хшыҩзышьҭра сызҭогьы ҟалашан...
Ажәакала, азанааҭ алхра, уажәы сышьҭахьҟа иахьынхаз
акәу, иагьуадаҩцәаӡам. Аха аԥсҭазаараҿы амҩа алхра
зынӡа аҽакӡоуп.
Аҵарахьы санцоз еиҳа сгәы еилган, саԥхьа ишьҭаз ам­
ҩа еиҳа еилыкка сықәԥшуан, уажәы, иара сызҭаз аҵа­ра
салган санаауа аасҭа. Усҟан иҳазҿлымҳаз ауаагьы маҷ­
ӡамызт.
Иара ҳахьнеизгьы хылаԥшрада ҳнырмыжьӡеит, аԥы­
шәа­рақәа анаҳҭиуаз ҷыдала уахь иҳаццаз ауаа ашә илагылан.
Аҵара ахьаҳҵозгьы зегьы еиԥшны иҳахәаԥшӡомызт,
аӡәык-ҩыџьак арҵаҩцәеи ҳара аҵара ҳацызҵоз асту­
дент­цәеи ҳаҟәныршьозшәа, егьырҭ иранамхо ҳара иҳа­
нарыжьуазшәа ҟарҵон. Уи ҳара ҳланарҟәуан, игәнаагон.
Ус ҳахьыҟаз зхараз, мзызс иаҵаз аӡәгьы агәхьаа икымыап Сара аҵара ахьысҵоз академиаҿы ауп раԥхьаӡа иахьрыдызбала, – ҳшатәарымбоз, агәырҵҟәыл ҳамамызшәа
иахьҳахәаԥшуаз, аха нас аҵыхәтәа ԥҵәеит. Уи сара сыбзоурала иҟалеит ҳәа сызҳәом, изыбзоуразаалакгьы, уи
ашәшьыра лассы ҳаҵыҵит, зынӡа ҳашхәыдамызгьы рбо
иалагеит. Аха сара гәыбӷан зысҭо зынӡа аҽа шьоукуп.
Урҭ ҳара аҵара ҳанҭарҵоз иҳәон-ичон, дара шәҟәылагьы
ажәалагьы ишырҳәоз еиԥш, жәлар рынхамҩа даара
ҳаҭахын, уи нахыс ҳагьыргәаламшәеит. Аҵара ҳзырҵози
ҳареи, ҳамацара ҳааидхалеит...
Егьырҭ ртәы уиаҟара исыздыруам, аха сара академиа
саналгоз уаҩытәыҩса дсыдымҵаалаӡеит. Ҭынха дыз­ма­
ӡамыз иеиԥш соурыжьын, абар, саауеит.
Ацәылашара иаҿын.

286 ~

~ Иалкаау

Адәыӷба Абгыӡра аԥсаҵлақәа ртоура иныбжьалеит. Сыблақәа зыдхаланы иҟаз Гәылрыԥшь асанаториа
ҟәаш­қәа наҟ иныбжьаӡт. Адәыӷба еиҳа иарццакызшәа
збеит, аԥхьахә згаз аҽыҩ, иақәтәаз арԥыс иеиԥш, абжьы ҵрыхәҵәаӡа иааҭнарҟьеит Кьалашәыр ианнадгы­
ла. Уи кьац ҟанаҵазшәа ишаагылаз еиԥшҵәҟьа – еиҭа­
дәықәлеит...
Аҩны сыбла иаахгылт, саб иашҭа – ашьацра кашьшьы, Акәасқьеи аказармеи рыбжьара араш игылоу ам­
ҵәыжәҩақәа аршәшәоит, исыԥхьоит уи убрахь.
Сан дызбахуеит уажәы, мшаҽнеиԥш саԥхьа даагылт
дразӡа. Слымҳа иҭаҩуеит уи лажәа гәыбзыӷқәа. «Уаама,
Алхас? Иахьа ашьжьымҭан ушаауаз сара издыруан, –
слымҳа дааҭахәыҭхәыҭит сан. – Адырра уара исумҭаӡеит,
аха изаҭахызиз... Уи сара издыруан. Издыруан, избан
акә­зар, мышкы умацара унсмыжьцызт, сызкәыхшоу сыҷ­
кәын, есымша уара суцын».
«Издыруеит, сан», – аҭак лысҭеит гәаныла.
«Наӡарак уҟан, уажәы ухынҳәит. Шьапымшла уааит,
нан. Ауадаҩра аӷьыра ухугеит. Уаԥхьаҟа иҵегь ауадаҩрақәа
уԥылоит, аха умшәан. Аԥсҭазаара қәԥароуп. Ацәқәырԥа
ушьҭнахыр, унапы уҟьар, уацәцоит.. Ауадаҩрақәа рҿаԥхьа
ухьамҵааит, ауадаҩрақәа»..
«Исаҳауеит, сан, исаҳауеит».
Амшын агәы казказуа сынхыԥшылеит, ацәқәырԥақәа
аҟәараҿы иӡыҭуан. Аԥсшьаҩцәа ӡсауа амшын ихын, шьоукгьы ихаха-хахаӡа ахаҳәқәа ирықәгылан. Амра рҽа­
дырбылуан.
Уажәы, лара лакәын сзызхәыцуаз, лара, Ада!.. Аԥхынтәи
аԥсшьара мшқәа рышьҭахь, ҩаԥхьа аҵарахьы санцоз
амҩаҿынӡа сааскьалгеит.
«Асалам шәҟәқәа сзыҩла, сухоумыршҭын» – лҳәеит лара
лыблақәа агәыкра рхыҳәҳәала. Иара абыржәгьы сылаԥш
иааҵашәеит уи лыблақәа, гәыӷрак сырҭоит дара...
Адәыӷба Аҟәа астанциа инадгылт. Амардуан аҿынтәи

Иван Ҭар б а

~

~ 287

амаакыра сыҽнаҭаны наҟ сынкаԥеит, азныказ саабӷаӷеит,
сынцәыҵаххырцы аҷык аасыгхеит, аха сҽааныскылеит.
Аперрон аақәдырҭәааит ауаа, снаҩсантәи акупе иҭаз
аԥҳәыс шәпа-жәпа слыцхрааны леидарақәа нал­бааз­
геит. – Ҭабуп, – лҳәеит уи лаԥхьаҟа дыԥшуа. Ашьҭахь
ҷкәынцәақәак аалыдххылан даагәыдыркылт, лчамадан­
қәагьы аашьҭырхит...
Сара исыцҭаз ԥҳәызбакгьы шьоукы ашәҭқәа налдыркын, дрыгәҭылакны акыркырҳәа еибарччо атакси
аанҿасырҭахь рхы рханы рҿынархеиҭ.
Игәыдибакылон – ихыдибакылон абрҟа еиқәшәаз ауаа.
Сара сыблақәа ҭраа урҭ сырзыԥшуеит. Анаскьагарақәеи
аиԥыларақәеи сара схаҭа бзиа избаӡомызт, аха уажәы сгәы
аасыхьит, сшаауаз ала адырра аӡәгьы ишисымҭазгьы...
Счамадан саԥхьаҟа инаршәуа, сышьи-сышьи еиқәҵо аи­
хам­ҩа инавасыршәит.

2
Ахәыцха аҩада иансыршә, уи ҭакәкәа ишнеиуаз амшын
иӡаашәалаанӡа, иаргьы, аҽеидыԥсаланы, ихагьежьуа ихыз
аҷнышқәа акы нарылҵәраан, иахьӡаны ианамҵас, ацқәа
ирыбжьашәеит – амҵәыжәҩақәа ааиҵыхны ианаҟьа,
аҳауа цәқәырԥақәа наҵасын, инхашәкәала ицеит. Уи
шьы­­цызгаз егьырҭ аҷнышқәагьы рхы рызнымкылакәа
иб­ба-ббаӡа инашьҭалт, аха башан, уи аҿаҵахәы иара ам­
гәа иҭалахьан.
Аҷнышқәа ҩаԥхьа харабӷьара рҽыԥсаҟьаны иаахалт,
акьусуҳәа рыбжьқәа неилаԥсо.
Сара,амшын зҽалахаланы инеиуаз асқьала анҵәамҭаҿы
сықәгылан. Аҟәа аҵара анысҵоз иҟасҵалоз гәхьааганы
сыҟан аҟнытә, аԥхьа абрахь саанагеит. Уи аҩыза ашьцылара аҟәаа аӡәырҩы амҽхакны иаман, иара абыржәгьы
снаԥшны избон, амшын аԥшаҳәаҿы акырџьара ауаа гылан, сара сеиԥш, ахәыцхақәа ажәҩан иалаҵо, аҷнышқәа
рыхәмарра ишахәаԥшуаз.
Аҵабыргазы, урҭ аҷнышқәа иҟарҵо ихнамхра дар-

288 ~

~ Иалкаау

бану! Ахәаша иашьҭалан аҷныш ианакуа убас анеишьа
ласуп, сара уи исгәаланаршәоит ҳара ҳқыҭаҿы раԥхьаӡа
ачакра здырҵо ахьшь иҟанаҵо. Мчыбжьык аҟара ауаҩы
инапы иаршьцыланы, ибжьаны, чашәара иҭырго ахьшь,
иаразнак агәрагара уадаҩуп. Иҟанаҵаша узымдырӡо,
ача анҩыҵԥраалак ирууаӡа иагәыдырҵоит, аха иара ача
ԥырны иахьнеиуа иазхьамԥшӡакәа, зымҩа иԥшшаӡа
аҿынанахар, уаҵәы иубара уҟоуп, амҵәыжәҩақәа иара
ишаҭаху иаҟьартә еиԥш аԥсеивгара анаиулак – ажәҩан
ҵаулара инкыдҷаблоит, аҳы, нас, аҽа хьшьык уашьҭаланы
икла, уи бжьала, ибжьала, иара ус ачакра аамҭагьы ниасны ицап.
Убри аҩыза рмыхьырц азы ачашәацәа аӡәырҩы
аидақь ацраҳәаны рнапы иахадыршәуеит, зыԥсы ҭоу,
ма ача ԥсы ахьшь иабартә иршәны аҳауа иналарҵоит,
уи инашьҭарххны амҵәыжәҩақәа еидыԥсаланы ахьшь
зку уи иагәыдиҵоит, иагәыдиҵоит ача иахыкны, хыхь
уи ахьшь ианакәзаалак зны ача акраны иҟазар, – иара
ахаҭагьы иҵегь аҩада аҽышьҭыхны, ахыкәалаа еиԥш,
аҽеидыԥсаланы ҵаҟа иҭаланы, ача атахҳәа инасны иакуеит, нас акәаԥҳәа адгьыл аҿы аҽынканаршәуеит. Иара
убасҵәҟьа ауп аҷнышгьы иуршәуа ахәыцха шакуа.
Ахәашаршәра аамҭала санаҟәыҵлак, аҷнышқәа гәыб­
зыӷуа еиҭаасхалон, саргьы урҭ дара рыԥсы ианаақә­сыр­
ԥшлак, аҳауа иналасҵоз зыхәҭаахо збарц сҽаарыхханы
саагылон. Аҷнышқәа иҟарҵац еиҭаҟарҵон – сара сзы уи
есқьынагьы ҿыцбараха акәын ишыҟаз.
Сара Аҟәа санааи адырҩаҽныҵәҟьа инықәыршәны
аҩ­ныҟа сцеит. Шаҟа еигәырӷьазеи уахь снеира, еиҳараӡак
– саҳәшьа хәыҷы. Сахьынӡаҟаз дкәаԥкәаԥуа сахьцалак
дсыцын. Санԥса лакәзар, зынӡа дықәгьежьаан сымаҵ
луан, уажәы-уажә дсыхәаччон, Аҟәа аусура салагоит ҳәа
ахьыс­ҳәаз акәу здырхуада.
Ашьац кашьшьы ашҭа сықәԥшуан, абарҵа аганахьшәа
икҿаҟаҵаз ацәарҭаӷәы сықәтәаны. Саԥхьаҟа ашәаԥыџьаԥ
сызлаԥшуаз ссиршәа иҟаз ԥшҭәы хкыла еилан...
– Абаҳча уныҵалар изеиԥшрахазгьы умбари, – ибжьы

Иван Ҭар б а

~

~ 289

аасықәиргеит саб.
Ашьшьыҳәа амардуан слалбаан ашҭа снықәгылт, аҩада
ашьхарахь аԥсҭҳәа ҟәашқәа лаҟәны ицон, ԥшацкгьы ахә­
хәаҳәа иасуан. Агәашә аҷараҳәа иаартны абаҳча сын­
ҭалеит, алқәа, амжәақәа акыр зыҽҳаразкхьаз аӡахәа кьат­
рацәқәа рхьынҳалан, акәыхь рҿыҳәҳәы.
Ус абаҳчара сыҵысны, нахьхьи, арасаҭра аҿынӡагьы
снеит. Сҩаԥан, махәык аасыртарын, расақәак ҿыхны, акакала ицәҟәныршьо, схаԥыц иныбжьакны аҷах-аҷахҳәа
иԥҽны ифо, саахынҳәит. Аҩны санааи схәы дырмазеихьан. Ԥыҭрак ашьҭахь аҭаацәа зегьы ҳаҩны аԥхьа аӡахәа
аҵаҟа ҳаикәшаны астол ҳахатәан. Саб, иаҵәца шьҭыхуа,
аныҳәара даҿын...
Дук хара имгакәа асахьаҭыхра ҵараиурҭа саҭааит.
Сара уи салганы ауп академиахь сышцазгьы. Сырҵаҩцәа
аӡәгьы дсымбеит, иара уи аҵараиурҭа хыбраҿы иҩназ
студентцәақәак рыда усҟан азы уа уаҩы дыҟамызт, аха урҭ,
дареи сареи ҳзеибадыруамызт аҟнытә, еибаҳҳәашагьы
акгьы ҳмоуит, атәымуаа ишрыхьуа еиԥш, ҳнеивысааивысит аҟароуп, уаҳа акгьы. Сара, аҵара ахьысҵоз ахыбра сгәыблра адын аҟынтә, акыраамҭа сахәаԥшуа сгылан,
нас, аҵыхәтәаны, снадҵны сҿынасхеит.
Усгьы џьаргьы сыццакуамызт, снеира ауаҩы дазыԥ­
шымызт аҟынтә, асасааирҭа «Аԥсны» саназааигәаха, уи
иаҿаҟаҵаз акаҳуажәырҭа сныҵалеит. Уи абарҵаҿы, адәа­
хьы итәаны акаҳуа ржәуан акыр хҭыс ирхаану аҟәатәи
абыргцәа. Урҭ аӡәы илаҩашьо иҟам – абра, ашацкыраз
каҳуажәра иаауа. Урҭ ифархь-фархьӡа, акрызхыҵуа ашь­
хақәа ирҿаҵәиуа инеиуа амҩахәасҭа рацәақәа реиԥш,
рхырҿқәа зегьы кыҷыра цәаҳәасҭала еихырсса икажьуп,
аҟәатәи амра ацареи акаҳуа ахылҩа-ԥсылҩа еиқәаҵәаеиқәаҵәаӡа иҟанаҵахьеит.
Иҭацәыз столк снадтәалан шьыжьхьа ҿасҵеит. Гәыԥгәыԥла сыкәша-мыкәша итәаз зегьы ацәажәара иаҿын,
ааихсыӷьбжьы рымаӡамкәа, ашьхымзаҭраҿы еиԥш. Са­ра
сааигәараҵәҟьа – сарӷьарахьи сармарахьи итәаз заҵәык

290 ~

~ Иалкаау

ирҳәоз цәгьам-бзиам исаҳауан акәымзар, егьырҭ ра­жәақәа
сара сҟны иааӡаанӡа, ауаа ршыкьбжьы иналаӡ ицон.
Сара шьыжьхьа сфонаҵы, акаҳуажәырҭа абарҵаҿы
итәаз атаҳмадцәа ахьцәажәоз аимак ҵысуан, ирызгәам­
ҭаӡакәа еиланагалон, акрызхыҵуа аҵла аԥашәқәа адгьыл ишалыҳәҳәо еиԥш, рыхәда дашқәа чны, еицраланы еибакуан, адунеи аԥсаҭыҩра ахьҭоу еиқәзырхо
ус­дук дара ирыӡбауазшәа. Аҽа шьоукых, аӡәаӡәала, ма
ҩы­џьа-ҩыџьала, хаз-хазы итәаны акаҳуа ржәуан, ак иа­
лахәӡамшәа, ицәарсысуа, ари ҳара ҳазну акәымкәа аҽа
дунеик аҟны иҟоушәа, аха дара рыгагақәа рымацара араҟа
наԥшыхәра инхазшәа.
Акаҳуажәырҭа дааҵалеит уаҩы асак, абаакы, ԥсы
зла­мыз иԥынҵа ҵәрыԥсаӡа, ибла хәыҷқәа иџьымшь
шкәакәақәа ирыҵаҩуа, ихылԥа шынаихшәара ирнааны
ихаҵаны, иаха шаанӡа арыжәтә ижәуазшәа, зшьапқәа еисииз ақабла еиԥш, дкаткато.
– 0, бзиала уаабеит, Кьаҿ! Уабаҟаз уажәраанӡа? –
рыбжьқәа ааиларыԥсеит уа итәаз рыбжеиҳараҩык уи
дшаацәырҵыз еиԥшҵәҟьа, – Кьаҿ-Қьаҿӷәыӷә!
– Иазхоуп шьҭа! – инапқәа иҟьеит уи, алыцәҳар иҟәи­
цозшәа.
– Кьаҿ!
– Ԥшьаала! Ԥшьаа-аала! – арҵаҩы ишакәым зхы
ны­ҟәызго ахәыҷқәа драбжьозшәа, имшәыц амаахырқәа
реиԥш ицәыш-цәышӡа иҟаз ибла хәыҷқәа рыҭра иааҭ­
ҵәыруама уҳәаратәы ирцәгьаны, дрықәцәҟьеит, итәаз
зегы рахь даахьаԥшны. – Ԥшьаа-аала!.. – иарӷьа напала
иуаҭәа атах аахиргеит.
Акаҳуажәырҭа иҵатәаз зегьы аччара иалагеит, Кьаҿ
убри аныҟаиҵоз иазыԥшызшәа.
Ҵабыргыҵәҟьаны, уи иуал анынаигӡа, ашырҳәа
даақәгьежьын, акаҳуаршҩы ишҟа днеихеит.
Икаҳуа зынгылаз ачанах иҳаракны икны, ауаа дрыб­
жьыс-аарыбжьысуа дшааиуаз, еиҳа изыманшәа­лашәа,
ҭыԥ ҭынчрашәа ибазар акәхап, сара сзыдтәалаз астол да-

Иван Ҭар б а

~

~ 291

адгылт.
– Иҟалома, – азин ылихуазу, иара ус, баша, иаԥуп ҳәа
мацаразы иҳәоу сзеилымкааит сара, аха иаразнак аҭак
исҭеит:
– Азамана.
Дтәеит.
Уа итәази иаарыхҭыгәлаз асаси реиԥылара иазыԥ­
ҵәаз аамҭа нҵәазшәа, уаҳа дызусҭзаалак аӡәгьы ди­ҿам­
цәажәаӡеит. Ашьшьыҳәа игәарԥханы акаҳуажәра даҿын,
аԥсҭазаараҿы иара изыԥҵәоу анасыԥ изырханы.
Акаҳуажәырҭа ашыкьыбжьы еиҭашьақәгылеит.
Сара шьыжьхьафарагьы саалгеит, исыдтәалаз иаҵә­
цагьы ааҭарцәны инықәиргылт.
Сара сцарц сҩагылеит. Исыдтәалаз ауаҩы ахьшәҭҳәа
дҩаҵ­ҟьан, сывараҿы игылаз ачамадан аашьҭԥааны иҿы­
неихеит. Иҟасҵара сзымдыруа саалакҩакит, аха сшьапқәа
сара исзымхәыцӡо срыманы идәықәлеит.
– Аҩыза, уи ачамадан сара истәуп, уҩашьеит, –
инаишь­ҭасҳәеит, аус мӷыӷкырц иаарԥшқашәа.
– Издыруеит, – даахьаҳәит уи, ибз ахы дықәцәажәо,
уаҩы иџьеишьаша акгьы ҟамлаӡазшәа.
– Иудыруазар, нас, иабоуго?
– Сара иузысымгои иахьуҭаху, – зынӡагьы иџьеим­
шьаӡеит иара.
– Иауазеи, иауазеи, счамадан ушԥаҵасҵои уара! – уа­
даҩра ыҟамшәа анызба, адәыԥсшәа касырҵәеит саргьы.
– Сара изгоит, – иҽынаҿаршәны икит уи. Егьазундазгьы исимҭеит. Дынсыдҟьаны ҩаԥхьа ддәықәлеит.
– Ашьжьымҭан шаанӡа дукыма, Кьаҿ?! – аӡә ибжьы
акаҳуажәырҭа иааҵҩит.
– Уи уара иуусым! – иҿы ааихыхны инеихеикшеит, уи
ҿызтыз. Ихәда ихаԥыцқәа рыла иааихисазшәа.
– Иабазго? – дӷьаҵәыӷьаҵәуа даасҿаԥшит ԥыҭк ҳа­
ны­наскьа. – Асасааирҭахь?..
– Мамоу.
– Нас иаба? – сажәа алгаха симҭеит уи.

292 ~

~ Иалкаау

– Сара асасааирҭахь снеиӡом... Аҽаџьара... – иаах­ҵәа­
ны исҳәара сҿамшәо саақәхеит.
– Иахьуҭаху! – дызлақәшаҳаҭу ала ихгьы ааирҵысит уи.
– Сара џьаргьы сцаӡом, амшын аԥшаҳәа аҟынӡа ауп
сахьнеиуа, – мариала ҳаилзыргаша амзыз сыԥшаашәа
сгәы иабеит.
– Азамана. Иара усгьы акәзааит, – сахьцоз аҭыԥ анеиликаа, саԥхьаҟа диасны ддәықәлеит.
Амшын ҳанынхықәгыла, счамадан ҵаҟа инаргыланы
даақәгьежьит.
– Аҳы, – иҳәеит уи иаҵанакуаз сзеилымкаауа.
– Шаҟа уҭахузеи? – сызҵаара дшақәымгәыӷӡоз иаҳа­
зар акәхап, иааџьеишьеит:
– Ишԥа-аа? – сызҵаара инашьҭаирххит: – Сара сҳәа­
ҩу џьушьома? Иҩашьаӡом уара устудентуп.
Аҭак аҳәаха самраӡакәа, ашәак аццәырганы ажәақәа
иалаз еилгаӡамкәа ицәыҵаҳәо ашацаҳәа иҿынеихеит
игәы нымхаӡакәа, уимоу, даараӡа дзыргәырӷьаша уск
дақә­­шәазшәа.
– Иҭабуп, – инаишьҭаҿысҭит уи акыр дшынаскьахьазгьы.
Даахьаԥшын инапы иҟьеит, бзиала ҳәа аанарго.
«Зус бзиа избо ауаҩы» – сгәы сааҭацәажәеит сара. Сгәы
иаанагоит сацәымҩашьеит ҳәа. Сиздыруам, дсыздыруам.
Дадызцалазеи уҳәарауазеи, счамадан даҵалан сааскьаго?
«Абзиа ҟаҵаны аӡы иаҭ» ҳәа иҟоу уаҩымкәа дыҟам.
Анс акәу, арс акәу, сҵара салган Аҟәа сахьааиз раԥхьаӡа
исԥылази хшыҩзышьҭра хәыҷык сзызузи убри аӡә за­
ҵәык иоуп.
Амшын аԥшаҳәаҿынӡа сааскьаган сынижьын, абра
аҷнышқәа рыхәмарра сахәаԥшуа сгылоуп.
Акаҳуажәырҭаҿы шьыжьхьа анысфоз исцәынхаз ачаса хәыҷы иаазгаз анынҵәагьы, аҷнышқәа ӷьаҵәыӷьаҵәуа
акыраамҭа исхагьежьуан, аха уаҳа акгьы рмоузшәа анырба, ргәыԥ еилытто, харабӷьара рҿынархеит.
Аҟәатәи ашьыжь. Иаха шаанӡа зҽеиқәԥсаны ицәаз

Иван Ҭар б а

~

~ 293

амшын, ацәа иалҵны инаҳәы-ааҳәуан, ацәқәырԥақәа
ҩа­­ҵыззаны аҟәара рҽынахьшь-аахьшьуа. Амшын аҳауа
ина­рҵауланы инылбааданы, нас арԥҳақәа арыцқьозшәа,
инароуны иқәыԥсычҳауан, ацәа хьанҭа ахцо.
Ашьхақәа рызқәа цырцыруа, рыхқәа хырҳәҳәаны амшын ихыԥшылозшәа игылан. Ахҭарԥа аххьақәа реиԥш
амрашәахәақәа хьыҵәцараха урҭ рызқәа иқәыԥсан. Ам­­
шын ахаҭа, аӡыжь зыҽҭазыжьыз акамбашь еиԥш, аз­
қәа ҟьаҟьара зегьы амра ацԥхьқәа ирзырханы ишь­ҭан.
Шьыжьымҭантәи аԥшалас шьқьыруа иахьхыз ацә­қәыр­
ԥақәа иарҵысуази амра ашәахәақәеи анааилалалак – ахьы
ԥсыӡқәа ауразоуроу ихыԥсалазшәа, еихыԥа-еиҵыԥон.
Асқьала аҟынтәи Аҟәа санынагәыдыԥшыла, зегь раԥ­
хьаӡа асасааирҭа «Аԥсны» сыбла иаахгылеит. Уи ахыб­
рагьы шьыжьымҭантәи амрашәахәақәа ахьыршо, иҽыр­
ба-ҽырбо игылан.
Счамадан аашьҭыхны ақалақь сналалт.
Суак аус ахьиуаз – асахьақәа рцәыргақәҵақәа ахьеи­
ҿыр­каауа аҩны снадгылт.
Аҩны ашә аркын. Ацәыргақәҵа иахылаԥшуаз аҟарул
уа, ааигәаӡа, уахьынаваҵәиуаз дыҩнан. Дсыԥшаарц сыӡ­
беит – аамҭала џьара хыҵакырҭак аԥшаараҿы дсыцхраарц. Сахьнаваҵәиз иаргьы даасҿаҳаит.
– Алхас! – сидырит уи, игәиҽанӡамкәа сахьаацәырҵыз
џьашьаны.
– Франкьыл! – сгәырӷьара сзымҵәахит саргьы.
Саԥхьа дгылан Франкьыл Лазба.
Аԥсшәа ааибаҳҳәеит.
Аҵара салган сшааз анизеиҭасҳәа, деигәырӷьеит. Деи­­
гәырӷьеит, аха аргамаду избеит, сара сеиԥш, иаргьы дшар­
хәыцыз. Шаҟа шықәса ҵуазеи уи ацәыргақәҵа ҟарулс
дамоуижьҭеи, асахьаҭыхҩцәа зегьы аӡәаӡәала идыруеит,
– ирыгугьы, ирыбзоугьы. Иахьагьы-уахагьы урҭ рыԥ­
сҭазаара далаԥшуеит.
– Азныказы даара иуцәуадаҩхоит, – сыблақәа ирыхгылаз аԥарда ааиртырц иҽыназикит уи, днахыкәшааахыкәшо акәымкәа, раԥхьаӡатәи иажәақәа рыла. – Даа­­

~ Иалкаау

294 ~

раӡа, – дагьаақәыԥсычҳаит Франкьыл. – Акырынтә укы­
д­­ҟьараны уҟоуп, узацәцар – афырхаҵа, узацәымцар...
ушь­ҭызхуа ацәқәырԥа уҽоуҭар акәхоит. Уара узанааҭ
змоу ишрыхьуа еиԥш... Сара сҟарулуп, аха сыблақәагьы
ԥыҭ­чыҭқәак рбоит...
Сара ҿымҭуа сгылан.
Франкьыл уи ангәеиҭа, иаразнакҵәҟьа сгәы камҳарц,
иаахьеиршшарц иӡбеит:
– Ус сҳәеит ҳәа, «Ишыдыдуа еиԥш қәа ауам». Уи раԥ­
хьатәи аамҭазы ауп, нас?.. Нас, зегьы ишрыхьуа еиԥш,
уаргьы ганкы уаанахәоит. Ицәгьа-ибзиа акәым аус злоу,
дасу ишилшо еиԥш аԥсҭазаара иҽанираалоит. Ауаҩы
ихы дзахыԥом. Аха уажәы уи акәым иҳәатәу. Сахьухәаша
акрыҟоума?
– Џьара сахьаангылаша ҭыԥк... – саалакҩакит сара.
– Ҳәара аҭахума? Еилыскаауеит, – дсыцхрааит уи. –
Зегь раԥхьаӡагьы иӡбтәу усуп.
Ацәыргақәҵа аҩнаҿы уада хәыҷык аҿаҟаҵаны ишыҟаз
здыруан, уи аҩналарҭа ҷыдагьы амашәа иҟан – убри аас­
гәаласыршәеит. Уа уахык-ҩаха раҟарагьы сыԥхьахьан.
– Аҩныҟа уаала ҳәа уасҳәон Алхас, аха уаҟа шаҟа ҳаҭ­
шәоу удыруеит... Убри аҟнытә, аамҭала абни ауада хәыҷ
аҿы уԥхьала, – ацәыргақәҵа аҩны ашҟа инапы наирххеит уи. – Амала, аӡәгьы изымдыруа...
– Уи аҩыза абзиара сзууазар... – иаразнак сақәшаҳаҭ­
хеит сара.
Ауха, аҵх акыр ицахьаны еиԥш, уи ауада ашә аартны
сныҩналт.
Сҽааикәаԥсаны ажәытә диван саннықәиа, ацәа сынҭа­
ҳәахаа саманы ицеит.

3
– Уара угәы ишԥаанагоз, џьым? Уаԥхьа акәтаӷь былгьо
адәы иқәланы аҿынанахап ҳәа уҟазма? – ибла ашәахәақәа
сҿарҷҷо даасыхәаԥшит акыр зҽызроуз ҳаицәажәара еи-

Иван Ҭар б а

~

~ 295

хызшьалоз ажәақәа аасҿаргыланы Ԥарна Заганиа.
Уи зықәрахь инеихьаз, аԥышәа змаз, аԥсҭазаара акыр
иаҟьахьаз сахьаҭыхҩын. Ус акәын сара иӡбахә шсаҳахьаз.
Аҿаргьы дрызҿлымҳауп, идиԥхьалоит, дрыцхраауеит
ҳәагьы рҳәалон. Саргьы акыр снашәа-аашәеит, анс сҳәеит,
арс сҳәеит, аха сзықәгәыӷуаз еиԥш хкыдкыларҭа ансмоу,
игәеиҭазар акәхап, ҭынха дук иеиԥш даасызкашәеит.
Уажәы иаргьы саргьы Гәымсҭа аӡымҩас ахықәан ҳтәаны
аицәажәара иналагаз, абар, амра ажәҩан иахьҵәырны, амшын хыла инӡааҵәрыла ицарц аҿынанахеит, арахь, ҳара
макьанагьы акәаԥ ҳзыргылом, убри аҟара ҳтәанхалеит.
Сара Аҟәа рацәакгьы снымхаӡеит, инықәыршәны Ам­
заҿаҟа сцеит, аха иаарласӡаны уашьҭахьтәи сгьежьыр
акәхеит. Уи, иара амзыз аман.
Аҟәа сахьнеилакгьы зегьы ибзианы срыдыркылеит,
исхаҵгылеит, аԥсшәа сарҳәеит, аҵара салган сахьааз –
амилаҭ интеллигенциа аҽаӡәгьы дышрыцлаз, дара рҳәа­­
шьала, гәахәарыла иазгәарҭеит, аха иаахҵәаны сахьа­
ҭыхыҩҵас наҟ-наҟтәи сыԥсҭазаара шыҟало атәы зҵаа­
раны ианықәсыргыла, дызусҭзаалак аӡәгьы абас-абас ауп
ҳәа аҭак изыҟамҵеит. Ирҳәон ус баша, азеиԥш ажәақәа,
аҭакар мшқәа раан амра шыра уҵахаҵәҟьар, ӡыхьк узыр­
жәуа гәыӷракгьы ргәылаӡамкәан.
Асахьаҭыхҩцәа реидгылаҿы, сыхьӡи сыжәлеи шәҟәык
иҭарҩит, ҿыц ииз асаби адунеи дшықәнагало аназгәарҭо
еиԥш. Исабжьыргеит аус зуларц, схы самеигӡакәан, нас
санаԥсахалак, ҳәара аҭахума, наҟ-наҟтәи сусумҭақәа ры­ла,
асахьаҭыхҩцәа реидгылахь срыдыркыларгьы шалшо...
Аха уаанӡа?
Аус абазуеи, ишԥазуеи?
Сара сзы еиԥш, дара рзгьы уи шызҵаараз инхеит.
Иахьаасықәшәо, иаасымԥыхьашәо ҟасҵаларц, акгьы
ҟәнымшьаӡакәан.
Ианамуӡах ус акәзааит, аха исызҭода иара убри иҟасҵо,
насгьы сара исҭаху, сцәанырра иалҵыз, убри иарҵысыз
асахьа акәу, мамзар, изабалак иаарҭаху, дара исыдырҵо

296 ~

~ Иалкаау

акәу иҟасҵо? Ус мацара анакәха, иабаҟоу арҿиара ҳәа
изышьҭоу? Уи ала сызкылсуама асахьаҭыхҩы имҩа
иашаҵәҟьахь?
Уи аӡбара сара сымацара исзынхозшәа збеит.
Сызнылаз амҩақәа зегьы асахьаҭыхыҩцәа рҟазарҭаҿы
скылыргеит. Уи ахыбра сыҩналт, аха иара аҟазарҭа
аԥсҭазаарахь аҩналара ус имариамхеит.
– Ушааиз еиԥш, иаразнак аусутәқәа уаҳҭарц уҭаххеит,
– иааџьаршьеит уа сахьнеиз. – Уара уакәым, ҳауп зҳәо
асахьаҭыхҩцәа идҳарҟаҵара ҳамам. Уццакцәеит. Уаадгылала, акыр ҟалар аабап...
Ҽнак, убра сышгылаз ауп Ԥарна Заганиа сшибазгьы.
– Акәтаӷь шымбылгьо шьҭа саргьы избоит, аха иҟа­
ҵатәузеи? – сазааиуа салагеит саргьы.
– Амаҷ ала уалагароуп, – игәы аарҭынчны, ԥшьаала,
иб­жьы ларҟәны инапаҿы иааигаз аӡә иеиԥш сыԥхьаӡаны
ацәажәара далагеит, ҳааигәара аӡә дкылатәаны ҳара иаҳ­
ҳәоз дазыӡырҩуазар ҳәа дацәшәозшәа днаԥшы-ааԥшуа.
– Наҟ-наҟ зегь ҟалоит, раԥхьаӡа ауп акәымзар. Саргьы
убас ауп сшалага. Акгьы ҵкьыҵкьамшьаӡакәан, акгьы
ҟәнымшьаӡакәан, иаасымԥыхьашәоз зегьы ҟасҵо сҿаас­
хан, абар, иубоит сахьынӡакылсыз – сынхара ыҟоуп,
сын­ҵыра, зҳәаз еиԥш, сыҩныҟа аӡә даамҩахыҵыргьы,
сыԥ­хашьартә сыҟам, зынчара ашыла ҳәа сҳәо агәылацәа
срылам. Сыҩны еихаӷәӷәа-еиҵаӷәӷәа игылоуп, схәыш­
ҭаараҿгьы амца хәажжаӡа еиқәуп.
«Нхарала уӷәӷәаӡа адгьыл уқәгылоуп, аха уара узҿу
аус аҟныҵәҟьа ушԥагылоу? Асахьаҭыхраҿы иузыргылама ухатә нхара?» – абри еиԥш азҵаара ҩаҵҟьан сҟарҟы
иахьаакылагылаз иаанхеит, аха уи схы-сҿы ианылазар
акәхап...
– Асахьаҭыхраҿгьы сдацқәа ӷәӷәаны иоусыжьит, –
сара сызҵаара аҭак иара ихала аҟаҵара далагеит. Сара
иаасыӷраскыз азҵаара аахтны акырынтә аӡәырҩы
рҟынтә иаҳахьазар акәхарын, уи сшазхәыцыз ҩашьарада
идырт. – Аԥсаҭа уаҩы иҳәозар, ссахьаҭыхра ауп сынхара-

Иван Ҭар б а

~

~ 297

сынҵыра зегьы уасхыр ӷәӷәас иаҵоу, – иажәа анагӡара
даҿын уи. – Уи акәымзар – адәышкәаӷьаз саақәхон. Уи
ауп сара сыжәхьа!
Уи ажәа, аҳәызба ҵар еиԥш, сгәы инаст. Иаас­цәым­
ӷхеит.
«Ҳәара аҭахума, ауаҩы изанааҭ дныҟәнагозар ауп, аха
бзиа иибо аус, ажәхьа еиԥш, дахәаԥшуа далагар, аҵкьыс
еицәоу иҟоузеи! Хшыҩла амцхәрас мгәала ахәыцра ауп
уи иаанаго», – иаашьақәсыргылт сара гәаныла, аха џьеи
исҳәарын.
Ԥарна ииҳәашаз заа иӡбаны, ажәак џьара ицәыб­
жьымшәартә иҵаны имазшәа акәын дышнеиуаз. Раԥ­
хьа ииҳәаз иақәнагоз иашьҭеиҳәоз – амахә ҭыԥқәа зну
алартҟа еиԥш, илгәыгә-мылгәыгәны акәымкәан, еиҟа­ра­
ны, ииашаны, ишшәырӡа акәын уи иажәақәа еидызкылоз
арахәыц ишахаԥсоз.
– Сара сдацқәа ажәлар рҿы иҳауп, асахьаҭыхҩы ажәлар
дыртәызароуп, ажәала акәым, уи зегьы ирылшоит, иус
ала, иԥсҭазаара зегьы ала, – ахьӡ ду аҳаракырахь дахьхалоз схьаирԥшырц иҭаххеит уи. – Акырџьара уахьнеиуа
сара сусумҭақәа уԥылоит – ачаи плантациа еиужьқәа
ина­дыркны, арахәҭрақәа рҟынӡа. Ажәлари сареи, адгьыли аҵла аԥашәқәеи реиԥш ҳаимадоуп, иара убри ауп
иӷәӷәаны сызкугьы, – сара саԥхьа иара инапала ихатә
баҟа иргылозшәа акәын уи ацәажәара дшаҿыз.
Сара сааихашҭӡеит. Сызҭашәаз ауадаҩра салызгашаз
ак сабжьигозар ҳәа сшизыԥшыз акәымкәа, иара итәы даланагалан, зыҽхьынҳәала зцәыӡыз аҽуаҩ иеиԥш, гәҩара
имаӡамкәа, игәы каршәны, агәдыҳәа имҩа дықәланы
днеиуан.
– Сара? – сгәысҽанӡамкәа, иара ахала иаасыҿшәеит
сгәы иҵхоз.
– Аиеи, уара... – сара сахь даақәҵәиааны аиасра
ицәуадаҩхеит. – Уара, ҳәара аҭахума, аԥсҭазаара уажәы
ауп ашьапы анукуа... Аԥсҭазаара иашаҵәҟьа уаналаго,
– дынхагьежь-аахагьежьуа даақәхеит, кәҷышь зқәымыз

298 ~

~ Иалкаау

аш­ҭа ҭацә инахыԥыр-аахыԥыруа ихаз акәтрыхьшь еиԥш.
– Аха ацхыраара уҭахуп... ҳәарада.
– Исызҭода иара убри ацхыраара? – сгәы аакыддыр­
гылаӡеит акгьы зымҳәаӡоз, зыҩнуҵҟа ҭыкка, рхаҭақәа
иуака-уакаӡа ирчны иҟаз аҳаҭақәа реиԥш, уажәы-уажәы
сыбла иаахгылоз, азеиԥш ажәақәа.
– Ара ҳаҟами, – длакҩакуа, дҳәарԥсаруа даақәхеит уи.
– Аӡәи-аӡәи ҳмеицхыраар?.. Аҵла адацқәа рыла игылоуп, ауаҩы – ауаҩ ила. Нас ишԥа?..
– Иҭабуп, – сҳәеит саргьы еилгаӡамкәан, азеиԥш ажәа­
қәа сызларышьцылаз ала.
– Аусутәқәа сара иузысыԥшаауеит... Ҳаицхыраалап...
Аӡәи-аӡәи... акәымзар, дызусҭда уара, ҿыц акәтаӷь
игәылшәаз, аусутә узҭо... уназыԥхьо? Уи аҩыза аамҭагьы
ҟа­лашт – уанеимаркуа, аха уи – наҟ-наҟ, зны...
– Иҭабуп, – сҳәеит еиҭа, еиҳа агәра гашәа, гәыӷрак
ахы снықәԥшшәа сааҟалан.
– Убас! – дынхьынаан ҳазхықәтәалаз аӡыжьра хы­ла
дынӡааҵәрыла дцеит, сус абжеиҳара иӡбызшәа. – Уҭал,
уҭал! – Сызҿиҭит ахьанҭара зегьы ихицазшәа данаа­
цәыҵҵәры, дласкәантраӡа дӡысо. – Амра аҭашәамҭазы
аҽыкәабара бзиоуп!
Иажәа ааҩбамтәкәа, иара иеиԥш, саргьы сыӡсо аӡы
сынхылт.
Гәымсҭа аӡымҩас аԥшаҳәахьы Ԥарна аханатәгьы ҽы­
кәабараҳәа ауп сшааигаз, ҳаҽҳрыхьын, ҳаидтәаланы
ҳшеицәажәоз акыр аамҭа ҳган, уажәы ҳазлацәажәоз аус
ахы ишакәхалак џьара еиқәаҳҳәалазшәа анааба, уи еиҭа
ӡҭаларала ихҳаркәшарц ҳаӡбеит.
Ԥарна ашьха ӡымҩас аҿы аҽыкәабара бзиа ишибоз
ансеиҳәа, сгәы иаахәеит. Уи аҿы ҳгәаԥхарақәа еиқәшәеит.
Сара амшын аҿгьы аҽыкәабара мап ацәыскӡом, аха алаԥ­
шра сырҭозар, аӡымҩас алысхуеит.
Уи сара еиҳа исзааигәоуп, еиҳа исгәакьоуп. Схәы­
ҷаахыс...
Сара сқыҭа Амзаҿа иалсны ицоит злеишәа бааԥсу, уна-

Иван Ҭар б а

~

~ 299

пы нӡааукылар иаахнаҵәарашәа ихьшәашәоу, аԥсыӡкҩы
акаҭа еиужьны иандәықәиҵо еиԥш, ацәқәырԥақәа азқәа
иқәырсны ацԥхьқәа ргыланы изыршәуа ашьхаӡымҩас
Аалыԥсҭа. Уи аӡымҩас, аҽура еиԥш, убри аҟара ихагоуп, иахьахәҭам уҭалар, шәыԥсык ухазаргьы, уҟәыбаса
уагоит. Ана-ара ахаҳә дуқәа хаккала-хаккала иахьҭажьу
ацәқәырԥақәа ргәыдҽҽаланы ианцо, угәы иаанагап,
ашь­­харахь ашәарыцацәа ирхәыз амшәқәа рыԥсы еиқә­
дырхарц рыҽхырҩрны инеиуашәа, абық-сықҳәа инеи­
лаҳауеит, рыцԥхьқәа азныктәи анаԥшрала араӡын ԥа­ра­
қәа реиԥш иԥсаҟьаны аҳауа иналаԥсо. Акаршәрақәа рахь
ианылбаалак ауп уи карахан, аҽырҭынчны, иқәышьшьы
аҿанынанахо. Абри еиԥш иҟоу аӡымҩас аҿы ауп сара
раԥхьаӡа аӡсара ахьысҵаз. Ақыҭа хәыҷқәа ҳаихьибарԥшны
аӡымҩас ахьҭынчыз, акҿахарсҭақәа ахьамаз ҽыкәабара
ҳцалон, нас ианҳазҳа, аӡсара бзианы ианаҳҵа, ахаҳәқәа
ахьамамыз, аха иара аӡы ӷьны иахьцоз аҭыԥқәа рҿы ацә­
қәырԥақәа еимгәырҽҽо нырцәҟа ҳаруан, уахьынтәи –
аарцәҟа ҳаауан.
Амра ахцәыҟаԥшьқәа амшын инаҵаӡ ианца аамҭазы
Ԥарна имашьына лас ҳақәтәаны Аҟәаҟа ҳҿынаҳхеит.
Гәымсҭа ацҳа ҳааҵысны ҳахьыҩхалаз амҩаду ҳнангылеит,
иара убасҵәҟьа, убри аҭыԥ иахчынгылаз аҳаракыра аҟнытә
аӡәы аԥырӷқәа ҟьаны ҳара ҳазнылаз амҩа ианиԥсалазшәа,
ижжа-жжаӡа наҟ-ааҟ еиҿагыланы еицырхәхәа ицоз
ашьаҟақәа алашарақәа аархьынҳалеит.
Амашьына, ҳмырҵысӡакәа, ҳазныз амҩа, ахәша ықә­
шьызшәа, иқәҵәырны инеиуан. Ԥарна, амҩа наҟ-ааҟ иҭа­
лаҳаны измаз аԥсаҵлақәа реилачыра даныбжьала, арадио аиҭан, ашәа ааҭнарҟьеит. Ачара ашәа. Ԥарна, нырцә
итәаз иаарымидошәа, еиҳа-еиҳа ибжьы ацҵо ашәаҳәара
далагеит.
Аԥсуа чара ашәа уаназыӡырҩуа, уара зынӡа угәы
ала­­ҟаӡамкәа, атса хьанҭа уӷражьушәа уҟазаргьы, иаау­
ҵасуеит, ушьҭнахуеит, иахьаҭахугьы уагоит. Убас сыхьит
саргьы. Сара сыҟаӡамкәа, сқыҭа гәакьа Амзаҿа чарак иа­

300 ~

~ Иалкаау

шыкьымҭазшәа акәын уи ашәа сара ишсаҳауаз.
– Амашьына аҩны инаргыланы, нас Аҟәа ашьхарахь
ҳхалап... Ҳнеидтәалап, – иҳәеит Ԥарна, иара итәала, иа­
наам­ҭазҵәҟьа иақәыршәаны.
– Иабаҭаху, – хәыда-ԥсада, иуалбагаз ажәа ҭыԥшшак
ала аҭак ҟасҵеит, исзышьҭымхуаз еидара хьанҭак саҵам­
лакәа.
Ԥарна снымҩахыганы инхара кәакькгьы аанмыжькәан
зегьы сирбеит. Уи ажәала заа дыҽхәеит ҳәа сара исызҳәом.
Ииҳәаз аҵкьыс сара сыблала избаз еиҳан. Зегь рыла
деиқәшәоуп. Иҟазарҭа? Иара иеиԥш егьаҩы ирызхап!
Ҳахьынҭыҵыз амҩаҿы «атакси» ҳақәшәан, ҳанҭатәан
ашьхарахь ҳхалт.
Ҳаҵаҟа ишьҭан уахынлатәи Аҟәа – аҭаацәа ду
рхәыш­ҭаара ду еиԥш ихәыжжаӡа... Иаркыз алашарақәа,
ахәышҭаара анаахәыҵрышьшьаа иаацәырҵыз ахәыш­
ԥырӷқәа реиԥш, ишапшапуа ақалақь иагәылаԥсан. Акәац
аҵәы инахаҵаны, ирҵәи-аарҵәиуа инахоукыр, иаразнак
иӡны иаахугарашәа акәын ишыҟаз.
Акәац аҵәы иахаҵаны иахьырӡуазҵәҟьа, ашьха
акьыцә­­кьыцәраҿ иқәгылоу аресторан «Амза» ҳанныҵа­
ла­ҵә­ҟьа, уахь сназԥхьаз ауаҩы ихьӡ ҳәаны, уа аус зуа
зе­гьы деимакуа имҩахыгара иалагеит. Иара уи зын­
ӡа­гьы иџьамшьаӡакәан, иҽаԥсатәны дышнеиуаз иаҳа
иахьигәаԥхоз столк днахатәеит. Саргьы иара инаишь­
ҭар­х­хны сҭыԥ ааныскылт. Уи астол амаҵ азызуаз аԥ­
ҳәызба ԥшӡа лҽырхианы дгылахьан. Уи Ԥарна иҟаз­шьа­
қәа лдыруазар акәхарын, иара ииҳәоз дазыԥшын. Ҵа­
быргны, иара ацәажәара иҽаламгалацәакәа ииҭахқәаз
аттаҳәа аиқәыԥхьаӡара даҿын, лара аффаҳәа ақьаад
ианылҵон дааиԥымҟьаӡакәан. «Иҟоуп», «иҟам» ҳәа ажәак
аалҿымшәеит, иааиҳәоз зегьы рзы дшақәшаҳаҭыз ала
лхы рҵысуа илыҩуан, иара дшаалгаз еиԥшҵәҟьа даақә­
гьежьаан дцеит. Иара уи акәхеит, иҿеиҵаз афатәқәеи
арыжәтәқәеи рӷьырак иаразнак ҳастол иаақәлеит, хәыҷык
аӡара зҭахызгьы афатәҟаҵарҭаҿы иҿалҵеит.
Уаххьа ашьҭахь ақалақь ахь ҳанылбаа, ҳгәалаҟара

Иван Ҭар б а

~

~ 301

шьҭы­­ҵ­ны акыраамҭа амшын аԥшаҳәаҿы ҳныҟәон.
Ауха иара убас ҳагьааиԥырҵит: «Уара иудыруагь уара
иумаз, сара издыруагь – сара» ҳәа шырҳәо еиԥш.
Ԥарна зегь раԥхьаӡагьы бзиарас идызбалаз, иаразнак
аусура салаигалт. Адырҩаҽны Аҟәа ақалақь амраҭашәара
аганахьала уахьаалало ҭыԥ кҿахак аихаҷамаҷаақәа ахьы­
рацәаз аҳаблаҿы иаацәырҵуаз ауаа иахьырбарҭаз абарҭ
реиԥш ажәақәа зныз алозунг кнаҳан:
«Зегьы, аӡәк иеиԥш, аихаԥҽыхақәа реизгара ҳҽала­
ҳархәып!»
Уи – сара исҩымҭан.
Зегь иара ишсеиҳәаз еиԥш иҟалеит. Иаарласӡаны хәда­
цәаҟынӡа аусутәқәа снарылагылт – иҟаҵала шаҟа узы­
ҟаҵо, узахьӡозар, иулшозар...
Абар, уажәы? Ԥарнагьы саргьы тәамҩахә ҳамаӡамкәа
совнхарак архиара ҳаҿын. Уи ачаи аазрыхуаз совнхаран.
Ус анакәха, иара уи ахаҿы иақәнаго сахьала ирхиатәын.
Асовнхара аиҳабыра даарацәажәан, аусутәқәа зегьы
рзы аиқәышаҳаҭга сара исыдҟарҵалеит. Азныказы уи са­
ра иагьџьасшьеит, сагьааҿаԥеит:
– Уи ҟалашьа амам.
– Мап, мап, уара ухьӡала иҟаҳҵароуп, – даасҿагылт
Ԥарна. – Ус аҭахуп.
– Аӡәы иаҳаргьы ԥхашьароуп. Уара абра ушыҟоу, сара
аиқәышаҳаҭга сыдҟаҵало, сыхьӡ ыҟам, сыԥша ыҟам, –
гәыкала исҭахыҵәҟьамызт сара.
– Ус аҭахуп. Аҭакԥхықәра уҽауршьцылар иаамҭоуп. Уи
уеиҿнакаауеит. Наҟ-наҟ азы уарӷәӷәоит, уарӷьацоит, ухьӡ
шьҭнахуеит.
– Иҭабуп, – снақәшаҳаҭхеит саргьы, ус аҭахуп ҳәа
ԥхьаӡаны.
«Ауаҩы ибла ахкышьа уҽаршьцылала, – уажәы-уажәы
слымҳа иааҭаҩуан Ԥарна иажәақәа. – Дасу дзеиԥшроу
гәаҭаны, заа деилкааны, игьама уҽанрааланы... Ауаҩы
игәы иамыхәо ҟоуҵар уиҭаххома?..» – Абри аҵыхәтәантәи
азҵаараҿы еизон Ԥарна исабжьигоз ахшыҩрҵарақәа

302 ~

~ Иалкаау

рыҳаракыра.
Асовнхара адиректор Ҟансоу Ҳалбад, иҟазшьа, игьама, уи игәыаԥхози ицәымӷзи Ԥарна заманала идыруан, уи ҳара ҳус армарион, заа иазгәаҭаны иҳамаз акәал
ҳаахымшәаӡакәа ҳақәланы ҳцон. Напхгаҩык иаҳа­саба­
ла, асовнхара адиректор ӷәӷәала ишьапы адгьыл иқәир­
гылахьан, дуаҩ наган, ихьӡ Аԥсны анҭыҵгьы инаҩхьан.
Ахҭыгареи аҽӡыргареи ракәхарын ҳара ҳнап ианыз аусгьы зызкыз.
Раԥхьаӡа иргыланы акультуратә хан архиара ауп ҳара
ҳазлагаз. Аҩнуҵҟа усгьы иҟаҵан, аҭӡамцқәа жәҩан­ԥш­
ҭәыла ишәын, азал иҩнаҭәаз амшын цәқәырԥа ихыланы
ицозшәа днарбо – иаарыкәыршаны иахьыԥшлакгьы. Анаара патреҭқәак кнаҳан, аиҳабыра рпатреҭқәа. Имыцхәыз
акгьы улаԥш иҵашәомызт ахан аҩнуҵҟа.
Аус ахьыҟаз адәахьы акәын, ахан уахьадԥшылоз. Уи
иаадгылоз ибар акәын хадара змаз, абраҟатәи аԥсҭазаара
гәыцәс иамоу, агәы ахьеисуа, уи ашьа зырныҟәо. Убри
акәын иара ҳара ҳаԥхьагьы уснагӡатә хадас ишьҭазгьы.
Ҳара ҳус анапаркра акыр шыбжьаз, снаиртәан ана­
пынҵа ҳазҭаз ауаҩы ихы-иҵыхәа еилырганы исзеи­ҭеи­
ҳәеит, уи дызхагылаз асовнхара аҿиара амҩа сны­қәир­
ԥшит, аха зегьы-зегьы зызкыз, днавала-аавало акәым­
кәа, исирдырт адиректор игьамеи иҟазшьеи. Уи ҷыдала
дазааҭгыланы сара изсеиҳәаз еилкаан, уажәазы иааҟаҳҵо
зегьы асовнхара адиректор игәы иахәо, уи игьама иац­
ныҟәызго акәын.
Асовнхара агәашә уахьааҭалоз наҟ-ааҟ бетонла ашьа­
ҟақәа зҵагылны аихда икнаҳаз ианын «аԥшәма» игәыҭ­
баареи исасдкылара бзиеи аазырԥшуа ажәақәа: «Бзиала
шәаабеит». Ҽынла уи ибзиаӡаны уаԥхьартә иҩын, уахынла анбанқәа цәымзаркырала ишеишеиуа иҭыҷҷаауан.
Агәашә уанынҭалалак, амшын ԥшаҳәа аҟынтәи зҿыназхо
асқьала еиԥш, наҟ-ааҟ ачаи плантациа еиужь иаҵәара
ҳаракырақәа ааҩшаны инеиуаз амҩа, иаразнак нхара дук
ашҭа ушҭалаз ҩашьарада иунардыруан. Иара амҩа ары­

Иван Ҭар б а

~

~ 303

ӷьарахьгьы арымарахьгьы, амашьына уақәтәаны уцозаргьы аԥхьара уахьӡартә, аҩырақәа иалагылаз иаадырԥшуан
асовнхара зҿу, абри ашықәсқәа рыла иалшараны иҟоу.
Урҭ аҩырақәа арыӷьарахь ала амҩа ахықәан ихықә­
гылоу аԥхьара уаналагалак, арымарахь ала аҽа ҩырак
иаауԥылоз ухшыҩ ааннакылон, убас мацара ушцо, дук
мырҵыкәа асовнхара ахыбрақәа унарылагылон. Иара уб­
ра акәын иӷьазӷьазуа ҿыц иҟарҵаз, ԥаса клубс иҟаз ахыбра зыԥсахыз акультуратә Хан ахьгылазгьы. Ахан егьырҭ
ахыбрақәа зегьы ирылыҳәҳәо иахьгылаз мацара азхомызт, уи иақәнагоз ацәамаҭәа ашәҵатәын.
Иара ахан адәахьтәи аҭӡамцқәа рырхиара ус имариаз
усмызт, уи џьарамзар џьара иҟарымҵац, аха иаазбалакгьы дақәмыӡбуа, уимоу, абри аҩыза уажәраанӡа сара схы
ишԥаҭамшәеи ҳәа игәы иаанаго, даҵашьыцуа дҟанаҵартә
еиқәыршәатәын.
Ахан, абыржәымзар-абыржәы инеиҭаԥаны, уааиҩыз­
ҵәаша алым аԥшра аманы иахьгылаз, аԥхьатәи афасад маҷк ирмашьцатәын, абла хаа ахаҵатәын, ирҟәым­
шәышәтәын. Ахан иҿаз ашә ҟьаҟьа дуқәа аԥхьатәи аҭӡамц
ахьааиҩыршоз наҟ-ааҟгьы убри аҩыза ацәаҩа ашәыларц
акәын анапынҵа ҳазҭаз ишиҭахыз, ҳаргьы убри амҩа
ҳақәланы ҳнеиуан.
Аҭӡамц арыӷьарахьтәи азыбжаҿы иҟаҵатәын абри аҩы­
за аҵакы змаз асахьа еилаҵа: «Ачаи шәҭы зку аԥ­ҳәызба».
Дзеиԥшроузеи убри?
Зегьы риашатәуп, зегьы ырҵабыргтәуп. «Ачаи шәҭы
зку аԥҳәызба» уа баша-маша дцәырымҵроуп, уи убри
асовнхараҿы аус зуа аҳәсахәыҷқәа рхаҿсахьа еизакны лара
иаалырԥшыроуп, ашәҭ илкугьы баша-маша шәҭым, лара
аус ахьылуа аԥсҭазаара зыршәҭкакаҷуа ашәҭ акәхап, лсахьа зегьы неизакны уахәаԥшуазар, акритикцәа ишырҳәо
еиԥш, иахьатәи аԥҳәызба лыҩнуҵҟатәи лдунеи ҭбаа беиа
аанарԥшуазароуп. Иара убри лыҩнуҵҟатәи лдунеи ҳәа
изышьҭоу амаӡа аарԥшышьас иамоузеи?
Асахьаҭыхҩы, аҽа сахьаҭыхҩык дзеиԥшрахаша атәы

~ Иалкаау

304 ~

теориала еилыкка схаҿы иаазгоит, уи азы, иаҭаххозар,
ажәахәгьы ҟасҵап еизара дук аҿгьы сықәгыланы, аха сара
схаҭа ссахьаҭыхҩы иашаҵәҟьазар, исылшару убри «Ачаи
зку аԥҳәызба» лсахьаҭыхра? Азеиԥш цәажәара абри аус
аҿы асовнхара адиректоргьы илшоит, аха аҟаҵара?..
Аҟаҵара зылшо ҳәа ҳара ҳами иааиԥхьаз, Ԥарнеи сареи?
Ҷыдала сара исылшару?
Анс-арс ҳәа акәымкәа ари азҵаара шиашаз сара
сҿаԥхьа иаақәгылт. Сара сымацара сакәыз џьысшьон, егьи
Ԥарнагьы дыргәаҭеиуа даманы иқәзаарын. Аҵыхәтәаны
ҳара ҳхала ҳаахибатит:
– Аҭӡамц арыӷьарахьтәи аган аҟаҵара уара уалагароуп, – иаахҵәаӡаны акәу, ус исабжьигозу сзеилымкаауа
ахы икит ацәажәара Ԥарна.
– Ишԥа?.. «Ачаи шәҭы зку аԥҳәызба» сара лсахьа ҭыс­
хуану? – аҭак амцхәрас ашәара исымаз шаасылыжжыз
аадырԥшит урҭ ажәақәа.
– Ус ахәҭоуп! – инацәа дааҩахан, иареи сареи ҳаб­
жьара ҳҳәаа еилзыргоз аҭыԥ аазырԥшуа алаба аирсыр
иҭахызшәа, ҵаҟа инархараны аҳауаҿы иааникылан,
снахәаирԥшит уи. – Ус ахәҭоуп! Уи уара иухәҭоуп зегь ры­
ла. Қәралагьы, цәанырралагьы...
– Ус егьа иҟазаргьы, сара уи сылшарыма? – саалак­
ҩакит.
– Уара иулшоит, уара иагьыҟауҵоит! – иаахиркәшеит
Ԥарна, ӷәӷәала иҿагылоз уаҩымызшәа саниба.

4
Асовнхара ачаи плантациақәа зегьы акырынтә сырхысны избахьеит, урҭ иаадырԥшуаз аԥсабара ибзианы исҵеит, игәынкыланы исыман. Еиҳа иахәҭаны иҟаз
аҭыԥқәа – иара асовнхара «агәи-агәаҵәеи» аазырԥшуаз,
аҭеиҭыԥш неизакны иузырбоз аҭыԥқәа ссахьахь ииазгахьан, ахан аҭӡамц инадыԥшылалакгьы, уи анхара
аҭбааҭыцәра иаԥхьа иаагылон, дагәылахаланы дамангьы

Иван Ҭар б а

~

~ 305

аҿынанахон. Абар, абар, иаарласны салгоит иара, аха нас?
Уи алгара сазааигәахацыԥхьаӡа акәын иара ашәараҵәҟьа
санынҭагылозгьы.
«Ачаи шәҭы зку аԥҳәызба?..»
Асовнхараҿы ачаи ҿызхуаз аҳәсақәа аӡәырҩы збеит, ибыргызгьы иҿазгьы. Ҵабыргны, асовнхараҿы ачаи
бӷьы аҿыхра аилашыра аамҭазы аҳәсахәыҷқәа рацәа­
ӡаны, узхәаԥшуа дузымдыруа, аҟәарасақәа реиԥш, ап­
лан­тациақәа зегьы хҟьаны рҿынархон, саргьы схара­
хаԥшуа срылан. Башаӡа срылан. Ирылухуада? Абар,
иаҳ­­ҳәап, абри аԥҳәызба ԥшӡа еинаала, ачаи чықьқәа
рыб­­жьара ибжьаланы инеиуа, зчаз хылԥа ҭбаа-ҟьаҟьа
да­ҵыԥ­шны, лыбла ҭшаша еиқәарақәа анааихалыкшалак амацәыс иацрыҵызшәа иаарыҵыддуа ацыԥхьқәа
ааугәы­дырҷҷаланы данааухәаԥшлак, аа, сзышьҭаз дахьызбаз ҳәа уааигәырӷьоит. Ус ӡбаны ушнеиуа акәымкәа
– даацәырҵуеит даҽаӡәы, уик зынӡа уеилалгоит, ухы
ахьугара узымдыруа аҟынӡа уналгоит, уи лҟынтәи уԥсы
уманы ушнеихуа акәымкәа, уи духазыршҭуа, зынӡа аҽа
цәанырра ҿыцқәак узцәырызго ԥҳәызбак, харантәи – ес,
нахьхьынтәи, амшын цәқәырԥа иаҵәара даалҵызшәа
убла даахгылоит. Аха, ишԥоубои уажәшьҭа? Иаауҭаху даарылх, дызусҭзаалакгьы аӡәгьы сара сзышьҭоу аԥҳәызба
длыҵахо дыҟам! Аха рыцҳарас иҟалазгьы иара убрн ауп,
ирылухуада?
Схәыцрақәеи, сызҵаарақәеи, сареи ҳахәдацәақәа ҵи­
бакаауа аҟынӡа ҳнеибагахьан. Сара саԥхьа иаақәгылаз
ауадаҩрақәа рҿы Ԥарна дагьсмыргәамҵит. Уи далазгалар
сҭахымызт. Исҭаххаргьы, акгьы алҵуамызт, избан акәзар,
иаахҵәаны асахьа шыҟаҵатәыз иара идыруазҭгьы сара
исыдиҵозма?
Ԥарна иара иусутә даара акыргьы инеицахьан. Сара
уи дызҿыз зынӡа сҽалазгаломызт, аха снеины есқьынгьы
избон, уимоу, сара сызҿыз сааҟәыҵны зны-зынлагьы
сицхраауан. Аҽакала уаҩы иҳәозар, шаҳаҭс саман. Уи сара
сзы аамҭа еиҭакрак иаҩызан. Амала, иара Ԥарна иусумҭа

306 ~

~ Иалкаау

зынӡа аҽа дунеик аарԥшра иазкын.
Асовнхара адиректор аҽқәа злахәыз аспорт даҿҳәаран,
дазгаган. Ашьапылампыл «азчымазцәа» шыҟоу еиԥш,
уигьы аҽқәа реицлабра чмазарас иман, ахәаԥшра мацара азирхомызт, хаҭала иара ихьӡ зҳәо акала далахәзар
акәын. Иара даныхәыҷыз иреиӷьыз аҽыҩҷкәынцәа дыр­
хыԥхьаӡалан, дандуха, ианизҳа, ажәлар рҿы ахьӡ аԥша
иманы, илшартә даныҟала, иара дызхагылаз асовнхараҿы
аҽқәа нкыланы иман, иазыҟазҵоз ауаагьы алхны, аҳы,
нас араион аҿы аҽырыҩра анымҩаԥыргоз иара иҽқәагьы
наганы инықәиргылон, шамахамзар есқьынгьы ҳаҭыр
зқәыз аҭыԥқәагьы ргон.
Ас еиԥш иҟаз аус Ԥарна дызҿыз асахьа еилаҵаҿы,
ишахәҭаз иааирԥшыр акәын. Ҳәара аҭахума, уи адиректор бзиа иахьибоз азы ауп аҭӡамцаҿ аҭыԥ заиуз, аха аҟаза
иаԥхьа иқәгылаз ауснагӡатә еиҳа иҭбаан, еиҳа иҵаулан,
аҽырыҩра, аҽыбӷаҟазара аԥсуаа зегьы рзы иаҵанакуа
аныԥшыр акәын. Избозгьы, ргәы иахәо, изызку, зынӡа
игәы шьҭнарԥраауа.
Сара сызҿыз аҭӡамц еиҳараӡак аусура ацәаҩа ахазҭгьы,
ахан арымарахьтәи азбжак зызкыз, аусурашьҭахьтәи аԥ­
сҭазаара, агәырӷьара-ччара, аԥсшьара акәын. Аҭӡамц
уаннадгылалак хыхь иҳаракӡаны, Аԥснытәи ашьхақәа
цыҩцыҩуа унаргәыдыԥшылон. Урҭ рҩыҵақәа зегьы шәа­
ԥыџьаԥла иҩычаны, арахь иҵегь ааигәа – ақыҭақәа,
ақыҭақәа рбеиара рхаҿы ианыԥшуа. Аҭӡамц агәҭахьшәа,
ҳаскьын иаҵәала ихҟьоу, ауаа рацәа аандаҵас, рыгәҭа
иааҭаркыз адәеиужь шьҭан. Абар, ахыкәалаа рхьымӡо
убри адәеиужь аҵкар иқәланы аҽыҩқәа ахьнеиуа, уб­рахь
ауп ауаа игылоу зегьы ахьыԥшуа, иара аҭӡамц иаакы­
дыԥшылоугьы зегь реиҳа ихшыҩ убри ауп иаанызкыло.
Аҽыҩқәа еицназго убап, урҭ ирышьҭанеиуа, дара урҭ
акыр ирыҟәҟьаны хара инхаз, аҽакых, аиргьҳәа аԥсы
аманы џьара, нахьхьи, абыржәымзар-абыржәы дара аҽы­
ҩақәа зқәу ацәаҳәа ишнықәҟьара иааиуеит... Аха зегьы
ираԥызго ҽыҩк аарылҟьар ами урҭ еиԥхныҩлан иахьа-

Иван Ҭар б а

~

~ 307

аиуа, иара убри аҽыҩ асахьаҭыхра акәын аҵыхәтәаны
Ԥарна дызҿыз. Уи аԥхьатәи ашьапқәа рҭыхра данала­
гахьаз ауп саргьы санихҭыгәлаз. Аҽыҩ ашьапқәа аԥхьа­
ҟа изладәықәнаҵахьаз ала егьырҭ ахәҭақәа рсахьа шҭи­
хлакгьы, зегь раԥхьа амба ишҭалоз ҩашьомызт.
Изтәыдашь, анаџьалбеит, иара убри аҽыҩ?
Уажәазы уи здыруаз Ԥарна заҵәык иакәхарын.

5
Аҟәа исымаз ашьҭаларҭаҿ санааи аҵх акыргьы ицахьан. Уи такәаамҭагьы сацәыхҟьаны сыҟан. Асовнхараҿы
аусура ҳалагеижьҭеи уахыкгьы смыԥхьацызт, ҳафарагьы
ҳажәрагьы, ҳашьҭаларагьы уа еиҿкаан. Ҳазҿыз аус ада
изакәызаалак акгьы хьаас иҳамамызт. Сара сахьы­ҟа­заа­
лакгьы ауан, аха Ԥарна дҭаацәаран, убри аҟнытә, иҩ­ны­ҟа
даарыдҵаалар, ихы-ихшара даарылаԥхьар акәын, иара
убри ауп ҳусура ҳшалымгацызгьы Аҟәаҟа ҳаа­ра зыхҟьаз.
Иара дандәықәла, саргьы исабжьеиган снаишь­ҭагылан
сҿаасхеит.
Заа излеибаҳҳәахьаз ала, ахәылбыҽхан аресторан «Ам­
раҿы» ҳаиқәшәеит.
Ҳара аресторан аҩбатәи аихагылаҿы ҳтәан. Ҽынла
крыфара иааиуаз ауаҩы амра ацара иҟәнакырц азы игылаз «аҳаргьқәа» рыда ажәҩан аҟнытә уаҩ дзыхьчоз акгьы
ахагыламызт, ихы дааҩахаргьы, ажәҩан гәышҵа ҭбаа
ҵыккара акәын дназҿаԥшуаз.
Ауха ажәҩангьы зынӡа акалашәа акәын ишыҟаз –
ихьыҵәцараха, аеҵәа шеишеиқәа рыла агәышҵа зегьы
рыԥхны, ҳара ҳахьтәаз, изазамазо, ицәарсысуа ишьҭаз
ам­шып, лиустра дуӡӡаҵас иахакнаҳан. Иара ажәҩан иац­
рыҵуаз ахьышәахәақәа амшын иахьӡааԥсалоз, ацә­қәыр­
ԥақәа рҵысра иаахылҵуаз ацәыкәбарқәа ахьыҩ­халоз,
агәыблаа ду ихыхәхәа ианыз ацха изалымҵуа иа­лахаз
ашьхыцқәа рыԥшра аархәон. Ҳакәша-мыкәша уахьыԥ­
шлакгьы амшын убас акәын ишыҟаз.
Ладагьы ҩадагьы акы иннамкыло аԥша еиҿасуаз ҳа­

308 ~

~ Иалкаау

ра ҳахьтәаз аҭыԥ хты ҳаракыра архьшәашәон, ашоура
ахәынга минуҭкгьы уа ҭынч аҽазықәкуамызт, – аԥша
аакыл­ҟьаны, еиларҩынтуа, иара иаҵарӡуа, иаманы ицон.
Уа, наҟ-ааҟгьы излахтыраз ала, аресторанқәа рҿы ишы­
ҟалало еиԥш, ауаа рыбжьы уаргәамҵуамызт, зегь хәыҭ­
хәыҭла џьара, маӡала ицәыҵагыланы, аӡәи-аӡәи еиԥыр­
хагамхарц, ицәажәозшәа акәын рыбжьы шааҩуаз.
Ԥарна сара дсацәажәон, аха иҩашьомызт акы дша­
зыԥшыз, дҭынчмызт, дахьтәаз дҳәыҵәыҳәыҵәуан, иҳәоу­
қәа дахьаарылгоз, акәаԥқәа рцымхәрас, акьардақәа ир­
гылоз­шәа, ихы ааҟьаны, ганха днаԥшуан. Ишакәхалак, уи
ҳара ҳаицәажәара инмырԥшуа акәын дшаҿыз:
– Ишысҳәаз еиԥш, уажә ҳазҿу аус ҳаналгалак, колнхарак аҿы иаҳзыԥшуп иара убас иааҟәнумшьара ҟаҵатәқәак,
– ихы агәра гаӡаны агәыӷрақәа имаз рахь снаирԥшит уи.
– Иааҟәнумшьартә акәым, зынӡа аусутә бзиақәа.
– Ҵабыргну? – саалахҿыххеит сара.
Зынӡа ҳгәыҳҽанӡамкәа, ҳара ҳахьтәаз аҭыԥ ашҟа дааб­
жьалт уаҩасак, зшьапқәа уашәшәыроу ардәына кәаԥ­
кәаԥуа ианнеиуа угәалаиршәо. Аҟыԥҳәа сыхшыҩ аақәгье­
жьааны аусура иалагеит – даара ибзиан издыруа аӡә
иоуп, дызбеижьҭегьы рацәак ҵӡом. Ҳара ҳахьтәаз ашҟа
даахьаԥшыр амуит. Сара убриаҟара сыблақәа иларҟацаны
сихәаԥшуазар акәхарын, ицәа ианырт. Ҳанааиҿаԥш инеишьа злаҟаз ала, дназхықәгылаз ажра ду дзахымԥоны иаԥ­
хьа ишьҭазшәа, дџыхӡа даангылт. Сара дшыздырыз еиԥш
иаргьы сидырит, иҿы ааихыхха иамраӡакәа иаԥызгеит:
– Кьаҿ! –
– Ҟыҳ, Кьаҿ – инасышьҭеиҳәеит Ԥарна уи аҟара ҵакы
амҭакәа, алаф цәа уаҩы иааҟәнибаало.
Уи сара зынӡаскгьы сгәы иамыхәаӡеит. Ԥарна уи алаф
илихыр иҭахын, сара даараӡа исзааигәаз, збара сахгәаҟуаз
ауаҩы, даасыхҭыгәлазшәа сыԥхьаӡеит.
– Умҩахыҵ, Кьаҿ, – имҩа саԥгыларцгьы сҩагылт сара.
– Уа утәа, узгылоузеи, – ашырҳәа сара сахь иҿааихан,
снапы днамҵасны иааникылт.
– Умҩахыҵ, Кьаҿ, – даасыдгылт Ԥарна.

Иван Ҭар б а

~

~ 309

– Сыццакуеит, – иҳәеит уи еимларӷәӷәа иикыз снапы
аауишьҭын.
– Уаатәа усгьы, – уажә Ԥарна еиҳа аԥшәмара ааникыларц иҭаххеит.
Кьаҿ дымтәеит, амала, ианааидаҳцалаӡа, ҳастол даадгылт. Ҳаиниашьа злаҟаз ала, усҟан азы уи азхоны
иԥхьаӡозар акәхап. Сара усгьы заа сгылахьан, иҭәны астол
иқәгылаз саҵәца аақәхны инеисыркит.
Иара аҵәца знык инапаҿы ишнеиз еиԥшҵәҟьа, ҳара
дҳахәамԥшӡо, ҳчеиџьыка зқәыз астол ашҟа даахырхәан,
абрахь, зынӡа ҳара ҳахьыҟаӡамыз илаԥш адырхалан дыԥ­
шуа, ҳара иҳамбоны џьара хараӡа ицәыҵатәаны изы­
ӡырҩуаз ауаа ибжьы дирҳарц иҭахызшәа, аттаҳәа даа­
ҿамхаӡакәа еиқәырццакны ныҳәаҿак аҳәара далагеит,
иажәақәа заа иҵаны имазшәа, аки-аки ԥсеивгаха рибамҭо.
Уи иаалырҟьаны дшалагаз еиԥш ауп анҵәашьагьы шы­
ҟалаз, наҟ ииҳәараны иҟоузеи ҳәа ҳшизыԥшыз, аҵа­кы
азхәыцхагьы ҳамраӡакәа, ҳахьақәымгәыӷӡоз џьара иаа­
ҿахиҵәан, иара уи аныҳәаҿа аҵыхәтәаны кәаԥс иазыԥ­
ҵәазгьы иара акәызшәа, иаҵәца данҩаха, иахьца-иахьааз
ҳамбаӡо, иҭаз аҩы наихәлапҟа ицеит. Иаҵәца аҳаҭыр бо,
астол инықәиргылт. Сара ирхианы искыз ашәса анисҭа
уигьы аҩы ахьцаз инашьҭалеит. Асасдкылара иахәҭаз зегь
ҟаҵазшәа аниԥхьаӡа, адҵа зоуны зымҩа иқәло асолдаҭ
иеиԥш, иарӷьа напы дҩахан ихы инадкыланы, ҵаҟа иноуижьын, даақәгьежьны дцеит.
– Ари уара дабоудыруаз? – иџьашьаны дсазҵааит
Ԥарна, астол сышнадтәалазҵәҟьа.
– Аа, Кьаҿ? Уи аӡәы диласыԥхьаӡом. Иара иоуп аҵара
салганы Аҟәа санааз исԥылаз – ҭынхаҵас. Шәагаала
дмаҷуп, аха игәы адунеи аҟара иҭбаауп. Ҳаиниеит. – Дыс­
гәаԥхеит.
– Ҵабыргуп, – даасықәшаҳаҭхеит Ԥарна, – умҩа­
шьеит, – зныкыршәа инациҵеит. – Иахьа хәлаанӡа ақа­
лақь далоуп, иааинио зегьы реидарақәа лага-ҩаго, дгәам­
ҵны ҟалаӡом. Ҽынла аидара ныҟәгаҩцәа ргәыԥ аҿы аус

310 ~

~ Иалкаау

иуеит, уахынла абас дныҟәоит, аамҭа ихигоит, арыжәтә
ижәуеит, аха аҩы дашьны, дкаҳа-бӷало бзанҵык дсымбацт...
Аофициантка ҩ-ԥаҭлыкак аҩы ҳастол инықәлыргы­лан, ахтра дналагеит, аҵаахагьы ҳамраӡакәа:
– Арҭ Кьаҿ иааиҭиит, – уеизгьы-уеизгьы иҟалараны
иҟаз уск еиԥш иԥхьаӡаны дцеит лара. Аҩы ҳзаазҭиз ихьӡ
анылҳәа иазханы илыԥхьаӡеит, дызусҭада Кьаҿ дыззымдыруа?
Сара азныказы сааргачамкит, аха Ԥарна аҿааихыхха
саимраӡеит:
– Абас ауп дшыҟоу.
Зынӡа игәиҽанӡамкәаны аӡәы иҟатара аӡаӡ алеиҵазшәа,
Ԥарна дҩаҵҟьан иҿынеихеит. Иҟалаз сзеилымкааит –
иаразнак дныҵаба дцеит. Инықәҵа-аақәҵан азхәыцха
саӡаанӡа, иара ҩаԥхьа даацәырҵит ԥҳәыск длыцны.
– Шәеибадыр, – иҳәеит уи, сара сшыҩагылазҵәҟьа.
– Галина, – лнапы аҿаалырхеит уи аԥҳәыс сара сахь. –
Галина Бренкер.
– Алхас, – лара ишыҟалҵоз еиԥшҵәҟьа схы мҩа­ԥыз­
геит саргьы... – Алхас Анба.
Галина схы инаркны сшьапаҟынӡа сааимылдеит. Уаҳа
аӡәгьы дҳахәамԥшӡо астол днадтәалт, ҳаргьы ҳҭыԥқәа
аанаҳкылт. Лԥараҭра аалыртын паҷкак асигарета ааҭых­
ны астол инықәылҵеит, цыракгьы налҿалкит, иара уи
акәхеит, Ԥарна асԥычка иааихьишьыз инахылҵыз амца
лара лахь инаирххеит. Иҭабуп амцхәрас, лҽаԥсатәны
лхы аалырҵысын, дназҿыхаз асигарета иахылҵыз алҩа
инарҵаулаӡан инылбаалдан, акыраамҭа лыҩнуҵҟа инҭа­
гьежьыртә аҟара иаанкылан, нас иара убасҵәҟьа, алҩа
иацны уахь илышьҭыз аҳауа ишлымчыз данҩаҵас – игазго иаасҿалт.
Аофициантка дласны дышнеиуаз, Ԥарна инацәкьыс
дҩаханы илирбеит ажәакгьы мҳәаӡакәа, уи иаанагоз –
ҳастол аӡә дацлеит ҳәа акәын, ус анакәха, уи ҳара ҳҭаа­
цәара иаарласӡаны далалартә иныҟәатәын. Ҳамаҵ зуаз

Иван Ҭар б а

~

~ 311

аԥҳәыс иаразнак еилылкааит, иахәҭаз ачанах маҭәа ааганы иааҳахҭыгәлаз аԥҳәыс лаԥхьа инықәлыргылт.
– Акы бнацҳа, Галина, – ишихәҭаз еиԥш аԥшәмара
аанкыланы, Ԥарна уи лахь ихы наирхеит.
– Сымҩашьозар, зыӡбахә соуҳәаз арԥыс абри иоуп
Ԥарна? – егьырҭ аус сса-мыссақәа зегьы лыӡбызшәа, дышиашаз сара сахь диасит Галина. – Асахьаҭыхҩы ҿыц...
Ишԥауҳәаз?.. Алхас?..
– Анба, – даалыцхрааит Ԥарна.
– Аиеи, Алхас Анба. Усоуп, ус, – иаашьақәлырӷәӷәеит,
аиашазы, лара дақәшаҳаҭымхар сыхьӡи-сыжәлеи иара уб­
рааҵәҟьа иаасхырхрашәа. – Зеиԥшыҟам. Аусура шәаҿуп?..
– Аиеи, – инақәирӷызит Ԥарна.
– Ишьахәуп, ишьахәуп, – ахәшьара бзиа алҭеит уи
иҟалҵаз азҵаара Ԥарна дацԥыҳәаны иахьышьа­қәирӷә­
ӷәаз. – Аус еицыжәуазар, уи бзиоуп. Нас ишԥажәбо
шәыз­ҿу аус, Алхас? – уи азҵаара сара сахь ахы лырхеит
саԥсатәны.
– Исгәаԥхоит, – аҵаҩ иеиԥш, сҽаҵамырхакәа, иаалыр­
ҟьаны исылҭаз азҵаара аҭак касҵеит сара.
– Уи бзиоуп. Ауаҩы игәаԥханы иҟаиҵо аус маншәа­
лахоит, амарара аҵалоит.
Усҟаназы сара уи сызхазшәа лыԥхьаӡан, Галина, лхылыхшыҩ зегьы Ԥарна ишҟа иниалгеит:
– Лассы шәалгома шәусутәы?
– Иаарласны, – урҭ реицәажәара иаразнак аҽацәак
ахалт – аусҵәҟьахь ииасит. – Егьа иаапкыргьы жәамш
реиҳа ҳагом.
– Азамана.
– Мап, жәамш ҳазхом, – сныбжьанагалт сара.
– Ҟоҳ, уара еиҳа иудыруама? – иаасҿалырхьит Галина.
– Жәамш рыла ҳзалымгар ҟалап, – сзақәшаҳаҭым­
хеит сара.
– Азамана, амала маҷк иаарццак, избан акәзар, иаҳ­
зыԥшуп убри еиԥш ус дук, егьа ҟаҵатәы умазаргьы икажьны убрахь уҿыноухартә еиԥш. Уи аҩыза есқьынгьы уаҩы

312 ~

~ Иалкаау

игәыдҳалом... ус маншәаларыла...
– Иҳарццакып, иҳарццакып. Ҳазҿугьы аҟаҵара ҳахь­
ӡароуп, ҳаԥхьа ишьҭоугьы, – Галинеи сареи иааҳабжьалаз
ацәажәара ус мариала инымҵәозшәа ангәеиҭа Ԥарна
иҽынабжьеигалеит.
– Убри уҳәар саҳаит, – даақәшаҳаҭхеит ларгьы.
Ишакәхалак, урҭ иӡбны излашьҭырхыз ала, ҳара ҳаԥхьа
ишьҭан зегьрыла акырӡа зҵазкуаз аус. Убри сара сыхшыҩ
аҟынӡа инеизшәа анырба ашьҭахь ауп ҳара ҳанааиԥырҵ.
Аресторан аҟнытә сааны сиарҭаҿ сышьҭалеижьҭеи
иҵуазиз, аха ацәа сымԥан иқәломызт. Аҩада сгәы ҩар­ха­
ны сахьықәиаз уаҳа сҽаасзымԥсахит, аҭуан сыблақәа на­
лаҟацаны иахьцаз иаасзадымхт.
Аҵх ықәҳа ацара иаҿын.
Иахьагьы уахагьы, сахьцалакгьы сгәы иҭымҵәо исыцыз аԥҳәызба лсахьа еилыкка иааины саԥхьа иаагылт,
уаҳа сыбла иаахымшәаӡо.
Ада Назба.
Дҟаларыма адунеи аҿы Ада Назба илеиӷьу аԥҳәызба?
Дыҟам, дагьыҟалом!
Ҳара ҳқыҭа Амзаҿа иалҵыз аҳәсахәыҷқәа аӡәы длы­
лаҩашьо дыҟам лара усгьы. Аҳәсахәыҷқәа рҽааизакны
џьара ианаацәырҵлак – амра шәахәа еиԥш, зегьы даары­
лыҷҷо убла даахгылон лара, уи сара сымацара сакәым,
зегьы, сара сеиԥшҵәҟьа рыблаҿы дааиуан, сара уажәы
иаахтны ишысҳәо еиԥш зегьы рыҽдмыраргамозаргьы,
ус ишыҟоу агәра ганы сыҟоуп. Аҽакала ҟалашьа амам!
Аҽакала згәы иаанаго аӡә дыҟазар дааиааит, дцәырҵааит,
дысирбааит Ада илеиӷьу аԥҳәызба!
Ада бзиа дызбоит ҳәа сҳәар азхом. Арҭ ажәақәа рымацара ирзаарԥшрым сара сшыҟоу. Саҭамзааит, аха аԥсуа
ҵасла егьа иԥшӡамзаргьы, сԥымҽыр ауам, Ада лыда
схәарҭам, уи лыда сара ԥсҭазаара сымам.
Сара ус сыҟоуп, аха лара? Зынӡа лхәыцра салам­шәа­
ӡозар? Ларгьы абыржәы сара сшыҟоу еиԥш, лыцәа ҟьа­
ланы, дгәаҭеиуа лиарҭа дылоушь?
Иара убри хәыцырҭас ишсымаз, схы иааҭымшәаӡо сша-

Иван Ҭар б а

~

~ 313

маз, ашарԥазшәа зны ацәа сиааин, агәы сааҵаҳәҳәаны,
саманы ахшьыра инҭалт...
Ҩаԥхьа асовнхараҿы аусура ҳаҿын. Сара сҽысзеизымго
«Ачаи шәҭы зку аԥҳәызба» лсахьа аҭыхра саваҽырбон, аха
ишысҭахыз еиԥш уи агәыҵәҟьа ахьыҟаз аҷараҳәа иаазыртышаз ацаԥха сзыԥшаауамызт.
Аха салагеит.
Иаалырҟьаны.
Иаразнак.
Аҿҳәара иазыԥҵәаз иара убри аамҭазы иааизшәа.
Уажә­раанӡа сызлаз аԥхыӡ хәашьра саалҵит, иккаӡагьы
иаашеит. Снапы, сыхшыҩ иаххәыцуа, аусура иалагеит.
Аԥҳәызба сышлышьҭаз лара лхала ауп дшаакылсыз,
дааины сыбла даахгылеит, сгәаҵа дааҭыҵызшәа. Снапы
санкны лҿыналхеит.
Сара уи лсахьа лхы инаркны лшьапаҟынӡа еилыкка
избон, убри аҟнытә ауп иаразнакгьы аҭыхра сзалагаз,
хәҭа-хәҭала дааибысҭарц иара убри акәын уажәшьҭа ҟа­
ҵатәысгьы исымаз. Санааԥсалак, сыԥсы ааиҭаскырц сна­
ԥырҵуан акәымзар, абжьааԥны сгәы рҭынчны аҭыхра
саҿын.
Сыԥсы анысшьоз зны Ԥарна аус ахьиуаз снаидгылт,
уи иара дызҿыз даналгоз аамҭа иақәшәазаап. Сара иаразнак сыхшыҩ ааныркылт ахан аҭӡамцаҿ зсахьа ҭихыз
аҽыҩқәа, еиҳараӡакгьы, урҭ зегь раԥхьа игыланы инеиуаз, асахьа еилаҵа аҵакы иаанарԥшуаз ала уахәаԥшуазар,
аҽырыҩраҿы аԥхьахә згаз аҽы.
– Ари аҽы асахьа уаҳа аҭахымкәа ибзиахеит, – гәыкала
иааимасырҽхәеит Ԥарна сшынаидгылазҵәҟьа. – Даараӡа
ибзиоуп. Иудысныҳәалоит.
– Аа? Сара ишысҭахыз иҟалоушь?
– Ҳәара аҭахума?
– Иара игәаԥхар... Иара ахаҭа.
– Уи дарбан?
– Аԥшәма. Асовнхара адиректор Ҟансоу Ҳалбад.

314 ~

~ Иалкаау

– Убри иҽоума иара?
– Нас уара угәы ишԥаанагоз?! Ҳаӷоу иаџьал цәгьахеит,
еиԥшхеит ҳәа сыҟоуп, сара иахьынӡаздыруа. Иара ишибалакгьы идыруеит, хымԥада!
– Иара иҽы еиԥшзар имдыркәа.
– Уара уусқәа шԥацои? – сара зырхиара саҿыз аҭ­
ӡамцахь диасны даагылт уи. – Даараӡа ибзиахеит ари
аҭӡамц, аха аԥҳәызба илыҵалырӡуеит, дырхашеишеиуа
дахьырхагылоу зегьы, маҷк ауп иузынхаз ашәҭ налуркит,
уалгеит.
Иаарласны уи ашәҭгьы налсыркит.
Аҭӡамц икыдыз асахьа аҟны лара аԥхьа дгылан – «Ачаи
шәҭы зкыз аԥҳәызба». Уи лусураҿы иақәнаго илшәыз
амаҭәеи, лычаԥашьеи, лхы-лҿы еинаалара иаҵаз ахаареи
агәкыреи назхьысыз ауаҩы уаантәи акыраамҭа дзымцо,
дшанхаланы даанымхар залшомызт, дызусҭзаалакгьы,
ацәгьеи абзиеи еилзырго абла ихазар.
Лара лыкәша-мыкәша иҟаз асахьа зегьы – ачаирҭақәа
ирыҵаркуа адгьыл, аԥсабара аԥшӡара, наҟ лара илцәы­
хараны иҽырба-ҽырбо игылаз ашьха ӡышқәа рзаарыгӡа
ирымаз ахаарақәа зегьы еизганы ианлырҭа ашьҭахь, дара
рнапала дааганы убра ддыргылазшәа, урҭ рхаҭарнакра
даԥсаны дааԥшуан.
Ҵабыргыҵәҟьаны, илгәарԥханы сара дсыхәаԥшуан,
аҭӡамц аҟынтәи лыбла хаақәа аасҟәымгаӡакәан, лара
лыда аҽаӡә сыбла дыхгылар лҭахымызшәа.
Уи Ада Назба лакәын.
Аха издыруадаз?
Уажәазы, сара сыда аӡәымзараӡәгьы.
Ус дааҳахҭыгәлеит Ҟансоу.
– Иҟоуҵеит, аха иҟоуҵазеи, Ԥарна? – Дышнахәаԥ­
шыз­ҵәҟьа иааџьеишьеит уи. – Абар, Ҭоуӷан, аҽқәа зегьы
каԥсаны, ираԥҟьаны иахьнеиуа. Афырхаҵа, Ԥарна!
Ԥарна – агәалаҟареи агәышьҭыҵреи ршәахәа иҿашь­
қьыруа дгылан.

Иван Ҭар б а

~

~ 315

– Шәҩыџьагь шәџьабаа сара исыднаҵоит... Аа? Исыд­
наҵозеи Ԥарна? – иҽыргызмалны даагылт уи, аҭакгьы
нашьҭеирххит: ҳамҩа хоуп Мархьаулҟа! Уаха сара шәсы­
сасцәоуп. Ҳашиашоу абыржәыҵәҟьа убрахь ҳцоит!
Иара убри акәхеит – имашьына ҳанҭеиртәан, амҩа
ҳақәлеит...
...Аресторан аҟынтә саныгьежь, амшын аԥшаҳәахьы
сцеит, аамҭа ԥыҭк аласхызгарц, ԥшак нассырсырц. Ауаагьы шьҭа еиԥхьбон, ана-ара, кьоу-шәоуқәак аауԥылон,
рымаӡа аҵых ҭынчгьы иацәырӡозшәа, рҟыт-ԥсыт бжьы
мгаӡо. Атеатр аԥхьа игылоу агрифонқәа санаарыдгылоз
аамҭазы ирҿыҵыхәхәа зҽыԥсаҟьаны инеиуаз ацәқәыр­
ԥақәа ааихсыӷьт. Иара убасҟанҵәҟьа атеатр ашә ҟьаҟьаӡа
иаатит – агәырқьҳәа ауаа дәылҵны рҿаархеит.
Сыԥшызар абар, сывараҿы дахьнеиуа Аҟәа асахьаҭых­
ра аҵараиурҭаҿ аҵара сзырҵоз асахьаҭыхҩы Хәыта Ар­
ӡынба.
– Ҳаҭыр зқәу арҵаҩы! – акаҩ ааҭсыргеит сара уи
дшыз­базҵәҟьа. – Ҳаҭыр зқәу, сырҵаҩы, – инишьҭарххны
аҽа­зныкгьы ҿысҭит сшашьцылаз еиԥш, ихьӡи-иабхьӡи
мҳәаӡакәа.
Аҩынтәраан сыбжьы иаҳаит, дагьаахьаԥшит:
– Алхас! – иаразнак сидырт.
Амшын ахықәан зҽеимыртаӷан аҩевкалиптк иры­ҵа­
гылаз аҟәардә хәхәа ҳнықәтәеит. Иара убри аминуҭ азы
Дырмит иажәеинраалак аԥхьара дналагеит – ибжьы хҵа­
ны, абыржәымзар-абыржәы иара ихаҭа иҿы иҭыҵуаз
ажәақәа днарышьҭаланы иҿынеихарашәа, аха урҭ зызкыз,
дара амшын ацәқәырԥақәа арахь, иара дахьтәаз ашҟа еибарсны иахьааиуаз дааныркылозшәа:
Ухықәан сгылан ианцәылашоз зны шьыжьӡак,
Уҭынчын аныга игазго иҭоу хшҵас.
Аԥхын ԥсҭҳәа ҵаӷа ухылҵуан наҟ ԥсыԥны,
Афақь зхылҵуаз ақәаб иҭоу ахш ԥха уеиԥшны.

~ Иалкаау

316 ~

– Бзиа ибон Аԥсны, Амшын Еиқәа – ажәеинраала аԥ­
хьара даналага сара сажәақәагьы нашьҭасҵеит.
– Бзиа ибон-ба? Урҭ ажәақәа азхом, Алхас! Иԥсы
аҿҳәаран! Апоет ибзиабашьа зынӡа аҽакын, уи аарԥ­шы­
шьагьы! Уи иҩыза ауаҩы Аԥсны дахымшацт.
Ашьҭахь сара иааиаҭаскит:
...Аԥсуа жәлар рԥа соуп сара.
Ажәытәӡа зны аџьамцәеи арабцәеи
Кавказ иқәцан иказцаз иреиуоуп дара.
Сара саԥсуоуп...

Хәыта изымычҳазт, иаасымԥааны, иҿынеихеит:
Исашьоу срашьоуп
Ақьиацәа зегьы –
Сара суацәа роуп.

– Нас, ишԥацои, Алхас, уусқәа? – Дырмит иажәеин­
раалақәа рыла игәалаҟара бзиатәны, дсазҵааит сырҵаҩы.
– Сусқәа цәгьаӡам, – рацәакгьы схы-агәра сзымго саа­
лакҩакит сара. – Аусура саҿуп.
– Уи бзиоуп. Узҿузеи?
– Совнхарак архиара ҳалагеит сахьаҭыхҩыки сареи.
Иаарласны аҽаџьара ҳаиасраны ҳаҟоуп – иахьа, уаҵәы,
зҳәаз иеиԥш.
– Дызусҭада уи аус зцууа асахьаҭыхҩы?
– Ԥарна Заганиа.
– Ԥарна-аа?! – иџьымшьқәа шхалаз аҵыхгьы иазым­
ҵәахт. – Ааи, шьҭа иабаргәызеи?! Уигьы цәгьам, акгьы
уаҿӡамзар аҵкыс. Амала, узҿу аус угәаԥхоу?
– Сызҿу сгәы ақәкны, исылшо агмыжькәа иҟасҵоит.
– Уи, ҳәарада, ибзиоуп. Аха иара убри узҿу аус уара
угәаҿы иааиуоу? Уахьырԥшны уагоу?
– Абыржәы сызлагаз акыр аџьабаа снарбеит, аха ис­
гәар­ԥханы, сгәы иааҭсаны иааҭысхызшәа иҟасҵеит. «Ачаи
шәҭы зку аԥҳәызба» лсахьа.

Иван Ҭар б а

~

~ 317

– Уи закәызеи иара?
Асовнхара ахан аҭӡамц аҿы ианысҵаз асахьа атәы
изеиҭасҳәеит.
– Уара ишуҳәаз иузыҟаҵар, изаманоуп! – иҳәеит
иара. – Аха аҿыханҵара аганахь ала ааигәа акыр уалагарацы угәы иҭоума? Салагандаз ҳәа агәацԥыҳәара умоума? Аҭӡамцқәа иурхиои, ачаи плантациақәа аҩырақәа
ирылоургылои раамышьҭахь?..
«Абарҭ аҵыхәтәантәи иажәақәа ҽыԥныҳәаҵас иҳәаз­
шәа саҳаит. Ус акәхарушь? Мамзар?..»
– Макьаназы, мап.
– Нас, аамҭа анааилак уалагозар акәхап. Аԥсҭазаара
уаналаԥшлак.
– Ҳәарада...
Хәыта исиҭоз азҵаарақәа рҭакқәа шуашәшәыраз гәеи­
ҭазар акәхап, усҟан азы уаҳа иҽсыдымцалакәа, иҽаа­
никылт.
Сырҵаҩи сареи уаҳа рацәак ҳаидымхалт – аҵх акыр
инаскьахьан, атеатр аԥхьа игылаз имашьына днақәтәаны
дцеит.
Сара сышьҭаларҭа хьшәашәаӡа иахьсзыԥшыз, атеатр
снаҩсны сахьынаваҵәиуаз акәын аҟнытә, смыццакӡакәа,
уахь анеира сҭахызшәа исҭахымызшәа, сҿынасхеит...

6
Ауха ақәа кыдҵәаны иауит.
Ашьжьымҭан санааԥш, сара сахьышьҭаз аҩны ахыб
иақәҭәоз ацәыкәбарқәа иаархылҵуаз абжьы шьоукы
сгәы иқәгыланы икәашозшәа сдырбон, аҩада сҿы рханы сызхәаԥшуаз аҭуан аакылжәаны иаасхаларашәа. Ақәа
цәыкә­барқәа ааҟәымҵӡакәа шьацәхыртәран изҿыз.
Агылара сагьахымццакит, сабацоз, исҭахӡазаргьы, ца­
шьа сымамызт. Сиарҭа сшылаиазгьы ҩашьара ақәым­
кәа аҽснардыруан уи ақәа, Аҟәа акәымкәа, уажәы Ба­ҭым
ажәҩан аҵаҟа сыҟазшәа акәын схы шызбоз, убас икыд­
ҵәаны илеиуан.

318 ~

~ Иалкаау

Ақәоура схы иархәаны, сгәы каршәӡаны сиарҭаҿы
сышьҭан, иаргьы саргьы ҳазхара ҳанеибарԥха, ус мариала
аиԥырҵра ҳалымшо. Схәыцрақәагьы, уи ақәа рылагьежьны харабӷьара еимнарпызшәа, еиԥхьытта исыцәцеит, исзеидкыломызт, урҭ сара иансҟәыгаха, сҭыкка, аҳаҭа ҭацә
еиԥш, сиарҭа саалахеит, иааԥшуаз сыблақәа инархыԥшы­
лалакгьы еилганы акгьы рхимбалаӡо.
Саанхеит ус, схаҭа сеиԥш, сыхшыҩгьы мҵысӡо.Аӡымҩас
амҩа иқәлан ианцо ауп аҽанарыцқьо, ацәқәырԥақәа каз­
казуа ианыҟало,усҟан ауп ахьхьаҳәа ицәажәо,гәҭыхас иахьсымоу сзынаӡандаз ҳәа ианыццакуа, инахҭыгәло ауаҩгьы,
дахәаԥшуа, игәы азҭаны, данаангыло, данархәыцуа, игәы
анышьҭнахуа, уи ахьцо иаргьы даццошәа игәы ианинарбо, ус акәымкәа, анахьгьы-арахьгьы изымцо, зымҩа
кны џьарак иааҭахо аӡы, ихәашьуа, ихәашьуа, нас аԥакәи
ахыҵәаны иааҟалоит, убас ауп имҵысуа ауаҩгьы ишихьуа, сара уи аҩыза ашәараҵәҟьа сҭагыламзаргьы, аҽны
акыраамҭа сиарҭа сахьылахаз сархәисиуан. Ақәоура хәы­
ҷы-хәыҷла иааиқәтәеит – саргьы ҵаҟантәи уаҩ ибла иамбоз мчык сыҵасызшәа сҩаҵҟьеит.
Иаарласӡаны сҽеиласҳәеит. Ҵаҟа сналбааны сҿи-снапи
ӡәӡәаны иара сызлыҵыз адиван-иарҭа снықәтәеит, уаҳа
усгьы тәарҭа ыҟамызт аҟнытә. Уа рацәак сыҩнахацәаргьы
сҭахымызт, уи адагьы, аҽны Ԥарнеи сареи ҳаиқәшәар
акәын, уахь ацара уажәшьҭа иаамҭан.
Аӡә илаԥш сыҵамшәартә маӡала ацәыргақәҵа ашьҭа­
хьала сындәылҵын, амҩахь скылст. Аҩарқәа еизаны,
еиԥ­хныҩло, сара сахьаацәырҵыз амҩа ианыланы инеиуан. Сныхгыла-аахгыло, амҩа аганқәа рыла, изулак ам­
шын аԥшаҳәахьы снеит, Басла ацәқәырԥақәа наӡаны
иахьынӡалалаз зегьы еиқәыцәашь ацәаҳәа ду алданы
инаган, егьырахьҟа абриаҟара ақәоура иҟаз изакәызаалак
акала амшын ианымԥшит, ииаҵәаӡа, иҵегь еиӷьны аҽа­
рыцқьазшәа, аҽеиҵҳәаны саԥхьа ишьҭан. Мыцхәгьы еис­
ӡомызт, макьанагьы инаӡаны ацәа изалымҵыкәа аиар­
ҭаҿы ишьҭазшәа, инаҳәы-ааҳәуан, хыхь иақәыз ахыза
иаҵәа иҵабылгьо.

Иван Ҭар б а

~

~ 319

Шаҟа иԥсыршьагоузеи амшын! Егьа укараханы уҟа­
заргьы, уа ахықәаҿы утәаны ԥыҭраамҭак аамҭа узухгар,
уааԥсара зегьы иахьцаз-иахьааз умбаӡо иухнацоит, убри
аҩыза амч амоуп иара. Ҵыхәаԥҵәара змаӡам амшын
еиужьра уанхыԥшыло, уара угәгьы ҭбаахоит, ухшыҩгьы
аҽанԥнартлалак, ухәыцракәа ааҭыппны рҿынархоит,
рым­­­ҩаҿы иаанызкыло акгьы аарԥымгылаӡо. Амшын
ҭбаа­ра ду уанхыԥшыло ауп адгьыл шыҭбаау анудруа. Аду­
неи­гьы ҵыхәаԥҵәара шамам амшын уанхыԥшыло ауп
инаг­ӡаны агәра ануго.
Иаха зынӡа қәацк канамыршәӡазшәа ауп амш шааилгаз – иаарласӡаны аҩарқәагьы неиԥхьбеит, ажәҩан
агәгьы казказуа, асаркьа ду еиԥш, игьамгьамуа ҩаԥхьа
адгьыл иаахагылт.
Абас ауп ишыҟоу аԥсуа жәҩан. Ақәа иаӡәӡәаз ама­
ҭәақәа адәахьы рацәак ицәымхалацәакәан иара иарбарц ахәҭазшәа, аԥҭақәа, инарылс-аарылсуа ԥыҭк аҩада
ианыҩаскьа, иаацәыҵыҷҷан, ашиҵәҳәа ашәахәақәа, аџьы­
қә­реи рыц ҩеижьқәа реиԥш, иԥсаҟьаны аԥсабара иаа­ла­
наԥсеит. Амшын агәгьы, иҳарџьԥсараха, хьырахәыц­ла
иаақәнаҵеит.
Атәыла бгарашәа ишыҟаз, иаацәырҵт иаабац, ҳзышь­
цылац Аԥснытәи амш еилга, сара саныҩагыла, сҿи-сна­
пи шысыӡәӡәаз еиԥш, аҿы ӡәӡәаны, аҽааршәшәаны иаа­
цәырҵызшәа, Аҟәатәи ашьха, ҳазҭагылоу аамҭазтәи ар­
ԥарцәа ишыҟарҵо еиԥш, аԥаҵақәа аҿарчны, аха маҳәра
ауазшәа, еилыхха, ақалақь иахагылан.
Акаҳуажәырҭа санныҵала Ԥарнагьы сизгәамҭеит Кьа­
ҿи иареи еидшыланы аицәажәара иаҿын, рыстол саннадгыла ауп аарла рылаԥш санааҵашәа.
– Бзиа шәҳәеит, – снарыдтәалеит саргьы рацәак
имыр­гәамҵкәан.
– Бзиара убеит, бзиала уаабеит, – инеишьҭадырххит
аҩы­џьагьы еихьымӡа-еиԥымӡо.
Ацәажәара еиҭанханагалт.
Маҭәа лыԥшаахла деилаҳәаны, лшьаҵақәа рышьхәа
ҳаракқәа абыржәымзар-абыржәы инлыҵаԥҵәарашәа,

320 ~

~ Иалкаау

ал­ҩа лхылыбб акаҳуажәырҭа дааҵалт Галина Бренкер.
Ҳас­тол данаадгылоз аамҭазы ҳара зегьы ҳгылахьан.
– Шәтәақәа, – лҳәеит уи иахәҭоуп ҳәа мацара, уаҳа
аҽа ҵак ҷыдак амҭаӡакәа.
Зегь ҳнеибартәақәеит.
– Акаҳуа? – дҵааит Ԥарна.
Галина лхы аалырҵысит дшақәшаҳаҭыз ала. Ҳацыԥ­
хьаӡа акаҳуа ҿеиҵеит.
– Шәсырԥшызар ҟалап, – лҽааҳалалгалт Галина.
– Зынӡаскгьы, – зегьы ҳамцхәрас аҭак ҟаиҵеит Ԥарна,
ишихәҭаз еиԥш аԥшәмара аанкыланы, – ҳаргьы уажәоуп
ҳанааиз.
Акаҳуажәырҭаҿы итәаз ҩыџьа ахацәа ҩагылан, рча­
ма­данқәа ахьгылаз иаашьҭыхны ҳдәықәлоит ҳәа рҽа­
назыркуаз аамҭазы, Қьаҿ, ахыкәалаа еиԥш, ҳастол днад­
ҟьан, уахь иҿынеихеит, ашәит ахимырҵит, дара ахы­
ларҟәыхагьы рамраӡакәа рчамаданқәа аашьҭԥааны
ддәықә­леит.
– Убри ауп уара уус, – инаишьҭалҳәеит Галина. – Нас,
асовнхараҿы шәызҿыз аус шәшалгара шәалгеит?– иаахлыртлеит Галина.
– Ус ауп, – иҳәеит Ԥарна, урҭ ажәақәа ԥскәарак ры­
лаӡамкәа, лара азҵаара ҟазҵаз илымиԥсахызшәа.
– Азамана, – урҭ аусумҭақәа лара дахәаԥшны илы­
дылкылазшәа ахә лшьеит ажәакала. – Уи шьахәуп.
Уажәшьҭа нап аҳаркыроуп аҽа уск. Аҽа ус дук.
– Ҳәара аҭахума, – уи длышьҭагыланы днеиуан
Ԥарна.
– Уара ишԥоуҳәо, Алхас? – сара сажәа зылҭахыз сзеилымкааит Ԥарна иҟаиҵаз аҭакқәа рышьҭахь.
– Сароу? – ишџьасшьаз зынӡагьы исзымҵәахӡеит.
– Уара, сыҷкәын?
Сгәы иамыхәаӡеит уи илҳәаз. «Изахьӡузеи «сыҷкәын?»
Ари закә хәмарроузеи? Азамана, дсеиҳабызааит, аха сан
лакәым, сан лаҳәшьа лакәым, дызусҭада, дызласзыҟоузеи
«сыҷкәын» ҳәа салҳәартә еиԥш. Уиаҟара дгәакьан дабасыз­
цәырҵи лара? Измааноузеи? Мамзар?..»

Иван Ҭар б а

~

~ 321

– Сара... акымзаракгьы...
– Уара уоуп аусутә ззаҳаԥшааз.
– Иҭабуп. Даараӡа иҭабуп. Сара сахьшәылашәырхәуа
азхап.
– Галина лоуп изыбзоуроу. Уара асовнхараҿы аусутәы
изумԥшааи, сара зеиԥш усутәу изысыԥшаауа убап лҳәеит.
Аа, лара дахьтәоу, имцызар?..
– Ииашоуп. Нас ишԥа?
– Изаҭахызиз?
– Анапынҵарада ак аҭахым. Зегь хианы ишьҭоуп. Уара
унапы нануҵеит ашәҟәы, аиуристцәа ишырҳәо ҽиԥш,
азакәан мчы аиуеит.
Ҳазлагараны иҟаз аус атәгьы сарҳәеит, уи амҽхак дуун,
Галина лажәақәа рыла уаҩы иҳәозар, иацызгьы рацәан.
Уи аҩыза ахашәалахәы зцыз аусура аԥшаара мариамызт, дара, адырцәа рацәаны измоу шьоукы ирылшеит
акәымзар. Убарҭқәа зегьы иахьынӡазалшоз сара сҟынӡа
инарыгӡар рҭахын.
– Алхас насыԥ змоу уаҩуп, – хашшааҩ, дызмам ак
еиԥш анахьгьы арахьгьы акы иалаҳәаӡамкәа иаабжьалыргылт Галина. – Иуқәҿиеит!
– Избан?
– Избан умбои, иуқәҿиоит! Раԥхьатәи ушьаҿа анеихуга нахыс. Иаарласӡаны ушьапы уқәгылоит... зегь рыла...
– Иҭабуп.
– Амалгьы уоуеит.
– Уи усҟак сашьҭаӡам.
– Агьама укыр уашьҭалоит. Малда ԥсҭазаара зыҟалом.
– Уи аԥсҭазаара ианаԥырхагоугьы ыҟоуп.
– Аԥароу?
– Ааи, аԥара!
– Мап!
– Аԥара иаанахәаз – иуаҩра ицәнарӡуеит.
– Бзанҵы! Зџьыба ҭәу игәгьы ҭәуп.
– Иџьыба ҭәны игәы ҭацәызаргьы ауеит.
– Абни, хазы астол иадтәалоу дубоу?

322 ~

~ Иалкаау

– Ааи.
– Сара дызбазар аахыс абна дтәоуп. Абас дтәоуп.
Иҽаамԥсахӡакәа. Ҵәыца хәыҷык акаҳуа ҿеиҵоит, иахьа хәлаанӡа иаамԥсахӡакәа убри даҿыхәо дтәоуп. Уаҳа
фатәы-жәтәыҳәа ак ааҿамҵаӡакәа. Иҭахӡамкәан акәушь?
Усҟа иҭахуп, аха иааг! Имам. Излаҿеиҵо, излааиго имам.
Ианаахәлалак, акаҳуажәырҭа ашә анадыркуа, дҩагыланы,
дгарыгаҽо иҿынеихоит. Ес анцәарымш иааиуа убас
ҟаиҵоит.
– Нас, иамоузеи уи цәгьарас?
– Иамоузеи уи бзиарас?
– Бзиарас иамоу атәы аахҵәаны исызҳәом, аха цәгьара
алангьы збом.
– Аус ахь ҳаиасып, – иахьаҭыԥыз даақәгьежьт Галина. – Уаҵәашьҭахь, абра, асасааирҭа аԥхьа ҳаиқәшәоит,
ашьжьымҭан... Нас, ҳус ахь ҳцоит. Сара зынӡа уа стәа­
ӡамшәа акәын уи дышцәажәоз, ахшыҩазышьҭра саԥсаны
слымбо.
– Уара, Алхас, – сара ихы насықәикит Ԥарна, –
иа­­хьаҵәҟьа аԥараҵәахырҭаҿы ашәҟәы аауртыроуп
– мааҭк наган иналоуҵар, иазхоит, уаҳа аҭахӡам, нас
уца­ны асо­внхараҿы ироуҳәар, иааҳақәнаго аԥара зегьы
уахь ииаргоит.
– Азамана, – сақәшаҳаҭхеит саргьы.
– Ҳара ҳцалап, – дҩагылеит Галина.
Ԥарна уи дналышьҭалеит.
– Ишеибаҳҳәаз еиԥш, уаҵәашьҭахь, – даахьаԥшит Ԥар­
на сара урҭ наскьазгарц саныҩагыла.
Дук мырҵыкәа дҳақьԥсықьуа акаҳуажәырҭа дааҵалт
Кьаҿ.
– Дышԥасцәымӷу абри Галина!
– Избан? – машәыршәа, зынӡа исҭахӡамшәа сқьышә
иаақәҟьеит уи азҵаара.
– Лоуразоуроу дԥаршеиуп. Дыцәгьахәыцҩуп.
– Ишԥа?
– Ԥарна дҭаацәароуп, лара аргамаду лхы дҭарԥаны
ддәықәуп, иаалҭаху ирҟаҵо, лнацәахы дахаргьежьуа.

Иван Ҭар б а

~

~ 323

– Избан? – сааҭрыст аԥхыӡ бааԥс салихызшәа.
– Иузымдырӡои?
– Мап. Лара хаҵа длымаӡами?
– Дықәылцеит. Лыҩны мацара акәым, Аҟәа далал­
мыргылеит. Ибзиаӡаны дыздыруеит сара Галина.
Уи исеиҳәаз даара сгәы иалст, ихьшәашәаӡа сцәасжьы зегьы иналсны иааимнадеит, иаргьы иангәеиҭа,
иҽынахигеит:
– Аԥхьан усутәык сахнаган, шәынсыжьт, аԥарашәара
сацәыбналазшәа иҟалеит.
– Иахәҭоу зегь ҟаҵоуп. Хьаас иумкын...
Амаҵ зуаз аԥҳәызба даалыԥхьан, илыдиҵеит:
– Акониак «Аԥсны» иахәҭоу зегь ацны.
– Иаҭахым, Кьаҿ, суҳәоит!
Аԥҳәызба, уи иажәа ҩбамтәкәа, днықәгьежьны дцеит.
Кьаҿ игәарԥханы инацәкьарақәа астол инықәирхәмарт:
«нас, уара угәы ишԥаанагоз?» ҳәа иҳәарц иҭахызшәа.

7
Ақалақь салаланы сышнеиуаз издыруаз аӡә сылаԥш
дыҵашәеит, аха иаразнак дысзеилымкааит, уи саԥхьаҟа
акәын азы, изқәа заҵәык сынкыдыԥшылт.
Иаасырццакит сихьӡарц. Аҽны ақалақь аҿы ауаа ра­
цәан, џьара дынрылашәкәа дцар, сылаԥш дааҵшәон,
нас дызбарангьы сыҟамызт. Иаргьы дласны днеиуан,
Иҵегьгьы сныҟәашәа иацысҵеит, аха иҳабжьаз ҳабжьан
– иаргьы ирццакызар акәхап. Макьаназы сылаԥш ихын,
иареи сареи иҳабжьалоз ауаа азныказы, даарыладырӡуан,
аха сара ҩаԥхьа дсыԥшаауан. Ҳнеиуан абас акыраамҭа, аха
нас, ааимҟьара хәыҷык аныҟала, схы иасырхәан, сыблақәа
иларҟацаны сеиҭанеихьӡеит дыздырырц. Ааи, маҷк, зын­
ӡа маҷӡак даахьаԥшындаз, ихы-иҿы збартә, нас... аха иара
иҽаамԥсахӡакәа инеишьа инеишьан. Зынӡа сгәы ишаа­
намгаӡоз сааманшәалахеит, адәахьы идәылганы, ам­ҩа
аԥны астол иқәҵаны ашәҟәқәа ахьырҭиуаз даннадгыла,

324 ~

~ Иалкаау

иҽааникылт снаиҿаԥшыртә ихы-иҿы азыбжарак збартә
аҟара, иган сыҭаны, саргьы сизааигәахаӡеит, аҟыԥҳәагьы
дыздырит:
– Абас!
Саԥхьа дгылан Абас Назба.
Амзаҿатәи Абас Назба.
– Алхас! – сара сбарагьы дааигәырӷьазшәа ҟаи­ҵеит уи.
Аԥсшәа еибаҳҳәеит.
– Уабаҟаз, уаазцазеи, Абас? – даара схы сақәгәыӷӡаны
сиазҵааит уи, Аҟәа аԥшәыма хадас иамоу сара сакәызшәа.
– Сааит, усқәак рҵыхәала, – аҭак сиҭеит еилга­
ӡамкәан.
– Ибзиами, – сҳәеит саргьы, еилкаа сымаӡамкәан.
Аҵыхәтәаны амшын ахықәахьгьы ҳкылнаган, ҳаԥсы
ааиҭаҳкырц ҳнатәеит.
Абас ак сеиҳәарц шиҭахыз аҟара сцәа ианыруан, аха
исзеилкаауамызт – иара иаахтны, мзызда изымҳәозар
акәхарын, сара угәы иҭоузеи, иаацәырган саԥхьа иқәҵа
ҳәа сызидҵомызт, абжьарак, маӡа-маӡала ҳаизышәарыцо
ҳаидхалт.
– Аҩныҟагьы уныдымгылаӡаци, Алхас, ариабжьарак?
– акы дазааигәахарц, дсаҩаӡо иҿааихазшәа збеит уи.
– Мап, мап. Ааигәа сымцацт.
– Сара уҟаз џьысшьан.
– Изхуҳәаазеи, Абас?
– Изхысҳәааз умбои, Алхас... уҩны умнеикәа иҟоугьы
злоудыруазеи? Иуҩнуп мацара абахәо...
– Избан, Абас? – сгәысҽанысҵеит исаҳарызеи ҳәа.
– Изхысҳәааз умбои, Алхас... Баӡи сареи... хәыҷык
ҳагәқәа еибархьшәашәан. Уара иудыруаз џьысшьан.
– Уи шԥа? Абыржәы иуҳәоны исаҳауеит акәымзар...
Сара акымзарак сыздырӡомызт. Зынӡаскгьы. – Ус акәхап.
– Иҟалазеи усҟангьы? Ишәыбжьалазеи?
– Ишыҟоу умдыруеи, Алхас, аус аҿы аимак-аиҿак
есқьынагьы иҟоуп.

Иван Ҭар б а

~

~ 325

– Ус акәхап, аха шәара шәызхибарҟьазеи?
– Баӡ уиаҟарагьы ихараӡам, аха, аҭаацәа дызлархадоу
ала, аҭакԥхықәра иара идлозшәа аниба, сара дсызгәааит.
Башаӡа, зынӡа исхараӡамкәан.
– Иаахҵәаны иуҳәар ҟамлари, Абас! – сгәы саԥысит
сыҽсызнымкылакәан.
– Уи ами сзызнеиуа, – зынӡаскгьы дыццакӡомызт уи,
ԥхьаҟа исаҳараны иҟаз сазыҟаҵо. – Уажәы иуасымҳәои.
– Сӡырҩуеит, – сҽаазыҟаҵаны саатәеит.
– Ҷыдала Баӡгьы саргьы, еиҭасҳәахуеит – акымзаракгьы еимаҳамкӡеит, аха аус анусхалак, ишусу ицароуп, уаҳа
ԥсыхәа амам. Зегь зыхҟьаҵәҟьаз Цару лоуп.
– Ыы, уи илуазеи?
– Аколнхараҿы аус луам.
– Ишԥа?
– Ишԥа умбои, илуам.
– Нас дызҿузеи?
Зны Москва дыҟоуп, зны – Ростов, акы лгалап, акы
аалгалап, дыбжьахәҳахәҭуа ддәықәуп. Уи иҟалҵо аҿкы
егьырҭгьы ирылалеит. Нас, уажәы?..
Лус ҳалацәажәан, Баӡ даргәааит. Рҩыџьагьы иаарҿашәо
сызҳәо адәы иқәуп...
Абас ицәажәашьа злаҟаз ала, сара дсыдтәалан аколнхара анапхгаҩы наӡа. Ҳәара аҭахума, агроном хадагьы
азин имоуп аԥшәмаҵас ацәажәара, аха асҵәҟьа?.. «Ари
аҟараҵәҟьа ихы изадиҵозеи?» – аасгәахәт сара, аха
изаҟаразаалак ак исмырдырит. «Сара иахьынӡаздыруа,
агроном хадас ауп аус шиуа. Издыруада, аколнхара
ахантәаҩы ԥсшьара дыҟаны, уи иусқәа уажә иара инаиг­
ӡозар?»
Иааулак, инахга-аахго, уи ацәажәара, аҳәынҵәа ҷаб
еиԥш ҳшааннакылоз, ҳаԥсы ҳаманы ҳаалҵт.
– Зынӡа ҳаухоумыршҭын, Алхас, Амзаҿаҟа уныдгылала, –иаахьеиршшеит Абас дандәықәлоз.
– Иҭабуп, – днаскьазгарц снаишьҭалеит саргьы.
– Бзиала! – дынсыдҟьан иҿынеихеит.

326 ~

~ Иалкаау

Абаси сареи ҳаицәажәонаҵы еиҳа сеиӷьын, иара данца
сдысӡа саақәхеит.
«Илыԥсыхәозеи? – сгәы сааҭахәыцт сара, – ианаал­
ҭаххалак зегьы аарҳәны инықәлыргылоит, аҟәҟәаҳәа
инеилалҵоит. Абас ауп ҳаҩны дааҩнанагалазар аахыс
дшыҟоу, ааԥсахрак ҳәа ҟамҵаӡакәан. Адунеи дакуам.
Лыԥсы мҭәӡо, дқымқымуа адәы дықәуп, лаӷәра лҿыр­шәа­
ны. Сабгьы акы илшоны дыҟам. Уи имч имыл­ԥааижь­ҭеи
акрааҵуеит, ианбыкәу, аханатә аахыс! Уажә­шьҭа иҟаи­
ҵагәышьозеи?»
Абас, хәыцрас иҟоу зегьы схапапо, аарла, сышьи-сы­
шьи еиқәҵо, сахьцаша сзымдыруа амшын аԥшаҳәа сеи­
ҭанавалеит. «Саби ақыҭа еиҳабыреи, ааиҿалыргылт лбаҩ­
данреи лыԥсымҭәреи иахҟьаны. Уажәшьҭа цгәи-ҳәы­
наԥи реиԥш еишьҭазаап, аӡәи-аӡәи наҟ-ааҟ рыгәқәа ԥи­
бажәжәо».
Адырҩаҽны инықәыршәны ақыҭахь сцеит, амҩаду саныланы сышнеиуаз сгәысҽанӡамкәа саб даасҿаҳаит.
Деилашәаӡаны дыҟан, игәы иҭаҵәҟьаз цәырган иҳәо
аҟынӡа. Абас изы иҿы иааҭашәоз зегьы иҳәон, лабеиламси неигәыдҵо, дзыхирҟьаҵәҟьоз ахь дызмиасӡо.
– Иҟалазеи, саб? Узыниазеи? – Сгәы анкыдгылаӡа
сиаз­ҵааит сара.
– Иҟалазеи, умбои, ҳаблақәа ааԥшыр Абас иуам.
Иуҵәҟьом! Ари аҩыза уаҩы ибахьоума?! Мышкы аҳра за­
уаз шәҩык рхы хисеит ҳәа.
– Ишәзиузеи? Шәзыхирҟьозеи?
– Ишәзимузеи ҳәа узымҵаауазеи? Иарбан иаҳзимуз?
– Уи шԥа?
– Аколнхара анапхгаҩыс дааҟалеит – иубахьоу. Абас
дабаҟоу, ицәа ааҳәны инеихаԥан, дԥаԥашькны даақәгылт,
аӡәы ашәи-ҭышәи днеимышьҭуа, ҳаишьаҳарц иақәикит.
«Абас аколнхара ахантәаҩыс далырхызаап, уи ицәа­
жәашьагьы гәҩарас иснаҭахьан, шьҭа ҩашьарада иаа­
шьақә­сыргылт сара. – Аколнхара ахантәаҩы Абас Назба.
Дыҷкәыноуп, аха уажәами илшаша зегьы аныҟаиҵа­ша.
Амала, азажәра мыжда ианакәызаалакгьы илан...»

Иван Ҭар б а

~

~ 327

– Иҟаиҵазеи усгьы цәгьарас? – инеиҿаскит саргьы.
– Иҟаимҵакәа! Ари аҩны иҟоу аԥҳәыс днаԥхьаны иҿы
ҭыӡәӡәааны длацәҳаит зегьы ишырбоз.
– Усҵәҟьа ҟаиҵарымызт, џьушьҭ? – ҽмыршьагала
саа­лакҩакит сара.
– Иара убасҵәҟьа ҟаиҵеит, уаҳа аҽакала акәымкәа! –
инапы нақәиҵеит саб.
– Дзыхирҟьозеи?
– Аус буам ҳәа. Ҽеила аус буам ҳәа.
– Нас аус зылымуазеи?
– Днахнага-аахнагоит, дыԥҳәысми, иҟалҵарызеи?
– Егьырҭ аҳәсақәагьы аус рымуеи. Лара изылым­
уазеи?
– Днахнага-аахнагоит сымҳәеи.
– Ус иҟалома, саб?
– Уара ауатка аршра азингьы ҳаиҭом, – иаахиртлеит саб, аҵәаҳә иаҩызаз азҵаарақәа иҭо уаанӡа данназга,
еиҳа доунажьызшәа ибан. – Ари аҩны иҟоу, шәыр-қәырк,
жьаӷьык-маӷьык иалхшәа уаткак лыршуан, нас абна,
ҵаҟа, адәыӷба ахьаангыло инаганы иҭины ҟәрышьқәак
ааҭнылхуан. Уигьы даҟәихит. Ауатка ршыга аха­ҭагьы
шәымысхуеит иҳәеит, иара иаахәан иаҳзааигаз џьу­
шьап, ианиҭаху иааго, ианиҭаху иго! Дызусҭада уа­ра
иҳаз­­­кашәаз?! Амаӷазиаҿы днеины шака лҭахыз ашьа­­­
қар лырымҭеит. Абас азин ҟаимҵеит ҳәа, ауатка ала­быр­­
шырц ауп изыбҭаху ҳәа лаҽԥныҳәаны. Уара зинк ҳама­
ӡам­кәа баша, ҳаббаӡа, агагақәа реиԥш адәы ҳақәзар, иазаауазеи, уи аҵкыс наҟ заа ҳақәӡаар еиҳа еиӷьми? Зинк
ҳамаӡамкәа...
– Иқәнагам аҟаҵара азин аӡәгьы имаӡам! Аколнхара­
ҿы аусура азин шәымихыма? Ауаҩы имоу азин адагьы
аԥ­сҭазаараҿы иуалугьы идыруазароуп, саб.
– Изакәызеи, уара иуҳәо? – дааицрашәеит уи. – Еи­
быҳәаны шәыҟоушәа ауп шәара шәҩыџьагь шәцәа­жәашьа
шыҟоу – Абасгьы уаргьы! – иаҳуалу ҳзымдыруа, Абаси
уа­реи шәоума аԥсҭазаашьа ҳзырҵо? Шәара шәиаан­ӡагьы
ҳаԥсы ҭан...

328 ~

~ Иалкаау

– Ус ацралара аҭахым, саб. Абас диашоуп. Сара аиаша
сзаҿагылом!
– Сара соума нас, ииашам? Сара заҵәык....
– Избан? Ҳара ҳазлацәажәо аусқәа рҿы зегь раԥ­
хьаӡагьы ииашам Цару лоуп. Уи илыхҟьаны уаргьы, ҳҭаа­
цәара зегьы, инаԥшуа ус ауп ишырбо.
– Иҟалҵазеи, уара, усгьы цәгьарас? – Уаҳа илымшошәа
аниба дааӷьаҵәыӷьаҵәит саб. – Уигьы ак ныҟалҵаааҟалҵозаргьы ҳаҩны иадлап ҳәа ами, зегьы иаҳзеиԥшу
аҩны, лара иҩныганы џьаракыр илгома? Илурызеи?
– Ус акәым ишыҟоу, саб, хәыҷык инарҭбааны ихәыц­
тәуп. Хәыцралагьы ауаҩы игәараҭа дааҭыҵроуп, уаҳа
иҟа­лом иахьатәи ҳаамҭазы.
– Ҳара ҳазҿугьы иара убри ами, аха ҭаха ҳаиҭом, џьым,
Абас... ларак зынӡа дааирбуам, зынӡак...
Саб гәҭакыс имаз иқәымҿиазшәа аниба, маҷк даахь­
шәа­шәашәа дҟалеит, деиԥхьбеит, уаҳагьы исымаимкит,
аха, излазбаз ала, Абас изы игәы нханы дшыҟаз даанхеит.
Ари аҩыза ҳара аҩҭаацәарак ианҳабжьала, Адеи сареи
ҳашԥаҟалои?
Лашарак аабжьаҷҷозар ҳәа агәыӷра исымаз иҳанто
анаҟә аҽеизго иаабжьаҳаит.
Изыԥсаҟьода уи уажәшьҭа?
...Ашьыжьымҭан сара аҵла сҽаавакны сгылан, ашкол ахь игаз амҩа аӡә даныланы даауазаргьы симбо.
Сыԥсы ӡаны сгылоуп, уи аԥҳәызба данбаацәырҵуеи ҳәа
сыԥшны. Асааҭ еиԥш, сгәеисра сазыӡырҩуан. Убысҟан
еиԥш сара сгәы ццакны еисуа бзанҵы игәасымҭацызт
– аҭра иҭамгыло, абыржәымзар-абыржәы иааҭыԥраан
аҿы­нанахарашәа. Изышьцыламыз мчык иаашьҭԥааны
идәықәлеит, уажәшьҭа инызкылогьы аҳәара уадаҩны.
Аам­ҭа цацыԥхьаӡа еиҳа-еиҳа иаапкуан, аҽазеиқәымкуа.
Архәара иаавҵит уи лцәаара.
Еиҳа-еиҳа дааигәахоит. Абар, зынӡа дааигәахеит, аԥ­
сык ауп илыгу, шьаҿақәак роуп сара сҽыҵәахны сахьгылоу даазиашахарц илзынхаз.

Иван Ҭар б а

~

~ 329

Сара, сгәы саԥысны, аҵла саадҟьан, ажра сахыԥаны,
зынӡа гәҩара лымаӡамкәан, лаԥхьа сынкаԥеит. Уи иаа­
лыр­ҟьаны ауп ишыҟалаз, аԥҳәызба арҵәаа ааҭлыргеит,
шьҭахь­­ҟагьы днеиҭаԥеит.
– Алхас?! Сышԥоуршәеи!..
Ҳаиманы ашкол ахь ҳҿынаҳхеит, ҳамҩа усгьы уахь
ихан.
– Сышԥоуршәеи, – еиҭалгәалалыршәеит ацәажәара
алахылтырц Ада.
– Бзыцәшәазеи? Сароу? – иааџьасшьеит гәыкала. –
Сара ус бгәыбҽанӡамкәан саацәырҟьеит, уаҳа акгьы.
– Аха сара уи абаздыруаз. Суршәеит. Уаҳа иҟоумҵан.
– Баршәаҵәҟьазар, еиҭаҟасҵоит!
– Иҟоумҵан.
– Иҟасҵоит...
Уаҳа еилганы аҭак сызлымҭеит уи усҟан азы. Ашкол аҿы ҳнеиаанӡа алмҩаныкгьы сгәы иҭаз ҳәа акымзаракгьы сзымҳәеит, иамуит, сыхәламшәа ԥҵәазшәа, акы
самышьҭуа сакит. Ҳнеит иара ус ашкол аҿы, ҳаидызкылоз
ҳәа ажәак ааҳҿымшәаӡакәа, абаша цәажәара ҳханагаланы
ҳшамаз. Аха усгьы уи аҽны уаанӡа ицәырсымгацыз гәаӷь­
рак аасырԥшит, иалҵыз ҳәа акгьы ыҟамзар, цәаҩа ҿыцк
аасырԥшызшәа схы збеит.
Ада усҟан аа-класск рҿы дтәан, сара – жәаба рҿы.
Ла­реи сареи ҳахьынхоз рацәакгьы еицәыхарамызт, аха
ҳаблала ҳхаз-хазын, лара алаӷьара даман, сара – аҿаҩара.
Ашкол ахь ҳцаразы ларгьы-саргьы хаз-хазы, мҩахәасҭала
ақыҭа иалсны ицоз амҩаду ахь ҳкылсыр акәын, нас зегьы
иаҳзеиԥшыз ҳнанылон.
Убри аҽны инаркны заа сааны Ада сылзыԥшуан, нас,
лара данаацәырҵлак, ҳаицны ашкол ахь ҳаиццон. Ларгьы
дашьцылан, ус аҭахызшәа, иахәҭазшәа дахәаԥшуа далагазар акәхап, акымзаракгьы ахылҳәааӡомызт уажәшьҭа. Саргьы сашьцылт. Ҳҩыџьагьы шьцылара ҿыцк шьҭаҳкаазшәа
ҳҟалеит. Сара лара слыцны санцоз сгәы иахәон.
Лара?

330 ~

~ Иалкаау

Ларгьы, сгәы иаанагоит, убас дыҟан ҳәа, дгәырӷьаҵәа,
аҷҷаҳәа ацәажәара далагон, лыԥси-лыԥси еихьымӡо, ҳаи­
бамбеижьҭеи иааҟалаз зегьы салҳәарц. Лыблақәа ҭыԥ­
рааны ицо, даалахҿыххон ҳаиқәшәацыԥхьаӡа, ааиҭакрак
лықәӡамкәа. Сара абаҩҷыда сылалазшәа, сласӡа сгәы ала­
ҟаны Ада слыцны ашкол ахь санцоз адунеи зегьы сара
истәын, сыбла иаахгылоз зегьы ахаара-цәа рыҟәныҳәҳәы
ицон. Убас мацара акәын есымша. Ларгьы саргьы ус ҳҟаз­
ҵаша ажәакгьы ҳабжьамызт, ус доуҳала ҳаимадан, ҳаи­
зааигәазтәыз амч зынӡа иҳамбаӡо. Иара убри акә­зар­гьы
ҟаларын зегь зырӷәӷәоз.
Аԥсуа ҽ-кәар еиԥш, ҳмыргәамҵӡакәан, аамҭа ықәҳаны
ацара иаҿын.
Ашкол саналгаз ауха акәын, уи иазкны аизара ҳамап.
Ҳара ашкол иалгаз ҳаҳаҭыр аҟнытә еизеит аиҵбыратәи
аклассқәа рҿы итәаз аҵаҩцәагьы, ажәакала, ашкол зегьы
ҳамҩаԥнагон.
Адагьы уа дыҟан. Лара дтәан сара саԥхьа, ааигәаӡа.
Слацәажәалар сҭахын, аха иманшәаламызт. Лара лхаҭагьы
дшаҵәшаҵәуа (сара ус сгәы иабон) дтәан, уажәы-уажәы
сара сахь дааԥшуа. Убри ауха инҵәон ҳара ҳаицныҟәара
аамҭагьы, аҵара сшалгаз ала ашәҟәы ансдыркы нахыс, ашкол азы тәымуаҩык сиҩызан, саргьы сасык сиеиԥшын.
Аԥҳәызба слыцны есышьжьымҭан ашкол ахь днаскьазго салагар, уи збоз шԥахәаԥшуаз? Гәҩарақәак арҵысыр
алшон.
Иуадаҩхеит сҭагылазаашьа.
Ашқол ахь данцо акәымкәа, аҽаџьара слықәшәалартә
еиԥш ԥсыхәак сыԥшаап иамуӡар, Амзаҿа сынхар, аха ус
акәымкәа, сара схаҭа аҽа қалақьк ахь сцаны сҵара анаг­
ӡара салагар? Усҟан? Усҟан ишԥаҟалои? Ада лҩыза аԥ­
ҳәызба...
Убри ауха изгәаӷьит:
«Ада! Уаха аизара ҳаналгалак сныжьны бымцан. Баас­
зыԥшы. Алхас».
Иахьа уажәраанӡа ҳара иҳабжьаз азы ауп аҳәара зыҟас­
ҵаз, уи иамаз аҿҳәара нҵәазшәа, сацәшәаны.

Иван Ҭар б а

~

~ 331

Сара маӡала исылҭаз ашәҟәы бӷьыц хәыҷы ианын ажәа
заҵәык:
«Ибзиоуп».
Ада лыҩны ҳаназааигәаха аиԥырҵра ҳахымццакӡеит,
сара усгьы уи акәын исҭахыз, аха лара лхаҭагы ус дыҟазшәа
анызба, сгәы каршәӡаны ацәажәара саҿын:
– Абар, иааит уи аамҭагьы, есымшааира сызхыццакуаз аамҭа. Ԥаса иласхандаз ҳәа сзызгәаҟуаз анынҵәа,
ихьухьууа сгәы иҵалт ашкол сахьалгаз.
– Уара уахьалгаз хьаас иумоуп, сара макьана сабаҟоу,
аҽа ҩышықәса ҟьаҟьаӡа саԥхьа ишьҭоуп, – даасы­ҵа­
шьыцт Ада.
– Ҩышықәса ахьцазиахьааз бымбо иниаҟьоит, –
лҭагылазаашьа сырмариарц сыӡбеит сара. – Бгәыбҽан­
ӡамкәа иаабыдгылоит... Сара ишсыхьыз еиԥш... Инымҵәа­
ӡозшәа сшахәаԥшуаз, уажәы сазхьаауа салагеит.
– Уара иубаргузеи! Умҩа ҟьаҟьаӡа иаартуп.
– Аҳәара уадаҩуп. Иара амҩа санхалар?
– Уи бзанҵы иҟалом! Алхас, аҵара уҵарц абоуӡби? –
лара дзызхәыцуаз, лгәы иҭыхоз ахь дианагазар акәхап.
– Сароу? – иааџьасшьеит азныказы. – Сара академиа
сҭаларц сҭахуп. Асахьаҭыхратә академиа. Қарҭ.
– Шьыри, Қарҭ, – академиа аҵкыс уи ақалақь лгәы
ишахәаз лымӡаӡеит, – Сара Қарҭ знызаҵәык ауп саннеихьоу, аха иахьагьы сгәы иҭыҵәом. Изеиԥш қалақьузеи!
Сыԥсы налашәкәа ицеит, изакә насыԥузеи иумаз!
– Сынасыԥ атәы макьана исыздыруам... Сызҭалар?..
– Ушҭаларыз! Аха Қарҭ уалашьцылар зегьы ухашҭышт.
– Бзанҵы! Бароу? – зынӡа сшақәымгәыӷӡоз инсыҿ­
ҟьеит, аха уажәшьҭа нкылашьа амамызт.
– Уа ухызхуа рацәоуп! – дааҭрысит аԥҳәызба, «бароу»
ҳәа анаасыҿшәа. – Амзаҿа еиԥшума Қарҭ?
– Сара Амзаҿа акгьы иаҩсхуам.
– Уажәазы ус угәы иаанагоит, аха уанынаԥш-ааԥ­
шлакгьы, нас... Нас зегьы ухашҭуеит... Зегьы...
– Бзанҵы!

332 ~

~ Иалкаау

– Иҳамбари?!
– Иҳамбари!
– Уаха амза шԥакаҷҷо? – лхы дҩахан ажәҩан агәы
казказра днаҵаԥшит уи. Сара, ҵаҩ ԥҳәызба кәыԥшк
леиԥш дыԥхьаӡаны, сҽылцәыхьчо сзацәажәоз Ада ил­
ҳәаз ажәақәа саадырхәыцит: саԥхьа дгылан аԥҳәызбеи
ар­ԥызбеи аҵх рҽалакны ианеицәажәо амза иаҵанакуа
да­цәымҩашьакәа издыруа. – Ҳара ҳқыҭаҿы еиԥш амза
аҽа­џьара изкаҷҷом, – инашьҭалырххит уи.
– Баша иахьӡума, нас, ҳара ҳқьгҭа Амзаҿа? Ус егьы­
ҟазароуп.
Ҳқыҭа аԥшӡареи абзиареи ҳанханагалан, акыр ҳар­
цәажәеит ауха, иҳамбаӡакәан аҵхгьы акыр ицеит, аҵыхә­
тәан, Ада даалшәан, сгәысҽанылҵеит:
– Уажәшьҭа аҩныҟагьы снарышьҭуам сара. Иааҟас­
ҵазеи?!
– Избан?
– Шьҭа сцалароуп! Бзиала! – дыҩны лҿыналхеит уи,
арсҟаамҭа дкыдзырхалаз аамҭа зегьы уажәтәи лыццакра
еиқәнархозшәа.
– Ада! – нлышьҭаҿысҭит сара, иҳәатәыз ажәа хада
убриала иласҳәар сҭахызшәа.
Аԥҳәызба аҵх дналашәкәа дцеит.
Сара такәаамҭагьы сгылан. Ҳара ҳгылан ҳахьцәажәоз
ахәы ҳарак ԥхьакырҭа дазааигәаны дынхон Ада, дахь­
налбаашәоз акәын. Уажәшьҭа лара аҩны днеихьеиг анс­
гәахә, саақәгьежьаан аҩныҟа сдәықәлеит.
Сдәықәлеит аҩныҟа, аха уахь ацара сҭахӡамызт, сны­
ҟәон аухантәарак, сқыҭа сызхара исзымбо. Аҩада схалан ашьха аҩыҵра еимыздеит, Ада лажәақәа зыриашоз
аблақәа рыла сааҟәымҵӡо сагәыдԥшыло сгылан, ахәыш­
ҭаара ҭбаа иҽҳәагылоу аԥлакь еиԥш, ҳқыҭа иахагылоу
ашьха Ҟьантаз. Амза иамбаргьы иазычҳауам уи, амрагьы! Шьыжьымҭанла амра амҩа Ҟьантаз иаанамыртыкәа
цәырҵшьа амаӡам. Уи зегьы еицырдыруа усуп.
Аха амза?

Иван Ҭар б а

~

~ 333

Амзагьы абрахь, ҳара ҳқыҭа иахыкны ажәҩан аҵкар
аҿы, џьара иҩалшәаны, амагана еиԥш, аԥҭақәа рхуа, амҩа
рыцқьо аҿаанахоит, нас ихырбза-кәырбзо, абз ақьышә
инықәшьуа, аҽрыцқьаны аԥҭақәа иаарылҵны Ҟьантаз
иаахалоит. Иара амза аҽахьарҽеиуа, ахаҿ иашаҵәҟьа
ахьаанахәо уи ашьха ахыхь акәушәа аҽааннакылоит,
Ҟьан­таз аҽеиҵҳәан иахьгылоу саркьаҵас ианыԥшыло,
ахы, нас, аҽанархиалак, аҳәиҵәҳәа ашәахәақәа ԥсаҟьаны
идәықә­наҵоит.
Убас ауп амза убри аухагьы ишыҟанаҵаз. Уи ашәахәақәа
рыла сызхара сҽыскәабарц сҭахызшәа, ашьхара ахьынтәи,
Аалыԥсҭа аиҩхаа иҭысны иахьнеиуаз, аԥшаҳәа саваланы
ҵаҟа сынҭалеит. Аӡымҩас амшын ҵаара ҿажәкра лассы
еиқәнартәарц аҭахызшәа иццакны инеиуан. Уи ацашьа
сара сныҟәашьагьы арццакуан.
Амшын сынхықәгылт, аԥшаҳәа ҳаракыра снавалт.
Ацә­қәырԥа шлақәа аԥшаҳәа ианазааигәахалак, зыҭра из­
ҭымҵуаз, зсасақәа ааихыхны зхаԥыцқәа аахзырџьаџьаз
алымқәа реиԥш, ацаҟьа еиларҭәара хаха ианажәлалак
инадԥыххаала ицон, нас, иара уаҟа инадҳәазаны рҽааи­
ҵырхуан, урҭ рхаҭыԥан, рҽышьҭырззаны зҿаазхоз ацә­
қәыр­­ԥақәагьы убри аҩыза рлахьынҵан.
Сара аҵара сахьалгаз мацара акәӡамызт, аҽа мчык сы­
ҵасны аҩада сханагалон, сгәы шьҭыԥраан саманы ицон.
Сқыҭа Амзаҿа!
Иаасыкәыршан,сара сеиԥш,зегьгәырӷьон,зегьцәажәон,
аԥсабара бызшәала, «ашшы» ахга, акәата шкәакәаа еиԥш,
аҵыхәа ршәшәо аҵх иалсны инеиуаз аӡымҩас Аалыԥ­сҭа,
цҳаражәҳәаҩҵас Ҟьантаз ашьха аҳаракыра иқә­ҟьаны,
аиҩхаа ҭакнаҳара иаҿашьқьыруа иааиуаз аԥ­ша­лас, зма­
ӡажәа нымҵәаӡо, амаҳәцәа реиԥш, зуапақәа ирҭашь­шьы,
ицәыҵагыланы ицәыҵахәыҭхәыҭуаз аҵлақәа, ачам­
гәыр рахәыцқәа реиԥш, зыбжьы ԥшқаӡа ишәаҳәоз ашьха
ӡыхьқәа...
Ауха убри аҩыза аҵх ныжьны сызцомызт, исылшомызт.

~ Иалкаау

334 ~

Сара ашҭа санҭалоз иккаӡа иаашеит.
Сқыҭа гәакьа Амзаҿа!
Ашьха ӡыхь ҿыц еиԥш, сыбзиабара раԥхьаӡа ахы
ахьыҵнахыз, Амзаҿа!
Ада сқыҭа дшаалагылаз, дааины сыбла дыхгылан, ацәа
сыбла ихымлаӡо, сылацәа сзеиқәыԥсомызт.
Илабҿабаз асахьа сара аԥхыӡ исзалагаломызт.
8
Аизараҿы итәаз зегьы сара сакәын еибадырбоз, уажәыуажәы иҩыҵыззаны сара сышҟа иааԥшуан, нас аууҳәа иааилалон, ана-ара ирҳәоз, еидҳәаламыз ажәақәа, ныҵыҩааҵыҩны сара сҟынӡа иааӡон, аха исзеилыргомызт, дара
урҭ ажәақәа зхылҵыз рыбжьы инаҵаӡ ицон. Ажәақәа сзеилыргомызт, аха сара сзы бзиа усгьы ирҳәомызт.
Уи мдыршьа амамызт, сызҭагылаз, аргамаду сыбла
иабоз акәын.
Акырџьара аус еицаауит, акырџьара ҳџьабааԥса шьҭаҳ­
хит ҳара ҳахҩыкгьы: Галинеи, Ԥарнеи, сареи. Акырџьара
асовнхарақәа, аколнхарақәа, еиуеиԥшым аҭыԥқәа сахьала иҳархиеит. Аҵыхәтәаны, аҽа ус ҿыцк ԥшааны, аҟаҵара
ҳшаҿыз Аҟәаҟа иҳаԥхьан, ҳахҩыкгьы асахьаҭыхҩцәа
рзеиԥш еизараҿы ҳхымҩаԥгашьа иалацәажәон.
–Ҳара ҳамацара иаҳхароузеи?–лшьамхы еиқәыршәны
дахьтәаз уажәы-уажәы лыбжьы налалыршәуан Галина. –
Иара иакәын аус зыдҟаҵалаз. Иара шәиазҵаа.
– Зехьынџьара! Иара аус идҟаҵалан, ҳара ҳицхраауан,
– дцәыҵаҟәындҟәындуан Ԥарна, Галина илҳәоз иад­ҳәало.
– Ҳара ҳԥышәарала акыр ҳазицхраауазар ҳәа акәын...
Аанкылашьа змамыз абжьқәа еилаԥсо, ажәақәа рыхә­
дацәақәа ҵибакаауа ҳзыҩнатәаз ауада иааҩналт.
– Даара ишәшәырхәеит шәара шәԥышәа, ус ажь­
ӷырла жәбааит! Абӷеиҵыхха иамраӡакәа шәыцәҟьа даҿа­
шәыршәит.
– Урҭ ирхароузеи?! Аиаша уаҩы иҳәозар, иара маа­

Иван Ҭар б а

~

~ 335

лықьс ишәыԥхьаӡо иоуп, ҳаҭыр зқәу асахьаҭыхҩцәа аиа­
кәым иҭазыргылаз!
– Ииашоуп!
– Зынӡа ииашаӡам! Иаадыруеит урҭ закәу!
– Иҟарҵарызеи?! Зегьы акрырҳара рҭахуп. Ишрылшо...
– Ҳара иаҳҭахӡами?
– Ҳара-аа? Ҳара ҳԥаԥсацәоума?
– Абри асахьаҭыхратә ҟазарҭақәа зҿу еилаҳкаар ҳҭа­
хын. Иабаԥшуеи абарҭқәа зегьы аныҟало?
– Аҟазарҭақәа ираҩсны анапынҵа здызкыло ауаа
ҳаламгылааит.
– Шәаргьы ишәыԥшаа, џьым, аусутәқәа, акыр шәырҳа,
ишәԥырхагада?
– Шәара ишәцәынханы ҳара акыр ҳауама?..
Аизара ахантәаҩы, аҽ-ура иақәтәоу аӷәра анизнымкылалак ишыҟаиҵо еиԥш, имч рықәымхошәа аниба,
иоуижьын, ддысны, ҿымҭӡо, иҭыԥаҿы дгылан, знымзар­
зны ишԥааихымсыӷьри ҳәа дыԥшны. Уи аԥышәа змаз
аӡәы иакәхарын, иҩашьомызт асахьаҭыхҩцәа реизара
акы­рынтә дшалаԥшхьаз, уи атәы шидыруаз. Ақәарш­ҩы
иарҵысыз аҩарӡхыҵра еиԥшзар акәхарын, уи аиза­раи
ашыкь­ра иамаз анарха шыҟаз, убри аҟнытә, иааџьоу­
шьартә, акгьы ҟамлаӡазшәа, иҽирҭынчӡан, зынӡа иҽыр­
ман­­шәалаӡан дгылан дахәаԥшуан, убри аӡыблара ан­
беиқә­тәо ҳәа.
Сара ахааназ исымбацыз салахан, иҟасҵара сзымдыруа, сшанханы, усысыр шьакәармак сылымшәо сҟәардә
сықәшәны стәан, сааҵысыр, сҭыԥ саақәԥааны сеи­мыжә­
жәа снықәырҵарашәа.
«Ҵабыргуп, аус зыдҟаҵалаз сара сакәын, сара сыхьӡала
ашәҟәы ҟаҵан, аха салазгалаҵәҟьаз, ус аҭахуп ҳәа саз­
ҳәаз дарарами, Галинеи Ԥарнеи? Уажәы ахарара сара
исықәыжьны дара афасара иасны изцазеи? Сҩагылан аи­
зара иалахәу ирасҳәап, аха ирасҳәар, сырзеилкаару? Сеилыркаарц рҭаххар, аха мап!» – слакҩакуа, схы агәра сзымго, сгәы сҭахәыцуа стәан, схаҭа нап аасылакны аҭӡамц

336 ~

~ Иалкаау

сан­­кыддырӷәӷәало аамҭа сазыԥшын.
Аизара иалахәыз зегьы маӡа-аргама рызхара лаба
ажәа­ла иҟьо, наҟ-ааҟ ианеимырда иааизи иаҵахази уаҩы
изы­мдыруа, иҟәындшәындуа иааилахеит. Иналаршәҩа­­лар­шәны, аибашьраҿы аиҿахысра анеиқәтәалакгьы,
џьа­ра-џьара ахысбыжьқәа шгауа еиԥш, иара уажәгьы аи­
зараҿы ана-ара быжьқәак ныҵыҩ-ааҵыҩуан, аим­ҳәабжь­
қәа рыцны.
– Аҳы, аҩызцәа, уажәшьҭа, аизараҿы иаҳзықәгылоу
азҵаара аилыргарахь ҳаиасып, – ирылеиҳәеит ахантәаҩы,
аизара анаатуаз аамҭа ааины абыржәы иаарыдгылазшәа,
уажәраанӡа иаарҳәаз зегьы аԥшамҩас ахьцоз иарҭазшәа
ԥхьаӡаны. – Иааҳарласып.
Аиқәҿыҭрақәеи, ажәала алабаҟьарақәеи уи ашьҭахьгьы
аизара иагымхаӡеит, аха усгьы ҳазҵаарагьы изавымсит.
Анс акә, арс акә, рыбжеиҳараҩык ҳара ҳхымҩаԥгашьа
иӷә­ӷәаны иахцәажәеит, иақәыӡбит аҟазарҭақәа ирзым­
дырӡо аусурақәа имҩаԥыргаз рзы.
Аанда ахьылаҟәу ихыҵуеит ҳәа, сара соуп еиҳарак уалбагас иҟарҵаз, схәахәаны снышьҭарҵеит.
Аизара аҟны аӡәырҩы рыбла амцаԥшь ахылҟьо, шаҭара
сзымуа исыхәаԥшуан, иаараӡаҵәҟьар саалбаардарашәа.
– Уажәнатә ас иҳалалаз, илшошәа ибар, ҳҿаҵақәа
ҳҿых­­ны агара далагар ҟалап.
– Уигьы иаарласны ҳахаанхараны ҳаҟоуп. Шәаагылшь!
Еицәоу умбакәа еиӷьу уздырӡом.
– Ихароузеи? Арԥыс аӡак дааҳаланагалан, иаразнак
шьоукы дымҩахырҟьеит...
– Шьоукгьы иаразнак алаба даҳаргеит.
– Ҵабыргуп. Ихәарҭам ус.
– Агәыҭҟьара далаҳарԥшит. Иаразнак ахҩахаха иам­
раӡакәа...
– Иазхоуп уажәшьҭа.
– Еилаҳкааит, аҽада шәмырҟаауазар, иазхоуп!
– Уара уи шәидызцалазеи?! Ахараҵәҟьа зду адәахьы

Иван Ҭар б а

~

~ 337

иргыланы! – даарылабжьеит аҵыхәтәаны Хәыта Арӡынба.
– Иҳаҳаит. Еилаҳкааит. Иазхоуп!
Иаздырхеит, аха уаанӡа изламцәажәоз ҳәа ак аанымхеит, баҩ-баҩы ҳаиҿдыршәшәеит ҳахҩыкгьы, еиҳараӡакгьы
сара. Ҳцәақәа ааҳхыхны, ирҟацаны алаба ианырҵеит,
уаҳа иааиқәымтәеит.
Аӡыршы иааҭыршьыз акәтыбааӡа еиԥш, сцәышҳабиӡа,
ԥскәара схаӡамкәа,сыжәҩақәа хьыдышьшьы,аизараҟынтә
сындәылҵит...
Иаасырццакит. Знык сыԥхьарҭаҿы снеины, схала саанханы, инықәҵа-аақәҵаны, иааҟалаз зегьы сшәар иззар, издыруада сҽеизызгар, мамзар, сызҭаз ашоура уаҩы
сизалгомызт.
Снеиуан, сзықәныҟәоз адгьыл сатәӡамызшәа.
Изулак амшын аԥшаҳәахьы скылст.
Амшын заҵәык аҽеиҵыхны, агәыҭбаара зегьы аартны
саԥхьа ишьҭан, адунеи аҿы хьаа-баак аӡәы имоуп ҳәа агәы
иаанамгаӡо, зегь азеиԥшны. Аевкалипт ҵла ду иаҵагылаз
аҟәардә хәхәа снықәтәан амшын гәыҭбаара ахыԥшылара
салагеит, схы иҭапапа иҭаз ахәыцра хьанҭақәа инхӡыла
ицарц сҭахны.
Сара исҭахыз ҟамлеит, схала аҭынчра саналаха аи­
зараҿы сызҭагылаз еиҳагьы еилыкка иааины сыбла иаахгылт. Аҭынчра иалыҩны слымҳақәа ирҭасуаз абыжьқәа
иҵырхаауан, аӡаӡ еиԥш, аҽыҩ-ҽыҩҳәа сгәы ахькыдыз
иалакьакьо, Галинеи Ԥарнеи ираҳаз ашәа иаҳааит қәшәи­
ҳәаҩы дҳамазар, дара агәхьаагьы рыкӡамызшәа збеит, иашьцылахьазар акәхарын, аха сара?.. Сара сыз­ҭа­
шәарызиз убри аҩыза ахлымӡаах? Убри акәызшәа гәҭакыс
исымаз, аҵара салган, сыццакы-ццакуа абрахь санаауаз...
Уажәнатә ари аҩыза ахьӡ анысхыла, наҟ-наҟ ишԥаҟалои
сара сусқәа?
Сара ахәгьы-аҿгьы сықәдмыргылаӡеит, дызусҭада
ари амырҵеи, иҳаланагалаз, рҳәеит. Дабантәааи, рҳәеит.
Азин изҭада, рҳәеит. Анс рҳәеит, арс рҳәеит... Иарбану
ирымҳәаз?! Аха избан?! Убри аҟара сықәырҳәацәартә

338 ~

~ Иалкаау

зыҟасҵазеи? Уаанӡа схы зназгазеи?
«Уажәшьҭа ишԥазури», – сыбла иаахымҵӡо ихгылан
абри аҩыза азҵаара амшын аԥшаҳәаҿы сахьтәаз.
Ахәыцра ҵаула сеибарххо сшамаз Хәыта Арӡынба
даасыхҭыгәлеит.
– Егьаурым. Иҟамлар акәын, аха уажәшьҭа ианы­
ҟалах, излаурҽеиша ауп изызхәыцтәу, – иҳәеит уи даа­
сыдтәалан.
Сара аҭак сызимҭеит. Ацәажәараҵәҟьа сылымшо
аҟынӡа снеины сыҟан, сызҭоу сзымдырӡо.
– Уакә сакәзар иҟасҵоз удыруоу, – ҩаԥхьа дналагеит
уи, акгьы ҟамлаӡазшәа иаармарианы. – Инықәыршәны
ақыҭахь сцон – сқыҭахь. Уажәазы иаҳҳәозар, уара уқыҭахь
– Амзаҿаҟа. Уа еиҳа аҽҟьарҭа уоуан, еиҳа уманшәалахон.
– Иуадаҩуп аҳәара, – саабжьажьеит сара. – Саабыр.
Уаагьы исԥырхагақәоу маҷӡам.
– Егьа ус акәзаргьы, еиҳа еиӷьхон. Уазхәыц умыцца­
кыкәан, уара ухала.
Ауха иареи сареи ҳшеицәажәоз акыргьы ҳтәанха­
лацәеит, уи нахысгьы наҟ-наҟ азы ишыҟасҵара азхәыцра
саҿын.
Аҵыхәтәаны исыӡбеит Амзаҿаҟа сцар, ус еиҳа ишеи­
ӷьыз хаҭала агәра анызга.
Аҩны санааи аҽныҵәҟьа сан лнышәынҭрахь сцеит.
«Абар, сааит, сан, бара бҿгьы... Бара бнышәынҭраҿ.
Саҭабымҵан асҟаамҭа сахькыдхалаз азы. Сахьагхаз. Сахнагеит. Зыԥсы ҭоу – зыԥсы ҭоу роуп изышьҭоу. Ус акәхап
наџьнатә аахыс ишыҟоу.
Абыржәы бара бҿы сааины сгылоуп. Ишсанабыжьуаз
здыруан. Ишсанабыжьыц...»
«Сааит, сан, аҩныҟа».
«Ибзианы иҟоуҵеит, сыҷкәын. Сара уаара сазыԥшын.
Ауаҩы есқьынгьы аҩны дызтәаӡом, џьаргьы дцалароуп, аха
иҩныҟа дызлааша амҩа ихамышҭуазароуп. Ауаҩы џьара
даныҟоу дсасуп, аҩны даԥшәымоуп. Иуаҳауоу, Алхас?»
«Исаҳауеит, сан».

Иван Ҭар б а

~

~ 339

«Ауаҩы иԥхӡы ахькаҭәо, иџьабаа здыло адгьыл аҿы
ауп ихы дахьақәгәыӷша, убраҟа ауп уи ибӷа еиҵыхны,
ихы дҩахан аныҟәара ахьилшо. Уара ухьԥшыҩны узы­
ҟа­ларызеи, сыҷкәын? Уџьынџь ахьыҟоу, удацқәа адгьыл
иӷәӷәаны иахьаларсу, абраҟа, абри адгьыл аҿы уӷьацароуп.
Уаанаԥшы-ааԥши, укәша-мыкәша иҟоу аԥсҭазаара бла
ҿыцла уахәаԥши, иумбо Амзаҿа аԥсабара блахкыга, уи
иқәынхо ажәлар зеиԥшроу, ҳқыҭа ахаҽы зыԥсахыз ауаа!
Аброуп уҽахьуҟьаша, сыҷкәын! Абра уҽырӷәӷәаны ауп адунеи ду ахь ушкылсша! Ирцәажәа уқыҭа аԥсабара, ужәлар
– урҭ роуп уара убжьы ҭызго! Иара араҟагьы акәтаӷь ахала ибылгьаӡом, акыр амыҟәмабарақәа урыниар алшоит,
аха умшәан, урҭ зегьы уриааиуеит, амала, есқьынагьы
ухы агәра гала, ухы уақәгәыӷла! Акы уацәымшәан! Сара
ара сыҟоуп. Сара џьаргьы сцаӡом! Ан џьаргьы дцаӡом!
Илыхшаз дныжьны! Бзанҵы!
...Иуаҳау, Алхас? Сыҷкәын»...
«Исаҳаит, сан».
Схы сҩахан сқыҭа сеиҭаналаԥшит, иаргьы ҿыцбараха
сара сыбла иаахгылар аҭахызшәа, аҽырҽеины, ԥҳәысҳәа­
ра иаацәырҵуа арԥыс иеиԥш, иҽырба-ҽырбо иаагылт,
сара сыблақәа наҟә цырак џьара ирхыршәлазаргьы иаархыхны, ицқьакәакәараӡа зегьы рбо, урҭ ирхылҵуа ашәа­
хәақәа аԥсҭазаара аҵанӡа инаӡо иҟанаҵарц аҭахны.
Игылоуп иԥагьаӡа, сара сқыҭа изыԥсоу аҟара аҽыҳа­
ракны, адауаԥшь иеиԥш ажәҩахырқәа ҟьаҟьаӡа, иҳаракны,
аԥсуа уапа ахәда ихшьушәа, шәаԥыџьаԥ иаҵәарала аҽ­
ҭаҳә­ҳәаны. Сара сахьгылоунтәи иара ауразоуроу зегьы
снап­сыргәыҵа иқәушәа, ладагьы-ҩадагьы ибзианы избоит, есқьынагьы, сахәаԥшыцыԥхьаӡа иҿыцу, уаанӡа иадсымбалац цәаҩа ҿыцк аҟәнызбаауеит.
Ианбатәиу иара Амзаҿа ахаҭа! Араатәи аҭаҳмадацәа
ирҳәо исаҳахьеит адунеи ааршазар аахыс иҟоуп ҳәа. Абри
аҟара шахыҵуагьы ҩазарак, хәажәцәак џьара ахаҿы ианубаауам, ашьха ӡыхь иакәабазшәа, ақәыԥш ҟәымшәышәра
ахьыҳәҳәы, ишамшамуа игылоуп.
Амзаҿа кәакьцыԥхьаӡа иара ахатә ҭоурых амоуп, ах­

340 ~

~ Иалкаау

ҭыс дуқәа ирхаануп, азныказы, хазы угыланы уана­
хәаԥ­шуа, игәзианӡа, зегь азеиԥшны иҟоушәа убоит, аха
агәыцә ҵаулара ашҟа уҿыноухар, наҟ, хараӡа ицахьоу
ашәышықәсақәа рцәажәабжьы уаҳауеит, адгьыл иаа­ҵы­
ҵны уаԥхьа иаагылоит хыԥхьаӡара рацәа змоу аби­ԥа­ра­
қәа рынхара-рынҵыра, рыԥсҭазаара атәы зҳәо аба­ҟақәа.
Аамҭа иазымрыцқьо, аамҭа иазымҵәахуа амзаҿатәи
абаҟақәа, уи акәакьқәа зхаану рызҳәо иҟазар, абжьы адунеи зегьы ахьынӡанаӡааӡо иахьӡар ҟаларын.
Аха сқыҭа, ауаҩ аашьаҩ аусура ашыкьымҭазы аҵла
ду иоунашьҭуа ашәшьыра дшыҵахо еиԥш, ажәытәра ам­
ҵәыжәҩақәа аҽрыҵакны игылаӡам.
Абар, уажәы Аалыԥсҭа аԥшаҳәа саваланы ҵаҟа сҿа­
нынасха, аҩнеихачаԥақәа ахьеихагылаз аҳаблақәа ирыл­
сны ицоз амшахь скылнагеит, ақалақь аҿы еиԥш, наҟ-ааҟ
еиҿаԥшуа иӷьазӷьазуа игылоуп, ашҭақәа, аҳаскьын иа­
ҵәақәа рхақашәқашәо, уарҳал џьоуҳарԥсараха ишьҭоуп.
– Бзиала уаабеит, Алхас! – рҳәоит амҩан иаасԥылалак.
– Бзиара збаша! – аҭак ҟасҵоит саргьы, ацәажәара
мыцхә амырҵысырц, ишәа-иза, иааҿахҵәаны.
Сааит, аха сышԥааи?
Иара убри азҵаара зегьы азҿлымҳахеит. Аҩны сахьаазгьы инеихәаԥшы-ааихәаԥшуан, гәаныла инеимҵаркааимҵаркуан, иаразнак иаацәыргангьы ирзымҳәеит.
Аанҿасра дааит ҳәа акәын ауаа ишрылалҳәоз сан­ԥса.
Иԥсишьарц ҳәа. Уи илҳәаз иацирӷызуан сабгьы. Еил­
кааҵәҟьаны ишимамызгьы ус еиҳа еиӷьны иԥхьаӡон,
из­бан акәзар, сара Аҟәа ақалақь аҿы сыҟазар, иара иб­
ӷа арӷәӷәон, дызлагылаз ижәлар рҿы дҳаранакуан. Сан­
ԥса илҳәоз ажәақәа ирыҵаркуаз зынӡа гәҩарасгьы има­
ӡамызт.
Зынӡа аҽакала дахәаԥшуан сара санду. Санду Џьармхан
Баалоу-ԥҳа. Уи агәырӷьара илымаз зегьы хнаҩон, уаҟа
аҵыхә­тәантәи акәтаӷь ԥҽны зхы аацәыҵзырҳәҳәоз акә­
ҷышь кьаса еиԥш, аҽазҵаарак зцәырҵуамызт, лхахьгьы
иааиуамызт. Џьара дааҭышәынтәалан ауамызт, дҳәар­

Иван Ҭар б а

~

~ 341

ԥсаруа дықәын иҟалҵара лзымдыруа.
– Сымш Алхас дааит, – шҭакы дааҭыҵны аҽа шҭакы
дҭало, агәылацәа дрылан лара. – Аҵара дуӡӡа далганы
дааит, – лнапқәа ҳашьхақәа ирыхлырҳәҳәар лҭахызшәа,
аҩа­да дҩаханы идлырбон. – Зегьы иреиҳаӡоу аҵара ду
далганы...
– Алхас дааит, Алхас дааит, уажәшьҭа уаҳа џьаргьы
дцаӡом, – дыҩуа адәы дықәын, аҵәыргыла дахыԥозшәа,
дынкаԥа-аакаԥо, саҳәшьа хәыҷы Амина, џьаргьы дцаӡом,
џьаргьы дцаӡом!
– Бҿы ааихакы, бара, еихашәыша! – длықәӡбауа, лышь­
ҭаҿылҭуан уи лан. – Иазхоуп уажәшьҭа! Исҳәо бма­ҳаӡои?!
Амина уи лаҳарцгьы лҭахӡамызт:
– Џьаргьы дцаӡом! Џьаргьы дцаӡом!
Уи лыбжьы ахәадақәа ирныҩуан, аҩхаақәа ирҭаҩуан.
– Еихашәааит бҿы! – уи лгәырӷьабжьы иацрымҵӡо
иашьҭаххны инеиуан лан лышәиԥхьыӡгьы. – Иазхоуп
уажә­шьҭа! Иаасымысхша...
Ицәанырра ажәала иааирԥшырц дашьҭаӡамызт са­
шьеи­ҵбы Адамыр, уи ихымҩаԥгашьа зынӡа аҽакалаӡа
иҟан,аԥшәмаԥҳәыс иллыршьцылахьоу асыс аалыцрымҵӡо
дахь­цалак ишлышьҭоу еиԥш, ҿымҭӡо, сышьҭа даахым­
шәаӡо дсыцын: Изхара сизбомызт, иблақәа рыла сеиԥ­
хьышь­шьаауа дысхысуан, џьара шьоукы срылатәаны
сцәа­­жәозаргьы, иблақәа аасҟәымгаӡо, сҿы иааҭыҵуаз
ажәа­­қәа рахьтә ак машәыршақә џьара инкашәаргьы,
зегь раԥхьа иара иаашьҭԥааны исиркыртә, иҽырхианы
дгы­лан. Иблақәа ҭраа дсыхәаԥшуан, иаасҟәигар адунеи
ҭацәы­ра сналаӡ сцарҳәа дацәшәозшәа.
Санду! Ҳара ҳаҩны наџьнатә аахыс иамаз аԥхара иахьа
уажәраанӡа еиқәырханы иаазгоз лара лакәын. Лара лакәын
ҳаҩны аҭбаара, уи абарақьаҭра, уи ачеиџьыка знапы
иқәыргыланы, ишьҭыхны изкыз. Лара аҩны дыҟаны, дсасыз, дгәылаз, дызусҭзаалакгьы аӡә ҽмырҵысы, фырџьанк
иадамхаргьы имыркыкәан, ҳгәараҭа дыҭлыжьуамызт.
Џьар­мхан Баалоу-ԥҳа леиԥш бчеиџьыка бзиахааит ҳәа

342 ~

~ Иалкаау

дырныҳәон хаҵа ицашаз аԥҳәызба лныҳәаҿа ҳқыҭаҿы
ианааныркылоз.
Исгәалашәоит Аҟәа асахьаҭыхратә ҵараиурҭа санҭаз,
аԥсшьарамшқәа рзы аҩныҟа санаалак, саб иаҳәшьаԥацәеи
иаҳәшьаԥҳацәеи зегьы уа ҳаиқәшәон, ҳанду ианылбалак лгәы азҳаны, ҿыц аҩны иааҩнанагалаз аҭаца леиԥш,
дгьагьо аҩны дааҩналон. Зегь лымпыҵаманшәалахон, иаразнак иааихьылшьуан, али-ԥси рыбжьара. Амца нхәыҵ­­
шьшьааны даннаҵхалак, аԥырқьҳәа инеибакны, абыз­қәа
ыршаны, амҿқәа ирықәҵәишо рҿынархон, ҳԥац­ха ҩны
агәҭа ҳҭаацәара амра гылазшәа, амцалашара ашыш кылх­
харақәа иркылҷҷаны ашҭа инықәлон, акәша-мыкә­ша зегьы аԥсҭазаара рҿыхо. Ҳабла ишабоз ачуан аӡы ҭаҭәаны
ахьурӡы амца инахакналҳауан.
Абарҵа дныҵагыланы, еиԥхьытта адәы иқәыз акәыт­
қәа данаарыԥхьалак хара иҟазгьы, ааигәа иҟазгьы еиба­
рыҩны, хыма-ԥсыма рҿаархон. Лкалҭ ианыԥсалаз аџьықә­
реи цырақәа, ахьҩежь ԥараҿырпқәа реиԥш, уаԥсҵәыла
иҟьаны ианаарылалыԥсалак, хаанкылашьа рымаӡамкәан
ишааиуаз, хаха рыҽнақәырԥсон. Ҳара, абгассақәа реиԥш,
ҳҽырхианы, лара ҳлыкәшаны ҳгылан, адырра анҳалҭо ҳа­
зыԥшны.
– Аҳы! – анылҳәалак акәытқәа ҳнарымҵасны иаҳкуан.
Иԥаҟьԥаҟьо, иҟыжуа, рыхқәа ҵаҟа ирханы, икәалкәало
ҳацыԥхьаӡа акака ааҳампыҵахон, рышьҭыбжь аҳабла зегьы иахьӡо. Лара дааҳалалан хԥаҟа ааҳамылхуан, егьырҭ
аулышьҭуан, урҭ азныказы, усҟан азы аԥсра иацәынхон,
аҽа сасык ашҭа деиҭаҭалаанӡа, мамзаргьы, ҳара даҽа
ԥсшьарамшык азы ҳаанӡа.
Ҳара ҳуал убра инҵәазшәа ԥхьаӡаны, санду иааҳалал­
ҳәалон:
– Аҳы, уажәшьҭа наҟ шәца! Шәыхәмарла!
Ҳара ҳаибарыҩуа адәеиужьра ҳнықәлон.
Акәытқәа анылшьуаз ҳанду бзанҵы иаҳлырбаӡомызт,
ашьакаҭәара ҳара ҳалалырԥшыр лҭахымызт. Лара, ҳма­
ҵур­ҭа ашьҭахь игылаз ара ду икыдгылаз амҿырҟәа­ра
лыҽлаваҵәахны, аттаҳәа рыхқәа аахыҵә­ҵәа­ны инка­

Иван Ҭар б а

~

~ 343

лыԥсон. Уи лара лхатә чақ хәыҷык лыман еиқәыц­цышәха,
уи ала абырсааҭк иҟалҵон дара акәытқәа.
Иаарласӡаны ҳара иҳазкны илырхиоз астол ҳнахатәон
ахәыҷқәа зегьы. Ҳара ҳамацара.
Санду лыҟаҵамҭа афатәқәа аҽа чыск исзадкылом.
Сахь­цалакгьы исыцуп ргьама. Лнапы назкьысуа зегьы
агьа­ма ҷыда рхылон.
Санду Баалоу-ԥҳа Џьармхан! Ҳара ҳанхара-ҳанҵыра
зегьы уасхыр ӷәӷәас иаҵагылоу санду! Уи лыԥҳәызбара
аӡбахә ачамгәыр ианҵаны ирҳәон, иахьа лықәра лҽа­
налалхала лаамҭа ианаало ала, ибзианы илыхцәажәоит,
ҷыдала сара, сзы илеиӷьу уаҩԥсык адунеи ахи аҵыхәеи
зегьы еимударгьы дузыԥшаауам.
– Уара, Алхас, ара сара суаҭах авараҿы иҟоу ауаҭах
хәыҷы аҿы уҟаз. Иаҳа иузыманшәалахоит.
Саргьы уи акәын исҭахыз.
Сысасра, санԥса ауаа ирылалҳәаз саанҿасра аамҭагьы,
шьҭа инҵәон. Уи аҿҳәара ԥҵәаны иҟаӡамызт, аха ҿҳәара
змам аԥсҭазаараҿы акгьы ыҟаӡам.
Сыҩнаҭаҿгьы, сқыҭаҿгьы ҭыԥс исымоу шьақәыр­гы­
латәын.
Аха уи аԥхьа ҳаҩнаҭа зегьы азы зҵаара дук цәырҵит,
сара сус усҟан азы иахьынӡахәҭаз азхәыцра сазымраӡаз.
Ақыҭа зегьы ипланы ажәабжь аарылаҩит агазеҭ «Аԥсны
Ҟаԥшь» бааԥсык ануп ҳәа ҳара ҳҭаацәара иазкны.
Зшьапы инанагоз, зыбз цәажәоз зегьы ҵысны идәықә­
леит, аӡә дцар, даҽаӡә даауан, иааҟәымҵӡакәан абри иа­
ҿын, илыдашшылон санду, саб, лара агазеҭ ианырҵаз
санԥса Цару, исыдашшылон саргьы, шьоукы гәыкала, ргәы
иалсыҵәҟьаны, шьоукы еиҳагьы амца ҳацранаҵарц, шьоукы – гәаӷшақә, шьоукых – ҳзашьҭоузеи ҳәа, ишаҳныруа
рбарц.
Иаарласӡаны ҳқыҭа аколнхара иааиднакылоз ауаа зе­
гьы реизараҿы ӡбтәыс иқәгылеит уи азҵаара. Саргьы
исыԥ­хьеит аизарахь.
Аколнхара ахантәаҩы Абас Назба дмыццакӡакәа, дынҭ­

~ Иалкаау

344 ~

гыла-ааҭгыло, инаҵшь-ҩаҵшьуа, ибжьы џьара инарҟәуа,
џьара ишьҭыхуа, дзыԥхьоз аҭыԥ шыҟаз еиԥш, астатиа ахы
инаркны аҵыхәтәанынӡа даԥхьеит.
– Абас ауп агазеҭ иану афелетон шыҟоу! Иацымкәа,
иагымкәа, – аизара иалахәыз зегьы аӡәаӡәала иԥишәарц
иҭахызшәа, иԥкаауа, икылкааны дрыхәаԥшуа днархыст. –
Уажәшьҭа ҳаиасны ҳалацәажәап абри иану зегьы зыхҟьаз,
ахы ахьыҵнахуа, уи иахылҿиаауа ачымазара ҿкқәа ртәы.
Абас днахыкәша-аахыкәшо акәымкәа, дышиашаз аи­
зара аҿы иҟаз иреиҳәарц ииҭахыз ала далагеит, Цару лы­
ла. Астатиагьы еиҳараӡак изызкыз лара лакәын, азеиԥш
усура дацәыбналаны дыбжьахәҳахәҭуа, иара ишиҳәаз
еиԥш, џьабаа мбакәа аԥарақәа лырҳарц дышгәароу, уи
лхым­ҩаԥгашьа ақыҭаҿы аӡәыр ирныруа ишалагаз, уи
лыҿ­­кы планы ауаа ишрылалаз...
Аҩныҟа ҳанаауаз лара аԥхьа дгылан, дналышьҭаԥало
днеиуан саб, сара маҷк дара иаарыҟәганы сҽаанкыло,
сахь­­рышьҭанеиуаз иаарҳәоз зегьы саҳауан:
– Ииҳәаз уаҳаит усгьы, уара уҷкәын... Уара улымҳала,
– уажәы-уажәы даахьаԥшны иқьышә инықәлырххуан
лара.
– Иҟаиҵагәышьарызиз уи... илшозиз, – ашхырцәаӷь
иҟәицозшәа инапы иҟьон, иазхоуп шьҭа, ибҳәо иаҳауеит
ҳәа аанарго. Лара усҟан иаҳагьы лыбжьы ҭыганы, сара
исаҳартә даӷьуан.
– Урҭ дара рыбз еивҵоуп. Иара Алхас ихаҭа сара сус
зыршо дрылахәуп. Аиеи! Аиеи!
Сара, ҿымҭӡо, урҭ еибырҳәоз зынӡа исмаҳаӡозшәа,
срышь­­ҭаланы снеиуан.

9
Ақыҭа анапсыргәыҵа ҳақәыргыланы ҳамоушәа ауп
ҳара ҳахьынхо аҭыԥ шыҟоу, адгьыл ҳаракыра ҳахьаԥну
аҟнытә, ҵаҟа лбаа, амшын аԥшаҳәа аҟнытә акәзааит,
егьырҭ алаҟәырақәа рыҟнытә акәзааит, ухы уҩаханы ҳара

Иван Ҭар б а

~

~ 345

ҳганахь уаныԥшлак, мамзаргьы, ҳара иаҳхыкны, хыхь ашьха аҩыҵра аҟынтәи уаныԥшуа акәзааит, зехьынџьарантә
улаԥш иааҵашәоит иара, ҩашьара ақәымкәа, еилыкка,
аҽа нхарҭак еиԥшымкәа.
Амзаҿа ақыҭан аҭыԥ бзиақәа рацәаӡоуп, аха аҽакы
иузадкылом ҳара ҳахьынхо, уи сара лакҩакрак ақәымкәа
агәра ганы сыҟоуп.
Абра раԥхьаӡа дынхеит ҳәа ауп ишырҳәо ҳқыҭан ҳа­ра
ҳажәла ашьапы зкыз ауаҩы, убри нахыс зԥашәқәа аузышь­
ҭыз ҳабиԥара иазҳауа, иҿио аҿаанахан, ҳара ҳажәла Анба
ныҟәызго ақыҭа ахәҭа дук рымҽхакны иркуп, ана-ара,
хаз-хазгьы, аџьықәреи жәла бзиа еиԥш, иалаԥсоуп.
Ҳахьынхо аҳаракырахь уанхалалак, адунеи зегьы ахьубо убри аҭыԥ аҟнытә мацара акәушәа уахьаақәгьежьлак,
уахьынаԥш-ааԥшлак еилыкка, убланаԥшра акы аԥыр­ха­
гамхо адгьылқәыԥшылара зегьы аатуеит, егьырҭ ақыҭа­­
қәагьы, аҳаирплан узҭатәоу аҽыларҟәны ирхы­ԥырны
инеи­­уашәа, рҽеиҵыхны уҵаҟа ишьҭалоит, абыр­жәым­
зар-абыржәы рхы иқәсыр ҳәа иацәшәошәа, изықә­гы­
лоу адгьыл рҽадырӷәӷәало, амраҭашәарахь уҿы рханы
уҿы­­ноухар, ашҭа ахьаанҵәо уԥан хыла унҭалар, ииа­
ҵәа­ра-еишьылӡа ааигәа зҽеиҵҳәаны иҭажьу Амшын
Еи­қәа унӡааҵәрыла уцарашәа угәы иабоит, амрагыларахь уааҳәны унаԥшыр, жәытәнатә аахыс абри адгьыл
ины­ҟә­наго аламыс ду ҳаракны ишьҭыхны ирымоушәа,
аԥсуа быргцәа реиԥш, иӡыш-ӡышӡа, ааԥсара шәахәак
рыжәҩахыр иқәмыжьлаӡо, игылоуп ашьха цыҩцыҩқәа,
ара, ааигәаӡа, унапы неиҵухыр инакьысрашәа ақыҭа иа­
хагьамгьамуеит Ҟьантаз ҳәа изышьҭоу ашьха. Амзаҿа
ақыҭан инхо ауаҩы асас даниҭаалак, – данааилакгьы –
уахынла аума, ҽынла аума, зегь дара роуп, ӡысык ахәда
анизхымҵәа (ашьтәа наӡа атәы ҳҳәарым) дзыԥсоузеи,
сынхоит ҳәа баша иҩны ашә ааиртуеит ауп уаҳа акгьы. Ус
иҟоу ауаҩы, сара иахьынӡаздыруа, цәашьыркыла уишь­
ҭазаргьы ҳқыҭаҿы дубом зегьы иреицәоу аӡәы заҵәык
иакәзаргьы. Ус ауп иахьа уажәраанӡа ишаҳдыруа.
Ҳаргьы аԥсаса маҷ иаҳзану иахьа уажәраанӡа рыԥ­сы

346 ~

~ Иалкаау

аазго санду лоуп акәымзар, егьырҭ иааранахар рышьа­
ҭагәы ыҟамкәа, иахьцаз-иахьааз уаҩы имбо ианырххьазаарын, рысаӡ цәгьоуп, алеишәа бааԥс рымоуп, хырҳагас
ирымоу аҵкыс иҟарҵо аԥхасҭа еиҳауп ҳәа иԥхьаӡаны,
аха лара илуӡом, лыԥсы ҭанаҵы, лшьапқәа лзеихго ҳашҭа
дықәнаҵы илураны дыҟаӡам.
Санду излалҳәо ала, сабду Баса иԥсы анҭаз уи иаԥ­
хьа аӡәгьы дызгыломызт, амш ахаҿы уаҩы иааиликаар
аҽеилаҳәара иахьӡаанӡа, иара иҟаҵатәқәа рыбжеи­ҳара
рҭыԥ иқәиҵон. Иара иԥсҭазаара аниԥсах, иара иҭыԥ
аҩнаҭаҿы иаанылкылт санду. Уи аҩнаҭаҿы иаа­шьа­қәир­
ӷәӷәаз аҟазшьақәеи, ақьабзқәеи набыцрак рықәым­кәа ихьчо иаалгон, аӡәы еилазгоит ҳәа иҽына­зикыргьы лҽаҿыл­
шьаауан, илураны дыҟаӡамызт, иаҭаххар лыԥсҭазаара
ақәылҵар ҟаларын, амаҷ-саҷқәа раналыжьуан, зны-зын­
лагьы зынӡа илымбаӡазшәа ҟаҵаны илаҩлыжьуан, аха
хадара змаз азҵаарақәа рҿы ацаҟьа еиларҭәара еиԥш
деихаӷәӷәа-еиҵаӷәӷәаны дгылан, ҽааԥсахшьак, хьаҵрак
лымаӡамкәан.
Санду лкәал даахымшәаӡакәа дықәын сара сабгьы. Ус
ауп ишылшьо санду.
– Уабду иеиԥш дуаҩ ҭынчуп, дуаҩ гәшаҭоуп уабгьы, –
лассы-лассы иаасгәалалыршәон уи. – Цәаҩала ус еиԥшу
рыԥшаара уадаҩуп. Уабдугьы убас, Баӡ иеиԥш, шьы­
жьымҭан шаанӡа дгыланы адәы днықәлон.
Акгьы иахылаҳәаӡамкәан сабду иӡбахә ацәыргара
лцәуадаҩзар акәхарын аҟнытә, уи анылҭахыз саб иҟаз­
шьа­қәа дахьрылацәажәоз аҟнытә илгәалалыр­шәозшәа
ҟалҵон.
Саб егьа длырҽхәаргьы, иара иаԥхьа лара дгылон. Лара
длышьҭаххы Баӡ дахьгылаз даараӡа ибзианы ахә лшьон,
лхы агәра ганы дахцәажәаратәгьы амч лнаҭон.
– Ахаҵа ииарҭа дылазза дшылаиоу иашҭа сасык
данҭала, аԥсра аиҭаԥсра ззырҳәо иаҩызоуп, нан, Алхас,
– сгәысҽанылҵон уи. – Ахаҵеи ацәеи ианаамҭоу иан­
зеилымҵлак еибарчычиоит, – иааркьаҿӡаны иаахлыр­

Иван Ҭар б а

~

~ 347

кәшон лгәаанагара.
– Биашоуп, санду, – снақәшаҳаҭхон саргьы. – Шьы­
жьым­ҭантәи аҳауа уеилыхха уҟанаҵоит.
– Нас, ишԥа?! – лгәы иахәон уи илҳәоз сахьадгылоз.
Ахаҵеи ашьыжьи ианаамҭоу ианеиԥылалак, амшгьы бзианы еицырхыргоит.
– Сара шәара шәышьҭахь сахьгыло, санду уи ҳаш­
ԥахәаԥшри? – илаԥыганы схы налгәаласыршәон сара,
дышнеиуа ҽыԥныҳәаҵас исыҭо дсазҵаар ҳәа сацәшәаны.
– Избан? – лҳәон гәыкала иааџьашьаны. – Уара иа­
наамҭоу угылоит. Уара иануаамҭоу, иаҭаххар – иҵегь заангьы...
– Еиҳаракгьы Амзаҿа, – иаалымсԥаауан сара. – Ам­
заҿатәи ашьыжь уагханы иануцәца наунагӡа иузмыргьежьуа ацәыӡ уоуит ауп иаанаго.
– Ишԥаудыруеи! – дааигәырӷьон санду. – Инҭкааҵә­
ҟьаны. –Аԥҳәысгьы. – Абри ажәагьы лҳәон, лхы-лҿы
аҽаԥ­сахуа, хәыцра ҵаула хьанҭарак дынҭанагалон уи.
Агәынамӡара илымаз иахьынӡазалшоз лцәа иҭа­ҵәахны
илыман, бзанҵы атәымуаа рыбла ихаҳалартә ицәы­
рыл­гаӡомызт, аха ианылзымычҳаӡалак, иаалылыжжуан, лара лхы дақәыӡбуазшәа дынцәыҵаҟәындҟәындуан,
егьырҭ аӡәгьы имаҳауа, лхала данаанхалак. Убри азлыр­
хон, лара илыхҟьаны аҭаацәараҿы цҭәык ҵысыр лҭахы­
мызт, уи зегьы ӡыршык еиԥш ҳацәылхьчон. Егьырҭ зегьы рылымкаа сара еиҳа деилыскаауашәа лыԥхьаӡон
аҟ­нытә, зны-зынла уаҳа царҭа анылмоуӡалак, лгәы ан­
кыд­гылаӡалак, иаалымҩатәны ҩбаҟа-хԥаҟа ажәа ҵар,
апыр­пыл џьыка еиԥш ицаҳәцаҳәуа, санԥса, лара лҭаца
Цару лышҟа аҿыналырхон, сара ианақәҿысҭуазгьы ыҟан,
исмаҳаӡазшәа аныҟасҵозгьы, аха лара иаразнак сеилылкаауан:
– Ацәаҩа бааԥс лымоуп акәымзар, ԥшралеи сахьалеи
қыҭа дук даԥсоуп. Дахьаацәырҵлакгьы зыбла хылымкуа
дарбану?! Аха иазуугәышьозеи!.. Амала, уара, нан, Алхас,
изакәызаалак ак хьаас иҟоумҵалан, уара уи злоухугаша,

348 ~

~ Иалкаау

умч ззукша рацәоуп, – данааиԥхьбалак сара дсабжьо далагон. – Иааҳачҳап. Иҟаҳҵарызеи? Баӡ иоуп зегь реиҳа
ирыцҳагәышьоу. Оҳ! – лнапы иакыз аҟамчы аҵас бааԥс
змаз аҽы инахылҟьазшәа, акалашәа лыварахь иааҟьаны,
лҽынахылгарц зымҩа днавалон.
Амзаҿа сааижьҭеи рацәакгьы ҵӡомызт, аха ԥаса аҩны
аанҿасра санаалоз аасҭа, уажәы санду еиҳа цәажәарҭахәыс
сыхҭалкуа далагеит.
– Уара уабду ианиааз Аԥсны ахьынӡанаӡааӡоз ибзианы ирдыруаз арԥысын, – дналагеит уи, зны лгәы ала­
ҟаӡаны даныҟаз, ларӷьа нацәкьыс лқьышә инықәкны,
уи дықәԥшны дызлацәажәарц илҭахыз аамҭа еилыкка
дналаԥшырц лҭахызшәа. – Уи иҩызцәа дрылагыланы да­
хьаацәырҵуаз, зегьы ааиҵаирӡуан, чаԥашьала, еинаалашьала ицназгоз, шамахамзар, дыҟамызт, аҳәсахәыҷқәа
иара рылаԥш дшааҵашәалак (сабду Баса ихьӡ санду иахьагьы илҳәаӡом, уи аԥсуа ҵасла иԥхашьароуп ҳәа илыԥ­
хьаӡоит), рхы ахьыргара рзымдыруа, ишаҟьшаҟьо, уаҳа
царҭа змамкәа аҭшәара иаабжьарцалаз ашьабсҭақәа
реиԥш, ршьапқәа каткато ихылда-ӡылдаха иааилахон.
– Убасҵәҟьа аҭеиҭԥш бзиа иман акәу? – сызҵаара
иҵегь даашьҭнаԥаартә сналԥыххылеит сара.
– Уи усҟантәи аамҭазы дзымбаз ауаҩы иоуҳәеит ҳәа
зегь дара роуп, инагӡаӡаны изеилкаауам, – аԥырқьҳәа
инеихьыршьыз асԥычка еиԥш днеицралеит лара. Ажәала
иуасҳәеит ҳәа иабаухәои, хаҭала уара дубазшәа уҟазар
даҽакын.
– Иара ус дахьыҟаз дамырԥагьаӡозиз? – лцәажәараҿы
илыхәап ҳәа мацара иныбжьасыргылт сара азҵаара, уи
аҩыза агәҩара зынӡа сцәа ишаламызгьы.
– Зынӡаскгьы! – ажәакала иааҿахылҵәеит уи. – Ихы
зыԥсаз идыруан, аха изаҟаразаалак ԥагьара илаӡамызт.
Ацәаҩа бзиа, ацәаҩа хаа иман, дуаҩы ҟәымшәышәын.
Иҽықәтәара мацара зыԥсазиз? – лхы рҵысуа, иџьшьо
иаалгәалалыршәеит дцәажәо дышнеиуаз. – Дҽырԥа-ҽыр­
ԥо, иҽларџь дақәтәаны уи дахьаацәырҵуаз аизараҿы зегь

Иван Ҭар б а

~

~ 349

деицгәарҭон, хаҵагьы-ԥҳәысгьы, ихьӡ ҳәаны, абрыгьабрыгь ауаҩы дахьааиуа жәбома ҳәа, ршьап-ԥынҵақәа
ирықәгыланы, аӡәи-аӡәи еихыҳәҳәа-еиҵыҳәҳәо иара иахь
аԥшра иалагон. Иара иҽы абӷа даласазшәа, дымҵысӡо даабжьалон, ицәаара ацәырҵра мацара имҩа алхра иазхоны,
нас ауаа ахьеилагылаз дниас-ҩиасны, днықәԥрааны иҽы
ирхәмаруан, рацәакгьы дықәхаӡомызт, амацәысеимҟьара
еиԥш, даацәырҟьа-цәырасны, ихәаԥшуаз аиԥхьхәыцра
нагӡаны ираӡаанӡа, днарымпыҵаӡ дцон, дара рнапеин­
ҟьабжь­қәагьы наишьҭарҵон. Убас акәын есқьынагьы,
дахьцәырҵлакгьы... – Нас абра саанагеит, – санду лхылҿы зегьы уаанӡа гәалашәарыла ишцәажәоз, аҵыхәтәаны
ил­ҳәаз ажәақәа рыла лқәыԥшра ашықәсқәа рҟнытә иахьа уажәраанӡа дахьааихьоу аамҭа аҟынӡа иаразнак деи­
ҭаԥан даакаԥазшәа, лҽаалыԥсахт, лықәра быргра иа­наа­
лоз аԥшра аашьҭылхт, лыблақәа амцабз рхыла ишы­ҟаз
иааиқәаҳаит, аха уи азныказы акәхеит, еиҭасра кьацк
аҳасаб ала, иаарласӡаны лҽааизылгеит. – Абра саанагеит, – зынӡа аҽа бжьык ахаҵаны иаалгәалалыршәеит
уи. – Шьапымшла саанагеит. Акаҩҳәа аҭаацагацәа ашәа
ҳәо абри ашҭа сааҭаргалеит. Акасы шкәакәа исхаршәыз
салԥш­ны избон сара абра санааргаз ауха ашҭа иқәыз
агәырӷьара, наҟ-ааҟ ауаа сыргәыларгыланы аԥараҿырпы
сықәыԥсо, аҟамаҿқәа еиҿакшо амардуан сынхаргалан,
ауаҭах сныҩнаргалт, аҩнаҭаҿы сҭыԥ аалсхын, убриижьҭеи
аброуп, нан, сара сынхарҭагьы, сыԥсырҭагьы. Уабду сгәы
цәызҟьаша ажәак ааиҿшәаны слымҳа иҭамҩыцызт, даара дыгәнаалан, – абар, абар, лылаӷырӡқәа нҭышәшәаны
рҿынархап сҳәаратәы лоуразоуроу дааԥшқахеит. – Аха
уи иазаауазеи, – лара лхала даалҵны, даақәгьежьит.
– Избан? Иҳәала, иҳәала, санду, сара уи бзиа избоит.
– Еҳ, – ҩаԥхьа лҽааиҭалкит уи, – абас абыржәы ушы­
ҟоу лыбла уабарауазиз, уан, хлаҳәада! Ацәашь бзиа еиԥш,
дкаҷҷо ҳаҩны дшыҩнагылаз, бзабаак анылбашаз аамҭазы
днеилаблы дцеит.
– Сара дысгәалашәоит. Абыржәгьы саԥхьа дгылоу­шәа

350 ~

~ Иалкаау

дызбоит, лыԥшра ааицамкӡакәан.
– Даанӡа умнеиааит, – шәарҭа дук ахь снаԥшызшәа
ажәала саалыхьчеит уи. – Уара уан знызаҵәык дызбахьаз
дихашҭуа дыҟазма, абжьуаа зегьы рҿы ачамгәыр данҵаны
зашәа рҳәоз лакәын. Уара усҟан зынӡа умаҷӡан, аха иумбои, дугәалашәоит, аблахкыга уан.
– Ааи, усҟан зынӡа смаҷӡан.
– Зынӡа умаҷӡан, – еиҭашьақәлырӷәӷәеит санду. –
Дызлаугәалашәозеи? Аха иугәаламшәаша лакәызма, уара
уан хазына?
– Уажәы лыԥсы ҭазар? – сааӷьаҵәыӷьаҵәит сара.
– Ааи, уи лыԥсы ҭандаз, сара сызлымҳак ҿамзаргьы,
– сара сеиԥшҵәҟьа гәҭыӷьӷьаала даацәажәеит санду. – Уара уан Тытышә (ҳара Татиана ҳәа ҳлышьҭан)
ҳаҩ­ны даныҩнанагала нахыс ҳаҩнаҭа зынӡа илашеит,
абарақьаҭра иамаз еиҳагьы аҽарҭбааит, уабдуи сареи
уи ҳабла иахьабаз насыԥ дус иҳаԥхьаӡон, аха уи аҵыхә­
тәанынӡа изынамӡеит, зааӡа, зынӡа изаацәаны дҳаԥхеит.
Сара сгәы иаҭахыз сыбла дхыԥшыланы илдыруан, лареи сареи ҳнапаҵаҟа аҩнаҭа шәҭуан, уажәы Царуи сареи ишҳахьуа еиԥш, хаз-хазы ҳахомызт, уӷәк иаҵакыз
реиԥш, аԥсҭазаара ацәаӷәарсҭа алганы иҳаманы ҳнеиуан,
аҵыхәтәаны сара сызварак ааҭацәызшәа, сцалакха адәы
саақәхеит, сыбжара нсымыҩрны ицазшәа. Тытышә рыцҳа!..
– Сан лыԥсы ҭазар... – сгәы ԥшаауа аҟынӡа снанагеит
сандуи сареи ҳабжьара зхы ыҵызхыз ацәажәара.
– Уан лыԥсы ҭазар, – иаасымылԥааит санду, сыҽшеи­
ҭаскыз ангәалҭа, – усҟан зегьы зынӡа аҽакала ҳҟалон,
ҳаҩнаҭа зегьы аҽа цәак, аҽа блакы ахалон, аха иабаҟоу?
Уи лыҟамзаара ҳара ҳаҩнаҭа ишаныԥшыз, сара сымацара
сакәӡам, зегьы ирбоит. Аргамаду.
– Анԥсацәа зегь абас иҟоума, санду, мамзар?.. –
слакҩакуа, иахьагьы-уахагьы сзызхәыцуаз азҵаара сиааины ахы аацәырнагеит, уи акыршықәса инкыла-нкыло,
аӷәра аҿакны исыман сшаауаз.
– Ҳәара аҭахума, мап, – схәыцра хьанҭақәа ԥсаҟьаны

Иван Ҭар б а

~

~ 351

саарылылгарц лҭахны, даақәҵәиит санду. – Ан гәакьа
леиԥш иҟоу анԥсацәа рацәоуп. Шаҟа уҭаху, анԥсацәа
ҳәа рзуҳәар игәнаҳақәоу. Зегь ҟазҵо цәаҩоуп, нан, Алхас, ацәаҩа. Ан лцәаҩа бааԥс ахшара изгәаҭаӡом, ан дахьугалакгьы, дануп, анԥса лцәаҩа бааԥс ибла ихыкшало,
игәы иалакьакьо иалагоит, шә-цәак ахарԥаны ибоит.
Убас ауп адунеиаҿы ишыҟоу, иара адунеи ааршазар аахыс. Анԥса лара илхымшаз ахшара ргәацаԥха ахьаатуа
ианаамҭоу ианлызгәамҭа, нас егьалургьы, егьаҟалҵаргьы,
дзақәшәом, дареи лареи еицәтәымуаахоит. Убас ауп
акәымзар, Цару, илыбаргузеи, лыԥшра иагым, лдырра
зҳәаз еиԥш, аха аҵас бааԥс змоу ажә даҩызоуп, аныга азна
ахш анунаҭалак иҵыгьны, шьапыла иасны, ихыршәҭны
иказҭәо еиԥш дыҟоуп, – иахьынӡазалшоз азҵаара иамаз
аҵарра лырԥсыҽыр лҭахын, уи шаҟа иҳармжьыжькуаз
аҟара ҳаԥсҭазаара амыруадаҩуазар, изаҟаразаалак акала,
ишазеиӷьымтәуаз лдыруан аҟнытә.
– Ус акәхап, – схаҭа схы агәра сзымго, сақәшаҳаҭхазшәа
ҟасҵеит азныказы, аха...
– Еилыскаауеит, Алхас, иуҳәарц иуҭаху, – иаасымыл­
ԥааит лара, наҟ исҳәараны иҟаз заа илдыруазшәа. –
Иаҭахым. Ус ҳнеилап.
– Ус акәхап, – сҳәеит еиҭа еилгара амаӡамкәан.
– Баӡ дыгәнаҳауп, – луанытә днақәыԥсычҳаит уи,
убраҟа акәаԥ лыргылар ахәҭаны илыԥхьаӡан.
Ҳазлацәажәоз аус наҟ-наҟ ишеиҵыхтәымыз, усҟан азы
хаҳасҭа шаҳнамҭоз сырдыруа, дҩагылан, санду жәытә
мҿтәы камод цәыҩҩажәк илзыкҿагылаз ашә анаалырт,
абаҩқәа неилшәшәаны икаԥсарашәа, игәамҵхамҵуа,
иаа­ҿыжмыжт, лара еилаҳәарак ртытуа, дыԥшаауа дҭалт.
Акы­раамҭагьы дзадымҵуа дкыдхалт, нас даақәгьежьны,
сара ахәыцра сардысны сахьтәаз ашҟа лҿаалхеит.
– Аа, Татиана хлаҳәада лпатреҭ, – еиҳа еилырганы илбарц ларма напы лаԥхьаҟа инымҩанҵаны инеиҵылхын,
икылкааны днахәаԥшит.
– Абар, иџьабо аҳәсақәа рыгәҭа дахьтәоу, шәымаҭәа­ла

352 ~

~ Иалкаау

дҭалаҳаны...
Сыблақәа сзылҟәымго слыхәаԥшуан сан, слыхәаԥшуан,
еиҭа слыхәаԥшуан, издыруада, машәыршақә сара абыр­
жәы сааины, лара лаԥхьа стәаны сышлыхәаԥшуа лцәа
иалашәар, лхы ҩеиҵыхны, еиқәыԥсоу лыблақәа аахтны
днасҿаԥшыр ҳәа сгәы сеижьо. Сара егьа уи аҩыза агәаԥ­
хара сымазаргьы, лара лтәашьа уаҳа иаалымԥсахит, уи
дызлахәыз аџьабараҿы аҽакала лхы мҩаԥылгар луаажәлар
зегьы лырԥхашьозшәа. Саргьы сыбла сзылҟәгомызт, ларгьы, убри апатреҭ анҭырхуаз аџьабара дшаҵатәаз уаҳа
ҽааԥсахшьак лымаӡамкәа дыҟан.
– Уи агәаҟ дызну патреҭк џьарамзар џьара инымхеит ишудыруа еиԥш, убас ҳгәы злаҳҟычшаз ак ҳзынлыжь­
рауазиз, аха ианамулак иауӡом! – сара сзызхәыцуаз дырны лара дналагеит аҵыхәтәаны санду, зынӡа агәкаҳара
аҟынӡа снанагар ҳәа дшәаны. – Адунеи лассы дшаԥхоз
лдыруазшәа, заа лыблақәа еиқәыԥсаны днатәеит – гәыхә­
тәхьымӡа, Татиана!..
«Сан лыблақәа...Иара апатреҭаҿы еиԥш аԥсҭа­заа­раҿгьы
наунагӡа ихылҩеит, лара лыԥсы шҭаз, илыхшаз, илҭаху,
дызҭаху цәгьарак ианианы лыблақәа ирбар лҭахымызшәа,
лгәы иазымчҳар ҳәа дшәеит, лара лха­ҭа заа лҽылҵәахыз­
шәа. Аха, мап! Сан лыблақәа са­ра иб­зиа­ӡаны исгәалашәоит,
адунеи аҿы аҽаблақәак иры­лам­ҩашьо сан лыблақәа! Урҭ,
сан ихылҩазшәа баша иҟал­­­ҵеит, уи лара лхаҭагьы илылшо
усым, аӡәымзар аӡә­­­гьы илшом, аԥсцәаҳа ихаҭагьы! Асаба
ықәырчны, аан­­­­ҿасымҩак змаӡамкәа, аӡлагара алу еиԥш,
енагь иқә­­­­ҳаны ицо аамҭагьы иалшом! Сан лыблақәа еицакшьа рымаӡам, урҭ уажәы лыблацәақәа ирыҵахҩоушәа
иҟоуп, аха уи иаҿыҷҷаны избоит, ашәахәа ҟәандақәа,
абыржә сахьтәоу исҿыгәҳәааны сеиԥхьыршьшьаауеит,
сеи­­­ԥ­­хьыршьшьаауеит, ани ахшареи наӡаӡа ирыбжьоу
ацәа­­­нырра ҟәымшәышә еиҳа-еиҳа ирҿыхо, ицәырго!
Сан есқьынгьы дысгәалашәон, уи лареи сареи гәаныла
ес­­­қьынгьы ҳаицын, ҳаицәажәон, аха иҵуазиз асҵәҟьа,
уа­жәеиԥш, иааигәаӡаны ҳаиқәымшәеижьҭеи! Лыблақәа

Иван Ҭар б а

~

~ 353

шых­ҩазгьы, сызҭагылоу зегьы еилыкка илыԥгылазшәа
сгәы иснарбон, аҳәатәқәагы рацәаӡаны илымазшәа, уа­
хыки-ҽнаки ирыҵаркуа аамҭа ааиԥмырҟьаӡакәа илыр­
ҭаргьы илзымхарашәа. Саргьы шаҟа ҳәатә сымоузеи,
шаҟа сгәы иҭыхоузеи, ҭынч сан сналыдтәалан иласҳәаша!
Шаҟа исҭахузеи лыхшыҩ аасылалҵар! Сан лыблақәа рыла
адунеи снықәԥшыр!..»
– Сан лыблақәа! – сҳәеит, иаалырҟьаны уажәраанӡа
уи дызныз апатреҭ сахәаԥшуа, сгәы сҭацәажәо сыштәаз.
– Уан лыблақәа! – урҭ ажәақәа лара лқьышә иқәтәаз­
шәа, сара исҳәаз инашьҭаххны инықәԥрааит. – Уан
лыблақәа зегьы-зегьы шәеиҳа сара исыгуп. Сара. Шәара
шәҽахьышәҟьаша рацәоуп, шәхацәоуп, аха сара дара рыда
схәарҭам, схәарҭаҵәҟьам! Алхас! Уан лыблақәа уара ихутыроуп, уи уаҳа даҽаӡәы илшом! Уара. Еилукаау? Аҽаӡәы
иҿаԥхьагьы ихылтраны дыҟаӡам анцәа ду хыхьынтә дылбааны лаԥхьа дшьамхышгыланы длашьапкыргьы.
«Сан лыблақәа!»
Схәыцрақәа реиԥш, сан лыблақәа рҵаулара сналанахалан, сынҵаакәкәала саманы аҿынанахеит.

10
Сара акультуратә Хан аҿы аусура салагахьан. Адгьыл
иазааигәоу ауаҩы адгьыл дықәманшәалахоит, агәы аартны, иара акы ицәымҵәахӡо, аҽыртаӷаны, иаԥхьа ишь­
ҭалоит, иуҭаху сызу, сыцәгьагьы сыбзиагьы уара унапы
иануп аҳәошәа.
Адгьыли ауаҩи, ани ахшареи реиԥш, еизааигәоуп, еиз­
гәакьоуп, урҭ хаз-хазы, еиҟәыҭханы ианыҟала, еиҭым­хоит.
Ауаҩы ишьапы адгьыл ианықәымгыла, зқьышықәсала
иԥсы ҭазаргьы шьаҿак изеихгараны дыҟам, иара адгьыл
ахаҭа акәзар, ауаҩы ишьапы анахьымс, инапы анакьымс,
ахаҿра ацәыӡуеит, абабира ахыҵәаны иаҵәахуеит, нас
иара убра хырҳагарак алаӡамкәан иҟалар алшоит.
Уажәы, сара сцәыҵагыланы саныԥшуа, (цәгьарак сгәы

354 ~

~ Иалкаау

иҭаны акәым) абри ауаҩы иусура схагаланы санамоу
ҩашьарак ақәымкәа еилыскаауеит ауаҩи адгьыли шаҟа
еизааигәоу, шаҟа еидҳәалоу.
Ааԥынра ааины, аҵларкәыкә еиԥш, атыгә-тыгәҳәа ашә
иасуа ақыҭа ашәхымс ианылагылаз аамҭазы ауп, уи ажь
қәаҵарахь данцәырҵ, маҷӡак изаацәазаргьы, алӡынрак
ацәа зҽаҭаны ишьҭаз адгьыл аҿыхара аҽазнакырц, иааир­­
чыхәчыхәырц. Ацха зыԥшуа, ихала, агәылацәа зегьы ры­
б­ла дхымҳало, аҭынчра иҽалакны ашьхымзаҭра дыш­ҭало
еиԥш, ақәаҵара дааҵалт, зегь рылымкаа, зегь раԥ­хьа
иааиԥхьишьшьаарц, убри аҟара игәы азыбылны, игә­хьаа­
ганы дыҟан.
Ажәжәа-ԥԥыҳәа, ар зышьҭоу ауаҩ иеиԥш акәымкәа,
дыҟәбаҟәшәо, дмыццакӡо, ашьшьыҳәа, иахьакәым џьара
дакьысыр ажьы ахьыр ҳәа дацәшәошәа, зынӡа уаҳа неи­
хыркәа змамкәа иҩаны, ихьыдышьшь, ԥсҭазаара хәага
зха­ӡамкәа икнаҳаз амахәқәа, имҩатәны дышнеиуаз, иара
уб­ри аминуҭ азын инапы иакыз асекатор абжьы анаагалак, иназхьысыз намшәшәаны ҵаҟа инкашәон. Уи аламала аус аируамызт, даара далыԥшаауан, ихҵәатәыз амахә
ҩа ибаанӡа, инагӡаны агәра игаанӡа далакьысӡомызт.
– Аԥсҭазаара ауп, Алхас, зегь зырԥшӡо, аԥсҭазаара! –
инақәырӷәӷәаны инаҵишьын, сара сышҟа дааскьаны даагылт уи аус ахьиуаз саннеи.
– Ииашоуп, – сақәшаҳаҭхеит сара.
– Уа, бзиа ууит, Баҭал! – дааҳадгылт Абасгьы. Асасгьы
дуҭазаап, – саргьы аԥсшәа сеиҳәеит. Изаацәаӡами, Баҭал,
макьана аӡахәеилыхра?
– Мап, мап, арҭ амшқәа злаҟаз ала, изаацәаӡам, –
инаишьҭаирххит уи, – аколнхара зегьы аҿы инеиԥынкы­
ла­ны ҳалагаргьы цәгьаӡам, – еиҭанаҵишьит ихы агәра
ганы.
– Ус анакәха, егьырҭ абригадақәа рҿгьы ирабжьгатәуп,
аа? – Баҭал иҟынтә азин ылхтәызшәа ауп уи дышҵааз.
– Ҳәара аҭахума, абригадақәа рҿы уи знапы иану
иахәҭаны, иаамҭаны ирыԥхьаӡозар.
– Еилкаауп, – иҳәеит Абас, иара ииӡбаз зынӡагьы

Иван Ҭар б а

~

~ 355

ицәы­­­рымгаӡакәан. – Нас, ужәлар шьҭа еизозар акәхап?
Аӡа­­хәааӡаҩ­цәа ҿарақәа...
– Абар, абар, уажәшьҭа иааилар ахәҭоуп, – иблсаркьа ахьынӡанаӡо џьаракыр ицәырҵхьазар гәеиҭарц
даанаԥшы-ааԥшит Баҭал. – Ҳаилацәажәар ҳҭахуп ианаалак, иара абра, ҳусура аҽахьеиҵнахуа аҭыԥ аҿы. – Аҿар
аӡахәааӡара иазҿлымҳахо иалагеит.
– Уи агьама дзыркуа иоуп изыбзоуроу, – Баҭал ихьӡ
мҳәаӡакәа дааирҽхәеит уи, имаз агәҭакы зырманшәалоз
аамҭа аниоу иаҩмыжькәа ихы иаирхәан.
Баҭал аҵыхәтәантәи ажәақәа имаҳаӡазшәа рықә­
ҿимҭӡеит.
– Шәус аабзиахааит, – дынҳадҵны иҿынеихеит Абас.
Баҭал иусура деиҭалагеит, ацәажәара иақәирӡыз аамҭа
азырханы.
Сара уажәраанӡагьы Баҭал блала иҵара саҿын, хара
сгылан санихәаԥшуазгьы, ааигәаӡа сааины сангылагьы. Уи иҭеиҭыԥш зегьы, хәҭа-хәҭала игәаҭо, еидкыло,
еидҳәало ианааидыскылалак, иара дшынеибакәыз, ихы
инаркны ишьапаҟынӡа еилшәара иқәымкәа дыҭҭәааны
саԥхьа даагылон, иара имацара иитәыз, аԥсабара инаҭаз
ихатәы чаԥашьа иманы, иара дызҵаныҟәоз алқәа реиԥш,
дҳаракӡа, дышшәырӡа, иӡара абыржәымзар-абыржәы
инеих­ҵәарашәа, дтартаруа. Аҟаза ду инапала аԥсабара
даалцәааны адәы днықәыргыланы доуижьызшәа акәын
дшыҟаз.
Аӡахәааӡаҩ инапқәа, Баҭал Карба инапқәа, аӡахәа
ԥашә­қәа рыԥшра шьҭырххьан.
Сара уи ангәасҭа, инаӡаны иҭҭәааны сыблақәа рҿы
ианааи, сеигәырӷьеит, уаҩытәыҩса игәеимҭацыз, сыдамздам даҽаӡәы иимбашаз дунеи ҿыцӡак аасырԥшызшәа
схы сыԥхьаӡеит. Адунеи зегьы, ак аабжьамыжькәа, иԥ­
каауа сахысыргьы исымбашаз аасырԥшит.
«Абри мацара иаԥсан сара Амзаҿаҟа саара, абри «мацара!» – сгәы сааҭгәырӷьеит сара.
Аҩныҟа санаауаз, алмҩанык Баҭал сыбла даахымҵуа

~ Иалкаау

356 ~

саԥхьа дгылан, иус еиԥш, иаргьы еилахәарак имаӡамкәан,
деилыкка, дыцқьаӡа.
«Аӡахәааӡаҩ инапқәа» – иара ҟаҵаны саалгазшәа,
убри амш иаалызгаз ауаҩы исахьа иаҵаҩтәыз ажәақәа
дара рхала иааины сыхшыҩ аҿы заа рҭыԥ ааныркылт.

11
Амзаҿа сааижьҭеи, Харковҟа, Ада лыхьӡала, шаҟа
шәҟәы дәықәсҵахьоузеи, аха башоуп, атыша иҭаҳауашәа,
зегь ныбжьахәаша ицоит, урҭ рҭак ҳәа цәаҳәакгьы смоуцт. Сара шаҟа зыҩуа аҟара ларгьы лыҽлырдагәоит. Аҽа­­
ӡәызар, шьҭа игәы ақәыԥҵәаны даҟәыҵхьазаарын, аха
сара саҟәыҵуам, ес анцәа рымш иҩагыло акы ааб­жьа­
мыжькәан аҩра саҿуп. Изыҩуеит – идәықәсҵоит, изыҩ­
уеит – идәықәсҵоит, убри саҿуп, мцурахандеи ззыр­ҳәо
иеиԥш.
Уаҳа еилкаак сымаӡамкәан адәы сықәын. Зны-зынла,
агага еиԥш акәын схы шызбоз. Аҽакы акәым, сыҩны сахьааиз, сҭаацәара рзгьы еилгамызт сызусҭдаз, ҳнеивысааивысуа акәын ҳшеилаз, гоу-гоу ҳнеицәажәо, ишакәым,
џьара ҳажәҩақәа ааидкьыслар ҳәа ҳшәо. Аанҿасра, аам­
ҭала иааз ауаҩы иԥшра шьҭа исымамызт, аҿҳәарақәа зегьы цеит, аха аҽаганкахьалагьы, схы-сҿы еилганы ирбомызт, сыгәҭакгьы рыздырӡомызт. Саби сандуи уиаҟарагьы
иазхәыцӡомызт, сеибга-сызҩыда аҩны сахьыҟаз, мал дук
еиԥш иахәаԥшуан, рааигәа сахьыҟаз доуҳала иарӷәӷәон.
Аминеи Адамыри иаасыцрымҵуа усгьы исыцын, сыкә­
ша-мыкәша ак схьымсырц срыхьчозшәа, рылаԥш сааҵ­
мыжьӡо. Урҭ Амзаҿа сыҟазаара еигәырӷьон, уаҳа аҽакы
иазхәыцуамызт.
Цару лакәын сара Амзаҿаҟа саара зҭыԥ иқәнаҟьаны
иҟаз, сахьылбоз лыблахаҵ аргьежьуан, егьырҭ иахьыр­
боз, ус аламалагьы исынсырԥшрым ҳәа лгәы иҭан,
лцәа иҭаҵәахны илыман акыраамҭагьы, схы ацәгьара
амыргакәа дахьааз дцаанӡа иаасычҳап ҳәа, аха скыдха­

Иван Ҭар б а

~

~ 357

лацәаз­шәа анылба, дарԥаԥашькуа далагеит, уаҩ ибла
иаах­гыло аҟара илылыжжуа. Дгәамҵхамҵуа, иаалым­ԥы­
хьашәоз нкыдҟьа-аакыдҟьо, аҩны дамкуа дааҩнахеит,
аха зегьы рҽынаԥхьак-ааԥхьакуа, дара рхарала ҳәатәык
лырымҭо, лҽырцәыхьчо иааиуан, уи лара еиҳагьы дараапкуа иалагеит.
Ианбаԥжәои ҳәа иԥшын.
Саргьы лара Цару лаҵкысгьы сааицәахеит, сшытҟәацра
сыҟан. Аӡәгьы даламгалакәа, лареи сареи ҳаицәажәаны
ҳаилибакаақәар сҭаххеит, цәала ҳнахыкәша-аахыкәшо
акәымкәа, иаахтны, ҳаблақәа еиҿаԥшуа, шаҳаҭ дҳабжьагы­
ламкәа. Лара сшылбоз сара сацәымҩашьо издыруан, сара
схаҭа лара сшылзыҟазгьы шьахәла еилылкаауан. Уажәы
ишьақәыргылатәыз наҟ-наҟтәи аусқәа рхы ахьдырхоз
акәын, убри аилкаара акәын ларгьы дзеишәарыцоз.
Уаҩытәыҩса ҳцәажәара шаҳаҭс дамамкәан, ҽнак лареи
сареи аҩны ҳанеизаанха, инықәҵа-аақәҵо акәымкәа, сышиашаз, иаацәырызгеит:
– Хьаас ибымоу здыруеит, Цару.
– Исымоузеи?
– Иара убри ибымоу ахаҭаҵәҟьа.
– Уи закәызеи?
– Акы сызбыцхраараны сыҟам. Изаҟаразаалак.
– Усмыцхраар ҟалом ҳәа суашьапкызшәа убама? Ушсмыцхраауагьы здыруеит, ада схәарҭаӡамкәа сааҟа­
ларгьы...
– Сара сааит аҩныҟа, Цару.
– Избоит.
– Сшаара, наунагӡа.
Цару зынӡа лҽаалыԥсахт, лҽылзымҵәахуа аҟынӡа,
ацаха ԥшқа еиԥш дҟәашккараӡа дааҟалеит, нас еиҳа-еиҳа
деибакуа, лхы-лҿы еицралан ибылуа дааҟаԥшьхеит.
– Уи шԥа? – ишылҭахӡамыз илызнымкылакәа иаа­
лыҿҟьеит. – Иаанагозеи наунагӡа?
– Наунагӡа сааит Амзаҿаҟа, абра сыҩны, сахьиз саанхарц.
– ...Аха уҵара узылгаз? Узанааҭ?

358 ~

~ Иалкаау

– Иара абра, Амзаҿа, сқыҭан схы иаасырхәарц.
– Уи ҟаҵашьас иамоузеи? Ара? Амзаҿа?..
– Ибзиаӡаны иамоуп.
– Исзеилкаауам.
– Ибзиаӡаны еилыбкаауеит.
– Сара сгәы сахаԥужәаларц.
– Ибхарамкәа, мап! Ианахәҭоу шаҭара бауам. Ибдыруаз, изаҟаразаалак!
– Суршәома?
– Мап. Бгәыбҽанысҵоит. Заа...
– Уара ушааз еиԥш, иаразнак Абас уидгыланы ацәа­
жәара уалагеит, зегьы ишырбоз, ишраҳауаз, исхашҭыз
џьумшьозааит. Наҟ-наҟ, иаауаӡар, зынӡа ухы сакәыхшаны
сдәықәуҵоит.
– Аус злоу бара бшыҟало еиԥш ауп.
Уи лара исылҭоз аҭакқәагьы хәыдаӡамызт, убас ажәақәа
неимда-ааимдо, акыр ҳԥибашәеит, нас ҳҽаанаҳкылт,
усҟан азы иазырханы. Ҳҽаанаҳкылт, аха дасу ҳахьгылаз,
ларгьы саргьы иаанкылан иҳамаз аҭыԥқәа ҳшырхымшәоз
еибаҳҳәеит.
Сыҩны тәымуаҩҵас сшыҟамлоз лакҩакрак амамкәа
илсырдырт, уи зегь реиҳа деиҵанарӷәӷәеит, наҟ-наҟ лара
сшылхылго, сара дшысхызго знапы ианыз дасу иааҳар­
ԥшуаз ачҳара акәын. Сара иҵегь санмаҷызгьы санԥсеи
сареи зынӡа ҳааибуамызт. Уи зыхҟьауаз амзызқәагьы ра­
цәан, аха уи атәы аҽазны.
Саб иакәгәышьан ҩаԥхьа зегь реиҳа сгәы иалаз, иҽ­
хәыҵагәаны игәнигоит аханатәгьы шьақәгылашьа змам
санԥсеи сареи ҳаизыҟазаашьа. Сара еиҳа-еиҳа еилыс­
каауа салагеит уи дызҭагылоу ауадаҩра хьанҭа, ҩ-мца­
кы дрыбжьабылуа дрыбжьахеит, аха еилыскааит ҳәа аус
иабахәоз!
Аӡәы игра иӡаргьы ҟалап, аха сара исылшом, исыл­
шаҵәҟьом. Егьа зундазгьы схы сзазымиааит, иамуит!
Сан лхаҭыԥан дааины аҩны данааҩнагыла аҽны инар­
кны (усҟан сара смаҷӡан) илхыскааз атәым-цәаҩа шыл­

Иван Ҭар б а

~

~ 359

хыз, лҽаамԥсахӡакәа дшыҟаз даанхеит, лара ус дыҟа­
ӡамзаргьы ҟалап, аха сара сыблақәа рҿы уаҳа дмааит,
дгәакьахартә сгәы даднамкылт. Ларгьы дыгәнаҳахеит,
саргьы. Ларгьы ԥаса-ԥасақәа, данҿыцыз даара лҽылшәеит
дысзааигәахарц, иааҟасҵоз зегьы лычҳауан, даасмырбуа
аҟынӡа данназгозгьы, сан лшьа сара заҵәык изуазшәа
санылҿагылазгьы, аха акгьы смыхәеит, иаашьҭысхыз
амҩа сақәымшәо сықәын. Иахьагьы аҽа мҩакы сзанылом. Сгәы иааҭаскуеит, аха баша ҽырххароуп.
Цару ахьырхәшьақәа рацәаны илдыруеит, ацә иақә­кны
ажә ҳәа, иаахтны сара дсыжәлар, ишлықәымҿио лдыр­
уеит, иланасыжьуам, ацымхәра лаҳауеит, убри аҟ­нытә,
днахыкәша-аахыкәшо сывахысра далагоит. Сара исхыр­
ҟьаны саб иоуп зегь реиҳа ицәыҵалфо, иҽшацәихьчо,
егьырҭ ҳаиланамгаларц зегь иара ишилаигӡо лдыруеит, уи
лара дыԥнажәо аҟынӡа даргәаауеит аҟнытә, ахамышҭыхә
дҭалыргылоит, бжеиҳан иааиқәылҳәацәо зегьы аҭак ҟам­
ҵаӡакәа илбааидагәышьоит, амҽхак амырҭбаарц, аԥырӷ­
қәа игәыдылҵо ицәа иааҭархьшәашәан ирцәаларц, аха
иара дафеит, атыҟә аҟынӡа дналцеит. Иҟытԥсыт ыҟам­
кәа, дхьадышьшьы, дуаҩыбжаха адәы дықәуп. Саб лызхара аниқәылҳәацәалак, дымҩасны дышнеиуа, илым­
ҩатәны санду аҟыгә аалыхлыргон. Уаагьы даангыломызт,
ахәыҷқәагьы лшаҭомызт, акгьы рхараӡамкәа, иҟа­лаз
рзымдыруа, инеихәаԥш-ааихәаԥшуа, изыхлырҟьо рзым­
дырӡо иаанхон.
– Сан илыхьыз удыруазар, Алхас? – дгәызианӡа, дшәа­
ԥырҳаԥуа сахьыҟазаалак сыԥшааны дсазҵаауан Амина, лыԥсыԥ лыхәламӡо, лгәы ҭыҵны ицо. – Сара акымзарак ҟасымҵаӡеит, лара... – акьыжыҳәа инеимаҭәаны
аҵәыуара далагон, сгәы лыҽныҵаршәны.
– Лгәы бзиамзар акәхап, – ахәыҷы иласҳәашазгьы
ҽеила исҿашәомызт сара. – Былцәымшәан, дыбзиахоит.
– Дычмазаҩызар, дышьҭаларауазеи?! Ахәшәқәа
лжәыр.
– Дышьҭалом. Илҭахым. Лара дызхәшәтәуа ахәшәқәа

360 ~

~ Иалкаау

рыԥшаара уадаҩуп, – дысзахгозар ҳәа снакәараҵа-аакәа­
раҵон, аха лара дсыдҷаблан сылкуан.
– Илзыԥшаа, Алхас, – гәыкала дсыҳәон уи. – Ахәшәқәа...
– Ибзиоуп, – усҟан азы далааныскыларц дсыргәыӷуан
ахәыҷы.
Ҽнак зны, Амина зынӡа сгәы иаанамгаӡоз, схы иҭам­
шәашаз, маӡак сзаалыртит, егьырх зегь ахьыҟазаа­лак­гьы,
убри сызланажьуам Цару.
– Алхас, иахьа шьыжьымҭан амаӷазиахь ҳанцоз сан
исалҳәаз удыруоу? – ишыҟалҵац еиԥш, цәгьара аҵа­
ӡамкәа, сара слымҳа аҟынӡа анагӡара ахәҭаны иԥхьаӡаны
даасыдххылт уи.
– Ыы?
– Уара Аҟәантәи исзааугаз аҵкы-ӷра сшәысҵар лымуит. Ибнаалом лҳәеит. Сара уи сыҵкқәа зегьы раҵкыс
еиӷьасшьоит ҳәа анласҳәа, ибмырхааит лҳәан, ирууаӡа
иршәны икҿалыжьт, ибзаазгазгьы баргьы ҳәа даӷьуа. Избан? Аа?
– Исыздыруам. Беиҷаҳалар лҭахызар акәхап.
Ҳара ҳус еилаԥаҭа Амина хәыҷы дабалазгалагәышьоз,
иахьынӡасылшоз уи гәҩара хәыҷык џьара илызҵысыргьы,
аԥсаҟьара сҽазыскуан, уи ахәыцра далызгон, лара ан, убри
аҩыза лхы иахьаҭәалшьоз сархагахон, ҭынч сартәомызт,
аха исраргамар уаҩытәыҩса измырҽеиуаз ацтәы сыр­
ҵысуан, убри аҟнытә, исычҳар акәын. Адамыр еиҳа дых­
быџын – уи цәалашәарақәак имамкәа дыҟамызт, аха
адәа­хьы ицәыригомызт, амцеиԥш, иҽацәыхьчо даауан.
Ҽнак аҩны сшыҟаз агәашәахьтә аӡәы ибжьы геит:
– Аԥшәма уҟоума, аԥшәма?
Амардуан снықәыххит.
Аҳаԥшьа ҭыкка ду иҭыҩрызшәа, Бгазлоу, аҩны аҵа­
ҟантә абжьы ҭахәаҽӡа, иааҵыҩрын, агәашә ахь хаха
аҿынанахеит.
– Уаангыл сымҳәеи! – аеҵәа кыднаԥаартә саб ибжьы ҵар ахыкәалаа еиԥш ианахьӡа, аԥхьатәи ашьап­қәа
ахьнықәчаразыз, ихбыкьны аҽааннакылеит, иацәымыӷ­

Иван Ҭар б а

~

~ 361

ханы иагьааҟрымҿрымит.
Саб амаҵурҭа ддәылҵны, ашҭа дықәланы агәашә ашҟа
днеиуан.
– Алхас, аҩны уҟоума, Алхас? – ҩаԥхьа аӡә ибжьы геит
агәашә нҭыҵынтәи.
– Ара дыҟоуп, – иаасаԥыганы, сара смыцхәрас аҭак
ҟаиҵеит саб.
– Ара сыҟоуп, уара уарбану? – саб инаишьҭасырххит
сара, уи иажәақәа сыриашозшәа.
– Даҭа соуп, – иҳәеит иаҳҭаазгьы.
Даҭа сиԥыларц саргьы амардуан сналбааит.
Даҭеи сареи ауха аҵх акыр иаагеит.
– Аҳәынҭқарра амҩаҟаҵатәқәа иамоу иара иазхоит, –
ҳәынҭқар уаҩҵас акәын Даҭа дышцәажәоз. – Ҳара ҳҳабла
мҩа ҳара иҟаҳҵароуп. Аҽаӡә дааины иаҳзыҟаиҵаанӡа ҳәа
ҳаԥшыр, ҳхы аажьоит ауп иаанаго.
«Азамана. Иҟашәҵа! Сара мап ацәыскыр ҳәа ишәо­
да? Насгьы уи аҟаҵара азин уеизгьы-уеизгьы сара сақә­
шаҳаҭымхакәа иамуа иҟоума? Сызусҭада сара? Амҩа ҟа­
ҵара иазку нџьнырума? Абӷаларҭахь амҩахагалара аус
аиҵыхра снапы ианҵаны Амзаҿаҟа саашьҭума, мамзар?..
Амҩа аҵыхәала абри аҟара сара сзықәиргьыжьуазеи Даҭа?
Абри аҟара сабадҳәалоу сара убри аус?.. Исзеилкаауам...»
– Амҩадара зегьы иреицәоуп иахьатәи аамҭазы, –
иажәа анагӡара даҿын ҩаԥхьа Даҭа. – Дара рыдамздам
аӡәы ишьапы ахьизмыргыло акаӡӷра бӷацамкыра инеины иаҿанхеит Абӷаларҭа аҳабла иамоу ауаа. Адунеи зегьы иаҟәганы, аџьма-цәа иаҵаҵәахны иамоу ажьымдыр
еиԥш, уаҩы имбаӡо, ҳқыҭа аҟәаҟәа иқәхеит.
– Егьаурым, уигьы аҭыԥ иқәшәҵап, – гәацԥыҳәарада
иналасыршәт сара.
– Избан ус? Аҭыԥ иқәышәҵап захьӡузеи?! Аҭыԥ иқә­
ҳҵап уҳәар – убри саҳаит. Усҟан – иажәоуп.
– Акыр сшәыхәозар...
– Убас! – Даҭа иичаԥаз аус аҵәымӷ налаирҟацазшәа,
ибжьы лақәирӷәӷәеит. – Ирацәоуп ҳусқәа, Алхас, – агә­
ҿыӷь сагар ҳәа дшәозшәа, дналагеит ҩаԥхьа уи. – Ира­

362 ~

~ Иалкаау

цәаӡоуп! Ауаҩы иаԥхьа аус рацәа анышьҭоу ауп иаргьы
иҽанеизиго, имч аарԥшрагьы анилшо. Аҽа ус дук ҳаԥхьа
ишьҭоуп, убрыгьы угәаласыршәар сҭахын.
«Уи закәызеишь?» – сгәы сааҭахәыцит, деиԥымҟьа­
ӡакәан. Иара иқәыршәны ацәажәара даҿын:
– Аӡахәааӡара аус. Иумдыруеи Амзаҿа адгьыл аӡахәа
шаҟа ианаало? Амзаҿатәи аԥсуа ҩы ахьӡ шаҟа хара игахьоу? Аха изхәарҭоузеи, уи аганахь ҳадгьыл иалшо аб­
жеиҭабжагьы ҟаҵам. Иара адгьыл ахаҭа ҳаҳәоит – шәааи,
сгәы аартны искуп, шәсықәаарых, исымоу зегьы сы­
лышәх, шәара ишәцәысҵәахуа акгьы сымам ҳәа, аҿы
ҭыр­шәашәа иҳахәаԥшуеит, ҳара, бжеиҳан ҳҽырдагәаны,
ҳаб­лақәа аҟәыганы зымҩа ҳаԥшуеит. Иԥхашьароуп! Зегь
раԥ­хьаӡагьы ҳара, аҿар ҳзыҳәан, ҳабацәа, рабацәа, урҭ
рабацәа иҟарҵаз ахьҳзеихамҳаз! Урҭ рахьтә имазеины
иҳауз аҟны ҳахьаангылаз, иахьҳзеиҵымхыз! Ҳара ҳнаҩс,
ҳара ҳашьҭахь игыло иҳанарыжьру уи?
Амзаҿа ақыҭан аӡахәааӡара аус аиҵыхра, арҭбаара
атәы убриаҟара дханагалеит Даҭа, иаанкылара уадаҩхо
аҟынӡа, наҟ-наҟтәи илаԥшҵашәарақәа мҵәыжәҩаҵас
иҵасны, дышьҭԥааны, ихы изнымкыло дрыманы ицон,
уи иажәақәа уҽрыҭаны уаарзыӡырҩыр, угәы иаанагарын, абар, шьҭа иаарласӡаны, аҽашықәсқәак рышьҭахь
амзаҿатәи аҩқәа, аеҳәақәа ирнымӡало, ирхыҵны аҽҽаҳәа
ицәқәырԥа-еилаҽҽо, адунеи зегьы иахьӡартә рҽынархап
ҳәа ацаҟьа гәеиларҭәара цҟьаны, ҿыц иаацәырҵыз ашьха ӡыхь еиԥш. Лабҿаба убас ибозшәа акәын уи иажәақәа
шьҭыԥрааны ишцоз.
«Ииашан дпоетуп, дромантикуп иус аҿы. Уи насыԥуп.
Шаҟа ибзиоузеи ус ауаҩы даныҟоу, игәҭакы еилыкка, ашьха ӡыхьеиԥш, ицқьаны данӡааԥшыло, уи лабҿабеитәырц
имчқәа зегьы аназикуа! Ихәыцрақәеи, игәҭакқәеи зегьы ԥхьаҟа иахьыԥшуа! Аха уи, иара, Даҭа иусқәа, иара
игәҭыхақәа роуп. Сара? Сара иара иаԥхьа гагаҵас, иааи­
ҭаххар сныҵаба сцо аума сыштәоу? Уаҳа акгьы сала­
ҟаӡамкәан, шаҳаҭ мацарас? Ибзиоуп уи ақыҭа зегьы иа­

Иван Ҭар б а

~

~ 363

зеиԥшу аусқәа сахьрылеигало, сахьыргәылаирԥшуа. Иҭа­
буп. Даараӡа иҭабуп. Аха Амзаҿа сааижьҭеи, сара аҵара
сызҭаз салганы, сзанааҭ ҿыц сыманы сааижьҭеи, Даҭеи
сареи, ас ҭынч ҳаидтәаланы ҳаицәажәартә уажәада ҳаиқә­
шәахьоума? Ҳгәы ԥибаҵәахьоушәа! Сахьаҭыхыҩҵас сыԥ­
сы ҭасгьы дыҟаӡам. Зынӡаскгьы! Иара Даҭа, акомҿартә
органи­зациа амаӡаныҟәгаҩ иакәымзи зегь раԥхьаӡагьы
сара сыгәцаразкшаз, уи амцхәрас, даакылсын, узыниаз,
узынԥаз наҟ иухаршҭны, сара иуасҳәақәо уаарызхәыцны,
ашьшьыҳәа абра аус ула, усахьаҭыхрақәа наҟ уаарҟәаҵны
ҳәа сабжьеигоит, ус аума иаанаго ари? Ишԥа? Амҩаҟаҵара
иҳәан – азамана сҳәеит. Аӡахәааӡараҿы саҭахума? – Уаагьы сыхиоуп, схы сеигӡом сҳәеит. Аха сара сус аҿы уаҩы
дсыдымгылаӡои? Сара уаҳа хшыҩзышьҭра сҭахӡами? Ас
угәы изаанагозеи Даҭа ас?»
– Уара уаԥхьа ауп, Алхас, ҵа змам, ҳәаа змам адунеи ахьаатуа, уара уаԥхьа! Зегьы-зегьы унапсыргәыҵа
иқәгылоушәа лабҿаба еилыкка иубо асахьахь аиагара
уахьымӡо, зықьнашықәса иҟоуҵаша умымҵәо, абра, уара
уқыҭа, уаалымҵӡакәа иаауҭаххо зегьы убла ихгыло. Аа?
Алхас?
Иааџьеишьеит Даҭа иажәақәа.
«Изакәызеи, мшәан, исаҳауа? Ари уажәраанӡа ицәажәоз
Даҭа иакәу, даҽаӡәу?»
– Даҭа! – али-ԥси рыбжьара схәыцра еимҟьара салҵны
сҩаҵҟьеит, ҳара ҳахьеицәажәоз ауаҭах сындәылԥырны
ажәҩан сналашәкәа сцарашәа. – Уи еиԥш аамҭа збарушь,
дад?!
– Акультуратә Хан аҿы акәакь ҷыда еиҿаҳкаароуп, –
аҽа уск аԥшьгара деиҭаналагеит уи, иԥсыԥ ихәламӡо. –
Аусураҿы зхы бзиан иаазырԥшуеи абаҩданқәеи рсахьақәа
еилыкка уаҩы изырбо. Еилукаауоу, Алхас? Убри аус уара
хадара азууроуп. Ҷыдала уара уахагылароуп, иаԥсоу
рыхьӡ шьҭнахуа, иаԥсам рыбла ҭнахуа! Ажәеинраала ҩы­
рақәагьы рыҵаҩны, уи иазаҳкша, изылшаша ауаагьы
ҳаԥшаауеит, ҳнашәааашәар.
Иаргьы саргьы ацәа ҳабла иаахымлаӡакәа, акы ҳаалгар

~ Иалкаау

364 ~

аҽакахьы ҳаиасуа, ҳшеицәажәоз, ҳаибаркареит.
Даҭеи сареи ҳаиқәшәара аԥсҭазаараҿы саргьы ҭыԥк
ааныскылазшәа снарбеит.
Ус егьыҟалеит, иаарласӡаны шьыжьымҭанк, ҿыц аӡа­
хәа аиҭаҳара ҳалагараны ҳахьыҟаз аҭыԥ аҿы ҳаизеит.
Зегь раԥхьаӡагьы адгьыл азыҟаҵатәын, цәаӷәан шьҭахь
икәакәатәын, арыц еиԥш иҿыпны ицо, иахьынӡахәҭаз
иҭыжаа-ҭыжааны ауац аҭо, аиҭаҳара ҳалагеит.
Аҵх иааҳамнахаанӡа аӡахәеиҭаҳара ҳаҿын. Ауха скарауараха, сааԥсаны, схы-сгәы ақәкны аҩны сааит, аԥхӡы
икасҭәаз сгәыҩбарақәа сгәылцәцәааны иагазшәа схы збо.
Сиарҭаҿы схы ахьнықәысҵаз, сраҳаҭны, ацәа сынҭа­
ҳәахаа сагеит. Сыцәа убриаҟара иҭынчын – игәаӷьны
ԥхыӡкгьы сымԥан изықәымлеит.
Ашарԥазы, иаалырҟьаны, сшақәымгәыӷӡоз, сцәырҳаны
сҿыхеит.
Сгәылараҿтәи ауаҭахаҿ аӷьӷьа ааилдыргеит. Баӡи Царуи рыбжьы ҳара иҳабжьаз аӷәтәы ҭӡамц иазнымкылазт,
аҩны зегьы ааиланархыџхыџит.
Цару лыбжьы иаразнак издырт. Зыӡбахә лымазгьы...
– Бысҭыҳә, бысҭыҳә сымҳәеи! – ихаҭа иеиԥш, Баӡ
иажәақәа мчыдаӡа, аарла слымҳа иааҭаҩит.
– Ыы, – лиарҭа дылакәымпылны, дааӷызын, ллымҳақәа
лыџьгәарц ахыза лхы инакәыршаны, аҭӡамц ахь лҿы нарханы, днаиеит санду.
– Сан, иҟалазеи? – егьи ауаҭах аҟынтәи лыбжьы геит
Амина. – Иҟалазеи, сан? Аа?
Амина лыӷьаҵәыӷьаҵәра бжьы ҭакда иаанхеит.

12
Абарҵа саннықәгыла, амаҵурҭа ашә ааимԥааны, санду дышьқьыруа даадәылҵын, ашҭа днықәлеит. Акәыт­
қәа рылаԥш дшааҵашәаз еиԥш изышьцылахьаз акә­
хап), ргәырӷьабжьы рзымҵәахуа, лара дахьцоз ашҟа еи­
барҩны рҿынархеит, аки-аки ҭыԥ рибамҭо, еиндаҭло,

Иван Ҭар б а

~

~ 365

илываҽырбо. Лара, қәылара идәықәлаз ар драԥгылазшәа,
лҽаамԥсахӡакәан, лҽаԥсатәны днеиуан, ируа, ирҳәо,
изакәызаалак лара лзыҳәан акгьы аҵанамкӡо. Ашҭа аҵы­
хәа игылаз ара ду амҵан, еиҳа ихтырашәа иахьыҟаз даннеи, даангылт, акәытқәагьы иаразнак иаалыкәшан, иара
убысҟан, дара ирызкыз аркәашага аацәырылгазшәа, еи­
хы­ԥа-еиҵыԥо иааилалт.
Сара абарҵаҿ сықәгылан срыхәаԥшуан. Шаҟа иласны ирыҟәшәозиз урҭ аџьықәреи рыцқәа, аанҿасымҩа
рымаӡамкәан. Усҳәарҭа дук аҿы, акьыԥхьга машьынақәа
иааиларыԥсазшәа, акәын урҭ акәытқәа аџьықәреи рыц­
қәа ҟәшәаны ианылбаардоз ирхылҵуаз абыжьқәа ашҭа
иқәшьқьырны ишаауаз.
Амардуан сналбааҟьан, сыҩны сҿынасхеит, аеҳәа ианыланы иааиуаз ашьха ӡыхь снаҵагыланы сыҽсрырхьырц,
аҭарчеи зманы инеиуа иеиԥш, сымпахьшьы шкәакәа аԥ­
ша иахьарҵысуаз, исхаԥеиԥеиуа.
– Угылама, сызкәыхшаша? – дахьгылазтәи иааиуаз
аԥша иаасыԥнагалеит санду лажәа ҟәандақәа.
– Аиеи, санду! – сымҩасны сышнеиуаз аҭак ҟасҵеит,
лара илаҳартә.
– Ԥшӡала игылалаша! – лнапқәа рыла сызқәа дна­хьы­
сызшәа сааиԥхьыршьшьааит урҭ ажәақәагьы. – Уажәыҵә­
ҟьа, нан, уажәыҵәҟьа! Сара унсырхаӡом, – аҵакы аҭаны
иаасыҵалҳәеит уи, лыбжьы еиҳа иаарӷәӷәаны.
Какалк кны амҩа сықәлеит. Усура. Уааҳәҩык иаҳаса­ба­
ла. Аусуҩы иаша ишихәхоу еиԥш мыругала сҽеибыҭаны.
Амзаҿатәи ашьыжь.
Адгьыл снықәԥраа сцарашәа сласкәантраӡа снеиуеит,
ашьха иқәҟьан иааиуа аҳауа цқьа лас еиԥш, сгәы зҩыдаӡа,
сшьамхқәа сыҵԥраауа. Аккара сыҵаланы сахьнеиуа,
ахьа­қәа рых пату ақәҵаны, наунагӡа, дара, абри изну ад­
гьыл ишақәнаго еиԥш, ҳаҭыр ақәырҵаларц ҿаҭахьас иры­
дыркылазшәа, маҳәра уа, еицырхашьшьы еилагылоуп.
Абыржәоуп аҵх ирхаршәны иамаз акасы шкәакәа ҵаӷа
аԥша ирыхнаԥааны, рҭеиҭԥш иашаҵәҟьа аахәаны иан-

366 ~

~ Иалкаау

гылаз. Уажә сара сызмоу аҳаблара зегьы, абра инаркны
Абӷаларҭа аҟынӡа, хьароуп, хьароуп инеиԥынкыланы.
Ахьара сыҵаланы сышнеиуагьы иҩашьаӡом, абар,
уажәшьҭа ишоит, ҳашьха цырцыр Ҟьантаз амра гьамгьамуа иаахамгылакәан иҟам, аккараҿы, ана-ара, алашара
цәырҟьа-цәырасуа иаакылҷҷоит. Ус хыхьынтәи аҵлақәа
рыбжьара ибжьрааны амра шәахәақәа амҩахәасҭа ина­
ныԥсалт заа сгыланы усура сахьцоз азы иара амра ахаха
иазгәаҭаны, сымҩа хьырахәыцла иҭаналаҳауазшәа.
Аҳаракыра сықәлан сахьнеиуаз, наҟ, хараӡа, ашьхақәа
руак азыбжарак амыҩрны аҿаанахазшәа, ҵаҟа, аиҩхаа
ҵаула, адагәара иҭыҩны аарла слымҳа аҟынӡа иааҩуан
Аалыԥсҭа иахылҵуаз абжьы ҭахәаҽӡа.
Сымҩа, накәараҵа-аакәараҵо, џьара, иаразнак аҩада
аҽкнаҳауа, нас хланҵы аҿынанахо, аҽазных анаара аҽан­
ҵо сахьырԥшны Абӷаларҭа аҳаблахь саманы ицон.
Ҳабацәа рабацәа, урҭ рабацәа, дара урҭ рабацәа, ес,
нахьхьи ажәытәӡа абри ҳазну адгьыл раԥхьаӡа ауаа
анықә­­нагалаз аахыс, рыԥсы анҭаз иааҟарҵоз зегьы ззы­
ҟар­ҵоз дасу дара рышьхахь игыло абиԥара ирыхь­ӡарц,
убарҭ рыԥсҭазаара иахәарц, иарманшәаларц акәын, урҭ
ԥсахны, ҿыц игылазгьы зҿыз убри акәын, дасу да­ра ртәа­
ла, изҭагылаз аамҭа ишақәнагаз ала. Убарҭ иртәышь­
ҭраны иаҳзынхаз ауп иахьа ҳалаԥш иааҵашәо зегьы. Ҳара
ҳазҭагылоу аамҭаҿы ҳхы шымҩаԥааго, ҳара ҳаныҟамлалак
иҩагыло абиԥара ҿыц ауп ахә зшьо. Абас еикәшо ицоит
аанҿасымҩа змам аԥсҭазаара аамҭа.
Иара абыржәы, Абӷаларҭа аҳаблахь иҩаагараны иҟоу
амҩагьы ззыҟаҳҵо иахьа уа зыԥсы ҭаны инхо рымацара
рзы аума? Ҳәара аҭахума, мап. Уажәтәи абиԥарагьы ар­
ман­шәало, наҟ-наҟтәи абиԥарақәагьы ирԥыларц акәхап.
Абӷаларҭа...
Ари аҳабла ахьӡ шаҟа иуқәмақаруа аҟара, иара ахаҭа
шәарҭаӡам. Еиҳараӡакгьы иашьцылоу изыҳәан. Ҵоуп, зегьы ишырдыруа ашьха ҭакнаҳара бааԥс иамоуп ҳәа ауп,
аха знык, уахь узнеир, ар ирзымго абаагәара чаԥа уҭоу­

Иван Ҭар б а

~

~ 367

шәа ухы ԥхьаӡа, амала, ус иаармарианы уаҩы инапы
ахьынамӡо ишьҭоу ҳәынхқарра ԥхьак хәыҷык еиԥш ауп
ишыҟоу.
Ма изакә дгьылқәоузеи Абӷаларҭа аҳабла зықәгылоу!
Ачашә! – Адгьыл барақьаҭ, адгьыл ԥсыла. Зегьы анаалоит, инкоуршәыз акы ашьҭа арӡуам, ааԥын шәҭы еиԥш,
иара уааҵәҟьа иҩыҵхахоз, адацқәа адгьыл иналарԥсны,
аҭыԥ аанкылан.
Ара инхо аӡәгьы, дшушьуа идыруазаргьы, дыхҵәаны
аҽаџьара нхара дцом, избан, иабаиԥшаауеи ари аҩыза адгьыл бзиа, аҳауа зҩыда? Амҩадара иаргәамҵуазар, уигьы
абар, шьҭа ирыӡбыша усны иаарыдгылт.
Ирацәаӡоуп Абӷаларҭа аӡбахә злагахьоу, ҳара ҳраион
аҿы мацара акәымкәа, уи анҭыҵгьы. Адипломатцәа
ишырҳәо еиԥш, нҭыҵтәи адунеи ахь Абӷаларҭа злацәырҵ­
ша, уахь ицәырнагаша маҷымкәа иамоуп. Зегь реиҳа
Абӷаларҭа злардыруа, аӡбахә хара излагахьоу уа иаадрыхуа аҭаҭынқәа рыла ауп, «аԥсуа самсунқәа» ҳәа изышьҭоу
рыла. Аҭаҭын ус аҟазацәа, уи атәы зегьы иреиӷьны издыруа, шаҟаџьарантә, шаҟантә абра иаахьоузеи, аха зегьы еицҿакны, еиқәышаҳаҭны ирҳәо акоуп, уаҩытәыҩса
изхмырбгало иаша былгьы заҵәык, абри адунеи дуӡӡа
ахьынӡанаӡааӡо еимдо уахысыргьы, Абӷаларҭаҿы ииуа
аҭаҭын аҩыза џьаргьы иубом.
Абӷаларҭа ҳаблак аҳасабалоуп ҳқыҭа Амзаҿа ишалаԥ­
хьаӡоу, аха иара ҳаарыхра зегьы аҿы иамоу аҵакы иахәаԥ­
шны, ҷыдала ахшыҩзышьҭра арҭоит.
Иара убри иаадрыхуа аџьықәреигьы зынӡа аҽакалоуп
ишыҟоу, арыцқәа ԥаҟьа-ԥаҟьаӡа, ахьтәы ԥарақәа реиԥш.
Уаатәи ашәырқәа ргьама аҽа шәырк иалаҩашьом, изфогьы ихаҳауеит. Ара ӡахәас ирымоу аҳардан заҵәык
ауп, Абӷаларҭа адгьыл уи азы мацара ишоушәа, ажәҩан
иаҵа­кьысуа игылоу ал хәхәақәа ирықәҵәиаашо, аҽыршаҽыршо, аҩада аӡахәа халаны ицоит, ирҿало ажьымжәа­
қәа еиқәаҵәа-шәшәыраха, аӡынра иачахыз ардәынақәа
реиԥш, ипаҟә-паҟәӡа икнаҳауп...
Ашықәс аамҭақәа зегьы Абӷаларҭа аҳаблаҿы инхо

368 ~

~ Иалкаау

Амзаҿа ақыҭа зегьы аҿеиԥш ибзиоуп ҳәа ирыԥхьаӡоит,
аха хьаҟәшәан аҽакы ирзадкылом. Хьаҟәшәан аамҭа,
хәыҷ­гьы-дугьы зшьапы инанаго зегьы аднаԥхьалоит.
Абӷаларҭа суацәа рҿы аанҿасра санцалоз, хьаҟәшәан
акырынтә сақәшәахьан. Уи аамҭа еиӷьу сара акгьы салам­
ԥшыцт.
Ирҳәоит Абӷаларҭаҿтәи аԥсуа шьхыц адунеи зегьы
иакәшан, иахьӡахьеит ҳәа. Ус зҳәо зус бзиа избо, еицыр­
дыруа Абӷаларҭатәи ашьхымзааӡаҩцәа рымацара ракә­
ӡам. Урҭ рымацара ракәзар, дара рхы иахыҽхәоит ҳәа
уаҩы иҳәарын. Аха уи адунеи зегьы иазгәарҭозаап, уажәы
ааигәаӡа журналк аҿы схаҭа саԥхьеит, убраантәи ашьхыц
аокеан ихыланы ӷбала Америкаҟа ицеит ҳәа.
Иҵегь ҳанмаҷқәаз, агәылахәыҷқәа заа ҳаицәажәаны,
ҳаихьыԥшны, ҳҽынаԥхьак-ааԥхьакуа, аӡәгьы ҳимбартә,
маӡала, абна еилачыра ҳҽаҭаны, Абӷаларҭахь ҳхалон бацә
ҟәшәара. Абӷаларҭатәи абацә анаасгәалашәалак, иара
абыржәгьы сҿыҵа аӡы ҭыхәхәа аҿынанахоит, убри аҟара
ихаауп.
Сахьыҩхашәалаз иаразнак сылаԥш иҵашәеит, аибашь­
ра аҽеиҵнахран иахьыҟоу аҭыԥ заа игәарҭарц згәы иҭаз­
кыз ар рнапхгацәа реиԥш уа, инаԥшы-ааԥшуа иахь­гылаз
апарторганизациа амаӡаныҟәгаҩ Бадра Смыри, Абаси,
Даҭеи. Урҭ убриаҟара аус иалахаланы иаман, сыр­зааигәа­
ӡаны сышнеихьазгьы, срызгәамҭеит.
«Иаха ицәаӡамзи? – сгәы сааҭахәыцт сара. – Иахьа са­
ра саԥхьа аӡә дгылоит ҳәа сыҟамызт, егьи...»
Раԥхьаӡа Бадра сгәеиҭеит:
– Абар Алхасгьы дахьааз! – дшаргәырӷьаз имҵәах­
ӡҽит уи.
– Уа, бзиала уаабеит, – сара уахь снеира аҵакы иҵегь
иныҳареикит Абас.
– Алхас! – иҽизнымкылакәа сара сахь иҿааихеит Даҭа.
– Шаҟа ибзианы иҟоуҵазеи...
Урҭ рцәажәара иаразнак саргьы сналадырхәт.

Иван Ҭар б а

~

~ 369

Аҽны Амзаҿа ақыҭан зшьапы инанагоз аӡә днымхазар ҟалап, хәыҷгьы-дугьы амҩаҟаҵара икылсит, зегьы,
зыбӷа ырхәаны адгьыл ҽагак ақәшьра зылшоз рзаарыгӡа
аӡә дагымкәан. Амҽышазтәи аҭыҵраҳәа аума, акалашәа
ахьӡ арҭеит иара, аха ишашьҭоу акәым аус злоу, ахаҭа
аԥшьызгаз избалак иаарымаимырҽхәар залшом, ар хыҵ­
ны иаазшәа ауп уи абахә хацәнмырха иагәыдлаз ауаа
шнеиуа.
Ҵыркантла адгьыл рԥԥаны ишьҭаҵаны иахысуаз
ирышь­ҭаланы инеиуеит збаҳақәа мҩанҵо, амашьынақәа
аф­фаҳәа анышә рнызыԥсало ауаа, дара амашынақәа ан­
дырҭәлак, реидара рыманы, абрахь, наҟ, хара иганы, ахшьыра инҭаԥсаны иаауеит иааҟәымҵӡакәа.
Саргьы, ишьҭыҵны зҿыназхаз ацәқәырԥа сҽаҭан, иара
сатәнатәны саманы ицон сааннамкылаӡакәан, ахгәа­
ларшәахагьы снамҭаӡо, соуразоуроу зегьы иара аилашыра сшалаз. Зны-зынла, санааԥсаӡалак, иааимырҟьаны
са­нынаԥш-ааԥшлак избон, аха избозиз, Кутузов ир гыланы ашьха кьыцәкьыцәра иахысны ицарц идәықәлазшәа,
зымҩа рыцқьо инеиуаз ауаа сылаԥш иааҵашәон.
Даҭа иакәын урҭ рахь сара зегь раԥхьа иаарылыскаауаз, ажәыларахь идәықәлоз ар ираԥгылоу иеиԥш, аус зуаз
зегь раԥхьа игыланы инеиуаз Даҭа.
– Убас, убас, аҩызцәа!– ибжьы иргон уи «анапхгаҩы»
ишихәҭаз еиԥш, уажәы-уажәы даахьаԥшны. – Убас!..
Сара маҷк иаасцәуадаҩхеит, сыннакыло аҟынӡа, иҵ­
уазиз махәҿала аус сымуцижьҭеи, сацәыхҟьазаап. Иаа­сы­
хәаԥшлакгьы игәеимҭар залшомызт. Ус егьыҟалеит, иа­
раз­нак Даҭа илаԥш сааҵашәеит.
– Алхас, уԥсы ааиҭак! – адҵа сиҭазшәа иаасықәҿиҭит
уи. – Ус аҭахуп! – аҭак ҟасҵартә аҿааихыхха сеимраӡеит,
ишамактәымыз сырдыруа. – Ус аҭахуп!
Иаҭахы-иаҭахым, Даҭа ииҳәаз аҟны саангылт. Уи идҵа
сара сгәаанагара иақәшәазар акәхарын, иалашыҩкны аусура иаҿыз аҟәыхны сызҵаара аӡбара иаласымгаларц схы
гәаҭаны, уадаҩс аӡәгьы сыҽимҭакәан, ашьшьыҳәа сна­

~ Иалкаау

370 ~

рылҵын, ганкы сҽаҭаны саагылт.
Сара амҩаҟаҵацәа русура сахәаԥшуа сгылан сыбла
аасзырҟәымго, аха еиҳарак сыхшыҩ аанызкылоз Даҭа
иакәын. Уи дызҿыз аусура дазшаны акәын сыблаҿы дшааиуаз, рҩыџьагьы – дызҿызгьы иаргьы еиқәнаго, еибамбар адунеи аҿы уаҩытәыҩса ахаан азы измыриашоз азалымдара рыцҳара ҟалозшәа...
Аусура ашьҭахь, аидыслара ӷәӷәаҿы аиааира згаз реиԥш,
аӡәи-аӡәи ажәа-уаара ҳаибамҭо, ҳгәалаҟара шьҭыҵ­ны
Даҭагьы саргьы ҳаицны ҳқыҭа Амзаҿа ҳалаланы ҳнеи­уан.
Ажәҩан иаҵаӡысо, ҿыц иҩагылаз амзаҿа, амагана
еиԥш, хыхь иаҳхакнаҳан.

13
Гәадала Амзаҿа ақыҭаҿы аӡә ишьҭахь сгылоит ҳәа
игәгьы иҭамызт, ауаа нагақәа рахьгьы дыԥхьаӡаны, ихәҭаз
аҭыԥ ӷәӷәа аанкыланы иман, аха аҵыхәтәаны дзықәгылаз
адгьыл ҿыпны идәықәлазшәа, даабалыбаҭеит...
Аԥсҭазаараҿы ишаԥу еиԥш, амаҷ-саҷқәа рыла ауп уи
шалагаз.
Ақыҭа ахан уаҩ дахьнадгылоз, адәахьы, ҷыдала иҟа­
ҵаны ирыман аколнхараҿы аԥхьагылара змоу ауаа рпат­
реҭқәа ахькнарҳауаз аҭыԥ, саркьала иҭалаҳаны. Урҭ апат­
реҭкәа акры рхыҵуан, рыбжеиҳарак зусҭцәоу уаҩы изеилымкаауа аҟынӡа рсахьақәа еицакны амра шыра ахьасуаз
иҩежь-ҩежьӡа иԥшшәыдаӡа иҟанаҵахьан. Урҭ апатреҭқәа,
ҳәара аҭахума, Гәадала иакәын изҭыҳымҭаз.
Гәадала иҭыхымҭа апатреҭқәа рыла акәын акультуратә
Хан аҩнуҵҟатәи ауаҭахқәагьы злархиаз. Араҟа зуахкы
уҭаху уԥылон, ақыҭа ԥсҭазаара аазырԥшуа. Урҭ аҭахым,
уаҟа ирҭыԥым ҳәа дарбанзаалак аӡәгьы иҳәомызт, еиҳа­
ракгьы Амзаҿа имҩаԥыргоз аныҳәақәа ртәы аазырԥшуаз,
ақыҭа иаҭаауаз асасцәа, аҳәаанырцәтәи иаауаз рзаарыгӡа
ртәы узырбоз. Урҭ, ҳқыҭа амҽхак ду шамоу, адунеи аԥсҭа­
заара ду ишадҳәалоу еиҭазҳәоз ҭыхымҭақәан, акгьы

Иван Ҭар б а

~

~ 371

узырхҳәаауамызт, аха Даҭа иажәақәа рыла уаҩы иҳәозар,
Амзаҿатәи адоуҳатә ԥсҭазаара аарԥшраҿы рхы иадырхәоз
амаҭәарқәеи амаҭәақәеи акыр иажәит, иԥсахтәын, ир­
ҿыцтәын.
Уи аимак арҵысит, уаҩ дшақәымгәыӷуаз аҟара. Аха
зегь реиҳа рыцҳарас иҟалаз, исҭахы, исҭахым, згәызҽан­
ӡамкәан изыгәҭасны аӡмыжь иаларыжьыз иеиԥш, уи
иахылҵыз аилаҩеиласра саргьы саашьҭнаԥааит. Уи ацтәы
сара Амзаҿа санаа ашьҭахь ауп ианҵысы, ус анакәха
сара исыхҟьеит, сара саара иахҟьеит, ус акәын Гәадала
дшахәаԥшуаз. Уи идагьы...
Аус ахы зкыҵәҟьаз Бадреи Даҭеи роуп, заа сымеида шрымамгьы исықәгәыӷны. Агәыӷра ирымаз саргьы
исырҵабыргит, инарҭбааны ргәы иҭаз ансарҳәа, аҵакы
иарҭаз неиҵыхны саԥхьа ианықәырҵа, срықәшаҳаҭхеит,
дара ргәыԥ сатәхеит. Аха аус аҿы Абас хазы дгылт, иара
аброуп, аибашьцәа ишырҳәо еиԥш, ҩ-мчык ахьеидыслазгьы .
Бадреи Даҭеи азҵаара ықәдыргылт абас: иажәит, иахьа уажәраанӡа ҳхы иаҳархәоз амаҭәахәқәа, ҳара ҳқыҭа
азеиԥш ԥсҭазаара ишьҭнахыз аныҟәашәа ҿыц аазырԥшуа
аформа ҿыцқәагьы азыԥшаатәуп, ирҿыцтәуп, аԥсы
ҭаҵатәуп, ахҭыс ажәаанӡа лассы иақәҿызҭуа аформақәа
рыла ҳәа.
«Ԥхьаҟа ҳазгои, шьҭахьҟа иҳахои» ҳәа зеиԥш хыс иа­
ман сара зырхиара салагаз аҭӡамц, ҳәара аҭахума, иара
аҭӡамц садгыланы асахьақәа ранҵара акәмызт наҟ уа
икнасҳараны иҟаз ракәын зҭыхра саҿыз. Аҭӡамц аҵаки
ахырхарҭеи бзианы иаадырԥшуазшәа ҳаԥхьаӡеит урҭ
ажәақәа Даҭагьы саргьы. Изхәыцызгьы ҳара ҳауп, ҳарҭ
ҳҩыџьа, еиуеиԥшымыз аҿырԥшқәа неимҵакы-ааи­мҵа­
куа акыраамҭа ирххо иҳаманы ҳашнеиуаз, убра ҳна­кылст
– ҳагьаангылт. Аҵыхәтәаны Бадра ианиаҳҳәа, иҳақә­
ҿиазшәа иԥхьаӡаны идикылт. Абас усгьы ганха дгылан,
иҽалаирхәуамызт.
Аколнхара ахантәаҩы Абас дзыцәшәоз ҵаҵӷәы ама­

372 ~

~ Иалкаау

ӡамшәа, зынӡа уаҩы зыгәхьаа имкыша, ихахь иааимгаша акакәушәа ахәаԥшра иашамызт. Уи дызӡааԥшылоз
ҳаргьы ҳӡааԥшылон, уи аус аԥшьызгаз, зегьы раԥхьаӡагьы
сара. Асахьақәа знапы иҵызхуаз, рыԥсы ҭазҵоз, изыр­
цәажәараны иҟаз, ацәгьа рҳәаргьы, абзиа рҳәаргьы, сара
сакәын аҭакԥхықәра здыз.
Абзиа зҳәо асахьақәа рзы, ибзиоуп рҳәалап, еиҳаракгьы
урҭ зызку ауаа ианырбалак, аха абааԥсы зҳәо, иҽеим
ауаа шыҟоу ҿаасҭаны иаазырԥшуа асахьақәа инеины
иахәаԥшуа арччалап, аха дара зызкыҵәҟьоу, зыӡбахә
аҳәо, хаҭала, рыблала ианырбалак, ишԥарыдыркыло?..
Ишԥахәаԥшри?..
Иара ус ҳалашыҩкны ҳаныҟаз, аӡбара ҳанахыццакуаз,
ҳамч ақәхарашәа, еиҳа имариазшәа аабон, аха ҳазааи­
гәахацыԥхьаӡа, аҳаскьын бааԥс чмазараҵас амхы иаахы­
ҵәарц амҽхак ырҭбаауа ана-ара ацәырҵра ишалаго еиԥш,
усҟан зынӡа иаҳамбаӡоз, акәамаҵамақәа рхы цәырырго
иалагеит акакала, аки-аки еихыԥхьо, ихибатуа.
Ҳшыра еиқәтәо, маҷк ахьшәашәара ҳаналага, ҳанеиԥ­
хьабақәа, ҳара ҳанааибабалак урҭ ауадаҩрақәа ртәы
ааҳазцәырҵуан, еиҳараӡакгьы ахы зкуаз сара сакәын,
изласықәыӷәӷәоз ала, аха Бадреи Даҭеи сгәы дырӷәӷәон,
саздырхаҵон, саԥхьа иаахгылоз анаҟә еишьылра ражәа
хыҭ­ҟьақәа рыла ицҟьашәҟьа иқәҵо! Усҟан саргьы ҩаԥхьа
еиҳа сҽааизызгон, схы снапаҿы иаазгон, аха дара анцалак,
саԥхьа ишьҭаз ауси сареи ҳамацара ҳанааизынхалак?
Ауаа нагақәа, абарабарақәа ҳәа ззырҳәо, усура бзиала
зҽыҳаразкхьоу рсахьақәа анҭысхуа, саҟара сыцырҵоит,
скалами, сқыцәи – иаашьҭысхлакгьы, акы иннамкыло,
аф­фаҳәа сгәы иацныҟәо, исыххәыцны аус руеит, сгәы иа­
хәаны, сацԥыҳәаны иҟасҵо.
Абарҭ акарикатурақәеи ашаржқәеи ҳәа иаԥшьаагаз
рахь сиасуеит ҳәа сгәы ианааҭасклак, снапқәа схымхәыцуа
иалагоит.
Уаҳа шьаҿак сзыҟамҵо, сҿарбаӷьа сшакыз Даҭа иас­
ҳәеит. Сзыцәшәозгьы, сшацәшәозгьы.
– Уиашоуп, Алхас. Исзамакуам, – дсықәшаҳаҭхеит уи.

Иван Ҭар б а

~

~ 373

– Ари аус раԥхьа ианцәыраагоз ҳаззымхәыцқәаз акыр
цәырнаго иалагеит. Шьҭа саргьы избоит.
– Хырхарҭас иамоу еилкаауп. Ус ами, Даҭа?
– Еилкаауп. Абзиа шыбзиоу, абааԥсы шбааԥсу унарбо,
зеиԥш ажәала уаҩы иҳәозар. Уи ананымԥш, изызкугьы
ацәыӡуеит.
– Аиеи, ус ауп. Абзиа ҳаруадаҩӡом, уи аҿы аӡәгьы
дысҭахӡам, сара сымч ақәхоит, сымацарагьы сазхоит. Абзиа дшыбзиоу, исахьа ҭыхны, иара дызусҭоу ҵаҟа иаҳәауа
инаганы иныкноуҳауеит, избогьы игәы иахәо, уара
иҟазҵазгьы. Аха ишԥазууеи абааԥсы аазырԥшуа асахьа?
–Абааԥсы шбааԥсу!Уи иамоу аҿаасҭарақәа хуҩарц асақә
ақәуԥсароуп, иара злаҟоу еилоухәароуп... Ианеилоухәа,
еилоугәеит ауп иаанаго, – Даҭа игәаанагара, иара итәала,
дааҿамхаӡакәа, саԥхьа иааиҵыхны инышьҭеиҵеит.
Азамана. Иҟасҵеит ирҿаасҭаны, ицәахыхганы, ирч­
чархәны. Иара ус зсахьа ҭысхыз ихьӡи ижәлеи наҵаҩны,
аҽаӡәы дышәцәиламҩашьааит, амарџьа, абригьы-аб­ри­
гьы иоуп ҳәа ауаа бзиақәа ртәы ахькнаҳау азааигәара,
аҭах­харгьы урҭ зынӡа ирцәыхараӡаны акәзааит, инаганы
ик­насҳаит.
Ауаа еихьибарԥшны иааны иахәаԥшуеит, иахәаԥшуеит,
еиҭахәаԥшуеит, иџьаршьоит, илакәыршьоит.
Зыбзырӡы аҳәо ааны ирбоит, збааԥсра атәы аҳәогьы
(ирмаҳар ҳәа ушәома?), уаҩы изнымкыло, иԥхеибарс иаакылсуеит, ирбоит, аха ирбозеи?!
Урҭ шԥаҟалои, урҭ, уа ирҿаасҭаны ицәыргоу? Ажәлар
зегьы рҿаԥхьа?..
Уаҩ, дызмыруа, аӡымҩас цәқәырԥа ҳабжьаланы аҿы­
нанахазшәа, Даҭагьы саргьы, ҳнапқәа неиҵаҳхыр ҳнеид­
кьыслартә ҳаизааигәаӡаны ҳаштәазгьы, ҳаиҟәыҭ­ханы,
нырцә-аарцә, изынеиҭанамиааиуа аҟәарақәа ирықә­хаз
реиԥш, ҳааҟалеит. Аки-аки еишьҭаланы, еил­гарак ры­
маӡамкәан, схы иҭапапаз ахәыцрақәа саашьҭырԥаан, сахьырго сзымдырӡо, сҵаакәкәала срыманы рҿынархеит,
дара сшырҭахыз снықәҵа-аақәҵо, снарҳәы-аарҳәуа,

~ Иалкаау

374 ~

иаар­ҭаххоз зегьы сылагӡо. Даҭагьы ус акәхарын дшыҟаз,
сахьи­ҿаԥшуаз гәыӷра дук уаҩы изҭашаз мчык инапы иакны избомызт. Дтәан, ҳазҭагылаз ауадаҩра данымшәар
ада ԥсыхәа имамкәан.
Ҳара ҳтәан, дасу ҳхәыцрақәа ҳазрылымҵуа, ҳаи­қәы­
шьшьы, аамҭа, ҳара адунеи ҳақәӡамшәа ԥхьаӡаны, иҳа­
вышьшь иқәҳаны ицон, уахынла ауаа ҭаҳәахаа ианыцәоу
аӡәгьы игәхьаа мкӡакәа, ахы иақәиҭны, иара ишаҭаху,
агьамала, Аалыԥсҭа ақыҭа иалсны ишнеиуа еиԥш. Аамҭа
цон ишцац, иара иамоу аныҟәашәа аамԥсахӡакәан, агәы­
дыҳәа, аҽы бзиа еиԥш, аӷәра ақәыршәны. Ҳара ҳахьтәаз
ҳтәан, иара аамҭа иаҽхьырҩрны икаҳаз реиԥш.
– Ак уасҳәоит, Алхас, – иԥсы шҭаз сирдырт Даҭа.
– Сӡырҩуеит, – аҭҳарцәҳәа саалҵын, сыҽсырхиеит
ииҳәо саҳарц.
– Иаҳҳәап, – иажәа ахы икаанӡа, ҩаԥхьа днахәыцаахәыцт уи, бжьынтә ишәа-иза, нас иԥҟа шырҳәо еиԥш,
– Иаҳҳәап... иаҳҳәап, убарҭ асахьақәа, абааԥсы шбааԥсу
зҳәо асахьақәа акгьы рыҵоумыҩӡар иҟаларызеи? Зын­
ӡаскгьы?!
– Акгьы рыҵамыҩӡакәа, ибба-ббаӡа, инаганы икноу­
ҳаит ҳәа иуарҳәараны иҟоузеи, дара рҿаасҭара рзым­
хошәа?
– «Арҭ зусҭцәоу – рхы дара ирдырааит» ҳәа рыҵааҩыр
иамҳәои?
– Убри уҳәар саҳаит.
Уинахыс сгәы каршәны аусура саҿын...

14
Сан лпатреҭ ауаҭах аҿы икнаҳан исыман, аџьабацәа
дрылатәаны иҭыхыз, лыхцәқәа аужьны илықәԥсаны,
лнапқәа лгәыҵаԥсаны, лыблақәа еиқәыԥсаны... Убри ак
заҵәык акәын патреҭс инханы иҟаз, зны лыԥсы ҭаны адгьыл дшықәыз зырҵабыргуаз.
Лара уаҳа лҽааиҭамкӡо, апаҭреҭҭыхҩы зны иара ан­ҭи­

Иван Ҭар б а

~

~ 375

хуаз дшааникылаз, уаҳа еиҭаҵшьак лымаӡамкәан дтәан.
Аџьабацәа рыгәҭаншәа акәын лара аҭыԥ ахьаанылкылаз, адунеихаан инымҵәаӡоз аџьабара дахьналатәаз
дзалымҵӡо даалахазшәа.
Ишԥасҭахыз ааимҟьара маҷӡак, ааимҟьара маҷӡак иа­
дамхаргьы, лыблацәақәа ааихыхны, адунеи лаша днықә­­­
ԥшыр, сара сылбар, сааины, абра, лаԥхьа сахьгы­лоу дна­
сгәыдыԥшылар, лыбла шәахәа ҟәандақәа рыла сааи­ԥхьыл­
шьшьаар, уаҳа лҿы ааихыхны ажәак салым­ҳәар­гьы, убри
мацарагьы салаӡон.
Сан лыблақәа...
Урҭ, наӡаӡа, уаҳа бзанҵы сзырхымԥшыло исцәыл­
ҵәахырцу?
Сышлыхәаԥшуаз сыблақәа ааԥсазар акәхап, маҷӡак
инҭааит...
Ацәа сықәҳан акәым, лаԥшҵашәарақәак цәырҟьа-цәы­
расуа иааиуа, иааиуа, саашьҭырхын, аӡыжь-ҭатәа уҽоу­ҭар
ишухьуа еиԥш, сҵаакәкәало, срыманы рҿы­нар­хеит...
...Агәыла хәыҷқәа ҳара ҳашҭа ҭбаа шьац еҵәараҿы еизан,ахәмарра ҳаҿын.Аимҵакьача ҳасуан наҟ-ааҟ ҳаҽшаны,
есымша ишыҟаҳҵоз еиԥш. Алашьцара иааҳамнахаанӡа,
ма дара ахәыҷқәа рҭаацәа ҿыҭны, ирыԥхьаны иргаанӡа,
еиԥырҵшьа ҳамамызт, ҳазхара ампыл асра ҟаломызт.
– Алхас! – бжьык, аарла сгәы инықәҩит ампыл мҵар­
сны исыман сышнеиуаз, сара исыхьӡарц исышьҭалан
иааиуаз рыбжьеилаԥсагьы иазаҵамырӡкәа. Абас зынӡа
маҷӡак ауп ампыл амба аҟынӡа иҭазгаларц исзынхаз,
иаас­зырццакыр, сахьӡоит, сахьӡоит, аха исышьҭоугьы
идыр­ццакуеит.
– Алхас! – амҩа шаку узырбо адырга зну ашьаҟа еиԥш,
саԥхьа иаагылеит еилыкка исаҳаз абжьы, уи, амба сынҭалб­
ны еиԥш, исыхьӡеит. Сахьнеиша саннеи саагьежьит.
– Сан, – сҳәеит сара, уаҳа акгьы ацымҵаӡакәан.
Уи заҳаз ахәыҷқәа, дызусҭзаалак, аӡәгьы ақәҿимҭ­ӡа­
кәан, зегьы еицырдыруа уск еиԥш иԥхьаӡаны инеилыҵааилыҵуа, аимпра иалагеит.
Сара аҩныҟа схаларц сҿынасхеит.

376 ~

~ Иалкаау

– Алхас! – ҩаԥхьа лыбжьы ааҩт уи, амардуан абжа
ааи­ҩысшахьан еиԥш.
– Ара сыҟоуп, сан, – иҵегь иаасырццакит сара.
Дахьышьҭаз сналхаххит.
– Аӡы, – лыблацәақәа аарла иааихылхит уи.
Аҵәца азна аӡы наган иналсыркит.
– Ара уааины утәа, Алхас, – днасҿаԥшит уи, аҵәца
иҭаз аӡы ааҭыркәкәаны иансылҭа.
Снатәеит.
Абаҩқәа злыԥшуа иҟаз лнап ԥсадақәа рыла сеиԥ­
хьы­лышьшьаауа далагеит, аиарҭа илган дахьырҩахаз
иқыџь­қыџьуа, сцәа-сжьы иахьыҩрны ицо, илызнымкыло. Зхалара цәгьоу, махәҭа змам аҵла ауаҩы сықәлоит
ҳәа иҽаназикуа, уажәы-уажәы дахьыҩрны дышдәықәло
еиԥш, сеиԥхьышьшьаауа дышнеиуаз акәымкәан, лнапқәа
мчыдаха ҩаԥхьа инлываҳауан.
Хышықәсан сан аиарҭа дамеижьҭеи даалымҵӡакәан.
Ачымазара бааԥсы лцәа иалалан, дахьнышьҭанаҵаз, уаҳа
лшьапы дызнықәымгылт. Лнапқәагьы, лшьапқәагьы,
ауаҩы дуаҩны адәы дызлақәу аалымнахын, убриижьҭеи
дҳәыҳәикны, лхы дзамыхәо, арахь, лара лыблақәа ааԥшуа,
зегьы лбо, зегьы лаҳауа, лгәы еилнарго, аха акгьы лылымшо, дрыцҳахәха даақәхеит.
Амшәааӡа ҳәа ззырҳәаз ачымазара иахьагьы сцәа
сҭанарӡыӡоит, убри еицәоу чымазара адунеиаҿ ицәырым­
ҵыцт ҳәа ауп сгәы ишаанаго...
Сан лчымазара ахәшәтәразы иааҟарымҵаз иҟоузеи,
ақалақь аҟынтәи аҳақьымцәа лыдыргалт, зныкымкәан,
ҩынтәымкәан, аӡәымкәан, ҩыџьамкәан, еиуеиԥшымыз
рнапаҿы иааиуан иҟаз ахәшәқәагьы лыгырмыжьт, акы­
рынтә дԥырҟеит, аха акгьы лмыхәеит. Аԥсуа ҵасла уи
ачымазара атәы бзиаӡаны издыруа, жәытәнатә аахыс
абиԥарала ихәшәтәуа, инеимдо изманы иаауа рыжәлақәа
еилыркаарц ҳауацәа, ҳацәгьа-ҳабзиа иалахәыз, зшьапы
инанаго иҟаз зегьы ашьҭарҵеит. Аӡәырҩгьы рыԥшааит,
аӡәырҩгьы лыхәшәтәра рҽазыркит рхы агәра ганы, акы­

Иван Ҭар б а

~

~ 377

раамҭагьы иаҟәымҵит, илыдымҵит, зегь ԥыршәеит,
лара ддыргәаҟит, дҵырхит, дкылрыблааит, дҭырблааит,
еиҳа-еиҳа лчымазара аҽеицәанамтәызар, еиҳагьы ихымжьыжькааны ипытуа аҿынанамхазар, акала деиӷьым­
хаӡакәа даауан.
– Гамсаниаа рыхәшә ԥышәатәуп, Гамсаниаа рыхәшә
– Бедиатәи Гамсаниаа, – сан лчымазара уаҳа ԥсыхәа
ана­моуӡа, иаарабжьылгеит санду, – неиҭаҳәара змамкәа
зиарҭа илаз, аҭәабаа-сабаа иагахьаз шаҟаҩы ршьапы
иқәнаргылахьада урҭ рыхәшә ҳәа саҳахьеит. Уажәшьҭа
убриак ауп иаҳзынхаз, игәаҳҭап, издыруада акы илыхәар,
издыруада? Убри ианамугьы, нас еиҭаҳәашьа ҳамамзаап
ауп иаанаго, уаҳа акгьы.
Ҽнак ҩыџьа аишьцәа Гамсаниаа лыманы ашҭа даа­
ҭалеит уи.
Урҭгьы хәшәқәак лзыҟаҵаны ицеит, ианаах, уалбагас.
Сан илылаҽхьаз ачымазара, аамҭа рацәак лнамыр­
геит.
Уахык, ҵхыбжьон, сзышьцылахьаз абжьы ацәахаара
сшалаз сгәы инықәҩит:
Сиарҭа снықәтәеит сцәырҳаны.
– Алхас! Алхас!..
– Алхас, нан!
Сан дахьышьҭаз ауаҭах ахьынтә иааҩуан уи абжьы –
сан лыбжьы, дӷьаҵәыӷьаҵәуа...
Иаразнак, сҽааилаҳәаны, сеихеит.
Агәылацәа зегьы еизаны, еилаҭыруа илхан, лкаруаҭ
иакәшаны, лыԥсыԥ злалалгаҩалгоз аҳауа ааирҭа амам­
кәан амҩа шәаҳауа. Абас ауп ҳара ҳҿы ишырдыруа,
ачы­мазаҩ ихала данышьҭоу, аӡы изыржәуаҵәҟьа уаҩы
данидтәаламгьы, игәхьаа мкӡакәа, иҩныҟа имҩахым­
ҵӡакәа, инивышьшь ицоит, агәаҟра далагеит, рацәак изнамгар ҟалап ҳәа рлымҳа иааҭаст – аҳы, нас, хәыҷгьы, дугьы, ҭакәажәгьы, ҭаҳмадагьы, зегьы еихьибарԥшны рҿы­
нархоит. Иԥсы ааҭшәаанӡагьы иааиԥырҵӡом, убри аамҭа
ааиндаз ҳәа иахыццакуашәа.
Сара санаацәырҵ, инаскьа-ааскьан, амҩа сырҭеит.

378 ~

~ Иалкаау

Сналхагылт.
Сан, дҟәашӡа, ацахаҵаӷа шкәакәа еиԥш, дҟалахьан.
Лнапы ахьлываршәыз иааныскылт, саныналкьыс, ларгьы
иаразнак илдырт, ашьшьыҳәа, даара ишылцәыхьанҭаз
мҩашьо, лыблақәа аахылтын, днасҿаԥшит...
– Аӡы лыҭ, нан, аӡы, – аҵәца ааслыркит санду. – Аӡы
лыҭ, лҿы ҭбаны дыҟоуп.
Лхы сҩаханы, аҵәца налҿаскит, аха лқьышәқәа мҵыс­
ӡеит, сара уи маҷк инхырнаан, еихарӷәӷәаны илкыз лха­
ԥыцқәа аӡы нрыбжьасҭәеит, аха наҟ имцаӡакәан, арахь
аҿаанахеит илҿыкәкәаны... Лқьышә аасырцәаакит аҟа­
роуп, ҿамҩакгьы наҟ илзылбаамдеит.
Лнапы шыскыз,лара лымчқәа зегьы еизганы,уахь илырхазар акәхап, иаасымпыҵхны, сара снапы инақәҵаны илкит, саргьы иаармарианы илысҭеит, гәынхәҵысҭала, днапыршьшьуа дшазышәарыцоз ангәасҭа. Иахьаанылкылаз
дналаԥс дцеит, сышьҭахь игылаз зегьы слымпыҵырхырц
рҽазкны сыхара иалагаргьы ирылымшо.
– Убра утәа, нан, лара лаԥхьа, – дааины слымҳа даа­
ҭахәыҭхәыҭт санду.
Аҟәардә ааган иаасымҵалыргылт агәыла ԥҳәызба
Цару.
Сара снатәеит. Сыҽсырҵысӡомызт, лара дызҭаршәыз
лҭынчра раҳаҭра еилагар ҳәа сшәаны. Зны-зынла лыб­
лацәақәа аахтны, даацәыҵыԥшуан, иҭааӡа, шәахәа рых­
ӡамкәан, нас еиҭанхылҩон.
Убри мацара даҿын.
Зегь еиқәышьшьы, аӡәы иҟыт-ԥсытбжьы гомызт, акы
иазыԥшын, сара усҟан азы инагӡаны исзеилымкаауаз,
ҳаҩнаҭа иазыԥшыз аԥеиԥш бааԥсӡа акәын.
Аҵх ықәҳа ацара иаҿын, ачымазаҩ ааиҭаҳәашьак лы­
маӡамкәан, лиарҭа дыларшәын, уаҩ, дмыргәамҵӡо, лҽыр­
ҭынчны. Снапы ахьылкыз иоулышьҭуамызт, лҽалар­ԥс­
ӡаны илкын, убри анаалымпыҵшәа лара лԥсы зхьынҳалаз
арахәыцгьы иара убра иааԥҵәозшәа ԥхьаӡаны.
Дзымцәажәо, лыбз лымнаххьан, лҿы акхьан. Зны-зын­

Иван Ҭар б а

~

~ 379

ла днеиха-ҩеихон, акы лҳәарц лҭахызар акәхарын, аха
илылшомызт.
Лгәеилгара еилахәарак амамызт, лыблақәа раартра
анлылшоз унархыԥшылар, рааимҟьара мацарагьы узхон
зегь шеилылкаауаз, лыхшыҩ, лхаҿы ишыҟаз, лгәы зегь
шеилнаргоз, аха ишылзымҳәоз, лыбз лыхшыҩи лдырреи
ишацымныҟәоз.
Уи акәын зегьы иреицәаз арыцҳара.
Ацәа уаҳа сымԥан иааиуамызт, сиарҭа санаалҵ нахыс уи ахаара иацызи сареи наунагӡазы бзиала ҳәа неи­
быҳәаны ҳнеиԥырҵызшәа. Сыблақәа сан аиарҭа дахьылаз
илыхәаԥшуан иаалыцрымшәаӡо, издыруада далшәаны ак
салҳәарц лҭахызар ҳәа агәыӷра исымаз сҽаҭаны сахьтәаз.
Аҵх аимыггара иалагеит, шарԥыеҵәа ашәахәа цәыш­­
қәа адәы иаақәнаԥсо аҟынӡа. Ачымазаҩ лкараха­ра дза­
лымҵуа акәа дҭаршәны даман, лааԥсарақәеи, лгәаҟ­ра­
қәеи наӡаӡа илхазыршҭуа аԥсшьарҭа ҭыԥ лбазшәа, лҽыр­
ҭынчны, лҽаҭаӡаны.
Ишызбоз дааҳәцымыцит, лыԥсахәага шҭаз уаҩы
иды­рыртә, лыблацәақәа хәыҷы-хәыҷла, дырҩахо-дыр­
ҩахо, абжьааԥны, еиҳа данеиӷьыз аамҭаз ишыҟалҵалоз
еиԥш, иахьынӡарыхәҭаз аҭыԥ аҿы инаӡаны, иаангылт,
лыблақәагьы ҭааӡа, ашәахәа цәыш еилымгара рыхчы­
ла­ны иааԥшуан, ус, акгьы рымҳәаӡо. Сара сшәаны сахь­
тәаз, лыблақәа анаахылт зныкгьы еихамсызшәа збеит,
ҽырҵысы рымаӡамкәан, ишанханы, иааԥшуазшәа. Ус изызбоз – ус иҟазар акәхарын.
Дааҟәымҵӡакәа дахьсыхәаԥшуаз лара лхаҭа уаҳа ил­
зымычҳазшәа, дыццакы-ццакуа, лыԥсыԥ лыхәлачуа, лас­
сы-лассы, алагаҩагара далагеит, нас лыблақәа ирыхчылаз
анаҟә хәашьы ишлымчыз дхыҭәҳәаланы ихылцазшәа,
еиҳа-еиҳа еилго, рыԥсы рхало рҿаархеит, абар, абар еиба­
кит, ицқьахеит, илашеит, ихаахеит, игәыкхеит, игәырӷьеит,
иччеит, иччеит, еиҭаччеит, адунеи зегьы аҿы лашарамзар,
гәыҭгагамзар, уаҩы игәы еихьызшьуа, изырлашьцо акгьы
ыҟаӡамшәа.
– Алхас, – даалшәан, дҩеиханы днықәтәеит, лыблақәа

380 ~

~ Иалкаау

иаархылаз аԥшра бзиа, ԥаса зегь реиҳа агәалаҟара анлымаз лыблақәа иаархәалоз аԥшра рзышьақәыргыланы,
аҵыхәтәантәи ҳамҭас исзынлыжьуазшәа исгәыдрыԥҳало,
сара ссахьа еилганы лара ишылбо наӡаӡазы убра иххало, лара лыблақәа ахааназы сара исхамышҭуа исзынхо.
Убри ааимҟьара еилшәара хәыҷы илнаҭаз аамҭазы, сан
иаалырԥшыз лыблақәа рыԥшра ахьаагәныскылаз исзынхеит, исзынхаӡеит, ларгьы убри агәра анылга, лгәы
лырҭынчызшәа дынхынааны лхы ахнықәылҵаз, лыԥсы
ааизылгеит...
Уи акәхеит, убри нахыс ан дсымамызт.
Ахааназы исхамышҭуа, бзанҵы сыхшыҩ иалымшәо
абри ашьыжь азы сан иааиқәылыԥсаз лыблақәа уаҳа аахылымтит.
Ихылымтит.
Абыржәгьы лпатреҭ ахьыкнаҳаз, лыблақәа еиқәыԥсаны
иахьылкыз, сахәаԥшуа сгылоуп.
Сгылоуп...
Лара лыблақәа еиқәыԥсаны, уаҳа иаахылымтӡо, ишылкыц илкуп, ааиҭакшьак рымаӡамкәан.
Сара слаԥшҵашәарақәа аки-аки еишьҭагыланы, рҽы­
неи­ҭныԥсахло иааиуа, иааиуа ҩаԥхьа срыманы идәықә­
лоит, схәыҷрашықәсқәа ирзынханы иҟоу ахҭысқәа еиҭа­
сгәа­ларшәо, еиҭарҿыхо.
Сашьцәа аҩны иҟамызт, аԥхынра акәын аҩныҟа ианаауаз, нас аҵарашықәс ианалагалак, ицон, сара сымацара
саанхон сандуи саби рнапаҵаҟа.
Саб инапаҵаҟа сҳәахт, санду лнапаҵаҟа. Саб сара
саха изҭадаз, аҩны данааилак заҵәык акәын данызбоз,
усҟангьы рацәак сидҳәыломызт, санду лакәын иҟәан­даӡа
згәы сыҵаршәыз, сан лыҟамзаара снымԥ­шырц сыгә­
царазкуаз. Сара иахьа излеилыскаауала, инар­ҵау­ланы
уаҩ дазхәыцҵәҟьар, саб уиаҟарагьы гәыбӷан узи­ҭомызт,
избан акәзар, ақыҭаҿы анхара-анҵыра усқәа дыз­ҿыз
иҽырхаршәаланы, сара саха имамызт, убри аамышь­ҭа­
хьгьы, азаҵәра игәы ԥнаҵәахьан аҟнытә, уахынла аҩ­

Иван Ҭар б а

~

~ 381

ныҟа данзымаауазгьы ҟалон, дкыдхалалон.
– Сабду, саб дабаҟоу? Уаха дмааӡои? – сиарҭа саақәтәон
зынӡа гәҩарас ишлымаӡамыз.
– Уажәгьы умыцәаӡаци, уара? – иааџьалшьон уи. –
Изахмырԥоз усқәак иман, дныркылазар акәхап, дахьӡар
уахагьы даауеит, дзахьымӡар... уара уцә, нан, уцә! Аҵх
акыр ицахьеит.
Сара ахыза сыҽныҵасыҳәҳәон, аха акыраамҭа сзы­
цәаӡомызт,сыҽцәыҵаҳәҳәаны,данааиуа ишьапышь­ҭыбжь
саҳауазар ҳәа сшыԥшыз, ацәа сиааины, исмырдырӡакәа
саманы ицон.
Сара зегьы-зегьы реиҳа сзыцәшәоз ҟалеит – саб ԥҳәыс
дигеит.
Уи иаҵанакуаз, бзиарас, цәгьарас иаҵаз, иацыз, еилкааны издыруаны акәым, гәынхәҵысҭала исҭахымызт.
Иаразнак иажәабжьны ақыҭа иаарылалт. Зегьы амҽ­
ханакит, зегьы арцәажәеит, зегьы ргәаанагара днарҳәеит.
Ауаа ирҳәоз саргьы слымҳа аҟынӡа иааӡон, зегьызегьы ракәымзаргьы, хәылҟьа-ҿылҟьак. Аԥсҭазаараҿы
рыц­ҳарақәас иҟоу ируакуп, аиҳабацәа зынӡа гәҩарак
ры­маӡамкәа ргәы рҭынчны ианыҟоу, ишжьоу ахьырзымдыруа.
Иаацәажәоз зегьы уи ажәабжь сара исмаҳарц, рҽыԥ­
хьакны,маӡала еибырҳәон,арахь,ааилахәарак амаӡамкәан,
ицқьаны, кьыс амаӡамкәан, инакәараҵа-аакәараҵо амҩа
ылхны, ахуҳәа, ишиашаз сара сҟны иаакылсуан, мыцхәык
ацӡамкәан, ахраӡага аҽкылган иаазшәа.
Уи ажәабжь излаҳәоз ала, сан лыԥсы анҭаз, дыԥ­саан­
ӡагьы, сабгьы Царугьы аус рымазаарын еизааи­гәаӡаны.
Лара сан насыԥдагьы лчымазара хәшәы амыхәо изыр­
быжкыз, лыԥсрагьы зырццакыз убри акәзаап, арахь
ицәыр­ганы илзымҳәо, ихәыҵагәаны лцәа иҭакны ишыл­­
џьабоз, ишылгәырҩоз лымч амырхакәан дагазаап. Уи
шаҟа иҵабыргу сара исзышьақәырӷәӷәом, сыламыс
сзыҟьашьуам, исзымдыруа – сыздыруам, амала, ажәаб­
жьны ишгәарлаз сзыҵәахуам.
Ааи, саб ԥҳәыс дигеит.

382 ~

~ Иалкаау

Аҩны сандуи сареи ҳамацара ҳаҟан.
Санду иҟалҵара лзымдыруа ауп адәы дшықәхаз.
Саргьы.
Иҟалеит мыч дук змаз хҭыс ӷәӷәак – зегь, аарҳәны
иқәзыргылаз, ҳаҩнаҭаҿы иҟаз, ишьақәгылахьаз аԥсҭа­заа­
ра зегьы еилазхәаз акы.
Хҭыс ӷәӷәаӡак...
Санду схәыцра хьанҭақәа лыԥсаҟьарц лҽазылкуан,
зынӡа урҭ сыҽрысҭаӡазшәа анылбалак:
– Зегьы бзиахоит, Алхас, зегьы уара ишуҭаху иҟа­
лоит, зегьы, уара ишуҭаху. Цару... Цару ҳара ҳаҩнаҭа да­
хьыҩнанагалаз насыԥуп... Уигьы насыԥуп... ҳанасыԥ иҳа­
ҭәанашьаз...
Уи анасыԥ аҵыхәала санду сара акгьы сызлаҳәомызт,
лара агәыҩбара илымаз ԥсаҟьаны, уи ҵабыргушәа ишсыдыскыло агәра лзыргашаз.
Убри аҟнытә, ақәҿысҭуамызт.
– Иааурызеи, – днақәыԥсычҳауан, уаҳа акгьы лзахым­
ҳәаауа.
Аҩны дааимгаӡеит, ажәытәӡа аԥсуаа ишыҟарҵоз
еиԥш, аԥсуаа жәытәнатә аахыс ихьчо иааргоз ақьабз иша­
ҵа­накуаз ала. Даашьҭԥаан дигеит, уажәшьҭа, ҽырх­хыла
уишьҭазаргьы, уихьӡара уҟоуп!
Дигеит, џьара диртәеит.
Аха ԥҳәыс дызгаз ауаҩы егьаџьара дцаргьы, знымзар
зны иҩны дааигароуп.
Ианчараха, ичарахароуп!
Ус егьыҟалеит, иаснгьы ачара рун, аҭаца аҩныҟа дааргеит. Ачара шымҩаԥысыз уажәы ара сара исымҳәаргьы,
ԥсуа чарак зҽалазырхәхьоу идыруеит, ак агымкәа, ишахә­
ҭаз ицеит.
Сара сажәа сроуӡом, сзанымшәеит иҟалаз. Сызламаҷыз
ала, уиаҟара еидысымхәыцлар, игәнысымгар акәын, аха
иамуит, иамуҵәҟьеит.
Сзанымаалт.
Раԥхьатәи амш инаркны.

Иван Ҭар б а

~

~ 383

Саб даара иҽысзишәеит, хаала иҳәеит, маанала иҳәеит,
мчыла иҳәеит – инапаҿы сизаамгеит, сидымҳәылт.
Ҳаҩны хьшәашәаӡа иҟалеит, хаарак, ԥхарак аҵаӡамкәан.
Санду лҟәышреи, ачҳара илымази лхы иархәаны данаа­
лазшәа ҟалҵон, аха уигьы, лаԥшхырԥаган, дыԥхашьаны
мацара акәын ус лхы зымҩаԥылгоз, харантәи иааԥшуаз
ауаа рҟны дыԥхамшьарц.
Унацәа наҳалауркьакьар, ҳаԥжәартә ҳааилахеит.
Цару сымариа лоурц дысзышәарыцон, аха сыҽлыс­
ҭомызт.
Ҽнак аҩны сааҩналкит:
– Алхас, – дхаакәакәараӡа даасыдгылт, лнапсыргәыҵа
ԥшқа схы инықәшьуа. – Алхас, сара...
– Изаҭахузеи, – имкьыкьӡа, сажәа зажәӡа лнапы
снагәҭаст.
– Избан, Алхас? Уареи сареи ибзианы ҳаҟазар сҭа­
хуп, – дсашьапкуазшәа, дсыҳәозшәа ауп ишылҳәаз урҭ
ажәақәа.
– Сара исҭахым, – амаӷ еиԥш инлыласыкшеит.
– Избан, Алхас? Сара бзиа узбон есқьынгьы... Аханатә
аахыс, – лара лтәала, мцрак аҵамкәан, гәыкала ил­
ҳәеит уи.
– Сара, мап! Бзанҵы! – схәыҷра хшыҩ сиааины
иналҿасыкшеит ҩаԥхьа, усҟаназы кьыс змамыз лгәы
цәысҟьартә. – Бысҭахым, бысҭахым! Бысҭахым! – хынтә
схысызшәа, ахыкәалаа еиԥш, инлышьҭасҵеит уи луаҭах
даныҩналоз.
Сан луаҭах даныҩналоз.
– Иуҭахым – уиҭаххом!
Иара убас ҳагьаанхеит иахьанӡагьы.
Инаԥшуаз рзы ҭаацәак ҳахыԥхьаӡалан, аха гәылаԥсыла ҳхаз-хазын, досу ганкы-ганкы ҳаман...
...Сааиҭамҵӡакәа сан лпатреҭ сахәаԥшуа сгылоуп,
аџьа­бара далатәаны иҭыху апатреҭ.
Сгылоуп...

15

384 ~

~ Иалкаау

Уамашәа еибыҭоуп, уамашәаҵәҟьа еидҳәалоуп ауаа­
тәыҩса рыԥсҭазаара.
Аиаша уаҩы иҳәозар, Царуи сареи изаҟаразаалак
цәгьарак ҳабжьаны ҳҟамлаӡацызт, цәаҩа бааԥсыкгьы
лхы­­сымкаацызт, дахьызбоз слеигәырӷьон, лара слыр­
гәыб­­зыӷуан, сыгәшәамшәа лҳәон. Аҩны дааины, сан да­
хьышь­ҭаз лымаҵ луан, сара егьарааны сыртәаны акрыс­
ҿалҵахьан; ихааны, сгәы иахәо, иааҟалҵо зегьы бзианы,
илнаало, сыблаҿы иааиуа.
Иара убри ашьҭахь иҟалаз ауп зегьы рҭыԥ иқәызҟьаз,
зегь раԥхьаӡагьы сара, нас ишнеиуаз, ԥсыхәа анамоуӡа –
ларгьы.
Лара лҭыԥ аҿы дшыҟаз даанхар, ԥаса аԥсҭазаараҿы
инкылкааны илымаз аҭыԥ аҿы, сара изаҟаразаалак акала
сҽысыԥсахуамызт, уи агәра гаӡаны сыҟоуп, еиҳагьы бзиа
дызбо, ацәаҩа бзиа лхыскаауа, сгәы лзыбылуа сшыҟаз саанхон.
Аха зынӡа сара схәыҷы хшыҩ ишаламшәоз,иаалырҟьаны
уи сан лцымхәрас, уи лҭыԥ аанылкыларц аҩны, дымшәадмырҳа, данааҩнала, абырсааҭк, схәыҷра саалҵын,
суаҩынаӡаны адәы саақәгылт, иахьынӡасыхәҭамыз аҟара
еилыскаауа, сыхшыҩ иԥнаҟо, схы иадыскыло аҟынӡа.
Уаҩытәыҩса инацәа сыламкьакьо амараҳәра салагеит,
санду лыда, аӡәгьы сымԥан дықәсмыжьло, схы зыхсырҟьо
уаҩы изымдырӡо.
Ҳаҩнаҭаҿы аҭынчра аҽазышьақәмыргылт, аҽаз­мыр­
ӷә­ӷәеит – егьа рундазгьы, егьа рҳәандазгьы.
Сара ус сыҟазарц зынӡа исҭахӡамызт, аха исылымшеит.
Сара схымҩаԥгашьала, Цару илызхымго, аҩны даанамырбуа аҟынӡа дназгеит, ажьа шкәакәа, зкыз леиԥш.
Саб игәы срыцҳанашьозар акәхарын, иааҟасҵоз зегьы
сзырҟаҵоз ицәа иалашәон, убри аҟнытә, иахьынӡазалшоз
сишаҭон, исанаижьуан, аха сара исыхҟьаны Царуи иареи еиҳа-еиҳа еиланагалон, аимак рызҵысуан, сара
исал­­ҳәашаз, сара исықәнагаз иара иҽԥнылкылон, иха­

Иван Ҭар б а

~

~ 385

ралтәуан.
Аус уаҟагьы иаанымхеит, аҵакы духеит, ахыԥша
цәгьахеит.
Сандуи Царуи еиҿанагалт.
Еиҿанагалт, аха ишԥа!
Насгьы иззы?
Санду, Баалоу-ԥҳа Џьарымхан, зыхьӡ ыҟаз, зыԥша
ыҟаз, еицырдыруаз, зыхьӡи зыжәлеи еидкылан ирҳәо
лара лтәала, ачҳара аалырԥшит, акамбашь ацәа иаламӡоз
лылагӡаны илычҳаит, амаҷ-саҷ азы лыбжьы лмыргаӡеит,
аӡәгьы лыбжьы имаҳаӡеит, илыҵалкит, зны илымбазшәа
ҟалҵеит, зны илмаҳазшәа илаҩлыжьт, зны лыҽлыргаӡеит,
илзеилымкаауазшәа, аха аҭаца аҳәаақәа зегьы дырхысны,
лҿаныналха, зынӡа лхы анлымакәачраха, зегьы лзеизазар
акәхап илзымчҳаит.
Ихыжжит...
Зегьы сырҿыцуеит, зегь сыԥсахуеит, лара уи аҩнаҭаҿы
даанагаанӡа иааҟаз зегьы аарҳәны, аҽакала ашьапы
иқәгылазар ахәҭоуп ҳәа ишылыԥхьаӡоз ала ахы лырхарц далагеит, иԥкаауа, арашәаҩ бзиа имхы ҳаскьын
аҵа­мыжьуа ирыцқьо дышцоу еиԥш. Лыҩны, лара лнапы
аныԥ­шырц, ицырцырырц, инахәаԥшлакгьы, иблақәа хнакуа, иҿаҷҷо иҟаларц лыӡбит.
Илыӡбит, анагӡарагьы даҿын.
Ҵабыргыҵәҟьан, ҳаҩнаҭа, ҳанхара-ҳанҵыра зегьы
аҽа цәак ахало иалагеит, избахьаз иџьаршьо, дахьахьӡаз
зегьы лнапы аныԥшуа. Сан лнапы агны иахьыҟаз лара
ахарҭәаара даҿын.
– Баӡ иҩнаҭа збахьаз изымдыруа иҟалеит. Цару ԥҳәысс
данига нахыс, – рҳәо иалагеит инеимда-ааимдо ҳқыҭан.
– Лнапы хьымкәа дыҟам. Аԥҳәыс цқьа дзыҩноу аҩны
лашҭалагьы иудыруеит.
Ҿыцбараха ибаны, Цару дықәгьежьаауа дықәын.
Аха иахлырҟьацәазаап илызгәамҭаӡакәа, лара лтәала,
абзиа ҟасҵоит ҳәа дшаҿыз.
Убысҟан итҟәацит.

386 ~

~ Иалкаау

Уи шыҟалаз абас ауп:
Санду, сашьеиҵбы дыгәхьаалган, саншьцәа дахьы­
раа­ӡоз дылбарц дцеит, лара раԥхьа иӡбаны ишлымаз
аҵкыс акыр инахыҳәҳәаны дынхеит. Уи лыҟамзаара лхы
иархәаны, Цару лыҩны еиллыргеит, еиллыргаӡеит, акы
аҭыԥ аҿы иаанмыжькәа, инарҳәы-аарҳәуа, инеиҭагаааиҭаганы, зынӡа идәылҳәаны икалыжьқәазгьы рацәоуп,
имыцхәуп, баша аҩны дыргәамуеит ҳәа иԥхьаӡаны. Санду луаҭахгьы ԥаса избахьаз изымдыруа иҟалҵеит, зынӡа
аҽакалаӡа, иҭаршәны ҵәахык лымазаргьы, дашьҭалар
илымбо.
Аҩны данааи, санду лыблала зегь лбеит.
Илбеит, аха илбазеи?!
– Ари закәызеи? – иаалычҳахьаз зегьы лхашҭны, абар­
ҵа даақәгылан арҵәаа ааҭлыргеит уи, ашҭа ахи-аҵыхәеи
ахьын­ӡанаӡааӡо иҟазаалак иаҳартә, – закәызеи ари?
– Иҟалазеи? – амаҵурҭа даадәылҟьеит Цару. Уи дна­
лышьҭаххны саб даадәылҵуеит.
– Ари закәызеи ҳәа сшәазҵаауеит, сара? Ари закәызеи?
– Иҟалазеи, сан? – бзиарак ишазҳәамыз идырт саб.
– Иҟалазеи захьӡузеи, уара? Баалоу-ԥҳа Џьарымхан
дыԥсит ҳәа шәаҳама? Ашәҟәы данышәхма, Баалоу-ԥҳа
Џьарымхан, лыԥсы шҭаз?
Иаалҳәоз зегьы лыҷкәын ивылбозшәа акәын ишыҟаз,
аха ишиашаз рхы ахьхаз Цару лахь акәын.
– Избан? – уи аҟарагьы лыҽцәырымгацәакәан, лыбжьы ныҵакны, ҿаалҭит Цару, илызнымкылакәан.
– Избан ҳәагьы бҵаауама, бара, ҳаҩны зхы иҭарԥаны
иаақәгылаз, бара? Зегьы здыруа! Зегьы, ҳхада!
Аус шыцәгьахаз Баӡ аргамаду ибеит, иҽԥхьеикт, ама­
ҵурҭа дныҩнашьшьы дцеит.
– Бара боума, абра иааины, Баалоу-ԥҳа Џьарымхан
иахьа уажәраанӡа лыҩнаҭа ишьақәлыргылахьаз аԥҟа­
рақәа зегьы рҽеины, сара стәала, еиҿыскаауеит ҳәа
иала­газ, бара? Сыҩны сахҩашьало иҟазҵаз? Ибулакгьы,
абри сара суаҭах бысзымҵааӡакәан абас архиара злаб­

Иван Ҭар б а

~

~ 387

гәаӷьызеи, бара, иԥхашьо аблақәа бхазар, аха уи аҩыза
аблақәа быманы сара избом! Мап, избом! Сара сгьама
ус уаҩ дагәҭамсыцызт, бара аӡы иабҭарц быӡбит, баӷ­
рагыланы аҳәынҵәа илабкәаҳарц. Ааи, ааи ҩашьара
ақәым! Ибасҳәо баҳауоу, ди, бара? – иҵегьгьы лыбжьы
наҳаралкит уи, хараӡа иҟоу шьоукы рлымҳа аҟынӡагьы
инаӡар цәгьа илымбо. – Бцаны, убри бара бан, абас бзаа­
ӡаз, абарҭ реиԥшқәа бзырҵаз луаҭахқәа еилыргала, бара
ишыбҭаху! Лара ишылҭаху! Сара стәы, баламкьысын,
сҳәеит! Ибаҳауоу? Баламкьысын, сҳәеит! Сара схи-снапи
еизхартә, макьаназы аӡәы дсазҵаартәгьы сыҟоуп. Сара
сыҩнаҭа еиҟарауаа рымацара ирыҩнаҭаны исзыҟаҵом.
Еиҳабык дамазароуп! Еиҳабык! Сыԥсы ҭанаҵы, уи сара
соуп! Санԥслак ишышәҭаху... Ибаҳауоу?
Убри нахыс, санԥсеи сареи ҳшыҟаз еиԥш, сандугьы
ларгьы еинышәашьа, еинаалашьа рмоут, ацгәи аҳәынаԥи
реиԥш еишьҭан.
Уи ашьҭахь Цару илыршаз, ҳазлалырԥшқәаз зегьы
сгәаласыршәо салагар, хара ҳагоит, хараӡа. Сандуи лареи шәшьыра иҵеибамыргыло аҟынӡа инеибагеит, Цару
изуӡаҵәҟьом ҳәа лҽазылкт, аха сандугьы шьаҿак шьҭахьҟа
деиҭамҵит, сынкаҳаанӡа ҳәа лҽаҿарбаӷьаны дгылт.
Саб даара длабжьеит, анс иҳәеит, арс иҳәеит, аха
илмуӡеит, илмуӡаҵәҟьеит. Иааиҳәалак, аҭакс иҟалҵоз
акызаҵәык акәын.
– Ма лара, ма сара.
Дааҟәымҵӡодалалырԥшуа,далалырԥшуа,даныхҭалкӡа,
сабгьы дызхымԥоз имҳәар ада ԥсыхәа ҟамлеит:
– Лара....
– Аа? Ус аума?
– Ааи, иара убасҵәҟьа ауп! – дызқәымгәыӷуаз ла­
ҳаит уи.
– Ус аума? Ус акәзар, иҳаибарбап!
Аҩны ашә нкыджьланы, дындәылҵны дцеит.
Лҭаацәа рахь.
Дцеит, аха, лара лгәы ишаанагоз еиԥш, акгьы ҟам­

388 ~

~ Иалкаау

лаӡеит.
Ҳаҩны акгьы амыхьӡеит, ҳаргьы.
Ҽырххыла аӡәгьы длышьҭамлаӡеит, дцеит, дахьцаз даанхеит.
Иԥшит, иԥшит, аха ианбанӡа?
– Сан лахь сцар сҭахуп, – лҳәеит Амина хәыҷы.
– Саргьы, – уи иналышьҭеиҳәеит Адамыр.
Саб ииулак, ииҳәалак иҽахигон, аха санду иаалысны
ԥскы дыркит, царҭа лымамкәан, дыкҿацалаӡан.
Лгәыԥшқара лиааит – ирыцҳалшьеит. Ахәыҷқәа хәыҷ­
қәоуп, ирхароузеи?
Ахәыҷқәагьы ран лахь идәықәылҵеит.
Урҭ ахьцаз акыраамҭа инхеит. Ран иахьынӡазалшоз
лара иаалыцрымшәо илыдҿалҳәаларц иаҭахыз зегьы
ҟалҵеит, акы дамеигӡеит, аха зегь дара роуп уигьы аҿ­
ҳәара иамаз нҵәеит.
Ахәыҷқәа, раби рандуи, сареи, рыҩны, гәхьаарго иалагеит.
– Аҩныҟа ҳцар ҳҭахуп, баала, – ианаарыхҭашәаӡа ран
инеины иналыдгылт урҭ.
– Ара шәыҟаз, шәыҩнами шәахьыҟоу, шәахызбаауада?
– иаарабжьылгеит уи деиқәгәыбзыӷха.
– Мап, ҳара аҩныҟа ҳцар ҳҭахуп, – иаалҿагылт аҩыџьа­
гьы даҿаԥырҽырц рҭахызшәа, ҳара ҳаҩны­ҟаҵәҟьа... баргьы баала, уажәшьҭа иҳазхоит, ара ҳахьынӡаҟаз...
– Сара уахь цашьа сымаӡам.. Сара сыҩны сыҟоуп.
Шәаргьы абра шәаангылоит, сара сҟны.
Ахәыҷқәа ирзеилымкааҵәҟьеит:
– Ҳара аҩныҟа ҳцар ҳҭахуп, ҳаб иахь, ҳанду лахь, баргьы баала.
– Мап, мап, сара сызцом, шәаргьы ара шәаанхоит, сара
сҟны, – ҩаԥхьа лхы дақәгәыӷуа ирыдылҵеит уи. Саргьы
сцом, шәаргьы џьара шәдәықәысҵом!
– Ҳара ҳцоит аҩныҟа! Аҩныҟа ҳцар ҳҭахуп! – иаал­
ҿагылт ахәгьы-аҿгьы дықәмыргылаӡо.
Уаагьы иҟалеит ҳара ҳҿы иҟалаз аҩыза, ахәыҷқәа аӡәы

Иван Ҭар б а

~

~ 389

инапы ианҵаны амҩа иаақәылҵаанӡа рҽааиқәырымкит,
егьалундаз, егьалҳәандазгьы.
Аха уи аҩыза шаҟантә иҟалазеи, знык, аума, ҩынтә
аума, шаҟантә?
Ахәыҷқәа, астәы рҳауазшәа, ицо-иаауа, ҩ-ҩнык ирыбжьан, ҩ-мцакы ирыбжьабылуан.
Дырҩегьых санду лҟәышреи, лыҳалалреи аалырԥшит,
лԥа дааиацәажәан, ауаа рынҵаны, Цару аҩныҟа длыргьежьит, лхәыҷқәеи лареи еихҟьа-еиҵҟьа иҟамларц.
Дыҟан.
Ҳаҟан.
Ныгәҭас лыҩны дыштәазгьы, ианаалҭаххоз ҳара ҳҟынӡа
ишылҭаххоз лнапы ааӡон, аҽыҩҳәа аҵәы наҳалалҵон.
Иахьаалҭаххоз лыԥҳа даақәлырҵәиаауан.
Ан адунеи дамкуа акәын адәы дшықәыз, лыԥсы мҭәуа,
ак абамҵасырсри ҳәа лыԥсы қымқымуа. Аԥҳа ан лкәал
даахымшәаӡакәа дықәын дышхәыҷӡаз илыҿҵааны.
Ныгәҭас, илулак, илҳәалак, иахьа акы анылхамшәала,
изакәызаалак акы аҩныҟа ианыҩналымгала, уи амш мцурамшны илыԥхьаӡон.
Лара лтәала, ауаҩы адәы дзықәу акы ацәигарц ауп
изакәызаалак акы ацриҟьарц!
– Бара быҩныҟа иаабымгаз аӡәгьы ибзааигаӡом.
Аӡәгьы! Ибхабмыршҭын! – Ныгәҭас лыԥҳа есқьынгьы
длаб­жьон.
Цару лан лажәақәа бзанҵы илхашҭӡомызт, иагьына­
лыгӡон.
Ахәҳахәҭра, аиҭарсра – абри акәын иахьагьы уахагьы
Цару лхы иҭагьежьуа иҭаз, иара уи аус аҿы напхгаҩысгьы,
арӷьажәҩасгьы илымаз лан лакәын.
Хаз-хазы дасу рыҩнқәа иаардәылҵны рҿынархон,
нас ишнеиуаз рымҩақәа аџьармыкьаҿы иааиқәшәон,
иааихашәа ихәлаанӡа убра иалагьежьуа-иалахынҳәуа
иалан.
Егьа рзаарцандазгьы аҩыџьагьы зҿыз ирзаҟәымхит.
Сара уажәы аҩны сааны сахьыҟаз, Ныгәҭас зынӡа лҭыԥ

~ Иалкаау

390 ~

дықәҟьаӡаны даман, уи лнырра абзоурала – Царугьы.
Сыкәша-мыкәша иҟаз зегьы збон, еилыскаауан.
Егьа ус акәзаргьы, ахацәхәыц ус саԥхьа ишьҭан, ира­
цәаӡаны, амаҷ-саҷ сымч асҭартә сыҟамызт.
Аҽеизгара аҭахын.
Аҽеизгара мацарагьы азхомызт, ачҳарагьы ацзар
акәын, саԥхьа ишьҭаз сыгәҭакы анагӡаразы.
Ссахьаҭыхҩзар.
Амзаҿаҟа санаах, зегь кажьны!
Аха иара араҟа, ақыҭа аҭынчра сҽысзаҭозар ҳәа сахьаакылсыз, шаҟа ус еилаԥаҭа срылахазеи, шаҟа шьацҳәа
сышьклаҳара иаҿузеи, рыцқәа сырҿашәарц?!
Апоет иҳәан еиԥш, аҭынчра аԥхыӡ аҿы акәзаап иа­
хьаабо.

16
Ажәабжь ҿыц иаразнак сара сҟынӡа иааӡеит. Слымҳа
кыдҵаны сшазыӡырҩуаз иаакылст.
Иаалырҟьаны.
– Ада даауеит, Ада. Ишәаҳама? – аӡәи-аӡәи аҳәаха
рибамҭо, ажәабжь аргамаха ақыҭа иаалалт. – Даауеит
дыз­ҭаз аҵара далганы.
«Ада даауеит»!..
Аперрон аҿы санааи, ауаа неилыҵ-ааилыҵхьан, аӡәыкҩыџьак инхазгьы автобус аанҿасырҭаҿы иԥшны игылан,
ԥыхьатәи иазымкзар акәхап урҭ. Адәыӷба илакьуа инеиуаз аарла аҵыхәа снахьыԥшит, ҟәақ-чақ, ҟәақ-чақҳәа,
аҳауа иналаӡит ашьҭыбжьгьы.
Сышиашаз амҩахь сласны сҿынасхеит, аха иубар
иаахә... Сызԥыларц сзызнеиз аӡәгьы дсымбеит.
Зчамадан зыжәҩахыр иқәкны иааиуаз ҳгәыла ԥҳәыс,
схарахаԥшуашәа санылба: – нан, Ада лакәзар уззыԥшу,
абыржәы лҩызеи лареи машьынак инҭаланы ицеит, сыԥ­
сымзар Абасгьы дрыцын, – лҳәеит.
«Санеиҭамҵӡа ус смыхькәа», саацәажәеит схазы.

Иван Ҭар б а

~

~ 391

Сышәҭ­қәа рҟәыҷуа искыз сышьҭахьҟа иниазган, исаҳаз
сгәы иалсны саахынҳәит.
...Ада лаара иазкны иҟарҵаз ачара хпыҿ амаҵ зуаз
арԥарцәеи аҳәсахәыҷқәеи еибарыҩуа, ак наго, ак ааго,
ашҭа иқәын. Акәац ахьыржәыз аҭыԥқәа рҿы икнаҳаз
ақәабқәа ирыҵаз амца еихсыӷьхьан, ахәа илаԥсаз аԥыр­
ӷ­қәа макьана зынӡа имыцәацызт, аха уажәшьҭа ацәа
зиааиуа иблақәа реиԥш, аҭаара-ҿыцәаара иаҿын. Ачуан
дуқәа ирҭаханы иҟаз абысҭақәа рбылфҩы ашҭа иқәҟьаны
ицон. Ачаӷьа цәынха иаркараз алақәа зегьы иҟәызгаҟәызгаӡа, рыблақәа ак рымбо, ргәы ԥҵәаны, изымҵысуа,
рышьҭахьқәа еизырханы, ана-ара игылан, ашахмат ӷәы
харабӷьара иқәхаз асахьа дыргақәа реиԥш.
Аишәа сахыҵхьан.
Сыблақәа ааҟәымгаӡо аҩнеихачаԥа сшахәаԥшуаз,
дыш­­шәыр-ҵәрыхкәаӡа абарҵа даақәгылт Ада. Абыркьыл лыҩнапыкгьы нықәкны, ԥхьаҟа дынхынааны аш­ҭа
зе­гьы ԥкаауа лыбла нахылгеит, нас, лхы дҩахан, шьы­
жьымҭантәи ажәҩан казказра днаҵаԥшит. Ҩаԥхьа ашҭа
та­тара уарҳал иаҵәа лыбла лзаҟәымго дылаԥшуан, лхәыҷ­
ра ашықәсқәа рзы дыҩуа убра данықәыз ианылҵаз лышь­
ҭақәа анылбааларц лҭахызшәа.
Сара сыҽмырҵысӡо, сыԥсы ӡаны, слыхәаԥшуан.
Ус, аҩны ашә даадәылҵын, Ада даалыдгылт Даҭа, уи
аҩыза аамҭа еимҟьара аныҟало дазышәарыцозшәа. Дышиашаз, ихы шхаз дааины даалыдгылт. Лара лгылашьа
иаргьы иаанкыланы, абаркьыл иҽнаҭаны, Ада леиԥш,
иаргьы абрахь, наҟ, хараӡа, дара ҩыџьа рыда даҽаӡәы
илаԥш ахьзынамӡаӡоз дыԥшуа даақәгылт. Ада уи дшааиз ангәалҭа дааихашеишеит, сахьынаԥшуаз ҩашьарак
ақәымкәа игәасҭеит, – лыбла ашәахәақәа ааиҿалырҷҷеит,
иара иааира дшазыԥшыз илырдырызшәа.
Сахьрыхәаԥшуа изымбои – аа, абар, абар, инеилаҵәа
ицап!
Ирԥырхагада?
Ирҭахыз зегьы еибырҳәазар акәхап, нас, аҩыџьагьы

392 ~

~ Иалкаау

ҿаԥха-ҿаччо, игәырӷьаҵәа аҩныҟа иныҩналт.
Сара схынҳәны аҩныҟа саауан. Акыргьы снаскьеит, аха
сгәы шьҭахьҟа исыхон, Ада лыҩны сацәыхараӡаны сцар
шаҭахымыз снардыруан.
Ԥыҭк сахьнаскьаз исҭахыҵәҟьаз дызбеит, иқьаф ҟа­
ҵаны дшыҟаз мҩашьо, ишьапқәа ахьиргылоз аҭыԥқәа заа
игәаҭа-гәаҭо, игәиҽанны, икәша-мыкәша иҟаз аԥсабара
азаарыгӡа акы агәы нимырхарц иҭахны, зегьы раҳаҭыр
бо, иаҭаххозар ҳәа заа аччаԥшь иқьышә ишнықәҟьара ирхианы дааиуан Даҭа.
Ҳанааизааигәаха ахьшәҭҳәа сидырт:
– О, о, Алхас!
– Исаҳауеит.
– Иухьзеи, Алхас? Угәы бзиами?
– Сгәы бзиамшәа зубазеи? – саамкьыкьит сара, уи
иҟаиҵаз азҵаара схы иархәаны.
– Улахь еиқәушәа збан.
– Зынӡаскгьы. Ибзиаӡаны сыҟоуп.
– Убри ауп саргьы исҭаху, ус акәзар?
– Убасҵәҟьоуп.
– Ада дыссирхеит, Алхас, – иҳәеит насшәа.
– Акәхап.
– Наталкагьы дыгрономуп, ҳара ҳҿы аусура далагар
лҭахуп. Адеи лареи Харков еибадырын, аиҩызара рыбжьалеит, нас еиҳәшьцәас иҟаибаҵазаап...
– Далагааит аусура, далагозар, – сҳәеит сара зегьы
сзеиԥшны.
– Мап, мап, Алхас, ус акәӡам аусқәа шыҟоу, Наталка уаҳа назҭахым ԥҳәызбоуп, изакәызаалак акала Ада
длыҵахо дыҟам, Ада дзакәу усгьы уара иудыруеит ҳәа
сгәы иаанагоит, еилукаау, Алхас?
«Шьҭа зегьы еилкаауп. Ари иаанаго Ада уԥхыӡгьы
далоумыршәын, Наталка лахь ухы рха ҳәа ауп. Аха избан,
Даҭа? Наталка убри аҟара дыбзиазар думазкуада? Умҩа
ҟьаҟьаӡа иаартуп. Амала, Ада ҳәа уара угәы иҭоукыз, снеи­
лаҟәаҟәа снышьҭаҵаны усхысны ушцо здыруазаргьы из-

Иван Ҭар б а

~

~ 393

ураны сыҟаӡам, еилукаау, Даҭа, – сыԥсахәага ҭанаҵы?!»
–Дыбзиазар думазкуада?–сгәы иҭыхоз сзымҵәахӡакәа
адәахьы иаацәыҵыжжит.
– Сара уи азакәӡам изысҳәаз, – Даҭа иҟаҵәҟьаз изеилкаауамызт.
– Исыздыруам! – аӡәы сқьышә дынҭасызшәа, Даҭа
сидҟьаны сҿынасхеит.
– Исзеилкаауам, – Даҭа ибжьы аарлаҳәа сара сҟынӡа
иааӡеит, аха сазнымкылт...
Ада лбарагьы ус имариамхеит, акыр снашәа-аашәеит,
аха аусура далагаанӡа лыҩны лыԥсы лшьарц лҭахызар
акәхарын, слықәымшәеит. Схы зласыриашоз мзыз сыма­
ӡамкәан лыҩныҟа анеира сзымгәаӷьит, лара дахьызбашаз
дцәырымҵит, шьыжьымҭан зымҩақәа неилыҵны, хазыхазы ицаз реиԥш ҳаанхеит.
Сара сыгәҭыха сымацара сакәын иаргәаҭеиуаз, егьырҭ
иабардыруаз, дасу дара ртәы иахон:
– Иҟоуҵахьоузеи, Алхас, ҳаззеицәажәаз азы, акуль­
туратә Хан аҭӡамцқәа рырхиаразы? – дсазҵаауан Бадра
да­наасықәшәалак.
– Алхас, ҳанбалгои аҭӡамцқәа рырхиара? – хазы
сыхҭакны симан Даҭа. – Шьҭа иаамҭоуп, Алхас, иаам­
ҭоуп. Иааурццакыроуп. Знык ихьшәашәар, аԥсы аҭаҵара
уадаҩхоит. Даҭа дзашьҭоузеи, ашәа аккаҳәа изҳәо
ачамгәыр бзиа еиԥш, аусқәа еиқәышәшәа ирхианы имоуп, уара, Алхас, иара Даҭа ишиҳәо еиԥш, утәаны асахьақәа
ҭыхла, ашаржқәеи акарикатурақәеи ҟаҵала, нас, инаганы аҭӡамцқәа кыдрыԥхааны ианыкноуҳалак – аа, ҳара,
акомҿараа, иаԥшьаагаз аус шаҟа ибзиоу жәбома ҳәа
далаҽхәалап, ахьӡ алеигалап, ҩыџьа аишьцәа рахь, аӡәы
дыҽныҟәгаҩын, егьи ҽықәтәаҩын шырҳәо еиԥш. Зегьы
рхы иашьҭоуп – дара ирыхәаша.
Аха уаҳа ԥсыхәа амамзар акәхап, саргьы аамҭа аҳәа­
тәы сацныҟәар акәхоит, егьа сыҽсырххаргьы, иара ашьа­
п­хыцқәа срыбжьакын, сашьҭуамызт. Сгәы каршәҵә­
ҟьа­ны аус зуан сҳәар, мцуп, аха ҩаԥхьа анапынҵа исы-

394 ~

~ Иалкаау

маз анагӡара салагеит, шьҭа иаарласны ихыркәшатәын,
ажәлар рахьгьы ицәыргатәын, иныҵыҩ-ааҵыҩны зуахк
уаҩы иҭаху аҟара аӡбахә злагахьаз ала.
Иалгатәын, ицәыргатәын!
Ҳара, изыхәҭаз ҳәа иаҳаԥхьаӡоз аҩызцәа адгаланы, асахьақәа уахык, акультура Ахан аркны аҭӡамцқәа
рҿы акнаҳара ҳалагеит, досу иахьрықәнагоз аҭыԥқәа
азгәаҭаны.
Аха архиара ҳаналага, Даҭа цәажәарҭахәыс сыхҭеи­
кырц шиҭахыз идызбалт, акы дырҳәыҵәыҳәыҵәуа
дша­маз ҩашьомызт, аха сыҽисымҭеит, изулак, аԥсыӡ
еиԥш, снеимпыҵҵәраа сцон, аҿеихыхха имҭо. Иибахьаз
сакәӡамызт, сцәа ааҳәны, ицәыркшаԥаны исхала­хьан,
иара иҟалаз изымдыруа, изымбатәбарахазшәа иҽыҟа­
ҵаны акәын дышсыхәаԥшуаз.
– Ак уасҳәар сҭахын, Алхас, – даара саҳаҭыр бо, сгәы
шаҭо, дналагеит Даҭа. – Иҟалаз сыздыруам, аха…
– Даараӡа ибзианы иудыруеит, – иара убраҵәҟьа
аҳәызба ццышә наҿысшьызшәа, иааҿахысҵәеит. Исоу­
ҳәогьы саҳар сҭахым, исцәуҵәахуагьы здыруеит, уареи
сареи ҳхәыҷы аахыс ҳшеибадыруа еиԥш. Ибзиаӡаны.
– Иаасараӡеи, Алхас, уара угәы иаанаго акәымкәан
зынӡа даҽакы уасҳәозаргьы уздыруамеи? – ҩаԥхьа ачҳара
аарԥшуа, иҽырҭынчны исабжьеигеит уи.
«Аиеи, иҳәатәу уԥсы иаҵаҵаны иҵәахны иумазарц,
арахь ицәырмгаӡакәа, ахәыҷ ижьага еиԥш, зынӡа даҽакы
сқьышә иқәукларц, ус хәмаргас схы сызуҭом, Даҭа!»
– Акымзаракгьы сҭахӡам!
Иара уи акәхеит, Даҭа аҿааихыхха дахьӡаанӡа, сныҵаба
сцеит, сахьцаз-сахьааз имбо.
Сышнеиуаз ԥхыӡ, исымбашаз еиҭаҳәатәык сыла иаа­
ҵашәеит, аҽнышьыбжьон, аргамаду, имцымкәа иҵа­
быргны, аӡәы исеиҳәар? – зыгәра сымгоз, аха сара сыбла лашара ахьынӡанаӡо ҩашьара ақәымкәа избаз. Амҩа
нымҩахыҵ, адәҳәыԥш хәыҷы аҿы, абардра рҽавакны ҩы­
џьа еицәажәон.
Сааҭгыланы сахьынаԥшыз игәасҭеит, Ада илацәажәоз

Иван Ҭар б а

~

~ 395

лыҽлыҭаӡаны дшылзыӡырҩуаз, дшанханы, дмашьцаны. Дара убриаҟара еидшыланы иҟан, сара зынӡаск
сгәарымҭаӡозар ҟаларын, ҳәара аҭахума, сгәарҭаӡомызт,
уаҳа ҽааԥсахшьак рымаӡамкәан рус иаҿын, Цару ҿааихак
лымамызт, Ада акрылҳәарц лҭахызаргьы ажәа ауаара
лымҭо. Ада уаҟа уаҳа хәҭаа лымамзар акәхарын, Цару
ил­ҳәоз дшақәшаҳаҭу ырҵабыргуа уажәы-уажәы лхы
лырҵысуан.
Сгыланы срыхәаԥшуан, дара ргәы каршәӡаны рцәа­
жәара иханагаланы иаман.
Гәҩарас исымаз, гәаныла зегь реиҳа сзыцәшәоз иашахеит, машәыршақә Цару абардра лхы авырҳәҳәаны
дахьааԥшыз, сара сахьгылаз лылаԥш сықәшәеит иаразнак.
Уи азгәаҭаха, сара сшылбаз агәаҭаха сахьӡаанӡа – данцоз
Ада илалҳәаз анцәа идырп – дныҵаба дцеит, лшьапқәа
адгьыл иқәгылаӡамызшәа.
Ада илзымбатәбараха дынхазар акәхап, уи сара сахьгылаз аҭыԥ аҟынтә избон, – акыраамҭагьы дзеиҭамҵуа
даанхеит, нас, илулак, лҽааизганы, рацәаӡакгьы лгәы ала­
ҟамкәан, сара сахьгылаз ашҟа лҿаалхеит... Саргьы убыс­
ҟан сааҭрысын, амҩаду саныланы сааиуазшәа ԥхьаҟа
снеи­хеит, лара Ада зынӡа дсымбаӡазшәа ҟаҵаны.
Сызқәа аԥхӡы хьшәашәа нахьыкәкәа аҿынанахеит,
сцәа сҭанарӡыӡо, игәаӷьны сышьҭахьҟа сызхьамԥшуа
аҟын­ӡа. Ада дсышьҭалан дшаауаз аҟара гәҩарас исыман,
уаҳа аҽакала ҟалашьа амамызт, избан акәзар, Цару длыд­
ҟьаны дцеит, лара амҩаду ахь дцәырҵны лҿаалхон, ус
анакәха, сара дсышьҭаланы дааиуеит, уаҳа царҭа лымамызт. Ааи, сара дсышьҭагыланы дааиуеит, зынӡа ааигәаӡа
дсышьҭагыланы, иаалырццакыр даагьаасаԥысуа аҟынӡа.
Сцәанырра сажьаӡом, сызқәа иснардыруеит, лыблақәа
адлырԥхалозар акәхап, ашышкамсақәа ықәибаҳәа ицо­
шәа ауп схы шызбо. Абар, абар, аҷык ауп илыгу, аҽа
хәыҷык инацылҵар дсыхьӡошәа сгәы иабоит, иакәӡамыз
акы шыҟасҵоз сақәылкызшәа.
Сшьапқәа зынӡа еиҭамҵӡо иалагеит,аӡәы сишьаҳазшәа,

396 ~

~ Иалкаау

сеилаԥаҭо. Лыбжьы аалыргар, иара убраҵәҟьа сынкаҳар
ҟаларын, лҿы анбааихылхуеи ҳәа сшыԥшыз. Аха ларгьы,
цасҳәа илуашәа, дсыхьӡомызт, саргьы сшьамхы сҽыс­
заргомызт, цәгьала ҳаидхалт. Уаҳа аасылымшо аҟын­
ӡа снаӡеит, абар, абар, уажәшьҭа скаҳауеит, сныҵах­хы,
сцәаԥ­ҽыгаха...
Саԥхьаҟа быжьқәак саҳаит, иаалырҟьаны слымҳақәа
аарҵарны сааӡырҩит, сныҟәашәа еиҳагьы иаагырханы.
Амҩа архәара аҟынтә, аҷҷаҳәа еицәажәо, Аминеи Адамыри аацәырҵт, ашкол аҟынтә иаауазар акәхарын. Абар
ассир, схы ахьызгара смоуа саақәхеит, сбалыбаҭо, шьҭахьҟа
сзымгьежьуа, ԥхьаҟа сзымцо, аха изулак сҽааизганы
ԥхьаҟа снеихеит. Ахәыҷқәа санырба, еибаргәырӷьо иҩны
са­ра сахь рҿаархеит:
– Алхас, аҳасабразы иахьа хәба соуит – адунеиаҿы убри
ада уаҳа хәыцырҭа сымаӡамызшәа даасгәыдххалеит Амина, – хәба, аҳасабразы еилукаау? Аҳасабразы быԥсыҽуп
ҳәа соумҳәозиз, уажәшьҭа?..
– Ибыдысныҳәалоит, – мчык амаӡамкәан, изулак,
мчы­ла сҿы иааҭсыршәеит убри ажәа заҵәык, – Амина!..
– Сара ахатәы бызшәазы ԥшьба соуит, – уи иналышь­
ҭеиҳәеит Адамыргьы, напзаҵәы дшысԥымлаз сирдырырц.
– Уаргьы иудысныҳәалоит, Адамыр, – сҳәеит рацәак
хаара аҵаӡамкәан. – Ибзиоуп.
Уи аамҭа кьаҿ иалыршаны Адагьы дҳахьӡан, дааҳа­
валеит. Данҳазиашаха, лымҩа ԥымкӡакәа, сара сахь даа­
хьаԥшшәа, илымҩатәны, лыбжьы лыргеит:
– Мшыбзиа, Алхас.
– Бзиара ббааит, Ада. Бышԥаҟоу? – дсыцәцанӡа сҳәан,
изулак иналхьызгӡеит аҵыхәтәантәи ажәа.
– Хар сымам. Уара ушԥаҟоу? – дагьаанымгылаӡакәан,
иара ус дышнеиуаз, асахьазы мацара илҳәазшәа, дсаз­
ҵааит ларгьы.
– Иҭабуп, – илаҳазаргьы ҟалап, илмаҳазаргьы сара
иҟасҵаз аҭак, избан акәзар, иаарццакӡаны дынсыдҟьеит,
сара сажәа дазымԥшӡакәан.
– Алхас, арахь уабацои? – изакәызаалак ҩ-ҵакык

Иван Ҭар б а

~

~ 397

амаӡамкәан дҵааит Амина. – Иахагьы аҩны уҟаӡамызт.
Нанду хьаас илыман. Ҳаргьы...
– Абрахь сцоит, Амина, – сҳәеит сызқәыз сымҩа еиԥш
сажәақәагьы еилгара рымаӡамкәа. – Усқәак сымоуп...
– Уи бара иабабусу, баала аҩныҟа – хаҵаҵас Адамыр
сара даасыдгылан, Амина длабжьеит. – Баала аҩныҟа...
– Аиеи, аҩныҟа шәца, саргьы ирласны снеиуеит,
сшааҭацәлак, – Адамыр имеида ансоу, схы иархәаны сааццакит.
Адеи сареи ҳҭыԥқәа ҳаԥсахит ауп, уаҳа аҽа ԥсахрак
ҟамлеит, лара саԥхьа дгыланы днеиуан, сара – слышь­
ҭагыланы.
Лара лхы шылбоз атәы сызҳәом, аха сара ҩаԥхьа сҿы
еилымго саақәхеит, лара дцон, сара слышьҭан.
– Ада! – изгәаӷьит аҵыхәтәаны.
Сыбжьы зынӡа дшақәымгәыӷӡоз, ӡаӡҵас лызқәа инал­
сызшәа, маҷӡак иаалныԥшыртә лцәа дааҭаӡыӡеит, лшьап­
қәагьы ааилаԥсеит.
– Ада, иҟалозар, – еиҭанашьҭасырххит сара аԥсеивгаха
лымҭо. – Иҟалозар минуҭӡак...
Аҵыхәтәантәи сажәақәа, шахаҵас лшьапқәа иаарыкә­
шазшәа, ашьшьыҳәа, лгәи-лгәи еилаԥшуа дааныркылт,
нас, даахьаԥшын, схы инаркны сшьапаҟынӡа сԥышәо,
лыб­ла ҭбаа шеишеиқәа насхылҟьеит:
– Сӡырҩуеит, Алхас.
Акгьы агәхьаа лкӡамкәа, лхы дақәгәыӷуа, илҳәаз ажәа­
қәа зынӡа сшьапы саақәырҟьеит.
– Ак басҳәар сҭахын, – изгәаӷьит изулак, ихьшәа­
хаанӡа.
– Абыржәу? Иара абраҵәҟьа? – Ада иџьалшьоу, алаф
сылылхуазу сзеилымкааит.
– Аа? – зынӡа сшақәымгәыӷӡоз, машәыршәа иаасыҿ­
ҟьеит сара уи азҵаара, лара илҳәаз аҭак аҟаҵара ацым­
хәрас. – Аиеи, иҟалозар, ак басҳәар сҭахын, иара абыр­­жәы,
– иаасырццакит, сара слакҩакуанаҵы, лара дсыцәцар ҳәа
сшәан.
– Азамана, Алхас, – санаалыдгыла, сзыӡырҩра дшаз-

398 ~

~ Иалкаау

хиаз сырдыруа, лҿаалхеит.
Сара слывагыланы снеиуан.
– Сӡырҩуеит, Алхас, – лхы аасгәалалыршәеит Ада.
– Ада, – сааҭгылеит сара, наҟ-наҟ иҟасҵашаз саз­
хәыцуа. – Ԥыҭ-чыҭқәак здыруеит, – сакуа-сашьҭуа иааҭ­
кааны лыхьӡ анысҳәа, инаԥысшьит урҭ ажәақәа, – аха
аиаша бара бҟынтә исаҳар сҭахын...
– Ԥыҭ-чыҭқәак саргьы издыруеит, – сеицакуа сара
сцәажәашьа ҟалҵозшәа, иаасымылдеит Ада, исҳәарц ис­
ҭаху зегьы иаразнак еилылкаазшәа, – издыруеит, Алхас,
издыруеит.
– Ибыздыруам ҳәа акәым, аха Даҭа ибеиҳәахьоугьы
здыруеит, аха сара адәы сшықәугьы бгәаласыршәап ҳәа
акәын. Сара, ибдыруазар акәхап, Амзаҿаҟа сзааз, Ада...
– Даҭа иара иус дашьҭоуп. Уара Амзаҿаҟа уззаазгьы,
ушаазгьы здыруеит – уара исоумҳәаӡаргьы. Уаазар, бзиала уаабеит.
– Ус акәым, Ада. Сара...
– Алхас, сара ажәа ԥшқақәа сҭахӡам. Аҵыхәтәантәи
аамҭазы убжьарӡны узмазгьы здыруеит, аҵарахьы уаны­
ҟаз, нас, арахь Аҟәаҟа уанаазгьы...
– Адыррақәа ибымоу иашам, Ада, зынӡа ииашам.
– Зегьы-зегьы бзиаӡаны издыруеит, Алхас, уи аҟара
заҭахузеи.
Ҳашьҭахьҟа машьынак абжьы геит, дахьааз, даазгаз
ҳзымдырӡо, ҳажәақәа џьбара-џьбараӡа гоу-гоу ҳаицәажәо
ҳашнеиуаз, Абас дааҳахьӡеит. Амашьына лас дзықәтәаз
ихы ааҭирҳәҳәан, иажәақәа рхы ахьхаз мӡаӡакәа ҿааиҭит:
– Ада, бааи, бҭал.
Лашьа иажәа ҩбамтәкәа амашьына дынҭатәеит, нас
сара сахь лажәақәа рханы иаԥуп ҳәа мацаразы иаасы­
дылцалт:
– Уааи, Алхас, аҭыԥ ҳамоуп...
– Ааи, аҭыԥ ҳамоуп, – еилгаӡамкәан, анахьгьыарахь­гьы еиуаӡамкәа, исцәагозеи ҳәа Абас иажәақәагьы
наԥишьт.
– Иҭабуп, – сҳәеит сара аарла, ахаҳә сыхәлашәазшәа.

Иван Ҭар б а

~

~ 399

Убри анысҳәоз аамҭа иазыԥшызшәа, амашьына наҭ­
рысын, инсыдҟьаны ицеит, аҽыҭрыс еиԥш чараз ҟаҵаны,
акаҭран еиларҭәа зықәчаԥаз амҩа ашьҭақәа анымлеит
акәымзар. Архәара инавалеит, иаргьы ныбжьаӡ, ицеит,
уаҳа сылаԥш иҵамшоо.
Иҟасҵагәышьоз, смага-маго, сшьапқәа сырзышь­ҭым­
хуа, аҩныҟа сҿынасхеит...
Аҩны сахьнеиз ажәабжь ҿыц зегь раԥхьаӡагьы агәашә
санынҭалоз Амина исԥылгалеит, аҽаӡәы илаԥш сыҵа­
шәаанӡа:
– Алхас, асасцәа ҳҭоуп, асасцәа. Уара урҵаҩы Хәыта
Арӡынбеи аҵара уцызҵоз аԥҳәызба Наҭела... Папбеи, ус
ами? Ииашаны исҳәо лыжәла?
– Ааи, ииашаны ибҳәеит, – даараӡа саргәырӷьеит
Ами­на исԥылгалаз ажәабжь.
Сырҵаҩы сибарц дааит, Наҭела дицны.
Асасреи аԥшәмареи ирыхәҭоу ԥсуа ҩнаҭак аҿы ишым­
ҩаԥысыц еиԥш ҳара ҳҿгьы имҩаԥыст, адырҩаҽны ҳқыҭа
Амзаҿа дсырбарц асасцәа сыманы сналалт...
Хымш-ԥшьымшҟа ианҳалаԥхьа, асасцәагьы ҳқыҭа
ныжьны ицеит, аха урҭ раара ацәажәарагьы арҵысит,
зымҽхак зырҭбааз ацәажәара.
Уи шакәыз зынӡа иаарласӡаны агәра згеит. Асасцәа
наскьаган сшааиуаз, абжьааԥны цәашьыркыла исзымԥ­
шаауаз Ада даасԥылт:
– Асасцәа дахьқәа уҭан, Алхас, даара сеигәырӷьеит.
– Ааи, сырҵаҩи аҵара сыцызҵоз ԥҳәызбаки ҳқыҭа
рбарц иааны иҟан, – сҳәеит сара ишыҟаҵәҟьаз, иацым­
ҵакәан, иагмырхакәан.
– Даара дыԥҳәызба бзиоуп уи аҵара уцызҵоз, На­
ҭела Папба сара сыблақәа рыла дызбеит, ҳәанҳәахла
акәымкәан.
«Лыхьӡи лыжәлеи лдыруеит – измааноузеи?» – аас­
гәахәт уи лцәажәашьа ааџьашьаны.
– Наҭела даара дыԥҳәызба бзиоуп, – ҩысҭаарак аҵа­
ӡамкәан иаашьақәсырӷәӷәеит сара, – даараӡа.
– Иудысныҳәалоит, Алхас, – даақәҵәины, лҵыхәа

~ Иалкаау

400 ~
насҿаҟьаны, Ада дынсыдҟьаны дцеит.
Сара ажәакгьы аҳәаха сахьымӡеит...

17
Егьырҭ раасҭа маҷк ихьшәаны аизараҿы даацәырҵт
Ада, лҩыза, аукраин ԥҳәызба Наталка длыцны. Урҭ, аҳә­
сахәыҷқәа рымацара иҟаӡамызт, аусҳәарҭа ашҭа ианҭа­лоз,
дара аԥхьа иргылапы, иара дрышьҭагыланы, ишәзаазгаз
агәлымҵәахқәа жәбома ҳәа иҳәарц иҭахызшоа, дҽырбаҽырбо зегьы ҳаблақәа даарыхгылт Даҭа.
Знык ашҭа ианааҭала, Адеи Наталкеи ршьапқәа анеи­
ҭаргоз еикәшәо аҟынӡа рҽеиҟаратәны рҿаархеит Даҭагьы
дрыхьӡан, Ада даалывагылт.
Сара сшыҟалаз атәы аҳәара уадаҩуп. Исҳәоит ҳәа салагаргьы – башоуп, сызлаҟаҵәҟьаз нагӡаны уаҩы еи­ли­
каартә иаазырԥшуа ажәақәа сара сакәым, иреиӷьӡоу ашә­
ҟәыҩҩы иакәзаргьы изымԥшаар ҟалап.
Сахьгылаз сзымҵысуа, сышьхныԥсыланы саанхеит,
сшьапқәагьы снапқәагьы сымҩрны.
Уажәы, иҟалахьоу, исаҩсны ицахьоу хара сгыланы
санахәаԥшуа, мбатәыкгьы ҟамлазшәа збоит, ҩыџьа аҳәса­
хәыҷқәа сара сҩыза Даҭа дрыцны ақыҭсовет ашҭа иааҭалт
– уаҳа акымзаракгьы, аха усҟан зынӡа сшақәымгәыӷӡоз
урҭ раацәырҵра, амацәыс еиԥш исысын, схы самыхәо
саақәнархеит.
Даҭа, иара ихы иадикылаз ауал нагӡа, ауаа дрылсны
дшааиуаз, сара сдысны сахьгылаз, аҳәсахәыҷқәа иманы
даасыхҭыгәлеит, изаҟаразаалак ак ҟамлаӡазшәа, сара уа
сахьибаз даараӡа деигәыӷьазшәа, дҿаԥха-ҿаччо.
– Шәеибадыр, Алхас, – сара сахь иҿааихеит уи, ицыз
ша­ҟа саҳаҭыр ибо агәра диргарц иҭахны, – ари Украи­
нантәи иаҳзааз асас ԥҳәызба лоуп.
Убырҭ ажәақәа Даҭа иааимҳәар, иара убра сахьгылаз
снеизҟәыҿны скаҳар ҟаларын, убри аҟара сеилаҟәыба сцахьан, убырҭ маҷк сыԥсы ааргазшәа сҟалан, сҽааизганы,

Иван Ҭар б а

~

~ 401

аԥҳәызба лахь снеихеит: .
– Даара сгәы иахәеит, – лнапы аалымсхит асас
ԥҳәызба, – даараӡа... Алхас Анба, – сыхьӡи сыжәлеи на­
ԥыс­шьит зынӡа иаҭахӡамзаргьы, схы злацәырызгаша уаҳа
ак­гьы анысҿамшәа.
– Наталка Олеиник, – лҳәеит лара, сара сҟны даа­
иаан­ӡагьы дыздыруаз зегьы ишралҳәоз еиԥш, лыбжьы
аамԥсахӡакәан.
– Нас, Алхас, аԥышәара ҳамоуп иахьа?! – сгәыс­ҽа­
ниҵеит Даҭа.
– Аԥышәара уаргьы саргьы еицҳамоуп, Даҭа, – ина­
ҵысшьит сара уи ицыз ираҳарц, аҭакԥхықәра сара сымацара исыдсымкылакәан.
– Ҳәара аҭахума, Алхас. Ишудыруа еиԥш, аҭакԥхықәра
сара бзанҵы сацәыбналан сымцац, иара абыржәгьы сгәы
иҭаӡам. Зынӡасгьы! – сгәы ирӷәӷәозу, ииҳәоз заҳауаз
аҳә­­сахәыҷқәа рҿаԥхьа ҳқыҭан уи иааникыло аҭыԥ аҭак­
ԥхықәра шаҟа иҳараку дирдыруазу сзеилымкааит, аха
иаацә­гьахар адәышкәаӷьаз сымацара сшықәимыжьуаз
урҭ ажәақәа рыла исеиҳәеит.
Уи аус уаҳа ҳҽалаҳамгалт, урҭ нсыдҵны ицеит, ишеицыз еиԥш, иааицрымшәаӡакәан, саргьы, ҳаицәажәара
ашь­ҭахь, маҷк сыԥсы цәхәаҭашәа сааҟалан, ауаа рыжәпара
гәа­ҭан сҽасҭеит, шԥыла еимгәҳәо снеиуан, сзышьҭаз
абыр­жәымзар-абыржәы снеихьӡаны имахцә данкны даа­
ныскыларашәа.
Ҳаззыԥшыз аусгьы ааҳадгылт, акультуратә Хан ашәқәа
ҟьаҟьаӡа иаадыртит, ажәларгьы уахь рҿынархеит.
Знык ауаҭахқәа ианрыҩнала нахыс зегьы рхашҭит,
са­хьала ирхиаз аҭӡамцқәа рааигәара уаҩ дзымнеиуа, аӡ­
хыҽҽара еиԥш, ауаа адцәқәырԥало иаавалеит. Аҭӡамц
ааи­гәара изымнеиз, ршьапԥынҵақәа ирықәгыланы, раԥ­
хьа игылаз ирхыҳәҳәаны, аҭӡамцқәа рҿы икнаҳаз аса­
хьақәа рбарц рҭахын, аха ицқьаны, еилганы рыблаҿы
иааи­уамызт, урҭ рааигәа игылаз ишырбоз еиԥш.
Ҳзыҩназ Ахан амҵ ҩнаԥрыр иуаҳауан, убас иҭын­

402 ~

~ Иалкаау

чран – сара уи аҿымҭра зегь реиҳа сацәшәон, аԥырқь­ҳәа
зхы иҩахо амцабзқәа аҵаҵәахны иамазшәа, лаԥшҵа­
шәарақәак соуан.
Дарбану сгәалашәом, аха ҿымҭуа еилагылаз ауаа
рҭынчра аӡәы иааилеигеит:
– Сара сыхәҭаахьала абри еиҿызкааз иҭабуп ҳәа рас­
ҳәоит. Зегьы анык илыхшазшәа акәымкәа, ишуаау уаҩы
идырратәы иҟоуп...
– ...Акы ишалаҟоу удыруа иҭыхуп рсахьақәа, – раԥхьа
ахәшьара ҟазҵаз инеишьҭеиҳәеит даҽаӡәы.
Инеимда-ааимдо, рыбжьқәа неилаԥсо рҿынархеит:
– Даара ҟазарыла иҟаҵоуп...
Ус мацара ишнеиуаз, аҽа бжьыкгьы налашәеит, уи сара
слымҳа иаҩымшәеит:
– Шәара аҵәы иахаҵаны ишшәырҽхәо еиԥш мба­
тәык­гьы иалаҟаны избом. Аҭӡы газеҭ аҿы ахәыҷқәа
иҭых­­ны икыдырҵо асахьақәа реиԥш, измааноузеи? Иус
ҿыцхымкәан, изакә ҿыцузеи, иаҳамбац, иаҳмаҳац иҳар­
ҳәо? Ауаҩы исахьа шисахьоу ипатреҭ ааҭыхны икыду­ҵар
саҳаит акәымзар, ари закәызеи, деиԥшушәа, деиԥ­шым­
шәа, ула ҭраа угыланы уихәаԥшуа?..
Уи зҳәоз иажәақәа зынӡаскгьы сырзымгәааӡеит, уи
моу, ус иахәҭаны исыԥхьаӡоит, уи аҩызагьы аӡәы иҳәа­
зааит, игәы ишамыхәаз, иара ишидикылаз аӡәгьы ицәым­
ӡакәан. Иара саргьы урҭ ажәақәа рышьҭахь еиҳа схы еиӷь­
ны избо салагеит, сеиҵаӷәӷәаны сызмаз соунажьын, еиҳа
ахақәиҭра снаҭазшәа сҟалеит...
Сара сҭыхымҭа асахьақәа раԥхьатәи аҭӡамцаҿы игыланы иахәаԥшуаз зегьы еицҿакны ирҳәоз иаҿагыланы
убарҭ реиԥш ажәақәа зҳәаз ихаҭагьы, ҳәара аҭахума, иа­
разнакҵәҟьа дыздырт, иара ихаҭа ихиҿсахьа еилганы
ишысымбазгьы. Уи Гәадала Гәазба иакәын, Амзаҿа ақы­
ҭантәи апатреҭҭыхҩы.
– Уара уиашоуп, Гәадала, – уи иажәақәа даарыдгылт зыбжьы сзеилымкааз даҽаӡәы – Изакәыҵәҟьоузеи,
мшәан, ари? Анахьгьы иҟамкәа – арахьгьы. Уара зпатреҭ

Иван Ҭар б а

~

~ 403

ҭухуаз ауаҩы унаихәаԥшыргьы иаразнак дудыруан, ари
змааноузеи, иакәшәа-иакәымшәа? Уиашоуп, Гәадала.
Уи, ҵабыргыҵәҟьан, Гәадала ииҳәаз игәаԥхаҵәҟьаны
дадгылозу, цәала дцәажәозу сзеилымкааит, аха иахьиҳәаз
сара еиҳагьы еиӷьасшьеит – агәаанагарақәа шшапаӡа, ша­
шәак иахаԥсоу аџьанџьыхәақәа реиԥш акәымкәа иа­хьааи­
ҿагылаз. Изаҳауаз ауаа рзымацарагьы акыр иаԥсан.
Сшыԥшуаз, дынрылкәыр-аарылкәруа, ауаа ргәыԥ
даалҵын, аӡәы дгәеиҭар ҳәа дацәшәозшәа, деихашәыеихаҷаб, улысыр шьа кәармак лылымшәо, амсыр қьаад
еиԥш, дҟәашккараӡа, ԥҳәыск лҿаалхеит, аӡәгьы ибла
аҭаԥшра лҭахӡамкәан, сара сахьгылаз зынӡа игәалым­ҭа­
ӡазшәа ҟаҵаны, ауаҭах абжеиҳара анааиҩылша, уа­ҟа игылаз зегьы лара илықәҿыҭны дааныркылар ҳәа дацәшәо­
шәа, еиҳагьы иаалырццакын, ашә дындәылҟьан дцеит.
Уи Ныгәҭас лакәын. Ҳәара аҭахума, уи лцашьа зын­ӡа
исгәамԥхаӡеит, зынӡаск. Ахыкәалаа лхьымӡо ауп дыш­
рылҵыз.
Сааиҵанарӷәӷәеит...
Ахагара лзаазшәа, лыблақәа шаҟьшаҟьо, иҭыҵны ицо,
иаарымԥыхьашәалак игәҭа ахьазеиҟароу дааихҵәаны
днышьҭарҵарашәа даарылҵын, уаҳа лҽаамԥсахӡакәан,
раԥ­­хьа иаашьҭылхыз аҭеиҭыԥш шлымаз лан лышьҭра
дықә­ланы дцеит Цару, сара адунеи зынӡа сықәӡамкәан,
сшьа­пы алысхызшәа ԥхьаӡаны.
Уи лцашьагьы бзиарак иазҳәамзар акәхарын.
Цару иналышьҭарххны ҩыџьа аҳәсақәа, инцәыҵыԥшаацәыҵыԥшуа, блала еибадырны мацара еицәажәо, ихь­
шәашәа-хьшәашәаӡа, унацәа наркьысыр ишыԥжәараишыт­ҟәацра, саԥхьа иниасны ицеит – убысҟан ирымаз
аҿ­ныԥшылара схамышҭуа, наӡаӡа исзынрыжьырц рҭахны.
Убас аӡәаӡәала, ҩыџьа-ҩыџьала, нас гәыԥ-гәыԥла,
инеи­лыҵ-ааилыҵуа иалагеит.
Слымҳа аууы ҭга, сара сҭыԥ сзахымсуа, ауаҭах сааҩ­
нахеит.
Схы снапаҿы иааганы адәахьы сандәылҵ, ауаа гәыԥ-

~ Иалкаау

404 ~

гәыԥла рыҽшаны, ана-ара игыланы, ацәажәара иаҿын,
уала-ҭахыла рҽеидкыланы, гәыԥк аҿы еидгыланы ирҳәо,
егьи агәыԥ аҟынӡа имнаӡо. Уи аҩыза асахьа сыбла ианхгыла еиҳагьы исцәымӷхеит.
Уи аҩыза сшаниоз дырны аханатәгьы сҽазыҟасҵар
акәын, ауаа ирҿаасҭаны рсахьақәа ҭыхны, «изусҭцәоу
дара рхы рдырааит» ҳәа инаганы рқьышә ианықәск, уаҳа
иҟалараны иҟазеи? Иҭабуп ҳәа сарҳәозма?..
Инеиԥхьба-ааиԥхьбо ауаа цеит. Харзаман акыраам­
ҭагьы иҽынирхеит, шаҳаҭ дамамкәан сара дсацәажәар
шиҭахыз аҟара еилыскааит. Сымариа аниоу, даасыдгылт:
– Сгәы иахәеит, дад, Алхас, иахьа иаабаз, – днахыкәшааахыкәшо акәымкәан, дышиашаз далагеит уи. – Иабџьар
ӷәӷәоу ак еиԥш сахәаԥшуеит сара, иахьахәҭоу азгәаҭаны,
икылкааны ихысуа. Ихәарҭа дуны иҟалеит ҳәа сгәы иаанагоит зегьы рзы.
Ахәылбыҽхан, аилашәшәымҭазы, ахәыцрақәа срыла­
шьшьы аҩныҟа сышцоз, ақыҭа иналыҩ-аалыҩны абыжь­­
қәа саҳауа салагеит. Асахьақәа, акарикатурақәа иры­­ҵаҩыз
ажәақәа ашәа ианҵаны абар, ақыҭа иахьаалалаз, абар, иара
убри аҽны иахымгакәан. Сара урҭ ашәақәа сыр­­зыӡырҩуа,
иџьашьо, сныҭгыла-ааҭгыло, ашьшьыҳәа снеиуан.
Данбаҟәыҵуеи ақьазоура,
Дҳаламгыло ҳара абас?
Лага-ҩагоуп лара лшоура,
Уи дзаҟәымҵӡо дызлашәаз.

Арҭ ажәақәа акарикатурақәа руак иаҵаҩыз ракәын, аха
иаразнак ас иаашьҭԥааны ашәа ианызҵаз уаҟа дааным­
гылт, уи иара иажәақәа ацҵаны ахарҭәаара даҿын, ҳара
иҵәахтәуп ҳәа иаҳаԥхьаӡаз иара ираргаманы иры­лар­ҵәо.
Ашәа зҳәоз даасыцрымҵӡо дааиуан, еиҳа-еиҳа дыс­
зааигәахо, гәырӷьаҿҳәашаҵас ҳашҭа исыцҭеигалар иҭа­
хызшәа.
Сара ашҭа сшьапы нҭасыргылоны, уи ашәа иалаз

Иван Ҭар б а

~

~ 405

ажәақәа еилыкка иара иаақәыҩит. Царугьы амаҵурҭа
даа­дәылҵит, ллымҳақәа ырҵарны дӡырҩуа. Ашәа зҳәоз
иб­жьы еихсыӷьуамызт:
Зегьы ижәдыруаз, иаашәшәырҳа –
Лара длеиԥшуп уи лыԥҳа!
Шәгәы ишԥаанагоз шәара, нас?
Абас иҟоуп уи, абас!

Цару арҵәаа ааҭлыргеит...
18
Ақыҭан аҟазарҭа сара исызҭодаз, хьатәӷәыла иҟаҵоу
ҳкәасқьа ашьҭахьтәи абарҵаҿы сҽаарбны аус зуан. Уи
абар­ҵа ԥхьакны, аҩны иалахаланы иҟаҵан, наҟ-ааҟ аҭ­
ӡамцқәа аманы, азганк хтын, азхара алашара ҩнаҷҷо. Хы­­
хьынтәи ақәа схы иқәҭәомызт, ҵаҟантәи сшьапы баа­ӡо­
мызт, ҷыдала асахьаҭыхра иазку аҟазарҭа сымамзар­гьы,
аамҭала салаӡартә иҟан...
Уаантәи асахьа бзиа аатуан, Амзаҿа ақыҭа ашьхара
ҭыԥ иамоу ахәҭа зегьы, уаҳа ацарҭа ахьамам, ҿыц иҟаҳҵаз
амҩа, аԥсуа рԥыс ихҭырԥа шкәакәа еиԥш, аҽырша-ҽыршо
изҿалаҳаны инеиуа Абӷаларҭа азаарыгӡа, унапсыргәыҵа
иқәушәа, еилыхха-еилыџьџьо убла ихгылоит наҟ, харан­
тәи ашьхақәа рызқәақәа цырцыруа, иҽырба-ҽырбо иааԥ­
шуеит, иааргәыдыԥшылалак иблақәа акыраамҭа ирыдырхало.
Убри абарҵаҿы сықәтәаны аусура бзиа избон, сҽа­
сыршьцылеит – уи аҟара аҽҟьарҭа снамҭозаргьы, салаӡар
акәын, ԥсыхәа сымамызт.
Аҭыԥ ԥхьакырҭан, ҭынчран, сыхшыҩ ахызгоз, шамахамзар, акгьы сылаԥш иҵашәомызт, уи сара сзы имаҷмызт
усҟан сызҭагылаз аамҭазы.
Аус анызуазгьы сманшәалан, сыԥсанысшьозгьы.
Уи абарҵаҿы аԥсшьара уаҩ дааҵашьыцыртә иҟоуп

406 ~

~ Иалкаау

ҳәа сҳәар, изаҟаразаалак мцрак алам, уи аҩыза аҭыԥ, ауа­
ҩы ихәыцра иҽаҭаны иԥсахьишьо, цәашьыркыла уашь­
ҭазаргьы иузыԥшаауам, сара убас сгәы иаанагоит, аҽа­
кала, мап.
Ибеиоуп, иблахкыгоуп, сара абарҵаҿы снықәтәан сыз­
хәаԥшуа сыдгьыл гәакьа!
Раԥхьатәи амшқәа рзы, сара сҽыззыскыз сахьакгьы сықәымҿиеит, напы зласкыз иарбанзаалакгьы, са­
ра сыхшыҩ, сцәанырра, сгәы иҭаскыз асахьа иашьҭан
ахә­ҭа­қәа еизго, еизго, нас иара ахаҭа ҭҭәааны иахәҭаз
аҭеи­ҭыԥш аанкыланы ишьақәгыларц, аха иауамызт, ис­
цәеимышәшәаны ицон, уи аҭыԥан, саԥхьа ишгылац игылан уаантәи есқьынгьы избоз сышьхара гәакьа ахәҭа.
Су­суреи сыхшыҩи уахь иниасымгакәан, ҽеизгашьа смоуит, егьа зундазгьы, егьа ҟасҵандазгьы! Шьаҿак сна­
мырҟаҵеит, раԥхьатәи амш инаркны сытҟәаны саман.
Снатәан, абарҵаҟынтәи ахәҭа асахьа ҭыхра салагеит, инеиҵыхны, инарҭбааны, сахьаҭыхҩаҵас наҟ-наҟтәи
сымҩа аазыртуаз убри заҵәык акәызшәа.
Сагьалагеит – сагьаашьҭнаԥааит, сҽысзаанымкыло,
еи­ҳа-еиҳа саланахало аҿынанахеит, рацәакгьы џьабаа
смыр­бо, сара ишысҭахыз исыцныҟәо…
Асахьа нагӡаны саналга – аидара ду сызҵаз саа­ҵа­
ҵызшәа, сласкәантраӡа сааҟалеит, сыԥсы неивызгеит.
Уажәы, уи асахьа саналга ашьҭахь, аус анызуаз санааԥ­
салак, сыԥсшьо, уи аҳаракыра ауразоуроу блала, ианеимыздоз, уал сықәымкәа, схы сақәиҭызшәа збон, наҟ-наҟ
азгьы схы сақәгәыӷуа сҟанаҵон.
Сҽааизганы, сыхшыҩ зегьы иара иазышьҭны аҭыхра
салагеит – сан лсахьа ашьақәыргылара. Уи лсахьа ишакә­
халак аҭыхра уи аҟарагьы саруадаҩуамызт, иаармариангьы иааихьысшьуан, илеиԥшхартә аҟара, аха уи азхомызт, сара исҭахын уи лсахьа нагӡаны ишьақәсыргыларц,
лара дызбахьаз, дыздыруаз, дышлыхәаԥшлак, лыԥсы
анҭаз еиԥш, ибла даахгыларц, лцәаҩа хаа шлымаз дибарц. Уи акәын сара исҭахыз, аха иара аҟаҵара ауп

Иван Ҭар б а

~

~ 407

иуа­даҩхаз. Сааҟәымҵӡакәан сызҿыз ԥшааран... Абар,
уажәшьҭа сазааигәахеит, аҷык ауп исыгу ҳәа сышнеиуаз,
саамҩахҟьон, лара лхы-лҿы асахьа аазырԥшуаз ацәаҳәа
нсымпыҵҵәраа ицон.
Самыхәо саналагалак, асахьаҭыхра сааҟәыҵны, агәа­
лашәарақәа сыҽрыҭаны саатәон, абри ҳазну адунеи сшьапы аалысхызшәа, зегьы сзеиԥшны, сыкәша-мыкәша иҟоу
закәызаалак ак сымбо, сыблацәақәа неиқәыԥсаны хәыцра
заҵәык сҽамаздон, сан лсахьа-цәаҩа сгәалазыршәоз
ахәыцра. Уи ахәыцра, знапы ианкны инарго асаби иеиԥш
саашьҭыхны, иара иахьаҭахыз, сынкыдыргыла-аакы­дыр­
гыло, снарԥшы-аарԥшуа, саманы аҿынанахон, сан лыԥ­
сы анҭаз дахьтәоз, дахьгылоз, илуаз, илҳәоз, сара аарла,
ԥхыӡҵас исгәалашәоз еиҭарҿыханы, уаҳа ахаан азы исха­
мышҭуа, аԥсы ахаҵаны исзаргьежьырц аҭахын.
Сыблацәақәа неиқәысыԥсон, ахәыцра ҩышьыра сын­
ҭанагалон, сахьтәазгьы сыштәазгьы схашҭуан, стаатиуа
схәыҷраамҭа сазкылсуан, сан лсахьа ашьақәыргылара иа­
ра убраантәи саламгакәан ԥсыхәа шамамыз еилкааны.
...Абар, лара дахьцалакгьы саалыцрымшәо, сҳәарԥ­
саруа слышьҭаланы снеиуеит, лара сара саха лымам, деилахоуп, аха уи агәхьаа зкыда, сара исҭаху акызаҵәык
ауп, дахьцалакгьы сан слыцзарц. Акы снахҟьашаны,
ахәаԥҳәа сынкаҳауеит сышнеиуа, сыбжьы гаанӡа, сан
лцәа иалашәаны, дыҩны дааины саашьҭылԥаауеит, ад­
гьыл сакьымсӡазшәа, исмырдырӡо, лнапыхәшәқәа ры­ла
сеиԥхьышьшьаауа, нас убри еиԥш блақәак сгәыд­лырԥ­
халоит, аа, ижәбоу, ижәбоу? – сара ишызбо ишәыз­гәам­
ҭозар, арыцҳара, аиҭарыцҳара ззырҳәо! Ижәбоу? Закә
ҟәанда гәкыроузеи уи лыблақәа ирху, акьыжыҳәа инеи­
маҭәаны аҵәыуара сгәы ишҭаз, сан днасҿаԥшит, зегьы
насхыԥрааны ицеит, иара убри аминуҭ азы зегьы схашҭит,
зынӡа скамҳаӡазшәа.
Сара сан лыблақәа аҽаӡәы лыблақәа иреиԥшӡам, урҭ
зынӡа аҽа блақәоуп.
Уи дангәырӷьо, лгәы шьҭызхуа ацәанырра данамоу ил-

408 ~

~ Иалкаау

хоу аблақәа, абар, ҩашьара ақәымкәа ишеишеиуа, насыԥ
дула иҭәны, аҳалалреи, аразреи рхьыӡсо, иназгәыдԥшыло,
ихы-игәы иҭаланы, дарԥхо, гәкаҳарак имазаргьы иԥса­
ҟьа­ны ихызцо, схәыҷра ашықәсқәа рҟны сцаны иахьа
са­хьыҟоу аҭыԥ аҟынӡа иаазгоит, избоит, исхасыршҭуам,
игә­ныскылоит, аамҭала акәзаргьы, игәныскылоит.
Лхьаа мыжда лгәы ҿнакаауа илыцраланы данышьҭаз,
лхаԥыцқәа еихарӷәӷәаны илычҳауан, ҳара ҳаргәамҵыр
ҳәа дацәшәаны, лқьыбжьы ҳлырҳауамызт. Уи лыԥсы лыз­
ҭымкаауа лиарҭа даныларшәыз лаԥхьа сгыланы, акгьы
сзылмыхәо, аха сгәы дрыцҳанашьаны егьаараны саагылахьан, усҟантәи лыблааԥшыра бзанҵы хашҭшьа амоума?!
Уи лчымазара аапкымҭа ианҭагылаз дызбарц иналхагылалакгьы лгәабзиара еиликаарц лазҵаара аҭахӡмызт,
лыблақәа днархыԥшылар, урҭ зегьы рҳәон – иҭааӡа, рылашара цаны, лара дызлаҟаз иаархибаауан.
Иаалырҟьаны исгәалашәеит уи раԥхьаӡа агаҟа санылгоз дшеилаҳәаз, абар, саԥхьа дгыланы днеиуашәа збоит уи дыхәхәаӡа, лыҵкы еиқәаҵәа аужьны, лшьаҵақәа,
рышьхәақәа ҳаракны, рацәаӡакгьы ипамкәа, ишаанагара, лара лычаԥашьа ианаало, лыхцәы еиқәаҵәа аҩада
иқәҵәраауа иԥхьаҳәаны, ирша-ырша, еиларшәны, лыхәда
иқәҿаҳәаны, лыԥҳәыс ҭеиҭыԥш убри ихнарҷозшәа. Сара,
бжеиҳан сҽынкыла-сҽынкыло слышьҭаланы саннеиуаз
бзиа ибаны слыхәаԥшуан, сгәы иаанагоит, сан лаҵкыс
зныҟәашьа ԥшӡоу дыҟам ҳәа.
Сан лҿанԥшылара шыҟаз атәы сгәалашәоит – ҳәара
аҭахума, исгәалашәоит, аха лсахьа аҭыхра иаҭаху рацәа­
хеит, слакҩакуеит, насгьы инеибынеиԥшны, бзанҵы зҽы­­
зымԥсахуаз ҿанԥшыларак шьҭыхны иныҟәылгомызт,
дыз­­­ҭагылаз агәалаҟара аҽақәыршәаны, уи иашьашәаланы
аҽеи­­ҭанакуан.
Лсахьа анҭысхуа, лгәаареи, лгәырӷьареи ракәым иаанкыланы иасырбарц исҭаху, сара сгәы иҭакны исымоу зынӡа
аҽакуп, лоура-лышәара зегьы наӡаны, ацәгьагьы, абзиагьы дагәылакны данамам, есымша дызлаҟаз далаҟаны,

Иван Ҭар б а

~

~ 409

ҭынч лыԥсҭазаара анышьақәгылаз аанкыланы лцәыргара,
иара убри акәхеит зегь реиҳагьы иуадаҩхаз. Лҭеиҭыԥш
неидкыланы акаҿы икылызгон, аԥсҭазаараҿы лара дшы­
ҟаз илеиԥшны, аха зегь реиҳа саанызкылоз лыблақәа
ра­кәын. Абри лыблақәа хҩаны иҭыху апатреҭ заҵәы инхаз ауп зынӡа сҭыԥ сықәызҟьаз, убри снахәаԥшижьҭеи
урҭ злаҟаз схашҭит, еиуеиԥшымыз агәалаҟарақәа анлымаз ишыҟалоз сгәалашәоит, аха исхашҭит абжьааԥны,
есымшатәи аԥсҭазаараҿы ԥшрас инкыланы ирымаз. Убри
акәын сыҽкынҵаны сзышьҭаз, убри сазкылымсыкәан, сан
лсахьа наӡаны ҟалашьа амамызт, лыблақәа шыҟаҵәҟьаз
аахтны исымбакәан.
Анс акә, арс акә, сан лсахьа аҭыхра салагеит, зегь
раԥхьа убри наргыланы, егьырҭ аусқәа насымҩатәны,
схы санақәиҭхоз ԥсшьарак аҳасабала иԥхьаӡаны инагӡо,
схәыцреи сыԥсҭазаареи зегьы иара мацара иазкны.
Иџьашьахәуп ани ахшареи реизыҟазаашьа шеиҿкаау
– иҵуазеи сан лыԥсҭазаара далҵижьҭеи, аха, зегь да­ра
роуп, ианаацәгьахалак, уадаҩрак санааҭагылалак, даас­­
гәа­лашәон, лара лахь сыҩны сеихон, ҳаҩны агәашә сахь­
на­дыххыло даасԥыларашәа. Аԥсҭазаара еиҟәнахуа уаҩ
дыҟаӡам, хаҵеи ԥҳәыси, еизааигәаӡоу аиҩызцәа, из­
усҭцәа­заалак, аха ани ахшареи – бзанҵы! Урҭ реиҟәыхра
аԥсҭа­заараҿы аӡәгьы илшаӡом! Аԥсрагьы!
Абыржәы, лара лсахьа аҭыхра сҽаҭаны аусура сҽана­
ласхала, дырҩегьых лара лыда ԥсыхәа смоуит, сара сыш­
лышьҭаз еиԥш, ларгьы даасыцрымшәаӡакәа сыԥшаара
да­ҿызшәа, дааины даасхагылт, лнапы ҟәымшәышәқәа
сыжәҩахыр иаақәкны, лара лыҽхырҳәҳәаны, сара сызҿыз
лыбла ҟәандақәа агәыдырԥхало.
Шәара ихашәҵару ихашәымҵару сыздыруам, аха са­ра
гәыкала ишәасҳәоит – шаҟа аԥсҭазаара сзымариахозеи,
ауадаҩрақәа зегьы насхыԥраа ишԥацои сан лнап ҟәан­
дақәа анаасхьыслак, иара убри аминуҭ азы абаҩ ҷыда сы­
лаз­шәа сҽааиҭаскуеит.

410 ~

~ Иалкаау

Асахьаҭыхра егьа сҽасҭаргьы, ақыҭа ԥсҭазаара иахьугалакгьы иара атәы ҟанаҵоит – шәыџьара уахнагоит,
акәамаҵамақәа амоуп.
Акультуратә Хан аҿы асахьақәа икыдаҳҵаз рыхҟьа
еиҳа-еиҳа ицәгьахо, рымҽхак ырҭбаауа ақыҭа иаалалт,
зегьы раԥхьаӡагьы иара сара сыҩнаҭаҿы ахы снардырт
– ацҭәы ҳалҵт, Царуи сареи ҳзынеиҿамԥшуа, шәаԥшь
еиқәаҵәа ҳаҵеибамыргыло адәы ҳақәын, сандуи лареи
сара исхырҟьаны ишынеидтҟәацлара еидтәалан, аха изулак, схы ацәганы, аус зуан, акәымзар, уи сҽаҭаны, иара
сац­цар, сыԥсы шҭаз, зааӡа аҭоубыҭ сынҭалар акәын – уа­
ҳа ԥсыхәа ыҟамызт:
– Абар, адунеи адәышшапара акәтаӷь ықәкәымпылны
ицошәа игәы каршәны дахьааз, иара изакәызаалак акы
далахәӡамшәа, – иаразнак, сҿы ааихыхны аԥсшәа аҳәа­
хагьы самраӡакәа, сцәаара шибаз еиԥшҵәҟьа, инасгәы­
ди­ҵеит Абас иҿы ҽнак сахьнеиз.
Иҟасҵара сзымдыруа, сшанханы саақәхеит, ашә сахьаалагылаз аҩналашьагьы сақәымшәо, сцаргьы сзымцо.
– Бзиала уаабеит, Алхас, – дааҳабжьагылт Бадра. –
Уааи...
– Уааи, Алхас, уааи! – дҩагыланы даасԥылт Даҭа.
– Бзиала уаабеит, – исаҳар дацәыԥхашьозшәа ибжьы
ныҵакны, мчыла, иааиҿиршәеит Абас.
– Бзиара жәбааит, – сҳәеит аҵыхәтәаны саргьы,
иаҭахызу иаҭахымзу рацәакгьы агәра сзымго.
– Алхас ихараҳтәрым, Абас, – дналагеит Бадра зхы
ҩыҵызхыз амца аҽоунажьаанӡа иара убра ирцәарц.– Ҳара
зегьы иҳагу, ҳқыҭа иагу инаганы Алхас ихы иҭаҳарԥеит
ҳәа акы иҳахәараны иҟоума? Ихараҳтәып ҳшарҽеиуа аадыруазар. Аха, мап, акгьы иҳахәом. Рыцҳарас иҟалаз умбои, Абас, ҳара аханатәгьы ҳҽыхьчо ҳаауеит, ҳаҭырбарала
мацара, ҳаргьы ҳхы мыргәамҵуа. Убас ҳшыҟаз, иҿаҿаӡа
абыржәы иааԥшит иҳагқәаз, ауаа ирбартә, ираҳартә
ианцәыраага аӡәырҩы иргәамԥхеит. Изусҭцәада дара урҭ

Иван Ҭар б а

~

~ 411

изгәамԥхаз? Зхы гәҩарас измоу, иҽеим, иманшәалам, ҳус
иаԥырхагоу! Ианбанӡаранаҳажьуеи? Азҩа зӡаз иан дагеит
рҳәеит, иумдыруеи?!
Изакәызаалак, ацәгьагьы, абзиагьы акгьы мҳәаӡакәан,
Абас раԥхьаӡа санааҩналаз инасгәыдижьлаз иажәақәагьы
лбааданы снатәеит.
– Сара ҷыдала аӡәгьы игәы нсырхар сҭахӡам, Амзаҿа
ақыҭан сара аӷа дсымаӡам, зегьы исҭаху, сызҭаху роуп,
аха аус усуп, уи ишахәҭоу уазныҟәароуп, – схы аиҭаҳәара
сҽазыскит, изҿыз ацәажәараҿы сахьынабжьагыларыз
кылҳарак ааԥшызшәа анызба. – Напы злаҳкыз аус аҿы
сара схы самеигӡеит, издыруаз адысҵеит, аха уажәы,
Абас излеиҳәаз ала, иааҳәын зегьы сара схы иҭаԥеит. Уи
ауп иаанаго. Избан? Иззы? Ишәҭахызар иахьагьы снеины иахьыкнаҳау иаакныхны, иԥыжәжәаны, инаганы
инкаԥсоит, иара абыржәыҵәҟьа сҩагыланы.
– Уара иухароузеи, ус ҟоуҵартә, – деиҭанҳабжьалеит
Бадра.
– Ҳуршәома, Алхас? – даасыхәаԥшит Абас. – Аԥжәара
акәым, иарҵысыз еиқәыртәашьас иамоузеи? Иаанызкылода ицәыҵаҟәындҟәындуа иавоу ауаа, – ирҳәо шәлымҳа
аҟынӡа имааиӡои?
– Нас, убарҭ ацәыҵаҟәындҟәындцәа рҳәатәы ҳац­
ныҟәаны аума ҳара ҳаԥсҭазаареи ҳусуреи шеиҿаҳкаауа?–
иҽизнымкылт Бадра.
– Еиқәышәк нас шәара! – ҩаԥхьа нара ихы налир­
шәшәарц иҭаххеит Абас.
– Мап, мап, – Абас игәиҽаниҵеит Бадра... – ус акәым.
Уара ишуҳәо еиԥш, хаз-хазы ҳахо ҳҿынаҳхар, ҵабыргыҵә­
ҟьаны, урҭ ҳара иаҳиааиуеит, еилукаау, дара ирҭаху ауп
уара иҟоуҵо.
– Мап, ҭаҷкәымк еиԥш, ҳаилаҵәароуп ҳара зегьы, уаҳа
ԥсыхәа ыҟам, – Бадра инаишьҭеиҳәеит Даҭа.
– Уара уҭынчра ахьеилаго ауп зегь реиҳа хьаас иумоу,
Абас... Аҭынчра... Ишакәхалак ҭынчразааит аӡәы ҳаи­

412 ~

~ Иалкаау

мыргәамҵуа, аӡә даҳмыргәамҵуа ҳәа иауам, Абас, иауам.
Аҭынчра ажьакца рацәа аҵагәаны ианамоугьы ыҟоуп,
уигьы ҳхамышҭыроуп.
– Аҭынчра шәҭахымзар, шәмахәарқәа ԥхьарҵәан,
ақәԥара шәалага, зегь дара роуп ихшәыртлеит, уажә­шьҭа
инызкыларан иҟада? Сара сышәԥырхагам, сҽаласыр­
хәыр­гьы сҭахӡам, шәара ишышәҭаху!
– Мап, ақәԥара аныҟала, уаргьы уаҵанакуеит, Абас,
узацәцаӡом, – дааҿаԥеит Бадра.
– Схы сжьоит акәымзар, уиашоуп, – иаразнак даахьаҵт
Абас. – Ақәԥара салажәгалахьеит, сгәы иахьамуа исҳәеит
акәымзар, агәҭаҵәҟьа салажәгалахьеит. Жәаха амҩан
сшааиуаз Ныгәҭас Алтарба даасԥылан сызҭалырԥшыз
анысгәалашәалак, сызбжак сымҵны ицоит. Иаалҿыҵуаз
зегьы сықәылҳәацәеит, схы ахьызгара смоуа сықәлырхеит.
Избан? Исхароузеи?
– Убри ауп, Абас, иуҳәара, – иара итәы дахысуамызт
Бадра. – Ныгәҭас иҟалҵои, лхымҩаԥгашьеи ҿкуп, ауаа
мҩа­хылҟьоит, убри ауп зегь реиҳа излашәарҭоу.
– Ныгәҭас леиԥш иҟоу ҳара иҟаҳҵаз рхы днардырзар,
ҳхықә­кы нагӡоуп, – иара итәала иааихишьалт Даҭа.
– Унаршә хиахеит, Даҭа, иамаскуам – асахьа иаҵа­
уҩыз ажәеинраала хәыҷы иацҵо, инеимда-ааимдо, ирыманы ақыҭа иалоуп, угәы ишԥаанагои, иҳаналыжьып
угәахәуама уи, махәи ҵыси еиқәзмыртәо аԥҳәыс. Аа?
– Иҟалҵарызеи? – рацәак ҵакы амҭакәа, иџьеи­шьоз­
шәа ҟаиҵеит Бадра.
– Зегь реиҳа сара соуп дзықәмақаруа, – схы ааргәа­
ласыршәеит урҭ. – Асахьақәа ҭызхыз сара сами, Ныгәҭас
уи бзиаӡаны илдыруеит, ахарарагьы зегь реиҳа издылҵо
сара соуп.
– Акымзаракгьы, – сгәы ирӷәӷәарц мацаразы иҳәеит
Бадра, ҳазҭагылаз ашәарҭа алеиҵәахырц,– ишыдыдуеиԥш
қәа ауам.
Убри ала инҵәеит аҽнытәи ҳаицәажәара.

Иван Ҭар б а

~

~ 413
19

Ашьыжьымҭан ақыҭсовет аҿы сахьынкылсыз, Ада уа
дсыниеит, аԥошьҭа ахьықәыз еилыхуа дгылан. Слакҩакуа
ашә саалахеит.
Убасҟан хыхьчагас исымаз убри акзаҵәык акәызшәа,
иаасҿашәеит:
– Мшыбзиа, Ада!
– Бзиа убааит!
Ҩажәак иааимаадаз схы иархәаны, шьаҿақәак ԥхьаҟа
инеиҭаганы, ауаҭах сныҩналт, наҟ-наҟ ҳаицәажәара аҽа­
зеиҿкаауазар ҳәа гәыӷьны. Сара сгәы иаанагаз, ишгәаа­
нагараз мацара исзынхеит, аҿааихыхра сахьӡаанӡа. Ада
сқьышә иаақәылкит:
– Абри азы акәхап узааз, – лҳәеит астол иқәыԥсаз асалам шәҟәқәа руакы лнацәкьыс ақәкны исырбо. – Иааит
иқәыԥрааны, абра иқәуп. Наҭела лышәҟәы...
– Мап, мап, сара уи азы акәӡам сыззааз, – схы ариашара салагеит иаразнак. – Сара сыззааз, Ада...
– Издыруеит, издыруеит, Алхас, – иара уаҵәҟьа сааи­
ԥылҟьеит аԥҳәызба, аҽеиҵыхха самраӡакәан. – Ига, уа­
цәыԥхамшьан. Уззыԥшыз асалам шәҟәоуп, лара иаазҭиз
лыхьӡи лыжәлеи ҿаҿаӡа ҵаҟа аконверт иаҵаҩуп, напҩыра
ԥшӡала иҭаӡны, шәара асахьаҭыхыҩцәа ишыжәдыруа
еиԥш...
– Аа? – исҳәара сзымдыруа, сыбз сыхәлашәазшәа,
сҿаб­баӡа саанхеит. – Иарбан шәҟәу? – сҵааит аҿымҭра
аҵ­­кыс еиӷьуп ҳәа мацаразы.
– Иузеилымкааи? Иаҳҳәеит ҳәа?! – лыџьымшьқәа ны­
ҳаракны инкыдылҵеит иџьашьаны, нас дындәылҵны
дцеит.
Асалам шәҟәқәа зқәыз астол сымала саадхалт.
Саԥхьа иқәыз асалам шәҟәы убри аҟара сазгәаан сы­
ҟан, азнык азы ус сыӡбеит, иаақәхны, иԥыжәжәаны ика­
сыԥсап ҳәа, аха саназхәыц, уи гаӡаран. Иԥызыжәжәар
иар­ҽеиуазеи? Акымзаракгьы! Насгьы лара Наҭела ус

414 ~

~ Иалкаау

слыз­ныҟәартә цәгьарас иҟалҵазеи, Ада гәҩарақәак лымоуп ҳәа мацаразы?
Исымпыҵатҟәацыр ҳәа сацәшәозшәа, уи асалам шәҟәы
ахьықәыз иаақәыхны, сџьыба инҭасҵеит, иара уа сахьгылаз иаразнак ихыртланы аԥхьара сзымгәаӷьыкәан, ԥыҭрак
аамҭа бжьысыр сҭахын, ҭыԥ ԥхьакырҭак сҽасҭаанӡа.
Сыкәша-мыкәша иҟаз аҭынчра зҽалакны ицәаз ауаа
ҿыхар ҳәа сацәшәозшәа, ашьшьыҳәа ауаҭах сындәылҵт.
Саанаԥшы-ааԥшит, ааигәа аӡәгьы сылаԥш дыҵамшәеит,
аиԥхьбара аамҭа иақәшәан иҟан. Ада усгьы дахьцаша
дцахьан.
Ахәшәтәырҭахь сыԥшуа саагылт, Ада дахьыҟаз ус снаҩ­
сны ацара сцәуадаҩхеит – сылаԥш нахымгакәан. Сыб­
лақәа ҭраа убри ахәшәтәырҭахь сыԥшуан, издыруада Ада
машәыршақә џьара даадәылҵны дызбозар ҳәа, схы зжьон.
Иаҳҳәап, даадәылҵит, сахьгылазынтәи дызбеит, ларгьы
дааԥшын, сылбеит, нас? Акымзаракгьы! Харантәи данызбо акәым, зынӡа ааигәа саԥхьа дангылоу ак ласҳәартә лхы
сылҭом, харантәи сналхьыԥшит ҳәа иснаҭозеи?
Саақәҵәиаан, ахәадара инықәыршәны сҿынасхеит.
Абри аминуҭ азы сыхшыҩ зегьы ааизакны џьара уск
инадкыланы сазхәыцуа сыҟамызт, сцон сҭыкка, аамҭала
акәзаргьы схы сақәиҭны, зегьы-зегь сыҽрылганы, зегьы
сзеиԥшны.
Абнара сааҵыҵын, амҩахәасҭа хтыра саныланы сышнеиуаз, ҳқыҭа иӷьазӷьазуа иаачхынгылоу ашьха ҳаракы
снадгылт, убри аҟара хара сцазаап, агәалашәарақәеи
ахәыц­­­рақәеи еиҿкаарак рымаӡамкәан снеигәыдҵа-ааи­
гәыд­­ҵо сышрымаз.
Аконверт аахыртланы, асалам шәҟәы ааҭыганы инеи­
ҵыхны, аԥхьара салагеит, раԥхьатәи ацәаҳәақәа инадыркны саашьҭԥааны рҿынархеит, иаразнак ацәқәырԥа хаара саагәыланакын.
Уи лысалам шәҟәы санаԥхьоз, сара уаанӡа зынӡа сыбла
ихымгылаӡо асахьақәа акакала, аки-аки еишьҭагыланы,
еихышәшәо иаатуа рҿаархеит, ҵыхәаԥҵәара рымаӡам­

Иван Ҭар б а

~

~ 415

кәан, иара сара схаҭа бзанҵы исымбацыз, зынӡа исзым­
дырӡоз ҭыԥ ҿыцк аҿы снанагазшәа, слымҳа иҭаҩуан
аӡым­ҩас Аалыԥсҭа абжьы уаанӡа сара исызгәамҭацыз,
иал­­кааны исызнымкылацыз быжьҿыцк ахаланы, ахьхьа­
ҳәа, ачамгәыр рахәыцқәа ирныланы инеиуазшәа, абжьы
саҳауа иалагеит.
Аҩадантәи, ашьхарахьынтәи сҭаланы аҩныҟа сҿа­
наасха, наҟ санхалоз аасҭа исзымариахеит, сшьаԥқәа адгьыл сықәмыркьысӡо, сласкәантраӡа, срыманы ицон.
Амҩан сахьцоз исыӡбеит, Наҭела Амзаҿаҟа данаалак,
аԥшәымара ҳара ҳҿы даанаҳкылап ҳәа, уи зегьы рыла
иманшәалан, аусураҿы аӡәи-аӡәи ҳаицнархыраауан, ҳаи­
мадара, ҳҩыџьагьы ҳарҿиаратә усура шьҭнахуан, насгьы, зегьы-зегьы ирыцкыз, Ада лгәҩарақәа ԥсаҟьаны
иагон, сара сыҩныҟа аԥҳәызба данаасыԥхьа, аԥсуа ҵас­
ла уи иаанагоз лареи сареи еишьаки еиҳәшьаки реиԥш
ҳаизааигәахеит ауп, уи инахырҳәҳәаны аҽак ҳаб­жьа­ла­
раны изыҟаломызт сара сыҩны дыҟанаҵы. Уи Ада дааи­
қә­накрын аамҭала акәзаргьы.
Аамҭала акәзаргьы, тәым ԥҳәызбак аҩныҟа лааԥхьара,
уаҟа аԥшәмара нкыланы даанҿасырц,даара исҭахӡазаргьы,
схала исыӡбуаз усмызт, уи аҭакԥхықәра ду ацын, аӡбрагьы
аҭаацәара зегьы алахәзар акәын.
Аҩны сахьнеиз, санду сналыдтәалан исыӡбыз лзеиҭас­
ҳәеит, имыруадаҩкәан, уи аҟарагьы ҵакы амҭаӡакәан.
– Избан? – лҳәеит уи, цәгьарак сыҵылхызшәа. – Избан ҳара ҳҿы?
– Избан акәзар, – исҳәара сзымдыруа сааҿахеит, зынӡа
сшақәымгәыӷӡоз, уи аҩыза азҵаара анаасҿалыргыла, –
избан акәзар, уи сара аҵара сыцылҵон, ибзианы дыздыруеит...
– Ибзианы иудыруа зегьы уҩныҟа иузааԥхьома, Алхас? – рацәак сҽаласымгаларц сааиԥылҟьеит уи. – Иудыруа, уздыруа ауаа рацәоуп, урҭ зегьы ҳаҩны иазкрым.
Наҭела аҩныҟа аанҿасра даазгарц сгәы ишҭаз анлаҳа,
Цару даҿаапкит, илымуит.

~ Иалкаау

416 ~

Ашьҭахь уи ԥшәымарҭас илзалырхит арахә рҳақьым
Алоу Нанбеи уи иԥҳәыс арҵаҩы Амреи рҭаацәара.
Мҩалаҩык иаҳасабала, Наҭела уа дныжьны, схы ҟәын­
шьо, сымчыдаха сшаауаз, нахьхьи, саԥхьаҟа, џьара Адеи
Царуи еидгыланы ишеицәажәоз ҩаԥхьа сылаԥш иаа­ҵа­
шәеит. Даргьы сгәарҭазар акәхап, иаразнак иааи­дыҵын,
Цару наҟ дыццакӡаны ддәықәлеит, Ада, арахь, сара сахь,
лхы рханы лҿаалхеит.
– Дааит лышәҟәы дашьҭаххны, – иаасгәыдылҵеит
уи дшаасывалазҵәҟьа. – Лара лхала дузааит, џьабаа
умырбаӡакәан...
– Ус акәым, Ада, ишыҟоу, – схы еиҭасҳәоит ҳәа саақә­
гьежьит сара, аха лара ахыкәалаа еиԥш дсаҩсхьан. –
Ада!..
– Издыруеит, Алхас, зегьы здыруеит, – сара сахь даа­
хьаҳәын, алапҟьақәа реиԥш исгәыдылҵеит урҭ ажәа­қәа,
аттаҳәа инеишьҭаԥсаны.
– Ада!
Сара сҿыҭыбжьы лара зынӡа илмаҳаӡазшәа илаҩсны
ицеит.
Адәыхтыраҿы иадырсыз аҵәҩан заҵә еиԥш, сахьгылаз сҭыԥ сзахымсуа, сышьхынԥсылан саанхеит...

20
Аказарма еиужь ду азыбжарак, ахәы ҳаракы аԥшра
аҭаны еиқәырчаҟәа џьықәреила иҭәын, ицәырҳәымыз
џьықәреила.
Ҳара ауха уааҳәра уны, аџьықәреи адгьыл аҿы ишь­
ҭаханы иԥхасҭахаанӡа аҭыԥ иқәаҳҵап ҳәа ҳаӡбын, ҳра­
цәаҩны ҳаизаны ацәырҳәра ҳаҿын.
Иҟамыдаз ара, Харзаман Ахба дназхагылаз, Амзаҿа
ақыҭан ҳаҭыр ду зқәу абыргцәа инадыркны, асас ҳәса­
хәыҷқәа Наҭелеи Наталкеи рзаарыгӡа. Аҿар, шамахамзар, аӡәы дагымхакәан еизеит, аҳақьым Ада дызлахәыз,
уи еиҳаракгьы дзааз лҩыза ԥҳәызба Наталка аџьықәреи
цәырҳәра иаҵоу ахаара, аԥшӡара ллырбарц акәхап.

Иван Ҭар б а

~

~ 417

Аҳампал ԥшра зманы ишьҭаз аџьықәреи еиҳа-еиҳа
азҵара иаҿын, ҵаҟа ишьҭаз анцәдырҳәлак, хыхьынтәи
ахьан­ҭара нызкылоз аҵа анҭацәлак, еилышәшәаны,
аца­ҟьа ҿыцәаара асыԥса аҿыҩрны аҿанынанахо еиԥш,
аҽоужь­ны идәықәлон, иҭацәыз аҭыԥ еиҭаҭырҭәаауа. Убас
мацара наҟ-ааҟ иаҿатәаны ацәырҳәра иаҿыз еибабо,
ишиа­шаз еиҿаԥшуа аҟынӡа илаҟәит.
Харзаман уаҵәтәи амш лашара изырбоз адәеиужь
ду днықәыԥшызшәа, дааихалашеит ҳара ҳтәаны аусура ҳахьаҿыз данааҳалаԥш, аӡәаӡәала дҳақәныҳәо, игәы
ҳныҵаҳәҳәо ҳгәыдикылар шиҭахыз ихы-иҿы аргамаду
ианыԥшуан.
Ауха акыраамҭа ҳтәанхаланы аусура ҳахьаҿыз ҳаисиин,
адәахьы ҳцәырҵны ҳцәа ҳанҭаҵәи-ааҭаҵәиуа, ҳааԥсара
ҳхаҳцон. Гәыԥ-гәыԥла, аӡәаӡәала, дасу ишрыманшәалаз
инцәыҵаӡ-аацәыҵаӡуа ицеит. Даҭа аӡӷабцәа даарԥырым­
шәаӡо дрыдгыланы дцәажәон, иреиҳәоз уара идыр. Наҭела
уа иҟаз зегь реиҳа усгьы сара сакәын илдыруаз, илзааигәаз
аҟнытә, иаҳа илзыманшәалазшәа лбазар акәхап, сахьгылаз
даакылсит, ауха дызлаԥшыз, хаҭала лара лхы злалырхәыз
аусура илнаҭаз агәаҳәара салҳәарц. Лара уи изакәызаалак
аҽаҵакык аҭаны акәӡамызт изыҟалҵоз, аха ҿыц ҳқыҭа иаланагалаз аԥҳәызба сас лхы шымҩаԥылго, дзацәажәо, лхы
здылкыло иазҿлымҳаз рацәаҩын, хшыҩзышьҭра ззу­тәу
акы ахы цәырнагозар дара ирымбакәа, ианаамҭоу ирыз­
гәамҭакәан имҩамсырц. Ада Даҭа ииҳәоз даараӡа лых­
шыҩ азышьҭны дазыӡырҩуан, аха илымҩатәны, аӡәгьы
гәҩарас ишьҭимхыртә еиԥш, лгәылҽанны Наҭелеи сареи ҳахьгылаз ашҟа дааԥшлон. Уи убас ҵакы амҭаӡакәан,
лқьышә иқәҵаны, зегьы лзеиԥшны иҟалҵон, сара сеиԥш
ҷыдала иазкылыԥшуа ида уаҩы изгәамҭо.
Дасу рыҩныҟақәа рахь ицеит. Наҭелеи Наталкеи –
рыԥшә­мара аанкыланы иахьрымаз ахь.
Изыхҟьа-зыҵҟьаз ҳазгәамҭаӡакәан Даҭеи сареи ҳааи­
зынхеит. Заа иазгәаҭаны, иӡбны ишҳамаӡамзгьы, уаа­
ҳә­ра ҟаҵаны еиҿаҳкааз аусура алҵшәақәа реихшьала-

418 ~

~ Иалкаау

ра иареи сареи ҳамацара иааҳзынхазшәа. Сара ахәыцра
сҭанагаланы сахьгылаз даасыдгылеит:
– Ҳцалап, Алхас.
– Аиеи, ҳцалап...
Амҩан акыраамҭагьы ҿымҭуа ҳнеиуан, ҳааԥсара
аамышьҭахьгьы, ацәажәара раԥхьа ихзыртларыда ҳәа
иӡәи-аӡәи ҳаицклаԥшуа, ҿымҭӡакәа, инеиқәҵа-ааиқәҵо.
Сара ҵабыргыҵәҟьаны Даҭа иасҳәаша еиԥш ажәабжь
ҿыц сыздыруамызт, Ада уаалыцрымшәо узлыцузеи ҳәа
иҵәылхра саламгозҭгьы.
Даҭа хьаас имоузеи, игәы каршәны иҩныҟа дцоит,
ҳахьынӡеимҩалацәоу аҟынӡа ауп акәымзар,имҩахыҵырҭа
дшынадгылалак, даасыдҵны инаваирҵәиуеит, сызну
сым­ҩеи сареи ҳаизныжьны.
Иара убас иагьыҟалеит. Иҩныҟа дызгоз амҩахәасҭа
ҳаннадгыла, Даҭа иааԥсарақәа зегьы еизаны иара убысҟан
ихәда иқәҳазшәа, гәалаҟарак аҵаӡамкәан, ҿааиҭит:
– Бзиала.
– Бзиала, – сҳәеит саргьы, иара иҿкы сара сахь ииасыз­
шәа, сыбжьы ҵандаӡа.
Ҳара ҳаиԥырҵра ԥсааивгара маҷк инаҭазшәа, дным­
ҩахыҵны амҩахәасҭа ианынаниршәла, дыццакны иҿы­
неи­хазшәа збеит.
Уи дыццакны дандәықәла, изыхҟьа-зыҵҟьаз сзым­
дырӡо, сара сныҟәашәа аҽаԥсахит, иаразнак исхеибаҳәаз
ахәыцра-гәҩарақәа сзеидымкыло, х-сызрымҭо, сҭыгга
амҩа саанхалеит.
Сцон аҩныҟа, исзыԥшу акгьы сзымдырӡо, схы нықәҵан
сыԥсы сшьар насыԥ дус иԥхьаӡаны. Ахәыцраҵәҟьагьы
сылшомызт, цәакы самазар акәын исҭахыз, ԥхыӡ избалакгьы акгьы агәхьаа скымызт, лабҿаба избақәаз азырханы.
Сааԥсара зегьы сшьапқәа рахь ииасызар акәхап, аҽы­
шьаҳа еиԥш, аарла акәын сышнеиуаз. Иара сымҩагьы
нҵәара ақәӡамкәа иаасыԥхалт.
Адгьыл дааҵыҵызшәа дышшапаӡа аӡә саԥхьа даагылт,
дахьынтәаанагаз сымбаӡакәа, али-ԥси рыбжьара, уаанӡа

Иван Ҭар б а

~

~ 419

ицәаара џьара сылаԥш иааҵамшәаӡакәан. Дыздырт Миха
Алтарба.
– Узцом, Алхас! – ибжьы ҵарыхәҵәаӡа, аҵәы ҵар
еиԥш сгәы иналаирҟацазшәа, ҿааиҭит Миха. – Узцом!..
– Ишԥа?
– Узцом, Алхас! Узцом, сҳәеит. Сара санду дҭынхадаз
џьушьозма, лцәа ккаӡа ианылхухуаз?
Миха убарҭ ажәақәа инарышьҭарххны, сара аҿеихыхра
сахьӡаанӡа, убас дысҿасит, схагәҭа амцабз налҟьан ицаз­
шәа ибызбызуа иаасыцралт.
Азныказ шьҭахьҟа сныхбыкьны сныҵаххит, аха, уи
ԥсеивгаран исзыҟалазшәа, сҭыԥ аасыԥсахыртә сҽеизганы,
сҩеиханы снеиҭаԥеит, Миха иоуразоуроу ихьанҭара зе­
гьы иман адгьыл сықәикырц иҿанааиха. Иара убри аҟара
иҽазыҟаҵаны дааиуан, сара санааиҵҵәыр, иҽизным­
кылакәа дагьнышьҭасит, аха, ҩаԥхьа иаразнак дҩаҵҟьан,
сара сахь иҿанааихоз – ишсымчыз сист. Уи инашьҭарххны
аҽазнык, иара убри ацәа даалнахызшәа, амшә анырхәлак
еиԥш, дхәааит – ихаԥыцқәа аҿҿа рыхго.
Ҩаԥхьа иҭыԥ аҿы дааиаанӡа сисырц сышнеиуаз, иара
исаԥигеит.
...Сыблақәа анаахыст, аиҩхаа аҭаҳара сыбжьажьын,
ашьаҟәадабаа саганы.Ажәҩан ашҟа саныԥшы, аӡыжьхәашь
еиԥш, еилгара амаӡамкәан, иҳанто исхажьын.
Акыраамҭа убас, сыԥсы ӡаны сиан, наҟ-наҟ иҟасҵара
сзымдыруа. Хәыцралагьы сҽысзеизакуамызт аҩышьыра
дагәара салан.
Аԥхыӡ саалҵызшәа, Михеи сареи ҳаиниара сгәа­
лашәеит.
Акаӡӷы снаҿалеит, акыраамҭа зыҭра иҭымҵыцыз ака­­
мыршша еиԥш, ашьшьыҳәа, сеихо. Снапқәа еибгагәы­­
шьан. Урҭ, наҟ-ааҟ, арыҭәа еиԥш, џьара инаркны са­ны­
нахьынҳалалак, схәамцгьы ааныркылон, сҽеиз­го-сҽеиԥ­
шьуа сҿынасхон. Маҷк сыԥсы аашьаны, сеиҭа­дәықә­­лон.
Убри саҿын, аха нҵәара зқәымыз акаӡӷы лашь­­ҭыра саԥхьа
игәыԥҵәагаха икнаҳан. Сҟәаҟәа-чаҟәа­рақәа идырҵысуаз

420 ~

~ Иалкаау

ахьаақәа схыԥсаауа иалагеит сҳәа­зо сахьҩеиуаз санаршы.
Аанҿасра акгьы снаҭомызт, хеиқәыр­хагас иҟаз еихаран.
Уаҳа сыламкәа сааԥсеит. Сышнеиуаз сҽызнысҵашаз
ҭыԥ маншәала хәыҷык збан, ԥыҭраамҭак сҽаасырбырц
сыӡбит, сымҩагьы уахь инхьасырҵәиит.
Аҵыхәтәантәи сымчқәа еизыркәкәаны, сҳәазо, сыш­
неиуаз, сыварахь, зынӡа исзааигәаӡаны, аӡәы ихы сны­
қәыԥ­шит, абар, Миха!
– Ара уҟоума уара? – ихаԥыцқәа аҿҿа аарыҵгеит уи.
Снеилууаа сцеит.
Ахьӡ-ахьымӡӷ ҳәа акгьы сазымхәыцӡеит, сҽырдагәаны,
сымҩа ааԥсахны, снакәараҵеит. Миха инапы, сшьапы
ишахьысыз здырт – абар днасымҵасны сааникылоит, нас,
сыԥсахәага иҭахазгьы ааҭиршәозар акәхап–днасыгәҭасны,
сыбаҩгьы уаҩы изымҟәшәо абахә саиҭоит...
Акыраамҭа ҳаибарххон ҳара амҩаҿ. Ашьҭахь ишсылшоз иара санигәҭас, днасхьыҩрны, дынҭалеит. Сыԥсы
згарц ацаҟьа сҽаларԥсны сеиҭанкыдлеит...
Изулак амҩа аҟынӡа сыҩхалеит, ахәылбыҽхарагьы
аасыхьӡеит. Уи акәын саргьы исҭахыз – издыруа, сыздыр­
уа аӡәгьы симбакәан аҩны сызнеир. Лабак сыԥшаан,
иаасыҵ­шьуа, уаҩы сиҿархарсҭамхарц амҩа аҿықә сҽаҭа­
ны сҿынасхеит.
Ҳгәашә санаадгыла, сымч зегьы насылӡаан ицошәа
анызба, скамҳарц иара снахьынҳалт.
Зегьы раԥхьаӡа Бгазлоу сгәанаҭеит, акәасқьа аҵаҟантә
иныҵҟьаны аҿаанахеит – агәашә аихда сҽаҭаны сахьа­
хьын­ҳалаз ашҟа. Ианаасыдгылаҵәҟьа, ауура иалагеит,
исхышәшәа ицоз ашьафҩы аԥынҵа иҭасзар акәхап.
– Бгазлоу! – аарла сыбжьы нҭыскааит сара.
Иара ҟуҵәыуо, агәы ԥшаауа, еиҳагьы абжьы хҵаны
ауура иалагеит, ҳазҭаху зегьы гәаҟрак шыҟалаз адырра
рнаҭозшәа.
– Иууазеи уара, алышькьынтыр иагаша?! Иубазеи?
– амаҵурҭа даадәылҵын, ирццакны агәашә ашҟа лҿаал­
хеит санду.
Сара сыбжьы сызҭымкаауа агәашә еихда сыхшьын.

Иван Ҭар б а

~

~ 421

...Ахәшәтәырҭаҿы, шьыжьымҭан сылацәа аахыстзар,
скаруаҭ ахь лыҽхырнаан сара дсыхәаԥшуа дтәан санду.
Ҳанааиҿаԥш, уи дазыԥшижьҭеи акрааҵуазар акәхарын,
иаразнак лхы-лҿы аҽааиҭанакит, аҩнылашьцаҿ ҿыц
иҩыҵхахаз алашара еиԥш, дааԥаҭхалеит. Лҿы ааихыхны
ажәаҳәара дахьӡаанӡа, лыблақәа сгәы аҵанӡа инҭаԥшит,
уа иҵәаху еилыркаарц рҭахны.
– Ара сыҟоуп, нан, Алхас! – ԥхыӡ бааԥсык збазаргьы
иаразнак саалҵырц: сгәысҽанылҵеит уи. – Ара сыҟоуп.
Акымзарак ҟамлаӡеит. Акымзаракгьы.
Акгьы ҟамлазар, ахәшәтәырҭаҿы сназгодаз, уи санду
илзымдыруа дыҟазма, аха усҟан азы ишаҭахыз дныҟәеит,
сара зҳәара сцәуадаҩыз дшазымҵаауаз слырдырит схьаа
ахьаа ацлымҵарц.
– Џьаракыр иухьуама, нан? Иалкааны? Баҩԥҵәа уламзааит, егьырахь ибаргәым...
– Мап, – сҳәеит лызҵаарақәа зегьы еихшьаланы ирзыскыз ажәазаҵәык ала.
– Баҩԥҵәа уламзааит, егьирахь уадаҩ ыҟам...
Санду лажәақәа ҟәандашьшьыраӡа, сцәа-сжьы еимдо,
ахәшә бзиа еиԥш, инасхалеит.
Зынӡа дысзымҵааӡакәан сыблақәа дырхыԥшылан мацара сымаӡақәа зегьы аасыҵылхыр ҳәа сшәазар акәхап,
сҽаалыцәганы, ганха санынаԥш, дызбеит, аха избада,
лызқәа сзырхашәа, лызбжак ала лаԥхьа игылоу акаруаҭ
лҽаҭашәа дтәан, амамеиқәара лхатәаны, Ныгәҭас.
Миха иакәхарушь, нас, абра ишьҭаҵәҟьоу? Дызусҭха­
рыда Ныгәҭас абра дааины дзыдтәалоз?
Сара схы самыхәо сышьҭоуп, Миха дшыҟоу атәы еил­
кааҵәҟьаны исымамзаргьы, аха зегь дара роуп, бзиара дук
ҟалаҵәҟьазар ара даанагарымызт, ачымазцәа ахьышь­
ҭарҵо аҭыԥ аҟны.
Ҩаԥхьа санду лыбла ҟәандақәа снархыԥшылт акыр
сзырхыбаауазар ҳәа. Сгәаанагара иаразнак илдырызшәа,
лара ҩаԥхьа сгәы аалырӷәӷәеит:

422 ~

~ Иалкаау

– Уадаҩ ыҟаӡам, нан, Алхас. Зегьы бзиахоит, зегьы уа­
ра ишуҭаху иҟалоит, зегьы-зегьы!
– Санду, бааԥсеит, аҩныҟа бца, быԥсшьа, – сҳәеит са­
ра, акгьы сымҳәаӡар аҵкыс еиҳа еиӷьуп ҳәа.
–Хьаас ишьҭумхын,нан.Сара сзырааԥсоз,сцәаӷәомызт,
срашәомызт. Ас сара еиҳагьы исызҭынчроуп, сыбла уабо,
уара уааигәа сантәоу.
Лхалаҭ шкәакәа дагәылҷҷо, лыблақәа шьыжьтәи амра
шәахәақәа рхыхәхәа ауаҭах дааҩналт Ада Назба. Аҳақьым
Ада Назба, амедицинатә еиҳәшьа длыцны.
– Шьыжьбзиақәа, аҩызцәа, – лҳәеит уи аизара далагарц азы ауаа рацәаны илзыԥшны иахьтәаз маҷӡак дагханы даарыхҭыгәлазшәа.
Санду ахьышәҭҳәа дналхаҵгылт:
– Бзиара ббааит, нан.
– Бзиара ббааит, – санду илҳәаз дақәшаҳаҭхазшәа мацара, ԥсы ахаӡамкәан иналышьҭалҳәеит Ныгәҭасгьы.
Ада данааҩналаҵәҟьа дышиашаз уи ачымазаҩ иахь
лҿыналхеит, сара зынӡа лылаԥш сыҵамшәаӡазшәа.
– Дышԥаҟоу? – Ныгәҭас длазҵааит аҳақьым, ачымазаҩ
икаруаҭ даназааигәаха.
Ада, ачымазаҩ иаԥхьа днатәеит, иара, иҽахьигара изымдыруа, ихы-иҿы шиҵәахуаз, лара иаахылҩеит, сара
сҽазҵәылхны скылԥшуазаргьы исымбо аҟынӡа. Уи, лара
дхылымҩаргьы, данааҩнала нахыс уахь аԥшра саҟәыҵ­
хьан, агәылара иҟоу збоит ҳәа аанда кылҳара иадгыланы
икылыԥшуа сиеиԥшымхарц.
Аҳақьым, ачымазаҩ ихыза ныԥхьаршәҭны, ихәаԥшра
дналагеит...
– Баҩԥҵәа илоума? – лара аҳақьым лакәзаргьы,
дызусҭзаалакгьы аӡәы дизыҵҟьар лҭахызшәа, акаруаҭ
еих­дақәа ааужьны, лӡарақәа кны даагылт Ныгәҭас, аҳа­
қьым, Миха днарҳәы-аарҳәны, акыраамҭа дыԥкаа ԥкааны
дихәаԥшны данааихыҵ.
– Ишәарҭоу акгьы ыкам, дыбзиахоит...
Абри ашьҭахь, сарма напы аанкыланы, Ада асааҭ
ахәаԥ­шра далагеит.

Иван Ҭар б а

~

~ 423

Аамҭа иазыԥҵәаз анца, снапы ааулыжьит, аха изакәы­
заалакгьы ажәакгьы лымҳәеит, сара усгьы зҵаатәы сымамызт. Сгәеисра аццакра зыхҟьаз сара ачымазаҩы ианыздыруаз, лара аҳақьым дақәымшәар залшомызт, аха џьеи
илҳәарын, зегьы кәаԥҷаҷараӡаны иҟазшәа лҽааҟаҵаны,
атыгә-тыгәҳәа лнацәкьарақәа рыла сгәышԥы дасуа лҿы­
налхеит – уажәшьҭа иазырханы, сгәы аҽеиқәнакырц
адырра алҭозшәа...
Ахәшәтәырҭаҿ сышнанагаз, Михагьы сара сахьышьҭоу
дшышьҭоу, ажәабжьны иаразнак ипланы ақыҭа иалазаап. Ацәажәара ӷәӷәа арҵысит, иаразнак агәҩарақәа
шьҭызхызгьы ҟалазаап, аха аиашаҵәҟьа шьақәыргыланы
макьаназы аӡәгьы имамызт, убри акәын гәаҟрас иҟаз.
Агәыцхәцәа раԥхьагьы, уҳәан-сҳәанқәа бзиа избоз ауаа,
ҳара ҳахьышьҭаз ахәшәтәырҭахь еихеит еибарсны, аӡәиаӡәи еихьибарԥшны, аха ус, аламала, ҳара ҳамԥан уаҩы
дықәырмыжьлеит. Уимоу изықәнагаз ҳҭынхацәаҵәҟьа,
иаразнак, дара ишырҭахыз еиԥш, ҳабла барҭа рмоуит.
Ҳандуцәа роуп иаԥсахаз, егьырҭ зегьы ааҵра иавахеит, игәнызгаз, иаргәааз ауаа шыҟазгьы, ахәшәтәырҭа
ишьақәгылан иамаз аԥҟарақәа иаархымԥеит.
Раԥхьатәи амшқәа рзы дызусҭзаалакгьы аӡәгьы даар­
мышьҭит,иҳадтәалан иаҳхылаԥшуаз,ҳамаҵ зуаз рыда.Нас,
ҳара хәыҷык ҳанааԥшқәа, уаҭахк аҿы ҳаԥсы ҳзыҩнамкуа
цәгьала ҳааидхалеит, еинышәашьа ҳамамкәан.
Машәыршақә, ҳаԥсы даԥшәмахан даакылсит Даҭа,
иара убри иоуп хаз-хазы ҳашьҭарҵаратәгьы иҟазҵаз.

21
Ашьха ика хыҟаԥшьаақәа ирыцрыппы зҿаазхаз шьы­
жьымҭантәи амра шәахәақәа ҿыгәҳәааны иҟазшәа, ҳкәас­
қ­ьа ашьҭахь иаҿаҟаҵаз абарҵа ҭбаа лашараҿы сахь­тәаз
исықәҵәиаашо ашиҵәҳәа рҽаасгәыдрыԥсалт, соуразоуроу зегьы хьы-рахәыцла сҭалаҳауа.
Ашьыжь!

424 ~

~ Иалкаау

Адунеи аблахтыра зцу ашьыжь!
Инымҵәаӡо насыԥ ыҟаӡам акәымзар, иауазар, сыԥсҭа­
заара зегьы амзаҿатәи ашьыжь иамаздон, – наунагӡа.
Аха аԥсҭазаара иара атәы ҟанаҵоит, ҳара иаҳмазҵаа­
ӡакәа, иара иамоу азакәанқәа ирықәныҟәаны. Ашьыжьгьы иара аҿҳәара амоуп, иара иазыԥҵәоу. Убри аҿҳәара
ааиаанӡа ауп иаргьы ашьыжь анахьӡу.
Зегь реиҳа ауаҩы аус аниуша аамҭазы, ашьыжь, Ам­
заҿатәи ашьыжь иацу аҭынчра раҳаҭра сҽаҭаӡан, стәан­
халацәеит, аҽацәгарагьы сылымшо аҟынӡа схы назгазар
акәхап, сырдысны саман.
Сывараҿы, абарҵа зҽықәԥсаны, еилыбзаа-еилыџь­
џьаауа еилашьқьыруаз амра шәахәақәа ирахәмаруаз ашь­
ҭахьтәи ашапқәа аҵаԥсаны итәан ацгәгьы. Ҩаԥхьа инаҵ­
ҟьаны ашәахәақәа рышьҭалара цәгьа иамбо, аха иааԥсаны
иахьыҟаз аҟынтә, блала инаскьага-ааскьаго, иҟанаҵо
азырханы инаԥшуан. Ус, ашәахәақәагьы аҳауа иналаӡ
ицон, амра лашара зехьынџьара аҽанахьнагӡа, абарҵаҿы
ԥа­са аасҭа зеиԥш ԥшра еизадак аанахәон, ашьыжьтәи сус
аб­ри ала инҵәеит аҳәарц аҭахызшәа, ацгәы аҽеиҵыхны,
аҽырххо, инеиааиуа абарҵа иныҵалт.
Саргьы, иара убысҟан, уажәраанӡа сырҩашьны сызмаз ацәа хаара саалҵызшәа, ашьыжьтәи аҭынчра раҳаҭра
схыҵны ианца, адунеи зынӡа аҽа бла ҿыцқәак рыла
снықәԥшит.
Уаанӡа ҭышәынтәаларак сызымҭоз схәыцрақәа убри
ашьыжьымҭантәи аҭынчра раҳаҭра мацара акәын салызгоз, аҳы, нас, иара шымҩаԥыслак, ашышкамс реиԥш,
ҩаԥхьа иаасықәпапан сыркуан.
«Иҟасҵахьоузеи сара цәгьарас, абас аԥсҭазаара сахь­
нархәлартә еиԥш, сшьапы ахьынеиҭазгалакгьы сман­
шәаламхо? Заа идырны, иӡбаны бааԥсӡарак сгәы иҭакны
акгьы ансымам, иааҟасҵалак зегьы ааҳәны сара схы изаахозеи, иззы, избан? Михеи сареи ҳнеидыԥсыла ҳцарц аҷык
ауп иааҳагхаз, машәыршәа ҳаиқәхеит. Иҟасҵазеи сара
убри еиԥш, Миха исанеимыжьуа аҟынӡа днанагартә?»

Иван Ҭар б а

~

~ 425

– Ара уҟоума, нан, Алхас? – сгәысҽанӡамкәа даасых­
ҭыгәлеит санду, – џьара уцаз џьысшьан...
– Ара сыҟоуп, – сҳәеит саргьы уи лыбла иамбоз лсыр­
базшәа.
– Уԥсы шьа, нан, Алхас. Аус абацап зугәахәуа.
– Ԥсшьарами сызҿӡоу, санду, ариабжьарак, инеиужь­
ӡаны.
– Уара уеибгазар, уи уахьӡап. Амала, Алхас, – иаразнак лыбжьы ааԥсахӡаны инацылҵеит, – акы суазҵаарц
сҭахын. Иҟалазеи, нан, Алхас? Аиаша аасмаҳар, исызхымгар ҟалап.
– Даара ибааԥсны иҟалеит, санду, иҟалаз, даараӡа, –
ахьаа исымаз зынӡаскгьы илцәысымҵәахӡеит сара.
– Ибааԥсны иҟалеит, аха изхарада?
Сара кьыс сымаӡамкәан уи аус схы аалыршәшәаны,
сыцқьаӡа ҳаҩны амардуан иара абыржәы саахалазшәа
акәын уи дышцәажәоз, ҳәара аҭахума, схы схалыршҭырц,
сызлаз ахәыцра бааԥсқәа лыԥсаҟьарц.
Иҟалаз ҵәахышьа амамызт, ахы цәырнагеит, иаргамахеит. Ацәажәарақәа арҵысит...
«Ахаҳә уршыргьы иԥжәоит» ҳәа, дҿаҳәатәха даақәгылт
саб. Уи иҿаԥхьа иааины иаақәгылт азҵаара: иԥҳәыс Царуи иареи бысҭеицыфашьа рымамызт.
Цару лымаҭәақәа ааизганы амҩа дықәымлар ада ԥсы­
хәа амамкәан иҟалеит, санду егьа лундазгьы, егьа лҳәан­
дазгьы.
Убасҟан аҟара саб дрыцҳасымшьацт, саргьы схы сахыбаауа адәы саақәхеит, ҭаацәарак ҭынч ишыҟаз, сара
исыхҟьаны, хыла-гәыла еилалеит, аҵыхәтәаны, зынӡа
иааилымыҩрыр ада ԥсыхәа амамкәаны аҟынӡа иназгеит, убри амш анызбо аамҭак ҟалома ҳәа сгәы хьухьууа
сашьҭаланы саазшәа.
Сара убысҟан сызлаԥшыз ахлымӡаах зықьнашықәса
нысҵыргьы исхазыршҭуа даҽак збап ҳәа сгәы иаанагаӡом,
ҵыхәаԥҵәара змаӡам абри адунеи ду сақәлахаргьы. Убыс­
ҟан, убри аҽназы ҳашҭа иқәызбааз асахьа сыблақәа ир­
хыҵны цашьа амам бзанҵы!

426 ~

~ Иалкаау

Цару лыҩныҟа дцарц лҽанааизылга, Адамыри Аминеи
рхы ахьыргара рзымдыруа, ишаҟьшаҟьо ашҭа иаақәлеит.
Иҩны иааны аӡәаӡәала иааҳгәыдхахалон,иӷьаҵәыӷьаҵәуа,
дара ртәала, ҳара ҳаҩнаҭаҿы иҟалаз акаамеҭ аиԥҟьаразы
мчы змоу аӡәыр ҳаҟазар ҳхы ҳамеигӡарц, ҳрыцхраарц.
– Ҳан, бабацои? – агәашә дахьынҭыҵуаз иаалҿагылт
урҭ. – Бгьежьы, ҳан, – илыҳәон ацәажәаха рибамҭо. – Бабацои?
– Сахьымаара, – иахьынӡазалшоз ахәыҷқәа ргәы дызласшаз ажәақәа лыԥшаауан уи. – Сахьымаара, шәыла сахьамбо, сыбжьы ахьышәмаҳауа, ӡибнаҟа, ӡышәнаҟа...
– Иаба? – Амина урҭ ажәақәа лмаҳацызт аҟынтә, рҵа­
кы лзеилымкааит.
– Иаба, иаба? – Амина иналышьҭаирххит Адамыр. –
Уи захьӡузеи?
– Сахьымаара, сҳәеит...
– Бымцан уахь! – еиҭалҿагылт урҭ, ран лажәақәа
нагӡаны ирзеилымкаазаргьы, бзиарак ишазҳәамыз дырны. – Бымцан!
– Шәаала шәаргьы! Иҟашәҵозеи ара? Шәызҭахыда?
– Ҳароу? – иааџьеишьеит Адамыр. – Ҳара ҳабацои?
– Избан? – иаалыҵаӷәӷәеит Амина. – Џьаргьы бымцан баргьы, – лан дынлылаҳәны даанылкылт уи.
– Бнаскьа наҟ, – зымҩа дналыгәҭасны лҿыналхеит,
аӡәгьы игәхьаа лымкӡакәан.
– Ус ҟабымҵан, нан, Цару, бгьежьы, – акыр иахәозар
лҳәан, илзымычҳакәа лыбжьы лыргеит санду.
– Ицатәызар, зхы аԥырызгаша сара соуп, бгьежьы
Цару, – сыбжьы лаҳартә илышьҭаҿысҭит сара, аара исыдыз дырны.
– Иабыкәу уара уахьцо? – иҽырӷәӷәаӡаны ҿааиҭит
саб. – Ашәиҭышәи унасышьҭуам! Ицо, аӡы шцо дцааит,
ҿааҳәра имамкәан. Слымҳа саркьада избараҳа дсымбо.
– Думышьҭын, Алхас, уара думышьҭын, – сара сахьгылаз дыҩны дааины сыхәда дахьынҳалт Амина. – Уара
даанкыл.

Иван Ҭар б а

~

~ 427

Знык-ҩынтә раҟара ҩаԥхьа нҿысҭ-ааҿысҭит агәашә
сынҭыҵны, аха Цару дагьаасызхьамԥшит, лхы лыкәаршә­
ны днеиуан.
Адамыр, аҵәҩан заҵә еиԥш дкәаҩӡа, дымҵысӡо дахьгылаз, иан дахьнеиуаз, иблақәа ҭырхаха, дышлыхәаԥшуаз
даанхеит, ҽааԥсахшьак имаӡамкәан, ибжьы ҭкааны ажәак
изымҳәо, иҿы акны.
Амина лакәын џьарак изышьақәымгылоз, дыҩны ҳара
уа иаанхаз дҳабжьалон. Санду дналгәыдхахалан длыҳәон,
уи акгьы лылымшозшәа анылбалак, ҳаб иахь дниасуан,
ианалымҵлак – сара сахь... Убас дҳабжьан, лхы ахькыдыл­
кылара лзымдыруа, нас, лан лыбла дацәыӡуа аҟынӡа лҽа­
ныл­ҵәах, арҵәааҳәа дыҳәҳәаны, агәашә дынҭҟьеит ахы­
кәалаа лхьымӡо.
Сара сгыланы сахьыԥшуазнтәи игәасҭеит, иара убысҟан
ацәа даалҵызшәа, Амина дыҩны дышнеиуаз аниба, Адамыр дааҭрыст, ԥхьаҟа шьаҿақәакгьы ааиҭеигеит, иаргьы
дыҩны иаҳәшьа дынлышьҭаларц, аха иҽааникылт, ҳара
ашҭа иқәгылаз ҳахь дааԥшуа, длакҩакуа.
– Амина! – ибжьы иргеит Адамыр даақәҵәиаан.
Адамыр ибжьы мацара лыжәҩахыр нҭарсны иааннакы­
лазшәа, Амина даахьаԥшит лҽынкыло.
– Амина, бгьежьы! – иҵегьы ирӷәӷәаны еиҭаҿиҭит уи.
Амина даақәҵәин, иара иахь дыҩны лҿаалхеит.
–Уаала,Адамыр!–лыԥсылыхәламӡодааигәыдхахалеит
иара дахьгылаз дшааизҵәҟьа.
– Иабыкәу сахьцо? Бгьежьы, сҳәеит, Амина!
– Мап! – ҩаԥхьа дахьынтәааз лҿыналхеит, иҟалҵаз
агә­шаҭара дахьхәызшәа.
– Амина! Амина, сҳәеит! – инеишьҭеиҵеит Адамыр
иа­жәақәа.
Лара уаҳа акгьы лымбо, акгьы лмаҳауа, архәара дна­
ваҵәиит, лцәаара, аҳауа иналаба ицаз аԥарԥалыкь еиԥш,
иныбжьаӡит.
Ҳара, аҩны иааизынхазгьы, ҳахьшәашәа-хьшәашәаӡа
ҳааилахеит, дасу ҭыԥс иаанаҳкылара ҳзымдыруа. Саб ус­

~ Иалкаау

428 ~

ҟан рацәакгьы ҳабла ахгылара ахәҭамкәан иԥхьаӡазар
акәхап, иҽынахыган, ҳара ҳааизныжьны дцеит.
Аҩнаҭа, ҩыџьа-хҩык рыда аӡәгьы дыҩнамхаргьы,
аҭаа­цәа ҳәа иԥхьаӡахоит, ус анакәха, иҭаацәа ду, иҭаацәа
хәыҷы, зегь дара роуп, иахәҭоу зегь ҟаҵалатәуп. Урҭқәа
зегь ааины санду лҟәаҟәа иаақәлеит, егьырҭ, ҳара зегьы,
хынахгашьа-аахгашьак ҳаман.
Иааилашәшәаанӡагьы аӡәгьы ҳҟыт-ԥсытбжьы ыҟаӡам­
кәан, аҩны иҩназ зегьы ахыҵны ицазшәа, ҳазынтәык
ганкы-ганкы ҳаман, нас, ихәлаӡо ианалага, лгәы иамуӡазар
акәхап, санду амаҵурҭа ашә аартны дныҩналт, амца ахы
ааиҿалкит. Ачуан ахьархьарбжьы ашҭа иаақәҩит, ҳхәыш­
ҭаара макьаназы аԥсы шҭаз уаҩы изырдыруаз абжьы.
Убри аамҭа иақәыршәаны, саргьы амаҵурҭа сныҩналт,
санду ачуан аӡы нҭаҭәаны ахьурӡы акнаҳара лҽаназыл­
куаз. Ачуан амаа кны данҩаха, лыбӷа нҭарсны илкит, –
бзанҵы исмаҳацыз бжьыкгьы ааҭлырҟьеит. Иаразнак,
ачуан аалымԥаан, архнышьнаҿ иныкнасҳаит.
– Ибыхьзеи, санду? – лара лахь снеихеит.
– Акымзаракгьы, нан, – арахь илызцәырымго хьаа
дук лыблақәа ирхызбаало, дразӡа, ҩаԥхьа сара сгәы лыр­
ҭынчырц днасҿаԥшит.
– Быбӷа бнархьит, санду, – илыхьҵәҟьаз шеилыскааз
лсырдырт сара...
Убысҟан иаалныԥшны, зынӡа аҽакала днасҿаԥшит. Уи
лыблақәа иаархызбааит лгәы иҭыхоз ажәақәа: «Сыгәнаҳа
шәзымгааит сара абри сҭазыргылаз...»
Иҟалап сара сҩашьазаргьы.
Лара исалҳәаз зынӡа аҽакӡоуп:
– Акгьы смыхьӡеит, нан, уадаҩ ыҟаӡам, уара ихьааугаша...

22
Миха ақыҭа далҵны дцеит, дахьцаз-дахьааз ишьҭам­
ҭаҳәа уаҩы ак имбо.

Иван Ҭар б а

~

~ 429

Дныҵабеит.
Адәахьала, уаҩы дахьахәаԥшуаз, ииашан иҟаиҵеит
ҳәа азызҳәоз дҟаларгьы, гәыбӷан узиҭомызт, иахьа-уаха
ауаа рыбла дынхаҳало дрылахар, аҟәыш иеиԥш, агаӡагьы
дахьыҟало, иахылҵуа здыруада!
Аҽаганкахьала, аус еиҳагьы иарҵаулон, аиӷара рыбжьалазар акәхап иара ҳҭаацәарақәагьы.
Уи абзиара иазҳәамызт.
Абзиара шыҟамлаз зегьы рыбла иабон. Иархәыцуан.
Наҟ-наҟ иахылҵуаз иазыԥшын.
Абзиара ыҟандаз саб иҭаацәара ас еилаҳауазма, рыб­
жа­ҩык ӷәарапара еимпны ицо, иаанхазгьы аҩны рхы
рзыҩ­намкуа, рҽахьарҭара рзымдыруа.
Аҭаацәа ныжьны Цару лцара?
Уажәы лара лгәаԥхарала акәӡам лцара шыҟалаз. Уимоу, зынӡа илҭахӡамзаргьы ҟаларын, аха аусқәа убас еи­
ҿаҳаит – лара ҳаҩнаҭаҿы аагылашьа лмоуа аҟынӡа, ахааназ дызқәымгәыӷуаз лыблала илбеит, ллымҳа иаҳаит:
дызхәаԥшуаз лхаҵа илбахьаз иакәымкәан даақәгылт.
Ахааназы лыԥхыӡгьы иалашәомызт уи аҩыза. Дзышь­­
цылахьаз акәыз џьылшьон. Иаалыҵаӷәӷәеит, аха иҟал­
ҵахуазиз, данақәшәа дцеит, лара лтәала, лҽаҵамыр­хакәа,
лҽаԥсатәны.
Лара Цару леиԥш, инаԥшуазгьы заманала еилыркаауан уи лцара зыхҟьаз, иаҵаз амзызгьы. Иаахтны иуҳәозар,
хаҵеи ԥҳәыси еилыҵит ҳәа акәын уи иаанагоз.
Анахь иурхаргьы, арахь иурхаргьы, иааҟалаз зегьы
аҿы, иаҭыԥӡамкәан аҭӡамц иалыҳәҳәо аҵәымӷ жьакца
еиԥш акәын схы шысыԥхьаӡоз.
Миха иҽабеиҭеишь здыруада?
Ԥҳәыс напыԥшакык илымпыҵшәан ашьац татара ила­
шәаз агәраӡа еиԥш, дныҵашәкәа дцеит.
Дцеит, аха ицашьоузеи?
Изызҳәоузеи?
Сахьыҟазаалакгьы, сшыҟазаалакгьы уадаҩым, рыбла
сҽа­ԥырызгап, нас исыхьлакгьы ҳәа акәхарушь?

430 ~

~ Иалкаау

Ус ауп раԥхьаӡа зегьы ҳгәы ишаанагаз. Иара саргьы.
Азныказы ақыҭаҿы сынхаӡаргьы, уи сыԥсҭазаара маҷӡак
аҟара акәзаргьы, иармариоузшәа збон, иареи сареи егьа
ҳҽыԥхьаҳкызаргьы, наҟ-ааҟ ҳҽаҳшаҭаларгьы, иахьа-уаха,
қыҭак ҳаналаха, ацәгьа ыҟоуп, абзиа ыҟоуп, знымзар зны
џьара ҳаиҿамҳар аурымызт, уи иара заа иазгәаҭаны наҟ
иҽаԥыригеит. Еицәоу ахылымҵырц.
Ибзианы иҟаиҵеит.
– Нан, Алхас, – сшаҭо, ашьшьыҳәа даасыдгылт санду,
аҩнашьҭахь иаҿаҟаҵаз абарҵаҿы, акгьы зҭаӡам аҳаԥшьа
ҭыкка еиԥш, сҭацәӡа сахьықәгылаз. – Уи аҟара ахәыцра
уҽоумҭан. Ахәыцра агәырҩа арҵысуеит, агәырҩа уаҩы
дыҵнахуеит.
– Хәыцрамкәа, гәырҩазар, санду?
– Ишԥа? – дааҭрысит уи. – Удышьман дгәырҩааит,
уа­ра иууазеи угәырҩартә!..
– Уаанӡа иҟаландаз, сара саанӡа, сара абра саныҟамыз.
Уеизгьы-уеизгьы сара сзадҳәалахазеи абри аус пылҳаҭ,
зынӡа ишысҭахӡамыз аҭаацәа еихҟьа-еиҵҟьа?
– Ашьа ицаша ада иалагылом, рҳәоит, нан, Алхас, уаҳа
ԥсыхәа ыҟамызт.
– Егьа ус акәзаргьы, санду, ахарара исыду аргамаду
сыбла ишабо, гаӡаҵас сҽыҟаҵаны, мап сзацәкуам, иауам,
иауҵәҟьом!
– Уара иухароузеи? – деицрашәеит иаалырҟьаны. –
Уи аҩыза аҽазны ухы иадукыло сумырҳан амалахазгьы!
Ҵабыргыҵәҟьан, сара уаҳа ақәҿысымҭит. Санду лгәы
самысырц. Диашазар ҟаларын. Исзамакуам. Аԥсҭазаара
аԥышәа лымоуп, еиҳа лбахьеит, еиҳа лаҳахьеит.
Ақәҿысҭрым, аус иахәозар. Азамана. Уи амацара
акәындаз – схы иқәыскрын, аҳы, иаҳҳәап, егьа ихьанҭа­
зар­гьы, сгәы еиқәҳәаланы, исхашҭны, аха уа инҵәома,
ша­ҟа еидхәыцлатәузеи?
Санду данаасыхҭыгәлаз сзырхәыцҵәҟьоз цәырым­га­
ӡакәан, аҽакахьгьы ииазгеит.
Миха, ицәаара сымбо, ҳқыҭа далҵны данца, ԥшак аасыр, ааҵраҿ игылоу аҵла амахә еиԥш, уажәы-уажәы сыб-

Иван Ҭар б а

~

~ 431

ла дхыԥшыло, дааины дзыхгылазеи даахымшәаӡо? Санду
уи аганахьала сгәы рҭынчны сыҟоу џьылшьозар акәхап,
анцәа иџьшьоуп, аӡы шцара дцеит ҳәа. Саргьы дцеит ҳәа
стәан, аха... Дымцар еиӷьзаргьы ҟаларын...
Иҳабжьагылада?
Аӡәымзар аӡәгьы.
Абыржәшьҭоуп ашәарҭаҵәҟьа санҭагыла. Ауаҩы дууазаргьы, дуаӷазаргьы убла дабо, ибжьы уаҳауа, уаԥхьа
дангылоу, иҟоуҵашагьы удыруеит, аха, уара иара думбо,
дкылатәаны, уара, ацәҟьареиԥш, данухәаԥшуа, ишиҭаху
еиԥш дузныҟәоит, иара ишааиҭаху.
Абри аҩыза сааины сааҭагылеит сара абыржәы, еицәоу
умбакәан, еиӷьу уздыруам шырҳәо еиԥш.
Уи сара сымацара сакәыз џьысшьон ус иахәаԥшуаз.
Аха сышҩашьоз иара убрааҵәҟьа еилыскааит, санду дааины дансацәажәоз, иара убри аамҭа иахымгакәан.
– Ҳҭаацәа ртәакәым, нан, Алхас узызхәыцша, – аҽу­
ра зкырц згәы иҭоу аџьыка арбо, дшазааигәахо еиԥш,
лҽырмашьцаӡаны лҿаалхеит аҽаџьара сырԥшуа, – ан­
цәа иҟнытә зегьы еибга-еизҩыда адәы иқәуп иахьы­
ҟа­­­­заа­­лакгьы. Аринахысгьы аӡәыр акыр шәыхьраны
иҟа­­­­зар зегьы шәаԥхьа сара схы иаахааит, шәара зегьы
шәшеи­бгоу... Сара... – атыгәтыгәҳәа лхы днасит, лажәа­
қәа злалырҵабыргышаз дыргаҵас. Уи акәым, нан, Алхас,
изыз­­хәыцтәу. Ауаҩы есқьынгьы игәиҽанызароуп; ес­
қьын­гьы, дахьыҟазаалакгьы, дызҿызаалакгьы. Ишьа­ҿа
еиҭеигаанӡа, иахьиргыло дахәаԥшыроуп, дшьацәх­ным­
сларц, дкамҳарц. Угәуҽаныз. Ишубо еиԥш, аамҭакы ҳҭа­
гылоуп, агәаҽанызаара аҭахуп…
Аҩны атәара агәырҩақәа агәырҩа рыцнаҵо иалагеит. Ауаа рахь ацәырҵра, аиаша уаҩы иҳәозар, егьыс­ҭах­
цәамызт, схы ргәаласыршәартә еиԥш сызлаҟаз акгьы
сымамызт. Амала, сҩызцәа сырхашҭит, сгәыгәҭарыжьит
ҳәа сҳәар гәнаҳароуп. Аҽыхәшәтәырҭаҿы санышьҭаз акә­
зааит, аҩныҟа санаа акәзааит, лассы-лассы исҭаауан.
Даҭа иакәзар илаԥш сааҵшәомызт.

432 ~

~ Иалкаау

Сандуи сареи ҳаицәажәара ҳалганы, сныжьны лҿа­
ны­налхоз иақәыршәаны, Бгазлоу абжь гәаҩа ҭахәаҽ­ӡа,
хрыжь-хрыжь ишуа агәашә ашҟа аҿынанахеит, иаҭа­хыиаҭахымшәа. Уи ус аныҟанаҵоз шәарҭа ыҟамызт, аҩны­
ҟа аӡә дшааиуа аҭаацәа иднардырырц акәын, ргәыр­
ҽаннаҵон.
– Алхас, аҩны уҟоума, Алхас?
Аҩны сыҟамкәан сабацауаз, уи Даҭа ибзиаӡаны идыруан, аха ус иаԥуп ҳәа мацаразы ҿааиҭит.
– Иауазеи, сыҟамкәан! – сҽаасырӷәӷәеит саргьы, иаразнак, амардуан сналбаан, ашҭа саннықәла. – Асас изами
ҳзынхо, ҳаԥсы зҭоу. Даҭа уоума? – ҽырҵаа ҟасҵеит саргьы, хыла иара ида даҽаӡәы сшизыԥшымыз инаҵшьуа.
– Даҭа соуп, – ишьақәирӷәӷәеит игәы иахәаны.
Аханатә ҳҩыџьагьы, цәаныррала наҟ-ааҟ ҳаибадырны
ҳаиԥылара агәалаҟара ҳнаҭеит, раԥхьа ҳабжьқәа анааиқә­
ҳарга нахыс.
Ҳаицәажәарагьы, хьаа-баа амаӡамкәа, ашьапы акит,
ҳәара аҭахума, уи зыбзоуроу Даҭа иоуп, ахапа змадоу ачам­
гәыр арахәыц абжьы ицәырнаго егьырҭ арахәыцқәагьы
рбжьы шақәдырго еиԥш иҽынсымеидеит.
Слакҩакрақәа зыԥсаҟьашаз рыла далагеит, аҩны ҳаа­
халан ҳшынатәаҵәҟьаз, раԥхьатәи иажәақәа рыла, уаҳа
изакәызаалак иаҳгәаларшәаны ҳаззааҭгылаша зҵаарак
ҳамаӡамшәа, аҽеизгаха сымҭакәа.
– Ҳтәанхалацәеит, Алхас, – иаахҵәаны далагеит уи.
– Абас ауп ишыҟоу, аӡынра, ауаҩы дцәарсысуа, аашьара
ииааиуа аҟынӡа днанагозаап.
– Акәзаргьы ҟалап... Сара соуп итәанхалацәаз акәым­
зар, уара ӡынгьы-ԥхынгьы атәаха умаӡам.
– Уаҟәыҵ, Алхас, – иҿынеихеит уи, – еибаҳҳәо ҳәа акгьы ҳамам, зынӡа ҳгәыҳҽанӡамкәан амца ԥхара ҳҽаҭаны
ҳаш­тәаз, ааԥынра ааҳадгылеит. Ҳҽааизаҳамгар, аргамаду
ҳа­ҵахоит, ухиоума?
– Сыхиоуп, – сҳәеит зынӡа сгәысҽанӡамкәан уи аз­
ҵаара сқьышә ианаақәирхх.

Иван Ҭар б а

~

~ 433

– Зеиԥшыҟам, – ахәыцхагьы саимраӡеит Даҭа, – убас
ауп ишаҭаху, иара убасҵәҟьа суқәгәыӷуан. Уаҵәыҵәҟьа
аусура ҳҭыҵроуп, уаҵәыҵәҟьа. Иуаҳау, Алхас?
– Исаҳаит, – сақәшаҳаҭхеит сара, уи изҵаарақәа рҭак
аҟаҵашьа заа исирҵахьазшәа.
– Убас! – убраҟа акәаԥ наиргылеит Даҭа.
Адырҩаҽны аусура сҭыҵит саргьы.
Ашьыжьымҭан мҩа харак сықәлозшәа, ҿыцбараха
иба­ны, санду снаскьалгеит, агәашә сыҭганы соулыжьит.
Сара сышьҭахьҟа знызаҵәыкгьы схьамԥшӡеит, аха сыз­
қәа иснардыруан, лылаԥш сааҵшәаанӡа сахьцоз санду
дышсыхәаԥшуаз.
Аҽны зегьы агәырқьҳәа усура инеит, аӡә дагымхакәан.
Сара аӡахәарҭаҿы аусура сықәшәеит. Баҭал Қарба напхгара ззиуа аӡахәааӡаҩцәа рҿы. Даҭагьы аҽны уахь дҭы­
ҵит ҩызара сзиурц. Сызцәыхҟьахьаз ауаа ҩаԥхьа сры­­
лашьцыларц.
Ҳсекаторқәа, аҷах-сах рыхго, аӡахәақәа реилых­ра
ҳаҿын, дасу ишаадыруаз. Сара уи аус аҿы ҟаза дус сыԥ­
хьаӡамзаргьы, ԥыҭ-ҷыҭк здыруан, схы злацәырыз­га­шаз
аҟара, иҵегьы санмаҷыз, саб аҩны аӡахәаҭра ани­рыц­қьоз
сицхраақәахьан.
– Аферым, Алхас, – илаԥш схын Баҭал. – Ибзианы,
ицқьаны еилухуеит, амаршәа кны. Аӡахәа, дад, Алхас,
из­цәажәом, агәы иҭоу зҳәо абз аҿам акәымзар, агәы
ԥшқоуп, иахьакәым уанакьыс, ауеимада инеимаҭәаны
аҵәыуара иалагоит, алаӷырӡқәа аҿыҳәҳәы. Аа, иубоу,
абра, – инацәа нақәкны исирбеит ӡахәак иацрыҵны ицоз
махәҭа хәыҷык, – иаҭыԥӡамкәан, умыруга усекатор нацраст, иара уи азхеит, абар, аҵәыуара иаҿуп, ахьаа амоуп. Абас ауп аӡахәа шыҟоу, даара ашаҭара аҭахуп. Аха уи
зцәыҟамло уаҩ дыҟам, иара саргьы исыхьлоит. Аферым!
– ажәакала еиҭааихишьалт аҵыхәтәаны.
Баҭал Карба аӡахәааӡараҿы ҟаза дус ирԥхьаӡо, ииҳәаз
сгәы иамыхәеит сҳәар, аӡәгьы ихеиҵашам. Арҽхәара
згәамԥхо ҳәа сара уаҩ дсыздыруам, аха Баҭал иажәақәа

434 ~

~ Иалкаау

акы саԥсазшәа схы сыԥхьаӡо сҟарҵеит, усҟан азы уи мацарагьы сара сзы амбатәӡа иаԥсан.
Сара аӡахәа ахьеилысхуаз азааигәара, иара дызҿыз ада
адунеиаҿ уаҳа изакәызаалак даҽа ԥсҭазаарак ыҟаӡамкәа,
иҽаҭаӡаны аусура даҿын Даҭа, исекатор ҽааихак амҭа­
ӡакәан ирцәажәо.
– Иудысныҳәалоит, Алхас, – акгьы иалаҳәаӡамкәан,
иусура дшаҿыз ҿааиҭит Даҭа. – Урҭ рҩыза аҽхәаԥхьыӡқәа
зегьы ираҭәаршьом, Алхас, даара зҽаԥсазтәыз ракәым­
зар, насгьы, Баҭал уи аҩыза ахәшьара зиҭаз, дунеихаа­
назы амҳәыр заархоу ашәҟәы ицуп ҳәа ԥхьаӡа, иудыс­ны­
ҳәалоит.
Ассир! Баҭал дааины ибжьы ныҵакны сара исеиҳәаз
ажәақәа аӡәгьы илымҳа иҭамсӡеит ҳәа сыҟан, Даҭа
изакәызаалак акы иаҩымшәозаап, акы дҳалахәӡамкәан
иус мацара даҿызшәа сыҟанеи, нас иабаиаҳаи?
– Баҭал ихабзиараҟынтә ауп, акәымзар, уи иажәақәа
срыԥсахартә сара сабаҟаху, Даҭа, – аҽхәаԥхьыӡ шсыдыс­
кылаҵәҟьаз ала аҭак ҟасҵеит, иара ихәҭоу ҟаиҵоит, аха
саргьы сзыԥсоу аҵкыс еиҳаны схы ахә шысымшьо ир­
дыруа.
– Мап, мап, Алхас, – даасыԥгылт уи, – Баҭал иажәақәа
баша ус харабӷьара икаиԥсаӡом. Иажәа рыхәгьы ҳаракны
ишьоит, ианиҳәагьы иҳәоуп, аӡы зкылымсуа!
– Абзиара изыҟалааит...
Аҽны хәлаанӡа, ашьыбжьон ҳаԥсы ҳшьеит акәымзар,
инеиԥынкыланы аусура иаҿын, ҳара аӡахәеилыхра иаҿыз
ҳамацара ҳакәымкәан, аколнхацәа зегьы.
Ақыҭа, хәыҷгьы-дугьы ҭыҵны аусура ианаҿу ишьҭнахуа
асахьа зымбац, иан лымгәа дҭоуп ҳәа сыԥхьаӡоит. Уи ауа­
ҩы иблақәа рыла ибароуп, даҽаӡә иажәақәа рыла инаг­
ӡаны, иҭҭәааны ихаҿы изаагом.
Алӡынрак, Даҭа иажәақәа рыла уаҩы иҳәозар, ҳқыҭа
цәарсысуа аҽҭаҳәҳәаны ацәарҭа ҟәаш изылымҵуа ишьҭан,
аҭынчра-раҳаҭра аҽаҭаны. Ааԥынрахь аҿанынанаха нахыс ауп ианааҳәыцымыцы, иара убысҟанҵәҟьа ажәлар
ацхрааны идырҿыхарц еихьибарԥшны аусура иҭыҵит.

Иван Ҭар б а

~

~ 435

Ақыҭа аԥсы ҭалт иаразнак, ауаа шаацәырҵыз, рус рнапы шадыркыз еиԥшҵәҟьа, иахьынӡазалшоз аҳауа лбааданы арыԥҳақәа арыцқьозшәа, ахылҩа-ԥсылҩа аунажьит,
ахаҿы ҿыхеит, еилгаӡа, сахьашәк шьҭнахит, ицәажәеит,
ҿнаҭит, ишәаҳәеит, бжьеилаԥсала, ага инаркны ашьха
ашьапаҟынӡа, џьара, абнаҿа ахьахиааз, ашьаҭаҟны иҵаԥ­
ҟаны, аҽаџьара, аҟәынџьқәа хҟьаны, аҽаџьара, аӡынра
иац­рыҵыз абӷьыжә-мыжәқәа, агәам-самқәа зегьы еизганы амца роужьны иахьырбылуаз, алҩа рхачыл ақыҭа зегьы иахьнагӡон, аҟәақ-сақҳәа ахысыбжь ҭахәаҽқәа ахыл­
ҵуа, абылфҩы еилаҵәыҵәы аҳауа иалаҵо. Адгьыл хтыра
еиужьқәа рҿы атракторқәа адық-сықҳәа рыгәқәа еисуа,
аҩы злысны иҟоу ауаа еилыҵны харабӷьара адәыш­
шапара ибӷаӷо иқәланы ианнеиуа угәаланаршәо, џьараџьара инҭаҳа-ааҭаҳауа, ацәаӷәара иаҿын, иахьахысуаз
адгьыл ԥсыла агәышԥы ҟьаҟьаӡа иаарҳәны ишьҭаҵо.
Атракторқәа ахьзымнеиуаз анаара лашьҭқәа рҿы, надааада рҽаҭаны, аҽашьоукы ацәқәа, аҽқәа ҵакны, аффаҳәа
кәаҭанла ицәаӷәон, иаарҳәны ишьҭарҵоз ацәаӷәарсҭақәа
аԥсеивгара анроулак ауарқь рхылҵны ицо, адгьыл агәы
ҭыго, иԥсыршьагаха.
Аҭаҭынаарыхҩцәа амш ианырнаҭа, ҭышәынтәаларак
ҟамҵаӡакәан, рҽырҟьеит, афида лаҵарҭа аҭыԥ армазеира
иаҿын.
Абаҳчааӡаҩцәа ашәыр ҵлақәа еилырхуан, амахә ҩа­
қәеи амыцхә-чымцхәқәеи рылԥыҟҟаны икаԥсо. Аҵлақәа
рышьаҭақәа иаарыкәыршаны избаҳауаз, еилызхуаз иры­
шь­ҭаланы инеиуан. Ашәырҵлақәа ршьапқәа кьырла из­
шәуаз ауаагьы хазы иалхны иҟан, ршәыгақәа ашиҵә-ши­
ҵәҳәа ирыхьшьуа, абаҳчақәа ирыҵан.
Ашәыр ҵла ҟатақәа рбаҳчақәа рахь харантәи уаныԥ­
шлак, шьапы шкәакәа мацаран ҿыц иааизырцаз амар­
хәац­қәа руахьад адгьыл иахьаақәыркыз, ишанханы,
изым­­қәацо иааилахазшәа акәын ублаҿы ишааиуаз инеи­
бынеиԥшны.
Апартиа араиком амаӡаныҟәгаҩи аколнхара ахантәа­
ҩи, рмашьына наҟ хара иныжьны, шьапыла иаакылсит

436 ~

~ Иалкаау

ҳара аӡахәеилыхра ҳахьаҿыз аӡахәарҭаҿы, иҿаԥха-ҿаччо,
даараӡа ргәы алаҟаны. Абас араиком амаӡаныҟәгаҩ дицны дахьааиуаз, уажәы-уажәы дынҭгыла-ааҭгыло, аԥырсырҳәа инапқәа ҟьо, ацәажәара даҿын, егьи аҿеихыххагьы
иамраӡо.
– Бзиа жәуааит, – ибжьы ныҳаракны раԥхьаӡа ҿааиҭит
араиком амаӡаныҟәгаҩ, урҭ аӡахәарҭа ианаадгыла.
– Бзиа зуша, – уи инаишьҭеиҳәеит Абас.
– Бзиа жәбеит, бзиала шәаабеит, – аус зуаз зегьы
ҳцымх­әрас аҭак ҟаиҵеит Баҭал. Ҳара егьырҭ уиа­ҟара
ҳаҽ­­цәырымгакәан, аӡәы иаҳар иԥырхагазшәа, ҳаб­жьы
ныҵакны аԥсшәа раҳҳәеит, ҳазҿыз ҳусура ааԥым­ҟьа­
ӡакәан.
Баҭал аԥшәмара ихы иадкыланы урҭ дырԥылт.
– Шәӡахәаҭра ианаамҭаз иахмырԥакәан напы ашәыр­
кит, – аԥсшәа шааибырҳәаз еиԥш, ацәажәара дналагеит
араиком амаӡаныҟәгаҩ.
– Ҳамч ақәхап ҳәа сгәы иаанагоит, – иҳәеит Баҭал,
зынӡа иҽырҭынчӡаны, аха ихы дақәгәыӷуа – Аҿаргьы ҳац­
храауеит, аӡахәааӡара бзиа избо.
– Баҭал, абри аҷкәын дысзымдырит, дызусҭада? –
слымҳа инҭасит араиком амаӡаныҟәгаҩ ибжьы.
– Уи, – Баҭал ҿааихыхха иаимраӡеит Абас, – Алхас Ан­
ба иоуп, зыӡбахә уасҳәаз асахьаҭыхҩы.
– Аӡахәа атәгьы идыруама?
– Имдыркәа, анхаҩы диԥами.
– Уи бзиоуп, – уаҟа иҽааникылт сҭызҵаауаз.
Сара, схы ҟәнысшьо аҟынӡа саргәааит, изакәызеи,
мшәан, сара сҿы еилымго, рахәҵас срылагыламзар, дааины дсазҵаар, сара исызку азҵаарақәа рҭакгьы сара исым­
ҭари, ас тәамбашақә дызсызныҟәауазеи?
Сгәы иааҭаскыз агәынхара иаргьы иеиликаазшәа, араиком амаӡаныҟәгаҩ дышиашаз сара сахь иҿааихеит, ихы
сықәкны, Абасгьы уи днаишьҭалеит. Баҭал урҭ рҿаԥхьа
иуал наигӡазшәа иԥхьаӡазар акәхап, дниасны аусура далагеит.

Иван Ҭар б а

~

~ 437

– Бзиа ууит, Алхас, – иареи сареи ҳаибадыруеижьҭеи
ак­рааҵуазшәа даасыдгылт уи. – Иҟоузеи, ишԥацо аусқәа?
– Бзиароуп, – раԥхьа иаасҿашәаз ажәала аҭак ис­
ҭеит уи.
– Ишьахәуп, аха... – сусумҭа дахәаԥшуа даацәажәеит,
– асахьаҭыхраҿы, узанааҭ аҿыҵәҟьа уусқәа шԥацо?
– Асахьаҭыхрагьы саҿуп, – сҳәеит сара, сыԥхашьаны.
– Уи шԥа? Занааҭла уансахьаҭыхҩха, уус хадагьы
асахьаҭыхра ауп, ус ами, Абас? – даахәмарт иара.
– Ааи.
– Уи бзиоуп, – инаҵишьит амаӡаныҟәгаҩ. – Акуль­
туратә хан аҟны икнаҳау уусумҭақәа збеит, – жәабжь
ҿыц­ҵас иаацәыригеит имҩатәны, – иуқәҿиазшәа збоит,
иа­ҭахуп, аус иахәоит.
– Иахьахәо ыҟоуп, иахьаԥырхагоугьы...
– Избан? – игәиҽаниҵеит уи.
– Ауаа еиҿанажьуеит, иарӷыӷкуеит, – дааццакит Абас
сара зынӡа аҽак сҳәаанӡа.
– Иуадаҩым! Уи аус иахәоит! – иааҿахиҵәеит ама­
ӡаныҟәгаҩ.
Дахьынтәиааз уаҩы имбаӡо, адгьыл дааҵҵызшәа
даацәырҵит Базала. Баҭал аусура дахьаҿыз диҿаҵәиуа,
ипатреҭ ҭихуан, нас, аҵыхәтәаны ҳара ҳахь дааскьо, дааскьо, иаалырҟьаны ипатреҭҭыхга неиқәкшаны, есс, уцаларгьы уцала, иаарласны џьара ирхьимыгӡар ада ԥсыхәа
имамызшәа, дқәасқәасуа иҿынеихеит.
Баҭал дԥышәырччо уи дахьцоз дихәаԥшуан.
– Ҳаиҭаибабахуеит, Алхас, иаарласны, – акгьы ҟам­
лаӡазшәа ҩаԥхьа дналагеит уи. – Иаарласны анысҳәа
иахьеи-уаҵәи ҳәа акәым иаанаго, амала, аҽазназы ҳа­неи­
қәшәо асахьа ҿыцқәа збартә. Уи аамҭагьы аҭаххап, зын­
ӡагьы ҳаццакрым.
– Акыр сылшозар...
– Бзиала, – иазирхеит амаӡаныҟәгаҩ.
– Бзиала, – нарышьҭасҳәеит саргьы урҭ андәықәла.
Иҟалаз сзымбатәбараха, акыраамҭа сзеиҭамҵуа сҭыԥ
аҿы саанхеит.

438 ~

~ Иалкаау

Амра акәапаҳәа инҭашәаанӡа аусура ҳаҿын.
Ахәылбыҽхан, егьырҭ зегь реиԥш, саргьы сымҩа
ианыр­шәланы аҩныҟа сцон.
Аиаша уаҩы иҳәар ами, уаҳа насыламкәа сааԥсеит, ацәа­
жәара сылымшо аҟынӡа, сҽааизганы хәыцракгьы сҽыс­
замҭо, џьара заҵәык ауп ацәа салҵызшәа сахьааҭрысыз,
сыԥсы шҭаз аныздыр, сгәалашәара зырҿыхаз аҭыԥ санаадгыла.
Уи ара сааицыԥхьаӡа ахы сгәаланаршәалап, иагьаџьара
сцаргьы, егьарааны сҽахызгаргьы, исхашҭыргьы, аҩныҟа
санаауа абри аҭыԥ санаавалалак ахааназы ӷьара зқәым
ахәреиԥш,аҽхнартлап–Михеи сареи абраатәи ҳаиқәшәара
сгәаларшәо, еиҭасгәаларшәо, иаасыцрымҵӡо.
Иаасцәымыӷхеит, соуразоуроу зегьы аԥхӡы хьшәа­шәа аасықәнаҭәеит. Сыҽкыдмырхалакәан ашацаҳәа сҿы­
насхеит.
Ауха аҭаацәа заа ҳаилгеит, уаххьа анаҳфа, ахацәа
ҳиар­ҭақәа рахь ҳаихеит, иаауа-иаҳҳәо ҳақәымшәо, ҳҿаб­
ба-ҿаббаӡа ҳаиламхарц. Ус акәын ҳшыҟаз Цару аҩны
ддәылҵны дцеижьҭеи, – дасу ҳхы ҳаԥшәман, акгьы ззеи­
лаӡам шьоукы реиԥш, аҵх ҳхаагарц сасааирҭа хәыҷык
аҿы ҳаиқәшәазшәа.
Цару лакәмызт аус злаз, уи лыҟамзаара зегьы иаҳ­
хаагон, аха иаҳзымычҳауаз Амина лакәын, ҳаҩнаҭа зегьы зырҿыхоз, ажәҵыс еиԥш, иҷырҷыруа иҳалаз Амина. Адамыргьы зынӡа иҽиԥсахит, шамахамзар, ҳара ҳхы
илаҳамгалозар, аӡәгьы дҳадҳәыломызт, иҩашьомызт
иаҳә­шьа дшыгәхьааигоз.
Сҽааилыхны сиарҭаҿы снышьҭалеит. Ҩаԥхьа иаразнак
сыхшыҩ аҿы иаацәырҵит ҭаха сызымҭоз азҵаара:
«Иарбан дгьылу абри Миха иҽзиҭаз? Иҽабаб­­жьаир­
ӡи?»
Азҵаара шаацәырҵыз еиԥш, иара убраҵәҟьа иаа­ҿы­­цәан, сааԥсара сиааины ацәа сынҭаҳәахаа саманы ицеит.
Аусура уанарааԥсалак еиԥш ацәа хаара уалазгало аду­
неиаҿ аҽа хәшәык ыҟамзаап.

Иван Ҭар б а

~

~ 439
23

Иааит ааԥынра, ақыҭа зырҿыхо, аԥсы ҭазҵо, хыԥхьаӡа­ра
змамкәан ашәыга рацәа цәырызго. Ҿааихак ҟамҵаӡакәан
аҵарақәа шәаҳәоит, ишәаҳәоит еиуеиԥшым бжьыла, нас,
зегьы џьарак инеилаҵәаны, ааԥынтәи симфониа ҿыцҵас
иины ақыҭа иахашьқьрааны аҿынанахоит, аҽеиужьны,
аҽыртланы, уи абжьы хаара злымҳа иҭасуа зегьы ргәы иахьыршо, иԥсыршьагаха.
Ашьха аҩыҵа иара ахатә бжьы ҷыда амахуп, ақыҭа
уалсны уахь уаныҩхалалак, зынӡа даҽа дунеик узаатызшәа
зҽызыԥсахуа, арҩашқәеи ашьха ӡыхьқәеи ирхылҵуа зын­
ӡа аҽа бжьуп, дара ртәала ишәаҳәоит, изну адгьыли аԥса­
бареи ишырнаало.
Алада, амшын аԥшаҳәахьы улбааргьы убас ауп, уи ахә­
ҭагьы иара аԥшра ҷыда амоуп, ахатәы бжьы ахоуп.
Абарҭқәа зегьы сыблаҿы иаазгоз, илахҿыхны, рыԥсы
ҭаны исзырбоз сара сызлаз суаажәлар ракәын, ааԥын
иацгыланы адгьыл иқәаарыхуаз.
Абас избон, абас абжьы саҳауан сқыҭа Амзаҿа – ааԥын­
ра ашыкьымҭа ианааҭагыла.
«Сара сқыҭа ааԥын» – абас наҵаҩны инасыргылт
зҭых­ра салгаз асахьа ҿыц.
Ааигәа садгыланы сахәаԥшит, снадҵны, иҵегь снад­
ҵны, хара сгыланы, ганха сиасны, излауаз ала, зегь рыла
сахәаԥшит, сеиҭахәаԥшит, акыраамҭа аус здызулоз,
аџьа­баа здызбалахьаз асахьа, сыблаҿы иааиуан, ахшара
гәзҩы­да дзауз ан леиԥш исызгәакьаны.
Салгеит!..
Акыр иалаҟазар, исцәызгода, макьаназы игылаз, иа­
наҭаххо аамҭазы иаацәырызгап. Аус злоу, иара ҭыхны
салгеит.
...Ауаҩы дахьугалакгьы дуаҩуп, аус иаҭаххеит ҳәа иа­
разнак зегьы нкаԥсаны, уара ишуҭаху, иахьуҭаху дна­
урҳәы-ааурҳәуа, акьанџьа еиԥш, унапаҿы дузаагом. Аби­
ԥара наџьнатә аахыс иалаҽны иаман иаауа ақьабзқәа,

440 ~

~ Иалкаау

аҵасқәа, ашьцыларақәа, уара иаасҭаххеит ҳәа унаҭәҳәаны
мышкала иузыԥсахуам, урҭ рԥашәқәа ӷәӷәаны, иҵауланы
ирҳахьеит.
Убри иныԥшит Абасгьы. Иҽизацәымгеит инагӡаны.
Адәахьала иҽхитуамызт, иахьынӡауаз иҽиҵәахуан, аха
ишинырыз гәамҭашьа амамызт, егьырҭ, аԥсҭазаара аԥы­
шәа змоу ҳарҟәаҵып, сараҵәҟьа уи иблақәа ирхыскаауан
ҩашьарада.
Акультуратә хан аҿы икнаҳаз асахьақәа роуп аҭынчра
еилазгаз, зегьы аарҳәны ашьапы иқәзыргылаз, ус анакәха,
аара хада здугьы сара соуп, урҭ асахьа ҿаасҭақәа зцәаблеикәаптеиз. Уаҳа, дызусҭда? Арахь, Абас дыргәаан дызмоузеи ҳәа сҵаахуеит.
Ныгәҭас дсырччархәт, лсахьа мӡышәа ахькыдыз иадгыланы иахыччо, нас уи Абас исанаижьуазма? Иш­ԥа?
Маҵурак дахагылоуп ҳәа иламыс дзаӷрагылома аҽны­
шьыб­жьон, зегьы ишырбо? Аӡәгьы игәхьаа мкыкәан, из­
ҭаху ииҭаху иҳәалааит ҳәа?
Мап!Абас,уи санаижьуам,знымзар-зны сахьирхәыроуп,
ахаан азы, сыԥсы ҭанаҵы исхамышҭуа! Ныгәҭас уара
ишуҭаху улыгәҭасыртә, алаф данҵаны, агаӡа ихылԥа
ихыхны иршәуа ианеигәыдырҵо еиԥш, ауаа ирылоуҵар,
аха уи азин узҭода, уи дҭынхадан, лхы ыҟамкәан, лҵыхәа
ыҟамкәан адәы дықәушәа убама, угәы ишԥаанагои?
Узусҭада, уара, абри аҩыза згәаӷьыз?
Амзаҿаа зегьы ибзианы ирдыруа Ныгәҭас, аколнхара
ахантәаҩы Абас ианду лаҳәшьа, иара ихәыҷра бзианы издыруа, данмаҷӡаз лшьамхы дықәыртәан илырхәмаруаз,
знапала аиҵарҟәаҟәа иҿазҵоз, ианду гәакьа леиԥшҵәҟьа
дызбоз, лара абыржәы абри аҩыза аамҭа данҭагыла, мап
лцәикуама, анцәа иҟынтә, илшо, амч иман даныҟала?
Ауаҩы аҭынха дзиҭаху абарҭ реиԥшқәа раан азами?
Абас иандуҵәҟьа дыԥсхьеит, аха лыԥсы ҭаны, лаҳәшьа
ишлызныҟәаз лыблақәа рыла илбар, ишԥалҳәоз, лара
лмо­ҭа инапқәа еиқәыԥсаны дтәар луазу? Аҽԥныҳәа да­
лыргарын, игәыӷьны лара дзыҩноу аҩны ишьапы изыҩ­
намыргыло!

Иван Ҭар б а

~

~ 441

Абарҭқәа зегьы рышьҭахь. Абас исанаижьыр сҭаххеит,
гаӡароуп, бзамыҟәроуп!
Миха исанаижьзар, иаргьы ианасыжьып. Миха уи
имеида имамкәан, бӷакы дақәымгәыӷкәан игәыӷьрызу
иҽызлеигалаз? Абас иҿы днеины азин ылимхзаргьы,
игәа­дура иман, уи мацарагьы азхон. Рыжәлақәа хаз-ха­
зызаргьы, жьрацәарала еишьцәак реиԥш иҟоуп, рыхьӡи
ры­хьымӡӷи еиланы.
Аус иагьа иус хәыҷызаргьы, раԥхьаӡа ахы аныҵнахуа
иахьцо, иахьынӡанаӡо, иамҽханакуа, иахылҵуа заа иуз­
дырӡом, сара Бадреи Даҭеи акарикатурақәа рыҟаҵара ансабжьыргоз абраанӡа, абыржәы сызҭагылоу аҟынӡа скылнагоит ҳәа сыхшыҩаҿ ишымааиуаз еиԥш.
Убасҟан иԥытлаз аус ауп иахьа ҩ-ҭаацәарак зеиным­
шәо, ахҟа рыбжьаны еиҿазыргылаз, Абасгьы сара дыс­
зуаҩым­кәан дҟазҵаз.
Уи уажәшьҭа еилкаау усуп, аха абри Миха гәырӡшашәаӡ
шырҳәо еиԥш, дабацеи, ихабарк уаҩы имбаӡо, аҵх еиқәа
длахәлабгазшәа?
Ада ааигәа лбарҭа усгьы исымамызт ахәшәтәырҭа
сҭыҵижьҭеи, лара лус дахашәаломызт, ус харан­тәи са­
хьы­наԥшуаз Абас иеиԥш ларгьы дысцәыхь­шәашәа­хаз­
шәа збон. Лашьа ус данысзыҟала, лара лахьгьы ииасызар
акәхап. «Дабакылаӡи, мшәан, усгьы Миха?» – схы дҭы­
ҵуа­мызт уи.
– Миха иҭыԥ ахь дыргьежьтәуп, иаарласны! Зынӡа
иаарласӡаны! – хырԥашьа змамыз усны, ҽнак аизараҿ
зегь раԥхьа иаақәиргылт Харзаман. – Мбатә ҟалазшәа,
ҷкәынцәақәак гаӡарак рыхьзар, ирҽеитәуп.
– Дыргьежьтәуп! Харзаман диашоуп, – шамахамзар,
итәаз зегьы рыбжьы ақәдыргеит. – Иахьынӡазалшо ирласны!
– Шьҭа иазҳархап, – зегьы изеиԥшызшәа иажәа
нарылеиҵеит Бадра.
Убри ала инҵәеит уи аизара.
Аха аус нымҵәаӡеит, убри аизараҿы иаацәырҵыз аус.

442 ~

~ Иалкаау

Аусҵәҟьа аныҟалаз ашьҭахь ауп, аизара иалахәыз ауаа
еимпны ианца.
Бадра иреиҳәаанӡагьы, акоммунистцәа рҽааныркылан,
реизара аахыртланы, Абас нап ааиларкит. Усҵәҟьа ҟар­
ҵоит ҳәа зынӡасктьы игәы иаанагомызт, анахьгьы-арахь­
гьы, џаргьы царҭа имамкәан аҭӡамц дыкҿацаланы дын­
кыддырӷәӷәалеит. Абри аҩыза згәаӷьыз ауаҩы, аҽазны
иаҭах­хар аҵкьыс еицәоу ҟаиҵоит рҳәан, ианармыжьит.
Зе­гьы еицҿакны лахь ирҭеит, егьырыӡбит апартиа араиком ахьгьы адырра ҟарҵарц. Ашьҭахь араиком аҿгьы урҭ
ишь­ҭырхыз ақәҵара шьақәдырӷәӷәеит.
Зхы замхаԥагьахаз, сара соуп ҳәаҵәҟьа адә иқәыз Абас
Аӡба имҵәыжәҩақәа хдырҟәдааит, зынӡа иԥхыӡ иша­ла­
ӡамыз.
Изхарада?
Сара. Зегьы-зегьы сара схарала ауп ишыҟалаз, сара
саара иахҟьаны.
Абарҭқәа раамышьҭахь Абас сара дшысзыҟалаз ина­
ҵышьны аҳәара аҭаххарушь? Еилкаау усуп, илаԥш сааҵа­
шәар иблахаҵ гьежьуан.
Аха саргьы сыҟан. Иара сшиҭахымыз. Аҽа шьоукы
сшыр­ҭахымызгьы.
Ҳҭаацәараҿгьы уаҩы дызҵашьыцшаз акгьы ҳала­ҟа­мызт,
ҳаихҟьа-еиҵҟьа адәы ҳақәын, еицәыӡыз арахә реиԥш.
Инаӡамызт, ибжан ҳҭаацәа. Ус анакәха, иҟамызт аҭаа­
цәа иаша, анасыԥ наӡа зцу аҭаацәа.
Хәылбыҽхак, аусура ахьынтә скарауараха, аҩныҟа
сшаауаз, ҿҭыбжьык саҳаит, даара издыруаз бжьык.
– Алхас! Алхас!
Сааҭгылан, аӡырҩра салагеит.
Дызусҭада?
Хара, исзеилмырго, цәаарак снахьԥшит, арахь, сара
сахьгылаз ахь иааскьон.
– Алхас! Алхас! – еиҭагон абжьы.
Убысҟан ахьышәҭҳәа дыздырит: сара сышҟа дыҩны
дааиуан Амина, абар, абар, шьҭа лыбжьы мацара акәым,

Иван Ҭар б а

~

~ 443

лара лхаҭа дыздырыртә дааигәахеит. Саргьы иаасырц­
цакын сылԥыларц сҿынасхеит, иҵуазеи саҳәшьа дсым­
беижьҭеи!
Дыҩны дшааиуаз, лыҽлызнымкылакәан, дыԥан, сыхә­
да днахьынҳалеит, иара убра дналаԥсны, лшьапқәа калкало, адгьыл инықәкьысыр сналымпыҵҟьан сцар ҳәа
дацә­шәозшәа...
Аҷҷаҳәа дсацәажәо ҳшааиуаз аҩны ҳнадгылт. Сара
азин лысымҭакәа ҳашҭа аҭалара дақәиҭымызшәа дааӷьа­
ҵәыӷьаҵәит.
– Аҩныҟа снеир сҭахуп, Алхас, уаҳа сылшом. Сан азин
сылҭом, шаҟа слыҳәазеи, аха илуам. Сыбналаны сааит...
– Бааи, Амина, бааи, – лнапы кны ашҭа сынҭалт.
Санду жәҩангәашәԥхьара лзаатит, лгәырӷьареи лы­
лаӷырӡи неилаҭәо, дылԥылт лмоҭа хәыҷы Амина, лара
ахәыҷгьы ланду лгәы лҽахьныҵалыршәыз, дзадымҵуа
илызҭынчны даанхеит.
Аха нҵра дук алымҭеит, Цару, уи ахәыҷы илыцны
ҳаҩны иҩналаз агәырӷьара, лыԥҳа длышьҭаххны даа­
кыл­сит акукуҳәа, лыбжьы хҵаны ҿыҭуа. Уи лыбжьы лаҳа­
цыԥхьаӡа, Амина, лцәа дҭаӡыӡо, дыҭрысуан.
Ак ааԥымкӡакәан агәашә днадгылт:
– Бдәылҵ, Амина! Бдәылҵ! Исҳәо бмаҳаӡои? Еицәа­
хаанӡа бдәылҵ!
Урҭ ажәақәа рҵакы ибзианы илдыруазар акәхарын,
Амина агәашә ахь лҿыналхеит.
Иҟалаз зегьы азымбатәбарахан, алымҳацәқәа кьацәкьацәӡа, Цару дахьгылаз ашҟа иԥшуан Бгазлоу, аха илеишуамызт, ишахәҭаз ахы мҩаԥго. Ала аблақәагьы уаҩы ирхибаауан ҳаҩнаҭа агәала.
Цару лыԥҳа лнапы данкны длыманы дахьнеиуаз, уа­
жәы-уажәы даахьаԥшуан ҳара ҳахь, уҳасыр шьакәармак
ҳалымҵуа ҳаихаԥсы-еиҵаԥсы ашҭа ҳахьықәгылаз. Иҩа­
шьо­мызт Амина лан даалымпыҵҵәырыр ҩаԥхьа ҳара ҳаш­
ҟа дыҩны лҿаалхар шылҭахыз, аха лан длыханы дылгон.
Аӡәи-аӡәи ҳагәқәа еибарӷәӷәарц, ҳхаԥыцқәа еихарӷә­
ӷәаны, ичҳаны, ҳрыхәаԥшуан урҭ ахьцоз.

~ Иалкаау

444 ~

Цару ибзианы илдыруан дасу иахьҳахьуаз, ахәра ӷәӷәа­
ны иахьаҳнылҵашаз.

24
Иаалырҟьаны санду дычмазаҩхеит, ларӷьарахь лыжә­
тәах акы иакын, дамышьҭуа, дҳәыҳәикны, дааилар­ҵәины
дышьҭанаҵеит. Лымч днанамго, лыблақәа ҭыршәа­шәа,
дзаҵәӡа, аиарҭа даалахеит.
Ԥшышьа ҳамамызт, аҳақьымцәа лыдгалатәын, ддыр­
батәын.
Инықәсыршәын, ахәшәтәырҭахь сцеит.
Знык санаах, снеир акәын, аҳақьым хада икабинет ашә
аартны сныҩналт.
– Иҟалазеи, Алхас? Уаазцазеи?
Саазгаз иасҳәеит.
Иаразнак дҩагылеит. Иуада ҳанындәылҵ, аҽа уадак
ихы ныҩнакны, ҿааиҭит:
– Ада, бҽырхиа, ачымазаҩ, лахь ицатәуп...
Ахәшәтәырҭа ханындәылҵ, Ада ҳалзыԥшырц ҳааҭгылт.
Лара иаарласӡаны дҳахьӡеит, аицәажәахагьы ҳамраӡакәа.
Аԥсшәа салҳәеит, сара сҟынтә изаҟаразаалак гәалак
лымаӡамшәа. Алдыз иахьибоз инацылҵеит:
– Ичмазаҩыда, Алхас?
– Санду. Иаалырҟьан лыжәтәах акы иакын...
Аҩны ҳаннеи Алдызгьы Адагьы ачымазаҩ иагымкәа
илыхәаԥшит, акыраамҭа азҵаарақәа лыҭо, лгәы ԥҵәо
аҟынӡа днаган. Аҵыхәтәан аҳақьымцәа рҩыџьагьы рҿы
рықәшаҳаҭхан ишьақәдыргылт санду лчымазара зыхҟьаз,
ихьанҭаз, лымч зқәымхоз акы шьҭылхын, лыбӷа еихасит,
лыжәтәахгьы амҽхакны. Акыраамҭа аиарҭа дыланакыр
ауеит, заҳаҭыр батәу чмазароуп, аныҟәгара бзиа зҭаху.
Аԥхӡы анлылҵуа ауп еиҳагьы даныхьчатәу, аԥша лысны,
ахьҭа аалылалар, лчымазара еиҳагьы аҽараапкуеит, лыбӷа
зегьы аҽахьыгӡо. Анапы лҭахуп, иааиԥмырҟьаӡо алаԥш
лхызароуп.

Иван Ҭар б а

~

~ 445

Аха дабаҟоу нап лыдкыланы дызбо ауаҩы, зыбла ды­
ҵызмыжьуа? Ҳара зегьы уск-уск ҳаҽуп, ҳҽааиҭныԥсахло
ҳлыдтәалазаргьы, ҳамч абалықәхо.
Ачымазаҩ илыржәтәыз ахәшәқәа, хазы илыхьшьтәыз,
зегьы ылҩааны инрыжьит, дасу ирзыԥҵәоу аамҭа иах­
мырԥакәан, илаҳҭаларц ҳабжьаганы.
Усҟан азы убри азырханы ицеит...
Ада лассы-лассы даадгыланы ачымазаҩ дылбон, ҳара
зегьы ҳашхымхәацәаз лдыруеижьҭеи акрааҵуазшәа, лара
лнапала ахәшәқәа лыхьшьны, иԥханы аласалых касы лы­
кәыршаны дҿалҳәон.
– Бышԥасыргәамҵи сара анышә иагаша, нан, Ада?! –
аҿымҭра зынӡа ргәы ԥнаҵәаӡазар ҳәа дацәшәаны, гәы­
кала, иныбжьалыршә-аабжьалыршәуан санду.
– Акымзаракгьы, закә гәамҵроузеи? – лус аалырмарион Ада.
Сара сҟынгьы даара даԥсышәаха, дҟәандаӡа дҟалеит,
зынӡа лҽыԥсахӡаны. Санду ианлаҳауаз акы лҭахушәа, акы
дашьҭоушәа цәажәахәырҭас сыхҭалкуан, снаца-аацо, сара
сыцхыраарада зынӡа дхәарҭаӡамызшәа.
Ада ус дахьылбоз санду лхьаақәагьы канаԥсон, саны­
налҿаԥшлак, лыблақәа ирхыскаауан.
Аха урҭқәа зегьы аамҭала акәын, Ада ачымазаҩ дна­
лыдҵны лҿаныналхалак, ҩаԥхьа лара дшысзыҟаз деи­
ҭаҟалон.
Убас акәын ишыҟалҵоз ҳхала ҳанааидхалалак. Аҳы,
нас ачымазаҩ лҿы ҳанааилак, ҩаԥхьа дыхәшаха, схаҵкы
камыршәуа, лара лхала иаахыртланы ацәажәара далагон, саргьы уи лҟәандара саашьҭыхны аҿынанахон зегьы
аасхаршҭны.
Знымзар-зны ҳәа исымаз агәыӷра сзацәцомызт. Ада,
аҩныҟа дандәықәлалак, агәашә аҟынӡа данынаскьазгоз,
уи снахысыр амалахазгьы илуамызт, сшәаԥырҳаԥуа, даара лаҳаҭыр баны ацәажәара санналагалак схы еиҭасҳәарц,
лаԥхьа сгәы аасыртырц, амагана наҿылшьызшәа, лнапы ҟьаны, иара убри ацәажәара ахы ахьыҵнахуазҵәҟьа
иааҿахылҵәон:

446 ~

~ Иалкаау

– Сара аусураҿы сыҟоуп, Алхас, смаҵура ахьныҟәызго.
Уаҳа иажәоуп ҳәа исумырҳан, суҳәоит! Акәымзар, зынӡа
ааира саҟәыҵуеит...
Ааирагьы даҟәымҵӡеит. Саргьы шьцылара бааԥсны
ишьҭысхын, зежәымзар ҩажәа ҳәа днаскьазгацыԥхьаӡа
еиҭаацәырзгон, аха сымҩа ҿахҵәаны, ҳгәашә сызнахымсуа сахьаанлыжьуаз саадхалон.
Санду, сымариа анлоулак, лара лтәы аацәырылгон:
– Еҳ, шьыри, сыԥсы ҭанаҵы абри Ада леиԥш аӡәы
сыҩ­ны дыҩнанагало аамҭакы сыла иабандаз... Аа? Нан,
Алхас, исҳәо уаҳауоу?
Исаҳауан, есымшагьы, слымҳа иҭаҩуа, исаҳауан, аха
илысҭоз аҭак ахьсымамыз аҟнытә, ҽыргаӡа ҟаҵаны, исаҩ­
сыжьуан.
Сара сҿымҭра санду лара лтәала илыдылкылон, аԥсуа
ҵасла, сара еиҳабык сҿаԥхьа арԥыс иҽааиртыр иҭахымзар
акәхап ҳәа. Убри дыннакылозар акәхарын. Амала, лассылассы иаацәырылгон, лара уи гәаԥхара дус ишлымоу
сгәаларшәо.
Ауаҩы дақәшәар, зегьы иҵоит. Убас акәхеит ҳаргьы.
Хәыҷы-хәыҷы Адамыри сареи ҳнапы ианыԥшыло иаа­
ҟалеит ҳандугьы ҳабгьы. Шаҟа аидара уқәыӷәӷәо аҟара
уны­ҟәашәа иацуҵоит ҳәа, сыда ԥсыхәа аныҟамла, афатә
аҟа­ҵарагьы иаарласны исҵеит.
Адамыр есымша ашкол ахь дцалар акәын, данааилакгьы, ихы дақәиҭтәлатәын, иҵатәқәа ҟаиҵаларц. Сара
ҳашҭа сызҭымҵуа аҟынӡа хҭацәыха смоуа аҩн усқәа
скыдҿаҳәаланы сааныркыло иалагеит.
Ачымазаҩ лакәзар, сара сыда илхылаԥшуаз уаҩ
дҟамлеит.
Санду рыцҳа, лхы ахылбаауа аҟынӡа днанагеит са­ра
сызҭашәаз ауадаҩра, сусқәа зегьы каԥсаны, лара ишыл­
ҳәалоз еиԥш, зызшьапык адамра иҭагылоу, егьымԥ­
суа, егьыбзамхо аиарҭа илахаз ҭакәажә хәахәакьынџьк
слыдтәалазар акәхеит.

Иван Ҭар б а

~

~ 447

– Усыргәамҵгәышьоит, нан, Алхас, – даахьашшон
уаанӡа лхы шәиуа дышцәажәоз, – аха анцәа дысзыл­бааԥ­
шуазаап...
Сара исаҳауаны лара изакәызаалакгьы акы дақә­
гәамҵуамызт, сара егьа сыгхон, аха џьеи ислырдыррын,
зегьы бзиахәӡа иҟасҵозшәа слырбон, қьыбжьыкгьы
смырҳауа.
Ҳара, аҿар ҳаасҭа, ҳандуцәеи ҳабдуцәеи, рыԥсы ааҭ­
шәаанӡа, изхымԥакәа иныҟәырго аԥҟарақәа рымоуп, рыламыс ҳаракны изку ахымҩаԥгашьақәа...
– Нан, Алхас, – лыбжьы аасықәлыргеит санду, аҵх
акыр ицахьаны еиԥш, дычмазаҩны данышьҭалаз ауха.
Иаразнак сҽааилаҳәаны алашара аркны сналхаххит,
сгәысҽанны.
– Иҟалазеи, санду?
– Уаасыцхрааны сықәыртәеи, нан, Алхас, сындәылҵыр
сҭахуп.
Иаразнак еилыскааит, сазымхәыцӡакәан инацысҵеит:
– Ахьҭа былалап... Адәылҵра аҭахым...
– Ишԥасаҭәоушьеи, нан, Алхас, сыԥсындаз, абас
схымхәаха шәыла самбакәан...
Сқьышә дҭасызшәа, сҿы ааихаскит.
– Уаасыцхрааны сықәыртәа! Убас, убас. Азамана.
Уажә­шьҭа слаба сзааг.
Сара иаасалҳәоз зегьы сахымԥакәан иҟасҵон.
Алаба лҽанҵаны, аҽа ганкахьала сара слыҵагыланы,
ҳнал­бааит, цәгьаԥсышьала, лхаԥыцқәа еихарӷәӷәаны икны.
– Еи, ас сшәымпыҵамхакәан, заа сыԥсыр...
– Ус бымҳәан, санду, быбзиахоит лымҳәеи аҳақьым.
– Уи слыкәыхшахааит сара, – иаразнак лҽаалыԥсахуан,
агәырӷьара лхы-лҿы зегьы иқәшьқьыруа аҿынанахон уи
лыӡбахә анаалаҳалак, – Ада бзиахә, Ада ҟәыӷа, Ада хаа.
– Ааи, ус лҳәеит...
– Адагьы уаргьы сара ишысҭаху еиԥш шәызбо мышкы
сахьыгӡа, аԥсабара мчык уманы уҟазар, нас, сыԥсы шҭоу
сыршәны абри Аалыԥсҭа ацәқәырԥа аапкқәа срышә­

448 ~

~ Иалкаау

ҭаргьы, агәхьаа скым. Амала, убри амш сахьӡар сҭах­гәы­
шьоуп, уаанӡа сыԥсыҵәҟьар гәнаҳароуп, убри сыб­ла­қәа
рыла исымбакәан.
Санду лажәақәа рҭак аҟаҵара сара исцәуадаҩын, ларгьы
слымҳа аҟынӡа еиҭахьналгаз азырханы лҽаанылкылон,
илҳәақәаз зегьы рхы ахьеиладыршәуаз, иахьеиқәҳәалоз
убра акәызшәа иԥхьаӡаны.
Санду лбара харантәгьы иаауан. Харзаман Ахба ҳара
ҳқыҭан аҩыҵахь, абрахь, ашьха ашьапахьы, џьара, иҽал­
ган дынхон. Хәылбыҽхак иҽы ццышә дақәтәаны ҳашҭа
дааҭалт.
Санду уи иааира иаразнак иаалныԥшит, аиарҭа дахьылаиазгьы лҽеиҿылкааит, иаразнак лыҽлырҽеит,
лҽеи­­­зыл­геит. Харзаман иеиԥш иҟаз аҭаҳмада цқьа лара
дыч­мазаҩны аиарҭа дамазаргьы, ишлыхәҭам дибар лҭа­
хымызт – лажәра лыхьӡаны, дзымҵысуа, зынӡа дка­ҳаны
адәы дықәхазшәа.
Сара сабду Баса Анба иҩны лара даныҩнанагалаз,
Хар­­заман иахьеиԥш игәалашәоит, аҽқәа ирықәтәаны,
агәақьҳәа ашәа ҳәо, аҟәҟәаҳәа ихысуа, дрыманы ашҭа
иан­­ҭалоз, аҭацаагацәа иаргьы дрылан.
Ҳәара аҭахума, лыбзиара здыруаз, лыцәгьара ибар
лҭахымызт...
– Шәарҭа дук ҳҭагылоушәа сцәажәарцгьы сҭахым,
аха зынӡа абашатәрагьы схы исзаҭәашьом, – иажәа дна­
лагеит Харзаман. – Залымдарак ҟаланы иҟоуп, еили­
бамкаарак иахҟьаны. Иҟало аабап ҳәа шьоукы тәаны
иахәаԥшуазаргьы, уи дара рыламыс иамаз, ҳара уи иҩы­за
ҳалшом, азин ҳамам ҳәа сгәы иаанагоит. Шәара, аҩҭаа­
цәарак шәыбжьара иааҟалаз азалымдара зынӡа ихым­
жьыжькаанӡа аҵыхәа ԥҵәатәуп, иахьынӡанеиз азырханы,
уаҳа аҽеиҵыхха амҭакәан. Зегьы раԥхьагьы Алхаси Михеи
еинраалатәуп, мбатәык ҟалазшәа. Царугьы ашьшьыҳәа
абра лыҩны дааины дныҩналааит, уи ара дыҟамижьҭеи
аҟаҵатәқәа маҷымкәан илзеиқәылазшәа збоит.

Иван Ҭар б а

~

~ 449

– Угәы ишԥаанаго, дад, Баӡ? – Ацәгьагьы абзиагьы
иара иаҿа ианиҵазшәа саб иаԥхьа азҵаара нықәиргылеит
Харзаман.
– Ишышәҭаху, еиӷьуп ҳәа шәгәы ишаанаго...
– Шәара ишәҳәо дахыԥаны дабацо, Баӡ, – лԥа даа­лыр­
ԥшӡарц инаԥылшьит санду.
– Убас, дад, убас! – инагӡаны иаашьақәирӷәӷәеит Харзаман.
Асас ацәажәара даҿнаҵы, ианаамҭаз санду лыблақәа
слырбеит – уи лареи сареи ҩашьара ақәымкәан блала ҳаи­
либакаауан, ҳгәыла ԥҳәызба даасыԥхьан, ҳаицхырааны
ихәы ҟаҳҵеит.
Ачымазаҩ луаҭах иаадәылганы, хазы ианҳартәа, аҵх
акыр ицахьан. Саби Харзамани аҵәыцақәак анааимырда,
ацәажәара дырҿыцт.
Урҭ аныҩагыла, адәахьы арбаӷьқәа аккаҳәа иааи­
ларԥсеит...
Ҳаҩны итәаны ирыӡбуаз алҵшәа збаанӡа, сара даҽа
залымдарак сақәшәеит, еицәоу умбакәан еиӷьу уздыруам
ҳәа шырҳәо еиԥш.
Егьа снашәа-аашәаргьы, сахьцалакгьы, сахьаалакгьы,
сыԥсҭазаара, сзанааҭ хада – сбаҩхатәра хәыҷы иахыл­
ҿиааз иадысҵар акәын. Сусурҭа маншәаламызт, асахьа
ахьҭысхуаз аҭыԥ иахьугалакгьы уи иазкны иҟаҵамызт,
барҵан, ҵаны, уаантәи ҳқыҭа аԥшӡара блахкыга ахәҭак
бзиаӡаны иааԥшуан, аха уи мацара азхомызт.
Аҟазарҭа ҟасҵарц сыӡбеит, сманшәаланы аус ахьызушаз, сыҭбааҭыцәӡа сахьыҟалашаз. Уи сҭышәынтәаларагьы
иахәон, аусгьы снаруан.
Исыӡбеит, иаарласны сагьалагеит, агәылаҷкәынцәа
сы­цырхырааны иара убра, ҳанхарҭаҿы, ҳҭыӡҭыԥ иахьа­
ҵанакуаз.
Аҭыԥ аалхны сыҽнаԥшьызгоны, адырра изҭаз уара
ддыр, махәи ҵыси еиқәмыртәо, иҽхыршәааны, ашҭа даа­
ҭалт аколнхара ахантәаҩы Абас Аӡба.

~ Иалкаау

450 ~

Дысзышәарыцо дышсышьҭаз сҿарбаӷьа сикызшәа,
нап сылеикит:
– Ари закәызеи, аҩыза-а? – аҵыхәтәантәи ажәа нароуны, даласхыччозшәа инаҵишьит. – Уабацәа, рабацәа,
урҭ рабацәа иузынрыжьыз аҳҭынра урҭбаарц уӡбыма ум­
ҵаа-умԥшаа, аколнхара дгьыл, ҳажәлар зегьы ирзеиԥшу
адгьыл ушықәгылоу ухашҭны? Аа?
– Иҟалазеи, Абас? – исзымычҳаит сара.
– Иҟалазеи ҳәа са соума узызҵаауа? Уҽургаӡома, Алхас, мамзаргьы сара гаӡас суԥхьаӡоу?
– Изаҭахузеи, мшәан, абысҟак ажәа мчқәа? Аҳәынҭ­
қарра азин ахьыҟарымҵо амшын аԥшаҳәаҿоуп, ламыс
змамыз шьоукы ҳадгьылқәа ҭины, изабалак ахьындырхоз, – иааигәаласыршәеит сара.
– Убырҭ адгьылқәа ракәын ихьчатәыз, ианаамҭаз.
– Х-километрк зҵазкуа аҭыԥ иахуҳәаауазеи? Асҟак
анудыруа, уи зугәаламшәозеи? – иаасҿеикит Абас, сыхә­
дацәа днамҵасны, царҭа сымамкәан, аҭӡамц сынкы­дир­
ӷә­ӷәалазшәа ԥхьаӡаны.
– Уи ҳара ҳабаҵанакуеи? – иџьасшьеит сара.
– Шәаҵанакуеит.
Ахәгьы-аҿгьы сықәимыргылт. Имуит.
Аҟазарҭа аҟаҵара ааныскылар акәхеит.

25
Миха ҩаԥхьа арахь даадыргьежьаанӡа Харзаман иҽеи­­
қәимкит, акымзаракгьы агәхьаа имкит. Абас дар­гәааит,
лахьы инаҭеит, иуаажәлар рҿаԥхьа дыԥнаҽит, аха иара
Харзаман, зегь дара роуп, акгьы имшаҭеит, ииӡбыз
наимыгӡакәан даанымгылт. Аколнхара ахантәаҩы иара
итәы иахьазымгаз дыԥжәаны даман, аҳаҭа хәыҷы еиԥш,
дуакаӡа дычны, унапы неикьысыр дшыԥжәара адәы
дықәын.
Иааҟалаз дзанышәомызт.
Ишԥыкәу, иара Абас Аӡба, абри аҟара амч змоу, еицырдыруа ауаа ҳаракқәа ирыдҳәалоу, ҭаҳмада хшыҩҵыкәкәак,

Иван Ҭар б а

~

~ 451

хьчакы, ак иҳәеит ҳәа абас дшахьдырхәыз, иуаажәлар
рҿаԥхьа иаҳаҭыр шыладырҟәыз?
Ари хашҭшьас иамоузеи?
Иԥсы ҭанаҵы...
Иаахтыҵәҟьан Харзаман дызлаиеиканрызеи иара,
уаанӡа ихы наганы, ихы ларҟәны, дызлагылоу ижәлар
зегьы ибла ихырбаало, хәыҷгьы-дугьы иааиҿаркуа? Аха
зынӡа акгьы ҟамлаӡазшәа излалбааидарызеи, ацәымса
еиԥш, зегьы злашьшьы ицо агәаҵәажәпа иӷрамзар? Иара
иҵкьыс еицәоу, урҭ иреицәоу, хара игыланы, нацәала деибадырбо, ицәыҵагыланы ихыччо?
Аиашаҵәҟьа уаҩы иҳәозар, сара соуп Абас нап злеикра, зегь раԥхьаӡагьы сара, Алхас Анба! Уажәы иаразнак
зныкҟьарала зегь имч рықәхарым, знык сара сшьапы
сықәиҟьар, уи иара изыҳәан иуадаҩу усым, змольберт
зҩыҵракны иабанырҵо-иабанырхуеи ҳәа, инкыдгәгәало
идәықәу сахьаҭыхҩы цәаҳак исхирҵуазеи, сыздыруада,
исхаҵгылода, нас, сара исхьынҳало аӡәыр дыҟазаргьы,
рха­ла исыдшәшәаны икаԥсап, аӡыршы зқәырҭәаз ашыш­
камсқәа реиԥш.
Сгәы иҭаскыз асахьа аҭыхра салагеит.
Иара ихала дааины саԥхьа дгылан,Абас,дааины,лабҿаба
дызбо, игәы иҭоу ихаҿы ианыԥшуа, днаҳәааҳәуа, иганқәа
зегьы сыҭо, дызлаҟоу ак сызгәамҭакәан исцәыбжьахар
ҳәа дацәшәозшоа, џьабаа мыцхә сирбаӡом, ԥшаатә сиҭом,
игәы ртаӷа иаартны дсымҵагылоуп, иҽсыҭаны. Сыблақәа
иара дызлаҟоу еилыкка ирбоит, иҷыдарақәа налкааиалкаан игәаҭо, игәынкыло.
Абар, иоуразоуроу, инагӡаны дубо диасны ахолст дахьанылаз, иара ихаҭа уажәшьҭа бзанҵы дсымбо дныҵыкка
дцаргьы.
Абас иакәым ҳәа уаҩы изҳәом сара иахьынӡаздыруа.
Ихаҭаԥсаҭа, аха Абас иоуп мацарагьы азхарым? Иаҳәо­зеи
иҿанԥшылара, изеиԥшроузеи иара игәалаҟара, дгәыр­
ӷьома, илахь еиқәума, дгәааны дыҟоума, инибаалозеи
раԥ­хьаӡа инеигәыдыԥшыло ауаҩы? Баша, ус, асахьазы

452 ~

~ Иалкаау

мацаразы уахь диаганы данургылеит ҳәа, иунаҭозеи, акгьы уанамҳәаӡо?
Ицәажәароуп ихы-иҿы, игәы иҭеикуа, дзыргәаҭеиуа
зегьы, арахь, адәахьы ицәырганы, ибла џьбарақәа, ама­
цәыс еилыҷҷара-еилас рхыдыдны ицо. Иара убас егьы­
ҟалеит иҿанԥшылара зегьы, аԥсҭазаараҿы иара дшыҟаз
иацымҵакәан, иагмырхакәан. Иарӷьа напы еиҵыхны ирбага нацәа хыбра хәыҷык иақәкуп – зыргылара салагаз
аҟазарҭа.
Уи иаанаго ҩашьом, аргылара азин сиҭом!
Сара хәыцтә сымаӡамызт, иҟаҵатәу зегьы иара Абас
ихаҭа исеиҳәеит, инапала исирбеит.
«Аколнхара ахантәаҩы дгәааит» – рыбжьы хҵаны
иҳәҳәоз рымцхәрас еиҳа иҭынчыз ажәақәа наҵазҩит иа­
ра асахьа.
Инҭаршәны исҵәахит, аламала ауаҩы иахьиҿар­хас­
ҭамыз аҭыԥ азыԥшааны. Сҽалааныскылеит, сара сыламыс аҿаԥхьа ак ҟасҵазшәа, гәыӷьрак аасырԥшызшәа
ԥхьа­ӡаны. Адгьыл сықәырӷәӷәо сызкыз аидара аасхыхны,
сыбӷа аныҩеиҵысх, маҷк соунашьҭит.
Сара суал убри ала исшәазшәа збеит. Убра сҽааныскылт,
уаҳа сҽалазгалар сҭахымызт, аха ҩаԥхьа иамуит. Ишыс­
ҭахымыз иаацәырҵит.
Аимак ахьҵысыз ашымҭазыҵәҟьа агәҭа сналаҳаит,
анахьгьы, арахьгьы сзымцо, мыждарақә Даҭа дызбап ҳәа
сахьынкылсыз. Исцәымыӷхеит, аха иааг. Дара аимак змазгьы снеира иазыԥшуамызт, санаацәырҵ, ирамхацәгьахан,
снышьҭагәа сыркит шьаҿак смырҟаҵакәан.
Абас дшаҟьшаҟьо, наҟ-ааҟ аҳәа иҟьозшәа, инапқәа
аҳауа ҭацәыра иалакшо, Бадреи Даҭеи иаарҳәоз ажәақәа
рыхқәа хыссаны икеиԥсозшәа, иҽизышьақәымкуа, ауаҭах
дыҩнан изакәызаалакгьы ак идымкылаӡо.
– Мап! Мап! Мап! – аҵыхәтәаны ахыԥашьа змам
хыҵәҩанк, ҳара ҳахҩык ҳаԥхьа инаирсызшәа, аӡәаӡәала
иблақәа рыла ҳаимдо, днаҳхысит Абас. – Сара абри ҳколн­
хара сахагыланаҵы изуам анысҳәа, изуам! Дызусҭзаалак

Иван Ҭар б а

~

~ 453

аӡәгьы азин исҭом ажәлар зегьы рзеиԥш мал, ҿаҵак иадамзаргьы, адгьыл мҵарсны агара. Дызусҭзаалакгьы!
– Азамана, – иара диқәшаҳаҭхазшәа, зынӡа ҭынч иҽ­
налеигалт Бадра. – Ҳаргьы ҳудгылоит уи аус аҿы, ҳара зегьы. Адгьыл мҵазырсуа ауаа урҿагыланы уанрақәԥо, аха...
– Нас сара сызҿу закәызеи? – Бадра дҿарбаӷьа дикыз­
шәа иԥхьаӡеит Абас.
– Уара зны-зынла уи уахыҳәҳәан иахәҭақәам ануам­
хаҟаҵақәо ыҟоуп, Абас, уара иуҭахӡамзаргьы, иану­
цәыҟало, уҽузнымкылакәан, – имырӷыӷккәа дысзынкы­
лозар ҳәа дшаҭа-шаҭо иажәақәагьы налеиҵеит Даҭа,
цхы­раарак ахасаб ала.
– Сара зегьы сзеиԥшуп, еилых дсымаӡам, – Абас иб­
зиаӡаны идыруан урҭ иҽԥныркылоз. – Уи аус азы аӡәгьы
дысшаҭом – дызусҭзаалак. Исҳәеит, салгеит!
– Мап, Абас, – Бадра урҭ азеиԥш ажәақәа идимкылт.
– Ус акәым ишыҟоу. Иарбан қәҵаразаалакгьы ииашан
инагӡалатәуп, усҟан ауп амчгьы анамоу, ауаагьы анааӡо.
Уара, Абас, азакәан уахыԥеит, амч иунаҭаз, гәаӷшақә
иҟаиҵама ҳәа уаҩы иузиҳәо ухы иаурхәеит, изыхәҭаӡамыз
ауаа ргәы цәуҟьеит.
– Мап, Бадра, – ихаҿы иааигарацгьы иҭахымызт уи
ииҳәаз. – Алаԥшҵашәара умоуп ҳәа ауп ишыздыруа.
Бадра иааизымычҳаит:
– Алаԥшҵашәара змоу ихы идырааит.
– Ари иаанагозеи, Бадра? – дааицрашәеит Абас.
– Ҵаара ԥхашьарам, – сыҽналазгалт сара, саамҭа анааи, – шәхы зыхшәырҟьо кыр ыҟоума?
– Иуҳәо закәызеи, Абас? Аӡәгьы уимазҵаакәан узлагаз аус ҽеим. Сара, уа анхара ду еиҵысхуеит ҳәа сгәы иҭа­
ӡамызт...
– Уара уакәымкәан, зынӡа даҽаӡәы иҟаиҵаргьы изуамызт, – сааиԥиҟьеит Абас, – азакәани амчи шыҟоу усырдырырц, уи аҩыза уаҳа аӡәы имгәаӷьырц, иҿкны ирыламларц.
– Изакәызеи уажәы ҿыц иҿкны ирылалараны иҟоу, амшын аԥшаҳәа иаваз ҳадгьыл хазынақәа шьапыргылар­­ҭа

454 ~

~ Иалкаау

уаҩы имоуа аҿынӡа инеихьеит. Сара соума уажәы адгьыл
зцәухьчо, сызқәа иқәҵан исҭирц аџьармыкьахь исыман
сышцоз, слышьҭагәа сукызшәа, – усҟан шәабаҟаз? Хаҭала
уара уабаҟаз?
– Уи сара сус алам.
– Ахы алыршәшәара уажәы ижәбама...
– Уи аныҟалаз сара схаан акәӡам, уаанӡа ауп, – Абас
ижәҩақәа ааиршәшәеит, ус наҟ-наҟ џьара уаҩы ак идибалараны дыҟазаргьы, заа иԥырицарц иҭахызшәа.
– Уара ухаан, сара схаан ҳәа сыздырам, – иааи­ҿа­
сыкшеит ахамхаԥагьара имаз иарбаны, – ҳара зегьы аам­
ҭак ҳахаануп.
– Сара уи акәым исҳәарц исҭаху, адгьылқәа анеимыр­
ҵәоз аколнхара ахантәаҩыс иамаз сара сакәӡамызт.
– Уара иухароугьы сара исхароугьы здысҵара дызбондаз. Ус ауми?.. Иҟалап угәы ишаанаго еиԥш имцар
аусқәа.
– Уара сара суршәарц уаама иахьа абра? Сара сус
аӡбара уара унапы ианырымҵар ада ԥсыхәа ҳамамкәа
аҟынӡа ҳкамҳацт макьана, – ихы рҵысуа, даамақарт,
зын­ӡа сатәамбаӡо.
– Уиашоуп, сара снапы акгьы анӡам, – сиқәшаҳаҭхеит.
Иагьимасымкит. – Сара сыбла иабои сгәы иаанагои роуп
исҳәо, уаҳа акгьы. Уаҳа мыч сымам. Уиашоуп, Абас. Сыз­
лаҟоу бзиаӡаны иубоит, уи азоума уара, аанда ахьы­лаҟәу,
снаӷрагыланы сцап ҳәа зуӡбаз? – сцәажәашьа аасыԥсахит уи
сҿы шәаҳаны сышьҭеиҵазшәа ԥхьаӡаны дшыҟаз.
– Сара азакәан сыхьчоит, убри азоуп абра сааган сыздыргылаз, – хыхьчагас имаз еиҭаацәыригеит уи.
– Уара иҟоуҵаз азакәан аилагара ауп иаанаго, – дыз­
қәымгәыӷуаз ажәақәа неиҿаскит саргьы.
– Ишԥа? Сара соума азакәан еилазгаз? – иџьашьаны
Бадреи Даҭеи днарҿаԥшит, ацхыраара даҳәозшәа. – Ииҳәо
шәмаҳаӡои?
Урҭ ҿырҭуамызт. Иахьтәазгьы инамқәацеит, рҿаԥшы­
ларақәа аамԥсахӡакәан. Саргьы иџьасшьон зегьы рзеиԥ­

Иван Ҭар б а

~

~ 455

шны иахьтәаз. Ҳхала ҳаиурыжьит, атах-сахҳәа ҳанеибакуаз
аамҭа иазыԥшызижьҭеи акрааҵуазшәа.
– Уара аҩныргылара уаҿымзи, – еиҭасгәалаиршәеит
уи, – азин ылымхӡакәан?
– Аҟазарҭа, – даасырҽеит сара.
– Иахьугалакгьы ахыбра ҿыц ашьапы укит, уҭахызар
аҟазарҭа ахьӡҵа. Сара сзыҳәан зегь акоуп, азин усҭом!
Изҭахыда иара усахьаҭыхрагьы. – Ҭагалан иаагәылшәаз
акакан еиԥш, иҽаахитын, дҟьаҟьаӡа дааԥшит уи.
– Изԥырхагада?..
– Сара, зегьы... – заа абӷа инаҭахьазшәа ацәажәара да­
ҿын Абас. – Апланқәа? Аҭаҭын, аџьықәреи, арахә-ашәахә,
шәкы-зқьы... Угәы ишԥаанагои, усахьақәа сҿырхру?..
Даҭеи Бадреи уаҳа рҽаларымгалеит.
Ҳара ҳгәаанагарақәа рҿы ҳшыҟаз ҳаиԥырҵит.
Сгәалаҟазаара зынӡа иҽеиӡамкәа аҩныҟа саауан. Абаси сареи ҳаидыслара даара иснырны. Исзеилкаауамызт
цәгьара сгәы иҭаӡамкәан абри ауаҩ сыцәгьеитәырц зи­
ҭахыз, иҟам-иным илаԥш изыҵашәо.
Аҩны сазааигәахо саналага, схы саиааины сшьаҿақәа
аасырццакит – санду лхала дшыҟаз анысгәалашәа.
Агәашә аартны ашҭа санынҭала, саара иазыԥшижьҭеи
акрааҵуазшәа, Бгазлоу дыррак снаҭарц шаҭахыз мҩа­шьо,
иматанеиуа ахы асаара ишьҭакшо-ишьҭыхуа, ис­ԥылт,
аҽынсыхьнашьы-аасыхьшьны, саԥхьа игыланы аҿы­
нанахеит. Саргьы снашьҭалт, акы ишазҳәаз еилыскаан.
Сымҩашьаӡеит, амардуан аҵаҟа, лҽырқьақьаны, деи­
џьыԥ­ӡа деиҵаланы, санду дышьҭан. Сшәаны сналхаххит:
– Иҟалазеи, нанду?
Лыблақәа ҭааӡа, уаҳа рылымшо иааԥсаны даасҿаԥшит.
– Уаама, Алхас? – лыбжьы нҭылкааит, шәарҭас иҟаз
сара сакәызшәа.
«Дкаҳаит, дынҭыҵырц дахьналбааз...» – сназхәыцт
сара.
Ашырҳәа сналхаххын, даашьҭысԥааит, дхьанҭаӡамызт,
џьаракыр илыхьзаргьы ҿылымҭӡеит, сара срыцҳашьаны
акәхап.

~ Иалкаау

456 ~

Лиарҭаҿ днышьҭасҵеит. Лыблақәа хылҩеит, иааҟалаз
зегьы убра иҵалҵәахырц лыӡбазшәа.

26
Ауаҩы иоуразоуроу зегьы даазырԥшуаны имоу иблақәа
роуп. Шамахамзар, ауаҩы дзакәу иблақәа ирхубаалоит, ак
рылеиҵәахыргьы, даҽак цәырыргоит.
Убри лыблақәа, сан лыблақәа аарԥшны знык адәы дыс­
зықәырԥшыр, лыԥсы ҭалазшәа сыԥхьаӡон, анкьа зны, лара
илаан даныҟаз дызбахьаз дынлыхәаԥшыр дидырыртә.
Уаанӡа лыԥшра наӡа зааиуамызт.
Сзыцәшәозгьы убри акәын, сан лыблақәа раартра
саназааигәахалак, зынӡа сшәарӡыӡо саақәхон.
Сара сыхшыҩ аҿы инханы иҟаз, абри адунеи анылыԥ­
сахуаз, сан иаасгәыдлырԥхалаз, иара убысҟан иҿыцәааӡа
избаз лыблақәа рҿы саангылеит. Сара ишысзынхаз, сара
ишызбаз асахьахь ииазгарц.
Салагеит.
Абжьааԥны, сара асахьаҭыхрақәа санырҿыз, сус зҽала­
зымгалаӡоз саб, абыржәы илаԥш сыҵазыршәаз уара идыр,
дааины сышьҭахь дгылан...
Раԥхьа данааи иаашьҭихыз игылашьа аамԥсахӡакәан,
иԥсы ӡаны, асахьа дахәаԥшуан, иҽааирҵысыр, зегьы неи­
лаҳа ицарашәа.
Закә цәалашәароузеи убасҟан саб даазгаз, уеизгьыуеизгьы иара убасҟан сызҿыз иалкаан ибарц зиҭаххаз?
Сан лсахьа аҭыхра сшаҿыз – сгәы ишҭыхоз, аханатә аахыс идыруазма, мамзаргьы, иара убри аҽны иаацәырганы
ҩаԥхьа сшалагоз гәынхәҵысҭала еиликаама, ҟалашьас
иаиузеи?
Арҭ азҵаарақәа сара исызҵысит, аха иара иҿаԥхьа
иқәсмыргылеит.
Ибзианы иҟаиҵеит, даара ибзианы.
Сара сгәы иахәоит, еиҳагьы исыцхраауеит. Изакәы­
заалакгьы акы дысԥырхагам. Сханы дахьгылоу ишә­

Иван Ҭар б а

~

~ 457

шьы­­ра сыҵагылоушәа схы збоит, цәанырра хаарак ҟәан­
дашьшьыраӡа сызқәа иахьыӡсаны ицоит. Сара сеиԥш,
иаргьы акы дазыԥшын, сара сеиԥш, иара изыҳәан­гьы
акыр зҵазкуаз, изааигәаз, дунеи дук далазгалоз. Уи ихым­
ҩаԥгашьа исанаҳәоз рацәан, ирацәаӡан, иара иҿым­ҭра
иалҩны исаҳауан убри аҽны ҷыдала сара сахь аҳәара ҟаи­
ҵозшәа игәы иҭыхоз ажәақәа:
«Убас, Алхас, убас! Уара удагьы уи аӡәгьы илшом. Насыԥ
хәыҷык лымазаарын, иахьа уажәраанӡа лашарак лымбо
дцәыҵахәаҽны дшамаз, издыруада, еиҭаҳәашьак лоур
– лыблақәа аахтны, адунеи днықәԥшыр, лыблақәа рылашара рыргьежьра зылшаз абри уара, лԥа днаухәаԥшны
улбар, убысҟан иаашьҭылхуа аԥшра, агәалаҟара узгәын­
кылар, ухаҿы иузаагар, угәҭакы уахьӡоит. Уи лареи уареи
шәеиԥылара иахылҵуа агәырӷьара ауп лыблақәа рыԥ­
штәы аазго, ишьақәзыргыло».
Знык ларма бла хтыр, арӷьа блахь амҩа аатуеит, урҭ дара
еимадоуп. Ларӷьа благьы уажәшьҭа ачҳара маҷхазшәа
збоит.
Акы хтит!
Егьигьы!
Аҩбагьы!
«Уаанҿас! Уаанҿас! Аԥсеивгаха рыҭ, адунеи казказцырцырра иқәымԥшижьҭеи иҵуазеи, иаашьцылап, маҷмаҷ акәымзар ихкуеит.
Ҳамҭакы ус иааныжь – дара рхала рҭыԥ аҿы ине­и­
аанӡа.
Адунеи дацәумырӡит, Алхас, уан. Ҩаԥхьа адунеи дазыгьежьит лара, илызургьежьит ҳара ҳазну адунеи. Иубоу,
лара дышухәаԥшуа, Алхас, еиҳа-еиҳа лыблақәа ҭбаахо,
уара убара иаргәаҟуаз, уан?!
Абыржәы еиԥш акәын, Алхас, уара раԥхьа лцәа уал­
ҵны адәы уанаақәла дышухәаԥшуаз, лоуразоуроу зегьы
насыԥла дышҭәыз лыблақәа ирхыхәхәа ицо, уара уан
ԥшӡа... Уара уеиԥш ан ԥшӡа аӡәгьы димамызт, Алхас,
абар, дааины уаԥхьа дахьгылоу! Аҩныҟа дааугеит, Алхас,
уан ԥшӡа...»

458 ~

~ Иалкаау

«Избан, саб, знызаҵәыкгьы сыԥҳәыс ԥшӡа зумҳәаз?
Уан ԥшӡа, уан бзиа ҳәа сара иансоуҳәо, уара дызлаузыҟаз
зухашҭзеи? Дыԥҳәызба ԥшӡаны ами раԥхьа уҩны дшыҩ­
нанагалаз, нас ами сара дансанха? Уажәы, сара дан­
сыхәаԥшуа, уара духәамԥшуашәа убома? Абар, избоит
уаргьы дышухәаԥшуа, лыблақәа аауҟәымгаӡо, дара убырҭ
лыблақәа иаархыҵны уаԥхьа иаагыло азҵаарақәагьы
слымҳа иҭаҩуеит: Улахь зеиқәузеи, уара? Ари аҟара гәа­
лақәас иузеизазеи рҳәара улымшо, рыҵәахышьагьы уа­
қәымшәо? Алхас дышԥаҟоу? Уара уоуп дзызҵаауа, сара
уа лаԥхьа сышгылоу шылбогьы, уа уҟынтә илаҳар лҭа­
хуп. Иуаҳауоу, саб? Иухьзеи? Уара уоуп дзазҵаауа, саб,
уара. Уҭаацәа еиԥхьытта ишԥагәароу, иузеилымкааӡо?
Иуҵалазеи? Зҿумҭуазеи? Алхас дрыцҳахеит, аҩны
датәушәа-датәымшәа дзыҟаларыз?»
«...Уан дургьежьит, Алхас, ҳаҩны дацәыӡны дшыҟаз, –
исаҳауеит саб ибжьы, игәы дахьҭацәажәо. – Уи лыблақәа
ҳаҩны иагын. Абар, асахьа дааныҵны лнапы згыз аҩ­
ны дышьқьыруа дныҩналарашәа дахьгылоу! Лгәы азҳа­
ны духәаԥшуеит, абас иахьузҳаз, уцәа-ужьы иалиааз
абаҩхатәра цәырганы иахьылурбаз деигәырӷьаны. Уажә­
шьҭа ларгьы лгәы ҭынчуп, Алхас уахьылбо. Ан инагӡаны
ҭынчра лымаӡам, есқьынагьы шәаӡыӡарак лхаҿы ианубаалоит, аха уажәы зегьы лхашҭны дгәырӷьоит, уи уажәы унапала иаауртыз лыблақәа ирхубаауеит, Алхас аԥсра уаиааит,
Алхас, наӡаӡа уан лыблақәа хызҩаз аԥсра! Абар, абар, дааины ҳаԥхьа дахьгылоу, Алхас, уара уан. Уан ԥшӡа...» .
– Уан лыблақәа, – изымычҳаит саб. – Лыԥсы анҭаз
илхаз лыблақәа!
– Сан лыблақәа, – инишьҭасҳәеит аԥсеивгара снаҭо. –
Иреиԥшума, саб?
– Рхаҭаԥсаҭа.
– Сан лыблақәа – адунеи ҿыцсара сзын иаатны
снықәԥшызшәа сааҟалеит.
Саб, игәы ԥшаауа аҟынӡа днаӡазар акәхап, сара идсымбаларц, иԥсыҽра аргама имаатырц азакәхап дынсыдҵ­ны дцеит.

Иван Ҭар б а

~

~ 459

Дахьцазгьы збеит, исцәимҵәахӡеит. Дышиашаз, уаҳа
џьара даамҩахымҵӡакәан, сан дахьжыз, лнышәынҭрахь
иҿынеихеит, зегьы ааихаршҭны. Ахшара ишырбо, аб
иԥҳәыс лнышәынҭрахь анеира ихы иаҭәеишьом, аԥсуаҵас
наџьнатә аахыс иԥшӡам ҳәа иршьоит, уи азин рызымҭо
динхаҵарак иқәныҟәогьы акәым, ус, дара рхәыҷқәа иахьырбо иацәыԥхашьашәа. Саб урҭқәа зегьы акгьы рыгә­
хьаа икӡамшәа, аханатә аахыс еилаго даауазшәа ихы
мҩаԥигоит. Сара сҭыԥ аҽынтә зегьы збарҭан. Анышәынҭра
агәашә аартны дынҭалт...
Араиком амаӡаныҟәгаҩ иажәа дамеижьеит, сан лсахьа
ҭыхны саналгаз амшқәа рзы, уаҩытәыҩса дицӡамкәан,
ҳқыҭа анапхгара азызуа аӡәгьы изымдырӡо, ихала, ҳгәашә
даадгылт, хәылбыҽхак, иааилашәшәуаны еиԥш.
Дшаамҩахыҵыз еиԥш, санду лоуп зегь раԥхьаӡагьы
дзыз­ҵааз, дышиашазгьы уи дахьышьҭаз ауаҭах дныҩналт.
Санду уи иааира даара деигәырӷьеит, зхәыҷра, зых­
быџра бзианы илдыруаз арԥыс раион дуӡӡак напхгара
аиҭо дахьыҟалаз, иҽахаршәаланы лара лбара дахьаазгьы. Акыр лгәаланаршәеит санду араиком амаӡаныҟәгаҩ
иааира. Сандуи ҳасаси ҷыдала еиуара рыбжьаӡамызт,
аха иҭаацәагьы иаргьы бзианы илдыруан, еигәылацәан,
рыцәгьеи рыбзиеи еилан. Санду лабраа рахь данцалак,
урҭ рҟны дныдымгылакәан луӡомызт...
Иаргьы иахьынӡахәҭаз агәцаракра ааирԥшит, еиҳа­
ракгьы санду данычмазаҩха, уи иҳәеит иаҭаху џьаракыр
акрыҟазар, ахәшәқәа рыԥшаараҿы ихы дшамеигӡо, араион аҿынтә аҳақьым дааишьҭырцгьы шилшо.
Ҳаицәажәара иаразнак аҽеиҿнакааит,сара аус ахьызуаз,
ҳаҩны ашьҭахь иаҿаҟаҵаз абарҵаҿы ҳнеины ҳанынатәа.
Уаҳа џьара акы иҽалагало акәымкәан, сусумҭақәа рыла
далагеит, иҭысххьаз сахьақәак исырбарц.
Уи сара сзыҳәан жәҩангәашәԥхьарак иаҩызан, ианбы­
кәыз сара сызҿу аус ас аӡә дазҿлымҳаны анызбахьаз.
Сгәырҩақәагьы насхашҭын, цәанырра бзиакгьы, саа­
шь­ҭн
­ аԥааит – еилкаа сымаӡамкәан. Аҿымҭрақәа зе-

460 ~

~ Иалкаау

гьы еиԥшымзаап, ауаҩы ажәакгьы иҿмыршәаӡакәан
шәҟәык ианӡалаша иҳәаргьы ауазаап, убас акәын амаӡа­
ныҟәгаҩгьы ихымҩаԥгашьа шеилкаатәыз. Иара дыз­хәаԥ­
шуаз асахьақәагьы зцәажәомызт, ауаҩытәыҩса иеиԥш
абз рҿаӡамызт, аха урҭ акыр иаԥсаӡаны иҟазар, дара
рыбызшәала рхы еиҭарҳәар акәын, аҟазара ахы злацәыр­
наго абызшәала. Акраамҭа игәы рықәкны урҭ иҽан­ры­
дир­хала, џьара ак иарҳәозар акәхарын.
– Сара сызхәаԥшыз уусумҭақәа амҩа иаша ушықәу
дырҵабыргуеит. Уи сара схы агәраганы исҳәар сылшоит.
Убриак сацәымҩашьакәан. Егьырҭ, дара асахьақәа, хаҭахаҭала, еиӷьу-еицәоу рыхәшьара уи атәы занааҭла издыруа аҟазацәа раҿа ианызааит. Сара исылшо акызаҵәык
ауп, Алхас, – иблақәа акы рыҵамҵәахуа, гәыразыла сааимидеит уи, – узҿу аус шуқәҿио азгәасҭарц. Уи аганахьала
сара сгәаанагара акыр иухәо иҟазар.
– Иҭабуп, – сҳәеит сара.
Иаахҵәаны, абри-абри узыҟасҵоит ҳәа акгьы сақәи­
мыргәыӷит, сызҿыз сус аҿы сара сҟыбаҩ иалсмыршоз иара
исзыҟаиҵараны иҟазиз? Амала, иара иаара, азҿлымҳара
иҟаиҵаз, снапы зласкыз аус ихшыҩ ахьазишьҭыз, сгәа­
лаҟара шьҭнахит, аусура сгәы аҳәо сҟанаҵеит...
Ашьҭахь, изгәаӷьын, дсыманы суада сныҩналт. Иаразнак илаԥш иааҵашәаз сан лсахьа иҽмырҵысӡакәа
акраамҭа дахәаԥшуан.
– Уан лсахьа, – иҳәеит хараӡа дцаны, иара ихәыцра
иалган, иааганы абра суаҭах аҿы, иара абыржәыҵәҟьа инапала иныкнеиҳазшәа. – Ан лыблақәа лхоуп, ан гәакьа!
Сан лыблақәа!..
Сысас изеиҭасҳәеит зегьы, сан лыблақәа анеиқәлыԥса
инаркны урҭ хтаанӡа шаҟа сарԥшааз, шаҟа скыднаҟьаз.
Ажәакгьы иаҩмыршәакәан дысзыӡырҩуан. Сажәабжь
саналга, салаԥишәозшәа, ҩаԥхьа сан лсахьа дахәаԥшуа
даатәеит, иаргьы ицәанырра дахьамжьаз деигәырӷьаны.
Амаӡаныҟәгаҩ данынаскьазгоз, знык-ҩынтә ак иас­
ҳәарц нақәыск-ҩақәыскит, аха иахьынтәааиуаз сымбаӡо,

Иван Ҭар б а

~

~ 461

аҽа цәаныррак сааннакылон, иснарҟаҵомызт. Убас сшыбжьажьоз мацара иара дцеит.
– Нан, Алхас, ҳасас акыр иоуҳәама? – сшаҭа-шаҭо
дсаз­ҵааит санаагьежьы.
– Акгьы иасымҳәаӡсит, – иаразнак издырит санду
дзыцәшәоз.
– Ибзианы иҟауҵеит, – лыԥсы лнаргеит уи. – Ибзиоуп, нан акгьы ахьиоумҳәаз, Абас уизашшуазшәа иҟалон.
Иаҭахны иҟалозар уи аилкаашьа иара ихаҭа дақәшәап,
уара удагьы.
Араиком амаӡаныҟәгаҩ сара сҟны дшыҟаз сара сҿы
иааҭыхны дызусҭзаалак аӡәгьы иасымҳәаӡеит, абызҳәацәа
џьара ак шаԥыршьуаз здыруан аҟынтә. Аха ҵәахышьа
амамзаарын, ираҳаит.
Зегь раԥхьаӡа Абас илымҳа аҟынӡа инеит, даргәааит,
ашәишәи рбаӷь еиԥш дарчит. Уи ашьҭахь раԥхьаӡа
ҳахьааиҿаҳаз сқьышә инықәикит:
– Араиком амаӡаныҟәгаҩ иҿы уцаны ашшра уалагама,
Алхас, нас иара ихаҭа даханы уара уахь даауа?

27
Агәҩарақәа даархаргалаӡан, Абас иҟазшьа зынӡаск
аҽаԥсахит, амҩан дышцоз чықьк аҵаҟа џьара ҷытбжьык
гаргьы, иара ихшыҩ ааннакылон, икәша-мыкәша зегьы
ацәҟьақәа рҳауазшәа, илаԥш иҵашәон.
Дгәамҵхамҵуан, изыхәҭазгьы, изыхәҭамзгьы аӷырԥ
аархырго. Ауаа гәрамгарҭас ишьҭихуа далагеит, еиҳа­
ракгьы ак ааимазкхьаз. Аҵаҳәацәа даартәыртәӡеит, иаргьы исаҳарызеи ҳәа илымҳақәа рхаханы икын.
Шьцылара бааԥсӡаны, иҽизацәымго. Аус хада­қәа ихаш­
ҭуа, амаҷ-саҷқәа, уҳәан-сҳәанқәа даарымпы­ҵархалт.
Михеи Харзамани ракәзар, ԥаса ԥсык еицырхазшәа
адәы ишықәыз, шәаԥшь иқәаҵа иҵеибамыргыло иааидхалт. Дызбахьаз дырзымдырӡо, ицәа ааҳәны ихарԥаны,
ахьшьцәа рҭаацәара ҭынчра еилаго, дманшәалаӡамкәан,

462 ~

~ Иалкаау

дмахәалахьаха даарылахеит, зынӡа иаахтӡаны игәҭак­қәа
цәыримгозаргьы, зынӡагьы иҽизымҵәахуа. Уи ихым­
ҩаԥгашьа, ҵәа баак – шә-ҵәак арбаауеит ҳәа, ахьшьцәа
рыгәра еибамго, лахә-лахәы еишьклаԥшуа, дасу дахьаго, иара итәы дахо аҟынӡа иааиланаҵеит. Харзаман уи
бзиарак ахь ишкылнамгоз иаразнак ицәа иалашәеит,
игәиҽаннаҵеит, исзынкылозар ҳәа иҽишәеит, аха имч
азымхо аҟынӡа аҽармжьыжькуашәа ибо далагеит.
Асааҭ бзиа еиԥш, еиқәышәшәа аус зуаз ауаа, ӷәарапара
ишынеимпра, еицәтәымуааха, иааилахеит.
Ауаа реизыҟазаашьа аԥсасаҵәҟьа ирныԥшуа иалагеит, анапы шрыгхаз мҩашьо лабҿаба уаҩы ибо. Арахә
рхы еидызкыло ауаҩ дрымамкәа, адәы иқәхеит рхы иоужьны, иахьырҭаххо еиханы ицо, ианырҭаху игәарло,
зынӡа игәарымлаӡакәан абна ианылахақәозгьы ҟалеит,
акакала иӡуа, ибӷало, иҭахо, иахьагаз рхабар уаҩы имбо...
Рхьаржәтә еиҵахеит, ирыгхеит, иҵыкәкәо ицо иалагеит. Харзаман егьа иҽишәазаргьы, Миха ҵаҟа-ҵаҟала
еиҵихыз аусура изнымкылт, ачымазара бааԥс еиԥш,
ашьаҭақәа аҳаит.
Харзаман ихы еиҭеиҳәарц даацәырҵыр акәхеит, уаҳа
ԥсыхәа имоуит. Абас, уи аамҭа дазыԥшызшәа, даалах­
ҿыххеит:
– Убас ауп аус ахы ианоуужьлак ишыҟало... Хырхарҭа
азҭо ԥшәыма дамаӡамкәан ианықәхалак...
– Ишԥа, Абас? – иџьеишьеит Харзаман. – Ус избан?
– Иара убасҵәҟьа ауп! – инақәирӷәӷәеит аколнхара
ахантәаҩы, – иара убасҵәҟьа! Аус еилашәыжьт...
– Изыхҟьаз еилкаатәуп, дад, Абас.
– Изакәызеи еилкаатәу? – дацралт Абас. – Зегь еилкаауп. Илашәым, бла зхоу иимбо акгьы ыҟаӡам.
– Зегь еилкааны ишәымазар, хәшәыс иамоугьы соуҳәар
цәгьамызт, Абас, – даақәгьежьааит, ҩбарак алаӡамкәан,
Харзаман.
– Уара исоуҳәарц ауп исҭаху, – иҳәеит Абас.
– Сароу? Сара зегь здыруа сыҟандаз...

Иван Ҭар б а

~

~ 463

– Ишԥа, џьушьҭ?
– Иууазеи, дад, Абас?! – Харзаман ичҳара хыжуа далагеит. – Сабиҵас усацәажәома?
– Иауазеи? Уара иузымдыруа сара иуасҳәозеи?
– Ус усхымыччандаз, дад, Абас?
– Зынӡаскгьы сгәы иҭам, схы иҭам. Уара напхгаҩыс
узмоу афермаҿы иҟалаз сара саҵкыс уара еиӷьны иудыруазар ҳәа ауп, уаҳа акымзаракгьы!
– Изуцәызӡарызеи, Абас, исгәаԥхом Миха ихым­
ҩаԥгашьа, – дышиашаз аусҵәҟьахь диасуа далагеит уи.
– Хы­ла-гәыла ҳааилеиҵеит, ҳазбахьаз ҳаизымдыруа,
дгье­жь­­ны данааи аҽны инаркны, ҷыдала аӡәы напынҵас
ии­ҭазшәа...
– Дарбан Миха ҳәа узҿу? – уи ихьӡ анааиҿшәо да­
зыԥшызшәа дааигәырӷьеит Абас. – Дарбан Михоу уи?
Уара зда ухәарҭамыз Михоу? Адунеи зегьы ашьапы
иқәыр­гыланы, ахарара сыдҵаны, шьҭахьҟа иргьежьны
иаау­­газ Михоу? Уи ииуазеи?
– Миха диашам! Ишакәӡам ихы мҩаԥигоит, иааиа­
ҭәоумшьартә...
– Миха дызусҭада? – аҭаҳмада датәамбаӡакәан еицеи­
куазшәа иажәа ааҿахиҵәеит уи. – Ас иаарласӡаны шәгәы
еихшәама иаргьы уаргьы шәшеицәнымхоз?! Уи сара
зынӡагьы дсыздырӡом, дыздырырцгьы сҭахым! Сара уи
иҿы ус сымаӡам.
– Уажәазы иара иҿоуп аус ахьҳамоу, – ихы агәра
гаӡаны дцәажәон аферма аиҳабы.
– Мап, зынӡаскгьы! – Иара итәы дахыԥомызт аколнхара ахантәаҩы. – Сара аус сымоуп аферма аиҳабы иҿы.
Ҳаҭыр зқәу Харзаман иҿы.
Ажәа «ҳаҭыр зқәу», тәамбашақә иҳәозшәа, иқьышә
инықәҵан, ҩынтә инаҵишьт.
– Сара сҿы мацара аус умамзаргьы ҟалап, аха, – Харзаман дацраломызт. – Азамана. Аус ишахәо шәныҟәа,
дад, сара уаҳа акгьы сҭахӡам.

464 ~

~ Иалкаау

– Ҳәара аҭахума, аус ишахәо, – иҽааирҭынчыз­шәа
ҟаиҵеит иара Абас ихаҭагьы, аԥсыӡ ахала икызшәа ԥхьа­
ӡаны.
Арахә рферма аусура агәаҭаразы аколнхара аусбарҭаҿы
азҵаара нықәргыланы, ауаа азалхны анапынҵа рырҭан,
ашьҭахь азеиԥш еизараҿы иалацәажәеит.
Абас, иара ишиҭахыз еиԥш, аус мариала аҭыԥ иқәи­
ҵарц дшахәаԥшуаз акәымкәа, зынӡа иара игәы ишаанамгоз ала, иааҳәны иаақәгылт. Аколнхара ахантәаҩы
игәы иаанагеит, арахә рфермаҿы аимак-аиҿакқәа ирых­
ҟьаны аԥхасҭақәа иҟалаз ихы иархәаны, Харзаман Ахба
дахьырхәны ихы дақәиҭитәырц, акыр иқәрахь дахьнеи­
хьаз мацарагьы азхозшәа ԥхьаӡаны. Зегь рыла ддыриа­
шаргьы, уажәшьҭа ԥсшьара дцаргьы ауеит ҳәа иара игә­
ҭакы аланеигӡарц. Егьырахь иааҟалалакгьы иқәра шифахьоу мап рзацәкрым, ирҭахы-ирҭахым, – абас акәын уи
игәы ишаанагоз. Аха аус ӡбатәыс ианаақәгыла, иааҳәит,
иааҳәӡеит!
– Нас, Харзаман иоума афермаҿы иааҟалаз зегьы
зхарашәтәуа? – уаҩы дизеиқәымкуа даақәгылт Баҭал
Карба. – Харзаман Ахба? Ҳколнхараҿы аферма еиҿыр­
кааижьҭеи напхгара азызуа ауаҩы? Зыламыси заҳаҭыри,
абарҭ ҳқыҭа иачхынгылоу ашьхақәа раҵкыс ицқьоу
ауаҩы абыржәы иаалырҟьаны дбааԥсхама? Ас еиҭакшьа
ҟалахьоума џьаракыр?
– Ҳара Харзаман Ахба иламыси иаҳаҭыри ракәӡам
ара­ҟа еилҳарго? – Баҭал иҿаԥҽра зынӡак, имариазшәа
иԥ­хьаӡеит аколнхара ахантәаҩы. – Зынӡаскгьы! Ҳара
ҳазлацәажәо аус афермаҿы иҟалаз аԥхасҭақәа ртәоуп. Уи
ҳаналацәажәо Харзаман Ахба всышьас имоузеи, аԥсаса
рферма данеиҳабха?
– Аха, ҷыдала, ахарара зду рами раԥхьа иаарԥштәу?
Зусгьы ӡбатәу?
– Сара аҭакԥхықәра зду иҿы ауп аус ахьсымоу. Иара
убри аҭакзыԥхықәу иоуп афермаҿы иааҟалаз зегьы
рҭакгьы ҟазҵараны изыхәҭоу, – иара итәала, уаҩы изамамкуа даацәажәеит Абас.

Иван Ҭар б а

~

~ 465

– Ус избан, џьушьҭ? – иааџьеишьеит ҩаԥхьа Баҭал. –
Афер­маҿы Харзаман идагьы ауаа ыҟами, хьыӡҳәала арахә
знапы иану?
– Сара урҭ зынӡа исыздырӡом! – аколнхара ахантәаҩы
аҵыхәтәантәи акәаԥ иргылазшәа иԥхьаӡеит.
– Ус анакәха... – илакыҵа еиҵамацәысуа дааицралт
Баҭал. – Ус анакәха... уара уҿы акәзаап аус ахьҳамоу, дад,
Абас иумуӡозар…
– Ари ҵәылхроуп, хыччароуп иаанаго, – Абас ихьымӡ­
ӷишьеит.
– Мап! – иажәа ныбжьаиргылт Бадра. – Баҭал диашоуп.
– Диашоуп, – аӷу ааилдыргеит аизара иалахәыз рыб­
жеиҳараҩык.
Бадра данцәажәа ашьҭахь инаимданы, аттаҳәа иқә­
гыланы ацәажәара иалагеит еилдыргоз аус хәыцхахәыцха еиҿыршәшәаны ишьҭаҵо, аиашаҵәҟьа ахьыҟаз
иазкылсырц.
Иагьазкылст.
Аизара иалахәыз, шамахамзар, еицҿакны Харзаман
Ахба иҭыԥ аҿы даанрыжьт, Миха аферма аҟнытә ихы
дақәиҭтәны махәҿала аусурахь диаргеит, уи ихаҭыԥаны
иаԥсоу ауаҩы дыԥшааны дықәдыргыларц ӡбаны. Харзаман иқәрагьы акыр инеихьеит, иара усгьы уажәшьҭа
аԥсшьарахь диасырц иаамҭоуп ҳәа Абас ишьапы зҿар­
шәны иикыз амзызгьы, аӡәгьы ихахьы иааимгеит, ашәҭ
канӡеиԥш, зегьы инарымҵак-аарымҵакуа днархыст, аха
имызхуаз диқәымшәаӡакәа иара иааимпыҵахалт.
Абас уи аҩызаҵәҟьа макьаназы ибла иамбацызт, ас­
ҵәҟьа, ибжьы ааимхны иргазшәа, даақәдырхо. Уисыр
шьа­кәармак илымҵуа, дцәышыккараӡа иҭыԥ даанхалт.
Уи аус алгашьа, цәынха бааԥск амаӡамкәан, ус иниасны ицеит сҳәар, иашахом. Зегь ҳахьшәашәа-хьшәашәаӡа
ҳааиланархеит.
...Харзаман ибара сҭаххеит, издыруада ауаҩ бырг
азаҵәра дыԥхьакны дамазар, ауаа рахь дазцәырымго?
Игәҭыха зеиҳәо аӡә димаӡамкәан, дзаҵәха, ашьха ҩыҵара
дыҵахазар?

466 ~

~ Иалкаау

Исыӡбит Харзаман дахьыҟазаалак дсыԥшаарц, амҩа
сықәлеит.
Аҭыԥ аҿы саннеи, Харзаман уа дсықәшәеит. Снеира дшеигәырӷьаз иныԥшит аргамаду. Азныказы иара
ида уаҳа аӡәгьы сылаԥш дыҵамшәеит, аха, санынаԥшааԥшқәа арахә рҳақьым Алоу Нанба насҭха ицыркьыԥо
еилагылаз аџьмақәа даарылызбааит. Уи ихәыз, абаҩԥҵәа
злаз аџьмақәа дрыхәаԥшуазар акәхарын.
– Усымбеижьҭеи иҵуазеи, дад, Алхас, ушԥаҟоу? –
дсазҵааит Харзаман иаразнак, сахьтәашаз аҭыԥ сырбо.
– Сгәы бзиоуп, схы бзиоуп, уара ушԥаҟоу? Асҟаамҭагьы
сааны узбар сыхәҭан, аха, снахнага-аахнаго, сагхеит,
саҭоу­ҵарым ҳәа сгәы иаанагоит, – ахыриашаразы нап
асыркит сара.
– Ибзианы иҟоуҵеит уахьааз, – снеира шигәаԥхаз
им­ҵәахӡеит, уи аҟара днахыкәша-аахыкәшо акәымкәан,
иааԥ­ҵәаны. – Уара, Алхас, убара есқьынгьы сеигәырӷьоит.
Қәрала аумаӡа шҳабжьоугьы, цәаҩала ҳаизааигәоушәа
збоит.
Иааилашәшәаанӡа Харзамани сареи аицәажәара ҳа­
ҿын, ҳханагалан, акыр ҳаидхалт. Дызусҭзаалак аӡә даҳ­
ԥыр­хагамкәан ҳхала ҳанеизынха, гәҭыӷьӷьала ҳаинар­
цәажәеит. Алоу дызҿыз аус иҽахаршәалан, иара усгьы
даа­ҳадымгылт, зынӡа уа ҳаҟаӡамызшәа ҳагәхьаагьы имк­
ӡеит. Аҭыԥ иахыз Харзаман имацара иакәын, уи даара
ҳарманшәалеит. Ахьшьцәа рырахә раԥцаны игәарлоит
анысгәахәуаз аамҭазы ауп амҩа сықәларц саныҩагыла...
...Иаарласны араиком амаӡаныҟәгаҩ дсыԥхьеит, иара
ихала, зынӡа сшақәымгәыӷӡоз.
Аҩны стәаны асахьаҭыхра сшаҿыз, Абас деиқәыхь­шәа­
шәа, деихаԥсы, иқьышә ҵаӷарақәа гәҩарашәк рҿы­қәыҳәҳә
даасыдгылт, аԥсшәа аҳәашьагьы ҽеила да­қәымшәо.
– Иуԥхьоит, Алхас, – иҳәеит уи, хаарак зҵаӡамыз асалам ансиҭа, иаразнак инашьҭарххны, – иуԥхьоит!
– Иаба? – инасҿыҵҟьеит, ахәыцха саӡаанӡа.
– Ишԥа? Уара акгьы узымдырӡону?

Иван Ҭар б а

~

~ 467

– Мап.
– Иаҳҳәеит ҳәа.
– Иаба сыԥхьои? – сгәы иныҵаххит.
– Уара иахьуҭахыз. Уахьаҳәаз.
– Сара џьаргьы исыԥхьарц сҭахӡам.
– Ус ҟаларым, џьушьҭ, уара ак уҭахӡамкәан, ус иара
ахала...
– Исыԥхьада?
– Апартиа араиком амаӡаныҟәгаҩ дуԥхьоит, актәи
амаӡаныҟәгаҩ ихаҭа.
– Избан?
– Уи уара еиҳа иудыруазар акәхап...
Абас уаҳа минуҭкгьы даанымҿасӡакәан дцеит. Иара
дмааикәан аҽаӡә иҿала исзааицҳаргьы ауан араиком ахь
ишсыԥхьаз, аха салаԥишәарц иӡбызар акәхап.
Араиком аҿы сахьнеиз, аԥшра зынӡа исықәымшәаӡеит,
амаӡаныҟәгаҩ иаразнак сидикылт.
Зынӡаск сызқәымгәыӷӡоз аус аӡбахә аацәыригеит ама­­
ӡаныҟәгаҩ, сгәы иҭамыз, схы иҭамыз, азныказы схы са­­
цәыԥхашьо аҟынӡа, сҟаԥшьуаркалеиуа саақәнархеит.
Слы­м­­­ҳа иҭасыз ажәабжь агәра сзымго салагеит, сҿы ааи­
хых­­ны ажәак сзымҳәо. Ишԥа, излахасҵарызеи? Аха из­
ҳәаз санизхәыцлак хамҵашьас иамоузеи, араиком актәи
амаӡаныҟәгаҩ ихаҭа ианиҳәо? Сара уи амш сахьӡоит ҳәа
сгәы иаанагозма? Ацәыргақәҵа... Асахьаҭыхыҩцәа ҿа­
рацәа рцәыргақәҵа Аԥсны аҳҭнықалақь Аҟәа еиҿ­каахоит.
Саргьы убри саладырхәырц рыӡбазаап.
– Абас... – аҵыхәтәантәи акәаԥ ргылатәызшәа, слак­
ҩакрақәа саарылгарц иажәа ааихишьалт араиком ама­
ӡаныҟәгаҩ. – Уи аҽазыҟаҵара ӷәӷәагьы аҭахуп.
– Шәсырԥхашьар?.. – саалакҩакит сара.
– Ишәарҭоу акгьы ыҟаӡам, – сгәы ааирӷәӷәеит ама­
ӡаныҟәгаҩ, – аха иулшогьы агумыжьроуп.
– Еилыскаауеит, – сҳәеит схы саиааины.
– Абас! – инапы нақәиҵеит аҭак иҟасҵаз азырханы.
– Уажәшьҭа, угәы каршәны уҽазыҟаҵала, иумҩатәны
араинагӡком ахантәаҩы иҿы уныдгыл, дузыԥшуп.

~ Иалкаау

468 ~

Араинагӡком аҿы аҟазарҭа аргылара азин шсырҭаз
сарҳәеит.
Сгәы ҭԥраауа сқыҭа Амзаҿа сналалт, зегьы-зегьы ҿыц­
барах избо! Убри аҽнеиԥш, ҷыдала, Амзаҿа абла хааны
исымбацызт...
Сышнеиуаз, Абас машьынала даасыхьӡан, ихы ааҭир­
ҳәҳәеит:
– Акгьы уздырӡомызт... изуԥхьаз... ихасҵеит ҳәа угәы
иаанагозар, уҩашьеит. Уцаны уашшла...
– Сара аӡәгьы сизымашшӡеит.
– Издыруеит. Аҭел исзасуан... Уҽызҿушьаауа уҟазарҭа?..
Дынсывҟьан дцеит, асаба насҿарббны.
Аҩны сахьнеиз, еилаҭыруа еилан, санду деицәахазаап.
Аҳақьымцәа лхеибаҳәа илхан.
Ауха аҵх акыр ицахьаны еиԥш, ачымазаҩ дшаҳҷаԥшьоз,
ҳәсақәак Цару дыргәылакны санду дахьышьҭаз ауаҭах
иааҩналт. Сара уи зынӡакгьы сақәгәыӷӡомызт, Цару зны
аҩны дааираны дыҟазаргьы, ас иласхоит ҳәа сгәы иаанагомызт. Харзаман иакәхап уи ласхартә аус азызузгьы,
Цару лыҩны дыҟаӡамкәа ланхәа ак лыхьыр, ауаа рҿы
дызцәырымҵуа, ахаан азы илхымҵуа ахьӡ лыххалоит ҳәа.
– Дышԥаҟоу ҳан? – Цару дшааҩналаз еиԥш, иаразнак ачымазаҩ дналхаххит. – Иҟалазеи? Илхьаауазеи? –
дааӷьаҵәыӷьаҵәит уи.
Аҭакгьы иаразнак илмоуит.
– Ачымазаҩ даара дуашәшәыроуп, – иҳәеит Алдыз
иикыз лнапы ааужьны...

28
Аҟазарҭа аҟаҵара азин ансоу, мышкгьы сымԥшит,
иаразнак нап асыркит. Аргылараҿы исыцхраашаз ауаагьы цәырҵит, Даҭа раԥхьа днаргыланы. Напеилаԥса уаҩ
дыннархоит шырҳәо еиԥш, сҩызцәа арԥарцәа аасыдгылан, иаарласӡаны ашҭа иқәԥрааны ицап уҳәауа икәаԥӡа
иҟаҵаны иаақәҳаргылт.

Иван Ҭар б а

~

~ 469

Сгәы каршәны аусура салагеит.
Ацәыргақәҵахьы икылызгаша асахьақәагьы сыман,
аха урҭ аҿыцқәа рыла ихасырҭәаар сҭахын, зымҽхак
ҭбаау, сқыҭа аԥсҭазаара еиҳа итҭәааны иаазырԥшуа аса­
хьақәа рыла.
Акырӡа ҵуан сара гәҭакыс исымеижьҭеи Харзаман Ахба
исахьа ҭысхырц. Агәҭакы исымаз аҟаҵара салагаанӡа,
акыраамҭа сазхәыцуан, иаразнак снадыххыланы ишамуаз здыруан азы. Иара исахьаҵәҟьа аҭыхра – имариаӡаз
усын... Аха уи мацара азсырхар сҭахымызт, Харзаман
иса­хьа иацзар сҭахын сқыҭа ҭбааҭыцәра, анхара-анҵыра,
уи аԥшӡара, уи абеиара, уи ажәытә-аҿатә. Иара Харзаман
сқыҭа даҵамӡуа, ақыҭагьы иара Харзаман иҵамӡуа, еинрааланы, иара исахьеи, сыжәлари, сқыҭа аԥсабара ԥшӡеи
еилаланы, еилаҵәаны уаҩы ибо.
Аҟазарҭаҿ раԥхьаӡа напы зласкызгьы иара убри аса­
хьаҭыхра ауп, Харзаман Ахба исахьа аҭыхра. Аусура салагеит...
Асахьаҭыхра сҽаҭаӡаны саныҟазгьы, ақыҭа ԥсҭазаара
сҽалыхәдаӡаны, ак сыбла иамбо, ак слымҳа иамаҳауа,
сыб­жьаӡӡаны сыҟамызт.
Аҵыхәтәантәи аамҭазы хҭыс хаданы сыԥсҭазаараҿы
иҟалаз зегь раԥхьа игылан Адеи сареи ҳаиниара.
Зегь раԥхьаӡа иргыланы иласҳәеит сара башаӡа дыш­
сыцәгәышуаз, мзыз аҵаӡамкәан, лара дышжьоу, гәаӷшақә
ишсызуу. Уи иаҵоу, ишеибаку уҳәа ахы дҭарԥшны илас­­
ҳәеит уажәы-уажәы сшааиԥылҟьозгьы. Издыруада абыр­
жә­шьҭа дгьежьуазар ҳәа сышлыхәаԥшуаз, ҩаԥ­хьа дԥа­
ԥашькны даасымпыҵахон. Саргьы шьҭахьҟа сеи­ҭаҵуа­
мызт, иааныскылаз сҭыԥ саахымшәо, сиашара аасырԥ­
шаанӡа.
– Зегь дара роуп, агәра сызгом, Алхас, – лара лтәы да­
хы­ԥомызт Ада. – Наҭела арахь лаара машәыршақә иҟам­
лаӡеит, идыру усуп. Ҳаҟәыҵып шьҭа, иазхоуп, Алхас.
– Мап, Ада. Сара сиашара еилыбкаар сҭахуп, убри
аам­ҭа збаанӡа ҽеиқәкышьа сымам. Схы шақәысҵо здыруазаргьы.

470 ~

~ Иалкаау

– Уи шьҭа ҳаҟәыҵып. Иазхозааит. Акы суазҵаар
сҭахын, Алхас, – зынӡа аҽаџьара даақәҵәиааит, уаанӡа
исҳәахьаз зегьы лхы инакәхшаны, ҳазхықәгылаз Аалыԥсҭа
ацәқәырԥақәа ирылҭазшәа.
– Уи закәызеи? – сҳәеит, сбалыбаҭо, сцәырҳаны, ацәа
саалҵызшәа.
– Цәгьарас иузааухьоузеи абри ҳара, араион аиҳабыра
рҿы унеины сашьа уизашшыртә еиԥш?..
– Изҳәада? – сгәы иныҵаххит сара.
– Изҳәаз иакәым аус злоу. Иузиузеи, уизымашшыр ада
ԥсыхәа умамкәан, аа?
– Мцуп, ихыҭҳәаауп!
– Иаҳҳәеит ҳәа!..
– Сара аӡәгьы сизымашшӡеит.
– Ишԥа, Алхас? Ус анакәха... Ус анакәха, ацәажәара
иаԥсаны избом, зынӡаскгьы! Сгәы иаанагомызт убри
аҩызаҵәҟьа ухы иаҭәоушьоит ҳәа, ианаҭәоушьах, иаахтны иуҳәар, хаҵаҵас, унакәараҵа-аакәараҵо акәымкәан.
– Иашам, ибаҳауама?
– Уара иуҳәо сызхаҵом, Алхас! Наҭела лзыҳәан иу­
ҳәақәо хасҵар уҭахын, аха уажәшьҭа аргамаду иааԥшит
ишымцыз.
– Сара ибасҳәо зегьы иашоуп, изаҟаразаалак мыцрак
алам.
– Бзамыҟәс суԥхьаӡома, Алхас?
– Зынӡаскгьы...
– Аханатә аахыс аиаша соуҳәар, саргьы иуасҳәашаз
здыруан, уажәшьҭа зегь еилкаауп.
Иара убри акәхеит, Ада уаҳа ажәакгьы аҳәаха сымҭа­
ӡакәан, дныҵаба дцеит.
Сҽысзеиқәкуамызт, ҳәарада ахарара ду сыдхаланы
сахьыҟаз. Зынӡаск иҟасымҵаӡаз, сыгәгьы иҭасымкыцыз
ааганы схы инҭаирԥеит Абас. Ипланы ауаа ирылалеит
ачымазара ҿкеиԥш, ҿык инҭыҵны, аҽа ҿык инҭало.
Уҳәан-сҳәанқәа зынӡа слымҳа ҵрымхырц, сҟазарҭа
сҽыҩ­накны, аусура саҿын. Иҭысхуаз асахьа хырхарҭас иа-

Иван Ҭар б а

~

~ 471

маз уаҩы еиликаартә аҟара инасцахьан.Убри асахьа заҵәык
акәын ахәыцра бааԥсқәа рыԥсаҟьараҿы исыхәозгьы, Хар­
заман сызҭагылаз ауадаҩраҿы дсылахәхазшәа збон. Амала, иара Харзаман исахьа аҭыхра сшаҿыз зынӡаскгьы
из­дырӡомызт, еилкааны имазар, имуӡаргьы ҟаларын,
из­бан акәзар, ҳара ҳаҭаҳмадцәа рсахьа аҭыхра акәым,
апат­реҭҭыхҩы рҽырҽеиуа, инаҳәааҳәуа имҵагылара
рҽа­цәырыхьчоит, Харзамангьы убас акәын дшыҟаз. «Иазууазеи, дад, сара ҭаҳмадажәк ссахьа ырҟыҵымыҵуа?»
– иҳәон сызҿыз саақәикыр, убри аҟнытә, иара иҿаԥхьа
сыҽ­цәырызгар сҭахымызт. Ихсыркәшаз уи исахьаҿы,
сзыргәамҵуа хьаас исымоу зегьы еилкааны имоушәа,
дсы­хәаԥшуан, абыржәымзар-абыржәы, иҿы ааихыхны
ацәажәара далагарашәа. Дзықәԥшуаз адгьыл даԥшәыма
иашаны дубо дҟалар сҭахын, уи сылшазар ҳәа сгәы иаанагоит.
Харзаман исахьа саалгон еиԥш, сҟазарҭа иааҩналт араиком амаӡаныҟәгаҩ Ҭемыр Алани Абаси. Сагьааигәырӷьеит,
сагьааиҵанарӷәӷәеит араиком амаӡаныҟәгаҩ иааира,
ҳәара аҭахума, сгәы иахәеит, аха Абас ицәырҵра аԥхӡы
хьшәашәа аасықәнаҭәеит, аҳәызба ҵар еиԥш, сгәы иналакьакьеит. Араиком амаӡаныҟәгаҩ акгьы идимбаларц, иҽыԥсахӡаны, схаҵкы камыршәуа, сызҿу аус даара дазҿлымҳаушәа ацәажәара даҿуп. Уик зынӡа сҭыԥ
саақә­наҟьеит, схы сызнымкыло аҟынӡа. Ари аҩыза ԥар­
шеира уаҩы ибахьоума, излоучҳарызеи? Иблақәагьы
ааихеик­шом, ахтәаларҭа аҭыԥ иазышәарыцо акәтарцына
еиԥш, дкакоит ихҵаӡаны, араиком амаӡаныҟәгаҩ ажәа
уаараҵәҟьа ииҭом.
Даара сыҽныскылт, аха аҵыхәтәаны исзымычҳаит:
– Исзеилкаауам, Абас, узҿу. Ажәлар рҿаԥхьа сцәа ккаӡа
исхуххьеит, дегьызмаха ҟаҟатәыс сруҭеит, сцаны араион
аиҳабыра рҿы сузашшызшәа егьизшәа...
– Уи закәызеи? – иаразнак иҽыныбжьеигалт араиком
амаӡаныҟәгаҩ. – Ишәыбжьалазеи?
– Акгьы – ҽыргаӡа ҟаиҵеит Абас.

472 ~

~ Иалкаау

– Ишԥа? – иааинысычҳахьаз зегьы ааины сҟырҟы ин­
ҭагылт. – Ишԥаузымдыруеи, Абас? Сара, абар, ашаҳаҭ дсымоуп, иахьа уажәраанӡа џьаргьы сцаны сшымашшыц...
– Иҟасҵазеи? – уамашәа ибазшәа иааџьеишьеит уи.
– Иҟалазеи?
– Ишԥаҟалеи?! Сузашшызшәа ажәлар изрылоуҵазеи?
– Сара акгьы рыласымҵаӡеит. Уи дара ирдыруеит.
– Изакәызеи ирдыруа? – дааҳабжьагылт араиком
амаӡаныҟәгаҩ.
– Сара Алхас иусура саԥырхагоушәа, изахьӡузеи?
– Алхас дашшуеит ҳәа акгьы смаҳацт, – сажәақәа
аашьақәирӷәӷәеит араиком амаӡаныҟәгаҩ, – изҳәада?
– Зегьы ирҳәоит!
– Уара уоуп зегь раԥхьаӡа изҳәаз! – иқьышә инықәскит
сара, сгәы иныҵаххны. – Уара иуҳәеит!
– Ихәарҭам! – дааҳабжьаҟазеит Ҭемыр Алан. – Уи
аҩы­за уара иухәҭам, Абас! Алхас иимҳәаз, иҟаимҵаз зид­
кы­латәузеи? Уиашам. Уиашамызт Алхас аргылара дызҿыз
аҟазарҭа данаҟәыхызгьы.
– Сара азакәан еилеигеит ҳәа ауп, акәымзар, Алхас
игәаӷс исымоузеи?
– Баша, ихараӡамкәан игәы цәуҟьеит, ҳара уи ма­
шәыршақә ауп ишеилаҳкааз, зынӡа даҽа шьоук рыла. Уара
дырҩегьых иара гәҩарас дышьҭыхны уицәгәышуеит.
Ишызбоз Абас днеихаԥсы дцеит, иҿы ааихыхны ажәак
изымҳәо, ихы ахьигара имоуа, дбалыбаҭо даақә­хеит. Саргьы уаҳа ҳәатәык симҭо иара уа сааникылт, зымч мыр­
хакәан, забџьар змырхыз аӡә иеиԥш, уаанӡа ихьан­ҭыџьӡа
сыхәда иқәжьыз ахьаақәагьы насхыԥсааны рҿы­нархазшәа
збеит, сласкәантраӡа сааҟалеит.
Араиком амаӡаныҟәгаҩ Абаси сареи ҳабжьара акгьы
ҟамлаӡазшәа, иааиҳәаз азырханы, ацәыргақәҵа аиҿкаара
ашҟа диаст.
Абас дгылан дӡырҩуан, араиком амаӡаныҟәгаҩ ииҳәоз
акгьы ахымҳәаауа, аха ҿимҭӡалар аҵкыс, иахәҭоуп ахьи­
гәахәуаз аҭыԥқәа налкаа-налкааны, акгьы зымҳәаӡоз
зеиԥш ажәақәак налаиргылон:

Иван Ҭар б а

~

~ 473

– Ҳәара аҭахума! Ус ауп, ус!
Ԥсы еивгахак ҳәа сымаӡамызт, аусура саҿын, уахын­
лоуп, ҽынлоуп ҳәа неилых ҟамҵаӡакәа. Абас гәаныла
иҟаиҵоз иара идырааит, аха иаацәыргаҵәҟьан, дысԥыр­
хагахартә дыҟамызт.
Ҳауак нассырсларц уахынла, зны-зынла, сынҭыҵааҭы­ҵуан. Уахык сышныҟәоз, ажәабжь ҿыцк слымҳа иаа­
ҭаст, иаалырҟьаны Наҭела Папба хаҵа дцеит ҳәа.
Уи ажәабжь саашьҭԥааны аҿынанахан, ахуҳәа лара
аԥшәмара нкыланы иахьлымаз Алоу Нанба иҩны скылнагеит. Иара убри аухаҵәҟьа, ажәабжь ансаҳаз аухаҵәҟьа!
Исаҳаз иашан, сахьнеиз ишьақәдырӷәӷәеит.
Ааи, Наҭела хаҵа дцеит. Дцазар, амҩа бзиа, мышрақәҵыхрақә шырҳәо еиԥш! Аха сара изуазеи?
Ишԥазымуеи?
Уажәшьҭа, анцәа иҳәозар, издыруада Адеи сареи
иҳабжьатәоз анаҟә хыҵны ицар, Цару иҳабжьалырчыз
анаҟә? Абыржәшьҭагьы агәра лымгарцу?.. Дзыццазгьы
сарҳәеит, асахьаҭыхҩы Тарас Амԥар, академиа исыцалгаз
сҩыза Тарас!
Амҩа бзиа, Наҭела!
Саақәҵәиаан сара сымҩа сықәлеит, Ада лышҟа схы
рха­ны! Ахыкәалаа схьымӡо снеиуеит, сшьапқәа адгьыл
иқәымкьысӡо, сышьҭԥрааны! Абар, абар, акгьы сыг­ӡам
лара дахьынхо снаӡарц, Ада лыҩны снадгыларц. Зын­
ӡа сааигәахеит, ҿысҭыр сыбжьы наҩыртә еиԥш. Аха шԥа­
ҿысҭуеи, азаара сзаазшәа, ҵхыбжьон? Лара Ада лакәым­кәа,
даҽаӡә даацәырҵыр, иасҳәозеи, иаҳҳәап, иара Абас ихаҭа
даацәырҵыр? Акакаи ҳәа дсыҵаҟьаны сдәы­қәим­ҵои.
Сагьзымцо, сагьзымаауа, сыблақәа ҭраа сгылан, Ада
лыҩны сахәаԥшуа. Лара сыԥсы ҭаны адәы сықәуп ҳәагьы
дыҟам, лгәы каршәны ацәа хаара далоуп.
Лыԥхыӡгьы салашәом.
Абыржәы, абри аамҭа иахымгакәан ларгьы саргьы
ишаҳҭаху гәаартыла ҳаицәажәартә еиԥш, ҭыԥ ԥхьакырҭак
ҳамандаз, нас... аха иабаҟоу, уи аҩыза анасыԥ? Лара иза­

474 ~

~ Иалкаау

кәызаалак ак лзымдырӡо, Наҭела хаҵа дышцаз лмаҳа­
ӡакәан дыҟазар, гәнаҳароуп!
Иаразнак илаҳәатәуп!
Илаҳәатәуп, аха иааг!
Сышгылаз, еиҳа-еиҳа иацло, бжьык слымҳа иҭаҩуа
иалагеит. Сгәысҽаннаҵеит, иаразнак издырт – машьына бжьын. Издырт, аха сагхеит, аҽеизгаха саӡаанӡа, уи
иаасгәыднарҷҷалаз алашара,сыблақәа хнакуа снаҿашәеит.
Сыблақәа ныхҩаны, сацәыбналарц снеихеит, аха аҭшәара
саабжьанакит, ахуҳәа иара амашьынагьы аасыдгылт. Ашә
ааимԥааны аӡә дааҭыҵт, иаразнак дыздырт, Абас иакәын.
Иара убысҟан сыԥсы сызгозар ҳәа ҩаԥхьа снеихеит, аха
Абас иажәақәа, шьаҿак смырҟаҵо, аҵәаҳә еиԥш, сыхәда
инаҿаԥеит:
– Алхас уоума?
Сыбз сыхәлашәазшәа, сызҿымҭит. Ашацаҳәа сҿы­
насхеит.
– Уабаҟаз, Алхас? – еиҭанасыхьӡеит ибжьы.
– Наҭела хаҵа дцеит, – сҳәеит сгәы иҭаз нас­ҿыҵшәан.
– Ишԥа? Наҭела хаҵа дцеит ба? Уи иаанагозеи?
– Аиеи, хаҵа дцеит.
– Убри ҳауҳәарц уаама?
– Мап, – убысҟан ауп агаӡара иҟасҵаз схаҿы ианааи.
– Санду дхәарҭам, Ада дыҟазар сҳәан...
– Џьарымхан деицәахама?
– Ааи, Ада дылбандаз сҳәан...
– Ада дыҟаӡам, Аҟәаҟа дцеит. Издыруада ачымазаҩ
агантәи аҳақьым дылзаагатәызар, ма лара уахь дга­
тәызар?
– Мап, уадаҩ ыҟам, – шьҭахьҟа снеиҭаҵт сара, – Алдыз иҟны сныдгылар азхоит.
– Џьаракыр уаҳа акруҭахызар? – сԥышәо, уи иблақәа
сааимырдеит.
– Мап, – схы сыкәажьны сҿынасхеит.
– Исзеилкаауам, – аарла слымҳа инҭаст уи аҵыхәтәаны
исышьҭеиҳәаз ажәа. – Алхас, уаангыл! Уаангыл сымҳәеи!

Иван Ҭар б а

~

~ 475

Ирццакӡаны сдәықәлеит, Абас аҵыхәтәантәи иажәақәа
сдыршәеит, ҳәара аҭахума, еиликааит сааины урҭ рыҩны
сзадгылаз. Еиликааит, аха сара сшьамхы сҽасыргарц
сыӡбеит.
«Издыруеит, Алхас, ара уааины узгылаз. Ибзиаӡаны
издыруеит! Аҽазны усымбааит акәымзар, ԥеиԥш мыжда
узыԥшуп! Иуаҳауоу, ԥеиԥш мыжда?!»
Аҵыхәтәаны убас сышьҭаҿиҭызшәа саҳаит. Иара ус
имҳәаӡазаргьы, сара сҟынӡа ус иааҩт.
Амҩаду сааныҵны, мҩахәасҭала сҿынасхеит, абнара
сҽаҭаны.
Алмҩаныкгьы сзызхәыцуаз Ада лакәын, сгәы дааҭым­
шәаӡо. Лара Аҟәа дыҟоуп, арахь Наҭела хаҵа дцеит.
Аҩныҟа анеира сахыццакӡомызт.
Ишакәхалак адәахьы сыҟазар сҭахын, аҵх дагәа салазаргьы, адунеи лаша сықәԥшуан. Сара агәашә сҽыхшьны
сгылан, Бгазлоу ашьҭахьтәи ашьапқәа ирықәгыланы ис­
ҽақьақьон, аҩнаҭа аӡә данагу иаргьы ахьаа амазар акә­
хап, ауаҩ ибызшәа аҿам, аха, излалшо ала, иара ацәа­
ныр­ра аанарԥшуеит, ухшыҩ азышьҭны уазыӡырҩуазар
еилу­каартә еиԥш. Еиҵақьы-ҵымҵымуа ак аҳәоит, сахь­
кыдхалацәаз сарԥхашьар аҭахызшәа. Иааҟәымҵӡакәа
иара атәы иаҿын, сара араҳаҭра сҭашьшьы сахьынагылаз
сза­хымшәо саанхеит, иаасхызгахьаз амыҟәмабарақәеи
аза­лымдарақәеи зегьы ааизыкәкәаны убранӡа исыцны
иа­наа, наҟ, амӡырхахьы рҭагылара уаҳа ишсылымшоз
сцәа иадырызшәа. Сгылан убас.
– Бгазлоу! – ианысҟәамҵӡа ахы аасышьшьит уи сых­
шыҩ назышьҭны. – Иҟоузеи, Бгазлоу? – зынӡа агәы
ԥшаа­ны, атәыла арбго иалагеит, ацламҳәақәа рыла схысҿы иазышәарыцо, нас, ахы наҟ инхьарҳәҳәашәа ашыҵә­
шыҵәҳәа абз аҳауа иналшьуа. Игәыбзыӷуп, аха ахым­
ҩаԥгашьа адыруеит, иҵкьыҵкьоушьартә иныҟәом, абзиабареи агәбылреи мҵәахыкәа иаанарԥшуеит, аха, шьоукышьоукы реиԥш, уара иуҭахы-иуҭахым агәхьаа мкӡакәа,
игәыдукылом... Агәы еибга, агәы ҟәыш азҭоуп, Бгазлоу!

476 ~

~ Иалкаау

Уи иааҟанаҵоз зыбла иамбоз агәра игартә аҳәара имариоу усым, сара сакәым, алақәа рцәаҩа бзиаӡаны издыруа, изыбжьо, изырмашьцо илымшар ҟалап. Азныказы
иууаӡа иԥан, саԥхьа аҽынкажьны икәымпылуа иаақәлеит,
аҽкажьуа, нас, иҩаҵҟьаны, адгьыл аҽаҟаратәны, аҽкар­
шәны, аанда авара аҽаҭаны, аҽыҩ еиԥш, ашҭа ахи-аҵы­
хәеи еимданы, иакәшеит, еиҭакәшеит, ашақә иасуа ахы
сгәаларшәо, нас, иаақәгьежьны иҩны, акәасқьа иакә­шо
аҿаанахеит, сара ауха сыԥхьараны сахьыҟаз аҭыԥ еиҭас­
нарбар аҭахызшәа, нас, сара ашҭа сықәланы сахьааиуаз
ашҟа иаақәҵәины, сааиҩнаҵәарашәа ишааиуаз, ашьапқәа
иаарықәгьежьны иаасыдыххылан, иара убри абырсааҭк
ҩаԥхьа иаагьежьны ишнеиуаз, амардуан инхашәкәала
ицеит, умҩа ҟьаҟьаӡа иаартуп ҳәа аҳәарц аҭахызшәа.
Абар­ҵаҿ иаақәыхәмарын, амардуан иналбааҟьаны, ҩаԥ­
хьа иҩны ашҭа инықәлеит.
Сара сыԥсы ӡаны сшьапԥынҵа сықәгыланы, суаҭах
саныныҩналаҵәҟьа, аҷыт бжьы заҩымшәоз санду, егьи
ауаҭах аҟынтә лыбжьы геит:
– Уаама, нан, Алхас?
– Сааит, санду, – сыбжьы ныҵакӡаны аҭак ҟасҵеит
егьырҭ ицәахьаз ацәа иалсымхырц.
Санду уаҳа ақәҿылымҭит.
Сандуи сареи ҳуаҭахқәа еидын, ӷәы ҵаӷала иҟаҵаз
аҭӡамц ҳабжьан. Знык аиарҭа сҽанасҭа, сыԥсы ааивыз­
гашәа сҟалеит, аха ацәа сҽысзамҭеит. Сыблақәа хҩаны
искын, аха Ада лцәаара аархымшәо иахьырхыз саԥырҵны
џьаргьы сызцомызт.
Санду дшыцәаз агәра згеит, лыхәда абжьы неивҟьаааивҟьо, хрыжь-хрыжь абжьы агара иалагеит. Уи, азныказы,
сара сыцәа арҟьалеит, аха нас ишнеи-шнеиуаз, гарашәаҵас
еизаданы аҿанынанаха, саргьы саманы ицеит...
Даҭа даасгәалашәеит.
Издыруада, Ада длыцны Аҟәаҟа дцазар? Сара ара сын­
цәыҵагыла-аацәыҵагыло саванаҵы, иусқәа еиқәы­шәшәа
еибиҭахьазар?

Иван Ҭар б а

~

~ 477

Дахьыҟазаалак дсыԥшаарц сишьҭалт.
Сышнеиуаз ҩыџьа сылаԥш иааҵашәеит.
Амҩахәасҭа сааныҵын, схы нарҟәны абнара сҽнава­ӡаааваӡо, урҭ гыланы иахьеицәажәоз сазааигәахартә сҿы­
насхеит.
Абар, зынӡа сааигәахеит, аха убра сҽаанысымкылар
сгәарҭоит. Хымԥада сгәарҭоит.
Ааи, ааи, иҩашьаӡом, иара Даҭа иоуп, аха лара? Лара
дызусҭада, зызқәа сеирханы игылоу аԥҳәызба?
Алашьцара цқьа дысзалбаауам.
Ацәажәара иаҿу Даҭа иоуп, лара дӡырҩуеит, ииҳәо
еилыс­каартә исаҳауам, аха, ҳәара аҭахума, илеиҳәо дыруп, бзиа дшибо, дшылҿынҵәаауа, уаҳа илеиҳәараны
иҟоу­зеи. Лара лыбжьы саҳаӡом, ажәак аалҿыҵшәар, Ада
лакә­зар здыруан, уи лыбжьы аҽа бжьык исцәалаҩашьом,
аха иааг, исаҳауам! Иара ииҳәо лара лгәы иахәоит, уи ахаара далашьшь ҭынч дгылоуп, иҳәалааит, дааҟәымҵӡакәан,
уаха шаанӡагьы иҳәалааит, убри акызаҵәык ауп аԥҳәызба
инагӡаны илычҳауа лыбзырӡы анырҳәо! Иаргьы уи ихы
иархәаны, џьара-џьара ажәак-ҩажәак налалыршәыр лҭа­
хызаргьы, ажәа уаара лымҭо, ихҵаӡаны ацәажәара даҿуп,
лшьа­пы адгьыл иқәмыркьысӡакәан, ажәҩан кьыцә­кьы­
цәра дхагало.
– Наталка! – иҳәеит уи иаалырҟьаны. – Наталка, –
аҽаз­ныкгьы исаҳаит, ҩашьара ақәымкәан. Аа? Наталка
лоу­ма нас дзацәажәо?
Ада лакәӡам!
«Наталка лоуп!» – сгәы сааҭацәажәан, сҩеихеит.
Уажәшьҭа сцалароуп, сырбаанӡа! Уажәшьҭа ара ҟаҵатә
сымаӡам, Даҭа дзацәажәоз Ада лакәӡам!
Сшьапы ахьынеиҭазгаз, аҿҿаҳәа, сназқәгылаз афархь
ҩақәа рыбжьы геит, исыҵаԥыҵәҵәо. Аҽазнык ианеиҭазга,
аҵкыс еицәаны, убас мацара аҿынанахеит.
– Уарбану? – ицәажәара даҟәыҵны, сара сахь ибжьы
иргеит Даҭа.
Сара сааҭгылт, аха аҭак ҟасымҵеит.

478 ~

~ Иалкаау

– Уарбану сымҳәеи? – инашьҭаирххит уи ҩаԥхьа.
Сара убысҟак ирццакны сдәықәлеит, сыԥсы згарц.
– Уарбану, уара? – дсышьҭаланы иҿааихеит Даҭа.
Сара схы сыкәаршәны сцон. Абар, иаразнак дыс­зааи­
гәахеит.
– Алхас уоума? – сныҟәашьала, сидырзар акәхап.
– Ааи, – сҳәеит иныҵакшәа, сааҭгылан, аха ҩаԥхьа
сым­ҩа снықәлеит.
– Аа, – иҽырҭынчны дгьежьызшәа збеит.
Иаарласӡаны аҩны снеит, сышнеиз сҟазарҭа сныҩналт.
Ада лсахьа сназԥшит – «Ҳқыҭа аҳақьым ԥҳәызба» ҳәа
ахьӡҵаны ацәыргақәҵазы иҭыхны исымаз. Ада лхалаҭ
шкәакәа лышәҵаны, изаҟаразаалак хԥарарак ллакыҵа
уаҩы иҵимбаауа дгылан.
Аха абыржәы, уаҩы иааџьеишьартә ауп сшыҟоу, зҵаа­
ракгьы лысҭом, дсыргәамҵыр сҭахым, амала, иара ус,
уаҩы имбо, имаҳауа сахьлыхәаԥшуа сызхоит, ҳабжьы ҭы­
ган ҳаицәажәо ҳҿааҳхар, зегьы ираҳар ҳәа сшәошәа.
Бгазлоу абжьы геит, игәаҩаӡа, ишнеиуаз ҳара ҳааигәара
инашьҭу атыша инҭабга ицазшәа.
Аҟазарҭа сындәылҟьеит, аӡә дшабаз дырны.
– Алхас аҩны дыҟоума, Алхас?
– Уарбану? – сгәысҽанысҵеит саргьы.
– Даҭа соуп, – аҭак ҟаиҵеит агәашә иаадгылаз.
Сара сыбжьы анаҳа нахыс, Бгазлоу ахьаангылаз аҭыԥ
иахымшәо, наҟ-наҟтәи ахҭысқәа шыҟало ирзыԥшны
игылан.
Аҟазарҭаҿы ҳшеицәажәоз акыр аамҭа аагеит. Даҭа
дҳәыҵәыҳәыҵәуа акы иҳәарц шиҭахыз ҩашьомызт,
аиас­шьа дақәшәомызт, изырманшәаломызт, ҳара ҳазла­
цәажәоз асахьазы ихы лаирҟәуан акәымзар, зынӡаскгьы
игәы азҭаӡамызт, аҽа хәыцрак далан.
Иара иҽхиртлар акәын, сара цәыргашьа сымамызт,
уза­цәажәоз аԥҳәызба дызусҭадаз, насгьы еибышәҳәозиз
ҳәа сиазҵаар, маншәаламызт, шәсымбаз џьумшьозааит
ҳәа еиҭеигәаларшәо.

Иван Ҭар б а

~

~ 479

– Алхас, иудыруазар акәхап, – иажәа ахы икит Даҭа. –
Иудыруазар акәхап, Наталка бзиа дшызбо. Илеиӷьу сара
сзыҳәан уаҳа уаҩԥсы адәы дшықәым.
– Издыруеит, – ахьшәҭҳәа сҩаҵҟьеит сара, уи иажәа
дахьхәыр ҳәа сшәаны.
...Ада лхабарк ҳәа уаҳа иҟамлеит, иҟамлаӡеит. Агеи
Амзаҿеи ирыбжьаз амашьына анааиуаз иақәыршәаны
саацәырҵлон, аха башан, дыҟамызт.
Саргьы сгәы ԥымҵәаӡо, иаабжьамыршәӡакәан есымша
уи амашьына саԥылон, знымзар-зны дышԥамаари ҳәа.
Аҵыхәтәаны, сыбла ишабоз, Ада даараӡа лгәы алаҟаӡаны,
дҿаԥха-ҿаччо, амашьына дааҭыҵит.
Сҽааԥхьакны саалԥеиԥшыр сҭаххеит, амашьына илыц­
ҭыҵыз неилыҵ-ааилыҵыр, лара дахьцо гәаҭаны, саргьы
слышьҭаланы сҿынасхап ҳәа ӡбаны. Аха исазраӡада, убри
аминуҭ инақәыршәаны Абас машьынала даацәырҟьан,
ахьшь нышьҭасны акәҷышь мҵарсны ишаго ҽиԥш, даашь­
ҭԥааны дцеит!..

29
Уаҳагьы иамуӡеит, Ада лацәажәарҭа смоуит, аус ахьыл­
уаз снеины исызмырманшәалеит, абжьааԥны, дахьы­
ҟазаалакгьы Абас илаԥш дааҵиршәомызт. Саргьы дсышь­
клаԥшуан гәҩарас сышьҭыхны.
Уахык зны рыҩны ааигәара сышгылаз аниба нахыс
игәиҽанын. Уаанӡа цәалашәарақәак имазаргьы, убри нахыс агәра игеит Ада сышлаҩаӡоз.
Мыждарақә сабанеиуаз убри ауха, цасҳәа иҟалазшәа!
Акәты ашьыга ашьапхыц иҵнахуеит ҳәа, зегьы-зегьы
сара исхароуп! Сара схаҭа! Сара схала схы сраргамеит,
уажә­шьҭа Абас иоума сара ҭаха сызҭо, сзырманшәало?!
Имаа­ӡаша ахәыҷы агара данӡалом ҳәа, садызцалазиз,
ашьшьыҳәа аҩны стәандаз. Сышьҭа дхысҵан, уажәшьҭа
дыхшәараны дыҟоума?
Арахь, аамҭа ықәҳаны ацара иаҿуп, аурақәа ҭаргалт,
ацәыргақәҵа аартрагьы аасыдгылт.

480 ~

~ Иалкаау

Схы-сыԥсы зегьы уи иазыскыр акәхеит.
Машьынак сырҭан, асахьақәа, нақәҵан, Аҟәаҟа исыманы сцеит, ацәыргақәҵахьы. Уа сахьнеиз, асахьаҭыхҩцәа
Реидгыла аҟынтә даара исыцхрааит, схала исанамыжькәа,
ацәыргақәҵа ахьеиҿкааз ауаҭахқәа рҿы асахьақәа сыц­
кнарҳаит, зегь рыцыԥхьаӡа аҩырақәа рыҵаҩны.
Ацәыргақәҵа ҩны ахылаԥшҩы џьара даасыдшәомызт,
ашәара шсымаз гәаҭаны, сгәы ирӷәӷәон:
– Акы уацәымшәан. Зегьы уара ишуҭаху иҟалоит. Абри
ацәыргақәҵа зҽалазырхәуа зегьы, уара уеиԥш, раԥхьа
ашәара иҭанаргылоит, аха нас иоунажьуеит.
Иааит ацәыргақәҵа аартра амшгьы. Асахьаҭыхҩцәа,
ашәҟәыҩҩцәа, акьыԥхь аусзуҩцәа, аԥсшьацәа уҳәа араҟа
иумбодаз! Абарҭ зегьы рҿаԥхьа аԥышәара сахысыр акәын,
нас, уи имариаз усызма?
Ацәыргақәҵа ааиртит асахьаҭыхыҩцәа Реидгыла
ахантәаҩы. Уи иажәа рацәак имроуит, аха, иара итәала,
иахәҭоуп ҳәа сара сзы игәы иаанагоз акы аанимыжьит.
Аҵыхәтәаны ақәҿиарақәа сзеиӷьеишьеит.
Схы сҩахан, саԥхьаҟа аҭӡамц сынкыдԥшылт. Асахьақәа
зегьы ирхыкны, ирхашеишеиуа иааԥшуан сан лсахьа.
Сан сшыналҿаԥшызҵәҟьа лыбла саахылкылт. Слыхәаԥ­
шыцыԥхьаӡа, еиҳа-еиҳа сгәы еилгон, сҭыԥ аҿы сааиуан.
Аӡәырҩы ааннакылон сан лсахьа ахьыкнаҳаз, акыр
аамҭа изадымҵуа, рыԥсыԥ лагаҩагабжьы уаҩы имаҳауа
иахәаԥшуан. Дасу аԥсҭазаараҿы дызҭагылоу иашьашәалоу
ахәыцрақәа рызнарҵысуазар акәхарын...
Асахьа иахәаԥшуаз зегьы-зегьы реиҳа арԥыск сгәы
дрыцҳанашьеит, зыблақәа ззаҟәымго уа иадхалаз
қәыԥшк. Иара асахьа дшахәаԥшуаз еиԥш, саргьы сыбла­
қәа ааиҟәымгаӡо иара сихәаԥшуан, ихы-иҿы акрыс­зықә­
баауазар ҳәа. Иара сгәеимҭартә сҽизааигәатәны саагылт,
ҩаԥхьа сыблақәа рыла игәы сҭаԥшырц сҽазкны.
Иара дышгылац дгылан, иԥшышьа – иԥшышьан.
Инеимаҭәаны аҵәыуара далагарц егьигмызт уи. Иара
убыс­ҟан ԥҳәыск дааидххылан, инапы аанкыланы адәыл­
ҵырҭахь лҿыналхеит:

Иван Ҭар б а

~

~ 481

– Даанӡа умнеиааит, уан лыблақәа шԥалхоу!
Аԥҳәыс лажәақәа сара сҟынӡа иааӡеит.
Ԥыҭк аамҭа аныбжьыс, саргьы ахәаԥшцәа срылашь­
цылашәа сҟалап, егьырҭ ауаҭахқәагьы еимыздарц сҿы­
нас­хеит, баша имҩасуа хәаԥшҩык сыҽиеиԥштәны, сын­
кы­дыԥшыла-аакыдыԥшыло.
Гәыԥҩык ауаа еидгәыԥлан, ицәыҵаччо-цәыҵахәмаруа
иахьгылаз снарыдгылт. Урҭ сахьак ахькнаҳаз алаф ахҳәаауа
иахәаԥшуан, аӡәи-аӡәи аҳәаха рибамҭо, ицәыҵацәажәо:
– Иԥсы ҭоушәа, ишиеиԥшу жәбоу?
– Инахәаԥшлак димдырыр залшом!
– Аферым асахьаҭыхҩы! Ипатреҭ акәушәа ауп иш­
ҭихыз!
– Ихаҭа-иԥсаҭа!
– Уара иуҭаху ҳәала, иара аҭоурых иҽаниҵеит!
– Баша шәихыччоит, иҽаԥсеитәит азын ауп исахьагьы
ҭыхны абра изыкнарҳаз!
– Изаҭәоумшьо аҳәак иҟәнуп ҳәа, шәихәаԥшишь, уара,
шәихәаԥшишь!
– Умԥсыр, егьа убап!
– Иашәиу-шәиу, злыԥха ҳауша!
– Даԥсан, дшаԥсаз еиԥш дҳараркит!
Сара урҭ џьашьо сышгылаз, аӡә иҽаасхьишьит.
Сааԥшызар, абар, Кьаҿ! Кьаҿӷәыӷә!
Убысҟан ауп иара асахьа ахаҭагьы наӡаны ианааԥш,
зынӡа ҿыцбарахха сыбла ианаахгыла. Уажәраанӡа исым­
бацызшәа, иҭызххьазгьы сара сакәӡамызшәа сахәаԥшуан.
«Ҳқыҭа аҳақьым ԥҳәызба» ҳәа зҵаҩны аҭӡамцаҿ ик­
наҳаз асахьа сылаԥш аадхалт. Сагьнадгылт, ҵәымӷҵас,
сзымқәацо, иара уаҟа саанхеит. Сыздыруа аӡәы, иаҳҳәап,
амзаҿатәкгьы сибап ҳәагьы сызгәаамыгӡеит, усҟан сара
уи сгәалашәо сыҟамызт. Аҭӡамц аҟнытә, зхалаҭ шкәакәа
иагәылыԥхо иааԥшуаз аԥҳәызба лыда, сара сзыҩнагылаз
аҩнаҿы акәым, абри ауаатәыҩса зегьы зну адунеи ду аҿы
уаҳа ԥсы зхоу аӡә дықәӡамызшәа, лареи сареи ҳамацара
ҳаиҿаԥшуа мацара ҳааизынхазшәа сааҟалеит. Ларгьы

482 ~

~ Иалкаау

асахьаҟынтәи, уаҳа аҽаџьара акәымкәа, сара сымацара
заҵәык саалхны дсыхәаԥшуазшәа акәын дшызбауаз. Лоуразоуроу зегьы лҽынеизакны сара дсыхәаԥшуан, лылаԥш
сааҵшәаны џьара сцар ҳәа дацәшәозшәа. Ахәыцра хаара сӡаакәкәала саманы сышнеиуаз, сыварахьынтәи,
ама­­­цәыс еиԥш, инеиқәырццак-неиқәырццак алашара,
аҷах-аҷахҳәа, иакуа-ицәо, иаасҿаҷҷеит, сыблақәа хнакуа. Ишәарыцоз апатреҭҭыхҩгьы санынхьаԥш, рацәа
ус­­ҿашәеит иҳәозшәа, аҽеизгара сахьӡаанӡа аҽазныкгьы
«иабџьар» неиқәикшеит, саргьы алашара иҿыцәааз снахә­
лашәкәа сцеит.
Адырҩаҽны агазеҭ аахсыртлазар, асахьа «Ҳара ҳқыҭа
аҳақьым ԥҳәызба» азааигәара сгыланы, спатреҭ ҭыхны
ианын. Уи авараҿы игылаз астатиа хәыҷы «Ақыҭа са­
хьаҭыхҩы иусумҭақәа» ҳәа хыс измаз агазеҭ аԥхьаҩцәа
адыррра рнаҭон Аҟәа ақалақь аԥсҭазаараҿы ҿыц иҟалаз
хҭыск еиԥш иԥхьаӡаны.
Амзаҿантәи имаҷҩымкәан иаҭаахьан ацәыргақәҵа,
аха дыҟамызт сара зегь реиҳа зааира сазыԥшыз Ада.
Иамуит, иамуҵәҟьеит!
Дныҵаба дцеит, блабарас уаҳа дысмоуа.
Сыԥсҭазаараҿ уажә сызҭагылаз аҩыза аҵак ду змаз
хҭыс санымиацызт, абарҭ амшқәа рзы, Ада зегь реиҳа да­
нысҭахыз амшқәа рзы, цас исзылуазшәа, дныбжьаӡ дцеит.
Аха усгьы ацәыргақәҵа сааҩншәомызт, уа саныҟам
иақәыршәаны Ада дааины, дсымбакәан дцар, схы исзанажьуамызт, дахьцәырымҵуаз гәырҩас ишсымаз, уи аҩыза
аасыхьыр, исызхымгар ҟаларын. Убри аҟнытә уа сшыҟаз
сыҟаӡан.
Лара лсахьа ахьыкнаҳаз ааигәара есқьынагьы ауаа
адгәыԥланы иадгылан. Уи сара гәахәас иҟаҵаны, хара
сацәымцакәан, сахаҩон, знымзар-зны дышԥацәырмҵри
ҳәа сгәыӷны.
Аха дыҟамызт, дыҟамызт.
Амш ахәылбыҽхарахь ианеихоз, аусура ашьҭахь,
ацәыр­­гақәҵа ауаа еиҳа иаҭаауан. Аӡәаӡәала иааиуаз раа­

Иван Ҭар б а

~

~ 483

мышьҭахьгьы, аус еицызуаз рҽеидкыланы иаҭаауап,
культуратә ҵакы змоу усмҩаԥгатәык еиԥш иԥхьаӡаны.
Амедицинатә ҵараиурҭа иҭаз аҳәсахәыҷқәа рҽеи­
дкыланы ацәыргақәҵаҿы икнаҳаз асахьақәа ирыхәаԥшуа
ишааиуаз, дара еиҳа иахьырзааигәаз акәхап, Ада лсахьа
азааигәара иаагылт, аӡәи-аӡәи еиԥырхагамхо, рҽырман­
шәаланы.
Саргьы, сиасны сцошәа урҭ сҽырзааигәастәит.
Сахьгылаз, еиҳа-еиҳа ауаа еидгәыԥло ианалага, сышь­­ҭахь
иаангылаз иҭынчмыз иԥсыԥ лагаҩагарабжьы аасаҳаит.
Саахьаԥшит...
Ада лакәын уа игылаз...
– Саҭамыз, – сҳәеит изулак, изысҳәаз сзымдырӡо.
– Егьаурым, – лҳәеит аарла, исаҳартә.
Сара уаҳа ҿысымҭит.
Ларгьы.
Лара лахь саахьаԥшит, иара лара лааԥшрагьы иара
убри аминуҭ иақәшәан, ҳҩыџьагь ҳаблақәа ааиҿаҳаит,
ҽеиҟәгашьа рзыҟамҵо иааидхалт. Рҽагьазырымкит. Акы­
раамҭа еизышәарыцо, хара-харала, иахьеиқәшәаз! Урҭ
еиқә­шәарцаз уеизгьы-уеизгьы абри аҭыԥ рзыԥҵәазшәа.
Уажәраанӡа ицәырымго, ихәыҵаршәны илымаз ма­
ӡақәак лыцәцәырҵыр ҳәа дшәазшәа, даақәҵәиаан, ауаа
рыжәпара дналаӡ дцеит.
Сара сҭыԥ аҿы саанхеит...
Аҿыханҵа ахәҭа иаҵанакуаз асахьақәа, сан лтәы
аамышьҭахь, Харзаман Ахба изкыз гылан, уи аамышьҭахь
санду илызкыз, уи ашьҭахь сашьеиҵби саҳәшьеиҵби
ирызкыз, убас мацара ицон, ҳқыҭа анҭыҵгьы ибзиаӡаны
ирдыруаз ауаа нагақәа рхырҿсахьақәа аазырԥшуаз.
Егьырҭ ахәҭақәа раамышьҭахьгьы иҟан аҽа хәҭак,
ауаа рацәаҩны издызԥхьалоз, еиуеиԥшымыз ацәажәара
зырҵысуаз, аимак-аиҿак ахы ахьыҵнахуаз, шьоукышьоукы ргәы нырханы, зынӡаск ргәы алаҟаӡамкәан уб­
ри ацәыргақәҵа ахыбра идәылганы изгоз. Убра акәын
еиҳаракгьы ахәаԥшцәа акыраамҭа иахькыдхалоз, ацәа­

484 ~

~ Иалкаау

жәарагьы ахьааиԥымҟьоз, аха сара сҽаласырхәӡомызт,
амала, иҟаз збон. Мбашьагьы амамызт. Убри ахәҭа акәын
наҟ-наҟ азы зегьы реиҳа шәарҭас исымаз.
Шәарҭас ишыҟаз ацәыргақәҵа анаат раԥхьатәи амш
аҽ­ныҵәҟьа аҽснардырт, ахәаԥшцәа раԥхьатәи ргәыԥ
анааҩналаҵәҟьа иахымгакәа.
Уи ахәҭа иахакнаҳан нбан дула иҩыз абарҭ реиԥш
ажәақәа:
«Абарҭгьы ҳара ҳауп изтәу».
«Абарҭгьы ҳара ҳауп изтәу». Изусҭцәада, дара абарҭгьы
ҳәа ирҿаасҭаны асахьаҭыхҩы абраҟа ицәыригаз? Изусҭ­
цәада, гәҩарашәк зырҵысуа асахьақәа зызку ауаа? Харара аӡәгьы ирыдимҵаӡакәан, зхала ахарара зхы иадызҵаз
ӡәыр дыҟоума?
Аха зхы здырҵәҟьаз роуп наӡаӡа исаӷахо! Абас Аӡба
раԥхьа днаргыланы...
Ацәыргақәҵаҿы ицәырзгеит «Ахантәаҩы дгәааит» ҳәа
иҭыхны исымаз асахьа, егькнасҳаит хыхь зыӡбахә сҳәаз
аҩыра аҵаҟа.
Абас игәы каршәны ацәыргақәҵа дахәаԥшуа дшааиуаз, уи ахәҭагьы даадгылт. Иаразнак илаԥш ақәшәеит, ибоит, аха иибозеи?! Ари закәызеи, ари аҩыза шԥазгәаӷьи?!
Идырт, ихы идырт, аха чҳарас иамоузеи?!
Иара знапқәа ҩаны изымԥыҵахаша сара (Абас игәы
иаанагаз ауп исҳәо) ишԥаҭысхи Абас иабду инышәынҭра
ахаҭа, излаҟоу ак аагмыжькәан, еицакрак ақәымкәан,
ишыҟаҵәҟьаз уаҩы иблаҿы иааиуа, ихан ӷьазӷьазха,
ихьы­ҵә­цараха, сныҩналан уахык иадамхаргьы сныҩнаԥ­
хьандаз ҳәа уаҩы игәы иаанаго, алашара ҩныҷҷо. Аны­
шәынҭра иахаҟаҵаз абаҟа ахаҿра аганахь ала, маҷк насҭ­
хашәа ишиашаз изықәгылаз астол хәыҷи иареи еицы­
ҽырбо, еибарԥшӡо иааԥшуан ателевизор, баша ус, ате­
левизор ԥшра зманы иҟаҵаз мҿлыхк акәым, аус зуаз ате­
левизорҵәҟьа. Абас иабду дышиашаз дахәаԥшуа.
Уаҳа егьизымычҳаит, Абас даақәҵәины иҿааихеит,
иблақәа аҵәыршы рыхкылазар ирымбо. Абар, сара сахьгылаз даасывалеит, аха сызбо дабаҟоу?

Иван Ҭар б а

~

~ 485

Дынсывҟьаны дцеит.
Ауаҩы дахьугалакгьы дуаҩуп, ҳарамрак аҵкар џьара
ицәа иаламзар амуазаап. Абас ицашьа сгәы ааҟанаҵеит,
иара дышсызныҟәахьаз санрызхәыц, ажьеи ауардыни
еихьӡоит ҳәа, ацәыргақәҵаҿы, абар, иаргьы саргьы ҳа­
хьеиниаз!
Иара ианааиҭаххалак сызлахьирхәышаз амч икын.
Сара?
Ишԥазурыз, уи схы злеигәаласыршәоз, ссахьаҭыхра
ада аҽа бџьарк сымамызт...

30
Ацәыргақәҵа мызкы инеиҳаны иаартын. Уи аамҭа
иалагӡаны, аӡәырҩи сареи ҳаибабеит, асахьаҭыхыҩцәеи
сареи усгьы уажәы-уажәы ҳаиқәшәон.
Раԥхьатәи амш аҽны иааны ацәыргақәҵа рбеит сыр­
ҵаҩы хадас дызмаз асахьаҭыхыҩцәа.
Ҵабыргыҵәҟьаны, урҭ гәакьақәаны иаасыдгылт са­ра.
Убас иныҟәеит сара академиа исыцалгаз сҩызцәа аса­хьа­
ҭыхыҩцәагьы, Наҭела Папба лхаҵеи лареи раԥхьа инар­­
гыланы. Иаасыдымшәо, ацәыргақәҵа анаадырт, аҽ­ны
хәлаанӡа исыдгылан. Егьырҭ амшқәа рзгьы схала сныр­
мыжьит, лассы-лассы иааины сырбон, дара ртәала, ис­
хылаԥшуан.
Ацәыргақәҵа рбеит, егьсыдырныҳәалеит Ԥарна Заганиеи Галина Бренкери, раԥхьаӡа ианызбаз аҽны еиԥш,
иааидымшәо еицны.
Саргәырӷьеит Аҟәа Кьаҿи сареи ҳаиниара – ацәыр­
гақәҵаҿы ҳахьеиқәшәаз мацара акәым, уи анҭыҵгьы.
Сыгәгьы ирԥшааит. Шамахамзар, уи араҟа уаҩ игәеимҭаӡо,
уаҩаса хәыҷык, фархьк, ԥша ӷьык аасыр, даашьҭԥааны
аҿынанахарашәа адә иқәу ауаҩы, убри иеиԥш ацәаҩа
ҟәымшәышә имоуп, инаалашьа бзиоуп, дгәыбылҩуп, убри
аҟара дгәыкуп, уанишьцылалак уԥсы дузалымхуа аҟынӡа.
Ацәыргақәҵа ыҟанаҵы мышкгьы аабжьеимыжьт.

486 ~

~ Иалкаау

Ҽнак дынсылаҳәны сикит, џьара ҳнеидтәалап ҳәа,
имуҵәҟьеит, ажәа исымҭакәа даасыдымшәеит. Сазааир
акәхеит, адырҩаҽны аусура ашьҭахь асасааирҭа «Аԥсны»
аԥхьа ҳаиқәшәарц еибаҳҳәеит.
Асасааирҭаҿы снаӡаанӡа, ахәыцра сҭанагалан сышнеиуаз Ҟансоу Ҳалбад даасҿаҳаит, раԥхьаӡа аусура сахьалагаз асовнхара директорс иамаз. Аԥсшәа еибаҳҳәеит,
аха игәалаҟамра изымҵәахит, аргамаду иныԥшуан. Иҩа­
шьомызт аҳәатәқәа рацәаны ишимаз.
Амшын аԥшаҳәа инаваршәны ҳҿынаҳхеит, иаргьы ихы
изнымкылакәан, дналагеит:
– Мап, ари ас изцом! Аха ҳара шьоукы, раԥхьаӡа агьежьра иалагалаз, алу иаҿашәаз арыц еиԥш, ҳнаҵаҟьацышт.
Изакә аамҭоузеи, уара, ҳазҭашәаз, анегативтә хылҿиаақәа
ныҟәызго ҳәа, ҳаблақәа кны иҭырхуа? Хырқьиашьак ҳам­
ҭо, ҳаҿқәа неихаҷаб иаанкыланы?
– Иҟалазеи, Ҟансоу? Исзеилымкааит.
– Абыржәы абиуро аилатәара аҟынтәи саауеит, Апартиа Аԥснытәи обком абиуро аҟынтәи. Сшеибгоу сылбаардоз џьысшьон, ԥсеивгаха сымҭо, исысны сыркит.
– Избан? Иҟалазеи уи еиԥш?
– Иҟалаз здыруандаз, убри ами сеилаганы сызмоу,
абӷа ҵысызшәа!
– Усҟангьы?
– Ҳсовнхара аусура атәы иалацәажәон, сара сусура
атәы.
– Нас? Нас? – сгәысҽанысҵеит сара.
– Нас-ба? – иааџьеишьеит иара. – Схы сақәиҭыртәит.
Акгьы схараӡамкәан, схы сақәиҭыртәит, сара, абриаҟара
аамҭа асовнхара напхгара азҭоз, зхы-зыԥсы ақәызҵахьаз,
ашьапы иқәзыргылаз, изыршәҭкакаҷыз ауаҩы, шаҭарак
аасзымуӡакәан. Схы саақәиҭыртәит...
– Избан, џьушьҭ? – иаасцәымыӷхеит уи ихьыз раԥ­
хьатәи ашаҳаҭцәа сыруаӡәкны сахьыҟалаз.
– Анапхгара иҟоуҵаз зегьы аҽраԥшра иазкын, рҳәеит,
аус адәахьала инадыԥшылоз иблақәа хнакуа, аҩнуҵҟа

Иван Ҭар б а

~

~ 487

еилабааны ицо аҟынӡа иноугеит, рҳәеит, ачаи плантациа
ҿақәа анапы ахьрыгхаз иахҟьаны иԥхасҭахеит, рҳәеит, ачаи
еизгара ашыкьымҭазы иҿызхуаз ирыцәӡаны, акапан аҿы
иагырханы хазы ирҭиуан, рҳәеит, анс рҳәеит, арс рҳәеит,
ирымҳәаз арбану... Рхы снакәыхшаны, ныҳәагатәыс
срымазшәа, исыгәҭасны ахшьыра сынҭарҵеит.
– Ишԥа, џьушьҭ? Усҵәҟьа?.. – саалакҩакит сара.
– Ишуасҳәаз еиԥш, уаҳа аҽакала акәымкәан. Адәыш­
кәаӷьаз саақәдырхеит.
– Нас, усурҭада унрыжьма? – иаасзымчҳаит сара.
– Илаҟәу, ахарара шиду изырдырша усурҭак изы­
шәыԥ­шаа ҳәа араиком иадырҵеит, уи иаанаго, унапы на­
рымҵакуа удәықәыз ҳәа ауп..
– Усҵәҟьа ҟаларым, џьушьҭ, – игәы сырӷәӷәар сҭахын,
аха сақәшәомызт.
– Уи акәу џьушьома? – даақәҵәиааит Ҟансоу сара
сахь. – Уаргьы сухдырҟьеит.
– Уи шԥа? Сара усс исымоузеи?
– Ааи, ааи! Уара ухаҭаҵәҟьа. Дыԥхасҭоутәырц уаҿын,
рҳәеит.
– Иҟаларым!
– Уара иҟаларым ҳәала, сара иҿаҿаӡа ашәҟәы исзаныр­
ҵеит, дамыӷҵас.
– Закәызеи ианырҵаз? Иабанырҵеи? – сгәы иныҵах­
хит, аиашазы, уи аус саргьы салаишьаҳарц дахьаҿыз.
– Ақәҵара ианырҵеит, ҽыԥныҳәаҵас...
– Изакәызеи ианырҵаз?
– Аԥарашьҭаҵарҭахь, шәџьабааԥса зегьы неидкыланы ухьӡала иахьиазгаз азы.
– Избан? Акгьы ҟарымҵаӡакәан ирзиуеит ҳәа, иуҽԥ­
ныркылама?
– Мап, иҟарымҵеит ҳәа акәым. Иара иҟашәҵаз аха­
ҭагьы иақәыӡбит, иабаҭахыз акультура Хан ари аҟара
са­хьа агәыдыртаталаны ҳәа. Азакәан еилоугеит, рҳәеит.
Аса­хьаҭыхыҩцәа иҟарҵаз ахә урҭ дара аусура рызҭо аҟа­
зарҭақәа рахь иноугандаз, ирыхәҭаз уаҟа ирырҭарын,

488 ~

~ Иалкаау

уара закәандарыла аԥарабжьгарҭа амҩа аауртит, рҳәеит.
Иаахтыҵәҟьан ирымҳәеит, аха лахәылас сумазшәа ргәы
иаанагазаргьы, ҟалап. Избан акәзар, аԥарақәа зегьы уара
ухьӡала ииагамзи?..
– Иаҳҳәеит ҳәа, – агәра сзымгеит сара.
– Ианаамҭаз деиқәхеит, иҳәеит амаӡаныҟәгаҩ уара
узы. Уагьирҽхәеит, иудысныҳәалоит!
– Закәызеи исыдуныҳәало?
– Уахьирҽхәаз. Сара стәы иазууазеи, уара ма уман­
шәалахазааит, – схы аҵкыс дцазшәа инаԥишьит уи
аҵыхә­тәаны.
– Исыздыруам, – сҳәеит уалбагас, акгьы аҵанамкӡо.
– Аха ас мацароу? – даақәҵәиааит Ҟансоу. – Иаарласны ихыбгалоит, ирзынагӡом напы зларкыз.
– Изакәызеи ирзынамгӡо? – сгәысҽанӡамкәа иаас­
ҿыҵашәеит уи азҵаара.
– Абыржәы изҿқәоу.
– Сара издыруа даҽакуп, ауаа ламысдақәа, ауаа,
мыцқьақәа ирақәԥоит! Аиашеи аԥсаҭеи рымҩа ҟьаҟьаӡа
иаатырц! Ииашангьы иҟарҵоит! Саргьы уи садгылаҩуп.
– Уаргьу?
– Саргьы.
Ҟансоу, аартра ҿыцк ҟаиҵазшәа, иџьымшьқәа аахеиршалеит:
– Уара уахьгьы ииасыма уи, уажә ҿыц игәарлаз аҿкы,
ушыҷкәынӡаз?
– Уи акәӡам аҿкы. Уи хәшәуп.
Ҟансоу днеихашәы дцеит, уи аҩыза сара сҟынтә да­
қәым­гәыӷуазар акәхарын.
Асасааирҭа ҳазааигәахахьан.
Ҳаԥхьаҟа санынаԥш – Кьаҿ дааиуан. Исыцыз даниба, иқьышә ҳҭасызшәа, даақәгьежьааны ирццакны иҿы­
неихеит.
Иаасцәымыӷхеит. Сахькыдхалацәаз даргәаазар сгәа­
хәын, Ҟансоу игәы иалсыргьы, днысмыжьыр ԥсыхәа
смоуит.

Иван Ҭар б а

~

~ 489

Ҳашнеиуаз амшын аԥшаҳәаҿы ҭыԥ ԥхьакырҭак аҿы
ҟәардәк ҳнықәтәеит, Кьаҿ игәаԥхарала.
– Убас ауп ишиқәнаго! – иаалырҟьаны даамақарт иа­
ра. – Макьана дабаҟоу?! Иҩызцәагьы иара убас инишь­
ҭаргало збааит!
– Уи дарбан? – иаразнак исзеилымкааит Кьаҿ зыӡбахә
имаз.
– Ҟансоу, уаҳа дарбан?! Уажә ихы рыцҳатәны, сысҵас
дуацәажәозар акәхарын. Ахьаԥарч цәыршәага!
– Мамоу, – сҽынахызгар сҭаххеит сара. – Уаҟәыҵ,
Кьаҿ...
– Мап! Саҟәыҵӡом! Иҵмыҳәҳәарақәа саргьы сахь­
рылаирхәхьоу схы исзанажьуам...
– Уи закәызеи?
– Ладеи-ҩадантәи, дәыӷбала, ҳаирпланла изаауаз иҳәсақәа рԥылара сара сакәын иишьҭуаз, иара иҽы­
ҵәахны. Ҟәрышьқәакгьы насымҵаиԥсон ишызымуаз,
асадаҟы сиҭозшәа, уи аҟара срыцҳаны адәы сықәума
сара?
Ԥыҭраамҭак ҿымҭ ҳааидхалеит, нас ҳҩагыланы
ҳҿынаҳхеит.
Ақалақь ҳалаланы ҳашнеиуаз, атроллеибус аангыларҭа
иазааигәахошәа аниба, уажәраанӡа изакәызаалак ак ҟам­
лаӡазшәа, зегь ааихашҭны, деилыхха дааҟалеит:
– Бзиала, Алхас. Адәыӷба аара аамҭа ааигәахеит, сагхар алшоит.
Атроллеибус иҭаз ауаа рыжәпара дналашәкәа дцеит.
«Зус бзиа избо ауаҩы», – сгәы сааҭацәажәеит сара
аҽазныкгьы.
Дук хара имгакәа Амзаҿаҟа сгьежьит сара.
Сгьежьит, аха ақыҭа зегьы неиужьны шьхым­заҭра­
хазшәа аууыҳоа еилан, ааихсыӷьмҩа амаӡамкәан. Ацәыр­
гақәҵа аӡбахә ыршо ирыман иқәын, дасу ишиҭахыз,
инарҳәы-аарҳәуа, иара ишизыманшәалаз, игәҭакы иша­
наалоз дахцәажәон. Згәы ҭнагаз шыҟаз еиԥш, згәы арҷы­
даз, иаргәааз ауаагьы ҟалеит.

490 ~

~ Иалкаау

Аҩны сахьааизгьы, сзыргәырӷьашаз акгьы сԥымлеит.
Ишызбац еиԥш, аҭаацәа еицәтәымшәа еилан ара, инеи­
выс-ааивысуан, рҽеицәыхьчо. Санду дгылахьан, аха дыӷә­
ӷәамызт, дуашәшәыран, аҩны лҽыҩнакны дыҟан. Цару
уажә илбазма, дмараҳә-чараҳәуа, аҵәыҵәыра мыцхә
лфаз­шәа, деиқәҵәҵәы, лыбла сҭалмырԥшуа, аҩны дыҩ­
нан, Ныгәҭас лкарикатуратә сахьақәа ауаа зегьы ирбо,
ацәыргақәҵаҿ иахьцәырызгаз, дшытҟәацра даман.
Санду лакәын ашәараҵәҟьа иҭагылаз, егьсцәылым­
ҵәахӡеит.
– Иҟалазеи, нан, Алхас, – иаахлыртлеит уи, ичҳаиҵәахуа ишлымаз, аҵыхәтәаны. – Саргьы суцәшәо салагеит – жәабжьс иҟоу зегьы гәароуп, нан, иҟалазеи?
Иаар­ҵысызеи, џьбеит, абри узлахәыз ацәыргақәҵа ҳәа
изышь­ҭоу, иахьӡугьы ҽеила исыздыруам...
– Сара иахысҳәаауа иалыздыраауазеи, нанду? – саа­
лакҩакит, аҭак ацымхәрас.
– Ус акәхап, уара иахуҳәаагәышьоузеи, – дсықәша­
ҳаҭхеит ларгьы. – Аха иахырҳәаашазеи, ранаџьалбеит,
мбатә ҟалазшәа. Абас даара игәы нурхеит ҳәа рылоуп,
нан, Алхас, иашоума?
– Абас игәы нхазар акәхап, аха...
– Уадызцалазеи, нан. Аҟәантәи данааз аҽныҵәҟьа
иаб­ду инышәынҭраҿы днеины, ателевизор ықәганы игеит ҳәа ақыҭа зегьы ажәабжьс ирылоуп.
– Уиаҟара амч сымазар цәгьоума? Амала, ателевизор
анышәынҭра иқәганы игазар, сара иҟасҵаз иашоуп.
– Уиашоуп, аха дамыргәааи. Ихьымӡӷшьаны дыҟазар
акәхап.
– Дгәаазаргьы, шьҭа ишԥазуеи, иҟалаша аныҟала?
– Ааи, аха суцәшәоит, нан, Алхас.
– Ишыдыдуа еиԥш қәа ауам рҳәоит, – сара стәала,
дааи­қәыскит уи шәарҭақәак лымазаргьы.
Ақыҭаҿы сшааз еиԥш, Абаси сареи ҳаицәажәартә
ҳаиқәшәаанӡа, аамҭала акәзаргьы, ҳҩыџьагьы еиҿаххрак
ҳзыԥшны иҟазаргьы, маҷк наҟ инаскьазгаз хҭыск ҟалеит.

Иван Ҭар б а

~

~ 491

Даҭа иаалырҟьаны Наталка Олеиник ԥҳәысс дигеит.
Ҳаҩны акомҿар чара аауит. Ҳқыҭаҿы уи ҿыц аԥшьгараны
иҟалеит, егьыргәаԥхеит. Аха аус уи ала инымҵәеит,
игәаԥхеибашьан еибагаз арԥызбеи аԥҳәызбеи ирыӡбит
Украинаҟа ныҟәара ицарц, Наталка лыԥсадгьыл ахь. Ачара иаахыҵны рҩызцәагьы даргьы амҩа иқәлеит.
Урҭ ирыцыз аҩызцәа саргьы срылашәеит.
Адагьы...
Ҳашҳәыԥкыз, зегьы ҳаиманы ҳаирпланла Киев ҳнеит,
уаантәи – машьынала Наталка лҭаацәа ахьынхоз ақыҭахь.
Наталка лҭаацәа ҳашнеиуаз рдыруан, иаҳзыԥшын, лара
заа адырра рылҭахьан. Иҩызцәа ицны Аԥснытәи ҳамаҳә
дааит ҳәа убри еиԥш ачара ԥшӡа руит, аӡәы амыцхә иҳәап,
сара, аиашазы, уи аҩыза сыбла иамбацт, ихагамкәан,
иԥагьамкәан, ахаареи агәыразреи аҵаны.
Зеиԥш қыҭа ԥшӡоузеи Наталка дахьиз, ашәаԥыџьаԥ
аҽылаҳәаны, Днепр аӡымҩас ахықәан ишьҭоуп. Лхәыҷра
ашықәсқәа ахьымҩаԥысыз иадҳәалаз аҭыԥқәа зегьы
ҳарбо дырхыст, нас, ҳаиманы, дара рзааигәа аӷба ахьаангыло ҳанкылсын, ҳанҭатәаны Киевҟа ҳцеит, Тарас Шевченко дахьжу аҭыԥ аабарц.
Зны Дырмит Гәлиа абра дааны дшыҟаз ҳгәаларшәо,
уи ибаҟа аԥхьа ҳгылан Аԥснытәи иааз гәыԥҩык ауаа,
ашәҭқәа нықәҵаны, иажәеинраалақәа ҳрыԥхьон. Даҭеи
Наталкеи хазы рҽалхны игылан рчарамаҭәа рышәҵаны,
рыблақәа ааиҟәымгаӡо апоет ихәаԥшуа, наунагӡа рыбзиабабара хьчо, кьыс амамкәан ԥсраҽнынӡа аԥсҭазаараҿы
ишымҩаԥырго агәра идыргарц рҭахызшәа.
Ҳара сасра ҳаҟанаҵы Ада лааигәара сыҟан, сылаԥш
џьара иаалхсыршәомызт. Ларгьы дкәаԥкәаԥуа сара дсыцын. Ачарашьҭахь, адырҩауха ҳныҟәо Днепр аԥшаҳәа
ҳшаваз, ҳҩызцәа маҷ-маҷ ҳаҽрцәԥхьак-ԥхьакуа ҳан­шеи­
уаз, уаҟа ларгьы акыр дсыцхрааит, рышьҭахь ҳанхеит. Уи
схы иархәаны иаацәырызгеит:
– Ада, абыржәгьы сыгәра бымгаӡои?
– Ишԥасымгои? Есқьынгьы угәра згон, аха инагӡаҵә­
ҟьаны – мап, агәҩарақәа сыман.

492 ~

~ Иалкаау

– Уажәы?
– Уажәы аҽакуп.
– Ада, бара ибдыруеит...
– Исҭахым, Алхас! – сажәа аҳәаха салымраӡеит уи. –
Иаҭахым!..
– Избан? Сара, Ада...
– Еилыскаауеит, – ныбжьалыргылт, сара сзы илдыруаз зынӡа еилгаӡамкәан. – Иаҭахым, ҳҩызцәа ираҳар алшоит.
– Закәызеи ираҳауа?
– Иуҳәарц иуҭаху.
– Ираҳааит, сара сацәыԥхашьаӡом!
– Сара ираҳар сҭахым.
– Избан?
– Унаԥши, Алхас, унаԥши, – зынӡа лҽынахылгеит уи,
сеиқәызкуа аӡы хьшәашәа сықәылҭәозшәа, Днепр аӡы­
м­ҩас ашҟа сырԥшуа. – Уахынла еиҳагьы иԥшӡазаап,
Го­­голь инаиркны ашәҟәыҩҩцәа аӡәырҩы ажәа дуқәа
зхырҳәаахьоу ари аӡымҩас блахкыга! Унаԥшишь, Алхас,
унаԥшишь, – лҳәеит Ада, ҩаԥхьа сшынеизаку сҽаҭаны
уахь сыԥшларц.
Ларгьы саргьы зынӡа ааигәаӡа ҳнеины, ҳаԥсы ӡаны
ҳаԥсыԥлагаҩагара еиқәшәо, ҳаблақәа ҳзаҟәымго Днепр
ҳхықәгылан ҳаԥшуан.
– Алхас, – лара лхала ацәажәара далагеит ҿымҭуа
ҳашгылаз, – закә мчузеи ари аԥсабара иамоу. Иабан­
тәиаауеи уаҳа нҵәара зықәӡам абри Днепр иаманы инеиуа
аӡыцәқәырԥақәа, аа? Иабантәаауеи? Сгәы иаана­гоит, ҳара
ҳӡымҩасқәа рҟәыҵәақәагьы иара Днепр ацәқәырԥақәа
ирылаланы инеиуашәа.
– Иџьашьатәуп, – сҳәеит уи лызҵаара аҭак амцхәрас,
– иџьашьатәуп.
Ада изакәызаалак уаҳа акгьы ацлымҵаӡеит.
Ҩаԥхьа ҿымҭуа ҳгылан.
– Угәы иҭоузеи? – иаалырҟьаны азҵаара нықәлыргылт
Ада, зынӡа сшымгәыӷӡоз. – Издыруазар сҭахын.

Иван Ҭар б а

~

~ 493

– Сгәы иҭақәоу рацәоуп, бара бақәшаҳаҭзар, абыржәы,
Амзаҿаҟа ҳшынагьежьлак...
– Иазхоуп, уаҳа аҭахым, Алхас, – лҳәеит уи, инар­
ҵаулаӡан даақәыԥсычҳан. – Зегьы ҳрыхьӡоит.
...Украинантәи ҳгьежьны ҳааит Даҭеи Наталкеи ирыцыз зегьы. Дара, ҿыц еибагаз, уаҟа инхеит, инаԥшыааԥшырц, иҵегь иныҟәарц.
Ада лажәақәа рышьҭахь, схылԥа аҵыс ҭаҳәуан...
Иаарласӡаны сҭынчра зегьы еилазгаз аҽа хҭыск ааҟалахт.
Цару ҩаԥхьа дцеит лҭаацәа рахь. Ныгәҭас ацәыргақәҵа
баны данаа нахыс иҟалеит, аха иҟалазеи, дара ахьынхо
ахәҳаракыра дықәгыланы есымша убас сшәиуа лҿаал­
хеит, иаалҳәоз лажәақәа зегьы ракәым, рыбжа-еиҭаб­
жа наӡар, шә-ԥсык схазаргьы акы сазеиқәмырхо! Сара
сышәира даналагалак, ажәабжь бааԥсы ллымҳа аҟынӡа
инаӡазшәа, лыԥҳа Цару дналхагылазшәа, аккаҳәа амыт­
кә­ма ҳәо лҿыналхон, лыбжьы ақыҭа зегьы иахьӡауа.
Егьырҭ ианраҳауаз, уи лыбжьы Цару лҟынӡа имааиуа
иҟазма, лара усгьы дманшәаламызт, ҩаԥхьа лҭыԥ даақә­
наҟьон, аҩны аӷьӷьа-агәгәаҳәа иааилалҵон, маҷӡак
аԥсеи­в­гара иамаз анарха амҭакәан, иацәырӡуа. Уи аҩыза
еиҭа­ныҟалах, уаанӡа ишынҵәалоз еиԥш инҵәеит, Цару
дындәылҵны лҭаацәа рахь дцеит. Аха рыцҳарас иҟалаз
лара лцара акәмызт, уи ибзиаӡаны илдыруан ҳшалаӡоз,
иаҳзымычҳауаз Амина лакәын.
Ҭыԥ смоуа, схы ахьызгара сзымдыруа саақәхеит, ҩаԥ­
хьа Амина дыгәхьааганы. Лара леиԥш лыԥҳагьы далыр­
шьцылахьан, лмаҟахы дадҿаҳәалазшәа, лара данцоз уигьы длыварԥало лҿыналхон.
Сарак Амина лыда исзыхгаҵәҟьомызт. Убас акәын
инеибеиԥшны зегьы шыҟаз, уи лыда ҳаҩнаҭа, хәда­
цәаҟынӡа ахьы илагылазаргьы, абла зыччомызт. Дымҩас­
ны данцоз џьара машәыршәа ҳналхьымԥшуазар, лан уи
лбарҭа ҳалҭомызт.
Ҳахьшәашәа-хьшәашәаӡа ҳааилахеит ҩаԥхьа аҩны
иааи­зынхаз, ҳҽыҳзеидымкыло, еилыбгаз ахыбра еиԥш.

494 ~

~ Иалкаау

Ашьыжь какалк анаҳклак (Адамыри сареи иаҳкәаптеиуаз)
дасу ҳхы ахьынахоз ҳҿынаҳхон, саб анаҟә еиԥш, аҩны
игазго иахажьыз аҿымҭра-дагәара иҽацәигарц усура
дцон, Адамыр – ашкол ахь, сара, аҟазарҭа сныҩналаны
ау­сура сналагон, иахьынӡасылшоз, зегьы схаршҭны. Аха
зегь дара роуп, аусура санаркараӡалак, ҩаԥхьа, зегьы
аасгәалашәаны, соуразоуроу зегьы сҽаҭаны зҭыхра са­ҿыз
асахьа саамыкәкәааны. Агәҭыхақәа акакала рыҽ­ԥырт­
ло, срыманы идәықәлон, егьа сырҿагыларгьы сымч ры­
қәымхо, исиааины.
Абыржәгьы убас сыхьын, аҟазарҭа саадәылҵны адәы
снықәгылт, иара сызқәыԥшуаз ашҭа ҭацәра еиԥш, сара
схаҭагьы сҭыкка.
Гәыӷрақәак азҭоз акагьы анамбаӡа, Бгазлоу аарла
иаақәгьежьны, ацәа-ажьы зегьы иазышьҭымхуа еидараны иаҵазшәа, ихьынҭыџьӡа, аҽеиҵарӷәӷәаны, иаҵагылаз
ашьапқәа иаарықәыӷәӷәаны иазнымкыло, игарыгаҽо
ишиашаз сара сахь ахы рханы аҿаанахеит – иааины иамоу
агәалақәа зегьы, сара, ахарара зду, исанаҳәарц аӡбазшәа.
Азхара иҵәыуаны, иканаркәкәаз алаӷырӡқәа ирцәын­
хаз абааӡара рхыхәхәо макьана ирзынхазшәа, аблақәа
цәаакӡа иаасыдгылт, маҷк иаасыргәыбзыӷыр ҩаԥхьа
аҳә­ҳәыҳәа инеимаҭәаны ақьызқьызра ишалагара агәы
ԥшаауа. Сара уи ангәасҭа, сҽааныскылт, иаргьы саргьы,
еиҳа изычҳауа ҳәа ҳԥибашәозшәа, ҳааидхалт. Зыгәҭыха
ззеибымҳәо аҿаҳақәа реиԥш, ҳаихәаԥшуа ҳашгылаз, агәы
ԥҵәазар акәхап, инсывышьшь ишнеиуаз, аҩнаҵаҟа аҽа­
ҵәахт, акгьы сшамыхәоз анаба, ахы сԥырнагарц, иара
саргьы схы сақәиҭнатәырц.
Бгазлоу анца, аҵыхәтәантәи аҩыза дызцәыӡыз иеиԥш,
ҩаԥхьа сзаҵәӡа, схала ашҭа саақәхеит.
Адырҩаҽны Ҭемыр Алан ишҟа сцеит.
Араиком амаӡаныҟәгаҩи сареи акыраамҭа аицәажәара
ҳаман. Уи исеиҳәеит амаҷ-саҷқәа сыҽрымҭакәан аус зуларц – сгәы каршәны, егьа мыҟәмабара срықәшәаргьы,
ацхыраареи азҿлымҳареи шсиҭо агәра сырго. Исацәажәаз

Иван Ҭар б а

~

~ 495

ауаҩы шаҟа деилахоу саназхәыц, уаҳа аамҭа ицәсмырӡырц
ахәҭаны исыԥхьаӡеит – сцарц сгәы иааҭаскит. Убри аамҭа
иақәыршәаны дагьымҵаакәа, иблақәа ҭыҵны ицо, Абас
дааҩналеит...
Сара уа сахьтәаз еиҳагьы деигәырӷьазшәа, араиком
амаӡаныҟәгаҩ иаԥхьа журналк ҟьаҟьаӡа иаартны ины­
қәиҵеит.
– Абар, уахәаԥш, уаԥхьа!
Араиком, амаӡаныҟәгаҩ изымбатәбараха ажурнал
илаԥш нахигеит – иаразнак, амсыр қьаад ԥшқа еиԥш,
дҟәашккараӡа дааҟалеит. Ажурнал ианыз асахьақәа руакы иблақәа изаҟәымго, ажәакгьы изымҳәо, даадхалт...
Исзымычҳакәа, саргьы схы ихырҳәҳәаны санынаныԥ­
шыла, сылаԥш иааҵашәеит, егьыздырт, зны ажурнал
«Агәылшьап» ашҟа исышьҭыз акәын – сара снапала иҭыс­
хыз асахьа, сыхьӡи-сыжәлеи ҿаҿаӡа иаҵаҩны.
Асахьа иахьӡын «Араиком амаӡаныҟәгаҩ имашьына
аҳәынҵәа илахеит» ҳәа. Абар, иара уажәы иааины ҳара
ҳраиком анапхгаҩы иаԥхьа иахьықәу – сара азҿлымҳара
ду сзаазырԥшыз, ацхыраара сызҭо, ацәгьа-мыцәгьа са­
цәы­зыхьчо ауаҩы иаԥхьа. Шаҟа миллион уаа раԥхьа
иқәузеи, абас, аҳәаанырцә азаарыгӡа, адунеи зегьы иахьӡо
ажурнал. Ҵабыргуп, дарбан маӡаныҟәгаҩу, иара асахьа
зызку хьыӡҳәала уаҩы издырӡом, аха Ҭемыр Алан ихаҭа
имдыруеи уи иаанаго, иара игәаламшәои, зны имашьына ҳара ҳзааигәара ишьҭоу ақыҭа Аҿыбгара ҳәа изышьҭоу
игәыгәҭажьны иҟоу ҳаблак аҿы аҳәынҵәа ишылахаз,
машәыршақә шьоукы, иара сара сынрылаҵаны, уи ианиаз, ҳаицхырааны, цәгьаԥсышьала, ҳагәҭасуа, ишылаагаз
– уажәы иара убасҟан ишыҟаз еиԥшҵәҟьа асахьа ҭыхны
иара уи зыхьыз амаӡаныҟәгаҩ иаԥхьа иааины иқәлеит...
Изыхьда уи аҩыза?
Иара!
Шаҳаҭс иамадаз?
Сара.
Асахьа ҭыхны «Агәылшьап» ианызҵада?

496 ~

~ Иалкаау

Сара.
Уажәраанӡа иихьчодаз?
Сара.
Уажәы иара иаԥхьа итәоу дызусҭада?
Сара.
Ажурнал ианыз асахьа ииулак иблақәа наҟәганы, иха­
ԥыцқәа аҿҿа рыҵго, игәы иҭаҵәҟьаз иҿы изамырҳәо,
сылбааидар моу имамкәан даасҿаԥшит:
– Иуасҳәо уаҳауоу... аҩыза Анба?.. Иахурҟьацәазар ҳәа
сыҟоуп... Уца! – иҳәеит, уаҳа сыла уҽаумырбан ҳәа аанарго.
Сара исҳәахуазыз – сындәылҵны сцеит.
Хыхьынтәи ҵаҟа сахьналбааз избеит, аха избазеи,
ауаа еидгәыԥлан, иара араиком ахыбраҿы иҟаз акиоск
аҿы ажурнал «Агәылшьап» аахәара иаҿын. Заа ажурнал
аахәара иаҿын. Заа ажурнал аахәара иахьӡаз, насҭха игыланы ахәаԥшра иаҽын, инеимҵакы-ааимҵакуа, еибарбо.
Сыбла иабаз аасцәымыӷхеит, аха иҟасҵозыз – урҭ
сна­рыламҳакәан царҭа сымамызт. Уаанӡа сзырҽхәоз,
исыд­ныҳәалоз ауаа, бзанҵы ирымбацызшәа, рыхқәа
рықәыжьны, сара сахьыҟаӡамыз аԥшра иалагеит, дара рха­
ҭақәа аӡәи-аӡәи еицәшәо, иаҳҳәап, ажурнал ианыз акари­
катура аниба, дымшәа-дмырҳа сара исацәажәаз ауаҩы
иӡбахә актәи амаӡаныҟәгаҩ иҟынӡа имнеикәа, ҟалома,
нас, дабацо? Иибаз игәы иахәан исымаирҽхәошәа...
Сеиқәыхьшәашәа саадәылҵит.
Ақалақь сахьналалаз аҵкыс еицәаз збеит. Ана-ара
абжьқәа ныҵыҩ-ааҵыҩны исаҳауа иалагеит:
– «Агәылшьап» иану жәбама?
– Иигәаӷьызеи уи арԥыс? Ианахар?..
– Акымзаракгьы ихьӡом. Змашьына аҳәынҵәа илахаз
ихьӡ аҳәом, ижәла аҳәом, зҳәаз еиԥш, иҽԥнукылозеи?
– Усҟа иҽԥнукылоит. Иара асахьаҭыхҩы ижәла аҵа­
ҩыми, уи мацара азхоит. Ҳәара аҭахума, ажурнал иани­
ҵаз, асахьа иаанарԥшуа иара ираиком аҿы иҟалаз ауп,
абраатәи араиком амаӡаныҟәгаҩ ихьыз! Сибратәи араион
анапхгаҩы уи асахьаҿы ус имаӡам, идыру усуп!

Иван Ҭар б а

~

~ 497

– Иусхар, дзацәцаӡом!
– Ихароузеи, амҩақәа ҽеизар уи аҩыза асахьагьы
изҭыхуамызт. Иибаз еиҭеиҳәеит, изууазеи?
Гәыԥ-гәыԥла ауаа гыланы иахьеицәажәоз ирҳәоз
слымҳа ҵнахуа сышнеиуаз, изулак амашьынақәа раангы­
ларҭа снадгылт, ҳара ҳган ахь ицоз раԥхьа иаасықәшәо
акы снақәтәарц, Амзаҿеи ақалақьи ирыбжьаз сазымԥшы­
кәан. Издыруа, сыздыруа аӡә дысҿаҳаанӡа, машьынак
снақә­тәеит.
Амашьына дәықәлеит, иаразнак уаҟагьы ацәажәара
ҵысит, ажурнал «Агәылшьап» ианыз асахьа ыршо ирыманы иаақәлеит, аимҵакьача ианасуа еиԥш, инеигәыдҵаааигәыдҵо. Сара аӡә заҵәык, дара срылахәӡамкәан,
ажьымдыр еиԥш, саарылахеит, сыҽсызцәырымго, хыҵәа­
хырҭагьы смоуа. Схы сықәыжьны стәан, излацәажәоз
зын­ӡа ус сзалаӡамызшәа.
Ҳқыҭахь иҵәины зҿыназхоз амҩа амашьына аннадгыла, иаанкылан сааҭыҵт, маҷк сыԥсы неивызгеит.
Саамҩахыҵны, ауаа иахьрҿархасырҭамыз амҩахәас­
ҭа­ла сдәықәлеит, сшымгәыӷӡо ҩаԥхьа аҽа шьоукы сры­­
лаҳаанӡа, лассы аҩнынӡа снаӡарц. Насыԥшәа ус иагьы­
ҟалеит.
Ааи, ус иагьыҟалеит, аха ажәабжь, амацәыс ныҟәашәа
ццак амазшәа, сара исаԥысны, аҩныҟа ихалазаарын, сахьнеиз иаасысны сыркит:
– Иҟалазеи, нан, Алхас? – дшәаԥырҳаԥуа, даасԥылт
санду, ллаба лыҵарсуа.
– Араиком амаӡаныҟәгаҩи уареи шәеидыслама? –
иналышьҭеиҳәеит саб.
– Ҭемыр Алан исахьа ырҿаасҭаны «Агәылшьап» иани­
ҵеит ҳәа ашкол аҿы ирыларҵеит, – наԥишьит Адамыр.
Исзеиқәкуазар ҳәа иҟалаз шыҟалаз рзеиҭасҳәеит.
– Иумыхьыр акәын, нан, Алхас, – ишылцәымӷхаз
лымӡаӡеит санду. – Аха егьаурым, гәаӷшақә ишыҟоумҵаз
Ҭемыр иеиликаап, уи дҟәышуп!

498 ~

~ Иалкаау

– Араиком амаӡаныҟәгаҩ игәы нурхеит, Алхас, уара
гәыкала иузыҟоу, уӡырызгаз, узыхьчаз, аа? – иаасаҽ­
ԥниҳәеит саб.
Адамыр ақәҿимҭӡеит.
Ҳаҩнаҭаҿы уи аӡбахә уа иааԥҵәаны, ҳнеилыҵ-ааи­
лыҵит.
Ауха лацәааихьшь сзыҟамҵеит, снаҳәааҳәуа сиарҭа
сшылаз, иккаӡа иаашеит.
Сҩагыланы абарҵа санаақәгыла, ашьха Ҟьантаз иҟаԥ­
шьы-уаркалеиуа иаахгылаз амра, ашыҵәҳәа зҿаа­нархаз
ашәахәақәа аасгәыднаԥсалт, ҳаиԥылара иеи­гәырӷьазшәа.
Иара Ҟьантаз ахаҭа аҭеиҭыԥш наӡа ааԥшуа, иҽырба-ҽыр­
бо Амзаҿа иаахагылт, игьамгьамуа, згәы алаҟаны зқьаф
ҭаны абыржәымзар-абыржәы ишнаҵҟьара иаацәырҵыз
алакә рашь аԥшра аашьҭыхны. Амзаҿа зегьы иара Ҟьантаз
инаркны амшын аԥшаҳәа аҟынӡа аҽеиҵыхны ишьҭан,
уажәраанӡа иадсымбалацыз сахьа ҿыцқәак налкааны иснарбарц аҭахызшәа.
Уи аԥшӡара сахәаԥшуа сгылан, суаҩны адәы сшықәу
ауаа идзырдырыз сқыҭа гәакьа сыбла сзаҟәымго.
Ашьжьымҭанӡатәи аҭынчра раҳаҭра иазхымҽуа иааины уажәы-уажәы иаасҿагылоз зҵаара заҵәык акәын:
Дабаҟоу абри аԥсҭазаараҿы зых иақәиҭу азанааҭ ҳәа
изышьҭоу змоу ауаҩы?
Дабаҟоу?..

АХҚӘА

Амра ҳара ҳҿы игылоит. Ароман������������������������������������������ 5
Сан лыблақәа. Ароман������������������������������������������������������� 281

Иван Константин-иԥа Ҭарба
И А Л К А АУ
Ҩ-томкны
Аҩбатәи атом
Ароманқәа
Иван Константинович Тарба
И ЗБ РАННОЕ
В двух томах
Том второй
Романы
На абхазском языке

Аиқәыршәаҩ Ан. Лагәлаа
Аредактор Л. Чамагәуа
Асахьаҭыхҩы Р. Габлиа
Компиутерла еиқәлыршәеит Н. Гәынба

Аформат 84х108 1/ 32. Атираж 300.
Иҟаҵә. акь. бӷь. 15,75.
Инықәыр. акь. бӷь. 26,5.
Аҿаҵаԥҟа №....
Аԥсны Аҳәынҭқарра
«Акьыԥхь аҩны»,
ақ. Аҟәа, Ешба имҩа, 168


