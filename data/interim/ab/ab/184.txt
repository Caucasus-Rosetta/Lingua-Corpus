Аредактор лыҟнытә
Леуа Леиба дышқәыԥшыз аҩра далагеит. Амала, 2003 шықәсанӡа шәҟәык изҭмыжьит.
Уигьы...
Убри раԥхьатәи ишәҟәы инаркны, ишәҟәқәа зегьы рыҟны тема хадақәас ишьҭихит: иԥсадгьыли, иҭаацәеи, ижәлари, лымкаала ибзианы иидыруаз иҩызцәеи, аибашьцәеи, ирҵаҩратә заанаҭи. Иара убас иҩымҭақәа ирныԥшуеит ицәымӷу ауаа ирԥырхагоу, иаҳҳәап: аӷьычцәа, ақәылаҩцәа, аҵарҭышгаҩцәа, аҭыԥ «ԥхақәа» ирышьҭоу ахҭыԥшшацәа, аибашьраан, зыԥсадгьыл кажьны иқәҵны ицақәаз, нас иааины, аҭыԥ «дуқәа» ирышьҭалақәаз уҳәа убас егьырҭӷьы.
Абарҭқәа ирызкны, иахьа уажәраанӡагьы, аҩымҭақәа аԥиҵоит, иагьҭижьхьеит аа-шәҟәык, иҭыжьымгьы рацәоуп.
Уи ишәҟәқәа ирныԥшуеит, хыхь-хыхьла амцхә арԥшӡацәара дашьҭамлаӡакәа, иара дызхаанны ибзианы иидыруаз аԥсҭазаара шыҟаҵәҟьаз аарԥшра. Уи згәаԥхо аԥхьаҩцәа рацәаҩхеит, иагьидырныҳәалахьеит иара. Уи изеиԥшны ицааиуеит алитературатә жанрқәа зегьы, иаҳҳәап: ацуфарақәа, ажәарццакқәа, ажәабжь кьаҿқәа, аиумор, ажәабжьқәа, ажәеинраалақәа, апоемақәа. Иара убас иҩхьеит аповестгьы. Иахьа ожәраанӡа иимҩыцыз ароманқәа ракәын. Урҭгьы иахьа иҳадигалоит, ҳагәгьы иаанагоит аԥхьаҩ игәаԥхоит ҳәа.
Ари ашәҟәы иануп ҩ-романк: «Аамҭа цәгьақәа раан», «Ани Аԥсадгьыли».
«Аамҭа цәгьақәа раан» ианыԥшуеит Аџьынџьтәылатә еибашьра ду ашьҭахьтәи ашықәсқәа раан, аԥсуаа рыԥсҭазаашьа шыҟаз. СССР иқәынхоз ажәларқәа зегьы еидгыланы, аӷа хәымга иҿагыланы, хацәнамырха, ианеибашьуаз, ақырҭқәа Аԥсныҟа аара ишаҿыз, ара иахьааиуаз рхы шымҩаԥыргоз. Аԥсуааи аурысқәеи иеидгыланы урҭ ишырҿагылоз...
4 #
Ибзианы иаарԥшуп аурыс ԥҳәыс-ан лхаҿсахьа, арҵаҩцәа рхаҿсахьақәа. Абзиабара атемагьы цқьаӡа ианыԥшуеит ари ароман. Аԥсуа ҭаацәареи, аурыс ҭаацәареи уреигәырӷьаратә иаарԥшуп. Уи аԥҳьаҩ илаԥш иҵашәаратә, ддырхәыцыртә иҟоуп.
Ари ашәҟәы иану аҩбатәи ароман раԥхьатәи хқәак ануп «Смаҭа хәыҷы дкәашоит» аҿы. Уи ианыԥшуаз, Марҭа лхәыҷра мацара акәызҭгьы, ара ианыԥшуеит, Марҭа аҵара дшашьҭаз, аибашьра дшалахәыз, иара убас Алхаси лареи рыбзиабара цқьа абзоурала ԥсуа ҭаацәарак шеиқәхаз. Аԥсҭазаара згәы ахшәаны иҟаз Алхаси, уи иан, аҽшьразы зыҽкназҳахьази, Марҭа лыбзоурала, ишеиқәхаз, аԥсҭазаара ргәы аҳәо ишыҟалаз. Егьи ароман аҿеиԥш, араагьы аԥсуааи аурысқәеи реиҩызара аарԥшуп, иара убас аибашьраан аурысқәа ааны аԥсуаа ирыдгыланы ишеибашьуаз уҳәа убас егьырҭгьы.
Аԥхьаҩ, сгәы иаанагоит ари ашәҟәгьы, автор егьырҭ ишәҟәқәа зегьы реиԥш, агәахәара унаҭап ҳәа!
Аамҭа цәгьақәа раан
а-1-тәи ахы
Аџьынџьтәылатә еибашьра Ду ашьҭахьтәи ашықәсқәа руак азы акәын. Хабалак гәаҟран.
Аҳра руан: амлеи, ахьҭеи, агәырҩа цәгьеи. Усҟан зынӡа ԥсшьарак ҳәа имамызт ауаҩы. Иара ашьыжь дҩагылон, аҽны хәлаанӡа ԥсеиҭакхак ихы иамҭаӡакәа дхандеиуан, хашәала ҳәа акгьы имаӡамкәа. Усҟан ахныҟәгара даара иуадаҩын. Ирфашаз акәын зегьы гәаҟуа изышьҭаз. Аҽеилаҳәареи, рҽырԥшӡаны анхареи уҳәа зынӡак аӡәгьы дрышьҭаӡамызт. Млакы ҳамгандаз ҳәа акәын, ауаа зегьы зызхәыцуаз. Аҽеилаҳәараз, маҭәақәак раур, ирыздырхон, абзиа иашьҭамызт. Насгьы иҳәатәуп, уи аамҭазы, иахьеиԥш, ауаа руҭрақәа шәырла ирҭашьшьы ишырҭатәамыз.
– Урҭ рыҟаҵара аамҭа рызҭодаз. Усҟантәи аамҭақәа рзы, ишәарӡыӡо акәын ауаа адәы ишықәыз, рхазыҳәа аус руртә еиԥш, аамҭа рырҭомызт. Азеиԥш усқәа ракәын зегьы зҿыз.
Хәымса хәыҷы иани иареи ракәын аҩны иахыз. Иаб Аџьынџьтәылатә еибашьра ду ахь данцоз, иара дмиӡацызт, мызқәак аибашьра цахьаны еиԥш ауп иара дышиз. Хәымса иан лымала длааӡон лхәыҷы. «Абри асаби длымоуп, аҭаҭын аплан илықәу маҷӡак иадымхаргьы иааиҵаҳтәып», ҳәа башахазгьы аӡәы игәы иааҭашәомызт. Аҭаҭын аплан илықәыз ҟаҵо, лхәыҷы дааӡо, ус цәгьала дааиуан. Аџьықәреи лзылазҵодаз, илзылаҵаргьы, илзырашәозма? Лҭаҭын аус адулареи, лхәыҷы ибареи дырхашәаланы, уаҳа акгьы лзыҟаҵомызт. Амала, тәанчахәы хәыҷык рауан, убри акәын рыԥсы зкыз. Убри атәанчахәы хәыҷы ироуаз, рыуеи рҭынхеи ирырҭози, лԥеи лареи, ус
6 #
цәгьам бзиам илызлырхон. Аамҭа цон, Хәымса изҳауан. Абар, уажәы, жәашықәса дырҭагылоуп Хәымса. Иара жәашықәсагьы иҟахи, аха иара жәаа шықәса зхыҵуа хәыҷык иеиԥш, ихы мҩаԥигомызт. Ду наӡак иеиԥш акәын иара ихы шымҩаԥигоз. Иан илҳәоз џьара акы дахыԥомызт, еснагь дарӷьажәҩаны длывагылан. Уи ала лгәы дуун, иара ила дгәырӷьон. Лара лгәырӷьара илымаз акәын, илылымшозгьы, лылзыршоз. Рбаҳча аҵыхәан, лахьхьи, анаӡара ԥҳәасақәак ҭагылан. Урҭ ҟәшәаны, рыҭира акәын Хәымса есымша дызҿыз. Урҭ ахьиҭиуаз ҳәа иахьыҟаз, Мҷышьҭатәи адәыӷбаангыларҭатә станциаҿы акәын. Уа адәыӷбақәа рацәаны иангылон азы, џьармыкьа хәыҷыкгьы ыҟан. Уи аџьармыкьа, ааигәасигәа ақыҭақәа рҿынтә, арахь, ауаа рацәаҩны иааиуан. Шәыр-қәыр хәыҷқәак ирымақәаз ааидкыланы, крыҭира ҳәа. Уи аӡәырҩы рыԥсы акын, уи ыҟамзар, амла иагоз
ҟалон, ҳәарада.
Хәымса хәыҷы, абжьааԥны еиԥш, иахьагьы, крыҭира
ҳәа дышцалац еиԥш, адәыӷбаангыларҭатә станциахь дцеит иведра азна аԥҳәаса иманы. Хәымса уа дахьлеиз, раԥхьа иааиз адәыӷбаҿы, иԥҳәаса ҭитәы имаз иҭиит. Хәымса аҭитә имаз аниҭилак, дымԥшыкәа, абжьааԥны, иҩныҟа дгьежьлауан.
Уа дахьҩеиуаз, аҭаҭын аҿыхреи, арыԥхреи уҳәа рҿы, Хәымса иан длыцхраауан, аха иахьа ус ҟаимҵеит Хәымса. Аихамҩа аузуҩцәа, аказен ҩынқәа ирыҩнақәаз, изакәызаалак ирҭиуа ҳәа акгьы змамыз, аӡы рҭиуан. Аихамҩа ҵаҟа уахьллыбаауаз, Мҷышьҭатәи аихатәы трубақәа ирҭаланы аӡы аауан. Ара акрант ыҟан. Иахьа хәлаанӡа акрант аартны, ахьыр-хьырҳәа аӡы леиуан. Уаантәи акәын ахәыҷқәа ирҭиуаз аӡы ахьынтәааргоз.
Хәымсагьы иӡбеит, урҭ ахәыҷқәа реиԥш, иаргьы аӡы иҭииларц. Аведра усгьы иара иман. Аԥҳәаса ҭира ҳәа иара арахь данаауаз, ҵәыцак иџьаба инҭеиҵеит. Иԥҳәаса аниҭи ашьҭахь, акрант аҿы днеин, иведра ааӡәӡәаны, азна аӡы ааҟаиҵан, аӡы зҭиуаз аҷкәынцәа ишырҳәалоз
#
еиԥш, «есть холдная вода, родниковая вода» ҳәа ҳәо иааины игылаз адәыӷба аҵыхәтәантәи авагон инаркны, ахантәи авагон аҿынӡа дцо-даауа, ҩынтә-хынтә раҟара дыбжьысхьаны еиԥш, хаҵеи-ԥҳәыси еидгыланы иеицәажәоз дынрывсны дышнеиуаз, аԥҳәыс лыбжьы налыргеит:
– Уара аҷкәын, аӡы зҭиуа, уаагьежьны араанӡа уааии. Ари абжьы иаҳаны Хәымса иашьҭахьҟа даахьаԥшит. – Ара уааи, ара, – иҳәан Хәымса данаахьаԥш, ахаҵа
инапы ааиҟьеит. Ари Хәымса ианиба, афырҳәа даагьежьын, ахаҵеи аԥҳәыси еицәажәо иахьгылаз, дааины, даарыдгылеит.
– Заҟа иаԥсоузеи, аҵәца азна аӡы? – дҵааит ахаҵа, Хәымса раԥхьа дааины дшаарыдгылаз еиԥш.
– Заҟа сышәҭо, – аҭак ааҟаиҵеит деиҵамхаӡакәа Хәымса.
– Аҵәца азна аӡы ҟаҵа, – даацәажәеит ахаҵа. Хәымса дгәырӷьаҵәа, деиҵамхаӡакәа аҵәца рҭәны ахаҵа иахь инаирхеит.
Ахаҵа Хәымса иаҵәца ааимхны, иԥҳәыс лахь инаирхеит.
– Сара аӡы зжәырц акәӡам дызсыргьежьыз ари аҷкәын, – лҳәеит лара.
Ахаҵа игәы иаахәаны даҵашьшьы аӡы ижәит. Ахаҵа иижәыз аӡы хьшәашәаӡа иҟан. Избанзар, акрант есымша ишаартыц иаартын. Аӡы шааиц иааиуан уахгьы-ҽынгьы. Аӡы ауаа иржәуан, иргон, ашыха арҭомызт.
Ахаҵа аӡы анижә ашьҭахь, иԥҳәысгьы илабжьеигеит, ларгьы аӡы лжәырц, даара ихьшәашәаӡа ишыҟоу, ишшьха ӡыхьу.
– Изжәып нас саргьы, ус уара иануҭахха. Сара аӡы зжәып ҳәа сгәы иҭаӡамызт, аха, – лҳәан лхаҵа днеиҿаԥшит. Ахаҵа Хәымса ихы иқәкны ҿааиҭит:
– Даҽа ҵәыцак ҭаҭәа.
Хәымса ииҭахыз уи акәын. «Уажәыҵәҟьа» – иҳәан иаҵәца рҭәны, ахаҵа иахь инаирхеит. Хәымса иаҵәца ӡыла ирҭәны иикыз, ахаҵа иааимихын, нас иԥшәма
8 #
ашьшьыҳәа иналиркит. Иԥшәма аҵәца ааимылхын инҭыркәкәаны илжәит. Лхаҵа иеиԥш, ларгьы илгәаԥхеит илжәыз аӡы. Аԥҳәыс аӡы ыжәны даналга, иҭацәыз аҵәца Хәымса иахь инарххо, днеиҿаԥшит. Нас лара иаразнак ала, лхы-лҿы аҽааиҭанакит. Аиқәаҵәара аалҿысит хабалак, лааигәа-сигәа, иаалыкәыршаны, аалашьцеит. Хәыцра лашьцарак дынҭанагалеит.
Ростов дыҟоуп. Лыԥшәмеи лареи абри иаҟароу рԥа, наҟ-ааҟ инапқәа кны, алҩа афҩы згәылшәшәа ицоз амҩақәа руакы ианыланы инеиуеит. Урҭ ирласны рыҩны инеир рҭахуп. Аб иԥа аибашьра ахьымцо, иани иаби ахьынхо ахь дганы, дара аӷа хәымга иҿагыланы иқәԥо асовет уаа ирыдгыланы иқәԥаларц ргәы иҭоуп. Амҩа иқәланы иахьаауаз рыҷкәын илабжьон хаҵеи-ԥҳәыси ирҳәо хеиҵарц, аха иара иуамызт. «Сара схәыҷума? Абар ушьҭа жәа шықәса схыҵуеит. Сзааӡаз, исызгәакьоу сықалақь аӷа хәымга изныжьны сара сабацо? Саргьы сеибашьуеит», – иҳәон иара. Ани аби рԥа имуашәа анырба даргьы иара ииҳәоз иазыразхеит. «Имуазар, ишԥаҳауреи? Ҳара ҳахьԥсуа, иара дыԥсгәышьап, ҳахьцо дҳацзааит. Ҳара ҳазҿу, иаргьы даҿызаап» – рҳәан рԥа ииҳәаз иазыразхеит.
– Ибзиоуп, нас дҳацзааит. – иҳәеит ахаҵа.
– Ҳаицызааит, уаҳзымҵаакәа џьара шьаҿак ҟаумҵалароуп, – лҳәан инапы илкыз, наужьны, ихы аалшьышьит Сериожа иан. Сериожа дгәырӷьаҵәа дааҟалеит, иан ихы ахьылшьышьыз. Иан уаҳа ихы шылымшьышьуаз, ицәа иалашәазаргьы здырхуада? Сериожа иан инапы анааулыжь, иаб инапы ахьикызгьы иаауижьын, иццакыццакуа иҩрывсны зҿыназхаз, Сериожа иҩыза даниба: «Ани сҩыза иоуп, ак иасҳәар сҭахуп», – иҳәан иани иаби днарызҵааны, иҩыза днаишьҭалеит. Сериожа иҩыза дҩаихьӡан, аԥсшәақәа ааибырҳәеит. Сериожа иани иаби ишьҭаланы иахьааиуаз ари рыблақәа ирбон. Убри аамҭазы акыр инахараны, ажәҩан ахьтә бжьы цәгьак аагеит. Убри абжьы цәгьа игаз, закәу ауаа иеилыркаанӡа
#
абомба каҳаит. Абомба анкаҳа ашьҭахь, ҳәҳәарахеит, ӷызрахеит. Уахьыԥшлак. Акгьы убом. Абомба икаҳаз алҩа ихчылаз иарлашьцеит, афҩы бааԥсы арҵысит, ашоурадуҟанаҵеит.Сериожа иҩызадишьҭаланы,акыр дҩаскьахьан. Абомба ахькаҳаз, урҭ еиҳа ирзааигәан, Сериожа иани иаби ахьааиуаз аҵкьыс. Убри аҟнытә. Сериожа иани иаби акгьы рмыхьит. Маҷк аҟара алҩа ихчылаз ахыҵра ианалага, еилаҟәаҟәа еилажьыз аԥсцәа ирхагылан, имԥсыкәа инхақәаз рыӷызбжьи рыҵәаабжьи, реиқәҿыҭыбжьи, рықьызқьызбжьи улымҳа ҵырхаауан. Сериожа иани иаби рыҷкәын ихьӡ ҳәаны аҿҭра иааҟәымҵӡакәа иаҿын, аха аҭак бжьы ҳәа акгьы раҳауамызт. Ҳәарада уи зыԥсы ҭаны иаанхази, ма абомба аԥҽыхақәа зааханы, ихәны инхақәази, ма иԥсны иубаратәы иҟақәази рахь дыҟамызт. Уи абомба ахькаҳаз, адгьыл иҵнажааз, ахаҳәи анышәи дырҵәахит, мамзар, уаҩы димбо, дыцҟьа-шәҟьа, адгьыл аҵахь дыҵанаҵеит. Ашьҭахь, ауаа изларҳәоз ала, ари Ростов аӷа иҳаирпланқәа анхала, раԥхьатәи амш акәын. Абомбагьы Ростов ақалақь иалаҳаз раԥхьатәи абомбақәа ируакын. Ахаҵеи аԥҳәыси ҿҭрала каамеҭ-еиқәаҵәа ҟарҵеит, аха рыҷкәын заҵәы уаҳа ихабар рымбаӡеит...
Аибашьраан лыԥшәмеи лареи зықәшәақәаз, уажәы, лаԥшҵашәараны иаалхаԥаз, дааиланагеит Марусиа. Марусиа лыҟазшьа Иван Иван – иԥа иангәеиҭа, иааицәымыӷханы, днылҿаԥшны, ҿааиҭит:
– Ибыхьи, Марусиа, быҟазшьа сгәаԥхом, акалашәақәа бызбоит?
– Ишԥасмыхь, Иван. Абри ҳаԥхьа игылоу аҷкәын ҽеишәа уиҿаԥши?. Иван Хәымса данынаиҿаԥш, азнык азы, иаргьы ииҳәара-ииура изымдыруа дааҟалеит. «Сериожа дышԥаиеиԥшу» ааигәахәит, нас илаӷырӡқәа иблақәа иаархыжжылан иӡӷы илахьыкәкәеит. Иван ихы ҩышьҭыхны, Марусиа днылҿаԥшын, лыжәҩахырқәа рыӷәӷәаны, иаанкыланы дааигәыдиҳәҳәалеит.
– Марусиа сара издырит бара ибыхьыз. Ари аҷкәын
10 #
аӡы ҳзыржәыз, абомба иаҳцәагаз ҳаҷкәын Сериожа дахьиеиԥшу азы ауп, ус ауми?
– Иван, иаҳҳәеит ҳәа асҵәҟьа еиԥшышьа убахьоу? ҳаҷкәын ихы аахҵәа ихагылоуп, – лҳәеит Марусиа, дқьызқьызуа, лылаӷырӡқәа лызнымкылауа.
– Марусиа, сара уажәоуп иангәасҭа ари аҷкәын Сериожа дышиеиԥшыз, – иҳәеит иаргьы илаӷыӡқәа шаац иаауа.
Арҭ ас еицәажәошәа аниба, насгьы дара ирҳәоз иара ианеиликаа, иаарыцҳаишьан, дрыдҵны дцарц иҿынеихеит Хәымса.
– Иван аӡы иаажәыз ахәгьы иумҭаӡеитеи, – лҳәан Марусиа лхаҵа дниҿаԥшит.
– Уи ауми, бара, иаргьы «аӡы ижәжәыз ахә сышәҭ» – ҳәа мҳәаӡакәа дышцо бымбаӡои? Сериожа иакәзаргьы, убасҵәҟьа акәын иҟаиҵоз... «Уара арԥыс, уаагьежьи арахь, «сԥарақәа сышәҭ» – ҳәа мҳәаӡакәа уабацои? – иҳәан Иван ибжьы Хәымса инаиқәиргеит. Хәымса, дыԥхашьа-ԥхаҵо даагьежьны дааит, Ивани Марусиеи ахьгылаз, днарыдгылеит, заҟа мааҭ сырҭарызеи ҳәа хаҵеи ԥҳәыси дырҿаԥшуа.
– Уара, ԥыҭк иҭ, ԥыҭк, уи азы акгьы ҳахьуам. Уҷкәын иуҭошәа иԥхьаӡаны иҭ, – лҳәан Марусиа Иван иахь лыбжьы налыргеит, нас Хәымса дихәаԥшуа дааҭгылеит лылаӷырӡқәагьы ҿыц рҿылархеит.
Иван Хәымса раӡын ԥарақәак исҭоит ҳәа усгьы игәы иҭаӡамызт. Иван иџьаба иааҭихит иԥараҭра ҩажәеи хәба мааҭ ицоз ақьаад ԥара аарылихын Хәымса ииҭарц инаирххеит. Хәымса ииҭо аԥарақәа, ааџьеишьан, «имцхәуп, имцхәуп, ари аҟара сҭахӡам» – ҳәа Иван днеиҿаԥшит.
– Даҽакы ҟаҵа, Иван, даҽакы, дааӷьаҵәы-ӷьаҵәит Марусиа дахьгылаз. Иван Марусиа лҳәатәы аахеиҵан, даҽа ҩажәеи хәба мааҭ ицоз ақьаад ԥара, иԥараҭра иааҭихын, уаанӡа ирмазеины иикыз инациҵан, Хәымса иахь иааирххеит.
#
Хәымса иааицәымаӷхан, дыԥхашьа-ԥхаҵо ҿааиҭит: – «Диадиа, ари мыцхәцәоуп».
– Исымх, – иҳәеит Иван ибжьы хәыҷык ирӷьеҩшәа.
– Имх, сымш, имх, – лҳәеит Марусиа.
Иван Хәымса изырханы иикыз аԥарақәа ааимихит. Ҩажәеи хәба ицақәоз аԥарақәа ҩбӷьыцк Хәымса ианига ашьҭахь, «иҭабуп» – ҳәа нареиҳәан, днарыдҵны дцарц иҿынеихеит.
– Уаангыл, сымыш, уаангыл, умыццакын, суҳәоит, – лҳәан, Хәымса илақәа дрыхԥшыло диазҵааит:
– Иухьӡузеи, уара, аҷкәын бзиа?
-Хәымса сыхьӡуп.
– Хәымса, уара ухьӡ иаҵанакуа сыздыруам, аха сара
даара исгәаԥхоит уи ахьӡ. Уи убас исзааигәоуп сара. Уи аиԥш исзааигәоу акгьы ыҟаӡам. Ааи, ааи, исзааигәоуп. Уи ахьӡ. Уара иудыруоу Иван аԥара рацәаны изуиҭаз? Мап, уи уара иуздырӡуам. Уи сара иуасҳәоит, иуцәызӡаӡом. Ҳара аҷкәын дҳаман, уара иуқәлаз. Уара Сериожа захьӡыз даара уиеиԥшуп. Ҳаҷкәын аибшьраан ҳшеицыз, абомба дашьит...
Убри аамҭазы, Марусиеи Ивани рыԥҳа Наташа адәыӷба атамбур дықәгыланы, лани лаби, нас урҭ зацәажәоз Хәымсеи дрыхәаԥшуан. Марусиа лыԥҳа атамбур дықәгыланы, дрыхәаԥшуашәа анылба, Наташа лахь лнапы аалҟьан, ҿаалҭит: «Ара бааи!».
– Наташа лан Марусиа ас анылҳәа, лан лҳәатәы хаҵаны, лан ишылҳәаз еиԥш, адәыӷба атамбур дахьықәгылаз дыллыбаан, лани лаби, Хәымса иацәажәо иахьгылаз, ларгьы дааины, даарыдгылеит. Уи дааины дшаарыдгылаз еиԥш, Марусиа лыԥҳа лахь лхы налырхан, лыбжьы акыр иаардуны ҿаалҭит:
– Наташа, абри аҷкәын ҽеишәа бихәаԥшны, дзеиԥшу ҳабҳәозар? – лҳәан дҵааит Марусиа. Марусиа ишылҳәаз еиԥш, Наташа Хәымса акыр данихәаԥш ашьҭахь, лыбжьы ааҭыганы ҿаалҭит:
– Сериожа. Сериожа иоуп дзеиԥшу. Сериожа ихы
12 #
аахҵәаны ихагылоуп... Наташа ахаан илымбацыз, аха лани лаби иӡбахә зларҳәози, нас Сериожа ипатреҭқәа илбахьази рыла, ибзианы илдыруаз лашьа Сериожа дышиеиԥшыз, иаразнак ала иеилылкааит.
Наташаланилабидшынарҿаԥшызеиԥшрылаӷырӡқәа аауазшәа анылба, ларгьы лылаӷырӡқәа аҳәҳәыҳәа лыӡӷы иқәланы рҿылархеит.
-Ари дубоу, Наташа лхаангьы, Сериожа дшылымбацызгьы ипатреҭқәа илбахьаз рыла дылдырит, – лҳәан Марусиа, Иван днеиҿаԥшит. Иван иҵауланы даақәыԥсычҳан, Хәымса ижәҩахыр инапы нхишьын, ҿааиҭит:
– Хәымса, Ростовҟа уаагоит уҳаццозар, аҵара уҳарҵоит, ууаҩаҳтәуеит. Наташеи уареи шәахьцалак, шәеицызаап, иашьеи-иаҳәшьеи реиԥш. Угәы ишԥаанагои, уара?
– Мамоу, «диадиа». Сара шәара сызшәыццаӡом. Сара сан сыда длымаӡам. Уи сара дсымбар, уаҳа дызбода? – иҳәеит Хәымса Иван азҵаара ииҭаз аҭакс.
-Уаб, дыҟаӡами, дыԥсхьоума? – дҵааит Иван.
– Саб аибашьраҿ дыршьит, – аҭак ҟаиҵеит Хәымса, илаӷырӡқәа игәы иқәыжжуа.
Хәымсаиабиӡбахәаниҳәа,илаӷырӡқәаигәыиқәыжжуа зҿаазхаз, Иван ианиба, Хәымса даарыцҳашьаны, игәы ааирӷәӷәарц ус иҳәеит:
– Хәымса, макьана уара иуздырӡуам, уаб дыршьу, дрымшьу. Уи дааргьы шалшо удыруазааит. Имаҷҩу џьушьома, «иԥсхьеит, иҟам» ззырҳәахьоу, аха рыԥсқәа ҭаны, ргәы бзиа, рхы бзиа, рыҩныҟақәа рахь игьежьхьоу. Урҭ реиԥш, разҟы бзиа иманы анцәа иҟаиҵааит, – иҳәахт Иван Хәымса игәы ирӷәӷәарц.
– Уи дызлаауеи, дызлаҭахаз ала ашәҟәы ҳауит. Ростов ааигәара џьара қыҭак аҿы дҭахеит. Уаҟа абаҟагьы гылоуп. Аешьаратә нышәынҭраҿы джуп, ихьӡи ижәлеи ануп рҳәоит. Сдухар, сашьҭаларц сгәы иҭоуп, исзыԥшаауоу сыздыруам, аха – иҳәеит Хәымса, Иван ииҳәаз ажәа ацынхәрас.
– О, уара уаб дфыхаҵазаап, Хәымса. Ҳара ҳ-Ростов#
тәқәоуп. Ҳара уаб ихы ҳақәиҵазаап. Уи аешьратә нышәынҭраҿы анышә даманы ианыҟала, ҳәарада, абаҟаҿы ихьӡи ижәлеи, иабхьӡи, ануп. Уи абаҟа ахьгылоу аԥшаара, сара схы иадысҵоит. Уара иужәлоузеи, уабанхо?
– Сара сЧрықьбоуп Шларҭаԥа сынхоит.. ақыҭа Шларҭаԥа, абра ҳахьгылоу аҭыԥ инаркны, хԥаҟа километра роуп ибжьоу сара сахьынхо. Ара ҳахьгылоугьы Шларҭаԥа ауп иахьаҵанакуа.
– Уаб ихьӡузеи?
– Саб Иуана ҳәа иарҳәон. Ашәҟәаҿы Иван ҳәа ианын, иҳәан Иван изҵаара аҭак ҟаиҵеит Хәымса.
– Афырхаҵа, Хәымса. Саргьы Иван сыхьӡуп, сабгьы Иванихьӡын,исыжәлоупИванов ИванИван–иԥа.Уан пату лықәҵаны дбала. Ишысҳәаз еиԥш, уаб аешьратә нышәынҭрак аҿы дыжны дыҟазар, уа ихьӡи ижәлеи, иабхьӡи ҳәарада, ианылоит. Уи аԥшаара сара схы иадысҵоит. Исԥшааны саныҟала, уара уҿы сааны, уаб дахьжу уганы урбара сылсыршоит. Уҭыӡҭыԥ шсоуҳәаз еиԥш, сблокнот ианысҵоит. Уи уҭыӡҭыԥ ала, уԥшаара уадаҩхоит ҳәа сгәы иаанагом.
– Иҭабуп даараӡа, сара аҩны саннеилак, сан иласҳәоит исашәҳәақәаз зегьы. Издыруада мышкы зны, ҳара ҳҿы шәааинышәаныҟала,санисареигәахәалашәҳадаҳкылоит. Асасцәа рзы, ауада ҷыда ҳамоуп, шәахьтәаша-шәахьиаша шәыгҳажьуам. Ус иҟоу ҳара ҳамацара ҳакәӡам. Ус иҟоуп аԥсуаа зегьы, – иҳәан дааҽхәеит Хәымса. Убри аамҭазы, дара зҭаз адәыӷба иаԥылоз арҵәааҳәа иҳәҳәо, ибжьы мацараха, ҩахьхьи, архәара иаавҵын, дара шыҟаз аҿынанахеит.
– Абни адәыӷба акәхап ҳзызԥшыз, ушьҭа ҳцозар акәхап,иҳәеитИван дахьгылаз.
– Ааи, абни адәыӷба ааины,ианылагылалак, ари, шәара шәызҭоу, адәыӷба дәықәлоит., – иҳәеит Хәымса. Наташа лыблақәа ҭраа Хәымса дихәаԥшуан. Лара илымбацыз лашьа Сериожа диеиԥшуп ахьырҳәаз, лашьа гәакьа иеиԥш, дылԥхьаӡон, еснагь дихәаԥшлар лҭахын.
14 #
Ус иззыԥшыз адәыӷба ааины аҭыԥ аҿы илагылеит.
– Ушьҭа ҳара ҳцоит, абзиараз, Хәымса, – Марусиа Хәымса ихы-иҿы неимда-ааимдо илгәӡит. Иван хаҵаҵас хәымса инапы ааимихит. Наташа акыр дааԥхашьан, аха лан ишыҟалҵаз еиԥш, ларгьы Хәымса ихы-иҿы неимдаааимда илыгәӡын, лани лаби ахьгылаз днеины, днарыдгылеит. Аиҭа «абзиараз» ҳәа Хәымса инаиарҳәан дара
зҭаз авагон иҭаларц рҿынархеит.
Убри аамҭазы, ҭакәажәык, Хәымса иидыруаз ашәҭ
шьыҵәрақәа лгәыдыҳәҳәала, дааиуан. Ари Хәымса димдыруази, ашәҭ шьыҵәрақәак аалымихын, авагон иҭалахьаз Наташа лзы инаирххеит. Усҟан авагон иҩаҿагылаз Иван инапы наигӡан, ашәҭ шьыҵәра ааимхны, Наташа иналиркит. Наташа дгәырӷьаҵәа лаб ашәҭ шьыҵәра шааимылхыз еиԥш, дагәӡуеит уҳәаратәы лқьышә инықәылкын, днафҩит. Нас дыччо, авгон ахышә аҿы днеин, Хәымса ишҟа дыԥшуа, лылаԥш иҟәымгаӡакәа дихәаԥшуа лнапы лҟьон.
Хәымса дахьгылаз, Наташа лнапы лҟьошәа аниба, иаргьы инапы иҟьеит.
Ус адәыӷба абжьы аагеит. Апасажырцәа зегьы рвагонқәа инырҭалеит. Авагонмҩаԥгаҩцәа рбираҟ ҩежьқәа кны, авагонқәа рышәқәа инылагылеит. Авагонқәа неинҟьа-аинҟьо, зны шьҭахьҟа ицо, нас ԥхьаҟа ицо, агәгәа ахга, еиха-еигәо, аҿынанахеит. Инапы иҟьон Хәымса дахьгылаз. Даргьы рнапқәа рҟьон авагон ахышә икылырҳәҳәаны, Ивани Марусиеи анапҟьара ианаҟәыҵгьы, Наташеи Хәымсеи рнапқәа рҟьон. Адәыӷба арласыга иацҵо ицон.
Ус адәыӷба архәара инавалеит. Уи нахыс иара шырымбоз еиԥш, абжьгьы рмаҳауа инкабеит. Хәымса акраамҭа аперрон дықәгыланы, адәыӷба злацаз ахь дыԥшуа дгылан.
а-тәи ахы
Хәымса ашәҭ змихыз аҭакәажә лҩызцәа дахьры#
лагылаз аагәеиҭан, днеины ашәҭ шьыҵәрақәа илымихыз рыхә налиҭеит. Аҭакәажә ашәҭ шьыҵәрақәа Хәымса илымихқәаз рыхә имсхуам ҳәа далагеит, аха иара имуит. Мчыла лџьаба иҭеиҵеит. Хәымса ашәҭ шьыҵәрақәа рыхә аԥарақәа аҭакәажә ианлиҭагьы, игәы иҭахәхәа иҭаз Ивани, Марусиеи, Наташеи ракәын, урҭ дрызхәыцуан.
Хәымса макьана аперрон дшықәгылац дықәгылан, иқьаад ԥарақәа иауз инапы ианыџьгәаланы икны. Иара дзықәшәаз илакәу илабҿабазу макьана цқьа изеилымкаацызт. Урҭ ракәын Хәымса дзызхәыцуаз уажәы.
Ус мчыла Хәымса ихәыцра даалҵит. Иведра аӡы иҭаз, ахы ларханы инкеиҭәан, иаҵәца иведра инҭеиҵан, аҩныҟа дцарц ааиӡбан, дзынгылаз аихамҩа ишьапы нхиган иҿынеихеит. Хәымса жәабаҟа метра днеихьан амҩахәасҭа даныланы.
Убри аамҭазы, хҩык ақырҭуа ҷкәынцәа иара иаҵкьыс акыр инеиҳақәаз ааидгылеит. Нас арҭ аҷкәынцәа, уаанӡа дара ишеибырҳәахьаз еиԥш, Хәымса иарӷьарахьгьы иармарахьгьы аӡәаӡәа наивагылеит. Ахҩыктәи иаԥхьа дааины дааиҿагылеит. Аха иара урҭ рыгәхьаа мкӡакәа иаԥхьа иааины иҿагылаз днигәыҵасын, дышцац еиԥш, иаԥхьаҟа иҿынеихеит. Аха акыр даннеи, уаҳа дрымшьҭыкәа, наҟ-ааҟ ивагылақәаз дааныркылеит Хәымса.
– Ишәҭахузеи, сара аҩныҟа сцоит сзышәмышьҭуазеи? Соушәыжь уажәыҵәҟьа! – иҳәеит Хәымса, ажәҩан кылнаҵәап уҳәаратәы ибжьы ҩхацаланы.
– Уихәаԥши, уара ибжьы ихацаланы, иҽшыҟаиҵа ибжь ду ала ҳиршәарцгьы игәы иҭазаап, – иҳәеит аурыс ԥшра змаз ақырҭуа хышшәа иҟаз. Хәымса икьаҿ ахәдагьы ҩыҵархха иааникылеит.
– Соужь, уажәыҵәҟьа! – иҳәан Хәымса икьаҿ ахәда зкыз инапы дласын, иааимжәаны, дынигәҭасны, наҟ абна шыҟаз ала дынцәыҵаирххит, аха иҽкамыжькәа, иҽааникылеит. Хәымса имҩа, афыр-фырҳәа даныланы иҿынеихеит, аха дрымшьҭыкәа ивагылақәаз, иаԥхьаҟа иниаԥысын, дааныркылеит.
16 #
Соушәыжә, – иҳәахт Хәымса, урҭгьы дныргәыҵасны, рыгәхьаа мкӡакәа.
-Уауҳажьуам, иҟауҵо ҳамбари, – рҳәеит аҷкәынцәа.
-Сызхшәырҟьои, ишәзызу, цәгьарас? – дҵааит Хәымса.
– Ҳаиҳабы уигәыҵасны дызцәыҵаурххи?
– Уи уажәоуп. Ус анихь, уаанӡа саԥхьа шәааины сымҩа зышәкзеи?
-Аӡы зуҭиуазеи? Уара ухарала, ҳара аӡы ҳзыҭиӡуам.
– Аӡы сҭир, иҟалои, шәаигӡома, аӡы?
-Уара аԥҳәаса ҭила, аԥҳәаса умоуп. Уи ҳара иҳамаӡам.
Уԥҳәаса ануҭилак ашьҭахь аӡы уҭиуеит. Ус иҟалаӡом. Ҳара иуаҳҳәаз уумырҳакәа, даҽазны аӡы уҭиуаны, уаабар, уаҳпҟоит.
– Ус акыр шәылшозар, шәааи, аӡәаӡәала, – иҳәан ижәҩақәа ахьыркыз, иаарымижәан, наҟ-ааҟ дныргәыҵасын, аиҭа аҩныҟа дцарц имҩа даныланы иҿынеихеит.
– Шәара зны шәаангыли, уи сара исырбап, – иҳәан раԥхьа инцәыҵаирххыз Хәымса дыҩихьӡан, инапы кны, даақәыргьежьны диҿасит.
– Ус аума? – иҳәан, Хәымса иҿасыз дынидыххылан, наҟааҟ, имаҟахы инапқәа нҭарсны, нас дыруааӡа диршәын, ахаҳәрддыра длылаижьит. Ахаҳәрддыра дахьылаижьыз, мыӷраны иҟан. Амыӷра дылхәыҵашьшьы дцеит. Деихаеигәо, амыӷра дахьылажьыз, алҵра даҿын, ақырҭуа ҿиқәаҵәаа. Уи амыӷра алҵра дахьаҿызгьы, дыҳәҳәон, «доушәмыжьын» ҳәа. Урҭ Хәымса дааныркылт, аха иара иҽриҭомызт. Аиқәԥара иалагеит. Аӡәы иаԥхьала дикит, егьи – иашьҭахь ала. Хәымса деимдырххоит, арҭ рҩыџьагьы.
Убри аамҭазы, ақырҭуа ҿиқәаҵәаа, ахахә ҵар кны дааин, ишимчыз ала Хәымса ихы дасит. Хәымса дызкыз, дыхьшьшьы, иԥсы маҷханы, дылрымпыҵаҳаит. Дара шәаны «џьоукы ҳарбаанӡа ҳаҩп», – рҳәан рыхҩыкгьы хара-бӷьара, иҩны, рыхқәа ахьынахоз рҿынархеит.
Уи аамҭазы, иҟалаз баны дааиуан Витиа захьӡыз урыс
#
ҷкәынак. Уи, акыр, дара раҵкьыс қәрала деиҳан, қәрала адагьы, еиҳа ԥсабарала амч ду иланы дыҟан. Иҩны ицоз Витиа рықәҿиҭит иаангыларц, мамзар, еицәоу ишақәиршәо реиҳәеит имӡакәа. Арҭ аҷкәынцәа Витиа ибзианы дырдыруан, ииҳәоз шынеигӡоз имҩашьо агәра ргон аҟнытә, иҩны дара ахьнеиуаз, рҽааныркылт.
– Уа шәгыланы акәым, ирласны саԥхьа шәааи, – иҳәан дынрыҵаҳәҳәеит. Витиа ишиҳәаз еиԥш, рыхҩыкгьы шеицыз, иаԥхьа иааины иаангылеит. Убасҟан, Хәымса деихо агылара даҿын. Витиа днеин, Хәымса ижәҩа аанкыланы, дицхрааны, дҩаиргылеит.
– Ушьҭа унеины, знык-знык урҿас сара азин усҭоит.
– Мап, сара ус сзырҿасуам. Амала, ус рымч иақәгәыӷуазар, аӡәаӡәала срақәԥоит, ма аӡәаӡәала среисуеит.
Хәымса дызпҟаз рҿасра мап ахьацәикыз, Витиа игәы инанамгеит. Акы рзиур ҳәа дшәеит. Хәымса иҟазшьа бзианы идыруан Витиа. Хәымса дахьхәыз ашьа ӷәӷәаны идәықәлеит, иԥсы ааилахәеит. Ари Витиа ианиба ус иҳәеит:
– Ари аус аилыргара даҽа ҽнакахь ииаҳгап. Уажәы, амедпункт ахь уаагароуп. Шәнеины ижәҩа шәкы...
Аҷкәынцәа неин, Хәымса ижәҩа ааныркылеит.
– Дкашәмыжькәа, дырӷәӷәаны, ижәҩақәа кны, дшәыманы шәаала амедиаҳәшьа лахь, – иҳәан Витиа раԥхьа днагыланы иҿынеихеит, егьырҭ ҩыџьа Хәымса ижәҩа кны, Витиа инаишьҭалеит. Ахԥатәигьы дхьаа-хьаауа, урҭ дрышьҭаланы днеиуан. Ус инеит амедпункт аҿы.
– Иҟалазеи, ашьа даганы, уажә акәымзи ара дангылаз, – дныҩныҵәааит амедпункт аиҳабы Клара, Хәымса данынеиҿаԥш. «Унан, игәы сышьҭуама, исҳәақәа закәи» – ҳәа лгәы иааҭалкит Клара. Нас лҽаалыԥсахын, Хәымса игәы ҟазҵашаз, ажәа ҟәымшәышәқәа рыла диацәажәо дналагеит:
«Уамакгьы амыхьӡеит, ацәоуп иԥҟоу. Умшәан,
18 #
уажәыҵәҟьа сара исырбзиоит. Ирыцқьаны иҿасҳәоит, ушыбзиахо убап». Абас Клара Хәымса дышиацәажәоз, ишахәҭаз ирыцқьаны, спирҭла иҿыӡәӡәааны, аиод ахьшьны иҿалҳәеит. Аха раԥхьатәи ацхыраара ҳәа иҟалҵаз азырханы, «аҩныҟа уца, ушьҭа иара ахала ибзиахоит», – ҳәа иаҳәаны даулмыжьит. Хәымса амед-пункт ахь дназгаз аҷкәынцәа ирабжьалгеит ахәышәтәырҭахь дганы, аԥҟаҩы дидырбарц. Амедпункт ианындәылҵ, Витиа даацәажәан:
«Хәымса ахәышәтәырҭахь сара дызгоит. Уажәы, шәара шәыҩныҟақәа рахь шәца, нас ҳаибабап».
Витиа ииҳәаз ажәак ахымҳәааӡакәа, Хәымса дызпҟақәаз рыхҩыкгьы рыҩныҟақәа иқәланы ицеит, рабацәа ԥсит ҳәа раҳазшәа еиқәышьшьы. Избанзар, урҭ рцәа иалашәеит, Витиа ӷәӷәала ишахьирхәуаз. Аха дара Витиа иҿаԥхьа мчы ҳәа акгьы рымамызт. Уи азоуп дара еиқәышьшьы рыҩныҟақәа рахь ишцозгьы. Витиа данынаԥш, машьына ласык аихамҩа уахьыллыбаауа, ишгылаз ибеит. Уахь дыҩны иҿынеихеит Витиа. Уи дышнеиуаз, амашьына ахьгылаз, днадыххылеит. Амашьына зтәыз уа дҭатәан.
– Ачымазаҩ ӷәӷәа дсымоуп, усыцхраа ухаҵазар, – иҳәеит Витиа амашьына дышнадгылаз еиԥш.
– Ҳәарас иаҭахәузеи, суцхраауеит исылшо аказы, схы сеигӡом, ирласны учымазаҩ дааг, – иҳәеит амашьына иҭатәаз.
– Иҭабуп, мап ахьумҳәаз, – иҳәан Витиа даагьежьын, Хәымса аперрон дахьықәгылаз днеин, ижәҩа кны дыллыбааиган, днаганы, амашьына дынҭаиртәеит, иаргьы днаиватәеит. Амашьына ныҟәцаҩ имашьына аус ааирун, ақалақь ахь ихы рханы иҿылеихеит. Ианакәызаалак, ари ахаҵа амашьына арццакыга рдуны иаҭаны дныҟәаӡомызт. Ихы пату ақәҵаны ашьшьыҳәа акәын дышцалоз. Аха, уажәы, ус акәым, имашьына арццакыга акыр иацҵаны, акәын дышцоз. Иаарласны илеит ақалақь хәшәтәырҭаҿы. Адкыларҭа ахьыҟаз актәи аихагылаҿы
#
акәын.
Иаргьы амардуан аԥхьаҵәҟьа даангылеит. Хәымса
ижәҩа кны, Витиа амашьына дааҭыҵын, ахәышәтәырҭахь диманы иҿынеихеит. Амардуан иахьыҩыхәназ ахәышәтәырҭа ашә ҟьаҟьаӡа иаартны иҟан, ишиашаз уахь илыҩналеит. Иахьылыҩналаҵәҟьаз акәын ачымазцәа рыдкыларҭа ахьыҟаз. Витиа ашә днагәҭасын, иааиртит, ашә ихы нылеикын:
– Слеир ҟалоума? Ачымазаҩ ӷәӷәа дсымоуп.
– Ааи, иҟалоит, ишԥаҟамло, ирласны даажәг.
Витиа даахьаҳәын, игаз-ҽазуа иашьҭахь игылаз
Хәымса ижәҩа аанкыланы, адкыларҭа дныҩнашылеит. Аҳақьым Хәымса дихәаԥшит. Ихы ахьҿаҳәаз иԥыртны, еиҭа ирыцқьаны, спирҭла иҿыӡәӡәааны, иҿеиҳәеит. Нас Витиа дниҿаԥшын, аҳақьым даацәажәеит:
– Ари аҩныҟа дсызуҭом. Хәымԥада, ахәышәтәырҭаҿы дышьҭаҵатәуп, аԥынтәылагьы диҭахуп.
-Ахәышәтәырҭаҿы дышьҭаҵатәызар, сара мап шәԥацәыскуеи? Аԥынтәыла изгьы, сара аӡәгьы сишьҭалом, сара сыҟоуп.
– Ус акәзар, ибзиоуп, – иҳәан аҳақьым бӷьыц хәыҷык иҩын, Витиа инеииркит, нас инациҵеит:
– Думаны ухала аҩбатәи аихагылахь.
– Ибзиоуп, – иҳәан Витиа Хәымса ижәҩа кны, аҩбатәи аихагылахь диманы иҿынеихеит. Витиа Хәымса ижәҩа кны дмыццакӡакәа амардуан дҩаҿалеит. Ирулак, џьабаала, иҩыхәнеит аҩбатәи аихагыла. Абарҵа ибжьаланы ишлеиуаз, инеи-ааиқәоз ачымазцәа ахьтәалоз, иҭацәыз аскамқәа рацәаны игылан.
– Уааины ара утәа. Сара апалатаҿы ушьҭазҵо дсыԥшаауеит, – иҳәан Хәымса днаганы, скамк аҿы днаиртәан, иара дидҵны иҿынеихеит Витиа. Витиа Хәымса данынидҵ, хара дымцакәа, амедеҳәшьцәа рҭыԥ днадгылеит. Ашә днас-насын, «да» ҳәа аҩнуҵаҟантә абжьы анаага, дныҩналеит.
-Ачымазаҩ даазгеит, дышьҭаҵатәуп, – иҳәеит Витиа.
20 #
– Дышьҭаҵатәызар, дышьҭаҳамҵои, – лҳәан, дахьтәаз дҩагылеит, уа итәаз аԥҳәыс.
– Учымазаҩ уааидтәал, сара зегьы еиҿыскаауеит, – лҳәан Витиа диԥырҵны лҿыналхеит аԥҳәыс. Витиа днеин, Хәымса иаԥхьа иҭацәны игылаз асқам днықәтәеит.
– Амедиаҳәшьа иласҳәеит иаарласны зегьы еиқәлыршәоит, – иҳәеит Витиа дшылатәаз, Хәымса иахь ихы рханы.
– Сан илаҳәамзар акәын, аха илмаҳар еиҳагьы хьаас сылкуеит. «Сыҷкәын дабацеи?» – ҳәа ма дсышьҭалоит, – иҳәеит Хәымса иҭахӡамкәа.
– Уи аҳәара сара исылшоит. Абра, аҳақьымцәа рҭыԥ аҿы аҭел ыҟоуп. Уара уанышьҭарҵалак, снеины аҭел сасуеит, – иҳәеит Витиа.
– Аҭел уас сукәыхшоуп, агәхьаа уасыргоит, аха...
– Акы уацәымшәан, убзиахоит. Уара убзиахаанӡа сара судтәалоит, – иҳәан Витиа Хәымса игәы ааҟеиҵеит. Хәымса дахьышьҭарҵо,апалата макьана ирымԥшаацт ҳәа акәын Витиа дшыҟаз, аха амедиаҳәшьа дааины, даарыдгылеит.
– Иҭыԥ хиоуп, шәсышьҭаланы шәаала, – лҳәан дааҳәны, лҿыналхеит. Витиа уамашәа ибеит, ас ирласны ишьҭаҵарҭа шԥеиқәлыршәеи ҳәа. Нас Витиа Хәымса ишҟа даахьаҳәын, «уаала», – иҳәан дҩагылеит. Хәымсагьы ижәҩа кны дҩаиргылеит Витиа. Хәымса ижәҩа Витиа ишикыз, иаԥхьа дыргыланы, амедиаҳәшьа дахьыҩналаз, уи илышьҭаланы даргьы лыҩналеит. Урҭ уа ишыныҩналаз еиԥш, апалата лаԥшыла иааимидеит. Хабалак, ицқьакәакәараӡа иҟан.
– Абра уиа, аҳақьымгьы, уажәы, дааиуеит,лҳәеит амедиаҳәшьа, нас лара дындәылҵны дцеит. Витиа Хәымса дааилихын пату иқәҵаны, ашьшьыҳәа, ииарҭаҿы днаганы днаириеит. Нас «уажә сааиуеит», – иҳәан дындәылҵит. Дышиашаз дныҩналеит аҳақьымцәа рҭыԥ.
– Саҭамзааит, аха азин сышәҭозар, аҭел сасыр сҭахын,
#
– иҳәеит Витиа, итәаз аҳақьым ихы наиқәкны.
– Азин умоуп, – иҳәеит аҳақьым, ихы шьҭацаланы ақьаад, аҩра дызҿыз даҟәымҵӡакәа. Витиа аҭел аашьҭихын, аномерқәа лҭеиԥсеит. -«Да»-лҳәеитԥҳәызбак.Аҭелшьҭызхыз барбанҳәа
дымҵааӡакәа даацәажәеит Витиа.
– Чырыгба Хәымса машәырла дкаҳан, Гәдоуҭатәи
ахәышәтәырҭаҿы дышьҭоуп, сшәыҳәоит, Хәымса иан исызлашәҳәарц, иҳәеит Витиа. «Изҳәо уарбан?» ҳәа дымҵааӡакәа аҭел аннықәылҵа Витиагьы иикыз аҭел лықәиҵеит. «Иҭабуп» ҳәа аҩра иаҿыз аҳақьым инаеиҳәан, иара дындәылҵит. Днеит Хәымса дахьышьҭаз апалатаҿы. Уи Хәымса иеиҳәеит иқыҭахь аҭел дшасыз. Усҟан Хәымса иблақәа ааччеит. Уи заҟа иҭахызеи, уажәы, иан иаԥхьа дтәазар. Уи идыруан излауала ирласны иан дшаауа. Машьынак лықәымшәаргьы, шьапыла акәзаргьы, амҩа дшықәло, уаха зны дшаауа. Хәымса дхәыцуа диан. Уи идыруан Витиа џьаргьы дшымцоз, Хәымса иан дмаакәа. Хәымса дахьиаз, уамашәа ибон Витиа иҟазшьа. «дсыуам, дысҭынхам, астанциаҿы дызбалон акәымзар ҩызаракгьы ҳабжьам, изакәытә ламысузеи имоу», – дхәыцуан уи гәаныла. Нас ихы ҩышьҭихын:
– Витиа, сан данааилак, аҷкәынцәа сшырыпҟаз лоумҳәан, дкаҳаны ихьт ҳәа ада уаҳа даҽакы умҳәан, – ҳәа диҳәеит.
– Ус ауп, уаҳа ҳәашьагьы амаӡам, – иҳәеит Витиа.
Ус Хәымса илацәақәа нҭааит. Хәымса дызхәышәтәуаз аҳақьым дааҩнашылеит. Витиа дахьтәаз дҩагылеит.
– Узусҭада, уара? – аҳақьым – ахәышәтәҩы дшааҩналаз еиԥш дҵааит.
– Сара Хәымса ахәышәтәырҭахь даазгаз соуп. Егьысгьы, дысҩызоуп Хәымса, иангьы аҭел сылзасит,уи ирласны даашт.
– Анцәа илԥха уоуааит, узусҭзаалак, убзиоуп. Даҽа џьоукызар, дрымбошәа инаидҵны ицон.
– Ус ҟазҵо дуаҩым.
22 #
Аҳақьым Хәымса дирҿыхар, дрыцҳаишьан:
– Ари иҿыцны иҿаҳәоуп, дыцәазааит макьана, ушьҭаншәа сааип, – иҳәан дындәылҵит. Витиа Хәымса дшихатәац, дихатәан. Хәымса дааҿыхеит. Аҳақьым дааины дибеит. Хәымса ихәра ҿыцны иҿеиҳәеит. Ахәшәқәа ииҭахқәаз изылиҩааит. Хәлеит, аха Хәымса иан макьана дыҟаӡам. Ачымазцәа рхәы рызҭоз, лведра рҭәны, рхәы лыманы апалатақәа рҿы днеины, рхәы рылҭон. Хәымса дахьиаз, апалатаҿы дааин, уи ицшьҭаз ихәы наилҭан, иара дизҵааит:
– Уара иуфарц иуҭахузеи?
– Акымзарак сҭахӡам, – аҭак ааҟаиҵеит Хәымса.
Уаҳа акгьы мҳәаӡакәа ачымазцәа рхәы рызҭоз аԥҳәыс
ашә аартны, дындәылҵны дцеит.
Аҵх агәҭа ааҩнашон еиԥш, апалата аҷараҳәа иаартны, дааҩнашылт Хәымса иан Маниа. Маниа лыҷкәын ихьыз анлаҳа, лгәы рҭынчны, аҩны даангылозма, иаразнак лҽааилаҳәаны, амҩа дықәлеит. Маниа амҩа дықәны дахьаауаз, дхәыцуан. Уи лхәыцрақәа даара ирацәан. Аха уи лхәыцрақәа иаарылукаартә иҟан акы. Уи аҽырӷәӷәара акәын. «Сыҷкәын дшыҟазаалак, сыҽсырӷәӷәароуп», – лгәахәын, уи аҿы даангылт Маниа. Уажәы, Маниа лыҷкәын данааихагыла,ихы ахьҿаҳәаз, даннахәаԥш, иаалцәымӷахан, дныҵыкка дцеит, аха «ууадаҩӡам, нан», – лҳәеит. Нас дааҳәын, Витиа дынихәаԥшын, дизҵааит:
– Нан, уара узбахьеит, Марфуша лыҷкәын уакәӡами? -Ааи, Марфуша лыҷкәын соуп.
– Ларгьы саргьы аԥсшәа бзианы иҳабжьоуп. Сыҭитәқәа
ансзымҭилак, заҟантәы шәара шәҿы иаансыжьхьоузеи, заҟантәы уан аџьабаа лсырбахьоузеи?
-Шәыҭитәқәа ҳара ҳҿы иааншәыжьуан ҳәа закә џьабааузеи сан илшәырбоз. Уи џьабааӡам. Аӡәи-аӡәи еихәозароуп, пату еиқәырҵозароуп, – иҳәан Витиа иажәақәа ҭлапҟаӡа, иара иқәра аҵкьыс иажәақәа шеиҳау, мҩашьо дцәажәон.
– Ааи, аха уи зегьы ирзеилкауам умбои? Хәымса дкаҳау,
#
ма џьоукы дырпҟоу, – лҳәан лыҷкәын ихьыз лдыруазшәа Витиа дизҵааит Маниа.
– Џьоукы дырпҟараны дзыҟазеи? Дзыхдырҟьозеи, уи? Аҩныҟа данаауаз, дыццакуазаарын, дыҩны, аихамҩа данаахыҵуаз, ишьапы арельс мҩа изхымгакәа иаанхеит. Уи акәхеит, ахаҳәыррддыра дахьылаҳаз ахаҳәқәа ҵарқәамзи, абас изнауит. Амала, ацәоуп иахнах, ахәра ҵаулаӡам, – иҳәан Витиа Маниа дижьеит, лгәы ҟаиҵарц. Мамзар, «ауама ихьит» – ҳәа Хәымса иан илеиҳәозма, уи ала лгәы ҟаиҵозма? Дрыцҳамзи ан. Уи лгәы ҟаҵатәымзи! Уи лгәы аҟаҵара, ду наӡак иеиԥш иҽақәыршәаны дцәажәон Витиа.
– Сара иԥсыша, уаха Хәымса улидынҵәала уцеит. Ушьҭа сара дызбоит, аха аҵхыгәҭаны уабацои? – ҳәа дааӷьаҵәыӷьаҵәит Маниа.
– Уахатәила сахьцо егьыҟам, аашар иҟало аабап. Сара снеины, ана атәарҭаҿы стәоит, сааингьы саашәхылаԥшлоит, – иҳәан Витиа апалата дныҩныҵит. Ахәышәтәырҭа абарҵаҿы, аскамқәа ахьгылаз, днеины скамк днықәтәеит. Ус дыштәаз ахәыцра дынҭанагалеит Витиа. Уи, уажәы, ихәыцуан, Хәымса данбзиахалак, рнаҩсан, адәҳәыԥш аҿы иганы, Хәымса дызпҟақәаз, аӡәаӡәала Хәымса ишиирпҟоз, ишьа шиируаз. Хәымса ишьа аниулак ашьҭахь, еинрааланы, уаҳа имеисуа, ишыҟаиҵашаз. Витиа абас данхәыцуаз, ихәыцра ацәа иааимнахын, даманы илҭакәкәа ицеит. Витиа данҿыха, дахьтәаз, дҩагыланы, днаԥшызар, амра агылара акрагын. Витиа дҩагыланы, дышиашаз, апалата дныҩналеит. Маниа дхырсысуа лыҷкәын дихатәан. Витиа дшааҩналаз анылба, лара дҩагылеит.
– Шәтәа, шәызгылоузеи? Ушьҭа ишоит, саҭамзааит, аха сара аҩныҟа сцоит. Саақәлалоит, ус хылаԥшрада шәаансыжьуам, – иҳәеит Витиа ибжьы ныҵакны, Хәымса дааԥшыр ҳәа дшәаны.
– Уца, нан, уца. Сара ара сыҟоуп. Арахь уаҳа ақәларагьы аҭахӡам, – лҳәан лыбла разқәа рыла Витиа дынихәаԥшит Маниа. Хәымса иашьа еиҳабык иеиԥш, дыԥхьаӡаны.
24 #
– Абзиара шәзыҟалааит, – иҳәан Витиа, апалата дныҩныҵны, аҩныҟа дцарц иҿынеихеит.
а-тәи ахы
Витиа аҩны данааи, мшацызт.
– Дышԥаҟоу аҷкәын ахәшәтәырҭахь иугаз? Дизҵааит Марфуша лыҷкәын. Уи дахьыҟаз, аҷкәынцәа рыла илаҳахьан.
– Хар имаӡам, – иҳәеит иааркьҿны Витиа. Макьана дзеиԥшраҵәҟьоу еилкааны акгьы шизымдыруазгьы.
– Ахәыҷқәа анцәа акгьы шәыумырхьын, нан, ахәыҷы акы анихь, ани аби рзы, имӷьо хәроуп, – лҳәеит Марфуша. Марфуша лыҷкәын длазҵааит:
– Иаб дыҟаӡам, иаб аибашьраҿ дҭахеит, иан Маниа лыхьӡуп, акрыҭираҳәа данаалоз, «сыҭитә ансзымҭилак, шәара шәҿы иаансыжьуан» , ҳәа салҳәеит, пату бықәҵаны дбыхцәажәон, – иҳәеит Витиа.
-Аа, дышԥасзымдыруеи, дыздыруеит. Маниа дышԥасзымдыруеи, рыцҳа – лҳәан даақәыԥсычҳаит Марфуша. Витиа ахәышәтәырҭаҿы аскам дықәтәаны дыцәеит,
аха игәы ҭынчны дыцәамызт, ацәа игны дыҟан.
– Сара ацәа сакит, сыцәароуп, сан, – иҳәан днеины,
ииарҭаҿы днаиеит.
Марфуша, уажәы, лгәы иҭаз, дзызхәыцуаз, Маниа лакәын. «Маниеи сареи пату еиқәаҳҵоит. Ларгьы аарлаҳәа дыҟоуп. Абыда лыҷкәын длааӡоит, даара аџьабаа рацәаны илбоит. Аамҭа лԥырхагамкәа, лыҷкәын длааӡозар, усҟан, илыбаргызеи? Аха аколнхара уӷә, иаақәымҵӡо, лыхәда иқәуп. Уи аҵҵра лара даара илцәыуадаҩуп. Лара леиԥш, ирцәыуадаҩуп, аеҭымцәа зегьы. Аеҭымцәа ыҟамзар, иахьа ибаӷьаӡа игылоу анхацәагьы ус изыҟаломызт. Дара ирықәу аҭаҭын аплан маҷны иганы, рыпланқәа ирыцҵаны инагӡо, аԥара
#
рацәаны ироуа, рҽыҟарҵан џьоукы беиахеит. «Аӡә иԥсра аӡәы изеиӷьхоит» – ҳәа ауаа ирҳәо ҵабыргуп. Аибашьра ҟамлакәа иҟазар, аеҭымцәагьы зыҟаломызт, иахьа зыԥсы еивыганы иҟақәоугьы зыҟаломызт.
«Лыҷкәыни лареи рхәы ҟаҵаны сцап» – ҳәа лгәы иааҭалкит Марфуша. Асуԥ ааҟалҵан, банкак инҭаҭәаны ихылҩеит. Аԥсыӡ ӡны, ча лук нацҵаны, ашьыжь иааиуаз адәыӷбала ахәышәтәырҭахь дцеит. Марфуша ахәышәтәырҭахь данцоз, лыҷкәын лыбжьы наиқәлыргеит:
– Сара ахәышәтәырҭахь сцоит, Маниа лыҷкәыни лареи рхәысыманы.Уараиахьынӡауҭахууцәаз,избоитацәашугу. Марфуша дыццакы-ццакуа, агәара дынҭыҵит. Ақалақь иалсны ицоз адәыӷбагьы ааины иаангылеит. Аха Марфуша ушьҭа рацәак дыццакуамызт. Избанзар, уи адәыӷба иаԥылон ақалақь иалсны иаауаз адәыӷба. Уи ааины ианаангылалак акәын, ақалақь ахь ицоз адәыӷба андәықәлоз. Уаанӡа лара дымццакӡакәа адәыӷбаангыларҭа станциаҿы днеины дақәтәаратәы аамҭа лыман. Марфуша дахьынхози адәыӷбаангыларҭа станциеи зынӡа ҩышәҟа метра ракәын ирыбжьаз. Лара дымццакӡакәа днеиуан астанциахь лхы рханы. Ақалақь иалсны ицоз адәыӷба ззаӡа иааины игылан. Асимофор аартын, ақалақь аҿынтәи адәыӷба ааиуан азы. Ус адәыӷба абжьы аагеит асимофор аартны излаҟаз ала. Зегьы уахь инаԥшит. Адәыӷба асимофор иаҵсны, иҳәазо адәыӷбаангыларҭа станциа шыҟаз аҿаанахеит. Ари адәыӷба ааины аҭыԥ аҿы ианаангылалак ақалақь ахь зхы рханы игылоу адәыӷба дәықәлоит. Ари рдыруан зегьы. Убри аҟнытә, апасаџьырцәа адәыӷба иҭыҵны игылақәаз, доусу рвагонқәа рҭалара иалагеит. Урҭ дрыцны, еиҳа илзааигәаны иҟаз вагонк дынҭалеит Марфушагьы. Ақалақь иалсны иааиуаз адәыӷбагьы ааины иаангылеит.
Дук мырҵыкәа, ақалақь ахь ицоз адәыӷба аҿынанахеит. Арантәи ақалақь харамызт, ахԥатәи аанҿасырҭа акәын. Адәыӷба ақалақь аҿы ирласны илеит.
26 #
Марфуша дыццакы-ццакуа адәыӷба дылбаан, лсумка кны, шьапыла ахәышәтәрҭа шыҟаз лҿыналхеит. Ара-нтәи ахәшәтәырҭанӡа километрак аҟара бжьазар ҟаларын. Марфуша рацәак амҩа дықәымхакәа днеит ахәшәтәырҭаҿы. Усҟан аҳақьымцәа ааихьан, аха рчымазцәа рбаразы ирыламлацызт. Ахәшәтәырҭа ашә иаԥырагылаз аԥҳәыс шәпа, Марфуша дынлацәажәан, ҟәрышьқәак лџьаба ианынҭалҵа, «бымцан» ҳәа лымҳәеит, длымбошәа ааҟалҵан, Марфуша дынлывсны ахәшәтәырҭа длыҩналеит. Марфуша дыззааиуаз, Маниеи Хәымсеи рпалата ашә днылагылеит. Марфуша ашә днас-насын, иааҵрааны, дынкылԥшит, нас ашә аартны дныҩнашылеит.
– Маниа, – лҳәеит Марфуша апалата дшыныҩналаз еиԥш. Маниа Марфуша лыбжьы шаалаҳаз еиԥш, афырҳәа, дҩагылеит. Рыҩџьагьы рҽынеигәыдрыжьлеит, рылаӷырӡқәагьы лырҿашит, аха мчыла иааныркылеит, ихарҟьангьы акгьы рымҳәеит, Хәымса ддыршәар ҳәа ишәаны.
Марфуша илкыз асумка Маниа иналылҭеит.
– Абри ауп исылшаз, ишшәыхәҭаз еиԥш, шәхәы сзаамгеит, аха исымаз ауп, – лҳәан иаалгаз ҟәыншьо даацәажәеит.
– Даара иҭабуп. Иаабгаз сцәымыцхәуп, сара сабабзаԥсоу, сыбзиарас ибдыруази, абзиараз сбыхьӡааит, – лҳәеит Маниа.
Марфушеи Манеи акыраамҭа итәаны иеицәажәон. Марфуша данцоз, Маниа илалҳәеит, иҵегь дшылзаауаз.
– Уаҳа, арахь аара аҭахӡам, Марфуша сызкәыхшоу, иахьатәи бааԥсара сара исцәымыцхәуп, аха абзиараз сбыхьӡааит, аеҳәшьа илушаз буит, уи сара схаангьы исхашҭуам, – лҳәеит лара.
Марфуша апалата данындәылҵ, Маниагьы длышьҭаланы дындәылҵит. Марфуша абарҵа дыбжьаланы днеиуан, Маниа уи длышьҭаԥшуа дгылан. «дзакәытә ԥҳәысузеи? Уи дсыуам, дысҭынхам, ахатәы иаҳәшьа ис#
зылыурыз сзылуит. Лыҷкәын ииуз уамашәа ишызбоз. Ас иҟоу ирзумура ҳәа иҟоузеи?» – лгәы дҭахәыцуан Маниа дахьгылаз. Марфуша абарҵа дыбжьаланы дышнеиуаз, дааҳәны амардуан данынаҿала, уи Маниа лылаԥш данааҵшәа, ларгьы даагьежьын, апалата дныҩналеит.
Ҩымчыбжьа Маниа лхәыҷгьы ларгьы ахәшәтәырҭа иҭан. Убри аамҭазы, Хәымса дыбзиахеит. Ихы ахәра иамаз ицәгьамкәа иӷьеит. Ишҿабҳәалаша, иахьыбшьлаша ҳәа ахәшәқәа иаҭахыз зегьы Маниа иналарҳәан, лыҷкәыни лареи аҩныҟа иоурыжьын, иааит. Маниа лыҷкәыни лареи ахәышәтәырҭа иахьынӡаҭаз, Марфушеи Витиеи еицны, рхәы ҟаҵаны, даҽа хынтәгьы иааит.
Хәымса ахәышәтәырҭа данҭыҵ ашьҭахь, даҽа мызкы аҟара анаабжьыс, Витиа Хәымса иҿы дааит. Маниа Витиа дара рҿы иааира даара лгәы иаахәеит. Лыҷкәын еиҳабы дырҿыҵны дынхоны, уажәы, иани иашьеи ибаразы дааизшәа лгәы иабеит. Хәымсагьы иаргьы леидыртәаланы илымаз ахәыҷы ала, акрырҿалҵеит. Урҭ акранырфа ашьҭахь, акраамҭа агәараҿы ихәмаруан, аласа иалхыз ампыл иасуан.
Витиа аҩныҟа ицамҭаз, Хәымса иеиҳәеит ишьа иирурц шигәиҭоу, иара мап ахимҳәаауазар.
-Хәымса,-иҳәеитВитиа,аҳәараакыриааицәыуадаҩны, нас ииҳәарц ииҭахыз иажәа инациҵеит.
– Сара излазбо ала, иеидгыланы узыпҟаз аӡәаӡәала уара урақәԥозар, ма уреисуазар, урыҵахоит ҳәа сгәы иаанагом. Иамуӡакәа уаҵахозаргьы, сара изуӡуам, суцхраауеит, изласылшо ала. Иуиаауазшәа збар, ма сигәҭасп, ма сиҿасп, ма ишьапы кны сихап, иахьцалак, усыриааиуеит. Амала, уара умшәароуп, – иҳәеит Витиа дыччо.
– Уи уара иумҳәаргьы, сара сгәы иҭан, исысыз, дышсысыз еиԥш, саргьы сисырц, уара угәы иалсыр ҳәа сшәон акәымзар. Усҟангьы хҩык сшырпҟазгьы, хаҳәла дысмысыр, ус игәырӷьаҵәа иоусыжьуамызт, аха... Иара дызсысыз еиԥш саргьы сисуеит, нас ибзиазар ибап.
– Ус ҟауҵар, ҟалаӡом, ус ҟауҵар думхашьыргьы алшо28 #
ит. Сара иуабжьызго иеиҳа ушиааиуа, иеиҳа ушҟәыӷоу ирбатәуп уаҳа акгьы аҭахӡам.Усҟан иара ахаҳә зышьҭихыз иаҵкьыс ушиааиуаз идыруан азы ауп. Уара ус уҟам. Уара ибзианы иудыруеит, ииашаны, умҩашьо агәра угоит қәԥароума, еисроума, иара иаҵкьыс ушиааиуа. Нас хаҳәла узисрызеи? Уи еиҳа уара ушиааиуа, ушҟәыӷоу иурбар, еиҳа еиӷьӡами Хәымса.
– Иуҳәаз иашоуп, Витиа. Уара иуҳәо хасҵоит. Уара ишуҳәо акәхоит ҳусқәа шыҟало
– Ус ауп, ус...
Хәымсеи Витиеи, абас реицәажәара ашьҭахь, Витиа днеин, Маниа аԥсшәа налаҳәаны, агәара дынҭыҵит. Витиа агәара дицҭыҵит Хәымсагьы. Витиа акыр днаскьаганы, аԥсшәа наиаҳәаны, даагьежьит Хәымса. Арҭ анааиԥырҵуаз, Витиа ус иҳәеит:
-Хәымса, ҳара аҿҳәара аҳҭеит, аха зеиԥш ҟамло егьыҟам, дара сзеиқәмыршәар, ма даҽа мзызк ҟалар, ҳара ҳаиқәымшәартә еиԥш, усҟан, сара адырра усҭоит.
Ибзиоуп, Витиа, уара иануҭаху, сара сыхиоуп.
Витиа аладара иҽаҭаны, Хәымса дидҵны, иҿанынеиха, Хәымсагьы дгәырӷьаҵәа даагьежьын, аҩныҟа ихы рханы иҿынеихеит. Хәымса дгәырӷьон, уи ишьа иузшәа иԥхьаӡон. Ихы ҭаԥызҽыз, дахькаҳаз ауп ҳәа ауп, ауаа ишырдыруа. Знык иара ишьа изур, иҟалаз, шыҟалаз, аиаша зимҳәари, Хәымса? Хҩык еидгыланы дыркын, аха изымиааиуазшәа анырба, хаҳәла ихы иасын, иԥсы дырмаҷит, ахәшәтәырҭаҿы дышьҭан, аха ишьа иуит ҳәа ауаа ирҳәар, Хәымса иҩызцәа рҿы еиҳагьы ихьӡ шьҭнахуан. Убри акәын, Хәымса ииҭахызгьы. Витиа иҩны данааи ауха, абри «аус» акәын хәыцырҭас имаз. Уи «аус» шынеигӡаша аплан дазхәыцуан. Иагьиӡбеит, знык аашар, урҭ аҷкәынцәа ааидкыланы драцәажәарц. Усгьы, дара Витиа иажәа иахыԥомызт. Уи иара ибзианы идыруан. Насгьы дара иреиҳәозма, иара Хәымса дышидгылоз? Уи арҭ рыбжьара зынӡак имаӡан. Дара зынӡакгьы мап ацәыркуамызт Витиа иҟаиҵоз абжьгарақәа. Витиа
#
дахьиаз абарҭ зегьы шихәыцуаз, адәахьа аашарккеит. Усҟан Витиа ацәа дынҭанагалеит.
Уи аҽны еиԥш, абырсҟаҟара аамҭа Витиа ииарҭаҿы
дышьҭамхацызт, уаанӡа шарԥазы дгылалон. Иахьа амцхә дышьҭахацәеит. Ари Марфуша уамашәа илбон, изыхҟьаз лзеилкаауамызт. «Снеины даасырҿыхапи», – лҳәан Марфуша днеины лыҷкәын дахьиаз днихагылеит. Марфуша лыҷкәын дахьиаз, акраамҭа дихәаԥшуа, дихагылан. Длырҿыхар, дрыцҳалшьон, дылмырҿы-харгьы, ус амцхә ацәарагьы, уаҩы изеиӷьуп ҳәа илы-ԥхьаӡомызт, аӡәы иҳәонгьы лмаҳацызт. Аҵыхәтәан, Марфуша илгәаӷьит лыҷкәын ирҿыхара.
– Еи, сыҷкәын, иахьа ацәа уалахаӡеит, иззакәи? Угыл, амцхә ацәара узеицәоуп, лҳәон лара. Ас хынтәҟаԥшьынтәҟа ианылҳәа, иаргьы ацәа алҵра дналагеит. акаруаҭ дахьықәиаз, акраамҭа инапқәеи ишьапқәеи еиҵихуан. Аҵыхәтәан ацәа дшалҵрыз, даалҵит Витиа.
– Асааҭ заҟа ҟалахьеи? – иҳәан Витиа иан длазҵааит.
– Асааҭ жәаба ҟалахьеит, сыҷкәын, абрысҟаҟара аамҭа ушьҭамхацызт,иахьа иухьи? – Марфуша лыҷкәын диазҵааит.
– Исыхьыз саргьы исыздыруам, – иҳәан ашьшьыҳәа дҩагылеит Витиа, агылара зынӡак иҭахӡамкәа. Витиа дшыҩагылаз еиԥш акрант днаҵагыланы, иҿи-инапи ааиӡәӡәан, ампахьшьы акрант аханы икнаҳаз ала, иҿиинапқәеи ааирбан, ампахьшьы ахькнаҳаз, аиҭа инаганы инкнеиҳаит. Нас иара даагьежьын, амаҵурҭа дныҩналеит. Витиа иҿи-инапқәеи иӡәӡәарц акрант ахь иҿшынеихаз еиԥш, Марфуша Витиа ихәы аҟаҵара дналагеит.
Уажәы, иара иҿи инапқәеи ӡәӡәаны амаҵурҭа данааҩнала, ихәы мазеины астол иқәгылан. Витиа ари аниба, длатәан, акрыфара дналагеит. Марфушагьы ашьыжь игылаз, амла дакны дыҟан, аха лыҷкәын дызизыԥшыз акырлымфацызт ларгьы лхәы лыманы дааин, астол илықәыргыланы, длахатәеит. Ани аԥеи мыццакӡакәа акрыфара иаҿын. Урҭ акрыфаны иал30 #
геит. Витиа дҩагыланы акрант аҿы днеин, инапқәа ааиӡәӡәан, иҿгьы ӡык нҭыршаны инкеиҭәеит. Ашьашәыр иҵаҟаҵаз аирымӡ днеины днықәтәеит. Уи дрызхәыцуан, аҷ-кәынцәа иеидикылашаз, ишеидикылашаз. Марфуша акрызларфақәаз рчанахқәеи, рымҳаҵәқәеи, рычқыԥқәеи,лыӡәӡәон.Витиаакраамҭадхәыцуа арадтәан.Уи дзызхәыцуаз аҷкәынцәа рахьтә, еиҳа иара дизааигәаны дынхон Шьақро. Иара ишиӡбаз ала, Шьақро ила, егьырҭ аҷкәынцәа зегьы еидикылар акәын. Уи ус егьыҟарҵеит. Витиа дҩагылан, дышиашаз, Шьақро иҿы днеин, ибжьы наиргеит:
– Шьақроо.
-Ҳаи, – иҳәан Шьақро Витиа ибжьы ахьгаз ахь ихы наирхан, уахь иҿынеихеит. Агәашә аҿы Шьақро дааин, инапы ала агәашә ааиртит. Витиеи Шьақрои, агәашә аҿы ианааиԥыла, рнапқәа ааимырхит.
– Аҩныҟа уааи, – иҳәеит Шьақро Витиеи иареи аԥсшәақәа анааибырҳәа ашьҭахь.
-Мап уахь сызнеиуам, Шьақро. Уажәы, уара уҿы сзааиз, удыруоу – иҳәан Витиа Шьақро диазҵааит.
– Акрыздыруоу?
-Уҩызцәа уманы аӡымҩангага аԥхьа адәҳәыԥш аҿы улеироуп иаарласны.
– Иҳауҳәои, уа ҳахьлеиуа, бзиароу?
-Умԥшыкәа уца, узыцәшәо ҳәа акгьы ыҟам. Амала, иҟоу еилукаарц уҭахызар, уҩызцәа уманы уанааилак иуаҳап. Уаҳа ажәак мҳәаӡакәа Шьақро иаарласны, иҩызцәа рахь иҿынеихеит. Шьақро Витиа дахьгылаз дивсны иҿанынеиха Витиа ибжьы Шьақро инаихьигӡеит:
– Сара аӡымҩангага аԥхьа, адәҳәыԥш аҿы сышәзыԥшуп, – иҳәан, Витиа иахьиҳәаз ахь иҿынеихеит. Дук мырҵыкәа Витиа иахьиҳәаз аҭыԥ аҿы днеин, ашьацра днылатәеит. Уи мыҩтәыкгьы аԥшыха иқәымшәеит. Шьақро иҩызцәа иманы дааит. Урҭ ргәқәа хыҭ-хыҭуа Витиа ииҳәоз иажәа иазыӡырҩуан, иҳаиҳәарызеишь ҳәа. Нас Витиа ус реиҳәеит:
#
– Уаҵәы, уажәааны, абра, шәеизоит, Хәымсагьы ҳиԥхьаны даагоит. Аӡәаӡәала хәымса шәиақәԥоит, ишәиааиуа даабап. Нас сара шәеинсраалоит. Аинаалара зҭахымкәа, мап ацәызкуа, аӡәыр ҟалар, иара идыруазааит, иусқәа шыцәгьахьо. Хәымса изыжәуз еиԥш. изутәхоит дарбанзаалак, мап ацәызкуа. «Ушьҭа уаҳа шәымҳәакәа, шәыҩныҟақәа рахь шәцв», – иҳәан Витиа днырԥырҵны иҩныҟа дцеит.
Витиа ишиҳәаз еиԥш,
инаидҵны ицеит. Витиа арҭ дшаарыцрыҵыз еиԥш, иҩықәыршәны Хәымса иҿы дааит. Уи иеиҳәеит иара игәы иҭаз акгьы ицәымӡакәа.
– Ибзиоуп, срақәԥоит, – иҳәеит Хәымса дымшәаӡакәа.
Нас Хәымса далагеит Витиа иҩныҟа длеигарц. Аха Витиа имукәа, «абзиараз, уаҵәынӡа», – иҳәан Хәымса ишимуаз мчыла дцеит. Хәымсагьы дааҳәын аҩныҟа длеит. Арҭ реиқәшәра аҽҳәара анарҭаз, иахмырԥакәа, рҽақәыршәаны илеит аӡы мҩангага аԥхьа адәҳәыԥш аҟны. Арҭ аҷкәынцәа иахьырҳәаз аҭыԥ аҿы ианлеи, зегь раԥхьа Витиа дҩагылан, ус иҳәеит:
– Уажәы, сара исҳәо хашәҵароуп, ихазымҵо ԥеиԥш цәгьа шуауа удыруазааит. Аӡәаӡәала Хәымса шәиақәԥоит, ишәиааиуа даабароуп, нас шәеинаалароуп. Ауаҩы зеиҳа диааиуа идыруазароуп, дахьаҵахогьы идыруазароуп. Убас ахдырра ауаҩы имазароуп. Гәыԥҩык ауаа еидгыланы, аӡәы дыркуа, уи ԥхашьароуп, аԥхашьара адагьы егьгаӡароуп. Убри жәдырырц ауп, иахьа абра ҳзеизаз. Иахьа абра ииааиз иоуп «Аиааиҩы» ҳәа иԥхьаӡатәу, есымшагьы иззыӡрҩлатәу.
– Ибзиоуп, – рҳәеит игылаз аҷкәынцәа зегьы.
Хәымса днеин, аҷкәынцәа ахьгылаз, рыгәҭа днагылеит. Рыуа иааиуа ҳәа дрызԥшуа.
– Шьақро, раԥхьа уара унеи, шәеиқәԥа, – иҳәеит Витиа. Витиа ас шааиаҳаз еиԥш, Хәымса датәамбаӡакәа, иҽырҟасаны, иаԥхьа днеины днагылеит. Урҭ ахьгылаз,
иажәа ааҩбамтәӡакәа,
32 #
Витиа днеины, дынрыбжьагылеит.
– Сара снапы анаасҟьалак, аиқәԥара шәалагоит, иҳәан Витиа инапы ҩышьҭихит. Дара рҽырхианы илагылеит. Витиа инапы ааиҟьеит. Атах-сахҳәа арбаӷьҷышьқәа реиԥш, иааибакит рыҩџьагьы. Мыҩтәык мырҵыкәа Хәымса Шьақро имаҟахы аанкыланы, дҩышьҭыхны, дылкыдиҟьан, деиҵыхны длышьҭеиҵеит. Иаргьы ишьапқәа еимҿыхны, дылиқәтәан, игәышԥы аанкыланы, адгьыл ахь длышьҭаирӷәӷәеит. Витиа дааин, дҩеихихит, Хәымса инапы кны.
-Уаҵахеит, Шьақро, уазыразума, – иҳәеит Витиа Шьақро дихәаԥшуа.
– Сазыразуп, – иҳәеит Шьақро.
Витиа Хәымса иахь ихы наирхан:
– Хәымса, маҷк аҟара уԥсы аашьа, нас даҽаӡәы
уиақәԥап.
– Сара аԥсшьара сҭахӡам, дааиааит сзақәԥо. Усҟан
Витиа дааччан, Џьамал иахь ихы наирхан:
– Уааи, Џьамал, – иҳәан Витиа Џьамал ижәҩа кны дааиган иааибаиркит.
Хәымсеи Џьамали мыҩтәыкгьы еидымхалеит. Уигь
дҩышьҭихын дынкыдиҟьеит. Џьамал дахьылкаҳаз, иҽааиҵихит. Уи дахьышьҭаз, Хәымса днеины дыниқәтәеит.
– Уиааит. Уиааит, шьҭа усықәҵ. Уара уаҳа суақәԥом, – иҳәеит Џьамал ҵаҟа дкажьны Хәымса дахьиқәтәаз.
Хәымса Џьамал дҩихыҵын, дҩагылеит, деилҟьа еилӷәыцәӡа. Џьамал акраамҭа дкажьын, нас деиха-еигәо аарлаҳәа дҩагылеит. Даныҩагылагьы иблахаҵ гьежьуа дгыр-гыруа дгылан.
-Уаргьы уааи, – иҳәеит Хәымса Мамука иахь ихы наирхан:
-Зны уԥсы шьа, нас Мамукагьы днеип, – иҳәеит Витиа дахьгылаз, Хәымса изы.
-Сара сааԥсаӡам, – аҭак ҟаиҵеит Хәымса.
– Уааи, Мамука, – иҳәан Витиа Мамука ижәҩа кны дааихеит. Урҭгьы ааибакит. Мамукагьы иҩызцәа рышьҭра
#
дынхылеит.
– Ушьҭа ҽеишәа шәыԥсқәа ааиҭашәк, нас шәеисуеит,
– иҳәеит Витиа.
– Ҳара ҳаисӡуам, ҳаисыргьы, Хәымса иаҵкьыс ҳазиааиӡуам, – рҳәан аисра мап ацәыркит, урҭ аиҩызцәа рыхҩыкгьы.
– Шәымбои, аӡәаӡәала шәаниақәԥа, дышәиааит. Шәеисыргьы дышәиааиуан. Шәара уи еилкааны, мап ацәышәкит Хәымса иақәԥара. Аиаша ҳҳәозар, шәара аиаша ҟашәҵеит. Шәара иҟашәҵаз ахдырроуп иаанаго, шәара шәыхқәа ахьыжәдырыз азы, арҽхәара шәаԥсоуп. Иахьа нахыс шәара шәеиҩызцәоуп. Шәеиҩызара шәазыразума? – дразҵааит Витиа.
– Ааи, ҳазыразуп, – рҳәеит рыхҩыкгьы иеицҿакны.
– Хәымса, уара уазыразума, шәеиҩызара, хаз – ҷыдала,
Витиа Хәымса диазҵааит.
-Ааи, сазыразуп, – иҳәеит Хәымсагьы.
– Ушьҭа шәгәыдибакыл, уажәы нахыс шәеиҩызцәоуп, пату еиқәышәҵалоит. Уааи, Шьақро, – иҳәеит Витиа. Шьақро афырҳәа дааин, Хәымса даагәыдкыланы, дааигәӡит. Хәымсагьы Шьақро дааигәӡит. Нас Џьамал дааин, Хәымсеи иареи аагәыдибакылан, иаиабагәӡит. Аҵыхәтәан, Мамукеи Хәымсеи аагәыдибакылан, урҭгьы ааибагәӡит.
– Ишшәасҳәахьоу еиԥш, ушьҭа шәыԥшьҩыкгьы шәеиҩызцәоуп, уаҳа шәеисуаны зымбароуп. Саргьы сышәҩызоуп. Ҳара зегьы пату еиқәаҳҵалароуп, ишаҳҳәаз еиԥш.
Ушьҭа шәара шәхқәа шәрықәиҭуп, шәца иахьышәҭаху, – иҳәеит Витиа.
Шьақрои, Џьамали, Мамукеи еицны рыҩныҟақәа рахь рҿынархеит. Ара иаанхеит Хәымсеи Витиеи.
а-тәи ахы
Маниа лҭаҭын аҳаскьын иаганы иҟан. Уи аҵкьыс
34 #
еицәан аџьықәреи хәыҷы илзылазгьы. Маниа аҭаҭын планс илықәын, хәнызықь ԥшьырқца метра, даҽа хәышә ԥшьырқца метрагьы Хәымса изы илзацын. Ҩбаҟа нызықь ԥшьыркца метра ракәын дара аџьықәреи ирзылаз. Хыхь ишаҳҳәаз еиԥш, аџьықәреи хәыҷы ирзылазгьы аҳаскьын иаганы иҟан. Хәымса хәыҷы иан длывагыланы, аус иуан, аха еиҳарак, уи дзызкыз акрыҭира акәын. Ирымаз ахәыҷы ааидкыланы иан инаилҭон, нас иара иганы, иҭины, чак ааигалон. Абас акәын урҭ ԥсҭазаашьас ирымаз уи ашықәсан. Аха, уажәы, Хәымса ҩымчыбжьа ахәшәтәырҭа дахьынӡаҭаз, рҭаҭыни рџьықәреии зынӡак аҳаскьын иагаӡеит. Уахьынхыԥшыло, акы рзалхып уҳәаратәы иҟаӡамызт, аха ишԥаруаз, имрашәакәа аҟәыҵшьа рымамызт. Аҭаҭын азы усгьы акапеи роуамызт. Рҭаҭын аплан нагӡаны «аџьықәреи ззыҟаҵаз «афураж арахә рзы» ҳәа хьӡыс инаҭаны ирго, иацәымцхәхо, дара иртәын. Уи рхы аларбалар акәын. Убри азы акәын, аҭаҭын апланқәа аныршоз, ауаа идмырҳакәа, аправлениа иалаз рыҩнаҭақәа рҿы ихәыҵатәаны аҭаҭын апланқәа шыршалоз. Зегьы ирҭахын аҭаҭын аплан маҷны ирықәзарц. Зыплан назыгӡаз, аџьықәреи адагьы, аԥара рауан, заҟа процент нарыгӡаз иахәаԥшны. Зыплан ззынамыгӡаз иаиҭаз аҭаҭын азы капеикгьы иауамызт, зыпланқәа назыгӡоз «апремиа» ҳәа ирырҭон. Убри азы акәын рыплан маҷны агара изашьҭаз. Аплан маҷны изгоз абӷа змаз ракәын. Маниа леиԥш иҟақәаз ракәымзт.
Ани аԥеи ааицәажәан, ус ирыӡбеит. Маниа аҭаҭын аус адылуларц, Хәымса – аџьықәреи. Шьыбжьонла еидтәаланы Маниа иҿылхыз аҭаҭын иеицыдрыԥхлауан.
Арҭ ишырыӡбаз еиԥш, ҩымшҟа аус рухьан, аха аус рыҵуаауамызт, аҳаскьын раԥысны, идрашәо умбо иҟан аҟнытә.
Шьыжьымҭанк Маниа аҭаҭын иҿылхыз аказармаҿы ишьҭаҵаны, ахәылԥазынӡа аҽага ркын. Маниеи Хәымсеи рыбла иамбо, ианаалашьца аказармаҿы акәаҷабқәа ар#
кны, аҭаҭын арыԥхра иалагеит. Аҵх агәы ааҩнашаанӡа аҭаҭын арыԥхра иаҿын Маниеи Хәымсеи. Иҿыхны ирымаз аҭаҭын рыԥхны ианалга, идрыԥхыз еилырганы, ашьҭаҵара ишаҿыз, дааиуеит абригадир Хаҷарист, уи иаб дыԥсны, ихәда дыхшьызшәа илакыҵақәа ырлашьцаны дыҟан.
– Бзиа жәуит, – иҳәеит уи илацәақәа еимархәаланы, ччаԥшьк рхумбаалуа.
– Бзиа жәбааит, – лҳәеит Маниа.
Хәымса хәыҷы иан Хаҷарист длацәҳар ҳәа дшәаны, иблақәа ҭырхаха диҿаԥшуан.
– Шәызҿу бзиоуп, ҳәарада, уахынлагьы аус жәулароуп. Макьанагьы аҭаҭын шәрыԥхуазар акәын, аха ишәрыԥхуеи? Аҭаҭын ишәымаз шәалгеит. Иҵегь ишәрыԥхша аҭаҭын ҿыхны ишәымазар акәын, аха ишәымам. Иара усгьы, шәҭаҭын аҳаскьын ишәцәагеит. Ари абжьарак Хәымса аџьықәреи аҿы аҽага икуп, убра аҽага шику еиԥш, аҭаҭын аҿгьы аҽага икыр иҟалозеи? Аҭаҭын аҳәынҭқарра иагоит, аџьықәреи ҳара иаҳзынхоит ҳәа акәзаап, ус шәара изыҟашәцо, аха ижәдыруазааит шәҭаҭын ишәықәу аплан анышәзынамыгӡа, лапҟьак аџьықәреи шәаураны ишыҟам, – иҳәан дааҳәны дцарц иҿынеихеит Хаҷарист.
– Уи аадыруеит, аха ишԥаҳаури, ҳахьӡом, аплан рацәаны иҳақәуп, – лҳәеит Маниа Хаҷарист илеиҳәаз иажәақәа рҭакс.
– Шәызлахьӡои ҩымчыбжьа дуӡӡа, бымҵаа, бымԥшаа аганқәа брывоуп. Банааилак бҭаҭын рашәаны, икеикеиуа иқәгылазар бҭахуп, Маниа ббашәт. Ус иауам-тәа, уи ушьҭа ибдыруазар, акәӡами?иҳәан уаҳа дхьамԥшӡакәа, дышцац дцон Хаҷарист. Ус дышцоз, алашьцара дналаӡит. «Уажәы, ицәажәашьақәа зеиԥшроу рыла, раԥхьа аизара аныҟало, сҩаганы, сызҵаара ықәдыргылоит, саргьы ӡык сзамыӡәӡәо аҳәынҵәа сгәыдырҭәалоит», – аалгәахәит Маниа. Маниеи Хәымсеи идрыԥхыз рҭаҭын шашәақәа еивырԥххаа, иԥшӡаӡа, инышьҭарҵан, дара иркыз
36 #
рҭаҭын рыԥхга гәырқәеи, ирцәынхаз ашашәеи, аҭаҭын еилырганы ишьҭарҵаз ахы иҩахан инаҵарҵеит, нас аҩныҟа ицеит.
Адырҩаҽны шьыжьымҭан игыланы, доусы русқәа инырхагыларц ӡбаны.
Адырҩаҽны шьыжьымҭан, мчыла ацәа иалҵны иҩагылеит Маниеи Хәымсеи урҭ уахьрыхәаԥшуа иубон ацәа рыгны ишыҟаз. Урҭ рылацәақәа ҭыгга, ахтра рцәыуадаҩны иҟан. Ус ишыҟазгьы, ишцалац еиԥш, ашьыжь шаанӡа игыланы русқәа инырхагылеит. Маниа аҭаҭын аҿыхра дналагеит, Хәымса – аџьықәреи арашәара. Хәымса маҭак аҟара ҩеигахьаны еиԥш, Витиа ҽагак иҟәаҟәа иқәҵаны, иара аҽага ахьикыз ахь, ихы рханы дааиуан. Хәымса Витиа дшааиуаз аниба, «Ари арахь дабаанагеи?» – ааигәахәит.
– Бзиа ууит, – иҳәеит Витиа Хәымса данааидгыла.
– Бзиара убааит, Витиа. Уабаҟаз, уҽага узқәа иқәҵаны? – иҳәан Хәымса ибла разқәа ҩеиҵыхны, Витиа дниҿаԥшит. Нас днеиԥылан, инапы ааимихит.
– Сан Маниа хьаас длыман. «Маниа лыҷкәын ахәышәтәырҭа данҭаз, дидтәалан, лҭаҭын лцәыԥхасҭахазар ҟалап, – лҳәан лыцхыраараз арахь дандәықәла, саргьы слышьҭаланы сааит. Шәара шәҿы ҳанааи, Маниа аҭаҭын ҿыхра дыҟаны дааин, ҳаиқәшәеит. Сара ари аҽага ахькыдгылаз збан, иаакыдхны, арахь исыманы сааит, – иҳәеит Витиа.
– Иҭабуп, Витиа, – иҳәеит Хәымса, Витиа иааира игәы ишаахәаз, ихаҿы ианубаало.
Витиа Хәымса дыҩивагылан арашәара дналагеит. Амра ӷәӷәаны ишаанӡа, Хәымса дызқәыз амаҭа ҩаганы, даҽа маҭакгьы ҩаргеит Хәымсеи Витиеи. Нас аҩныҟа ицеит. Аҽны иахьааиз, Маниа рхәы ҟалҵахьан, рыззегь леидтәаланы акрырфеит. Акранырфа ашьҭахь, аҭаҭын казармахь ицан, аҭаҭын арыԥхра иалагеит. Асааҭ ԥшьба аныҟала ашьҭахь Хәымсеи Витиеи, рҽагақәа рҟәаҟәа иаақәҵаны аџьықәреирҭахь рашәара ицеит, Марфушеи
#
Маниеи аказармаҿы иааныжьны. Марфушеи Маниеи аҭаҭын арыԥхтә ирцәынханы ирымаз, рыԥхны ианалга, ахәылԥаз ркалаҭқәа рыманы, ҭаҭын ҿыхра ицеит. Алашара рыла иахьынӡабоз, Хәымсеи Витиеи аҽага ркын, Марфушеи Маниеи аҭаҭын ҿырхуан. Ишылашьцара ианылашьца, русқәа изҿқәаз иаарҟәаҵын, акрыфарагьы иазымԥшӡакәа, Марфушеи Витиеи аҩныҟа ицеит. Витиа иани иареи аҩны ианлеи, имазеины ирымаз ала, иаармарианы акы инацҳаит. Марфуша днеины, лиарҭаҿы днаиеит. Витиа акраамҭа дхәыцуа дтәан. Нас дҩагылны ашә аартны, аҩны дныҩныҵын астанциахь дцеит. Уи идыруан аихамҩа аусуцәа рыҷкәынцәа, акыр аҵх неиаанӡа, аӷьӷьа рыхга, астанциаҿы иштәаз. Аҵх акыр ианнеилак акәын, урҭ рыҩныҟақәа рахь ианцалоз. Зны-зынла, астанциаҿы «Вагон – клуб» ҳәа зныз, авагон ааганы иладыргылон, уа акиносахьақәа ддырбон. Мызкы аҟара иҟан, «Вагон – клуб», нас даҽаџьара иргон. Уаҳа лассы ара иубомызт, уи «Авагон – клуб». Убри ак акәын ари астанциаҿы инхоз ирымаз, уаҳа акгьы рымамызт, «астанциаҿы сҩеип, макьана, аҷкәынцәа уа иҟамкәа иҟам», – ааигәахәын Витиа астанциахь дцеит. Уа дахьҩеиз, уаанӡа иара игәы ишаанагоз еиԥш иҟалеит, дрықәшәеит иара ииҭахыз аҷкәынцәа. Урҭ аҷкәынцәа зусҭцәада? – ҳәа ҳҵааӡом. Урҭ идыру ҷкәынцәоуп: Шьақроуи, Џьамали, Мамукеи роуп. Урҭ рыдагьы ара аӡәырҩы ыҟан, аха арҭ зегьы, заа рыҩныҟақәа ицахьан. Витиа ара иҟақәаз зегьы даурышьҭаз, иара дзышьҭаз арҭ ракәын, егьырҭ ирылихзеи?
– Араанӡа шәааи, ак шәасҳәар сҭахуп, – иҳәеит Витиа. Урҭ еицәажәо иахьеидгылаз данынрывсуаз. Иара аԥсшәагьы рамҳәаӡакәа, дышиашаз днеин астанциа абарҵаҿ, атәарҭақәа иҟаз руакы днықәтәеит. Арҭ аҷкәынцәа жәабаҟа метра астанциа иацәыхараны игылан. Витиа иреиҳәаз, уаҳа ажәак ахымҳәааӡакәа, арҭ ахҩык аҷкәынцәа, Витиа ишьҭаланы рҿынархеит. Ишиа38 #
шаз, Витиа дахьтәаз инеины инихагылеит.
– Иҳауҳәои, Витиа, бзиароу, цәгьароу, – дҵааит Шьақро.
Иара иаԥхьа аӡәы дцәажәар ҳәа дшәаны.
– Ааи, бзиароуп, уаҳа аҭахымкәа, бзиароуп. Ацәгьара
ҳҟәыблаазааит, иабаҳҭаху. Уи абзиара ҳзыҟаҵар, даара ауаа пату зқәырҵо усхон, иззаауагьы рзы ихәарҭа духон, – иҳәан Витиа ихы ҩышьҭыхны днырҿаԥшит иаԥхьа игылақәаз иҩызцәа.
– Ҳара иаҳзыҟамҵо арбану? – иҳәан даацәажәеит Шьақро.
– Хәымса деилахоуп, ацхыраара иҭахуп, ҳицхраап, шәхацәазар! Шьақро ҿимҭӡеит.
– Еилахарас имеи, ҳахьицхраауа? – дҵааит Џьамал.
– Ҳамч зықәхо акы акәзар, ҳхы ҳаигӡом, – иҳәеит Мамукагьы.
– Аҽагакра. Хәымса аџьықәреи изылоу, рацәакгьы ыҟаӡам, аха аҳаскьын иаганы иҟоуп, арашәара ицәахыԥеит. Иан, Маниа лаакәзар, аҭаҭын арашәареи, аҿыхреи, арыԥхреи дырҿуп, аха дахәом. Уи длыцхраарц азы, сан дцоит. Ҳара ҳаԥшьҩык ҳаицны, сан дахьцо ҳазлыццар, Хәымса арашәара дызҿу аџьықәреи рашәаны ҳаауан. Угәы ишԥаанагои, Шьақро? Шьақро иахь ихы неирхан, ҿааиҭит Витиа.
– Ибзиоуп, ҳцап, нас, – иҳәеит Шьақро уахь ацара иҭахӡамкәа, аха иҩызцәа азыразхар, иара мап изҳәомызт азыҳәа.
– Ҳцоит, ҳцоит. – рҳәеит Џьамалгьы Мамукагьы.
– Ус акәзар, иахьынӡахьшәашәароу, аус аауртә ҳцароуп, зылашьцоу мҩа ҳақәлароуп. Шоурахар, аус аура цәгьахоит. Доусы ҳҽагақәа ҳара иҳамазароуп. Мамзар, ҳара зегьы ҳацыԥхьаӡа ҽага Хәымса иабеиԥшаауеи? – иҳәеит Витиа.
– Ииашоуп, ииашоуп, – рҳәеит рыхҩыкгьы еицҿахны.
– Ус акәзар, ушьҭа шәыҩныҟақәа рахь шәца. Саргьы аҩныҟа сцоит шьыжьымҭан заа ҳгыланы ҳдәықәышәҵа, аҵх алԥха шәауааит, – иҳәан Витиа иҩызцәа дрылҵны
#
дласны, иҿынеихеит.
– Аҵх алԥха уоуааит, – рҳәан даргьы, доусы, рыҩныҟақәа рахь рҿынархеит. Дук мырҵыкәа, аҵх лашьцара иналаӡит, арҭ аиҩызцәа аԥшьҩыкгьы.
– Ус шәзыҟаҵар, Хәымса иџьықәреи арашәатә имоу, далшәыргоит. Саргьы сшәыццоит шәара шәахьцо. Сара Маниа аҭаҭын аҿыхреи арыԥхреи рҿы слыцхраауеит. Амала шьыжьымҭан, заа, ҳгыланы, амҩа ҳақәлароуп. Амра шыр, аҽагагьы шәызкуам, аҭаҭынгьы ҳазҿыхуам, – лҳәеит Марфуша дыҷкәын иеиҿикааз аус иан ианлеиҳәа ашьҭахь, даара пату ақәҵаны.
– Ус ауп, ус. Ус ауп сҩызцәагьы ишрасҳәаз. Заа ҳцалароуп, хымԥада. Заа ҳцароу, аусгьы анҳаҵуаауа. Уи ус шакәу еилкаау усуп. Аҵх алԥха бауааит, сан, – иҳәан Витиа иан ибжьы налирҳан, днеины, ииарҭаҿы днаиеит.
– Аҵх алԥха уауааит, нан. Ашара узбзиахааит, – лҳәеит Марфушагьы. Уи нахыс ааҭынчрахеит. Доусы, ахьиақәаз, руадақәа рҿынтә, шьҭыбжьыкгьы башахазгьы иааҩуамызт, убас иҭынчран.
Марфушеи Витиеи ҭаҳәахаа ицәан. Аҵхагәҭаны, амза ангыла, аԥсабара алашара аақәԥхеит. «Ушьҭа ишазаап», – иҳәан Витиа дҩагыланы, исааҭ днахәаԥшит, аха макьана ашара акыр агын, еҵәаџьаа макьана ажәҩан агәаҿы иҩеины, нас илхышәҭны, ианынҭалоз акәын ианшоз. Макьана ашара акыр агуп, – иҳәан днеины ихы нықәиҵеит Витиа. Марфуша дахьиаз илаҳауан Витиа ишьҭыбжь. Уи илдырит Витиа ихьыз, уи аԥсабара дшажьаз. Марфуша лыҷкәын лыбжьы имырҳаӡакәа «маҷк аҟара сзыцәар», – аалгәахәын мчыла лылацәақәа неиқәылыԥсеит. Аха дзыцәомызт Марфуша. Уи Маниа длызхәыуцуан. «Аихамҩаҿы аус зуқәо ирыбаргәузеи. Урҭ еиҳа ахақәиҭра рымоуп. Рыҷкәынцәагьы ирыбаргәузеи? Анышә иафаз ақыҭа уаа роуп. Уахгьы-ҽынгьы усуроуп ҭаацәала изҿу, арахь хашәалахә рымаӡам. Руалқәа хызҩо аԥара рауазар, уаҳа ирҭахызеи? Аха усҟаҟара аԥара дара ирызҭода?» Абарҭ зегьы дрызхәыцуан, уажәы, Марфуша дахьиаз.
40 #
Ԥыҭраамҭак ас дхәыцуан, нас ацәа дынҭанагалеит. «Витиаа» ҳәа ҷкәына бжьык шаагаз Марфуша ацәа даалнахит. Ари зыбжьыз дарбанҵәҟьаз лзеилымкааит Марфуша, аха иеилылкааит Витиа иҩызцәа руаӡәк шиакәыз. Витиа иахь Марфуша лыбжьы налыргарц аннақәылкуаз аамҭазы, иара агылара дшаҿыз, ибжьы аалаҳан, лҽаанылкылеит. Уи ашьҭахь, рацәак мырҵыкәа, «Ҳаи», – иҳәан Витиа ибжьы аалаҳаит Марфуша.
– Уажәыгьы уиоума? Ахьынӡахьшәашәароу ҳцароуп, уласны уааи.
– Уажәыҵәҟьа, – иҳәан ажәжәаҳәа аҽеилаҳәара дналагеит Витиа. Витиа дгылазшәа ишьҭыбжь Марфуша ианаалаҳа, ларгьы дҩагылан алашара аалыркын, аттаҳәа аҽеилаҳәара дналгеит. Ани аԥеи рҽеилаҳәаны индәылҵын акрант ахь рҿынархеит. Акрант аԥхьа игылаз аирымӡ аҿы иааины итәан Витиа иҩызцәа рыхҩыкгьы. Урҭ ахьтәаз днеин, рнапқәа аарымихын, аԥсшәақәа реиҳәеит. Урҭ ахьынӡеицәажәоз, Марфуша лҿи лнапи аалыӡәӡәан, ахәыҟаҵарҭа дныҩналеит. Витиа днеин акрант аҿы, иҿи-инапқәеи иӡәӡәеит, мпахьшьыла урҭ рырбара дшаҿыз, Марфуша лыбжьы аагеит:
– Уажәы, шәыззегь, шәнапқәа ӡык нарықәҭәаны, шәааи, астол ахь. Чаик ыжәны ҳцап. Ҳара уа ҳнеиаанӡа, Маниа ҭаҭын ҿыхра дцашт. Аҭаҭын ҿыхны, дааны, ҳхәы ҟалҵаанӡа, аамҭа акыр цашт, уаанӡа ҳара амла ҳзымычҳар ҟалап. Марфуша илҳәаз лажәақәа зегьы рлымҳақәа инырҭасит, аха урҭ рахьтә аӡәгьы ҿимҭӡеит. Уи ақәҿызҭыз Витиа заҵәык иоуп.
– Аҳы, сан илҳәаз шәмаҳаи, ҳааншәмырхан, – иҳәеит иара. Витиа иҩызцәа, усгьы мап ицәыркӡуамызт, ииҳәозаалак рҿы. Нас, уажәы мап ицәыркны зыҟалома? Дара мап ркыргьы, иара ишимуаз, рдыруан аҟнытә зегьы, неины рнапқәа аарыӡәӡәан, астол инахатәеит. Мыҩтәык рҽадмырхалакәа, ачаи ыжәны иҩагылан, агәара инҭыҵит. Иаарласны аихамҩа инхыҵын, ақыҭахь ицоз амҩа ианыланы рҿыҩархеит. Наҟ-ааҟгьы
#
ашәаԥыџьаԥ ахашьшьы игаз амҩа ҭбаа ианыланы, ԥшьҩык аҷкәынцәа – қәыԥшцәа неиуан. Урҭ дрыцын, зықәра атәанчарахьы инеихьаз, аха макьана, акыр злаз Марфуша. Урҭ акыр аамҭа амҩа иқәын, аха анаашаркка ауп ианҩеи Хәымсараа рҿы. Уаанӡа ишырҳәахьаз еиԥш, доусы, иркуаз рҽагақәа, дара ирыман. Урҭ шиашаз Хәымсараа ргәашә инадгылт.
– Сара Маниа лахь сцоит, шәара шәызиашоу амхахьы шәца, – лҳәеит Марфуша. Агәашә аԥхьа уаннеилак, арымарахь ала иҟаз ахҵысҭахь иҿынеихеит Витиа. Уи иҩызцәагьы иара инаишьҭалеит. Урҭ шеицыз зегьы ахҵысҭа инхыҵын, ишиашаз амхахьы ицеит. Урҭ шеицыз Хәымса имхы инхгылеит. Витиа днеин, амаҭа ахы ааникылеит. Уи иҩызцәа неины, инивагылан, имԥшыкәа арашәара иналагеит. Убри аамҭазы, Марфушеи Маниеи ажәа аимакра иаҿын. Марфуша Маниа лҿы даннеи, Маниагьы Хәымсагьы акрыфара иаҿын. Маниа Марфуша длыҳәеит, дара акрахьырфо, ларгьы даарыдтәаланы акыр рыцылфарц, аха Марфуша илымуит. Уи «акрыфаны сыҟоуп», – лҳәан мап лкит. Амхахьы ицаз аҷкәынцәа дцаны иааигарц, Хәымса ддәықәлеит, аха «урҭ сара сҿы ачаи ржәит», – ҳәа Марфуша ианылҳәа, Хәымса уаҳа ажәак мҳәакәа даангылеит. Марфуша днаскьаны дыштәаз, Маниеи Хәымсеи акрырфеит. Урҭ аныҩагыла, акалаҭқәа аашьҭхны, Маниагьы Марфушагьы аҭаҭынҭрахь, ҭаҭын ҿыхра ицеит. Хәымса амхахьы дцеит, иҽага иҟәаҟәа иқәҵаны.
-Бзиажәуааит,-иҳәеитХәымса,имхыихны,аџьықәреи арашәара иаҿқәаз данынрыдгыла, нас дыхәмаршәа усгьы нациҵеит:
– Шәымҵаа-шәымԥшаа, сымхы шәхыланы арашәара шәаҿуп, азин шәызҭада, уи арашәара?
– Хәымса аҽагактәы имоуп, аусуцәа иҭахуп, насгьы уи ахә бзианы ишәоит ҳәа ҳаҳаны, ҳааит ҽагакра, – ибжьы ааиргеит Витиа.
– Ахә ҳәагьы ҳмеинаалеит, аха ахә бзианы ишәоит ҳәа
42 #
анҳаҳа, ҳааит ҽагакра, ҟәрышьқәак ҳхашәалап, ҳҳәан, – рҳәан аччара иалагеит аҷкәынцәа. Нас Хәымса амаҭа ахьыркыз ахь иҿынеихеит.
– Уахь умцан, уахь. Уара умаҭагьы ҳара аҩагара ҳаҿуп, – иҳәан Витиа ибжьы ааиргеит. Хәымса днеин, зҩагара иаҿыз имаҭа днықәлан, арашәара дналагеит. Иҩызцәа дрывагыланы, аҽны хәлаанӡа Хәымса аҽага икын. Амшгьы ари абжьарак еиԥш, ашоура бааԥсны иҟамызт. Амра аԥҭақәа иаахырҩошәа, иаахыртуашәа, лассылассы иаҿын. Агаҿала иааиуаз аԥшагьы хьшәашәаӡа иасуан. Урҭ злагылаз аџьықәреи арашәара даара ицәгьан, аха дара злаҷкәынцәаз ала, уамашәа иааубаратәы акыр рыҵаԥҽит аџьықәреи арашәараҿ. Ашьыбжьон еиԥш, Маниагьы Марфушагьы ааит аҷкәынцәа аҽага ахьыркыз, аҳәысҭаҿы.
– Шәыԥсы шәшьап, акгьы шәнацҳап, – рҳәеит арҭ аҳәсақәа. Аха дара арашәара изҿыз иаҟәымҵит, рымаҭақәа ҩамгакәа. Рымаҭақәа анҩарга, иркқәаз рҽагақәа аџьықәреи ахьырашәамыз, иныларыԥсан, дара аҩныҟа рҿынархеит. Раԥхьа игыланы инеиуан Маниеи Марфушеи. Урҭ ирышьҭан аҷкәынцәа. Маниеи Марфушеи аҩны ианааи, ишиашаз, амаҵурҭа иныҩналеит. Аҷкәынцәа ашьашәыр аҿы рҽааныркылан, ашьац иаҵәара инылатәеит, еицәажәо. Жәабаҟа-жәохәҟа минуҭ анааҵ, Марфуша амаҵурҭа дааҩныҵын, аҷкәынцәа ахьтәаз ахь лыбжьы налыргеит:
– Аҷкәынцәа, шәааи арахь. Акрыфарахь шәхәы мазеины иқәгылоуп.
– Акомандир леишәацәгьа адҵа ҟаиҵазшәа, афырсыр ҳәа аҷкәынцәа зегьы ҩагыланы, уахь рҿынархеит. Аҷкәынцәа уахь ишиашоу имнеикәа, анапырӡәӡәага инадгылеит. Аԥсуаҵас ишаԥу еиԥш, раԥхьа инапы иӡәӡәеит Хәымса, нас – Витиа. Убас еиҳабы-еиҳабыла, аҷкәынцәа рнапқәа рыӡәӡәеит. Урҭ антәозгьы, аԥсуара рхадмыршҭит. Рнапқәа шырыӡәӡәаз еиԥш, иантәозгьы, убас, итәеит. Урҭ ирыцтәеит Маниеи Марфушеи. Имы#
ццакӡакәа зегьы ибзианы акрырфеит. Хәымса арыжәтә ааигар иҭаххан, аха Марфушеи Маниеи ирымуит. «Шәааԥсаха шәыҟоуп, насгьы макьана, шәхәыҷқәоуп, арыжәтә абашәҭаху», – рҳәан. Аҷкәынцәа арыжәтә рымазар, иржәуан, аха ирызҭодаз акәымзар. Маниеи Марфушеи мап анырк, даргьы ԥхашьан, «иаҳҭахым», – рҳәеит. Аҷкәынцәа акрыфаны иҩагылеит. Нас ашьашәыр ахь инеины, инатәеит. Акраамҭа ицәажәо, уаҟа итәан. Акыр рыԥсқәа аныршьа ашьҭахь, Витиа дҩагылан, ҿааиҭит:
– Ҳаԥсқәа ҳшьеит, ушьҭа агылара иаамҭоуп, ԥсшьара ҳәа ҳмаазар. Ҳаԥсы-ҳаанха, уаха ҳазҿу ҳалгароуп. Даҽа зны, уи ҳаҿума?
– Мамоу, Витиа, уара умццакцәан, ибзианы ҳаԥсы ҳшьароуп,ҳзалымгар,ҟамлоҳаҟам.Сара сымаласалгап ҳәа сгәы иҭанеи? Маҷк аҟара аанхар, сара иҟасымҵои, уама ҟалама? – иҳәеит Хәымса.
Аха Хәымса ииҳәаз иазыӡырҩуадаз? Витиа ииҳәаз хаҵаны, амхахьы рхқәа рханы, Витиа ишьҭаланы инеиуан арҭ аҷкәынцәа. Хәымса иажәа ҳәаны данаалга, иаргьы иаԥхьа ицақәаз днарышьҭалеит. Дара рҽагақәа ахьыларыԥсаз, иаалырхын, аҵыхәан илеины, амаҭа ҿыц аанкыланы, уи иқәланы рҿыҩархеит. Рыԥсқәа шьаны иҟамзи аҟнытә, рацәак иадымхалакәа, иркыз рымаҭа ҩаргеит. Рыԥсқәа мшьаӡакәа даҽа маҭак аҩагара ргәы ишҭаз, Хаҷарист даарыдгылеит:
– Уа бзиа жәуааит, – иҳәеит уи ибжьы ҩҭыганы.
– Бзиара жәбааит, – рҳәеит даргьы рхқәа ҩышьҭыхны иҿаԥшуа.
– «Маладецраа», абас иуми ишахәҭоу аиҩызара. «Напеилаԥса уаҩы дааӡоит, лаба еилаԥса уаҩы дҭанархоит», – рҳәоит ажәлар. Уи шәара ишәмаҳацкәа шәыҟам. Шәара шәнапы еилаԥса Хәымса дыннархоит. Шәымбои, аџьықәреи рашәаны шәалгоит. Нас иҭаҭын арашәараҿгьы шәицхраар, ашкол ахь данцо, игәы рҭынчны, аҵара имҵалои, шәара афырхацәа! – иҳәан дынрыдҵны аусҳәарҭахь дцеит. Дара рымаҭа аҵыхәан
44 #
илеин, даҽа маҭак аанкыланы, арашәара иналагеит. Амра аӡы инӡаалеит. Ушьҭа арашәара иааҟәыҵыргьы ҟалон,ахаиаанхазмаҷынаҟнытә,«ҳазҿу ҳалгап»,-рҳәан имтәаӡакәа аусура иаҿын. Рылацәақәа иахьынӡарбоз имтәаӡакәа аҽага ркын, ирулак иалгеит. Рыԥсқәа ахьыршьалоз, амаҭа аханы, уажәгьы иҩеины инатәеит. Акраамҭа ара итәан, рыԥсқәа бзианы иршьеит. Рыԥсқәа аныршьа ашьҭахь, Маниа лыцхырааҩцәа акрыфараз аҩныҟа дрыԥхьеит. Дара мап ркит аҩныҟа рыццара, аха Хәымсагьы Маниагьы ирымуит.
Маниа луааҳәацәа акрыфаразы аҩныҟа дрыԥхьаанӡа, Марфуша илымалкит. «Рыҩнқәа рҿы илеир, акрырфап», – лҳәан. Аха ус Маниа илуазма? Маниа илургьы Хәымса иуыхуазу? Маниеи Хәымсеи ианырымуӡа аҷкәынцәа азыразхеит. Илатәаны, акрыфа-акрыжә, аԥшәмацәа аԥсшәақәа раҳәаны, рыҩныҟақәа рахь ицеит аҷкәынцәа. Марфуша Маниа лҿы даангылеит. Ҩымшҟа-хымшҟа сыҟазаауеит, Маниа даҽа хәыҷык саалыцхраар сҭахуп», – лҳәан. Аԥсшәақәа ҳәаны, ианааицрыҵуаз Витиа даацәажәан:
– Аиаша ҳҳәозар. Даара ҳааԥсеит. Уаҵәгьы ҳаап ҳәа акәын, аха уаҵәтәила ҳзаауам. Амала, уаҵәашьҭахь ара ҳаҟоуп.
-Мамоу, сшәыкәыхшоуп, ишәыхьша сара исыхьааит. Ҳҭаҭын ауп иаҳзаанхаз. Марфуша сызкәыхшоу, аҭаҭын уажәтәи аҿыхреи арыԥхреи саллыргеит. Арашәара ауп иаҳзаанхаз. Уи даҽазны иҿыхтәхаанӡа ҳалгоит. Ашьшьыҳәа ҳаҿызаап арашәара. Шәара иаҳзыжәуз, ҳара иаҳцәымыцхәуп.
– Ҳара ҳтәы ҳара иаадыруеит, – рҳәан изацәажәоз инарыдҵны, рҿынархеит аҷкәынцәа. Маниеи Марфушеи иеицны аҩныҟа илеит. Урҭ днарышьҭалеит Хәымсагьы.
#
а-тәи ахы
Хаҷарист Хәымса иуааҳәцәеи иареи аҽага ахьыркыз днеины, данаарацәажәа ашьҭахь, аԥсшәақәа раҳәаны данаарыдҵ, ишаҳҳәахьоу еиԥш, дышиашаз аусҳәарҭахь дцеит. Уа дахьҩеиз, икабинет аҿы дтәан аколнхара ахантәаҩы Шьрыф Каабан-иԥа. Уи Хаҷарист дшааиз аниба афырҳәа дҩагылан, дызхатәаз астол дҩахыҵын днеиԥыланы аԥсшәа иеиҳәеит. Нас Хаҷарист дахьтәашаз наиирбан, иара иҭыԥ аҿы днеины днатәеит. Хаҷаристгьы Шьрыф Каабан-иԥа иахьиирбаз аҭыԥ аҿы днатәеит. ҿымҭӡакәа итәан ԥыҭраамҭак арҭ аҩхацәак. Нас рхқәа ҩышьҭырхит аамҭак ала. Убасҟан рыҩџьагьы рылаԥшқәа ааиқәшәеит, иааҿаԥха-ҿаччеит, рылаԥшқәа ахьааиқәшәаз.
– Иҟоузеи, Хаҷарист, уусқәа шԥацои? Абригадақәа реицлабраҿ ҭыԥс иаанукылап зугәахәои? – дҵааит Шьрыф Каабан-иԥа.
– Ахԥатәи аҭыԥ сымоуп. Уа сахьыҟоу саанхозар, цәгьамзар ҟалап. Аҩбатәи актәи аҭыԥқәа ргара сылшап ҳәа сгәы иаанагом. Сара сзыцәшәо аԥшьбатәи аҭыԥ аҿы игылоу иоуп. Уи сҭыԥ сцәигар, иара иҭыԥ ахь сара сиаргозар акәхап. Амала Маниа лакәын зҭаҭыни зџьықәреии аԥхасҭахара иаҿыз. Астанциа аҿынтәи ҷкәынцәақәак ааны, Хәымса ицхраауан аџьықәреи арашәараҿы, уи иахьа иалгозар ҳәа сгәыӷуеит. Ԥҳәыскгьы Маниа длыцхраауеит аҭаҭын аҿыхреи арыԥхреи рзы. Аҩбатәи аҿыхра уамак лыгмызт. Хәымсагьы аџьықәреи арашәара далгар, аҭаҭын ахь диасыр, акыр ҟарҵон, аха уи аҩны аусура аҵкьыс, акрыҭира дазкны длымоуп Маниа. Ула шааԥшуа лыҷкәын дыԥхасҭалтәоит, аха лара дылтәуп, лыҷкәын иоуп, уара илауҳәои? Амала, Хәымса ишахәҭоу ааӡара имазар уаҳа назҭахым колнхаҩны даақәгылон, аха ус амҩа дықәызҵо ан димам. Ирҭиуа ҳәа ма акыр рымандаз? Ԥҳәаса ҭироуп дызҿу, егьраангьы дубаргьы аведра азна аԥҳәаса аниҭилак, нас аҩныҟа дмааӡакәа аӡы
46 #
иҭиуеит. Хаҷарист иажәа днаԥыҩлеит Шьрыф Кабаниԥа.
– Хаҷарист, аиаша уасҳәоит, сара дара рышҟа исҳәом, аха, ус ҟарымҵаргьы ишԥаруеи? аус ахьыруа, акгьы ҳазрыҭаӡом. Аӡы рҭии, аԥҳәаса рҭиы, цәгьала рхқәа бо иааиуеит.Ҳазнуҳаамҭаарҽхәараҳаҿуп,ахадаараиуадаҩу аамҭоуп. Ҽеишәа ухәыци, Хаҷарист ус акәымзар убап. Насгьы ҵыԥх аҭаҭын дшаҿыз аџьықәреи лзыҟамҵаӡеит, лыжәқәа мхьаӡеит, цәыкәбарк ахш лоуӡуам, ҳаргьы ҳзылмыцхрааӡеит.
– Иуҳәо иашоуп, Шьрыф Каабан-иԥа, аха уи сара исхароузеи? Сара исҭаху, зхы баны зҭаҭын аплангьы иацҵаны иназыгӡо роуп.
Ус иҟоу аколнхацәа ахьырацәоу ауп, актәи аҩбатәи аҭыԥқәа аанызкылогьы. Аҭаҭыни аџьықәреии рымацара ракәындаз планс иҳаду, уаҳа иаҳҭахызеи? Уажәы нахыс, еиҳагьыаилахараҳауеит.Ацитрустәшәырқәареиҭаҳаратә аплан иҳақәу рацәоуп. Уажәнатә, ажрақәа жны иҟазар, адгьыл анышә иҵҵуа, ансалак, иҟәымшәышәхон. Анышә ҟәымшәышә ажрақәа илырҭаԥсаны, аиҭаҳатә лҭаргыланы, анышә ладуҳәҳәалон ауп, уаҳа акыр аҭахызма? Аха иабаҟоу, уи ахь ҳара ҳазнеиуам, ҳусқәа рацәоуп. Ажәак ала иуҳәозар, ҳара еснагь ҳаилахоуп. Ҳусқәа раҵкьыс ҳамчқәа иааиуа ҳзыҟамлеит. Уажәы, абра, уаргьы саргьы ҳаицәажәараан уамак схы иҭашәеит. Уи уара иуасымҳәакәа сзычҳауам.
– Ибзиоу усхааит, ухы иҭашәаз, иарбан исоуҳәои?
– Ҩажәеи хәба ҭаацәара нхоит астанциаҿы. Урҭ рахьтә иҟоуп: атәанчаҩцәа, ашколҷкәынцәа, иахьа аус зуа, аихамҩа аусуҩцәа. Убарҭ ҳхы иаҳархәар иҟалои? Аихамҩа аусуҩцәа, сменала ауп аус шыруа. Атәанчаҩцәа, усгьы, аҩны итәоуп. Ашколҷкәынцәа ракәзар, аԥхын дуӡӡа, ашоура зыншыло аихамҩа илеи-ҩеиуа иануп.
– Хаҷарист, ҳәарас иаҭахузеи, урҭ ацхыраара ҳарҭар, ҳара даара иаҳзеиӷьхон, аха аиҳабыра иаараҳар, ҳарԥхашьар ҳәа сшәоит. Атәанчаҩы атәанчахәы шиауа,
#
дажәит, аусура илшом ҳәа ауп. Сменала аус зуа, уахгьыҽынгьы, инеиԥынкыланы, аус изуам ҳәа ауп. Ашколҷкәынцәа ракәзар, аԥхын ашкол изаужьу аԥсшьаразоуп. Арҭ зегьы ирымоу рзинқәа еилоугар ҟалома?
– Шьрыф Каабан-иԥа, уара иуҳәогьы саҳауеит, аха сзықәгәыӷуагьы акы ыҟамкәа иҟам. Ҳара ҳадгьыл, дара рырахә ықәуп. Ҳара ҳабна дара реихақәеи реигәышәқәеи рыманы илоуп, мҿи быцеи акы аанрыжьуам, илхны иргоит. Ҳара иаҳҳәо рымур, ҳадгьыл ахь рырахә аармышьҭааит. Угәы ишԥаанагои, Шьрыф Каабан-иԥа? Аправлениа иалоу ҳҽааидкыланы, абри азҵаара ӷәӷәаны иаҳкыр, политикала ҳзымиааиӡари? Шә-процентк издыруеит дара рырахә аколнхара дгьыл ахь раамшьҭра азин шҳамоу. Иара убасгьы, ҳабна илаланы, амҿы ылхуа акәым, фырмахьцык хырҵәар ҟалаӡом. Ҳадгьыли ҳабнеи ишырҭаху рхы иадырхәозар,ма ҳаргьы ацхыраара ҳарҭароуп, ма урҭ рырахә ҳадгьыл ахь ршьапқәа ықәдмыргылароуп, ҳабнагьы иламлароуп убри ҽеишәа уазхәыци?.
Аколнхарахь дара рнагара азин шумам еиԥш, даргьы азин рымаӡам аколнхара иатәу адгьыл рырахә ақәырҳәра. Аха аколнхарагьы ҳацхраауам, ҳарахәгьы аколнхара иатәу адгьыл иқәҳаргылом, шәара иахьынӡашәтәу аанда шәкы ҳәа рҳәар, усҟан иҟаҳҵои?
Ари азҵаара Шьрыф Каабан-иԥа дааиҵанарӷәӷәеит. Акыр данхәыц ашьҭахь ус иҳәеит:
– Уара уиуриступ, Хаҷарист. Зегь уара иудыруеит. Уара иуҳәаз иашоуп. Усҟан дара рырахә мааиратәы аанда ктәуп. Аанда уҳәеит ҳәа, маҷ-саҷгьы ыҟаӡам. Аихамҩа иаваршәны иаҳкуазар, хәба-фба километра, усгьы иҟалоит. Аха уи зегьы заҳҭахузеи? Дара ахьынхо акәхоит, аандагьы ахьктәхо. Иахьцалак, хԥаҟа километра иктәхоит. Ҳәарас иаҭахузеи, уи ҳара ҳамч акәхаӡом, аха иаҳцәагои ҳара. «Иахьҳалшо акрыҟазар, ҳшәывагылоит», – рҳәозаргьы ҳаздыруам, – иҳәеит Шьрыф Каабан-иԥа.
– Акгьы алымҵыр, иҳахьхои? Дара ааизганы, маӡала ҳрацәажәап, ирҳәо ҳаҳап, – иҳәеит Хаҷарист.
48 #
– Аиҳабырахь иаҳҳәар, еиӷьхар? – дҵааит Шьрыф Каабан-иԥа.
– Мап, мап, аиҳабырахь ҳәашьа амаӡам. Ус иҟало иҟазар, дара рхалагьы аплан рықәырҵон, аха ус иҟалом, – иҳәеит Хаҷарист.
– Ус акәзар, уаргьы саргьы убри ҳҽазаҳкып. Рыгәшәымшәа ҳәаны ҳрацәажәап, ирҳәо ҳаҳап. Ирур, ҳхы иахьаҳархәаша рацәоуп. Ирымур, шәырахә ҳадгьыл ахь иааҳашьҭуам, ҳҳәап, аамышьҭшьас иҟаҳҵо ҳәа акгьы ыҟам, аха... «Мышкы иахыԥо, шәымш иахыԥоит», – рҳәоит аԥсуаа, хара изаҳашьҭои? Уаҵәы ауха машьынала ҳаллыбаар, зегьы иахьырзеиԥшу, ҭыԥк аҿы, иааизаҳгар, ҳрацәажәап, Хаҷарист уааԥсоит, аха...
– Ибзиоуп, схы уцәысшаҭом, уара иахьуҳәозаалак, суцуп, ҳара ҳаизыҟазаашьа, уара иудыруеит, – иҳәан Хаҷарист дцарц дҩагылеит.
– Уца, уца Хаҷарист, умԥшыкәа убригада урылагьежьла. Ауаа ишрызныҟәатәу, усгьы уара иудыруеит сара саҵкьысгьы. Ахаа зҭаху дыҟоуп, аша зҭаху дыҟоуп, – иҳәан Шьрыф Каабан-иԥа инапы Хаҷарист иахь инаирххан иааимихит.
– Абзиара узыҟалааит, Шьрыф кабан-иԥа, сара сцеит. Абригада сынрылалап, иҟоу иану збап, доусы, ирыхәҭоу ажәала сынрацәажәап. Рлымҳақәа акыр рҭалозар збап, – иҳәан Шьрыф Каабан-иԥа дынидҵны иҿынеихеит. Иара ишиҳәахьаз еиԥш, аҽны хәлаанӡа абригада дрылан, џьоукы дырҿаччон, џьоукы драцәҳауан. Аҵхагәҭаны дкараха аҩны дааит. Адырҩаҽны шьыжьымҭан дҩагыланы, деиҭанарылалеит. Ус иааит ахәылԥаз. Шьрыф Каабаниԥа Хаҷрист игәашә аԥхьа днагылан, асигнал ааҟаиҵеит. Ари асигнал Хаҷарист илымҳа ишааҭасыз еиԥш, даццакны, амашьына абжьы ахьгаз, агәашә ахь ирласны иҿынеихеит. Шьрыф Каабан-иԥа имашьына ахьгылаз, днадыххылан, ашә аартны дынҭалеит, уаҳа аԥсышәагь мҳәаӡакәа. Шьрыф Каабан-иԥа, Хаҷарист имашьына дшынҭалазеиԥш,аусааирун,иҿынеихеит.Дукмырҵыкәа,
#
уаҳа џьаргьы имнеиӡакәа ишиашаз астанциаҿы илеит. Акыр иҩадаран, аха амашьынақәа хәналон. Урҭ рышьҭа дықәланы, хыхь аперрон аҿы дҩыхәнан, даангылеит. Рыҩџьагьы амашьына иҩҭыҵын, зыхьшь зыцәхалаз реиԥш, ихраа-ӡраауа, инаԥшы-ааԥшуа, акраамҭа аперрон иқәгылан. Ус Хаҷарист даныԥшы, иацжәацы, Хәымса имхы ицызрашәоз аҷкәынцәа ахьааиуаз ибеит. Хаҷарист урҭ акраамҭа дрыхәаԥшуа дгылан. Шьрыф Каабан-иԥеи Хаҷаристи ахьгылаз, аҷкәынцәа аныҩарывсуаз аԥсшәа ҳәаны, инарывсит. Арҭ аҷкәынцәа акыр ианынаскьа Хаҷарист Шьрыф Кабан-иԥа ихы наиқәикын:
– Абанҭ аҷкәынцәа роуп Хәымса ицхраауаз, – иҳәеит Хаҷарист.
– Арҭ аҷкәынцәа аратәқәазар, ҳус рнапы ианаҳҵар, ара, усгьы, зегьы еиланхоит, иеибадыруеит, иаарылагьежьны, иааидыркылоит. Уара иумдыруеи, иааргьежьи? – иҳәеит Шьрыф Каабан-иԥа. Хаҷарист Шьрыф кабан-иԥа, иажәа ааҩбамтәӡакәа ибжьы наиргеит:
– Инҳавсыз аҷкәынцәа, шәаагьежьны аранӡа шәааии?
Хаҷарист зықәҿиҭыз аҷкәынцәа зны иааҭгылеит. Нас иаагьежьын, иааины раԥхьа иаангылеит. – «Абра игылоу ахаҵа аколнхара «Мзиури» ахантәаҩы иоуп. Абри, шәара шәҳабла иқәынхо ауаа ааизганы, акы реиҳәар иҭахуп. Вова иаԥхьа адәҳәыԥш аҿы, иааизыжәгарц, ҳшәыҳәоит», – иҳәеит Хаҷарист.
– Ибзиоуп, уи ҳара иаабап. Сааҭбжак ашьҭахь, иахьышәҳәаз аҭыԥ аҿы шәҩеи, уа иҟалоит, иахьа усура иҟақәам зегьы, – иҳәеит Витиа.
Витиа иҩызцәа, доусы изарҳәақәашаз нареиҳәан инеидыҵит. Шьрыф Каабан-иԥеи Хаҷаристи аперрон иқәгылан акраамҭа. Нас инеины, авокзал илагӡаҩагӡаны, иамаз абарҵаҿы, игылақәаз аскамқәа рҿы илатәеит. Аҷкәынцәеи дареи аамҭа иарҭаз аҿҳәара анааи, иҩагыланы, «Вова иаԥхьа» ҳәа аҷкәынцәеи дареи аизара ҟарҵарц, ҭыԥс иахьалырхыз иҩеит. Ара инхон
50 #
еиуеиԥшымыз амилаҭқәа, иаҳҳәап: Аԥсуаа, аурысцәа, аерманцәа,агырқәа,ақырҭцәауҳәаубасиҵегьгьы.Шьрыф Каабан-иԥеи Хаҷаристи ара игылақәаз иҩарылалан, рнапқәа рымхуа мацара, зегьы аԥсшәа рарҳәеит. Нас лафқәак нарҳәашәа руит, изацәажәоз ргәалаҟазаара шьҭырхырц. Уи ашьҭахь, дара ззаиз аус хадахьы рхқәа дырхеит. Излеидыруаз ала, ажәа лԥшаахқәа рыла, акгьы агмыжькәа иара итәала, ииҭахыз иҳәеит Шьрыф Каабаниԥа.
Уи ашьҭахь Хаҷаристгьы акы иҳәақәеит.
Ари аҳаблаҿы инхоз, «Чапаев» ҳәа изышьҭаз, ԥшралагьы Чапаев иеиԥшыз дахьгылаз, ҿааиҭит:
– Уаҳа акыр шәҳәома?
– Мамоу, – иҳәеит Шьрыф Каабан-иԥа.
– Мамоу, – иҳәеит Хаҷаристгьы.
– Ус акәзар, шәызлааз амҩа жәдыруазар, шәызцозар,
шәықәланы шәца, мамзар, ԥеиԥш цәгьа шәауеит. «Аууы» ааилдыргеит игылаз зегьы.
– Ус акәзар, шәырахә ҳадгьыл иқәны иҳамбароуп, иҳәеит Шьрыф Каабан-иԥа.
– Ҳколнхара иахьатәу мҿыкгьы, быцакгьы ылшәымхыроуп, – иҳәеит Хаҷаристгьы..
– Ҳарахәқәа наҳашьҭуам, амҿгьы ԥаҳҟом, абыцагь
ылаҳхуам, – рҳәеит ари аҳаблаҿы инхоз ауаа. – Амала, шәара иахьышәтәу, ҳарахә мнеиратәы аандақәа шәкыроуп, – ҳәа уа игылақәаз зегьы, ишрылшоз ала, аҳәҳәара иаҿын.
– Ҳахьыршьуа умбаӡои? – арахь уаала, – иҳәан Шьрыф Каабан-иԥа дрылҵны ддәықәлеит.
– Уаала, уаала, – иҳәан Хаҷаристгьы, Шьрыф Каабаниԥа дишьҭаланы, иҿынеихеит. Урҭ шиашаз, амашьына ахьгылаз инеины, инҭатәаны рҿынархеит. Дара аҩныҟа имнеиӡакәа, абригадақәа рҿы инеины, абригадирцәа уаҵәы ауха, аколнхаратә клуб аҿы аизара шыҟоу, аколнхацәа аӡәы дагны ишыҟамло, зегьы шҩагатәу рарҳәеит. Нас Шьрыф Каабан-иԥеи Хаҷаристи, абри#
гадирцәа зегьы ираҳәаны ианалга, Хаҷарист игәашә аҿы днаганы, иара даагьежьны, аҩныҟа дцеит. Арҭ аҩхацәак, ирулак, цәгьала дыршеит, ари ауха, аха амш рызхыгомызт, ацгәы ҭаркызшәа ахәылԥаз ааира уадаҩхеит. Даарак имццакызаргьы, ахәылԥаз ҳәа ҳазҿыз ааит. Еизеит ауаа рацәаҩны. Аклуб иамкыз адәахьы игылан. «Абас аусмышха, иҟамлар ззыҟамлоз, иарбан еизароу, ауаҩы ԥшьнапык имазар ианизымхоз аамҭазы? – рҳәон еизаз ауаа. Иалагеит аизара. Далырхит аизара амҩаԥгаҩы. Иалырхыз аизара ахантәаҩы иалахәыз ауаа иреиҳәеит, апротокол зҩыша амаӡаныҟәгаҩ дшалхтәу. Далырхит амаӡаныҟәгаҩгьы. Аизара ахантәаҩы ажәа ииҭеит, аколнхара «Мзиури» ахантәаҩы Шьрыф Каабан-иԥа. Уи иҟаз, ианыз уҳәа зегьы, еихаргыла-еиҵаргыла иреиҳәеит. Адәыӷбақәа ахьаангыло астанциаҿы инхо аҳаблаа рырахә ҳколнхара адгьыл ахь ршьапқәа ықәдмыргыло, аандақәа шктәу. Уи дцәажәонаҵы агәыӷра иман аколнхацәа зегьы иара идгылоит ҳәа. Аха ус изымцеит аусқәа. Шьрыф Каабан-иԥа, ииҳәашаз ҳәаны даналга, ҭаҳмадак ажәа амхны дҩагылеит:
– Дад, Шьрыф Каабан-иԥа уцәажәашьа уамашәа избоит, аихамҩа аусуцәа аколнхара ишузаламҵо, зузымдыруеи? Аколнхара «Мзиури» ахантәаҩы ииҳәаз ҳәа ауаа иахьырҳәо, сара иԥхасшьоит. Аанда шәызкуазар, усҟан, иуцыз, уҩыза гәакьа Хаҷарист иоуп, иаргьы уаргьы, ишәкы, дад, уажәтәи ҳаизара «апредседател» аизара хҩа, – иҳәан аҭаҳмада ибжьы аарылаҩит итәақәаз зегьы.
Аизара ахантәаҩы иԥсахы ԥыжәжәо дахьтәаз, дҩагылан, ҿааиҭит:
– Аизара хҩоуп, аҩныҟақәа шәца. Ишәылшо ала акы шәаахала.
Унацәаузрыламкуа,ауааитәақәаззегьыгыланы,аклуб идәылеибаҳәа, адәылҵра иалагеит. Аклуб индәылҵны, доусы рыҩныҟақәа рахь рҿынархеит. Зегьы ргәы иалан иахьатәи рымш баша ирцәыӡыз. Убри абзоурала заҟа ус рцәынхаз.
52 #
а-тәи ахы
Иван иҭаацәеи Хәымсеи анааидыҵ Хәымса аперрон аҿы даанхеит. Акраамҭа уа дгылан, Иван иҭаацәеи иареи дрызхәыцуа, нас аҩныҟа дцарц иҿынеихеит. Иван иҭаацәеи иареи адәыӷба иаманы ицеит, ицаӡеит. Урҭ даҽа сааҭк, ма ҩ-сааҭк рышьҭахь Аԥсны иналҵуеит, инықәлоит Урыстәыла акаршәра ду. Аха Марусиа лгәы аибашьраан илҭаҳаз ахаҳә хьамҭа ду аҵкьыс еиҳаз, агәырҩа цәгьа ду уажәгьы аиҭа илҭаҳаит. Уи аламала ҭыҵшьа аиушам. Марусиа дышҵәыуоз мацара, дзықәтәаз адәыӷба Аԥсны аҳәаа инхыҵит. Наташа уажәы-уажәы, лан дгәыдылкылоит, дылгәӡуеит. «Сан, бымҵәыуан», – лҳәоит. Иван иакәзар, «ма быԥҳа лаҳаҭыр баны, бҽааҟажа, ҳаԥыхьатәи ҳаԥсшьара мшқәа раан, Хәымса иахь ҳцоит», – иҳәеит, аха лара лҽылзыҟажомызт. Наташеи Ивани лылабжьацыԥхьаӡа, еиҳагьы дқьызқьызуа аҵәыуара далагон. Амҩа иахьынӡақәыз, ӡык лымжәызар, уаҳа ачаӷьа лҿы иҭалмыршәит. Марусиа акрылымфошәа анырба, Наташагьы Ивангьы акрырфомызт. Абас, ари аҭаацәа шеиқәҵәашоз, дара зҭаз адәыӷба Ростовтәи авокзал инадгылт. Ари аҵыхәтәантәи адәыӷба аангыларҭа акәын. Ара иллыбаауан, ари адәыӷба иаанагоз, апасажьырцәа зегьы.
Дара зҭаз авагон апасажьырцәа зегьы лыбаанӡа, имлыбааит дара. Зегьы анлыбаа ашьҭахь ауп, даргьы алыбаара ианалага. Зегь рышьҭахь, рчамаданқәа кны, апасажьырцәа зегь реиԥш, авагон иллыбаан, аперрон инықәгылт. Урҭ рчамаданқәа шыркыз, ишиашаз, атаксиқәа раангыларҭахь ицеит. Уа инеины агәаран инагылеит.
Агәаран дуун, «абарҭ зегь анбацои» – уҳәаратәы иҟан, аха акатаҳәа атаксиқәа ааины, ашьаҟа уаа рықәгара иаҿын. Марусиа дахьгылаз, дышҵәыуац, дҵәыуон. Агәаран иқәгылақәаз, зегьы лара деицгәарҭеит. «Ани аԥҳәыс игылоу, илыхьзеи, дычмазаҩума» – ҳәа ргәы
#
иаанаганы иҵаақәазгьы ҟалеит. Ус ауп уаҳа ргәы иаанагози?
– Мамоу, уи чмазара лымаӡам, аха аибашьраан, ҳшеицыз абомба иҳалаҳаз, иаҳцәагаз ҳаҷкәын иеиԥшыз ҷкәынак, Аԥсны адәыӷбаангыларҭа станциа хәыҷык аҿы даабан, убриижьҭеи аҵәыуара даҿуп, – даҳзыргәыбзыӷуам, – иҳәеит Иван дахьгылаз.
– Уи ачымазара бааԥсы аҵкьыс шәынтә еицәоуп. Ачымазара егьа ибааԥсызаргьы, хәшәык ужәыр, аамҭала акәзаргьы, иумоу ухьаа хнаҽыр алшоит, аха ари аԥҳәыс лхьаа хызҽуа ҳәа хәшәык ыҟаны сара исыздыруам. Дрыцҳауп, даара дрыцҳауп, ари аԥҳәыс. Уажә иааиуа атакси ала, ари аԥҳәыс лҩызцәагьы ларгьы дәықәаҳҵап, сара саԥхьа хҩык ауаа гылоуп. Уажәы, агәаран зтәу, бара аҭыԥҳа ԥшӡа сбыҳәоит, бааины сҭыԥ аҿы бгыл, сара дара рҭыԥ ахь сиасны агәаран ааныскылоит. Ҳара аӡәиаӡәи пату еиқәаҳамҵар уаҳа пату ҳақәызҵараны иҟада?
-Ибзиоуп,шәараишәҳәаз.Уи шәараишәҳәаанӡагьы схы иҭашәар акәын, саҭамыз. Уи сара мап скуама? – лҳәан «аҭыԥҳа ԥшӡа» – ҳәа ахьӡ ҷыда зиҭаз ахаҵа, ишиҳәаз еиԥш акәымкәа, Иван иҭаацәеи иареи ахьгылаз, зегьы рҵыхәан днеины днагылеит. Уа дшынагылаз еиԥш, ари аԥҳәызба даацәажәан:
– Шәнеины сҭыԥ аҿы шәгыла.
Убасҟан, ахаҵа ибжьы ааирган:
– Сара сҭыԥ бара ибысҭоит, ара бааины бгыла. Урҭ
рҭыԥ аҿы сара снеиуеит.
– Сара саҵкьыс шәара шәеиҳабоуп, шәара шәаԥхьа
сара сышԥацои? – лҳәан лара илымуит.
Ари даара пату ақәҵаны иахцәажәон, ара игылақәаз
зегьы. «Лгәахәтәы дахьӡааит, уи аԥҳәызба, изакәтә ламысузеи илымоу» – рҳәон агәаран игылақәаз.
Уи акәхеит, Иван иҭаацәа иманы, раԥхьа днагылеит. Ари агәаран игылақәаз зегь рахь Иван ибжьы наригеит:
– Даара иҭабуп, иаҳзыжәуз.
Убри аамҭазы, атаксигьы ааины раԥхьа иаангыле54 #
ит. Аныҟәцаҩ ипасажьырцәа аидара рымоушәа аниба, имашьына дааҭыҵын, абагаж ашә аартны, рчамаданқәа нҭеиҵеит. Даргьы рҭыԥқәа аанкыланы, инақәтәеит. Иван аныҟәцаҩ диватәоуп, Марусиеи Наташеи ашьҭахьтәи аҭыԥқәа рҿы итәоуп. Атакси ашьшыҳәа аҿынанахеит. Иван аныҟәцаҩ иеиҳәеит, дара ахьынхоз аҭыӡҭыԥ. Дара злаазадәыӷба«Ростов-Аҟәа»знысыз,аихамҩаинықәсын, Ростов ақалақь иалаланы инеиуан, Иван иҭаацәеи иареи зықәтәаз атакси. Аныҟәцаҩ асаркьа дахьаныԥшылоз, илаԥш налықәшәеит атакси ашьҭахьтәи атәарҭаҿы итәаз аԥҳәыс, лылацәақәа ҭыҟаԥшьааӡа, алаӷырӡ рыхшыла ишыҟаз. Ари аныҟәцаҩ ианиба, иара иган аҿы итәаз, Иван иахь ихы наирхан:
–Шәыԥшәмадзырҵәуои?Ишәзааигәоу, аӡәдыԥсны, аԥсыжра аҿынтә, шәаауама?
– Мап, ҳара аԥсыжра аҿынтә ҳааӡуам.
Ҳара Аԥсныҟа ԥсшьара ҳцан, уаантәи ауп ҳшаауа. Ҳара аӡәгьы даҳцәымԥсӡеит, аха Аԥсны станциа хәыҷык аҿы ҳазҭатәаз адәыӷба аангылеит. Ара даабеит, аибашьраан,ҳшеицыз, иҳалаҳаз абомба иаҳцәагаз, ҳаҷкәын иеиԥшыз аԥсыуа ҷкәынак. Убри дылбеижьҭеи, лара абас аҵәуара даҿуп, дааҟәымҵӡо. Абас уи аԥсуа ҷкәына иҽихылшьаауеит, ҳаргьы ҳгәалаҟазаара бжьылхит.
– Уу, рыцҳа, – иҳәан аныҟәцаҩ иашьҭахь иақәтәаз лахь даахьаԥшын:
– «Зыҷкәын дымԥсыц, уҷкәын диумырҵәыуан», – аҳәоит иахьа шәара зҿынтәи шәаауа аԥсуаа ражәаԥҟа. Саргьы аибашьраан, сыԥҳаи сыԥшәмеи ҭахеит. Аиашаз, уи сара акыр игәнызгеит, аха исычҳаит, ичҳатәын азы. Ичҳатәуп, аҽырӷәӷәара аҭахуп. Сыԥҳаи сыԥшәмеи акыр изџьабеит, аха аԥсҭазаара, ԥсҭазаароуп, иара атәы иагоит. Сшыџьабоз иҿыцны аԥсҭазаара салалеит. Уажәы, сыԥшәмеи сареи иҳааӡоит ҩыџьа ахшаара – ҳԥеи ҳаԥҳаи. Исыцәҭахаз сыԥҳа Марина лыхьӡын. Аҩынттәи аҭаацәара саналала, ииз сыԥҳагьы, Марина лыхьӡыстәит. Сыԥшәма иҭахаз, Евдокиа лыхьӡын. Уи лышьҭахь иа#
азгазгьы Евдокиа ҳәа слышьҭоуп. Изхысҳәаауа, исыцәҭахаз, ҽнак ианысгәаламшәо ыҟаӡам. Ишԥаҳаури, ҳазқәу адунеи абзиара аҵкьыс ацәгьара еиҳауп, ҳзықәшәо зегьы, ҳхы анрааланы, ус ҳнеилароуп, ҳахьынӡанеиуа, мамзар, иалҳхраны иҟоузеи, иҳамчузеи?...
Даақәыԥсычҳан, Иван дниҿаԥшит аныҟәцаҩ. – Ус ауп, уара уиашоуп, – иҳәеит Ивангьы.
Абас ишеицәажәоз, атакси аангылеит, жәа шықәса уажәы, аԥхьа, абомбақәа зқәаҳаны, еиланаҟәаҟәаз, уажәгьы, ирзымрыцкьакәа аҩн дуқәа рган аҿы игылаз, кьыс змамыз аҩн ду аԥхьа. Араҟа акәын Иван иҭаацәеи иареи ахьынхоз. Аныҟәцаҩ имашьына дыҩҭыҵын, днеины, абагаж ашә аартны, рчамаданқәа ааҭыганы инаиргылт. Иван иҭаацәеи иареи раагаԥсахә аныҟәцаҩ инаиҭан, дара доусы рчамаданқәа аашьҭырхын, рыҩныҟа рҿынархеит. Аныҟәцаҩгьы, дызлааз ала ихы рханы, иҿынеихеит. Ивани Наташеи руадақәа гәхьааганы, знык ҳҩыхәнаны, ҳуадақәа ҳанрыҩнаԥшындаз ҳәа акәын ишнеиуаз. Марусиа лакәзар, ус дыҟамызт. Уи лгәы иаанагон: «Сериожа илымкаа ҳаҩны сышԥанеиуеи», – ҳәа. Иван иџьаба ацаԥха ааҭихын, ашә аартны дныҩнашылт. Уи ишьҭаланы рҿынархеит Марусиеи Наташеи. Урҭ руада ишыныҩналаз еиԥш, аҟәкфҩы рԥынҵақәа инырҭасит. Абар, ушьҭа мызкы ҵуеит руадақәа ԥшак аарыҩнамсижьҭеи, нас аҟәкфҩы ҩнамышәшәакәа, уаҳа ишԥаҟаларыз? Наташа илкыз лчамадан наргыланы, иаразнак ала аԥенџьырқәа аалыртит. Адәахьы, акыр ишшоуразгьы, аԥша хьшәашәа ааҩнасит руада. Даргьы рыԥсқәа маҷк аҟара иааивыргеит, акыр лыԥсы шааивылгазгьы, лгәалаҟазаара шыцәгьац, ицәгьан. Лара уаҳа ажәакгьы мҳәаӡакәа, луадаҿы днеин, ахч баба даахан, лхы лылажьны ҿыцха днаиеит. Наташагьы луадахь дцеит. Акыр аамҭа дхәыцуа дтәан Иван имацара, нас иаргьы дҩагылан, Марусиа дахьиаз, лаԥхьа аскам ларгыланы днықәтәеит. Инапы ҩышьҭыхны, Марусиа лхагәҭа ины-қәишьын:
56 #
– Марусиа, ибыхьи, ҳаҷкәын Сериожа данҭаха, асҵәҟьа бҟамлазшәа ауп сара сшыҟоу. Уажәы, уи иеиԥшу дызбеит ҳәа агәырҩа цәгьа бҽабыргома? Бхы амбхроуп, дрыцҳауп ҳаԥҳа заҵә, зылԥха ҳауша, анцәа ду иҳаҭәеишьаз. Уи лаҳаҭыр азы, бҽырӷәӷәа, – ҳәа Марусиа лыҳәара даҿын Иван.
– Иван, уара аиаша уҳәеит. Ҳаҷкәын Сериожа данҭаха, уи аҟара сгәы далымсӡеит. Уажәы, иара иеиԥшыз, дахьызбаз, сгәы ишалсыз еиԥш. Уи ус иҟазҵаз ҳәа сгәы иаанаго, усгьы ҳаргьы ҳаԥсуеит, ҳаԥсқәа ахьынӡаҭоу, ҳшьа аауеит ҳәа хацәнамырха, аӷа хәымга ҳаиҿагыланы, ҳахьеибашьуаз ауп. Ауаҩы шамахамзар, агәаҟразы дымԥсуазаап, умбои? Ҳара ҳаҷкәын баша дыԥсны, анышә дахьамоу, здыруазар, аԥсшьарамшқәа раан, снеины, дахьжу инышәынҭра агәы снапы нықәсшьуазар, уаҳа исҭахузеи, сара? Усҟан, уи дыԥсит ҳәа исыԥхьаӡозма? Аха ус иҟамлеит. Иара иҟәых хәыҷык, цахак иадамхаргьы иаҳмоуит, ма иԥсы ҭаны анцәа дҳаимҭеит. Абри аҟара сара сгәы иасыз сыԥсы еивазырхаз, сыԥсы сыхәцә икылазырхаз, аԥсуа ҷкәын, иара иеиԥшыз дахьызбаз ауп. Иара иан дрыцҳамшьаӡакәа, «Ростовҟа уаала, аҵара уҳарҵоит, ууаҩыҳтәуеит, ҷкәынас уҟаҳҵоит» – ҳәа игәаӷьны излаҳҳәазеи? Сара сеиԥш, Хәымса иангьы лгәы лнапқәа аакыдшьыло, дсыртәар, сҭахызма?. Сара сакәым, Хәымса, уаргьы иоуҳәеит сара исҳәаз. Ҳаҩџьагьы анцәа ҳаҭоумҵан, ҳгаӡароуп ус ҳзырҳәаз, иҳамҳәар анамух, иҳамҳәоз: «Уангьы уаргьы шәеидкыланы шәаагоит, шәыԥсҭазаара бзианы иҟаҳҵоит» – ҳәа. Убри акәын анцәа игәы иаахәозгьы. Ус ҳамҳәаӡеит, уажәазы, аха ҽааны, Аԥсныҟа ҳцаны, дара ируазар, ани аԥеи ааидкыланы иаагап. Иара дҳаҷкәынзаап. Иан лакәзар, анык ҳҳәаргьы, ҳара ҳаҵкьыс деиҵбахозар акәхап, аха иаҳәшьак леиԥш ҳалзыҟазаап, иаҳәшьак дшырбо даабалап, урҭ рбара ҳара ҳамч рықәымхо ҳаҟам. Уадала акәзаргьы ҳацәгьаӡам. Рыбжьарақәа аабжьыгазар, ашьапылампыл уасратәы иҟоуп. Хәымса иан дыԥсыр, пату
#
лықәҵаны, анышә даҳҭап. Ҳара ҳаԥсыр, иара анышә ҳаиҭап. Наташеи иареи иашьаки иаҳәшьаки реиԥш иҟазаап. Абарҭ исҳәақәо рзы, уара угәы ишԥаанагои, Иван? – лҳәан уаанӡа дшиҿаԥшуаз еиԥш акәымкәа, уажәы, еиҳа дкылкааны, Иван днеиҭаԥшит.
– Ибҳәо иашоуп, Марусиа. Ҳаҷкәын данҭаха, ҳара ашьаарҵәыра ҳалан. Излаҳалшоз ала ашьоура ҳаҿын. Асовет уаа зегьы ҳаидгыланы ҳақәԥара абзоурала аиааирагьы аагеит. Ҳара ҳлымҳақәа ирмаҳаи, Хәымса ианиҳәоз: «Саб Ростов деибашьуан. Ростов ааигәара қыҭак аҿы, анышә дамоуп, ибаҟагьы гылоуп» – ҳәа. Убри иашаны иҟазар, аԥшаара сара схы иадысҵоит. Убри еилкааны, Хәымса иани иареи ааганы идҳарбоит, иҳацныҟәозар. Иахцалак, изхҳарҟьозаалак, Хәымса иани иареи ԥшааны, уас иҟаҵаны, ҳаибабалароуп. Бара бгәы рҭынч, сылашара. Баргьы саргьы ахәыҷқәеи, аҿари аҵара дырҵареи, рааӡареи, ҳнапы иануп. Урҭ ҳхыччо иҟаҳамҵароуп. Иван ииҳәаз иашоуп. Марусиа Ростовтәи бжьаратә школк директорс дамоуп. Далгахьеит аурыс бызшәеи алитературеи рфакультет, Ростовтәи аинститут аҿы. Лара аус ахьылуа ашкол аҿы, аурыс бызшәеи алитературеи рылҭоит. Иван иакәзар, Ростов иҟоу институтк аҿы аус иуеит, аҭоурыхтә наукақәа дыркандидатуп. Абар, ирласны иааиуеит аинститут ахь абитуриенцәа рыдкылара аамҭа. Иара аинститут аҿы, дыҟазароуп, адкыларатә комиссиа деиҳабоуп. Марусиа лакәзар, август ҩажәа инаркны, аусура далагоит, лырҵаҩцәеи лареи ашкол аҿы иҟазароуп. Ахәыҷқәа рныҳәа, сентиабр акы ишахәҭоу еиԥш рҽазыҟаҵаны иаԥылароуп.
Аамҭа ықәҳа ицоит, аха Марусиа лгәабзиара еицәамхозар, еиӷьхара ҳәа акгьы амам. Урҭ Аԥснынтәи иааижьҭеи, рҩымчыбжьа ааҵуаны еиԥш, Марусиа дахьыҩаиаз, ԥхыӡрыла дылбоит, абомба анкаҳа, иашьыз рыҷкәын Сериожа, Марусиа дшыцәаз, дналхагылахт иара. «Сан, бара биашоуп, Аԥсны иибаз аԥсуа ҷкәына Хәымса сара даара дсеиԥшуп. Избанзар, уи сара сыԥсоуп ихоу.
58 #
Абомба санацҟьа, сара сеиԥш абомба иашьқәаз зегьы, ҳаԥсқәа шәаны, рҽеидкыланы, аибашьра ахьымцоз, аҭыԥқәа рахь идәықәлеит. Усҟан, аибашьра ахьымцоз ҳәа иҟаз Кавказ акәын. Сҩызцәа рыԥсқәа, ана иаангыло, ара иаангыло, мацара ишнеиуаз, зегьы ҭыԥк-ҭыԥк, џьара-џьара илырхын, иаангылеит. Сара сыԥсы, аԥсы зну атәыла – Аԥсныҟа ицеит. Ус ишнеиуаз, Хәымса даниуаз, иақәшәан, сыԥсы ихалеит, саргьы иара сиеиԥшхеит. Сан, сбыҳәоит, саби, бареи Хәымса дкашәмыжьын. Уи дыжәбала, сара сыԥсы ҭаны, сшәымазар сшыжәбоз еиԥш. Сан, саҭабымҵан, ушьҭа сара сцеит, абзиара бзыҟалааит. Саҳәшьеи саби сысалам рыҭ, баргьы сара сыгәхьааганы бымҵәуалан» – иҳәан Сериожа дцарц ашә изшьапык нхигоны еиԥш, «Сыҷкәын, сылашара, џьаргьы усышьҭуам, уаангыл, срыцҳауп», – лҳәан арҵәаа ҳәа дыҳәҳәаны лыҷкәын днаишьҭалеит Марусиа. Сериожа дахьцаз-дахьааз лымбаӡакәа дныҵашәкәа дцеит, ларгьы дцәырҳаны дааҿыхеит.
Марусиа данааҿыха, илҳәоз – илуаз ҳәа акгьы лыздырумызт. Уимоу, лара аԥхыӡ илбаз шыԥхыӡызгьы лзеилымкааит. Лара илбаз аԥхыӡ илабҿабоуп ҳәа ауп, лгәы ишаанагоз. Избанзар, лабҿабоушәа имҩаԥысит ари ахҭыс. Марусиа лыбжьы иарҿыхеит Ивангьы Наташагьы. «Иҟалазеи, ибыхьзеи» – ҳәа Иван Марусиа дшылҿыз, уи ибжьы заҳаз, Наташа дгыланы дааит. Наташа дгыланы данааи, лан лҿы акны, дзымцәажәо, лиарҭа даӷран. Иван Наташа дшәар ҳәа длыцәшәан, даалылабжьеит. Нас «Ацхыраара – лас» ахь аҭел дасырц, иара иԥҳа иналыдиҵеит. Иван иԥшәма лахь дааҳәын, иара иидыруаз ала, згәы аангылаз ауаҩы, раԥхьатәи ацхыраара шизыруа еиԥш, ацхыраара лиҭон Марусиа. Ус аамҭа маҷк аҟара анааҵ ашьҭахь, Марусиа лыԥсмаҷра маҷк даалҵын, лылацәақәа аахылтит. «Наташа, ахәшә», – иҳәеит Иван убасҟан. Арҭ рыҩнаҭаҿы аӡәгьы агәыхь имыхьцызт, аха Марусиа, есымша, агәыхьхәшәы лыглыжьуамызт. Лара ас шлыхьуаз, лдыруазшәа, ахәшә ҵәахны
#
илыман. Наташа ирласны, ахәшә ахьыҟаз днеины иаалган, аҵәца инҭаҭәаны, Марусиа иллыржәит. Ахәшә илжәыз ашара царц азы, даҽа аҵәыцак ала, аӡы аалган, Марусиа иллыржәит.
Акранҵы ашьҭахь. Марусиа хар лымамкәа лчымазара даалҵит. Убри аамҭазы «Ацхыраара – лас» ааины, рыҩны аԥхьа иаангылеит. Аҳақьым амедиаҳәшьа дицны, аддыҳәа иҩыхәнеит, урҭ аҭыӡҭыԥ ирымаз ала. Урҭ аннеи, Марусиа лчымазара акыр далҵхьан. Даргьы хәшәқәак лдыржәын, акыр иаалзыԥшит, «дзеиԥшрахо аабап» – ҳәа. Уи илзымԥшыр адагьы, уаҳа ԥсыхәа рымамызт. Избанзар, лчымазара арҵысра ауамызт. Марусиа лчымазара алҵра даҿын, аха лгәы шлыхьыц, илыхьуан. Лчымазара акыр даналҵ ашьҭахь, аҳақьым длызҵааит:
– Бгәы ԥызжәарыз ибаҳазеи? Аӡәыр бгәы нирахама?.
– Мап, сара аӡәгьы сгәы нимырхаӡеит, аха сгәы сзырхьшаз, аԥхыӡ бааԥсы збеит, – лҳәеит Марусиа, нас аиҭа, лажәа инацылҵахт:
– Аибашьра аан, сыԥшәма Ивани сареи, ҳаҷкәын Сериожа дҳацны ҳашнеиуаз, абомба ҳалаҳан, дашьит. Уажәы ааигәа, ҭаацәала ҳцаны, ҳаԥсы ҳшьон Аҟәа. Адәыӷба ҳҭаланы ҳшаауаз, Аԥсны ҳалҵаанӡа станциа хәыҷык аҿы ҷкәынак даабеит. Уи Сериожа даара диеиԥшын. Сахьыҩаиаз, Сериожа ԥхыӡрала дызбеит. «Абни аҷкәын, Аԥсны ижәбаз, сыԥсы ихоуп», – иҳәан дындәылҵит. Данындәылҵуаз «дсышьҭуам» ҳәа сыҳәҳәаны, снаишьҭалеит. Нас сара сыҳәҳәабжь саанарԥшит.
– Аԥхыӡ уҳәеит ҳәа иаргамаҵәҟьоушәа иубо ыҟоуп. Уи угәы шԥаунамырхьуеи? Аха бара бымшәан, ибзылаҳҩуаауа ахәшәқәа ыжәла, – лҳәан аҳақьым длатәаны, илжәшаз ахәшәқәа лзылылҩааит. Жәамшҟа рышьҭахь, аҳақьымцәа быҽдырбах, – лҳәан аҳақьыми амедиаҳәшьеи нылхыҵны ицеит. Марусиа лхы ҩышьҭымхӡакәа хымш диан, нас днеи-ааиуа далагеит, ҵаҟа дыллыбааны, ашьашәыр аҿгьы длатәалон, лҩызцәа драцәажәо. Марусиа аҳақьым ишлалҳәаз еиԥш, жәамш рышьҭахь
60 #
аполиклиникахь дцеит. Уа дырбеит аҳақьымцәа, аха иуадаҩыз, зыхәшәтәра иамуаз ҳәа чмазара лыдрымбалеит. Амала иларҳәеит лгәабзиара ишазеиӷьу Амшын еиқәа азааигәара ԥсшьара ҳәа дцаларц, алшара лыманы дыҟазар, нхара ҳәа наӡаӡа уахь дызцар, зынӡа ишылзеиӷьугьы лабжьаргеит. Ари Ивани лареи акыр иазхәыцит, аха ԥсыхәа змоу акы акәны изыҟамлеит. Руадақәа ҭины ицап, уи иаҭнырхуа аԥарала ацынхәра аархәап, аха аусурҭа рызҭода, усурҭада, рхы зларбозеи? Ус Марусиеи Ивани русура аамҭагьы ааины иаарыдгылеит. Аԥхынтәи аԥсшьара мшқәа ирласны ицеит. Аинститут аҿы аԥышәарақәа ахьрыдыркылоз, Иван акомиссиа напхгаҩыс даман, уахь аныҟәара далагеит. Марусиа лакәзар, напхгара зылҭоз ашкол ахь дныҟәон. Ус ишыҟаз, иааит Сентиабр акы. Уи амш инаркны, ашколқәеи аинститутқәеи, уҳәа егьырҭ аҵараиурҭатә усҳәарҭақәа рҿы аусурақәа ирылагеит. Есышьыжь Иван аинститут ахь дцон. Марусиеи Наташеи – ашкол ахь. Иван есымша игәы иҭан, Хәымса иаб Иван (Иуана) анышә дахьамоу аԥшаара, аха уи аԥшааха, аамҭа имамызт, акәымзар.
Уахык, зны Иван дахьиаз, ихшыҩ иҭашәеит, иара алекциақәа дыззаԥхьо истудентцәа иреиҳәар, доусы, рқыҭақәа рҿы, аешьаратә нышәынҭрақәа. Ма хаз иҟоу нышәынҭроума Чыргба Иван (Иуана) Хынрыгә-иԥа ҳәа ахьану рзыԥшаауазар, иԥшааны, иара ахьыҟоу аҭыӡҭыԥ ашәҟәы ианҵаны, изааргарц.
Иван ус иҟаиҵеит, избанзар, Чыргба Иван (Иуана) иԥшаара далагарц игәы иҭан, иааиуа аԥсшьарамшқәа раан. Иара иустудентцәа, уи иԥшаара рылымшаргьы, уадаҩс иԥхьаӡомызт. Дара иахьгәарҭақәаз, цатәысԥшаатәыс иауамызт, егьирахь дашьҭалон. Дара рыла изеилкаар, зынӡа ибзиан. Иван истудентцәа, дара ахьынхоз, рқыҭақәа рҿы, ргәаҭара мариан. Мариала игәарҭеит, аха аӡәгьы уи ауаҩ дахьаныз изымԥшааит. Дара астудентцәа еиҳагьы аинтерес кны иашьҭалеит. Ирзааигәаз ақыҭақәеи, ахәуторқәеи, астанциақәеи аамҭа анрымоу иры#
лаланы агәаҭара иалагеит. Аҵыхәтәан, астудентцәа аӡәы иԥшааит аешьаратә нышәынҭра «Чыргба Иван Хынтрыгә-иԥа» – ҳәа иахьаныз. Ари шиԥшааз еиԥш, изыԥшааз астудент алектор дыԥ-шааны, иеиҳәеит. Абри аҭыԥ аҿы иҟоу, аешьаратә нышәынҭраҿы, ихьӡ шану «Чырыгба Иван Хынтрыгә-иԥа» – ҳәа. Истудент ари ахьеиликааз даара игәы иахәеит Иван. Истудентцәа ирзымԥшаар, иара ихала дашьҭамлар иуӡомызт. Ақыҭақәеи, ахәуторқәеи, астаницақәеи зегьы иара еимидар акәын.
Урҭ реимдара ус имариазма? Уажәы, «Чыргба Иван Хынтрыгә-иԥа» – ҳәа дахьану иԥшаазар, так-сик аанкыланы, иахьиаҳаз, аҭыԥ аҿы, днеиуеит ауп, уаҳа акгьы аҭахӡам. Ииашаҵәҟьаны, аешьаратә нышәы-нҭраҿы ус ианызар, ҳаԥыхьатәи аԥсшьара мшқәа раан, Аԥсныҟа изцозар, Хәымса иҿаԥхьа дыԥхашьомызт Иван. Избанзар, уи ииҳәаз нагӡан. Иван ари шааиаҳаз еиԥш, иҭаацәа иманы уахь данцаша ҳәа аҿҳәарагьы аиҭеит. Иара истудент иҿынтә иахьоуп ианиаҳа. Иахьа шәахьоуп. Уахь ацаразы, аҿҳәара ҳәа иаиҭаз амҽыша акәхеит. Амҽыша ашьҭахь иааиуа аҩаша, Наташа лымшира ауп. Уи усгьы ҳамҭак лзааихәар акәын Иван. Лара илымаӡамызт апатреҭ ҭыхга. Иван аусура аҿынтә аҩныҟа данаауаз Наташа апатреҭ ҭыхга аахәаны илзааигеит. Амҿышанӡа апатреҭ аҭыхшьа лҵарц, нас аешьаратә нышәынҭрахь, Чыргба Иван Хынтрыгә-иԥа дахьану ицарц. Наташа аешьаратә нышәынҭра иахагылоу абаҟа апатреҭ ҭылхырц. Уи апатреҭ Аԥсныҟа ианцо уахь иргарц. Иван иааихәаз апатреҭ ҭыхга, Наташа аҩны данааи, инылиркит.
– Макьана бымшира акыр бжьоуп. Усҟан ибысҭар акәын, ари аҳамҭа, аха уажәы, ибысҭоит. Избанзар, Хәымса иаб, Чыргба Иван Хынтрыгә-иԥа дахьжу сыстудентк ила еилыскааит, амҽыша уахь ҳцоит. Уаанӡа бара апатреҭ аҭыхшьа бҵар, уа ҳаннеилак, абаҟа апатреҭ ҭыбхып, ҳәа ауп, – иҳәеит Иван иԥҳа илзааихәаз аҳамҭа налиҭан.
62 #
– Ибзиоуп, саб. Уаанӡа сара апатреҭ аҭыхшьа шԥасзымҵо, нас аԥхынтәи аԥсшьара мшқәа раан, Хәымса ишҟа ҳанцо, изаагап. Иара иуазар, арахь дааганы, иҳарбап, – лҳәеит Наташа. Наташа «Аԥсныҟа ҳцоит» анылҳәа, Марусиа дааигәырӷьеит. «Аԥсныҟа ҳцар, Хәымса даабоит», – ҳәа лгәы иааҭашәан. Уи даара дыгәхьааганы дыҟан Хәымса.
– Уажәы исҳәар, ихашәҵару сыздыруам, аха Хәымса дызбандаз ҳәа сыҟоуп, дыгәхьаазгоит, – лҳәеит Марусиа.
– Саргьы убасҵәҟьа ауп, – иҳәеит Ивангьы.
– Сара сашьаҵәҟьа иакәушәа дысҭахуп, – лҳәеит Наташагьы.
Абас, ари аҭаацәара зегьы ахгәаҟуан, Хәымса ибара. Нас абас изыхгәаҟуаз аҷкәын, иаб аибашьраҿ иҭахаз, анышә дахьамадоу аҭыԥ анеилкааха, уҳәан-сҳәанла акәымкәа, дара рхала ицаны, рыблала ибаны, апатреҭ ҭыхны, Хәымса изырымгар, иашоума? Мап, ус ҟарымҵар иашам. Иара дрышьҭоума мамзаргьы. Дара роуп иара ишьҭоу, ҳаҷкәын диеиԥшуп ҳәа. Иван ишиӡбаз еиԥш, аҿҳәара иаиҭаз иахмырԥакәа, уахь ицароуп, аҭаацәа зегьы. Ус иӡбоуп, ус иҟалароуп, уаҳа хырԥашьа амаӡам. Аҽҳәара змоу, ианакәызаалак, ирласны иааиуеит. Убас, ирласны иааит, ари аҭаацәара, аешьаратә нышәынҭрахь рцара аамҭа. Таксик ҭаацәала илақәтәан, аешьаратә нышәынҭрахь ицеит. Дара рыблала ирбеит аешьаратә нышәынҭра ахьыҟаз, урҭ абаҟа шырхагылаз. Уи абаҟаҿы ишаныз уа ижу аибашьцәа рыхьӡқәеи рыжәлақәеи. Насгьы агәҭа ашашараҿы ишану «Чыргба Иван Хынтрыгәиԥа – ҳәа. Ивангьы еиликаарц ииҭахызгьы уи акәын. Иван истудент ииҳәаз азирхаргьы ҟалон, аха иара ихаҭа, иблақәа ирымбакәа, Аԥсны днеины аҳәара, иара иламыс иаҵанамкит. Ушьҭа қәнагала ианеиликаа, Наташа илеиҳәеит, абаҟа апатреҭ ҭылхырц. «Акы ԥхасҭахаргьы акы нхап», – лгәахәын, акырынтә аешьаратә нышәынҭра апатреҭ ҭылхит Наташа. Абас, ала ари аҭаацәара аешьаратә нышәынҭрахь раара қәкыс ирмаз нагӡаны,
#
ахәылԥаз излааз атакси ала рыҩны иааит. Дара рыҩны ианааи, аухаҵәҟьа, Аԥсныҟа рцара аҿҳәарагьы арҭеит. Ивани Марусиеи аусқәа ахьыруаз, ԥсшьара ҳәа ианцоз, аамҭа иақәдыршәеит. Ҳәарас иаҭахузеи, ус адагьы уаҳа ԥсыхәа амамызт. Уи амш ааира ҭаацәала, иахыццакуа, аҽазыҟаҵара иаҿын.
а-тәи ахы
Иааит уи амшгьы. Аҟәаҟа иаауаз адәыӷба, «Ростов – Аҟәа» инҭалан Гәдоуҭа иааит. Гәдоуҭатәи авокзал аҩнуҵаҟа иҟаз аҵәахырҭаҿы, рчамаданқәа ааныжьны, дара шиашаз, амшын ахь ицеит. Сааҭк аҟара амшын аҿы иҟан, нас инеин, крыфарҭак аҿы, акы инацҳаит. Акрыфа-акрыжә ақалақь иналалан, иахьыҩналауаз ауада ԥшааны, таксик ааныркылан, Шларҭаԥа иааит Шларҭаԥа агәаҿы атаксии ааныркылан, иллыбааит иақәтәаз зегьы. Иван иҭаацәеи иареи, уаҩ дук иҭыӡҭыԥ ала иаазар, усҟан, изышьҭоу иԥшаара мариахон, аха жәеиза шықәса зхыҵуа ахәыҷы дыздыруада? Иара ашкол дҭан, ахәыҷқәа аурмышьҭыцзар, ашкол аҿы иҵаар, дрыԥшаар, рылшон. Аха ахәыҷқәа ашкол иаурыжьхьан. Иара атакси ныҟәцаҩ иакәзаргьы, ари ақыҭа иатәқәоу, иқәлацәа иидырқәоз ыҟан, аха ахәыҷқәа абеидыруаз? Ус егьа иҟазаргьы, Хәымса иԥшаара уадаҩмхеит. Атакси аныҟәцаҩ ақыҭсовет ахь дцеит. Астаршна икабинет аԥхьа днеит, иаркыз ашә днас-насын, иааиртит. Ара итәан, ақыҭа астаршнеи, нас уи имаӡаныҟәгаҩи. Атакси аныҟәцаҩ, дара аныҩагыла, рнапқәа аарымхуа аԥсшәа реиҳәеит, нас иара дызханеизгьы реиҳәеит. Хәымса иӡбахә анаараҳа, иаразнак дырдырит асҭаршнеи амаӡаныҟәгаҩи. Урҭ уамашәагьы ирбеит, уаҩы наӡак иеиԥш, ари ахәыҷы ауаа дырдыруа, ауаа изаауа, дахьыҟалаз.
64 #
– Убыржәы, сҩагыланы, уахь сцап ҳәа акәын сгәы иҭаз. Сара шәсымгои, – аҭыԥ шәымазар, – иҳәеит асҭаршна.
– Аҭыԥ ыҟоуп, шәаала, иахьышәҭахугьы шәназгап, ҳаргьы ҳзышьҭоу даабап, – иҳәан асҭаршна днеиҿаԥшит атакси ныҟәцаҩ.
Асҭаршна дындәылҵит. Атакси ныҟәцаҩ амаӡаныҟәгаҩ инапы ааимихын, аԥсшәа наиаҳәаны, иаргьы дындәылҵит. Асҭаршнеи иареи еицны, атакси ахьгылаз иҩеины, инақәтәеит, иара убас инақәтәеит, уаанӡатәи ипасаџьырцәагьы. Дук мырҵыкәа атакси Хәымса игәашә инылагылеит. Раԥхьа асҭаршна дыллыбааит, нас иллыбааит, егьырҭ иақәтәақәаз зегьы, атакси ныҟәцаҩ раԥхьа днаргыланы. Урҭ шыллыбааз еиԥш, асҭаршна «иҭабуп сахьаажәгаз, шәара шәзышьҭоу, аброуп дахьынхо», – иҳәан агәашә надирбан, нас иара дцар ахьиҭахыз ахь иҿынеихеит.
Асасцәа иааиз, инзыдгылаз агәашә инхыԥшны, агәара хәыҷы цқьакәакәараӡа инҭаԥшит. Акыр еизааигәацәоума, уҳәартә еиԥш, агәара иҭагылан: акәасқьа, амаҵурҭа, аца. Ақәтыртәара акыр иласкьаганы, ауҭра иҭагаланы игылан. Агәара хәажә быцалеи, масар ҵәҩанлеи иаакәыршаны икын. Абарҭ зегьы, уахьрыхәаԥшуаз иубон, акыр ахәажәцәа шырхаз, акыргьы ақәра шрымаз. Агәашә нҭыҵ игылақәаз лылаԥш нрықәшәеит Маниа. «Иаҳзааз зусҭцәада» – аалгәахәын, дыццакыццакуа, агәара дықәланы лҿыналхеит.
Маниа дара рахь дааиуазшәа анырба, атакси ныҟәцаҩ аԥшәмара ааникылан, агәашә аартны дааҭалеит. Уи ишьҭаланы иааҭалеит Иван иҭаацәеи иареи.
– Бзиала шәаабеит, – лҳәеит Маниа дшынырԥылаз еиԥш, леилаҳәашьа ԥхашьо.
– Бзиара жәбааит, – рҳәеит иеицыз зегьы.
Уи аамҭазы, акәасқьа ашьҭахьҟа, «аҷыгә-ҷыгә», – ҳәа Хәымса аҽага ахьикәуаз акәабжьы ааҩуан. Уи аҩны дшыҟаз рдырит.
– Ҳара даҳҭахуп Хәымса, – иҳәеит Иван, Маниа лахь ихы наирхан.
#
– Уи ара дыҟами, уажәыҵәҟьа даазгоит, шәара зны, ашьашәыр аҿы, шәаатәа, – лҳәан аирымӡ астол иахьадгылаз ахь лнапы налырххан, лара аҽага акәабжьы ахьгоз, ааҵрахь, лҿыналхеит. Маниа лыҷкәын даалгарц, данца ашьҭахь:
«Арахь шәааины, шәаатәақәа», – иҳәан атакси аныҟәцаҩ раԥхьа аирымӡ ахьгылаз ахь иҿынеихеит, егьырҭ игылақәазгьы, уи инаишьҭалеит. Дара тәаанӡа Хәымса иани иареи ааҵра иаавҵны, асасцәа рахь рҿаархеит. Хәымса исасцәа дшынрыхәаԥшыз еиԥш, иаразнак идырит. Уи изымдырыз, уажәада иимбацыз атакси ныҟәцаҩ иакәын. Дыччо, даарԥылеит Хәымса исасцәа. Раԥхьа дгәыдкыланы аԥсшәа иалҳәеит Марусиа. Нас дқьызқьызуа аҵәыуара дналагеит. Нас аԥсшәа иарҳәеит Ивани Наташеи. Урҭгьы рылаӷырӡқәа аахыжжылеит. Аҵыхәтәан, рнапқәа ааимырхит атакси ныҟәцаҩи Хәымсеи.
Иҟалаз рыздыруам атакси ныҟәцаҩи Маниеи. Хәымса арҭ ирыхьыз еиликааит. Избанзар, «ҳаҷкәын даара уеиԥшуп», ҳәа ҵыԥх уажәааны, астанциаҿы, аԥсшәа аниарҳәоз, ааигәалашәеит уажәы.
Хәымса иан лахь ихы наирхан:
– Сан, «ҳаҷкәын даара уиеиԥшуп», ҳәа аԥара сызҭаз роуп. Ростовтәқәоуп дара. Сара саб Ростов ааигәара ибаҟа гылоуп ҳәа анрасҳәа, уи еилкааны, апатреҭ ҭы-хны иузаазгоит, нас уаргьы уахь уганы иусырбоит,ҳәа сеиҳәеит.
Маниеи атакси ныҟәцаҩи шанханы иԥшуан. Иван Хәымса ииҳәақәоз ажәақәа изеилкаауамызт, аха иеиликааит Хәымса иаб изы, Ивани иареи, ҵыԥх уа-жәааны, иеибырҳәаз атәы дшалацәажәоз. Убри аҟнытә, Иван иԥҳа лахь ихы наирхан:
– Наташа, иаацәыргеишь, арахь, апатреҭ иҭыбхыз?
– Уажәыҵәҟьа, – лҳәан лсумка иааҭылгеит апатреҭ, аешьаратә нышәынҭра иахагылаз абаҟа апатреҭ. Уи Наташа иахьылкыз, Иван иаалымихын, зны иара днахәаԥшит, нас Хәымса инаииркит. Хәымса зынӡа изымдырӡуаз иаб
66 #
изы раԥхьаӡа акәны илаӷырӡ иблақәа иаархыжжылеит. Изкыз иааимхны днахәаԥшит Маниа. Уи лылаԥш нақәшәеит иахьаныз, «Чыргба Иван Хынтрыгә – иԥа» ҳәа. Нас атаксиныҟәцаҩ инилырбеит.
– Хәымса, сара исҳәаз насмыгӡеи? – иҳәеит Иван Хәымса дихәаԥшуа.
– Ааи, инашәыгӡеит, – иҳәеит Хәымса дыԥхашьаԥхаҵо.
– Иуҭахызар, уганы урбарагьы сылшоит, сара схарџь ала.
– Исҭахуп, аха сеилахоуп.
– Уанеилахамгьы мшык ҟалап, – лҳәан Марусиагьы
лажәа налалҵеит.
– Уахь ицо ҳара ҳаума? – лҳәеит Маниа дахьгылаз. Нас
«асацәа срыцны сааизшәа, срыхәаԥшуа сышԥагылоу», – лҳәан Маниа днагьежьны днеин, амаҵурҭа дныҩналеит. – Ируазар, иааныскылап, бысҭакгьы рзызуп, – лҳәан ахьурӡы нҭаҭәаны, ачуан ахнышьра инкналҳаит. Ирымуазар, «ҳамцар аауам», – рҳәозар, – лҳәан дамеигӡакәа, ача ххны, ачанахқәа ирынҵаны, астол инықәлыргылеит. Ашә ҟәаҟәаса иххны, ачанахқәа ирынҵаны, ача зныз ачанах инавалыргылт. Аҩи ауаҭкеи нрывалыргылеит. Маниа урҭ дахьынӡарҿыз ахьурӡы шын, аџьаџьа нҭалыԥсеит. «Ушьҭа сысасцәа астол ахь саарыԥхьап», – лҳәан дындәылҵит.
– Иҳамоу ахәыҷы ала, акы шәнацҳар, сҭахуп, арахь шәааи, – лҳәан Маниа лыбжьы налыргеит.
– Ҳхәы ҟалҵеит, ҳамнеикәа цашьа ҳамаӡам, – иҳәан атакси ныҟәцаҩ раԥхьа дгыланы иҿынеихеит.
– Аԥсуаа шәҵасқәа здыруеит акәымзар, ҳнеиуамызт, – иҳәан Ивангьы урҭ днарышьҭалеит. Марусиеи Наташеи, Иван дахьнеиуа, ицымкәа аангылашьа рымазма? Урҭгьы уахь рҿынархеит. «Аԥсуаҵас» – рҳәан раԥхьа Хәымса инапқәа идырӡәӡәеит, нас Иван. Уи ишьҭахь, атакси ныҟәцаҩ. Аҵыхәан – Марусиеи Наташеи. Хәымса арыжәтә ижәуам дхәыҷуп, атакси ныҟәцаҩ аԥсҟы икуп.
#
Ивани Марусиеи фырџьанк-фырџьанк ауаҭкеи, ҩба-ҩба аҵәыца аҩи ржәит, ибзианы, акрырфеит. Маниа лгәы иалан, лгәара азна акәтқәа шыҟаз, аха лысасцәа рзыҳәан акы ахәда ахьлызхымҵәаз. Уи ус злыхьыз лысасцәа ццакны илыцәцар ҳәа дшәаны ауп, мамзар қәтык рзымшькәа луазма?
Хазы, лара дгәырӷьаҵәа дыҟан, ҵыԥх аҵкьыс, сынтәа дбарқьаҭха дахьыҟаз. Хәымса иҩызцәа ицхрааны аџьықәреи иирашәаз бзианы иҟалеит. ҵыԥх имхьаз лыжәқәа, сынтәа илызхьеит. Рҭаҭын аплан нарыгӡеит, луалқәа хнаҩеит. Иҵаукыша цәык лҭиин, аԥарагьы лымоуп. Издыруада аԥсуа чыс рҭахымзар, ирфаша злаархәашагьы аԥара лыман. Луадақәа цқьан, илашан. Лара илҭахын, дара ируазар, лара лҿы иаангыларц, дара ирҭаху амшын акәзар, ирзааигәан. Акрыфаны ианалга, иҩагылан, рнапқәа аарыӡәӡәан, ԥыхьа иахьтәаз ашьашәыр аҿы инеины инатәеит асасцәа.
Убри аамҭазы, Маниа днеины Марусиа лыжәҩа аанылкылан:
– Аранӡа баалеи, маӡак басҳәар сҭахуп, – лҳәеит Маниа.
– Ибзиоуп, – лҳәан Марусиа дҩагылан, Маниа длыцны лҿыналхеит. Рыҩџьагьы иеицны акәасқьа иҩыхәнеит. Иахьыҩыхәназ, ауадақәа ҩба аман. Ахԥатәи ауада хәыҷгьы, абарҵа иадҟаҵаланы иҟан. Уа Хәымса диауан. Маниа дахьиауаз, хкаруаҭк ҩнагылан. Асасааирҭа ҳәа иахьыҟаз, ԥшькаруаҭк ҩнагылан. Азхаз астол гылан, иаакәыршаны аскамқәа адыргыланы. Иҩнагылақәоу ракәӡам аус злоу ицқьакәакәараӡа, ахаафҩы ҩнышәшәо иҟан. Арҭ ауадақәа ирыҩнаԥшыз, иеилимкаарц залшомызт Маниа аҽрыцқьаразы, лҩыза ԥҳәыск лашьҭахь дшаанымгылоз. Абарҭ днарыҩнарԥшны, Марусиа ианыллырба, Марусиа даара лгәы иаахәеит. Марусиа лгәы ишаахәаз анылба, Маниагьы даагәырӷьан, Марусиа лхы налықәкны:
– Ара бзаазгаз бдыруоу?
68 #
– Иззы?
– Ихәымгамшьакәа шәаангылозар ҳәа ауп. Ҳанхашьа шәгәаԥхозар, џьара шәцар сҭахым аиаша басҳәап.
– Иарбан ихәынгаҳшьо, аҳҭынра еиԥш, еиҿкааупеи? Иугәамԥхо иҟоума? Аха ҳара Гәдоуҭа ауада амхны иҳамоуп, ҳамаҭәақәагьы уа иҟоуп.
– Шәымаҭәақәа раагара уадаҩӡам. Сшәыҳәоит шәыԥсы ахьынӡашәшьо сара сҿы шәыҟазарц. Ишыжәбо еиԥш, амшынгьы дук ҳацәыхарам. Иаҳфо-иаажәуа рзы ҳрыцҳам, ахә шәаны ақалақь аҿы, ауада шәыҩназар аҵкьыс, ара еиӷьуп сара сгәанала.
– Ҳара ара ҳаангылозар, ахә ҳшәароуп.
-Ус иҟалаӡом.
– Нас иаабап.
– Аиеи, нас, уи нас иаабап. Уажәы, быԥшәма биацәажәаны бнапаҿы даага.
– Уи мыҩтәык иацәажәара аҭахӡам, есымша снапаҿы
дыҟоуп, иасҳәеит, иҟалеит ауп.
– Уи ауми абзиа.
Арҭ аҩҳәсак еибадыруеижьҭеи ҩажәаҟа шықәса
ҵуазшәа ҟазшьала еиқәшәаны, еинаалеит. Дара шеицәажәоз, ашьашәырҵа инеит. Марусиа аԥхьа дахьтәаз, лҭыԥ аҿы днеины длатәеит. Маниа уи дылхагылан.
-Ушьҭаҳцалап,Гәдоуҭа ҳаԥсышьаны,аҩныҟаҳанцогьы, хымԥада ҳаакыдгылоит, – иҳәан Иван дҩагылеит. Уи даныҩагыла, егьырҭ итәақәазгьы ҩагылеит. «Ушьҭа ҳцоит» – ҳәа рыгәқәа иаарҭакны. Убасҟан, Марусиа дыччо, лыбжьы аалыргеит:
– Ҳахьцо абыкәу, ара шәыҟазароуп, шәанца, сшәызгәаауеит, – лҳәеит Маниа. Уи схылхын, илҳәаз сақәшаҭалтәит.
– Бара ишыбҭаху, – аҭак ҟаиҵеит Иван.
– Аԥсшьаразы, ара еиҳагьы еиӷьуп, аеҵәара улашьшьы ишԥабзиоу араҟа, – лҳәеит Наташагьы.
– Ус акәзар, сара сцап, ишәзеиӷьасшьоит ибзианы шәыԥсы шәшьарц, – иҳәан дҩагылеит атакси аныҟәцаҩ.
#
– Уца, уца, – рҳәеит Маниеи Марусиеи.
– Даара иҭабуп, апату иҳақәышәҵаз азы, – иҳәеит атакси ныҟәцаҩ ицамҭаз Иван.
– Ҳаагаԥсахә, – иҳәан Иван иџьаба аԥара ааҭихын, атакси ныҟәцаҩ инаииҭеит. Атакси ныҟәцаҩ Иван ииҭаз аԥарақәа ааиԥхьаӡан: «амцхә суҭеит», – иҳәан ԥыҭк иргьежьырц далагеит, аха Иван имуит. Уи акәхеит атакси ныҟәцаҩ дцеит, иааигаз апасажьырцәа ашьашәыр аҿы иштәаз. Маниа амаҵурҭахь днеит, изхыҵыз астол иқәгылоу ачанахқәеи, аҵәцақәеи уҳәа ӡәӡәаны, астол рыцқьаны иҟалҵарц азы.
Ари Марусиа иеилылкаан, Маниа длыцхраарц дналышьҭалеит. Маниа ачанахқәа рыӡәӡәара дшаҿыз, Марусиагьы дааин, Маниа лыцхраара дналагеит.
– Баҟәыҵ, Марусиа, сбыкәыхшоуп, сара исыӡәӡәоит.
– Ҳаицхыраар, еиҳа еиӷьуп, ирласны ҳалгоит.
– Сара сымч ақәхоит, бара бызсырааԥсарызеи?
– Ари ааԥсараӡам, ҳшеицхыраауа, ҳагьеицәажәалап,
цқьагьы ҳаибадырп.
– Ааи, ус, ауп, сызкәыхшоу.
– Маниа, бара ахәыҷ бзиа дбымоуп, дыбԥылааит,
дышәҩыкхааит.
– Иҭабуп, Марусиа. Абзиара анилало,ибзианы дузааӡар,
ауп. Аҽага дахаршәны ибзианы дузааӡома?
– Ааи, уи иашоуп, -лҳәан даақәыԥсычҳаит, Маниа.
– Саргьы аҷкәын бзиа дсыман, аха...
– Нас, – лҳәеит Маниа Марусиа лҳәашьа аалцәымӷахан.
– Аибашьраҿы дҭахеит, – лҳәан лҭоурых аҳәара дналагеит. Уи илҳәеит, лыԥшәмеи лареи рыҷкәын Сериожа дрыцны ишнеиуаз, аӷа иҳаирплан абомба иканажьыз дшашьыз. Хәымсеи дареи шеиқәшәаз. Хәымсеи Сериожеи шеиҟараз, ишеиԥшыз. Хәымса дылбеижьҭеи Сериожа ицәа шихылбаауа, еснагь дылбалар шылҭаху. Арахь, Аԥсныҟа раарагьы зыхҟьаз еиҳарак, Хәымса дылбаларц ахьылҭаху азы шакәу. Уи адагьы лгәы шыбзиам.
70 #
Аҳақьымцәа ишлабжьаргаз, Амшын еиқәа ааигәара ԥсшьара дцаларц шылзеиӷьу. Лыԥшәмеи лареи аусқәа ахьыруа уҳәа лҭоурых зегьы. Марусиа дцәажәонаҵы аҵәыуара даҿын. Уи длыцҵәыуон Маниагьы. Маниагьы илҳәеит, лыԥшәма абашьраҿы дышҭахаз, аибашьра данцоз, Хәымса дшымицыз. Ақыҭаҿы инхо, хәыҷгьы дугьы аплан шрықәу, аус ахьыруа, акгьы шырмоуа, рахәымзар, рхы зларбо, акгьы шрмам. Уи лыҷкәын заҵә ишихәҭоу, дшылзымааӡо, уҳәа лгәалақәа зегьы. Аха, нас дхәыцын, лхы дахьахашшаауа, дара рхы ахырбаар ҳәа дшәаны аҽхәара далагеит. Уи илҳәеит сынтәа рҽаҩра бзианы ишыҟалаз. Лыжәқәа ҵыԥх ишымхьаз, аха сынтәа хәыжәхьак шылхьо. Урҭ хшла ишыбзиоу. Ахш-харҵәы азы ишыбарақәаҭу.
Марусиеи Маниеи абас ишеицәажәоз, акрызларфаз рчанахқәеи раҵәцақәеи уҳәа зегьы ӡәӡәаны, мпахьшьы цқьала ирбаны, рдулаԥ инҭадыргылеит. Нас рыҩџьагьы иеицны, ашьашәыр ахь инеин, даргьы уа инатәеит. Урҭ шынатәаз еиԥш, Маниа даацәажәан:
– Нан, Хәымса, ҳасасцәа уманы, амшын ахь уца. Амҩа дырба, уаргьы уԥсы ушьап. Уажәыҵәҟьа, еилахара ҳәа уамак ҳамаӡам.
– Ибзиоуп, сызрыцымцои, сан? – иҳәеит Хәымса дгәырӷьаҵәа. Хәымса иҩызцәа зегь реиԥш, амшын ахь дцало дызбахьадаз, есымша иан длыцын, дызҿыз длыцаҿын. Маниа илҳәаз Марусиеи Ивани ргәы иаахәеит. Убасҟан Марусиа Маниа лхы налықәкны даацәажәеит:
– Баргьы бҳацаала амшын ахь.
– Амшын ахь ацаха сара исызҭода сусқәеи сареи
ҳшыҟоу ала?
– Аусқәа рыгәхьаа бымкын. Аусқәа рымала брызхәыцуа
балагар, ус нҵәа ҟалаӡом,аԥсшьарагьы аҭахуп. Зыԥсы мшьаӡакәа аус зуа иаҵкьыс, ианаамҭоу зыԥсы шьаны, зус инахагыло, еиҳа аус ицааиуеит, насгьы ҳара ҳахьынӡаҟоу, ҳбыцхраалоит, есымша амшын ахь ҳамцалар ҟамло ҳауҟаху, – иҳәеит Иван.
#
– Иван аусура даара бзиа избоит, «сбыцхраауеит» иҳәазар, иажәа наигӡоит, – лҳәеит Марусиа.
– Иван аус аниуа, Марусиагьы уа дивагылароуп, – иҳәеит Иван дыччо.
– Уи Марусиа мап, ацәылкӡауам, – лҳәан дааччеит Марусиагьы.
– Ишәҳәо закәи, заҟа аус шәысмыруша, шәара шәсасцәоуп. Сара аԥсуа ҵас еилазгома? – лҳәан Маниа лысасцәа лаԥшы хаала днарыхәаԥшит.
Асасцәеи аԥшәмацәеи акраамҭа еицәажәо итәан. Нас Маниа ишылҳәаз еиԥш лысасцәа Хәымса дрыцны амшын ахь ицеит. Маниа ауха ҽагакра дымцаӡеит. Лара лысасцәа амшын ахь ианца ашьҭахь, қәтык лшьын, уаххьа ҳәа лысасцәа рхәы ҟалҵеит. Маниа лысасцәа ахьыҟаз даара лгәы иахәон. «Акы сыцәрыгымхандаз» – ҳәа акәын илхәыцуаз лара. Дара амшын аҿынтәи аҩны иааит амш ааилашәшәамҭаз. Хаҵеи-ԥҳәыси гәырӷьаҵәа ирҳәеит, ара аҭыԥ даара ишыԥшӡоу, ақалақь аҿы аԥсшьара аасҭа акырӡа ишеиӷьу. Урҭ ирҳәоз Маниа лгәы иаахәан:
– Ус ибзиазар, иахьынӡашәҭаху шәыԥсы шәшьа, шәахызбаауада? Шәыҩны шәыҟоушәа шәыԥхьаӡа.
– Иҭабуп, – рҳәеит Марусиагьы Ивангьы.
Дара амшын ахь иахьынӡаҟаз, Маниа рхәы иҟалҵаз аацәырылган, заа акрыфаны ишьҭалеит.
Ашьыжь ианыҩагыла, ақалақь ахь ицеит, ауада ахьамырхыз, инрыжьыз рымаҭәақәа ааргаразы. Ақалақь ахь иахьцаз, рымаҭәақәа ахьаанрыжьыз, ицаны, цәыкьа иааит рымаҭәақәа рыманы. Рымаҭәақәа иахьиауаз иныҟаҵаны, дара ашьашәыр аҿы рыԥсы ршьон.
– Иахьа амшын ахь ҳцаӡом, рашәара ҳцоит, – иҳәеит Иван. Ари Маниа ианаалаҳа:
– Шәара рашәара ҳәа арахь шәмааӡеит, ԥсшьара ҳәа ауп шәшааз, шәыԥсы шәшьароуп.
Ашықәс дуӡӡа усуроуп шәызҿу, сара аҽага шԥашәсыркуеи?
– Ҳара ҳзыҳәан аҽагакрагьы ԥсшьароуп. – Иван ииҳәо иашоуп.
72 #
– Амшын ахь шәымцозаргьы, ашьашәыр аҿы шәыԥсы шәшьаргьы ҟалоит.
Абас ажәа шеимаркуаз, амра ҵлакы ашәара аҿынӡа илеит. Хәымсеи Маниеи рҽагақәа аашьҭыхны, рҭаҭын ҭрахь рашәара ҳәа рҿанынарха, аҽагақәа ахькыдгылаз, иаанхаз ҩ-ҽагак аакыдихын:
– Баала, Марусиа, – иҳәан Иван Маниеи Хәымсеи днарышьҭалеит.Марусиагьы Ивандишьҭаланылҿыналхеит. Наташа акәасқьахь дыҩхалеит. Арии збаз Маниеи Хәымсеи ирцәымӷахан, иԥхаршьеит.
– Ҳара аҽага шәҳаркырц аума, «ҳара ҳҿы шәаангыл» ҳәа зшәаҳҳәаз. – лҳәеит Маниа Хәымса даацәажәан:
-Шьгьежьы, сшәыҳәоит, – иҳәеит, аха дара ирымуит. Ԥшьҩы уаа аҭаҭынҭра илыхгылан, еивагыланы, аҽага ааныркылеит. Дара рашәара ҳәа ианнеиуаз, акыр амра леихьан, аха ибзианы аус руит, акыргьы рыҵаԥҽит.
– Ҳшаҿу ҳалгоит, даҽа хымшҟа аус ааур, – иҳәеит Иван.
– Ҳашԥалымгои? – лҳәеит Марусиа.
Арҭ ас ахьырҳәоз, Хәымсеи Маниеи иԥхаршьон, аха ирҳәози? Дара ртәала, ари даара ԥхашьарас ирԥхьаӡон. Ивани Марусиеи ирҳәаз нарыгӡеит. Ԥшьымш еиқәырццакны, хәылԥазыла аҽага ркын, иалгеит рҭаҭын арашәара. Идрашәаз аҭаҭын аԥштәы аԥсахын, ииаҵәҟаҟараӡа, угәы иаахәартә азҳара иалагеит. Ауаҩы иааԥсара аныԥхасҭамхо, иагьа дааԥсаргьы, дааԥсас иԥхьаӡом. Хәымсеи Маниеи ракәын ари иеигәырӷьоз. Ари иеигәырӷьон, иара убас, Марусиеи Ивани. Ушьҭа ирашәамкәа ирзаанхаз рџьықәреи хәыҷы ирзылаз акәын, аха уи макьана ихәыҷын, арашәараз изаацәан. Аҭаҭын арашәара иалганы ишааиуаз, рџьықәреиҭрагь иҩавсит.
– Аригь даҽа мчыбжьык ашьҭахь, арашәара аҭаххоит. Даҽа ҩымш-хымш ҳаидгыланы, аҽага ҳкыр арашәара ҳалгоит, – иҳәеит Иван.
Иван ишиҳәаз еиԥш, иагьыҟарҵеит. Мчыбжьык
#
анааҵ, илхылан, хымш рыла, ирашәаны иалгеит. Ушьҭа иҭынчын Маниеи, Марусиеи, Ивани. Амшын ахь ианцалоз, Хәымсагьы дрыцны дцалон. Маниагьы дрыццарц акыр илыдхалеит Марусиеи Ивани, аха лара илымуит. «Аԥсшьацәа дрыцны, амшын дҭоуп», – ҳәа анаԥшцәа илзырҳәар ҳәа дшәаны. Марусиеи Ивани ара иахьынӡаҟаз, рџьықәреигьы, рҭаҭынгьы аҩынтәрашәа рыцдрашәеит. Аҭаҭын аҿыхреи арыԥхреи, нас уи иацу, егьырҭ, аусқәеи рҿгьы рхи-рыԥси ирмеигӡакәа ирыцхраауан.
Анаԥшцәа ракәзар, «уара иушьуа, анцәа дишьуам», – рҳәон. Ақыҭа анапхгара аплан иамеигӡакәа иахьрықәырҵоз, ргәы иалан.
Марусиеи Ивани ара рыԥсы ршьеит, Ростовнтәи арахь, Аԥсныҟа ианаауаз, рыԥсы ршьарц шырҭахыз еиԥш акәымкәа, акырӡа еиӷьны. Дара иргәаԥхеит, араатәи ақыҭа аԥшӡара, араатәи амшын аҟәара, араатәи ауаа рыламыс, рҵас. Дара рыҩныҟа рыхынҳәра мчыбжьык аҟара шагыз, Маниа дазыҟарҵеит Хәымса жәабаҟа мшы, Ростовҟа дганы, ақалақь дналга-аалганы, насгьы Хәымса иаб, аешьаратә нышәынҭраҿы, анышә дахьамадоу аҭыԥ ахь дганы идырбарц. Хәымса Ростовнтә данаауа, адәыӷба дақәыртәаны даарышьҭырц. Ари Хәымса ианааиарҳәаҵәҟьа, мап мҳәаӡакәа дазыразхеит, Маниа лакәын изҭахымыз, Хәымса аԥсшьацәа дрыцны, Ростовҟа ицара. Избанзар, ус ахара дцартә еиԥш, дацәхәыҷцәан, машәырк ихьыр ҳәа дшәон. Насгьы Марусиеи Ивани амцхә аџьабаа зхадсырбари, идсырбаз аџьабаа маҷушәа ҳәа лгәы иаанагон. Уи азы акәын, Хәымса Ростовҟа игара Маниа мап зацәылкуаз. Аха иахьцалак Марусиеи Ивани ртәы иадыргеит Хәымса Ростовҟа ицара. Иара даназыразха, Маниагьы «ааи» лдырҳәеит. Урҭ Ростовҟа рцара мшқәак шагыз, аблеҭқәа аархәарц, ақалақь ахь ианцоз, Хәымсагьы дыргеит. Иханытә ишьапы аҿынӡа, маҭәа ҿыцла деиларҳәеит. Ауха аҩны ианааи, ас ахьыҟарҵаз азы, Маниа иааԥхалшьан, ус лҳәеит:
74 #
– Иҭабуп, шәара исзыжәухьаз маҷызшәа агәхьаа шәыҽзалашәҵазеи? Хәымса ашкол ахь дызлацо амаҭәа ҿыцқәа иманеи?
– Ҳара ус иаҳгәаԥхеит, – иҳәеит Иван.
– Ус бымҳәан, Маниа, Хәымса деилаҳҳәазар, ҳаҷкәын Сериожа деилаҳҳәазшәа ҳаԥхьаӡоит. «Уи ҳаҷкәын даара диеиԥшуп». Марусиа Маниа днылҿаԥшын, лылаӷырӡқәа лылҿашит. Маниа Марусиа даныналҿаԥш, лылаӷырӡқәа аахыҳәҳәылеит. Уи Марусиа деилылкааит.
Ростовҟа рцара аамҭа анааи, Марусиеи Ивани рыҷкәын дгыланы даазшәа, Хәымса деилаҳәа-еилаца, рыԥҳа Наташеи иареи еивагыланы агәара инҭыҵит. Маниа урҭ лзынаскьамгеит, леилахара аҟнытә. Хәымса ахаангьы иҩны дыҩныҵны, уаха заҵәык иадымхаргьы, џьара даанымгылацызт. Маниа уажәнатә лыҷкәын дыгәхьаалго далагеит. Аха лара лгәы аалырӷәӷәан: «дцазааит рыцҳа, џьабаамзар, бзабаак имбаӡацт, днаԥшыааԥшып. Ушьҭа дхәыҷым ҳәа ауми, аҽага дадцаланы дызсымоу», аалгәахәын, Маниа лыҩныҟа длеит. Аха ауха Маниа дҭынчны дызмыцәеит. Ашьыжь заа дгылеит, абжьааԥны аасҭа. Лырахә-лышәахә еиллыргеит, ҩны усымзар, уажәтәила, ус лымамызт. Лусқәа зегьы ԥкааны иҟаҵан. Ас ахаангьы хақәиҭра лмоуцызт Маниа. Ҳәарас иаҭахузеи, ари ахақәиҭра, наӡаӡатәи хақәиҭрамызт, мчыбжьыктәи хақәиҭран. Мчыбжьык акәым, мышктәи аԥсшьара зыԥсоузеи, Маниа лзы. Жәамшҟа рышьҭахь Хәымсагьы даап. Ашкол ахь дҩеины иҽындырбашәа даап, иара уаанӡа дызҿыз деиҭаналагахп.
а-тәи ахы
Марусиеи Ивани Хәымса дрыманы Ростов ианнеи, раԥхьатәи амш инаркны Ростов аҭыԥ ԥшӡарақәа акыр идырбеит. Есыҽны дахьнарымгац аҭыԥқәа рахь дыргон. Акинотеатр ахь днаганы, акиносахьақәа идырбалон. Урҭ
#
рыдагьы идырбеит: ацирк, аопера, агыгшәыгқәа. Арҭ зегьы уамашәа ибаны дрыхәаԥшуан Хәымса. Дара ахьнеилак рпатреҭқәа еицҭырхуан, рҭаацәара датәушәа. Наташеи иареи, Марусиеи Ивани, ирыбжьагыланы рпатреҭқәа ҭырхуан. Убас рпатреҭқәа ҭырхуан Хәымсеи Наташеи, еиваргыланы. Арҭ ас иахьырбоз Марусиеи Ивани разҟы рымоушәа рхы рыԥхьаӡон. Хәымса иаб анышә дахьамоу абаҟа ирбара, аҵыхәтәантәи аплан ахь ииаргеит. Избанзар, дара ирҭаххеит нанҳәа аҽны иақәдыршәарц уахь ацара, усҟан аԥсцәа ирымшны ирыԥхьаӡон азы. Маниа лыԥшәма иӡбахә анлаҳа, «мышкы зны, сыҷкәын дсыманы сцаны, анышәынҭраҿы, фатәи-жәтәи ганы, аҵәыцакаҵәыцак ныхҭәаланы ҳаароуп», – ҳәа шылҳәоз, Марусиеи Ивани ираҳахьан. Убри азоуп Марусиеи Ивани уахь ацара аҵыхәтәантәи аплан ахь ииаргар, еиҳа еиӷьуп ҳәа изырыԥхьаӡоз. Уи аплан, раԥхьа ирыӡбаз зынӡа имԥсахӡакәа, аҵыхәтәантәи амш ҳәа изышьҭазгьы иааины иаарыдгылеит. Уаҵәы, арыцхә ҩажәеи аабоуп, нанҳәоуп. Иван иҽазыҟаиҵеит аешьаратә нышәынҭрахь ҭаацәала рцара. Заа иҭаацәа иреиҳәеит, уахь ианцоз амш. Уи амш азы, даҽа уск рыплан иаларымҵарц. Иван ииҳәаз Наташагьы Марусиагьы мап ахырымҳәааӡеит, игәырӷьаҵәа уи иадгылеит. Иван ишиӡбаз еиԥш, иҟалеит аусқәа. Афатәи-ажәтәи рыла рҽеиқәдыршәеит, раԥхьа аилкаараз ианцоз еиԥш, заа игыланы, таксик аанкыланы, иааиган, аешьаратә нышәынҭрахь амҩа иқәлеит ҭаацәала. Иагьнеит дара ианырҭахыз аамҭазы. Раԥхьа аешьаратә нышәынҭраҿы имнеикәа, ақыҭсовет аиҳаби Ивани еибадырит. Иван дыззааиз аус ахы инаркны, акгьы аанмыжьӡакәа зегьы иеиҳәеит. Аешьаратә нышәынҭраҿы, анышә иамадоу, Чырқьба Иван Хынтрыгә-иԥа иҷкәын дааины дшыҟазгьы иҳәеит. Иван уи иқәра аниҳәа, ақыҭсовет ахантәаҩы уамашәа ибеит.
– Иван, агәхьаа уасыргоит, аха унеины ҳзыхьчоз аибашьҩы иҷкәын аранӡа даагишь, – иҳәеит.
– Иван дындәылҵит. Ԥыҭрак ашьҭахь, Ивани Хәымсеи
76 #
еицны иааит. Ақыҭсовет ахантәаҩы дахьтәаз, ианааҩнашыла, дҩагылеит. Нас днеиԥылан, инапы ааимихит. Инапы анааимих ашьҭахь, ақыҭсовет ахантәаҩы, Иван иахь дааҳәын:
– Иван, ари сзихаҵгылаз удыруоу?
– Мап.
– Аԥсуаа зегь арра маҵура иахысуа реиԥш, аихаҵгылара, апату еиқәҵара рымоуп. Адунеи ахьынӡа-наӡааӡо арҭ рҵасқәа реиԥш, ҵас змоу даҽа милаҭк ыҟаӡам. Сара рацәак аамҭа сымаӡам, аха абри ахәыҷы, «саб дахьжу збоит» – ҳәа дахьааиз аҳаҭыр азы сусқәа зегьы сырхьымӡаргьы агәхьаа мкӡакәа абаҟахьы сшәыццоит, – иҳәан Хәымса инапы ааимхны, аԥсшәа наиеиҳәеит. Нас «шәаала», – иҳәан раԥхьа дгыланы иҿынеихеит. Ишеицыз инеит абаҟаҿы. Хәымса абаҟа даннахәаԥш, иаразнак ала илаԥш нақәшәеит асиа. Асиа агәҭаны иануп Чырқба Иван Хынтрыгә-иԥа, ҳәа. Хәымса илаӷырӡ лхыҳәҳәылеит. Хәҩы-фҩы раҟарагьы амеханизаторцәа рықәшәеит. Урҭ арахь раагара, Иван ила иҟалеит. Иван ақыҭсовет ахантәаҩы диҳәеит, дара рывараҿы аус зуаз зегьы, арахьдрыԥхьарц.Ақыҭсоветахантәаҩыданрыԥхьа, иааит дзыԥхьаз зегьы. Иван иааишаз ааиаанӡа, афатәажәтә иааргақәаз нықәиҵеит, абаҟа аԥхьа игылаз, бетонла иҟаҵаз астол. Ари астол аҿы, аиааира мшы аан, ашәҭқәа абаҟа ашьапаҿы инышьҭаҵаны, афатәи-ажәтәи нықәыргыланы, фырџьанқәак ныхҭәаланы ирклауан, ҳаԥсадгьыл зыхьчаз ргәалашәара иазкны. Уажәгьы, ус ҟаиҵеит Иван. Иван раԥхьа афырџьан аақәихын, уа игылақәаз Хәымса иҭоурых реиҳәеит. Хәымса Иван иҷкәын дызиеиԥшызгьы иҳәеит. Убри аҟнытә шакәу Марусиеи иареи Аԥсныҟа изцазгьы. Иара убас, Иван иҳәеит ауацәа бзиақәа ширҳазгьы. Ақыҭсовет ахантәаҩы, заа идырыр аибашьҩы иԥа иахьа дшаауаз, иҵегьгьы инарҭбааны аиԥылара шымҩаԥигоз. Аха иара усгьы, ажәа ахҳәааны, иақәшәаз ырӡырҩны, фырџьанқәак ркит, акгьы инацҳаит. Аҵыхәтәан, аԥсшәақәа еибыҳәаны,
#
еиԥырҵит.Усгьы,атаксинкыланыирыман,абаҟааҿынтә ианықәҵ, ртакси илақәтәан, аҩныҟа иқәланы иааит. Аухантәарак аҽны иахьыҟаз, ирбаз-ираҳаз аибыҳәара иаҿын, уа иҟамыз џьоукы ирарҳәозшәа.
Нанҳәа ҩажәи жәба рзы Хәымса имҩаныфа аахәаны инаирҭан, адәыӷба «Ростов-Аҟәа», днаганы днақәдыртәеит. Амҩан иқәшәаз апасажьырцәа дышрацәажәоз Гәдоуҭа дааит. Гәдоуҭантә таксик аанкыланы, ақыҭахь далааит.
Хәымса ахаан ихашҭуамзт, Ростов адәыӷба данақәтәоз,Марусиалылаӷырӡқәаҭыҩрны,аҵәыуарадшаҿыз. Еиҳарак игәы иҭымҵәо иҭахеит, «Хәымса ҳаҷкәын даара деиԥшуп» ҳәа илымҳәац џьшьа акатаҳәа Марусиа илҳәалоз лажәақәа. Хәымса агәара данааҭала жәамш ракәым, жәа-шықәса дыҟамызшәа акәын ихы шибоз. Маниагьы лыҷкәын игәхьаагара илымаз, даара илныԥшны дыҟан, дгәыдылкылеит, раԥхьа ишааиқәшәаз еиԥш. Нас Маниа лыҷкәын ижәҩа кны, аҩныҟа длыманы длеит. Маниа илхашҭит лыжәқәа шхьатәыз, лыҷкәыни лареи аицәажәара ишаҿыз иаҿын. Иара иан илеиҳәон, абри агәара ианынҭыҵ инаркны, изықәшәаз-изынԥаз зегьы. Есыҽны иара иаҳаҭыр азы, еимырҟьо Ростов ишалаз. Иибаз-иаҳаз зегь иҳәон. Нанҳәа ҩажәеи ааба рзы аешьаратә нышәынҭрахь ишцаз, афатә-ажәтә шыҟарҵаз уҳәа зегьы рҳәара даҿын. Маниагьы уи дизыӡырҩуа дтәан. Маҷк аҟара Хәымса ацәажәара данааҟәыҵ ауп Маниа ианаалгәалашәа лыжәқәа шылымхьацыз.
– Уынан, исыхьызеи? Уара сшыузыӡыруҩуаз сыжәқәа сзымхьаӡеит. Урҭ схаштит, аха сара иԥхасшьо, шьыбжьон ажәқәа ахьҭысцо ауп. Уи сара сызбо рзы, даара иԥхасшьоит, аха ус иҟалеит, шьҭа иҟасҵои? – лҳәан лведрақәа аашьҭыхны жәхьараҳәа ажәгәарахь дцеит. Лара жәхьараҳәа ажәгәарахь данца, Хәымса «сыԥсы сшьап», – иҳәан, дшеилаҳәаз ииарҭа днықәиан, дылҭаҳәахаа дыцәеит. Маниа хыжәк лхьон акыр дрыдхалеит. Лыжәқәа хьаны илҭылцан, аҳәарақәа ахкаара иҭаҵаны данааи, Хәымса дыцәоушәа анылба, даамырԥшӡакәа
78 #
днеихыҵны дцеит. Лара ҽагакра дзымцакәа даанхеит. Есымша, уажәааныла, Маниа лыжәқәа хьаны, иҭцаны, аҳәарақәа ахкаара иҭаҵаны, лыхш ацыр аҭаны, лара аҭаҭын аҿыхра, ма арашәара дцалон. Лара аҩны данааилак, ашә хыхны, саанк инанҵаны инаԥхьалкуан. Иахьа ус лзыҟамҵеит, Хәымсеи лареи шеицәажәоз, заа лыжәқәеи лҳәарақәеи рҭыԥ илзықәымҵазт азы.
Хәымса дангыла, шьыбжьон ааихьан, имаҭәа ҿыцқәа ишәҵаны дахьиаз иан лҿаԥхьа иааԥхеишьеит, аха ишԥаиурыз? Иԥхеишьа-иԥхеимшьа, ус ҟаиҵахьан, ушьҭа аарҳәышьа амамызт. Хәымса дшеилаҳәаз дахьиаз, иан акы ахылымҳәаакәа лзымычҳаит.
– Нан, Хәымса, умаҭәа ҿыцқәа ушәҵаны, уахьықәиаз, Уқәнасыргом.
– Сан, ибҳәо иашоуп. Сшеилаҳәоу сахьықәиаз, бара бакәым, саргьы схы иақәнасыргом. Аха ус иҟалеит, иаха смыцәара иахҟьаны.
– Узмыцәеи, акупе аҟны ицәоитеи?
– Ицәоу ыҟоуп. Аха сара сызмыцәеит. Авагон абарҵа снеины, ахышә скылыԥшуа сышгылаз, акараҳәа аасыршеит.
– Ус акәзар, гәыбӷан умам.
Маниа акыр дааҭгылан. нас ус нацылҵеит:
– Хәымса, уара уҟамкәа, ажәабжь ҿыцк ҟалеит. Ҳәарада, уи ажәабжь уаҳар, даара угәы иахәоит. Иуазҳәо агәырӷьаҿҳәашагьы иуҭоит, аха сара исыуҭахуеи акәымзар.
– Ус сгәы иаахәо, уи сазҳәо агәырӷьаҿҳәаша исҭо, убас агәырӷьара сызҭо, сзеигәырӷьо арбахарын?
– Ухәыци ҽеишәа? Иузымдырыр, нас иуасҳәоит.
– Исыздыруам, исабҳәозар, смыргәаҟкәа, – иҳәа.
– Гәырӷьаҿҳәашас исуҭо акгьы ыҟам, аха уара
умԥхашьо узнеиндаз?
Уҩыза бзиа, иашьак иимуц, узызухьоу, Витиа ԥҳәыс
дааигеит. Ари ажәабжь Хәымса ианиаҳа, игәы иаахәаны дааччеит.
Маниа лажәа иацҵаны даацәажәан:
#
– Марфуша иацы ара дыҟан. Лара лоуп исазҳәаз ари ажәабжь. Абри салҳәаразы мацара дааит. Уара суазымҵааит, аха угәы иалсрым. Лыҷкәыни лареи, рҟазшьеи, рыуаҩреи, иаҳзырухьоу, санрызхәыц, ҩажәа ведра аҩы баҳҭоит ҳәа дақәсыргәыӷт.
– Илыбҭазааит, урҭ иаҳзырухьоу, ҳазхәыцыр, еиҳа иаԥсоуп.
– Ушьҭа хԥаҟа-ԥшьбаҟа шықәса зхыҵуа, шьтәак аасхәар уаҳа акгьы сҭахым, – лҳәеит Марфуша. Даара лгәы иахәеит аҩы ахьлысҭаз.
– Убасҟан, Хәымса дгәырӷьаҵәа даацәажәан:
– Сан, ҳацә ҟата иҳамоу рзаагап.
Маниа Хәымса ииҳәаз анлаҳа, ҿымҭӡакәа акыр, дхәыцуа, дтәан, нас даацәажәан:
– Убригьы уара иануҭахха, иаагап, сара мап, сҳәом.
– Ибзиоуп, сан. Уи агара сара исгәаԥхоит.
– Иугәаԥхозар, иаагап сымҳәеи!
– Амала иаагозор, заа ҳцаны иаҳҳәароуп, ирааҳмырхәароуп, ачара мчыбжьык ашьҭахь ауп ианыруа.
– Ус акәзар, ашьыжьымҭан уахь сылбаауеит, – иҳәан Хәымса иани иареи уи ала аицәажәара аҵыхәа
ааԥиҵәеит.
Хәымса ауха дахьиаз, дзыцәомызт, днаҳәы-ааҳәуа мацара диан, ашарԥазшәа илацәа нҭааит. Маниа лыҷкәын заа дзымгылазшәа анылба, днеины дихагылан:
– Хәымса.
– Ыы.
– Угыл, нан. Астанциа ашҟа улбаауазар заа улбаа. Уара
унеиаанӡа дара иаархәар ҳәа сшәоит.
– Бзиоуп, уажәыҵәҟьа, сгылоит, – иҳәан Хәымса
мчыла ацәа даалҵын, иҿи-инапи ааиӡәӡәан, акы днацҳаны, Витиа ишҟа дцеит. Аҭаца дибеит, Витиеи Марфушеи ирыдиныҳәалеит. Урҭ гәыдкыланы аԥсшәа реиҳәеит. Аԥсшәақәа анааибырҳәа, амчандыр аҵаҟа аирымӡ иҵагылаз аҿы инатәеит. Убасҟан, Марфуша даацәажәан:
80 #
– Анцәа илԥха лоуааит Маниа «Аҩы ҳара ишәаҳҭауеит» – лҳәеит.
– Цәҟатак, абас хԥаҟа шықәса зхыҵуа ҳамазар, иҳазхон, аха ҳара ҳааигәара аӡәгьы иҭиуам. Уахь, шәара шәахь, изҭиуа, аӡәыр удыруазар?
– Сан, ларгьы саргьы ҳааицәажәан, аҩы ишәаҳҭо адагьы, шәара ишәҳәо аҵкьыс акыр еиҳау ацәгьы, ҳара ишәзаагоит. Шәара хышықәса зхыҵуа шәҳәеит. Ҳара ҳтәы хәышықәса ахыҵуаеит. Ажәла бзиоуп аҟнытә, иҵоукратәы иҟоуп.
– Ус ҳзыжәуанда, сшәыкәмыхшози, ахәгьы шәысҭоит, нан.
– Ахә арбан иҳашәҭо, ҳара ачараз иаагоит. Ачараз иаарго ахә рымырхуама? Сара Витиа сашьа ҳәа дсыԥхьаӡоит, нас сашьа ичараз ацхыраара аҟаҵара азин сымаӡами?
– Азин шԥаумам, нан, аха уахаҳхӡома? Ишәымоу зегьы ҳара иаагома? Ҳаргьы иҳалшо ала акы ныҟаҳҵап.
– Сангьы саргьы ус иаҳгәаԥхеит, ус иагьыҟаҳҵоит.
– Амала, аагаразы ԥсыхәак ҟаҳҵароуп. Сара сымала уи сылшом. Изаасырго ҳәа аӡәгьы сара сааигәара дыҟам, исықәлоу ҷкәынак. Адуқәа ыҟоуп, аха урҭ шәсыцхраа ҳәа сара исызраҳәом. – иҳәеит Хәымса.
– Аагара сара избап. Ацә Џьамали Мамукеи ирасҳәар иааргоит. Аҩы аагаразы, Арзанбеи данцо, урҭ иццар, иааргап. Усгьы счара зегьы шәара ишәымур, жәуам.
– Иҳалшо азы ҳхы ҳаигӡом.
– Ачара аус ҳалацәажәеит, аха шьҭа иааҳаҳәи, Ростовҟа уахьыҟаз, иубаз-иуаҳаз...
Хәымса Ростовҟа данцоз, аҩны данындәылҵ инаркны, иԥкаауа мацара, иан ишлеиҳәаз еиԥш, Марфушеи Витиеи иреиҳәеит. Хәымса дцәажәонаҵы, Витиа дӡырҩуа дтәан. Иналаршә-ааларшәуа Витиа азҵаарақәа Хәымса ииҭон. Урҭ азҵаарақәагьы ҭакда иаанижьуамызт Хәымса, ишилшоз ала зегьы рҭакқәа ҟаиҵон. Марфушагьы дӡырҩуан, днеи-ааиуа, Хәымсеи Витиеи рхәы астол ақәыргылара дахьаҿыз. Марфуша Хәымсеи Витиеи рхәы
#
ҟалҵан астол инықәлыргылеит. Дара анапыӡәӡәарҭаҿы инеин, рнапқәа ӡәӡәаны иааин, астол илахатәаны, акрырфеит. Арҭ акранырфа ашьҭахьгьы, акраамҭа итәаны иеицәажәон. Нас Хәымса дҩагылан, аҩныҟа дцарц, иҿынеихеит. Витиа Хәымса агәашә аҿынӡа днаскьеигеит, Хәымса агәашә дынҭыҵны, ашыр-шыр ҳәа аҩадара даҿаланы иҿынеихеит. Витиа иҩныҟа даагьежьит. Хәымса иаарласны аҩны дҩеит. Усҟан, Маниа рашәара дыҟаны дааит. «Уаҳа злоу иԥсра убеит», – ҳәа ашьашәырҵаҿ дааины длатәоны, еиԥш ауп, Хәымса агәашә аартны, агәара дшааҭалаз. Хәымса иан дахьтәаз, днеины, дналыдтәалеит. Хәымса иан дшынлыдтәалаз еиԥш диазҵааит:
– Хәымса, уара уахьыҟаз, иҟои, ачара аҽазыҟаҵара иаҿу?
– Иаҿызар акәхап, сара урҭ зегьы сабарышьҭаз, ҳара ҳазлацәажәоз аҩи ашьтәеи ракәын. «Аҩи ашьтәеи ҳара иҟаҳҵоит», анысҳәа, «нас ҳара иҟаҳҵои, урҭ шәара ианыҟашәҵа? – лҳәеит Марфуша даахәмаршәа, исҳәаз лгәы иаахәаны. Шәара ишәымеи, ишәыхӡи, ҳәа сразымҵааит. Ус разҵаара сара сықәра иаҵанакуам, – иҳәеит Хәымса.
– Сара сцаны, сразҵаар, срыцхраар ауми, аха уахь сцаны, ацхыраара рыҭара, аамҭа сара исызҭода? Ҳара ҳшеилахоу рдыруеит,ҳаҭарҵарым.
– Нан, Хәымса, уаҵәы ашкол ахь уцоит, уҽыкәаба-уҽышьшьы, уҽазыҟаҵаны уца. Умаҭәа-уҩыҭәа уеиқәшәоуп, уан дукәыхшоуп.
– Сцап, аха ашкол ҳаурыжьыргьы ҟалап.
– Ус акыр уаҳахьоума?
– Ус акгьы макьана исмаҳацт, аха есышықәса ус
ауми иҟарҵало, сынтәа даҽакала иҟарҵап ҳәа бгәы иаанагома?
– Уаха аҭаҭын ҿыхра сцаӡом, сыԥсы ааиҭаскуеит... Ани аԥеи, абас, еицәажәо акраамҭа итәан.
– Нан, Хәымса, шьапыла, уныҟәаны уахьаауаз,
82 #
шоурамызи, уааԥсеит. Ухы нықәуҵар, уԥсы ушьап. Сара иаҳфаша ҳхәы ҟасҵап. Ҳхәы аныҟасҵалак, сара усырҿыхап, – лҳәан Маниа амаҵурҭахь дцеит. Хәымса аирымӡ днықәиеит. Уа акраамҭа диан, нас дахьиаз, амра анааи, Маниа илбан даалырҿыхеит.
– Нан, Хәымса, ара уахьиаз, амра узааит, уиарҭаҿы, унеины уиар, уҭынчны умыцәари?
– Бысҟәаҵ, сан, араагьы, сыцәазааит, – иҳәеит Хәымса, ацәа дшалаз, нас хәыҷык ацәа данаалҵ, дцәыха-жьыхо, дҩагылеит. Иан ишылҳәаз еиԥш, днеины, ииарҭаҿы, днаиеит. Маниа акы днацҳаны, Хәымса ихәы аармазеины, астол инықәлыргылеит, ампахьшьы цқьа нахаршәны. «Рашәара уаха сцом» – лҳәан аха лара лгәы иамузт, дымцакәа аангылара лылымшеит. Хәымса данҿыха, иҽага аашьҭхны, иан длышьҭаланы, рашәара дцеит. Хәымса аҭаҭынҭраҿы даннеи, Маниа аҭаҭын арашәара даҿын.
Усҟан, Хәымса иан длызҵааит:
– Сынтәаарнык рашәароуп ҳара ҳазҿу. Хынтәҿыхра аарлаҳәа уажәоуп, ҳанаҵс. Ари аҭаҭын бӷьы иҿажьу, ҿыхны, ианбаҳарҩои?
– Ус ауми, нан, ишыҟоу, ихьшәаны иеиҭаҳҳаз. Аха ус ҳҳәеит, ҳәа, макьанагьы, аамҭа ыҟоуп, амш зеиԥшрахо ауп, аус злоу. Уара уахьынӡаҟамыз, рацәак аҭаҭын аус сзадымулеит, аха аџьықәреи ажәпара ыҵхны, иналсрашәа-аалсрашәақәеит. Уи сынтәеиԥш иҟало зымбацт, аӡмыжь еиԥш, ииаҵәҟаҟараӡа иҭажьуп. Абар, даҽа мышқәак рышьҭахь, ахҳәарҵә ааланаршәоит. Убри аамҭазы, Хәымса иан днылԥыҩлан:
– Уаҵәы ашкол ахь сымцанда сгәахәуеит.
– Мамоу, нан, уҩызцәа ахьцо, уца. Иагьгәхьааумгаӡои,
уҩызцәа
Абас, иеицәожәо ани ԥеи аҽага ркын. Ахәылбыҽхан,
ааилашәшәоны еиԥш, арашәара иалган, аҩныҟа иааит. Аҩны иахьааиз, Хәымса шьыбжьонтәи ихәы, лара ишнықәлыргылаз еиԥш, кьыс амаӡамкәа, иқәгылан.
– Акырзумфеи, нан, – лҳәеит Маниа, Хәымса акрахьимфаз, лгәы иаланы.
#
– Усҟан, исҭахымызт акрыфара, аха уажәы, исымазар, акрысфон, – иҳәан иангьы дылзымҵааӡакәа, акрыфаны, дцаны диеит.
Ашьыжь заа дгыланы, Хәымса ашкол ахь дцеит. Иара иеиԥш, заа ашкол аҿы иҩеиз, аҵаҩцәа иеибаргәырӷьо, иҩуа ашкол ашҭа еиҵҳәа ду иқәын. Гәыԥ-гәыԥла рыҽшаны, игыланы, џьоукы еицәажәон. Макьана, имаац аҵаҩцәагьы, ааира иаҿын. Аҵыхәтәан, араион аҵара аҟәша аиҳаби, ақыҭа аиҳабыреи, араиком аҿы аус зуаз инструкторки уҳәа аӡәырҩы иеицны, иеицырхашьшьы, ашкол ашҭа иааҭалеит. Урҭ нзвысқәоз ахәыҷқәа аԥсшәа нараҳәо, арҵаҩцәа рҭыԥ ахь иҩхалеит. Асааҭ жәба аныҟала, аҵәҵәа ааҟарҵан, акласс анапхгаҩцәа ллыбаан, аҵаҩцәа аклассқәа рахь иламышьҭкәа, классклассла ишаны ацәаҳәа инықәдыргылеит. Аиҳабыра ааины аҵаҩцәа раԥхьа иаангылеит. Зегь раԥхьа ажәа иҳәеит ашкол адиректор. Уи иашьҭахь, араион аҵара аҟәша аиҳабы дцәажәеит. Уи ашьҭахь араион аха-ҭарнак. Ицәажәоз зегьы ирҳәоз акы акәын. «Аҭаҭын ԥхасҭамтәкәа иҭагалатәуп» – ҳәа.
Аҵаҩцәа абас нараҳәаны, ҩымчыбжьа ҳәа ашкол иаурыжьит.
Маниа лҭаҭын зынӡак ҳаскьын цырак аҵамкәа ипашәӡа иҟан. Уи хынтә ракәын ианҿырххьаз, аха ушьҭа, аҭаҭын ҿыхреи арыԥхреи ракәын, ирзынханы иҟаз. Аус аҿы еихәлахара ҳәа мыҩтәык рымамызт. Аҭаҭын аҿыхреи арыԥхреи рҿы акраҵанакуан, аҭаҭын пашәӡа, ҳаскьынк аҵамкәа, ирашәаны ианыҟоу. Аӡәы акы ҳаимҳәандаз ҳәа рҿышәаны аус руан Хәымсеи Маниеи. Иаҵсит аԥшьбатәи аҿыхра. Иԥхасҭахаз ҳәа иарбанзаалак, џьара бӷьыцкгьы ыҟамызт. Хәымса ахәшәтәырҭа данҭаз, уҳәарыма? Аҭаҭын арашәареи аҭагалареи уҳәарыма? Витиа иани иареи заҟа цхыраара рырҭази, Хәымса иани иареи. Уажәы Витиа агәырӷьара анимоу, игәырӷьара ицеиҩыршар, ҟамлаӡои? Аԥсуа ламысла, ус акәӡами, ишаҭахәу? Абарҭ зегьы азгәаҭаны, аиҳабыра рҿынтә, џьара гәыбӷанк ҟамларатәы
84 #
еиԥш, рхқәа ирмеигӡакәа, уахгьы-ҽынгьы аус уа, русқәа зегьы,еиԥхьуааны,ахәашаинаркны,Хәымсеи Маниеиачарахь ицеит. Витиа иагьа бзиара изуургьы даԥсан. Аԥсуаа рыгәҭаны дынхон, аԥсуа қьабзқәа дреилаҳаны иҵон, излаилшоз ала инаигӡон. Дызлаз рыцәгьа, рыбзиа далан. Дызлаз рыдагьы, аԥсуаа рахьтә аҩызцәа рацәаҩны иман. Урҭгьы рыцәгьа рыбзиа далахәын. Аҷҷаҳәа аԥсышәала дцәажәон, ихатәы бызшәала дызцәажәо еиԥш, џьоукыџьоукы аԥсуаа дреиӷьны. Уажәы, иара ачара аниуаз, сахьнеихьоу, сахьааихьоу ҳәа мҳәаӡакәа, еиҳа изааигәоу мацара ираҳәаны ауп, ачара шиуаз. Аха Витиа ичараҿы иааит, изеиҳәаз реиԥш, изеимҳәазгьы. «Иухьи, Витиа, сара изсоумҳәеи» – ҳәа акәын, изеимҳәакәа иааиз ир-ҳәоз.
Витиа ичара бзианы еилгеит. Амш иоут, ауаа иоут. Агәылацәа ракәзар, амаҵ бзианы ируит. Маниеи Хәымсеи рырахә-рышәахә анааилдыргалак, «аҩны исыхәаша» ҳәа акәымкәа, Витиа иахь, цхыраара ҳәа ицалон, ачара аура ҩымш-хымш шагыз инаркны. Ачара ашьҭахьгьы, убри аҟара мшы, уа иҟан, нас Маниеи Хәымсеи аҩныҟа иааит. Убас Маниеи Хәымсеи ишаарылшоз еиԥш, ацхыраара арҭеит Витиа ичара. Арҭ ацхыраара иҟарҵаз ргәы иаахәеит аԥшәмацәа реиԥш, агәылацәагьы.
Ачара ашьҭахь, Витиа иан илеиҳәон:
– Сан, ахатәы иашьа дсымазар, уаҳа иҟаиҵарызеи, Хәымса иҟаиҵаз аҵкьыс?
– Ахатәы иашьа думазаргьы, Хәымса иузиуз аҟара изыҟамҵаргьы ҟаларын. Уара ишуҳәаз еиԥш, саргьы ахатәы иаҳәшьа дсымазаргьы, Маниа лаҟара лҽылмырааԥсаргьы ҟаларын. Ҳаргьы ҳуаазароуп, иахьҳалшо, ишҳалшо ала, ҳрывагылароуп. Аиашьа аианлаҳәшьеи умоуп, пату рықәуҵалароуп. Урҭ пату узрықәымҵар, уламыс уарԥхашьар алшоит. Абарҭқәа зегьы азгәаҭаны акәхап, Витиа ичара ашьҭахь, мчыбжьык аҟара анааҵ, Марфушеи Витиеи Хәымсараа рҿы иҩеит, ацхыраара рырҭарц азы. Ԥшьҩы уаа еидгыланы, аҭаҭын ҿыхны, идрыԥхуан. Хәылԥазыла Витиа аҩныҟа дцон, Марфуша
#
Маниа лҿы даангылон, изҵаз аҭаҭын аҵсра иалгаанӡа. Изҵаз аҵсра ианалга, Марфша аҩныҟа дцеит. Егьи аҵсра аҭаххоит, анылгәахәлак, шамахамзар,есымша, цхыраара ҳәа Хәымсараа рахь ицалон Витиеи Марфушеи. Урҭ абас иахьыҟаз азы, ауаа бзиақәа пату рықәҵаны ирыхцәажәон. «Абанҭ реиԥш, пату еиқәышәҵо анцәа шәҟаиҵааит», – ҳәа рзырҳәон, ҩыџьа аишьцәа еибыргәааны, ианеиндраалоз.
Абас иҟан. Абас пату еиқәырҵон арҭ аҩҭаацәарак. Ҩымчыбжьа анҵы, аҵаҩцәеи арҵаҩцәеи еиҵаҩҩы, игәырӷьаҵәа, ашкол ашҭа иааҭалеит, аха асааҭ жәба ааҟаланы, аҵәҵәа ааҟаҵаны, доусы рыклассқәа рҿы, илартәаны, арҵаҩцәеи аҵаҩцәеи иеицәажәартә еиԥш, рамраӡакәа, аиҭа ақыҭа аиҳабыреи, араион аиҳабыреи, еицырхашьшьы, ашкол ашҭа иааҭалеит.
Аиҭа аҵаҩцәа ацәаҳәа инықәыргыланы, рырҵаҩцәа рнапқәа ргәы-ҵаԥсаны, раԥхьа иаагылеит. Аиҭа ашкол адиректор, раԥхьа ажәа ниҭаны, «мызкы ашкол шәаужьуп», раԥхьа шәшоуҳажьыз еиԥш, акәымкәа, шәырҵаҩцәеи шәареи шәеицны, абригадақәа шәрылаланы, аҭаҭын аҿыхреи, арыԥхреи рҿы хеиӷьашьара ҟамҵакәа аус жәуроуп» – ҳәа иажәа аахиркәшеит ашкол адиректор. Ашкол адиректор ииҳәаз иажәа иадгыланы иқәгылеит, ақыҭеи араиони рхаҭарнакцәа. Уи аҽны рыҩныҟақәа рахь иаурыжьит, азефыр маҭәақәа ахьыршәымыз азы, «аҵаҩцәа рыцҳашьаны». Хәымса хымз раахыс иимбацыз икласс дныҩнаԥшыр иҭаххан,зышә аартны иҟаз, ашкол актәи аихагыла дныҩналан, аҩбатәи абарҵахь дықәланы дышнеиуаз, ҿыц иҭрыжьыз асанитартә ҭӡы газеҭ днахәаԥшит.
Афырҳәа дааҳәны днадгылан, аԥхьара дналагеит. абҩа иҿыҵакны, Хәымса дырҿаасҭаны, исахьа ануп. Дааилагеит Хәымса азнык азы, иԥижәарц инапқәа нақәикит, аха «иԥымжәакәасаԥхьап»,игәахәын,ҭынч-ҭынчдмыццакӡакәа аԥхьара дналагеит Хәымса. Уа абас анын: Чықьба Хәымса Иван-иԥа дыҷкәына бжьысуп. Аҩны
86 #
иаху иани иареи рымацара роуп. Аха иан лыплани, иара иплани ҟазҵо, иан лоуп. Иара ачарақәеи аԥсхәрақәеи дрышьҭоуп. Лассы-лассы, Аԥсны аҳәаақәа дырхысны, Урыстәылаҟа дцалоит. Убас, уажәы ааигәа, Урыстәылаҟа дыҟаны дааит. Уи Урыстәыла дыҟан мчыбжьык». Хәымса ари данаԥхьа, иблахаҵ ааилагьежьын, аҭӡы газеҭ, кны длахан, илкыдиҟьан, иԥжәаны, иршәны, наҟ инкаижьит. Иара даагьежьын, дызлахәназ ала дыллыбаан иҩызцәа дынрыхьӡан, дрылагыланы, аҵаҩцәа зегьы реиԥш, иаргьы аҩныҟа иҿынеихеит.
Хәымса ашкол аҩбатәи аихагылахь данхалоз, дызбақәаз аҵаҩцәа ҟалеит. Аҭӡы газеҭ ҭзыжьыз аредколегиа ирдырит Хәымса ак шыҟаиҵаз. Урҭ ашкол аҩбатәи аихагылаҿ, аҭӡы газеҭ ахькыдыз, иҩыхәнаны ирбеит. Аиҳабыра цаанӡа ирылшеит, Хәымса иҟаиҵаз ацәгьара урҭ раҳәара. Ақыҭа аиҳабыра, «уажәтәила, ари аус алацәажәара иаԥсам», – ҳәа ирыԥхьаӡеит. Урҭ ирыӡбеит иҩызцәа зегь реиԥш, иаргьы аколнхараҿы аус ирура. Нас ашкол аҿы ианааилак, ӷәӷәала дахьдырхәырц. Урҭ ирыӡбаз нарыгӡеит. Аколнхараҿы аус уны, зыҽны, ашкол ахь аҵаҩцәа хынҳәыз ауха, Хәымса игәиҽанӡамкәа, дка-раха аҩны дыштәаз, амилициа ааин, дрыманы ицеит. Жәохәымш иара дҭакны дрыман. Нас доурыжьын, аҩныҟа дааит, илаӷырӡ иҿашы. Уи изыруз ахаан ихамышҭуа игәаҵа иҭахеит. Иара иаҟара зан илыцхраауа, даҽа ҵаҩык дыҟамызт. Иҟан аҷкәынцәа ҽнакгьы усура имҭыҵцыз, зхаан гәырк азна аҭаҭынгьы зымрыԥхцыз, аҩнгьы абнагьы, аха урҭ аӡәгьы, акгьы реиҳәомызт. Рабацәа баӷьаӡа ирхагылан азы. Абарҭқәа зегьы Хәымса данрызхәыцлак, алкаа ҟаиҵеит: «иаргьы иаб дыҟазар, ихьқәаз акгьы шимыхьуаз».
а-тәи ахы
Марусиеи Ивани Аԥсныҟа ԥсшьара ҳәа иаауеижьҭеи, сынтәа хәышықәсан. Ԥшьԥхынрак рхыргахьан, Хәы#
мсеи Маниеи рыҩны. Сынтәа ахәбатәи аԥхынра акәын. Арҭ ара иааицыԥхьаӡа, еиҳа иҷкәынцәахазшьа, илахҿыхӡа, хьаак ахаан ирмоуцызшәа рхы рбон. Рымч иацлон, ргәалаҟазаара бзиахон. Дара ҵарауаан, ақалақь иааӡаз, уа инхоз уаан. Иарбанзаалак, анцәа хаҵарак рыманы иҟамызт, рыҩџьагьы коммунистцәан, коммунист ҵасла иааӡан, аха Хәымса ианиҿаԥшлак, рыҷкәын иԥсы ҭоушәа ргәы иабон. Анаџьалбеит ҳнаука ахьымнеиц, џьара акы ыҟоума? Ҳаҷкәын иԥсы абри ихаланы, ицәа ижьы иацны дҟамлазар, асҵәҟьа ҩыџьа еиԥшны избахьада? – ҳәа даргьы ргәы иаанагон. Урҭ раԥхьа Хәымса данырба, ишырҳәоз еиԥш акәын, иахьагьы ишырҳәоз.
Ашықәсқәа цацыԥхьаӡа, Хәымса изҳацыԥхьаӡа, рыҷкәын Сериожа, еиҳагьы диеиԥшушәа рбон. Убри азы акәын, Марусиеи, Ивани, Хәымсеи, Маниеи рҿы ианааилак, еиҳа ргәалаҟазаара бзианы, рыҩны иҟоушәа зырыԥхьаӡоз. Иашоуп, урҭ Ростовынтәи ара ԥсшьара ҳәа акәын ишаалоз, амреи амшыни рыԥсқәа рылан. Аха аҩны уск ыҟаны, дара цаны, амшын иҭаланы, нас амра рҽаҭаны, амра ашәахәақәа рылырсны, рҽырбылуамызт. Зны аҩн усқәа ҟарҵон, нас акәын амшын ахь ианцоз. Ҭаҭын ҿыхреи, ҭаҭын рыԥхреи, ма рашәатәык иалымгацкәа дара амшын ахь ицар, «аҩны аус ҳамоуп, ирласны аҩныҟа ҳцароуп», ҳәа рҳәалон. Дара ирҳәозгьы ҟарҵалон. Урҭ арахь иаауа, ианалага инаркны, Витиеи Марфушеи рыбзиабара ирыбжьалази рыбзоурала Хәымсеи Маниеи иеиҳа рыԥсқәа еивыргеит. Амала, «арҭ ацхыраара рызҭо рымоуп» ҳәа есышықәса рыпланқәа ирыцҵаны ирықәырҵалон. Зегь акоуп, ирықәырҵоз рыплан, рзынамыгӡакәа ахаангьы иҟамлацызт.
Аԥыхьа еиԥш, сынтәагьы, урҭ шааиз еиԥш, иззааиз аҭаацәара рыцхраара иалагеит. Русқәа ирымоу ҟаҵаны, нас акәын, амшын ахь ианцалоз. Заҟараан, Маниа илыҳәахьази, «амшын ахь бҳацаала» ҳәа, аха лара илҭахӡамызт. Лара лакәым, Хәымсагьы амшын ахь ҽыкәабара дузышьҭуамызт. Рыцхырааҩцәа иагьа ирыц88 #
храаргьы, иагьа ус рзыҟарҵаргьы, зегь акоуп, дара ирушагьы рыԥшаауан. Рыҩны, рҵыхәа шәаны иалоушәа, инаԥырҵны, џьаргьы изцомызт.
Ҳәарас иаҭахузеи, арҭ ас иҟазҵаз, аҩны русқәа ахьырацәаз азы мацараз акәӡамызт. Ус иахьашьцылаз азы ауп, иашьзыршьцылаз, изҵымҵуа русқәа рырацәара ауп. Русқәа зыррацәазгьы раамҭа ауп.
Хәымсеи Маниеи ахьынхоз, рааигәара ҩын жәытәк гылан иқьаԥҭажәны. Аамҭала ара инхоз ани аби ирыман, рԥеи рыԥҳаи. Рԥа аибашьра дахьцаз,дзымааит. Ани аби акыр рықәрагьы ыҟан, насгьы рыҷкәын иҭахара анырзацла, раџьалқәа ааигәанатәын, хара изымнеикәа иԥсит. Рыԥҳа лакәзар, «Сашьа даанӡа, аҭыԥ ԥхасҭастәуам» – ҳәа акраамҭа хаҵа дымцаӡакәа дыҟан. Аха аҵыхәтәан, лашьа дшымаауаз анылдыр, наҟ-наҟ, лымала дшызнымхоз анеилылкаа, ашьҭахь, хаҵа дцеит. Ажәак ала, иуҳәозар, аҭыԥ қьаԥҭажәха иаанхеит. «Ус ишьҭазааит, аӡәгьы исҭом, изтәыз данызнымха», – лҳәон зашьа дҭахаз аиаҳәшьа. Заҟаҩы анхараз, ирҭаххазеи? «Изтәу илҭиуазар, иааҳхәон» ҳәа, аха аӡәгьы илҭомызт, ус еиӷьушәа лгәы иабон.
Аҵыхәтәан, аеҳәшьа илыӡбеит илҭирц.
Аҭира аӡбахә анылҳәа, аҽны инаркны, ақыҭа анапхгаҩцәа хазы аԥшәымара ркуа иалагеит. Ари ақыҭантәи ашкол аҿы, шамахамзар, арҵаҩцәа еиқәшәаны иҟамлацызт. Урҭ ирҭахын, рҵаҩцәақәак идаархәаны, рқыҭантәи ашкол иахәо иҟарҵарц. Усҟан, заҟа ихәарҭа духарызеи, рқыҭазы? Аха ари аҩны иҩнарҵашаз арҵаҩцәа абарыԥшаауаз? Изҭахыда, еснагь ақәӡаара иаҿу ақыҭаҿы анхара? Арҵаҩцәа рымамкәа, аҭаҭын аарыхра мацараз ахәыҷқәа ахьырааӡо,ақыҭахь иаауада, ара инхо џьоукы ракәымзар?
Ишакәхалак, ари аҩны зтәу аҭира лыхшыҩ шазцази, насгьы уи аҭиразы, ақыҭа аиҳабыра ирҳәоз ргәаанагареи ауаа ирылаҵәеит. Уи ажәабжь ааӡеит Маниа лҿынӡагьы. Маниеи, ари аҩны зтәыз Шьашькәеи аиаҳәшьцәа реиԥш,
#
пату еиқәырҵон, бзиа иеибабон. Урҭ ахьеиқәшәалак, рнапқәа ыргьежьны акәын, аԥсшәа шеибырҳәоз. Маниа ҩыџьа аԥацәа лымазар, ҳәарада, амала илылҭон ари аҭыԥ, лара, лыҷкәын изы илҭахны дҟалар. Уи, ус шакәу, мҩашьарада Маниа агәра лгон. Убри аҟнытә, зны, Маниа лгәы иааҭашәеит. «Шьыри, абри аҭыԥ аҿы, изтәыз дызнымхеит, аха Марусиеи Ивани нхозар, шԥабзиаз» – ҳәа. Маниа лгәы ишаанагаз еиԥш, арҭ уа инхозар, лара илдыруан, дара шгәылацәа бзиахоз. «Агәылеи агәи» рымҳәои аԥсуаа? Уи баша ирҳәома? Мап, уи баша ирҳәаӡом. «Агәыла иҽеим дызмоу дызнымхеит. Иҽеиу, иҽеим иҽицәихьчароуп, ма диԥырҵроуп!» рҳәоит аԥсуаа. Иҽеим агәыла длоур ҳәа дымшәо дыҟоума, Маниа? Убри азы акәын Маниа Марусиеи Ивани, ара инхозар, зылҭахыз. Аха, лара лгәы иҭаз аахтны, Марусиеи Ивани иралымҳәацызт.
Уахык, рашәара иҟаны ианаи, рҿқәеи рнапқәеи ӡәӡәаны, ианааилатәа Маниа иаацәырылгеит, ари аҩныжә аҭоурых.
Аҭыԥ зтәыз аибашьраҿ дышҭахаз, инханы иҟоу иаҳәшьа илҭир шылҭаху, ара инхо иаазхәо шыҟоу, аха ақыҭа аиҳабыра ирҳәо. Иара шҭыԥ бзиоу, лара илгәаԥхар, илҭаху иаархәара шлылшогьы мӡакәа илҳәеит. Маниа илҳәаз, ианылҳәаз, даарак рыхшыҩ азымцеит Марусиеи Ивани. Урҭ аниа ашьҭахь, рыхшыҩ иҭашәазаап, ирзаахәар, шыбзиаз.
Раԥхьа ари азҵаара цәырылгеит Марусиа. – Иван, Маниа илҳәаз уаҳау?
– Ааи, исаҳаит, уи ауп, уажәы, сзызхәыцуа, Маниа ианылҳәа, хырҩаа азызымузт, аха...
– Нас, уажәы ушԥазхәыцуа?
– Иаахәазар, цәгьамызт. Тәанчара ҳанцо азы, уи еиԥш, ԥсшьарҭа убарым.
– Ақалақь аҿы, шықәсык унеираны уҟазар, ара, усгьы, жәашықәса, уеиҳамхозар, уеиҵахом. Амала, ара, аԥсҭазаара ззыцәгьоу аколнхаҩцәа роуп. Урҭ амала аус руеит.
90 #
– Ааи, изҵымҵуа аплан рықәми, иҟарҵо аус, ахә, ма ироуанда?
– Ҳара аус ахьаауа, ҳуалфахәы цәгьам, аха ҳтәанчара аамҭа ааигәахәеит. Ара аус аауазар, ҳтәанчахәи, ҳуалфахәи неицаҳҵар, ишаҳҭаху ҳаҟазаауеит.
– Уи иашоуп, аха ақыҭа аиҳабыра арҵаҩы-атәанчаҩы дырҭаххару?
– Уи иашоуп. Арҵаҩы рҳәеит, аха аҿарацәа ракәхап изышьҭоу.
– Ааи, аха еилаҳкаап. – Еилаҳкаап.
– Шьҭа ҳацәап.
– Ҳацәап.
Аухатәила, ари азҵаара уаҳа иаламцәажәеит. Адырҩаҽны, анааша, Марусиеи Ивани акы инацҳаны, «хәылԥазынӡа ҳзааӡуам», ҳәа наҳәаны, иныҵҵны ицеит. Урҭ ишырҳәаз еиԥш, ахәылԥаз ауп ианааи.
Ауха акрыфаны, ианалга, Марусиа иаалгәалашәеит, иаха Маниа дызлацәажәоз азҵаара, насгьы дара анышьҭала ашьҭахь, лхаҵеи лареи уи иазхәыцны, иаархәарц азы акыр ишеицәажәоз, лҳәеит. Ажәак ала, дара ари аҭыԥ аархәар, цәгьа ишырымбо, аха ишырзымҳәоз, цқьа иахьазымхәыцыз иахҟьаны.
– Уи шәара иаашәхәар шәҭахызар,ақыҭа аиҳабыра мап рҳәом, аха изтәу лоуп аус злоу. Уи дахьынхогьы, рацәак ихараӡам, ҽнак ала слацәажәаны, илҳәо аҭак аагара сылшоит, – лҳәеит Маниа.
– Угәы иаанагои. Маниа дҳашьҭрыма аҩны аԥшәма лахь? – лҳәеит Марусиа, Иван иахь лхы налырхан.
– Ибзиоуп, дцааит, нас илҳәо ҳаҳап, – аҭак ҟаиҵеит Иван.
– Уаҵәы аашар, сырахә ааилырганы,уахь сцоит, илҳәо аиаша еилкааны саауеит. «Шьыри», абра инхошәа иҟандаз» ҳәа гәаныла даахәыцит. Нас Марусиеи Ивани, ара инхозшәа аалыԥхьаӡан, даагәырӷьеит Маниа. Лара ишылҳәаз еиԥш, адырҩаҿны ашьыжь лырахә ааиллырган, иахьылҳәаз дцеит. Шьашькәеи лареи иеицәажәеит.
#
Маниа Марусиеи Ивани рҽхәаны рҭоурых Шьашькәа ианлалҳәа, уи лгәы ааҟәандахан, даацәажәеит:
– Уаа бзиақәак, уи аҭыԥ иақәшәар сара уаҳа исҭахызеи, сашьа дыҟоушәа сымԥхьаӡози?
– Урҭи сареи ҳаибадыруеижьҭеи, шьҭа акрааҵуеит. Сара сҿы есышықәса ԥсшьара ҳәа иаауеит. Уаҳа назҭахым уаауп. Урҭ реиԥш аламыс змоу, џьара аӡәгьы дыҟоуп ҳәа сара сгәы иаанагом. Урҭ убас иуаауп, «рыкапан ахьы иаԥсоуп» ҳәа ззырҳәо ауаа иреиԥшуп.
– Бара бҳәатәы хасҵоит, Маниа. Бара хатәы иаҳәшьак леиԥш, бсыԥхьаӡоит, аиаша шсабҳәо агәра згоит. Аҭахызар, усгьы акәзааит. Урҭ ҽеиқәамзар, бара боуп изԥырхагоу, сара саҵкьыс. Избанзар, бара бырзааигәаны бынхоит, сара сырцәыхароуп. Урҭ сара изсԥырхагахаӡом.
– Ибҳәо закәи, Шьашькәа? Анҭ реиԥш, агәыла сара дансоу, уаҳа исҭахузеи? Бара уи аҭыԥ бҭиуаны быҟазар, дара ахьынӡаҟоу бнеи, шәлеидтәаланы, ишышәҭаху еиԥш шәеицәажәап, ус еиҳа еиӷьуп.
– Иахьатәила сызбыццом, Маниа, аха уаҵәы уа сыҟоуп, бысзыԥшыз, џьаргьы бымцан, даргьы џьара ибмышьҭын.
Абас иеицәажәеит Маниеи Шьашькәеи, нас Маниа аҩныҟа дцаразы дҩагылеит, аха Шьашькәа илымуит, акруны, акрылҿамҵакәа доулмыжьит. Уи аҽны, Маниа уа даннеи, Шьашькәа лыда аҩны аӡәгьы дыҟамызт, аҭаацәа зегьы џьара-џьара ицахьан.
Арҭ рыҩџьагьы рызхара ианеицәажәа ашьҭахь, аԥсшәақәа ааибырҳәан, иааидыҵит. Маниа аҩны данааи, Марусиеи Ивани ианралҳәа, аҩны зтәыз лҟнытә ажәабжь ираҳаз иаргәырӷьеит. Маниа ишылҳәаз еиԥш, адырҩаҽны, џьаргьы имцакәа, Шьашькәа даанӡа, илзыԥшны итәан: Маниеи, Марусиеи, Ивани.
Ашьыбжьон еиԥш, Шьашькәа Маниа лгәара дааҭалеит. Уи илзыԥшны итәақәази лареи гәырӷьаҵәа еиԥылеит.
92 #
Еибадырит, рҭоурыхқәа иеибырҳәеит, арҭ ахҩыкгьы. Нас дара рус хада аҩны аҭиреи, аахәареи рахь ииасит. Ажәак еимамкӡакәа, уи азы иеилаӡеит. «Беиҵаха, быхә цәгьоуп» рымҳәеит, аҽакит. Избанзар, ахә лара иақәылымҵеит. «Шәара ишәҭаху ақәшәҵа», – лҳәеит Шьашькәа.
– Ус иҟалом, аҩны зҭиуа, бара боуп, бара ибҳәароуп ҳәа анырҳәа:
– Ибзиоуп, ус шәара ианышәҭахха, «абырсҟаҟара сышәҭ» ҳәа ахә марианы иақәылҵеит Шьашькәа.
– Уи сазыразым, имаҷцәоуп, сара абырсҟаҟара ацсҵоит, бара ахә ҳәа быҩны иақәыбҵаз хара имгакәа ибысҭоит, – иҳәан иара иџьаба дынҭаԥшын, имаҷӡамкәа ԥарақәак ааҭиган, Шьашькәа иналиҭеит.
– Уажәтәила иаҭахӡам. Ақыҭа аиҳабыра ирымуазаргьы ҳаздыруам, – лҳәан аԥарақәа лымгарц далагеит Шьашькәа, аха иара имуит.
– Ирҭахызаргьы ақыҭа аиҳабыра ирымуааит, арҭ ибысҭаз аԥарақәа, шьҭахьла ибымысхуам, – иҳәан илимҭар имуит.
Арҭ ас иахьынӡеицәажәоз, Маниа рхәы ааҟалҵан, рыззегь леидтәаланы акрырфеит, нас аусҳәарҭахь иеицны ицеит. «Иҳақәшәар бзиоуп, иҳақәымшәаргьы, ҳгьежьны аҩныҟа ҳаап. Уаха ааилашәшәымҭаз, аколнхара ахантәаҩы иҿы ҳцап» ҳәа ӡбаны. Аха ара разҟыс иҟалаз, аусҳәарҭаҿы иҟан асҭаршнеи, аколнхара ахантәаҩи. Арҭ зҩеиз, изусҭцәаз анрарҳәа, даара ргәы иаахәеит асҭаршнеи аколнхара ахантәаҩи. «Шәара ахә азы шәеинаалазар, ҳара ҳашәԥырхагахом, ҳашкол аҿы аусура шәалагозар, «ҭабуп ҳәа шәаҳҳәоит» – рҳәеит ақыҭа аиҳабацәа.
Абас ала, ари аус азы мыҩтәык аџьабаа мбаӡакәа еинаалеит, аԥсшәа еибыҳәаны, иеидыҵит. Адырҩаҽны Иван Ростовҟа дцан, мчыбжьык ашьҭахь, аԥарақәа иманы даан, Шьашькәа адырра лыҭаны дааиган, лԥарақәа налиҭеит.
Абас ала, ари аҭыԥ аԥшәма ҿыц даиуит.
#
– Абра анхара ҳаналагалак, баҳзаала, башьа иҩны бнеиуашәа ԥхьаӡаны, – иҳәеит Иван.
– Иван иашьак иеиԥш, даныбыԥхьаӡа, саргьы бҭацара сшаԥсахо, бдыруазааит, – лҳәеит Марусиагьы.
Арҭ ажәа ҟәандақәа илаҳаз Шьашькәа даара лгәы иаахәеит. «Иҟасҵазеи, арҭ реиԥш иҟоу ауаа хазынақәа сқьаԥҭажә ахә рымымхыкәа, ус ирысҭар акәын», аалгәахәит Шьашькәа, аха ахә рымылххьан.
а-тәи ахы
Иааит сентиабр акы. Ахәыҷқәа гәырӷьаҵәа, маҭәа ҿыцла рҽеилаҳәа-рҽеилаца ашкол ашҭа аҭалара иаҿын. Амҩа анырҭәаа, ашкол ахь ишааиц, иааиуан, зегь реиҳа ихәыҷқәаз, ранацәа, рабацәа, ма рандуцәа, рабдуцәа уҳәа, рыжәҩақәа кны, иааиуан, ашкол ахь рхқәа рханы. Еиҳа-еиҳа имаҷхон, ашкол ахь рхқәа рханы амҩа ианыз ахәыҷқәа рхыԥхьаӡара.
Ус ишааиуаз, аҵыхәтәан игылаз ахәыҷқәагьы ашкол ашҭа иааҭалеит. Аккаҳәа аҵәҵәабжьгьы аақәҩит ашкол ашҭа. Аҵаҩцәа зегьы еибаргәырӷьо рыклассқәа рахь илеит. Аклассқәа рнапхгаҩцәа, доусы, рыклассқәа рахь инеины, рҵаҩцәа рыманы, ашкол ашҭаҿы рҽеизганы, класс-классла рҽаашаны, илагылеит. Ашкол адиректор рыгәҭаны даагылан, адныҳәаларатә ажәа иҳәеит. Нас лымкаала дрыхцәажәеит сынтәа иҿыцны аусура иалагаз арҵаҩцәа ҿыццәа Марусиеи Ивани.
Иара убас, араҟа дықәгыланы ажәа иҳәеит ақыҭа асҭаршна Даҭикәа Агрба.
Уи ахәыҷқәа ирыдиныҳәалеит аҵара шықәса ҿыц. Ирзеиӷьаишьеит: агәабзиара, амаашьара, аҵараҿы аманшәалара, ахәыҷқәагьы адуқәагьы иреиҳәеит, ушьҭанахыс рышкол рҵаҩыла ишеиқәшәоу, Ростовтәи бжьаратә школк аҿы директорс иҟаз, аурыс бызшәеи алитературеи занааҭс измоу, насгьы уи лыԥшәма
94 #
аҭоурых занааҭс измоу, Ростовтәи аинститут аҿы аус зуаз, аҭоурыхтә наукақәа ркандидат, иахьа нахыс, дара рышкол аҿы аус шыруа. Ари ақыҭаҿы, аҩны шаархәаз, даргьы рқыҭа уаа ишреиуоу, рыцәгьа – рыбзиа уҳәа ишрылахәу.
Ицәажәақәаз зегьы анцәажәа ашьҭахь, Марусиеи хәыҷык аҵәҵәа иркны. даашьҭылхын, раԥхьатәи аҵәҵәа илырҟаҵеит. Зегьы ашкол ахыбра иныҩналеит. Аҵаҩцәа, зегьы, рыклассқәа рахь илеит. Арҵаҩцәа – арҵаҩцәа рҭыԥ ахь. Арҵаҩцәа, акласс анапхгаҩцәа ржурналқәа рыманы, рыклассқәа рахь рҿынархеит. Егьырҭ арҵаҩцәа – арҵаҩцәа рҭыԥ аҿы иаангылеит. Марусиеи Ивани акласс напхгаҩцәас иҟан, урҭгьы акласс ахь ицеит. Абас, ари ашкол аҿы иҿыцны аусура иалагеит Марусиеи Ивани. Урҭ рыԥҳа Наташа абыжьбатәи акласс аҿы дтәоуп. Хәымсеи лареи еидтәалоуп.
Марусиеи Ивани русура ҿырԥшыга иабзоураны, аурыс бызшәеи алитературеи, аҭоурыхи рҵараҿы ахәыҷқәа гәахәарала аҵара иалагеит. Акырӡа иеиӷьхеит араатәи аҵаҩцәа рдыррақәа.
Арҵаҩцәа ракәзар, урҭгьы русура иеиӷьыртәит, Марусиеи Ивани ирҿыԥшны. Марусиеи Ивани лассы – лассы ирҳәалон: «Арҵаҩы, дахьынӡарҵаҩу, ихы аус ахьынӡадиуло ауп. Иарбан маҭәарзаалак, зегьы идыруазар ауп, ианамуӡа абжьаратәи аҵаҩы диеицәамкәа» ҳәа. Арҭ ирҳәоз рмаҳауа иҟазма, араатәи арҵаҩцәа? Ирзымдырқәоз ирцәыԥхашьаны, имҳәа – мырӡа рхқәа аус рыдырулон. Ҳәарас иаҭахузеи, дара русураҿы, алыҵшәа бзиақәа рнаҭон. Нас ус ауми ишыҟоу, узҿыԥшыша ауаҩы уаԥхьа дангылоу? Марусиеи Ивани рхы – рыԥсы ақәҵаны, ари ашкол аҿы, аус руан, аԥсуа рҵаҩцәа ирывагыланы. Урҭ ирааӡон аԥсуаа рхәыҷқәа.
– Ҳара шәара шәхәыҷқәа аурысшәеи аҭоурыхи дҳарҵоит. Шәара ҳаԥҳаи ҳареи аԥсшәа ҳшәырҵа, рҳәалон дара.
Марусиеи Ивани, ари ашкол аҿы аусура ианалага, аҽны
#
инаркны иаарылшоз зегьы ҟарҵон, рҵаҩцәа иеиӷьны аҵара рҵарц азы. Даргьы аҵара здырҵо рбызшәа аҵара иаҿын. Хымԥада, ус иахәҭоуп ҳәа ирыԥхьаӡон. Абас иахьыҟаз азы ашкол адиректори, арҵаҩцәа реилазаареи, ақыҭа уааи рҿынтә. Ҳаҭыр рықәын. Урҭ рыҽхәаԥхьыӡ рҳәалон. Уи аҭак дара абас иҟарҵон: «Иахьа уажәраанӡа қырҭшәала аҵара зҵоз, аԥсуа хәыҷқәа, қәнагала аҵара дырҵараҿы, макьана, ҳара иҳагу даара ирацәоуп. Урҭ рахьтә, зегь раԥхьа игылоуп, аҵара зҳарҵо ахәыҷқәа рбызшәа аҵара. Ари ҳагха, иаарласны ирҽеитәу акоуп. Уи ҳмыриашакәа, ҳҵаҩцәеи ҳареи ҳаилибакаара уадаҩхоит. Уи ариашара ҳахәҭоуп ҳара».
Абри ажәа иқәныҟәаны ауп аусура ишалагаз, Марусиеи Ивани. Марусиеи Ивани, мшқәак рыла, арҵаҩцәа реилазаараҿы зегьы ирышьцылеит, пату рықәҵара рҽаԥсартәит. Аҵаҩцәеи дареи бзиа иеибабо иҟалеит.
Аҭаацәа ракәзар, ргәы рҽанӡамкәа, ас арҵаҩцәа ры-школ иахьаиуз, ргәырӷьара ҳәаак амамызт. Наташа лҩызцәеи лареи рыԥсқәа еихәланы, бзиа еибабеит, аамҭа кьаҿла. Избанзар, лара даара зҟазшьа бзиаз ҵаҩын, адырра ҵаула лыман. Дзусҭзаалак, акы сзеилымкааит ҳәа лҩызак ианылҳәа, илеилмыркаакәа ҟалҵомызт, гәык-ԥсык ала длыцхраауан. Лара зегь реиҳа, лымкаала дицхраауан Хәымса. Уи иакәын лара, иахьатәи лҩызцәа рҿынтә, раԥхьа илбаз. Лашьа гәакьа диеиԥшуп ҳәа лани лаби ирҳәоз аҟнытә, ларгьы лашьа гәакьа иеиԥш длыԥхьаӡон.
Хәымса аҵараҿы дкәадан. Избанзар, аҵара аҵкьыс дызҿыз аусура акәын.
Аусура данахашәалоз акәын, ашәҟәқәа рыԥхьара анигәалашәоз. Ус аҵара узҵома?
Уи азы акәын, Хәымса аҵараҿы дхьысҳаны дзыҟаз. Иара уахьихәаԥшуаз, ҟәыӷара игны дыҟаӡамызт, аҵара изҵом ҳәа аӡәгьы изҳәомызт, деилҟьа-еилӷәыцәӡа, «амца дақәуҵар, дбылуам»ҳәа ззырҳәо иеиԥш деилҟьан. Марусиеи Ивани Хәымса аҵараҿы дышхьысҳаз аныр96 #
ба, ирыӡбеит ацхыраара ирҭарц. Лымкаала аҩны дазыҟарҵон. Аха дара, еснагь, Хәымса ицхраартә еиԥш, аамҭа рауазма? Ашкол аҿы аус уа, аҩнгьы, рынхарарынҵыра иацхраауа. Убри аҟнытә, Наташа илыдырҵеит дицәымаашьакәа, лашьа иеиԥш дыԥхьаӡаны, Хәымса дицхрааларц. Наташа лани лаби илыдырҵаз мап ацәылкуазма? Урҭ лара илыдрымҵаргьы, усгьы, лара дицхраалауан.
Наташеи Хәымсеи рыдҵақәа аныҟарҵалак ашьҭахь иеицыхәмаруан, иара аамҭа анимоу. Хәымса маҷ-маҷ аурысшәа аҳәараҿы аиӷьхара даҿын. Ҳәарас иаҭахузеи, Хәымса аҵарагьы еиӷьны иҵо далагеит. Ԥшьбарак цыԥхьаӡа ихәшьарақәа иауаз еиӷьхон. Хәымса уаанӡа дрыцҳашьаны, иницхраа-ааицхрааны, «хԥақәа» низықәыргыланы дахыргозҭгьы, уажәы, «хԥақәа» дрыԥсаны ирҭон. Ажәак ала иуҳәозар, ушьҭа ицхрааны дахыргомызт. Ихала дахыҵуан. Ус ишнеиуаз, аабатәи акласс даналгоз, «хԥақәа раҵкьыс ԥшьбақәа» изцеит. Наташа лакәзар, аԥсшәа аҷҷаҳәа илҳәо дҟалеит. Марусиеи Ивани, урҭгьы рыхшыҩ азышьҭны аԥсшәа аҵара иаҿын. Аԥсышәала ицәажәаны ирбоз, ицәажәашьа хшыҩзышьҭрала иазыӡырҩуан. Уи иҿырҵаауазгьы даара ирацәан, аха зегь реиҳа, дара аԥсшәа зҿырҵаауаз Наташа лакәын.
Наташа аԥсуа нбанқәа Хәымса илирҩыз ԥшааны даргьы ирҵеит. Аха Наташа дхәыҷын ашьҭыбжьқәа бзианы, ицқьаны, илҳәон, лани лаби раҵкьыс. Марусиеи Ивани аԥсуа шьҭыбжьқәа рҳәара рцәыуадаҩын. Уи азы Наташа дырхыччалон. Дара ракәзар, аԥсуа шьҭыбжьқәа ҳзымҳәеит ҳәа ргәы ахшәаны, аҵара иаҟәыҵуамызт. Аԥсуа шьҭыбжьқәа ҳәо, еиҭаҳәо рҽаршьцылара иаҿын. Ус маҷ-маҷла, даргьы, аԥсуа шьҭыбжьқәа еиӷьны ирҳәо иалагеит. Ашкол аҿы ианнеилак, рҩызцәа аԥсышәала ирацәажәон. Арҵаҩцәа рҭыԥ ианааҩналоз, «Шьыжьыбзиақәа», – ҳәа иныҩналон. Ашкол аҿынтә аҩныҟа ианцоз «абзиараз» – рҳәон. Амҩан аӡәы даарԥылар
#
«мшыбзиақәа» рҳәон. Рыҩны унеир, «бзиала уаабеит» ҳәа иуԥылон. Абас «аԥсуахара» иаҿын, Иван иҭаацәара. Иван пату иқәны дҟалеит аԥсуа қыҭаҿы. урҭ рыцәгьарыбзиа далахәын. Еизарак, ақыҭаҿы ианыҟалоз, дагханы ҟамлацызт. Уи игәаангара нҭкааны иҳәон аизараҿы данцәажәоз, акыргьы алҵуан. Аԥсышәала ацәажәара далагон, нас иоурысшәақәагьы налеиҵон. Дарбанзаалак, аӡәы, игәы акы аланы, ихы еиҭеиҳәар, аниҭаху, иара иазҵаауан, рус иалҵуази, иалымҵуази, иара идыруан. Акыр злыҵуаз акәзар, арзаҳал ҩны ириҭон, изыҳәозгьы ылҵуан. Акы злымҵуаз акәзар, аргама имӡакәа иреиҳәон, рус акгьы шырзалымхуаз. Даргьы иара иажәа хаҵаны иаҟәыҵуан изҿыз рус. Абас дахьыҟаз азы, «ҳқыҭа аҵеицәараԥхьадгылоуп,дагьреиӷьуп»,-рҳәонақы-ҭауаа.Ивани Марусиеи рыбзоурала, еиҳау аҵара аҭалара зҽазызкуаз рқыҭа уаа рхыԥхьаӡара азҳара иаҿын. Ара иазыҟаҵаны Урыстәыла аҵара иҭарҵон. Аҟәеи Қарҭи еиҳау аҵара иҭаларц ицақәоз, гьежьны, ихьагәгәа иаалон.
Хәымса ажәбатәи акласс даналгоз, ҩыхԥак изцеит. Егьырҭ ихәшьарақәа зегьы ԥшьбақәан, иман хәбақәагьы. Ажәабатәиажәеизатәиаклассқәаданрылгоз,зынӡакхԥак изымцаӡеит. Ихәшьарақәа зегьы ԥшьбақәеи хәбақәеи ракәын. Убас, аԥышәарақәа ҭины, ашколгьы далгеит. Наташа лакәзар, актәи акласс инаркны, «хәбақәа» ҳәа мацара аҵара лҵон, хьтәы медалла ашколгьы далгеит. Уи занааҭс иалылхит, аԥсуа бызшәеи алитературеи. Уи еиԥш, аҵараиурҭа ахьыҟаз Аҟәа акәын.
Раԥхьаӡа уи афакультет анаадырт лара дақәшәеит. Хәымса иҭаххеит аҭоурыхтә факультет дҭаларц. Иван Хәымса иҽыззикыз афакультет аҭалара имч шақәхоз, еилкааны, иагьимаирҽхәеит. Аха Маниа илҭахымхеит. «Сыҷкәын дзаҵәуп, аҩны инсырхода?» ҳәа азҵаара ықәлыргылеит, аха Марусиеи Ивани, Маниа лхы инҭалан, дақәдыршаҳаҭхеит.
– Бымшәан, Маниа, бара ҳара ҳаабхылаԥшлоит, млаки хьҭаки быдҳаркуам, Хәымсагьы ҳааицхраалауеит.
98 #
Ростов дганы аҵара дҭаҳҵоит, аҵара иҵап, дуаҩхап, – лҳәеит Марусиа.
– Марусиа, бара еҳәшьак леиԥш былԥхьаӡоит, лҳәатәы хаҵа, Ростов иҳамоу ҳара ҳуадақәа ҭацәуп, уи азы ахә шәатәыс иҳауам. Иеилаҳәареи, ифатәи роуп, урҭ хьаас ибаҳҭом, аҷкәын дрыцҳауп, доужь, ҳәа данырк, Маниа дазыразхеит.
– Ибзиоуп, нас шәара ишышәҭаху акәзааит, – лҳәеит Маниа.
Аурыс бызшәеи алитературеи Хәымса иазыҟаҵара далагеит Марусиа. Аԥышәарақәа рҽырзыҟаҵо, еиҳау аҵара аҭаларақәа рзы иаҭахқәоу адокументқәа реиқәыршәарагьы иаҿын Наташеи Хәымсеи. Урҭ адокументқәа реиқәыршәара Наташа лзы уамак иуадаҩмызт, аха Хәымса изы иуадаҩын. Уи уадаҩрас имаз апаспорт аиура акәын. Апаспорт иоурц азы, аколнхара ахантәаҩы иҿынтә, дызлоужьу ала ашәҟәы иҭахын. Уи ашәҟәы Хәымса иоурц, Иван ихы иадиҵеит.
– Ушьҭа шәыгәқәа злабзиоу ала ашәҟәқәа аажәга – иҳәеит Иван.
– Ибзиоуп, – рҳәан Хәымсеи Наташеи Иван изыразхан, адырҩаҽны рыҩџьагьы иеицны ақалақь ахь ицан, арентген аҿы рыҽдырбаны, рыгәқәа злабзиоу ала ашәҟәқәа ааргеит. Аҩны ианааи, рыҩџьагьы леидтәалан, арзаҳалқәа рҩит, доусы аҵараиурҭақәа изҭалоз рыхьӡ ала. Арзаҳалқәа ирҩыз Марусиеи Ивани иддырбеит. Урҭ анаԥхьа «ибзиоуп» ҳәа ахырҳәааит. Ушьҭа апаспортқәа рыҟаҵара ауп, уаҳа ус рымам. Наташа лзы апаспорт аҟаҵара мариоуп, аха иззыцәгьоу, Хәымса иоуп. Уи аколнхара ахантәаҩы инапы анымкәа, аколнхара аправлениа дызлоурыжьыз ала ашәҟәы имамкәа апаспорт ирҭаӡом. Апаспорт змам аҵарахьы дызцаӡом. Уи ашәҟәазы Хәымса аколнхара ахантәаҩы иҿы днеины изҳәаӡом. Иван ихы ишадиҵаз еиԥш, ԥсыхәак азиуазар ауп.
Ари хьаа дуны Хәымса игәы иҭан. Иара иаҵкьысгьы ихьаа дуны лгәы иҭан Наташа. Наташа илдыруан Хәымса,
#
Иван иҿы дшыԥхашьоз. Убри аҟнытә Наташа лаб иҿы днеины, ус лҳәеит:
– Саб, аколнхара ахантәаҩы иҿынтә Хәымса ииҭаху ашәҟәы иоуратәы ухы иадуҵан, ианбаҟауҵо?
– Наташа, уи сара исхашҭхьоу џьыбшьома? Уи ашәҟәы имамзар, апаспорт иоуӡуам. Апаспорт имамкәа аҵарахь дызцаӡом. Нас сара акы сақәымгәыӷуазар, Маниа слыҳәо, сылчо Хәымса аинститут иҭаҵаразы слышьҭалозма?
Шәара, ашкол аҿы аԥышәарақәа шәанырҿызгьы, Хәымса апаспорт иоуразы, аколнхара ахантәаҩы илымҳа инҭысшьхеит, аха усҟан мап имкӡеит. «Даҽаӡәызар исҭомызт, аха уараҵәҟьа уансыҳәа, мап шԥаскуеи» – иҳәеит. Иахьа сҩеиргьы, имсхуеит уи ашәҟәы.
– Имх, саб, Хәымса дыԥхашьаны изуаҳәом, акәымзар, иуеиҳәар иҭахижьҭеи акрааҵуеит.
– Бзиоуп, Наташа, уаҵәы шьыжьымҭан, сцаны иасҳәоит. Амала, исхашҭыр ҳәа сшәоит, исхашҭуазар, бара исгәаларшәа.
– Уи сара избап. Амала, уара даҽа уск ахь ухы умырхааит.
– Сара схы џьаргьы исырхом, Хәымса изы аколнхара ахантәаҩы иҿынтә ииҭаху ашәҟәы аазымгакәа.
– Ус акәзар, бзиоуп, – лҳәеит Наташа.
Уаххьа анырфа ашьҭахь, Наташа шәҟәык аашьҭылхын, даԥхьарц луадахь илгеит. Марусиагьы Ивангьы ҿыц иҭыҵыз газеҭқәак, измыԥхьацыз рыман, руадаҿы итәаны ирыԥхьон. Ацәа ианакы изҿыз агазеҭқәа рыԥхьара иааҟәыҵын, алашара аарԥсны, ашьҭаларҭахь ицан, ишьҭалеит. Наташа лани лаби шышьҭалаз анылба, ларгьы лҽааилылхын, дзыԥхьоз лышәҟәы, лаԥхьа астол инықәылҵан, дышьҭалеит.
Шьыжьымҭан зегь раԥхьа дгылеит Наташа. «Саб данбагылои?» – ҳәа дыԥшны дтәан лара, акгьы дамыԥхьаӡо. Избанзар, акы даԥхьо далагар, лаб иалҳәарц илҭахуу лхашҭыр ҳәа дшәон. Лара леиԥш, иаргьы иааихашҭыр, усҟан даҽазны дцар акәхоит. Арахь аамҭа ааигәахеит.
100 #
Ажәаҿы ишырҳәо еиԥш, ауаҩы дызқәымшәо иҟоузеи? Ма Иван, ма аколнхара ахантәаҩы Шьрыф Каабан-иԥа акы дақәшәар, нас ишԥаҟаиҵои, Хәымса? Наташа лаб игылара дазыԥшын. Наташа дангыла ашьҭахь, рацәак мырҵыкәа Ивангьы дгылеит, аха Наташа ҿылымҭӡеит. Иван Наташа дзықәиргәыӷыз ихашҭу, ихамшҭу иеилылкаарц, лгәы ишҭаз иеиликаан, лара лаԥхьа, иара даацәажәан, ус иҳәеит:
– Наташа. Иаха бара исабҳәаз схашҭыз џьыбымшьан. Бан ҳхәы ааҟалҵар, акы снацҳаны, бара ишыбҳәаз еиԥш, даҽа уск ахь схы мырхакәа, Хәымса ишәҟәы сашьҭалоит.
– Ибзиоуп, саб. Дрыцҳами, Хәымса сашьа еиҳабы диеиԥшуп ҳәа ауми, сани уареи раԥхьа бзиа дшыжәбаз. Ус анакәха, сара саҵкьыс, иара сашьа еиҳабы иакәушәа бзиа дыжәбароуп, патугьы иқәшәҵароуп. Сара сашьа еиҳабы иакәушәа бзиа дызбоит.
– Бзиоуп, Наташа, ибҳәаз иаҳаит, башьа еиҳабы иаҵкьыс Хәымса дыбҭахызаргьы, ҳара мап ҳҳәом, шьала еиуараҳабжьам,-лҳәанлыбжьыаалыргеитМарусиа,лафк налаҵашәа, ахәыҟаҵарҭаҿы лҭаацәа рхәы ахьыҟалҵоз аҟнытә. Наташа лан илҳәаз, лара лгәы иалсит, аха лара акгьы лымҳәаӡеит, илаҳаз лмаҳазшәа ҟалҵеит. Нас дааҳәын, ашәҟәы ахьықәыз, иаақәылхын, аԥхьара дналагеит. Марусиа илҳәаз, Наташа дшаргәааз, Ивангьы Марусиагьы иеилыркааит. Марусиа лыԥҳа лара лхарала дахьгәааз, даара илцәымӷахеит. «Ус сымҳәар акәын, исымҳәараны исҳәеит, сыԥсындаз ус нысҳәарыз», – лҳәеит лара гәаныла. Уаҳа ажәакгьы лымҳәеит уаҩы иаҳартә еиԥш. Иван Марусиа илҳәаз имаҳазшәа ҟаиҵеит, Марусиа илҳәаз Наташа илмаҳазшәа шыҟалҵаз еиԥш.
Марусиа лҭаацәа рхәы ҟалҵан, ҭаацәала илатәаны, акрырфеит. Иван акранифа ашьҭахь, имаҭәа ҿыцқәа ааишәиҵан, иара дахьцоз, иҭаацәа инареиҳәеит.
– Сара аколнхара ахантәаҩы, Шьрыф Каабан-иԥа иахь сцоит, изысҳәаз азы, – иҳәан агәашә шыҟаз, ашьшьыҳәа иҿынеихеит.
#
– Уца, Иван, уца. Уажәа иуҳәаз уамеижьан, дрыцҳауп Хәымса, ацхыраара имоукәа акы дзымҭалар, – лҳәан Марусиа, Иван иҿынахамҭаз, лыбжьы наиқәлыргеит.
«Хәымса ипаспорт ҟаҵаны исымазар, аинститут иҭаҵара сара избарын. Уи зынӡак сацәшәо сыҟаӡам. Хәымса ихәшьарақәа бзиоуп. Аинститут дҭалар, изиҵо здыруеит, дҳәатәхаҵаҩуп. Акыр зычҳауа уаҩуп. Сара уи аинститут дҭазҵаша аҩызцәа сымоуп. Аброуп аус ахьыҟоу. «Аброуп», – сҳәеит, аха абраагьы, сшәаҵәҟьо сыҟам. Абжьааԥны аколнхара ахантәаҩи сареи ҳаиҩызцәа бзиақәоуп, пату еиқәаҳҵоит, сара сызиҳәогьы, закәанла сиашоуп. Изакәаным, акы мчыла исырҟаҵарц сишьҭам. Уажәы ааигәагьы, исҳәахьеит. Усҟангьы, мап имкӡакәа сақәиргәыӷит Хәымса апаспорт иоуразы иаҭаху ашәҟәы иҭара. Уажә сахьҩеиуа, исзиуа збап» – ҳәа дхәыцуа, агәашә аартны дынҭыҵын, аколнхара ахантәаҩы иахь иҿынеихеит.
– Бымшәан, Наташа, аколнхара ахантәаҩи, баби иеиҩызцәа бзиақәоуп,ԥсыхәа змам ҳәа акгьы ыҟаӡам, аха ԥсыхәа змам акәзаргьы, иара иаиҭоит, – лҳәан Наташа лгәы ахьынлырхаз, Марусиа лгәы иаланы дыҟамзи аҟнытә, лгәы ааҟалҵарц, ажәа хаала лыԥҳа дналацәажәеит. Наташа дгәырӷьаҵәа дааҟалеит. Наташа дгәырӷьаҵәа дахьыҟалаз, Марусиагьы дааигәырӷьеит, лыԥҳа лгәы ахьыҟалҵаз деигәырӷьаны.
– Сан, сара Хәымса ишҟа сцоит, – лҳәеит Наташа, лан лахь лхы налырхан.
– Бца, бан дбыкәыхшоуп, амала ирласны баа. Бара еиҳау аҵара бҭаларц шыбгәиҭоу, бхабмыршҭааит. Аҽазыҟаҵара шбыхәҭоу бдырааит. «Аҳәа ду ахы ишақәгәыӷуаз иҭахеит ҳәа иакәым бмыхьааит», – лҳәеит Марусиа.
– Сара ԥышәарак ауп исҭиуа сан бысцәымшәан, уи аԥышәара заҵәы сзымҭир ҳәа, – лҳәан Наташагьы лан илҳәаз аҭак ааҟалҵан, Хәымса иахь дцеит. Наташа Хәымсараа ргәашә аартны данынҭала, раԥхьа Хәымса ила Хәдыш даагәанаҭан: «бабаҟаз, бзымбежьҭеи?» –
102 #
аҳәозшәа ҩынтәҟа иаашын, иӷызуа, Наташа иаалԥылеит. Ала ашышьа Хәымса ианиаҳа, Наташа дшааиуаз, иаразнак идырит. Хәымса амаҵурҭа дааҩныҵын, Наташа дналԥылеит. Урҭ аҩныҟа имнеикәа ргәараҿы, амчандыр аҵаҟа астол гьежь аирымӡқәа адҟаҵаланы иҟаз ахь инеин, наҟ-ааҟ инахатәеит. Уи ишынахатәаз еиԥш, Наташа дызхалеиз аацәырганы Хәымса иалҳәеит.
– Хәымса, саб аколнхара ахантәаҩы иахь дцеит. Иара иҿынтә иаҭаху ашәҟәы ааигарц. Урҭ даара пату еиқәырҵоит. Зынгьы иеиҳәахьеит, уара апаспорт уоуразы ашәҟәы уиҭарц. Усҟан мап имкӡеит. Уажәы мап икуеит ҳәа сгәы иаанагом.
– Мап имкуа анцәа иҳәааит. Мап аник, аҳақьымцәа рҟнытә, ашәҟәы иаазгазгьы баша иаазгеит, – иҳәеит Хәымса.
Хәымсеи Наташеи акраамҭа еицәажәо араҟа итәан.
а-тәи ахы
Убри аамҭазы, Иван аколнхара ахантәаҩы икабинет ашә днас-насын, иаартны, дныҩнашылт. Иван Шьрыф Каабан-иԥа икабинет дшыныҩналаз еиԥш, Шьрыф Каабан-иԥа дҩагыланы, Иван днеиԥылан ҿааиҭит:
– Уа бзиала уаабеит, Иван Иван-иԥа! Ҳабоугәалашәеи, умҳәо, удин аныс?
– Шьыжьбзиақәа, Шьрыф Кабан-иԥа. Ҳара шәара шәанаҳгәаламшәо минуҭкгьы ыҟаӡам, аха аамҭа ҳамам, шәара шәахь ааираз акәымзар, – иҳәан инапы ааимхны аԥсшәа иеиҳәеит:
– Утәа, Иван Иван-иԥа, – иҳәан дахьтәашаз аҭыԥ инапала инаирбеит.
– Ибзиоуп, стәап, уаргьы улатәа, ухаҵкы сцеит, – иҳәеит Иван Иван – иԥа. Иван Иван – иԥеи, Шьрыф Каабан-иԥеи, еиҿаԥшуа, илатәеит. Рыҩџьагьы анылатәа ашьҭахь, Шьрыф Каабан-иԥа изааиз Иван Иван-иԥа диазҵааит:
#
– Аказы умааикәа уҟам, сузыӡырҩуеит, Иван Иван – иԥа.
– Сара схатә уск азы суҳәаразы смааит, аҩыза, Шьрыф Каабан-иԥа. Сара сыззааиз, Хәымса Чырқьба изоуп. Уи сара сеиҳагьы, уара дузааигәоуп. Аколнхара аправлениа дшоурыжьыз ала ашәҟәы суҭар, Хәымса ипаспорт ааҟаҵаны, Ростов дганы, аинститут дҭасҵон, – иҳәеит Иван Иван-иԥа. Ари Иван Иван-иԥа, Шьрыф Каабаниԥа уаанӡагьы иеиҳәахьан, дақәиргәыӷхьан. Избанзар, усҟан, Шьрыф Каабан-иԥа, апротоколқәеи, ажәахәқәеи уҳәа рыҩразы, акыр дицхраахьан, уи ида ԥсыхәа имамызт азы диргәыӷит. Наҟ-наҟ иусураҿы, ида ԥсыхәа шимоуа идыруеит азы, уажәгьы мап изымкит. Шьрыф Каабан-иԥа иҭахӡамкәа, мчыла даацәажәан:
– Иааҩып, нас.
– Шьрыф Каабан-иԥа сахьухәаԥшуа, ишуцәымӷу здыруеит, аха ҳицхраап, ҳауаҩра аарԥшны, – иҳәеит Иван Иван-иԥа.
– Иван Иван-иԥа, аиаша уасҳәоит, уара уакәымкәа, даҽаӡәы дааит ҳәа мап скуан. Аха уараҵәҟьа узы, мап сызкуам, изҩып, смаӡаныҟәгаҩ дааир, уи аформа змоу лара лоуп, – иҳәеит Шьрыф Каабан-иԥа.
– Аформа иалоухи, иуҭахызар, сара измыҩуеи, – иҳәеит Иван Иван-иԥа.
– Иҩы, Иван Иван-иԥа, смаӡаныҟәгаҩ даанӡа ҳазԥшрызеи? Аиаша уасҳәоит, акы ҳалгашәа ҟаҳҵеит, аха ҳара ҳшалгаз, қырҭшәала ауп, акыр аадыруа џьушьома? – иҳәеит Шьрыф Каабан-иԥа, даарыцҳаушьартә еиԥш, даацәажәан. Иван Иван-иԥа Шьрыф Каабан-иԥа иаԥхьа иқәыз ақьаад бӷьыц аақәихын, астол днахатәаны, ишиҭахыз еиԥш иҩны, Шьрыф Каабан-иԥа имҳәыр аарханы, инапы наҵаҩны, «абзиара шәзыҟалааит» – иҳәан дындәылҵны дцеит. Уи дышнеиуаз Хәымса игәашә днылагылеит. Хәымсеи Наташеи ампыл иасуан. Иван Иван-иԥа Хәымса игәашә ааиртын, дынҭалеит. Иван
104 #
Иван-иԥа дшааиуаз анырба, Наташеи Хәымсеи ампыл асра иааҟәыҵын, иаангылеит. Иҳаиҳәарызеишь ҳәа ишиҿаԥшуаз, Иван Иван-иԥа иџьаба иҭаз ашәҟәы аацәыриган,НаташеиХәымсеиинадирбан,дырзаԥхьеит. Нас иџьаба инҭеиҵахт. Даара ргәы иаахәеит Наташеи Хәымсеи Иван Иван-иԥа дахьцоз, даргьы ишьҭаны рҿынархеит. Иван Иван-иԥа аҩны дахьҩеизгьы, Марусиа илирбеит. Марусиагьы лгәы иаахәеит Хәымса апаспорт злаиаушаз ашәҟәы ахьиоуз азы. Иван Иван-иԥа, ибзианы иидыруаз, аорган аҿы аӡәы аус иуан аҟнытә, апаспорт аиуразы, Хәымса имала димышьҭит. Шамахамзар аӡәгьы аколнхара аҿынтә доурыжьуамызт, ҩышықәса иреиҵамкәа аколнхараҿы аус имукәа. «Уара узлоурыжьзеи?» – ҳәа џьоукы ҵаауа иалагар ҳәа дшәон Иван Иван-иԥа. Хәымса диманы дцан, иаҭахыз аԥара ахшәааны, иаҭахыз ашәҟәқәа еиқәыршәаны, насгьы апаспорт аниауа амш еилкааны иааит. Урҭ ирарҳәаз аҿҳәаразы, Хәымса дцан, апаспорт иманы дааит. Хәымса апаспорт иоура иеигәырӷьеит: Маниеи, Марусиеи, Наташеи. Иара убас, Хәымса дызҭахқәаз зегьы. Маниа лыҷкәын апаспорт ахьиоуз лызхаҵомызт. «Аеҭым имгьал былуам» – ҳәа ауаа ирҳәо иашазаап. Хәымса иакәым, Хәымса иаҵкьыс зыжәҩахыр ӷәӷәоугьы апаспорт рауам, Хәымса паспорт иаут. Дахьыҩнало ауада иоуеит. Ростов дахьнеиуа, иреиҳау аҵараиурҭа дышҭало идыруеит, уи ицхраауа димоуп аҟнытә. Иван Иван-иԥа излеиҳәо ала, Хәымса аҵара ззымҵо аӡә иакәны дыҟам. Избанзар, даашьом, адырра имоуп. Анцәа иҿынтә агәабзиареи амашәыри рылԥха иоур, дызҭало аҵара қәҿиарала дшалго удырратәа иҟоуп. Ҳәарас иаҭахузеи, Хәымса аҵара ду иманы дҟалоит. Аҵара ду змоу ауаҩы дыԥхасҭахоны зыҟалом. Ауаа дыԥхасҭахартәуам, ицхрааны дҭыргоит. Иқәнагоу аҭыԥ ахь днаргоит. Ихьӡи иабхьӡи еидкыланы ирҳәалоит. Уи ала, зықәра ааиаанӡа, аибашьра мца иалаӡыз, иаб рыцҳагьы ԥсра-ӡра иқәымкәа ихьӡ ажәлар рҿы иаанхоит. Хәымса иан, абас, дышхәыцуаз
#
еиԥш акәын, Марусиагьы дышхәыцуаз. Лара илхылҵыз, лыҷкәын Сериожа аибашьраан дҭамхакәа, Хәымса иеиԥш, аҵараиурҭа дҭалозар, дышгәырӷьоз еиԥш акәын уажәы дышгәырӷьоз. Марусиа раԥхьа Хәымса данылбаз, иаразнак лыҷкәын дышиеиԥшыз иеилылкааит. Насгьы уа дылбаларц азоуп, Хәымса игәылара аҩны аахәаны, ҭаацәала иахыҵны, иааны, ари аҩны ишыҩналаз. «Уажәы, сара, ара саангыланы, иара Ростов иҳамоу ҳуадақәа дрыҩнаҵаны, исызхымгар ҳәа сшәоит. Сара Хәымса, еснагь иааигәара сыҟазар, сҭахуп. Аиҭа сгьежьны Ростовҟа сцандаз сгәахәуеит» – ҳәа дхәыцуан Марусиа. Ари илхәыцуаз Иван иалҳәеит. Иван Иван-иԥа, Марусиа лгәы иҭаз аиаша анеиликаа, ус иҳәеит:
– Марусиа, бара ибҳәо, зынӡак, сара сақәшаҳаҭым, Ростов иҳамоу ҳуадақәа, ҳара макьана икаҳмыжьӡацт, икаҳажьрангьы ҳаҟаӡам. Уажәы, ҳцо-ҳаауа, ҳшыҟоу еиԥш, еснагь, ҳаҟазаауеит. Ииашоуп, Хәымса изоуп, еиҳарак, ҳара арахь, ҳаара зыхҟьаз, аха ибхамышҭааит бара, Амшын еиқәа ааигәара быҟазароуп ҳәа аҳақьымцәа ишбарҳәахьоугьы.
– Ааи, аха, Иван, сара ус зысҳәо, Хәымса иааигәара сыҟамкәа сзычҳауам азоуп. Наташа лакәзар, Аҟәатәи арҵаҩратә ҵараиурҭа дҭалоит, Хәымса – Ростов. Аиаша уасҳәоит Иван, ибзиаҵәҟьаз Хәымсеи Наташеи рхқәа неиларҵар, рыҩџьагьы Ростов аҵара рҵалар акәын, сара сзы еиҳа еиӷьыз, аха ус иҟамлеит. Иумбои, даргьы пату шеиқәырҵо, бзиа ишеибабо, ҽнак иеибамбар рзычҳауам.
Иван Иван – иԥа иԥшәма даалԥыҩланы ус иҳәеит:
– Ииашоуп, урҭ ҽнак иеибамбар рзычҳауам, бзиа иеибабоит, аха урҭ бзиа ишеибабо иашьеи иаҳәшьеи реиԥш ауп, бара бгәы ишаанаго еиԥш акәым.
– Уи иашоуп Иван, – лҳәан, Марусиа даақәыԥсычҳан аҩныҟа дныҩналт. Марусиеи Ивани абас реицәажәара аҵыхәа ԥырҵәеит. Иван, дара ргәара агәҭа иқәгылаз, ахәырмақәа ҩба рыбжьара, амахәқәа шахала ирыд106 #
ҿаҳәаланы, абырфынтә шашәа жәпала иԥаз асеҭка ибыжьгаз, даниаланы ашәҟәы даԥхьон. Акыр ашәҟәы даԥхьахьаны еиԥш, маҷ-маҷла илацәақәа неиқәыԥсо иалагеит. Илақәа ацәа рхылеит. Ус ашәҟәы шикыз акәапаҳәа илимпыҵшәаны игәы илықәҳаит. Иара ацәа дынҭанагалеит. Ахәхәаҳәа аԥша хьшәашәа исуа, дҭахәхәа дыцәан Иван. Убри аамҭазы, Марусиа аҩн усқәа дырҿын. Уи дызҿыз лыҩн усқәа данаарылга, Иван днаиацәажәарц лҭаххан, дахьиаз днеины днихагылеит, аха дыцәоушәа анылба, дмырҿыхаӡакәа ашьшьыҳәа днеин, ахәырмақәа рыҵаҟа игылаз аирымӡ днықәтәеит. Хәбаҟа-фбаҟа минуҭ раҟара аирымӡ дықәтәан. «Ара аирымӡ сахьықәтәоу аҵкьыс, Маниа лышҟа сцар, маҷк аҟара сналацәажәап. Уи алагьы сгәы аԥсы асыршьап, ларгьы ушьҭа усурантә дааиуазар акәхап», – ҳәа лгәы иаанаган, дҩагыланы Маниа лахь дцеит. Марусиа арахь данаауаз, лгәы ишаанагоз еиԥш, Хәымсагьы Маниагьы ҽагакра иҟаны иааин, ашьашәыр аҿы рыԥсы ршьон. Марусиа ргәара данааҭала, Хәымсеи Маниеи ҩагыланы, илԥылан, дара ахьтәаз ахь даарган, илеидтәалеит.
«Арҭ аҳәсақәа еицәажәалааит, сара сзырԥырхагахои, сцаны, сиарҭаҿы схы нықәысҵап», – ааигәахәын, днырԥырҵны акәасқьа дҩыхәнан, иԥсы ишьарц иуада дныҩналеит. Хәымса иуада дшыныҩналаз еиԥш, ииарҭаҿы днеины, ихы нықәиҵеит. Марусиеи Маниеи ашьашәыраҿы иахьеидтәалаз, иааҟәымҵӡакәа аицәажәара иаҿын. Ус ажәеи ажәеи неихҳәаауа, ишааиуаз акәымкәа, Марусиа лгәы иҭаз лажәа аалҿыҵҟьеит:
– Маниа, бара аҷкәын бзиа дбымоуп, ҳара аӡӷаб бзиа. Шаҟа еиқәнагози, урҭ хаҵеи-ԥҳәыси ҳәа иеибаҳҭар. Баргьы-саргьы ҳамч рықәымхари қьаӷьариацәас ҳәа ҳрызгылар, – лҳәан. Илҳәаз ҟалазшәа, дгәырӷьаҵәа дыччо Маниа дналыхәаԥшит Марусиа.
– Уу, ацәгьа, – лҳәеит Маниа, Марусиа илҳәаз лажәақәа Маниа лгәы ишамыхәаз удырратәы. Уи Марусиа иаалгәамԥхакәа ус лҳәеит:
#
– Ыы, сыԥҳа ҭацас дбоур, дыбгәамԥхаӡои, Маниа?лҳәан Марусиа дыччо Маниа дналыхәаԥшит.
– Быԥҳа дышԥасгәамԥхои, Марусиа. Уи сыҷкәын иаҵкьыс шәкы диеиӷьуп, аха уи иаҳәшьак леиԥш диԥхьаӡоит. Саргьы ԥҳак леиԥш дсыԥхьаӡоит, ԥҳәысс дигар ҟалома, ацәгьа? – лҳәеит Маниа илаҳаз ажәа лгәы иалсны.
– Баргьы Иван ихаҭаҵәҟьа боуп. Иван иҿы абас анысҳәа, бара беиԥш аҭак ҟаиҵеит, – лҳәан Маниа дналҿаԥшит.
– Иван сызкәыхшоу, дҟәыӷами, ус имҳәакәа, – Марусиа «Иван иҳәеит» ҳәа илҳәаз Маниа лгәы иаахәеит.
– Ганкахьала, Ивангьы баргьы ишәҳәақәаз иашоуп, аха даҽа ганкахь ала, шәара шәиашам. Избанзар, сара сышәзеилымкааит, сеилышәкаазар, ус шәҳәаӡомызт.
– Бышԥеилкаатәыз? – лҳәан Маниа дыччо Марусиа длазҵааит.
– Сышԥеилкаатәыз, бымбои? Сара Хәымса изоуп Ростовынтәи арахь, саханы, сзааз. Уи аибашьраан иҭахаз ҳаҷкәын даара диеиԥшын, еснагь, дызбалар сҭахуп Хәымса. Уи сыҷкәын иԥсы ихоушәа дызбоит.
– Хәымса шәыҷкәын даара диеиԥшзар, быҷкәын иеиԥш Хәымса дыбԥхьаӡозар, нас быԥҳа быҷкәын идкылашьас иҟабҵози? Еиҳа иеиӷьӡами иашьеи иаҳәшьеи реиԥш, ишыҟоу, наӡаӡа иаанхар, бара бгәы ишԥаанагои, Марусиа, аа?
– Урҭ шьала иеизааигәаӡам, ус иҟаларгьы уадаҩрак аманы иҟаӡам.
– Ииашоуп урҭ шьала иеизааигәаӡам, ус иҟаларгьы уадаҩӡам, бара бҳәашьала. Аха ус ианыҟало, дара бзиа иеибабаҵәҟьозар, ауп. Аха дара бзиа ишеибабо, иашьаки иаҳәшьаки реиԥш ауп. Сыҷкәынгьы иаҳәшьа димам, быԥҳагьы иашьа длымам. Ус анакәха, иашьеи иаҳәшьеи реиԥш иеибабар еиҳа иеиӷьзар ҟалап. Егьыс, дара иргәаԥхо бзиоуп. Сыҷкәын игәаԥхо дааигап, быԥҳа илгәаԥхо диццап. Амала, иашьеи иаҳәшьеи реиԥш
108 #
акәымкәа, егьыс, бзиа иеибабозар, ҳара иеицраҳҟьар иишам. Бара ишыбҳәаз еиԥш, урҭгьы шьала иеизааигәам, ажьрацәара иеиларгеит ҳәа рзуҳәо иҟам.
–Усауп,Маниа, Иванибареишәиашоуп.Сараисҳәақәо, зысҳәо Хәымсеи Наташеи еснагь, сара сааигәара иҟазар сҭахуп, азоуп, – лҳәан Марусиа дҩагылеит аҩныҟа дцарц азы.
– Хәымсеи сареи усурантә ҳааин, ҳаԥсқәа ааиҭаҳкып, – ҳҳәан абра ашьашәыр аҿы ҳлатәеит. Ҳара ҳаԥсы анаҳшьоз, бара бааит, акгьы ҳнамыцҳацт. Уажәы иаарласны ҳхәы ҟасҵоит ҳлеидтәаланы акы ҳнацҳап ҳәа Маниа Марусиа длыҳәо далагеит, аха Марусиа илымузт, «абзиараз», – лҳәан лҿаныналха, «зны баангыли, Марусиа» – лҳәан Маниа днагьежьын амаҵурҭахь лҿыналхеит. Али-ԥси рыбжьара шәха дук ақьаад илаҳәаны иааҟалҵан, илыманы, Марусиа дынлыхьӡан, ишылымуаз иналылҭеит.
– Иҭабуп, Маниа. Заҟантәы башәхақәа ҳабҭахьоу, рхыԥхьаӡарагьы уаҩы издыруам, арахь есышьыжь литрак ахш ҳабҭоит, – лҳәан Марусиа Маниа ирзылуз пату ақәҵаны аԥсшәа нахылҳәаан, агәашә аартны, дынҭыҵыны аҩныҟа лҿыналхеит. Маниа аамҭа мыҩтәык мгаӡакәа, шьыбжьон ирфаша рхәы ҟалҵеит. Нас Хәымса даалырҿыхан, рыҩџьагьы леидтәаланы акрырфеит. Хәымсеи Маниеи акранырфа ашьҭахь, Хәымса инапы ихы инаҵаргәаны, дхәыцуа, длатәеит.
– Узырхәыцуазеи, уан дукәыхшоуп, Хәымса, – лҳәан Маниа лԥа диазҵааит.
– Сымхәыцкәа, сышԥамхәыцои? Сара аҵарахьы сцоит. Бара бхала ара бааныжьны. Бара бхала бзыхьӡараны иҟои, сара сбыцымкәа. Аҵарахьы ацара саҟәыҵында, сгәахәо ауп сшыҟоу.
– Апаспорт баша иузыҟаиҵама, Иван?
Аҵарахьы ацара мап ацәукыр, Иван дузгәаашт. Уи иҳәатәы хоуҵар, џьара укылигоит. Аҩны иҳагхо, сара срыцҳаушьо, уалагар, аҵара узымҵеит. Ус ухәыцыр
#
ҟалоума? Ус умхәыцлан, нан. Уара узызхәыцша акоуп. Уи аҵара уҵарц, ууаҩхарц азы аҭагылазаашьа бзиа умоуп. Уи увужьыр бзиам. Сара исылшо ала акы ааҟасҵалап. Иҟасҵо ахәыҷы сара исызхоит. Уаргьы сынуцхраалоит. Ивани Марусиеи, изларҳәо ала, уфатә-ужәтә, уиараутәара дара ирбоит, аха саргьы ус унсыжьум, суцхраауеит. Уара иумдыруеи, имаҷымкәа аԥарагьы ҵәахны иш-ҳамоу. Ҳаччиара ҳаналҵ, аҵыхәтәантәи ашықәсқәа рзы, ахш-хырҵәы арахә ҭины иеидаҳкылаз. Уаҳа акгьы сзацымҵаргьы аҵара ахьынӡауҵо иузхоит. Аусура ҳәа уара узҿу, сара уи агәхьаагьы скӡуам. Ҳаԥыхьаҟа тәанчара сцоит. Аҭаҭын аплан сықәрымҵар, рыхәҭоуп. Амала, ишыҟарҵалац еиԥш, «бтәанчаҩызар, аус бзуӡуам» – ҳәа, инҭыганы аџьықәреи алаҵара азин сырымҭар алшоит, аха уи сара агәхьаагьы скуам. Ҩынҩажәеи жәаба сотих иҳаҵашәоу, сырахәи сареи иҳазхоит. Инҭыганы аџьықәреи илаҳҵогьы, ахьыҟоу, ҳара ҳааигәара ауп. Ихҵәаны иабаргои, зугәахәуа? Иван Иван-иԥеи, Шьрыф Каабан-иԥеи пату еиқәырҵоит, аџьықәреи лҳарлаҵом ҳәа Шьрыф Каабан-иԥа далагаргьы, Иван Иван-иԥа имырҟаҵаргьы алшоит, уи хьаас иумкын.
– Аиаша бҳәеит, сан. Ирҭахызар, ҳазҭатәоу ҳадгьылгьы хырҵәаит. Уи ҳамазкыша ҳара гәыла дҳамаӡам. Ҳгәылацәа зегьы ҳара ҳаҳаҭыр рбоит. Ихырҵәо адгьыл ҳарахә ықәзаауеит.
Ани ԥеи ас ишеицәажәоз, Витиа агәара дааҭалеит. Хәымсеи Маниеи гәырӷьаҵәа Витиа инеиԥылан, аԥсшәа иаҳәаны, инеин, ашьашәыр аҿы инатәеит. Аха Маниа ара мыҩтәык даанымгылакәа амаҵурҭахь длеит, рхәыҟаҵаны,ХәымсеиВитиеи акыиналырцҳарц.Маниа амаҵурҭахь данца ашьҭахь, Хәымсеи Витиеи иеицәажәо, итәан.
– Уаргьы саргьы, ҽнак ҳаибамбар, ҳзычҳауамызт, уажәы, ҳаицәыхҟьеит, ҳаибамбеижьҭеи иҵуазеи, Витиа? – Усҟан сара џьаргьы аус анызымуаз акәын. Уажәы, аусура салагеит аихмҩаҿы. раԥхьатәи суалафахәы сау110 #
ит. Уи аҳаҭыр азы, ҳлеидтәалар сҭахуп азы ауп, уара уахь сзааиз.
– Уи бзиами, Витиа. Ушьҭа ҳара лассы ҳаиқәшәашам. Ростовҟа аҵарахьы сцоит. Уахь сцара зыбзоуроу сгәыла, сырҵаҩы, Иван Иван-иԥа иоуп. Ростовтәи иуадақәа ҭацәны иҟоуп, срыҩнеиҵоит. «Схарџь ала аҵара усырҵоит, аҵара уахьҭало, иуцхрааша аҩызцәа сымоуп» – иҳәан мчыла сигоит. Арахь, сан лымала дахьаансыжьуа, сҭахым, уан ҳара ҳаалхылаԥшлауеит, – иҳәеит Иван Иван-иԥа.
– Уи бзиами, ахьӡара анцәа иуиҭааит, паспортда узцом, апаспорт узыҟаҵоу?
– Апаспорҭгьы Иван Иван-иԥа исзыҟаиҵеит.
– Ус акәзар уразҟы иакит, ухы бжьоумхын, – иҳәан Витиа днаилабжьеит.
– Сҽызбабжьысхуеи, аҵара ҵаны, суаҩхозар ҳәа аупеи, – иҳәеит Хәымса даахәмаршәа . Маниа амаҵурҭа дааҩныҵын, лыбжьы аалыргеит:
– Хәымса, арахь шәлеи, акы шәнацҳап.
– Ибзиоуп, сан, уажәыҵәҟьа, ҳнеиуеит.
– Витиа, сан илҳәаз умаҳаи, – иҳәан Хәымса дҩагылеит.
Хәымса даныҩагыла, Витиагьы дҩагылеит. Рыҩџьагьы иеицны амаҵурҭа иныҩналеит. Рнапқәа аарыӡәӡәан, инеины, астол инахатәеит. «Арҭ шьҭа ихәыҷқәам, рыжәтәкгьы рзаазгап», – лҳәан Маниа ауаткеи аҩи аалган, астол инықәлыргылеит. Хәымса дҩагылан, афырџьан аақәихит:
– Анцәа улԥха ҳаҭ, анцәа абзиара ҟаҵала, иаҳзымдыруа, анцәа ҳаҭоумҵан, – иҳәан афырџьан нҭыркәкәаны ижәит. Хәымса дҩагыланы, афырџьан шаақәихыз еиԥш, Витиагьы дҩагылеит. Хәымса ифырџьан иҭаз ауатка ыжәны данаалга, иаргьы ифырџьан аақәхны, Хәымса ишиҳәаз еиԥш, дныҳәа-ныԥхьаны, афырџьан иҭаз ауатка лҭыркәкәа ижәит. Нас рыҩџьагьы леибартәеит, имццакӡакәа, ирымаз ала акрырфеит. Урҭ акрахьынӡарфоз, даҽа ҩба-ҩба аҵәыца аҩы ржәит,
#
изыхәҭаз аныҳәаҿақәа кны, нас иҩагылеит. Ианыҩагыла, Хәымсеи Витиеи, Витиа акыр даахәыцын, ус иҳәеит:
– Сара агха сыхьзар ҟалоит, Хәымса. Гәык-ԥсык ала исҭахуп, раԥхьатәи суалафахәы ахьӡала иҟасҵо счеиџьыка афара уҽалаурхәырц. Аха уара уаԥхьа ишьҭоуп аԥышәарақәа. Убри аҟнытә, уара узымлеит ҳәа гәыбӷан усҭом. Аҽага акрагьы уааҟәыҵны, Ростовҟа уцаанӡа, ушәҟәқәа урыԥхьо утәаз. Абарҭ, сара сан илысҭап ҳәа акәын, аха уи илымҭаӡакәа, уара иусҭоит, ӡык алоужәып, раԥхьатәи сара суалафахәы ауп, – иҳәан Витиа иџьаба иааҭихын, раԥхьатәи иуалафахәы шеибгаз Хәымса иџьаба инҭеиҵеит. Хәымса изгом ҳәа далагеит. Даара иҽирххеит, аха Витиа иимҭар имуит.
– Иҵегь сымазар, иҵегь усҭон, аха абри ауп исоуз. Анцәа иҳәаны, узызцо аҵара узҭаланы, узыҟалар, маҷк акәзаргьы, есымза ҟәрышьқәак узынасышьҭуеит, аҵара ахьынӡауҵо усхасыршҭуам, анцәа агәабзиара сыҭаны, аус ахьынӡазуа, – иҳәеит Витиа.
– Даара иҭабуп, Витиа. Исзууз саԥсахааит, – иҳәеит Хәымса.
– Сара, иахьа, абра сзааиз, уаҵәы ашьыбжьон еиԥш, сыҩны усызлеип ҳәа акәын, аха уахь алеира аҵкьыс, ишуасҳәаз еиԥш, утәаны уҽазыҟаҵала. Уажәы, сара иуасҳәо, сеилымкаакәа уазхәыцыр, усызгәааргьы ҟалоит, аха сеилкаа, суҳәоит.
– Иҭабуп, Витиа, ас зҳәо аишьа иоуп. Уара сара усашьаҵәҟьоуп.
– Хәымса. Сара уара иашьак еиԥш усыԥхьаӡоит, ишуҭаху сеилкаа.
Арҭ аиҩызцәа, акрыфаны иҩагылеит. Хәымсеи Маниеи аԥсшәақәа аареиҳәан, Витиа аҩныҟа дцеит. Арҭ аиҩызцәа иеибырҳәоз, Маниа илаҳауан. Уи даара лгәы иаахәаны ус лҳәеит:
– Аиаша иҳәеит Витиа. Уара аҵарахьы уцаразы, амҩа уқәгылоуп, арахь аҽага уманы, аҳәсҭақәа урҭоуп. Витиа аҩныҟа уигарц, иҽазкны, дузааит, игәырӷьара уҽала112 #
урхәырц. Ашьҭахь, уҭагылазаашьа шыҟаз, данахәаԥш, раԥхьатәи иуалафахәы «ӡык алаужәып» ҳәа уџьаба инҭеиҵеит. Утәаны, ушәҟәқәа урыԥхьала ҳәа дулабжьеит. Ас ҟазҵо, дарбан, хатәы иашьак иакәымзар? Ахатәы иашьа ҳҳәеит, аха ахатәы иашьагьы, ус ззыҟамҵо дубап. Иара ишиҳәаз еиԥш, уара утәаны, ушәҟәқәа урыԥхьала. Витиа ишҟа сара сцап, уи изыгҳажьша иакәӡам.
– Сан, бара ибҳәаз иашоуп, Витиа изыгужьша иакәӡам. Иҳамоу неидкыла-ааидкыланы, уаха анылашьцалак, сара бсыманы сцоит. Урҭ рааигәара бнаганы саауеит. Бара Марфуша баалыцхраалап. Уаҵәы ахәылԥаз зылашоу аҩныҟа баап.
– Аиеи, уан дукәыхшоуп.
Ахәылԥаз анааи, ҿыц еилаҵа ашә, ашәырҩа, аџьынџьыхәа, уҳәа, сумкак илҭаҵаны, лара иаанылкылеит. Ҩышықәса зхыҵуаз ашәишәи арбаӷь ашьапқәеи амҵәыжәҩақәеи ҿаҳәаны, сумка дук илҭалыртәан Хәымса инеилыркит. Нас Хәымсеи лареи иеицны, Витиа иахь ицеит. Уаанӡа Хәымса ишиҳәахьаз еиԥш, Витиа иааигәара иан днеиган, иара уахь дымнеиӡакәа аҩныҟа дааит. Маниа деикәаҳәа-еикәаԥса агәара дынҭалеит. Витиа иан Марфуша Маниа данылба, дгәырӷьаҵәа дылԥылеит. «Агәхьаа быҽзабыргазеи?» ҳәа лалҳәеит. Аухантәарак Маниеи Марфушеи еицхырааны, Витиа иҩызцәа рхәы ҟарҵон. Адырҩаҽны ҩажәаҩык рҿынӡа Витиа иҩызцәа ааит. Ишырҳәаз еиԥш, атәара ҟарҵеит, асааҭ ҩба рзы. Асааҭ быжьба реиԥш, Маниа аҩныҟа дааит. Уи лгәы иалан Марфуша лысасцәа цаанӡа дахьзаанымгылаз. Уи азын Маниа аҭамзаара шьҭаҵо, абас лҳәеит:
– Саҭамзааит, Марфуша, аҵәцақәа, ачанахқәа, ачхьыԥқәа уҳәа быцеилмыргакәа сахьцо. Уи аҭакс Марфуша ус лҳәеит:
– Урҭ сара иҟасҵоит, бара хьаас иҟабымҵан. Сара издыруеит бара, еснагь, бшеилахоу, бмааргьы гәыбӷан бызҭода? Бахьааз азы сара «иҭабуп» ҳәа басҳәоит.
#
Маниа аҩны данааи, дахьыҟаз, илбаз, илаҳаз, акы аанмыжькәа, зегьы Хәымса иалҳәеит. Усҟан иара ашәҟәқәа дрыԥхьо дтәан. Хәымса дзыԥхьоз ашәҟәы, аԥхьара дааҟәыҵын, иаԥхьа астол игылаз, инықәҵаны даацәажәеит:
– Саргьы сцар акәын, Витиа ишҟа, аха сзымцеит, саангылеит, иара ииҳәаз хаҵаны.
Витиа иҳәатәы хамҵашьа сымамызт, саангылеит, аха бара бахьцаз, аиаша ҟабҵеит. Бара бымцар, аиашаз, даара иԥхашьарахон. Витиа иани иареи ҳара иаҳзырухьоу еиԥш, збахьада? Аҽага креи, аҭаҭын аҿыхреи, арыԥхреи уҳәа инадыркны, даара ирацәаны, аџьабаа дуқәа дҳарбахьеит. Мышкы зны, ҵарак ҵаны, сшьапы сзықәгылар, хатәы иашьак дсымазар, изызуша, уи изызуан. Уи иуал ӷәӷәаны, сара исыдуп. Исшәаратәы аамҭа анцәа исиҭааит.
– Иуҳәо иашоуп, сыҷкәын. Сара уара ухәыцшьа, даара исгәаԥхоит. Аӡәы ус дыҟоуп, егьа изуургьы, пату ақәиҵаӡом, иҵегь сзиундаз ҳәа дхәыцуеит. Уара ус уҟам, аӡәы иузиуз пату ақәуҵоит. Ацкы абзиара уахьӡаны изуур, уҭахуп. Ҳәарас иаҭахузеи, уи уахьӡар, ацкы абзиа изууеит. Ацкы абзиара изура уахьымӡаргьы иухашҭуам, угәы иҭоуп. Уахьӡаны, ацкы, абзиара изуур уҭахуп. Уи бзиароуп, нан. Пату еиқәҵароуп, нан. Апату еиқәҵара ахьыҟоу ауп аԥсҭазаарагьы ахьыҟоу. Еснагь аԥсҭазаара зауша, сыҷкәын заҵә, нан... Абас, Маниа лыҷкәын иацәажәара дааҟәыҵын, адәахьы дындәылҵит. Лара илҭахын, иҵегь лыҷкәын диацәажәо, иааигәара дыҟазарц, аха диԥырхагахар ҳәа дшәаны ауп, Маниа лыҷкәын диԥырҵны адәахьы дышцаз. Маниа лыҷкәын иҿынтә, дындәылҵны, адәахьы данца, Хәымса уаанӡа аԥхьара дызҿыз ашәҟәы ахьықәыз, иаақәихын, аԥхьара деиҭаналагахт. «Хәымса, хымԥада иудыррац ухәҭоуп, уи азы абарҭ ашәҟәқәа урыԥхьароуп» – ҳәа Иван Иван-иԥа ԥхьатәқәас ииҭаз, ашәҟәқәа дрыԥхьеит. Иара итәала, ибзианы идыруашәа игәы иабоит. Ус агәара дааҭалеит Иван
114 #
Иван-иԥа. Маниа уи данылба, днеиԥылеит. Рыҩџьагьы аԥсшәақәа ааибырҳәеит. Урҭ аԥсшәа анааибырҳәа ашьҭахь, Иван Иван-иԥа Маниа длазҵааит:
– Маниа, Хәымса дабаҟоу, дызҿузеи, уи?
– Хәымса иуадаҿы дыҟоуп, аԥхьара даҿуп.
– Узыԥхьақәаша ҳәа шәҟәқәак исҭан, дшазыҟаҵоу
збар сҭахын. Уи азоуп сара сзааиз, Хәымса дызбаргьы зысҭаху. Иара дахьыҟоу снеиуеит. Бара аҩныҟа блеи, бызҿыз бусқәа бнарылага.
– Аиеи, Иван, иухьша сыхьааит, – лҳәан Маниа амаҵурҭа дныҩналеит. Хәымса иуада ашә даннылагыла, аҷыгәҷыгә ҳәа ашә днасит Иван Иван-иԥа. Ашә иасыз, Иван шиакәыз, иаразнак ала идырит Хәымса. Избанзар, Маниа лакәзар, ашә дасӡуамызт. Хәымса иани иареи рыда рыҩны уаҳа даҽаӡәы дыҟамызт. Хәымса идыруан Иван Иван-иԥа дааираны дшыҟаз, идиҵақәаз адҵақәа иҽшырзыҟаиҵоз агәаҭаразы. Иван Иван-иԥа ашә даннас, иаразнак ала, Хәымса дахьтәаз аҿынтә ибжьы аагеит:
– «Даа».
– Слеир ҟалома? – Дҵааны, длыҩнашылеит Иван Иван-иԥа.
Хәымса иикыз ишәҟәы лықәиҵан, афырҳәа дҩагылеит.
– «Молодец», «Молодец», уара ушстудент бзиахо, уажәнатә иҩашьом. Астудент бзиа ус ауп дшыҟоу.
– Уи макьана иҳаздыруам, сара сыстудент бзиахо, ма сустудент бзиамхо. Уи макьана аҳәара уадаҩуп. Сара сыстудентымхаргьы ҟалоит.
– Ус зуҳәои Хәымса, иууеи, устудентымхакәа? Уара устудент бзиахоит. Уи сара ибзианы агәра згоит.
– Сыстудент бзиахоу, сыстудент бзиамхоу адырразы, зны аинститут сталароуп, нас саԥхьароуп, алекциақәа сырзыӡырҩлароуп. Аҵыхәтәантәи сажәақәа ҩба сара исылсыршоит. Раԥхьатәи ажәоуп акәымзар. Уи адырра зылшоу дарбану?
– Аинститут узҭалоу, узҭамлоу здыруа ҳәа иҟоу сара
#
соуп, аха устудент бзиахоу, устудент бзиамхоу ҳәа иҟоу уара уоуп издыррыц зыхәҭоу. Аинститут аҭаларазы, иазхаша адырра умоуп, уҭалар иуҵоит, Егьыс, џьара ԥырхагак уҭаны, унызкыло акыр ыҟазар, сара сувагылоит. Ус анакәха, аинститут аҭаларазы, умшәан, сара издыруеит, уанҭала, иугәаԥхар, аҵара шулшо. Амала, уара иугәамԥхакәа, ашәҟәқәа урмыԥхьо, аган уавалар, уи атәы сыздыруам. Уи здырша уара уоуп. Уара уда уаҳа даҽаӡәы идырраны дыҟам. Абарҭ иуасҳәақәаз рзы, уара угәы ишԥаанагои, Хәымса, аиаша шсоуҳәара?
– Исашәҳәақәаз еилыскааит, исылшо ала аҵара сҵоит. Сан лымацара Аԥсны дааныжьны, сара Ростов сцаны сҽыбжьысхоит ҳәа аӡәгьы игәы иаанамгааит. Алекциақәа рахь санныҟәо, сныҟәоит. Абжьааԥны, еснагь, ацәа иаасымнахаанӡа стәаны, ашәҟәқәа срыԥхьалоит, аԥышәарақәа сҽырзыҟасҵалоит. Аха аҭалароуп, аҭалара...
– Аҭаларазы, зынӡакгьы умшәан. Сара иуасымҳәеи? Сара исҳәо хаҵа, цхыраарада аинститут аҭалареи аҵареи шулшо здыруеит. Ацхыраара аҭаххаргьы, цхыраарада ушаанымхо удруазааит.
– Ус акәзар, сагьҭалоит, сагьалгоит.
– Уа уиашоуп, убас ухәыцлар ауп, аиаша.
– Уажәы узыԥхьо арбану? – иҳәан Иван Иваниԥа Хәымса дзыԥхьоз ашәҟәы ахьықәыз иаақәхны днахәаԥшит. Ахшәҟәк иусҭаз урыԥхьахьоума?азҵаара ҟаиҵахт Иван Иван-иԥа.
– Ааи, срыԥхьахьеит.
– Иеилукаама?
– Ааи, усшәоуп.
– Ус акәзар, зҵаарақәак усҭоит азин суҭозар? – Азамана. Азин шәымоуп.
Иван Иван-иԥа, Хәымса ииҭаз ашәҟәқәа рҟнытә азҵаарақәа ииҭон, иара аҭакқәа ҟаиҵон. Хәымса Иван Иван-иԥа иҿынтә азҵаарақәа иауаз, рҭакқәа рыҟаҵашьа Иван игәаԥхеит. «Ари аҵара зҵо уаҩуп» ааигәахәын, Хәымса азҵаара рацәа ниқәиԥсеит. Урҭ азҵаарақәагьы рҭакқәа бзианы иҟаиҵеит Хәымса.
116 #
– Арҭ убоу? – иҳәан Иван Иван-иԥа иџьаба иааҭиган, аблеҭқәа наиирбан, иаарҳәны аиҭа инҭеиҵеит иахьҭаз. «Афырхаҵа Хәымса» – иҳәан дааирҽхәан:
– Уаҵәашьҭахь азы уҽырхиа. Уаргьы саргьы ҳаицны Ростовҟа ҳцоит. Марусиагьы Наташагьы, ҳара Ростовҟа ҳанцалак, ԥыҭрак аамҭа анаабжьыслак ашьҭахь, Аҟәаҟа ицоит. Абас иҟоуп ҳара ҳусқәа. Ишдыру еиԥш, хьтәы медалла ашкол иалгаз, ԥышәарак ауп ирҭиуа. Уи «хәба» ҳәа илзыҭир, лҩызцәа ирҭиуа, егьырҭ аԥышәарақәа лҭиӡом. «Хәба» ҳәа илзымҭир, егьырҭ аԥышәарақәа зегь ҭины, конкурсла дызиааир ауп аинститут дшаанахәо, аха иахьцалак, ус акә, егьыс акә, аинститут дҭалап ҳәа сгәы иаанагоит. Сара сзыршәо аԥсшәоуп, егьырҭ шылҭиуа здыруеит, аха, лара «аԥсшәа сацәшәаӡом» – лҳәоит. Уи азоуп Наташа аинститут дҭалоит ҳәа агәыӷра шсымоу.
– Аԥсшәагьы лҭиуеит, уи азы цәшәара лҭахӡам. Уи аԥсшәагьы бзианы илдыруеит. Класск аҿы илыцтәақәоу «хәбақәа» змақәоу раҵкьыс лара илыҩуеит,ҿырҳәалагьы илҳәауеит. Аԥышәарақәа зегьы рыҭира лықәшәаргьы, илзымҭир ҳәа лыцәшәара аҭахӡам. Хәышықәса рыла, аԥсшәа ҵаны, аԥсуаа раҵкьыс, адырра лыманы, аурыс ӡӷаб, ламыс змоу, аԥсуа лекторк уи дҭаирхап, ҳәа сгәы иаанагом.
– Аиеи, аха... Абри уареи сареи ҳашхәыцуа еиԥш, даргьы хәыцуазар. Ҳара ишаҳҳәо еиԥш, акәхашт аусқәагьы шыҟало, аха ус ихәыцп ҳәа уҟоу. Хәымса, уара ишеилукаауа сыздыруам, аха Наташа, усҟак лыгәхьаа скӡам, уара уеиԥш. Избанзар, Наташа сынтәа дзымҭаларгьы, ҳаԥхьа дҭалоит, шәара аԥсуаа адгьыл шәадҳәалоуп «шәыдгьыл хаҳҵәоит», анырҳәалак, шәҽаларԥсны ишәкуеит, шәҵара мыҩтәык агәхьаа мкӡакәа.
– «Адгьыл шәҭахызар, аҭаҭын ҟашәҵа», – рҳәоит. Нас шәызҵымҵша аплан лшәықәрыжьуеит, амала аус шәдыруеит, ус шәагьаанхоит, уаҳа џьаргьы шәзымцо. Наташа сынтәа аԥышәара лзымҭиргьы, ҳаԥыхьа илҭи#
уеит. Уи азы сара слыцәшәаӡом. Ус ауп уаҳа иуасҳәои? Уаҵәашьҭахь адәыӷба ҳҭалоит уҽырхианы уҟаз. Уажәазы, «абзиараз», сара сцеит, – иҳәан дындәылҵит Иван Иван-иԥа. Хәымсагьы Иван Иван-иԥа дандәылҵуаз, дишьҭаны дындәылҵит. Иван Иван-иԥа агәашә аҿынӡа днаскьеиган, даагьежьит. Хәымса данаагьежь, иани иареи ацәыкәбар аҿы иааиқәшәеит. Маниа ауҭра дҭан, Хәымсеи Иван Иван-иԥеи анеицәажәоз, уажәы, уаантәи дшааиуаз ауп ацәыкәбар аҿы ианеиқәшәа.
– Иван арахь дааумгоз. Уи ҳара ҳҿы дмааижьҭеи, акыргьы шҵуа, уара иузымдырӡуеи?
– Издыруеит, аха дысзаамгеит. – Уааи, ҳәа иауҳәоу?
– Усгьы сзымҳәеит.
– Уа уиашам.
– Иван Иван-иԥа дысгәылоуп, аха иаргьы саргьы ҳаиқәлацәам, сырҵаҩ иоуп, сицәыԥхашьоит. Иара арыжәтә ижәӡуам, аха ижәуазаргьы, сара ицызжәуама? Сара арыжәтә зжәуазаргьы, сырҵаҩы иахьибо, изжәыр иашоума?
– Аиеи, нас... аха иуеиҳәеи, урҵаҩы?
– Аԥышәарақәа рыҭира шсазыҟаҵоу гәеиҭан, сирҽхәеит. Уаҵәашьҭахь азы, аблеҭқәа аахәаны имоуп. Сымаҭәа-сҩыҭәа сеиқәбыршәароуп.
– Аиеи, нан, урҭ еиқәсыршәап, – лҳәеит Маниа.
Хәымса имаҭәа-иҩыҭәа Маниа заа иаалхәахьан. Ичамадан иҭаҵаны, игылан. Хәымсеи Маниеи, уаҵәашьҭахь ааира иазыԥшын.
а-тәи ахы
Хәымсеи Иван Иван-иԥеи Ростовҟа рцара аамҭа ааины иаарыдгылеит. Усҟан уажәеиԥш, автобусқәа бжьаӡамызт ақалақьи ақыҭеи рахь, ицо-иаауа, аимадара бзиа ыҟамызт. Ахатәы машьынақәа зынӡа имаҷын. Ақыҭа дуӡӡаҿы, аӡәык, ма ҩыџьак ракәын измаз. Усҟан
118 #
хатә машьынақәас иҟаз «москвичи», «победеи» ракәын. Аколнхарақәагьы, шамахамзар, машьына рымамызт. Урҭ амашьынақәа рауа ианалага, арахь, иҵегь, аамҭа анааскьа ауп. Амала, Шларҭаԥаа рколнхара ахатәы машьына аман. Уи аколнхарақәа рҟнынтә, раԥхьаӡа амашьына зауз ақыҭақәа ируакын. Шларҭаԥаа ирымаз амашьына «Полуторка» ҳәа иашьҭан. Уи ала аҭаҭын денгьқәа, ақалақь аҿы иҟаз, аҭаҭын шьҭаҵарҭахь иганы иарҭон. Амашьына змамыз аколнхарақәа, аҭаҭын денгьқәа, аҭаҭын шьҭаҵарҭахь изларгоз ҳәа ирымаз атачкақәеи, ацәуардынқәеи, аҽыуардынқәеи ракәын. Шларҭаԥаа, аҭаҭын адкылара аамҭазы, аҭаҭын денгьқәа машьынала ианыргалак, уи аҽны, ақалақь ахь ицақәоз, «р-Полуторка» аҭаҭын аҭаны, игьежьны ианаауаз, иазыԥшны, амҩан игылалон, аҩныҟа иаанагарц азы. Абжьааԥны, ашәыр ҭираз ицақәоз, ршәыр ҭины ианаауаз, ршәыр зларгоз атачкақәеи, ацәуардынқәеи, аҽыуардынқәеи рыла акәын ишаауаз.Убас адәыӷбаангыларҭаиазааигәақәаздәыӷбала иаауан, ицон. Ақыҭа уаа еиҳарак, ақалақь ахь шьапыла ицаны, иаауан. Иҟан ақыҭақәа ҩажәеи хәба, ҩажәеижәаба километра ахьыбжьаз, ақалақь агәҭеи, ақыҭақәа рыгәҭеи рыҟнытә. Иван Иван-иԥеи Хәымсеи ақалақь ахь ицаны, уа адәыӷба иақәтәар аҵкьыс, Витиа иаԥхьа иҟаз адәыӷба аангыларҭа станциа еиҳа ирзааигәан, шьапыла илеиргьы алшон. Ус егьыҟарҵеит дара. Хәымсеи Иван Иваниԥеи Витиа иҿы иаангыларц илеит. Урҭ уа рлеира Витиа иани иареи даара ргәы иахәеит. Ишнеиз еиԥш, рхәы ҟаҵаны, акрырҿарҵеит. Урҭ акранырфа ашьҭахь, ирласны ишьҭарҵеит, шьыжьымҭан, заа игыларц.
Марфуша, шьыжьымҭан, заа дгыланы, лысасцәа ачаи рызлыршит. Иван Иван-иԥеи Хәымсеи ачаи ыжәны, аԥшәмацәа аԥсшәа раҳәаны, агәашә инҭыҵны ицеит. Урҭ анцоз, Марфуша, Хәымса иџьаба ҟәрышьқәак нҭалҵеит, иара ишимуаз.
– Ари стәанчахәы ҳәа исоуз ауп. Сара сҿынтә лымкаала иусҭоит, – лҳәеит Марфуша.
#
Усҟан, атәанчахәы зауаз аусуцәеи амаҵура иалақәази ракәын. Ақыҭаҿы инхоз зегьы аколнхара иалан. Аколнхацәа атәанчахәы рауа акәымзт, рыхьӡҵәҟьагьы ҽеишәа ирыздыруамызт, иажәызгьы, ичмазҩызгьы ишырҭаху, иԥсаанӡа рхы рбалар акәын.
Витиа дахьынхози, адәыӷбаангыларҭа станциеи мыҩтәык рыбжьамызт. Ршьапқәа мҟьашьӡакәа, аамҭа кьаҿла, инеит астанциаҿы, уаҟа дәыӷбала џьара ицақәоз, ҩажәаҩык инареиҳаны иҟан. Урҭ зегьы аблеҭқәа аахәаны, адәыӷба ааира иазыԥшны итәан, аҭыԥ зауқәаз, егьырҭ, гәыԥ-гәыԥла еидгыланы, иеицәажәон. Акрыҭираз иааиқәаз рхыԥхьаӡара рацәан. Ажәак ала иуҳәозар, авокзал абарҵеи, аперрони уаала иҭәын. Ус адәыӷба ааин, иззаӡа иаангылеит. Ара адәыӷба акыр иаангылон аҟнытә, апасажьырцәа мццакӡакәа акәын авагонқәа ишырҭалоз. Ара иҟан «абарҭ џьаргьы ицом» ҳәа ззуҳәаша пасаџьырцәакгьы. Урҭ џьоукы тәаны, џьоук гыланы аицәажәара иаҿын. Адәыӷба анықәҵуаз, аамҭа рдыруан, аамҭа анааи, ашьшьыҳәа, авагонқәа рҭалара иналагеит. Хәымсеи Иван Иван – иԥеи адәыӷба шаангылаз еиԥш, инҭаланы, рҭыԥқәа рҿы инеины, итәахьан. Хәымсеи Иван Иван-иԥеи раԥхьа иахьеибадырыз, аҭыԥ аҿы акәын, адәыӷба ааиааинӡа еицәажәо иахьгылаз. Арҭ зегьы игәалашәон Иван Иван-иԥа. Хәымсагьы уи игәалашәозар акәхарын, аха уи аӡбахә аӡәгьы иҳәомызт. Хәымсеи Иван Иван-иԥеи зҭаз адәыӷба акраамҭа, араҟа, игылан. Аҵыхәтәан еиха-еигәо, «уаҳа злоу иԥсра убеит» аҳәозшәа ашьшьыҳәа инаҵысит. Ашьшьыҳәа, арельсқәа ирықәланы инеиуан ари адәыӷба. Хәымса адәыӷба ахышә ихы нылакны дыԥшуан. Убасҟан, акыр зхыҵуаз гәалашәарак ихаҿы иаацәырҵит. Усҟан Хәымса ианду лаҳәшьаԥа, Сыкәыни иареи, уи аҽны, рведрақәа рызна аԥҳәаса рыманы иааит. Мыҩтәык иадымхалакәа ирҭиит дара ирымаз рыԥҳәасақәа, аха урҭ рыҩныҟақәа имцакәа, ара иҟан. Адәыӷба ақәҵра минуҭқәак шагыз, Сыкәын даацәажәан:
120 #
– Хәымса, уааи, «ҳкатааип»
– «Ҳашԥакатааиуеи», Сыкәын?
–Абри адәыӷбаандәықәлалак,амардуанҳҩаҿагылар,
уа ҳшаҿагылоу, ҩахьхьи, архәара аҿынӡа ҳцоит. Уа иҩеиаанӡаашьшьыҳәааупишцо,адәыӷба.Уаианҩавслак, нахыс ауп, иӷьны ацара ианалаго. Сара ари адәыӷба ус акырынтә сақәтәахьеит. Иахьысҳәаз аҭыԥ аҿы ианнеилак ауп, иӷьны иандәықәло. Уа инеиаанӡа, авагон амардуан амаа кны, ушьапы лышьҭарсны, уаваҩуа, акыр уаннеилак, иаауужьуеит. Ианауужьлак ашьҭахьгьы иаразнак уаанымгылакәа, ушыҩыц уҩуеит. Нас маҷ-маҷ уаангыло, уҿынаухоит. Ус ушнеиуа уагьаангылоит, уаҳа аҭахӡам. Сыкәын Хәымса ас игәы анақәирбзиа, мап мҳәаӡакәа дақәшаҳаҭхан, «бзиоуп, ҳкатааип, нас, иуҳәаз сазыразуп», – иҳәеит Хәымсагьы. Уи акәхеит, адәыӷба анынаҵыс, аҵыхәтәантәи авагон Хәымса днаҿагылеит. Уи ахантәи авагон амардуан Сыкәын днаҿагылеит. Сыкәын иахьиҳәаз аҭыԥ аҿы ианнеи, уаанӡа, ишиҳәахьаз еиԥш, авагон амаа шикыз, ишьапы лықәырсны, авагон даваҩуа дышнеиуаз, амаа ахьикыз, иаауижьын, акыр дыҩны даннеи, ашьшьыҳәа, даангылеит. Хәымсагьы ус ҟасҵоит ҳәа далагеит, аха изымгәаӷьит. Дшәеит Хәымса. Адәыӷба ласны идәықәлеит.
– Уԥа, уԥа, адәыӷба ушьҭа нахыс, ирласны ицоит, – ҳәа Сыкәын ибжьы гон. Убри аамҭазы, Сыкәын дшыԥаз еиԥш дыԥар, авагон даҵаҳар ҳәа дшәан, ус акәымкәа, авагон амаа ааужьны, Хәымса ишилшоз ала, деиҵасны дууаӡа дыԥеит, авагон дмаҵаҳарц азы. Убри аамҭазы, ихы иҭамшәеит, иара дшыԥаз еиҳа ишшәарҭаз. Хәымса дахьылкаҳаз, аԥслымӡра рцәҳәны, жәабаҟа метра дагеит. Иара амардуан дахьаҿагылаз, аҵыхәтәантәи акәын. Уи акәымзар, ҳәарада, авагон даҵанажьуан.
Аԥхьаҩ қәыԥш, ус уҳәар ҟалоит: «Авагон амаа кны, ҿагылашьас иҟаиҵазеи» – ҳәа.
Насгьы адәыӷба аҿанынахо, ашьшьыҳәа аҽшԥаҿанынахо ҳәа. Усҟан, авагонқәа ирывыҳәҳәо акәын
#
амардуанқәа шрымаз. Адәыӷба андәықәлоз, раԥхьа ашьшьыҳәа идәықәлон, нас маҷ-маҷ аныҟәашәа ацнаҵон. Уи бзианы издыруа, усҟан ихәыҷқәаз, иахьа шәара шәаҵкьыс акырӡа
иеиҳақәоу, сара сықәлацәа роуп.
Сыкәын дахьгылаз Хәымса ихьыз ибон. «Ҳаи, Хәымса адәыӷба дашьит, сара сымшала», – иҳәан Хәымса дахькаҳаз, днеины днеихагылеит, аха Хәымса дыԥсит ҳәа ауп, уаҳа издыруам, иԥсы маҷхан дкажьын. Хәымса дырҳәазаны ашьашәыр ахь днеигеит Сыкәын. Акраамҭа Сыкәын Хәымса дихагылан. Маҷ-маҷла аԥсмаҷра алҵра дналагет. Ус Хәымса иԥсмаҷра дшалҵрыз даалҵит. Хәымса иарӷьарахь ала ижәҩахыри игани зегь цәӷәыхааны, ашьа иаганы иҟан. Сыкәын Хәымса ижәҩа даҵагыланы, ииулак, аҩныҟа диманы дааит. Урҭ аҩны иахьааиз Маниа лыҷкәын ас данылба, лгәы цаны дхыџьхыџьуа, лыԥсы лзеивымго, аарлаҳәа ус лҳәеит:
– Иухьзеи, сыҷкәын, узшьыда?
– Бымшәан, сан, аӡәгьы симшьӡеит. Адәыӷба адәықәламҭаз, «уԥҳәаса аасхәоит» – иҳәан сведра азна аԥҳәаса шыҟаз игеит, авагон-мҩаԥгаҩ, аха уи уаҳа дмааиӡеит. Дмааизшәа анызба, авагон амаа кны сҩахьынҳалан, сҩыхәнеит. Авагонмҩаԥгаҩ дыԥшааны, сԥарақәеи сведреи имсхаанӡа адәыӷба дәықәлеит. Адәыӷба шцоз, смыԥар ада ԥсыхәа смоузт, сыԥеит.
– Ак ухьыр, сызшьуадаз, нан сара еиҭамҳәа, – лҳәеит Маниа, лылаӷырӡқәа лгәы иқәыжжуа.
Маниа аӡы рҟәанданы лыҷкәын дылкәабеит. Ахәахәара ахәшә ҟаҵаны илыржәуа мацара акыр дырианы дылбон.
Уажәы, Хәымса дызҭаз адәыӷба, иара аамҭала зны, «дахьыԥаз» аҭыԥ аҿы даннеи, ибар иҭахымхазт, ахышә ихы кылакны, иахьикыз, иаакылихын, Иван Иван-иԥа дахьтәаз, акупе аҿы днеины днаиватәеит. Усҟан Иван Иван-иԥа акупе ирыцҭаз ахаҵа диацәажәо дтәан.
122 #
Аамҭа цон, адәыӷба цон. Уажә ҩынтәын Хәымса Урыстәыла дцоижьҭеи. Уи раԥхьа Урыстәыла данцоз дхәыҷын, уажәы, дқәыԥшуп. Раԥхьа дахьцоз ауп, уажәгьы дахьцо, раԥхьа дызлацаз ауп, уажәгьы дызлацо. Аха усҟан дызхацоз хазын, уажәы дызхацо, зынӡак ихазуп. Амҩа дықәуп Хәымса. Амҩа лаша, аԥсҭазаара бзиахь дызго. Аԥсны аҳәаа днахыҵын, Урыстәыла акаршәра днанылеит.
Адәыӷба Ростов авокзал аҿы инеираны ианыҟаз, аамҭа иахмырԥакәа инеит. Абжьааԥны џьара дыҟаны данаауа еиԥш, уажәгьы атаксиқәа раангыларҭахь днеит Иван Иван-иԥа. Уи дишьҭан Хәымса.
Хәымсеи Иван Иван-иԥеи атакси азы агәаран иқәгылан. Ростов Иван Иван-иԥа дахьиз, ахьизҳаз, иқалақь гәакьа ауп. Аратәи аҭыԥқәа зегьы бзианы идыруеит, дрышьцылоуп. Аибашьра ҟалаанӡа, аҩн дуқәа идыргылақәаз, аибашьраан, иҟәыбаса иеиларыжьқәаз ықәганы, уажәы, зыргылара иаҿқәоу, уҳәа зегьы џьашьаны дрыхәаԥшуан.
Хәымса раԥхьа Ростов даныҟази, уажәи зынӡак еидукыло иҟамызт. Усҟан еиҳа ирацәан, ибылны, иҟәаҟәаса еилажьыз аҩны хыжәжәарақәа. Уажә, урҭ ықәганы, рҭыԥқәа рҿы, аҩн ҿыцқәа рыргылара иаҿуп. Аԥыхьа аасҭа,иахьа,еиҳаақалақьахаҿыаԥсаххьеит.Ахауажәгьы, ақалақь лахҿыхӡа, иԥшӡаӡа, ахы иақәгәырӷьо иҟамызт. Макьана ақалақь агәы шеиқәыц еиқәын. Иван Иван-иԥеи Хәымсеи ччаԥшькрхы-рҿқәаирықәымкәа,еиқәышьшьы иҟан. Иван Иван-иԥеи Хәымсеи ргәаран анааи, иааины раԥхьа иаангылаз, атакси иҩақәтәан, рацәак амҩа иқәымхакәа Иван Иван-иԥа дзыҩназ аҩн ду аԥхьа иаангылан, иллыбааны, иуадақәа рахь иҩыхәнеит. Аҟәыкфҩы рыҩншәшәо иҟан ауадақәа, ԥшак ааҩнамсижьҭеи акраамҭа шҵуаз ҩашьомызт. Иван Иван-иԥеи Хәымсеи иеицхырааны, ашәқәеи аԥенџьырқәеи аадыртит. Аԥша ааҩнадыршәшәеит ауадақәа. Уаҩы идырратәы, иаразнак ала, аҳауа ҟәкы аҩныҵра иналагеит. Аԥенџьырқәа
#
шаартыц, иаартын. Иван Иван-иԥа днеин, ашифонер ахы иқәгылаз чамаданк ллыбаиган, альбом ааҭиган, ахәаԥшра дналагеит. Уи альбом днахәаԥшны, Хәымса днаихәаԥшуан, нас даақәыԥсычҳауан. «Сыҷкәын дымԥсӡеит, абар дахьыҟоу» ҳәа Хәымса дихәаԥшуан. Хәымса иакәзар, Иван Иван-иԥа иҟаиҵақәо омашәа ибаны дихәаԥшуан. «Абри абра даԥшәыманы дҟалар, Марусиеи сареи ҳразҟы иакуан, ҳаҷкәын дыԥсым, иԥсы ҭоуп. Ааи, Хәымса ҳаҷкәын даара диеиԥшуп», дхәыцуан Иван Иван-иԥа. Изыҩназ рыҩны, актәи аихагылаҿы, афатә ҭирҭа магазин ыҟан. Хәымсеи Иван Иван-иԥеи, амагазин ахь иллыбаан, ирфашаз афатәқәа аархәан, асумка инҭарҵан, Хәымса иааникылеит. Иван Иван-иԥа дыздырқәоз рацәан. Урҭ данырбалак, иааины, аԥсшәа иарҳәон. Амагазин аҿы иахьыллыбааз, акыр иаанхеит. Нас иеицны иҩхалан, рыкрыфарҭаҿы, инеины инатәеит. Араҟа, урҭ акрыфаны, азал ахь инеит. Арадио наҿаркын, аухантәарак иазыӡырҩуан. Хәымса раԥхьа арадио аниба уамашәа ибеит. Избанзар, иара арадио имамызт. Иара иқыҭаҿы арадио змақәаз даара имаҷын. Иван Иван-иԥеи Хәымсеи ианышьҭалоз арадио дырԥсит. Иван Иван-иԥеи Хәымсеи шьҭалаанӡа Иван Иван – иԥа Хәымса иеиҳәеит:
– Хәымса, абри ауадаҿы, аԥышәарақәа уҽырзыҟаҵала. Аԥышәарақәа ҭины уанрылгалак, асахьаркыратә шәҟәқәа срыԥхьандаз анугәахәуа, абар узыԥхьаша ахьыҟоу, – иҳәан Иван Иван-иԥа Хәымса абиблиотекаҿ днаганы иирбеит. Ара иҟаз ашәҟәқәа уамашәа ибаны дрыхәаԥшуан Хәымса. Убасҟан, усгьы, Хәымса игәы иаанагон: «Ирыбаргәузеи, абас ашәҟәқәа зманы, еснагь, итәаны, ирыԥхьало» ҳәа. Иван Иван-иԥеи Хәымсеи адырҩаҽны ианыҩагыла, шьыжьхьа анырфа ашьҭахь, Иван Иван-иԥа ус иҳәеит:
– Хәымса, сара аинститут аҿы, сцаны, удокументқәа асҭоит, уара ара уҟаз, аԥышәарақәа уҽырзыҟаҵала. Удокументқәа анасҭалак ашьҭахь, сҩызцәагьы снарацәажәашт.
124 #
– Ибзиоуп, Иван Иван-иԥа, – иҳәеит Хәымса.
Иван Иван-иԥа дышиашаз Хәымса идокументқәа ахьарҭоз, днеин, агәаран дымгылакәа, Хәымса идокументқәа нариҭеит. Нас иидырқәоз алекторцәа днарышьҭалеит. Аинститут аҿы, уажәы, деканс иҟоу, Иван Иван-иԥа ԥыхьатәи истудент, Хәымса иаб анышә дахьамадоу, аешьратә нышәынҭра зԥшааз, Прохоменко Данил Николаи-иԥа иакәын. Арҭ аԥсшәа анааибырҳәа ашьҭахь, аицәажәара иналагеит. Раԥхьа аицәажәара, абас ахы икит, Иван Иван-иԥа.
– Данил Николаи-иԥа, иугәалашәома, уара уанстудентыз, доусы иахьшәзааигәоу, иҟақәоу аешьаратә нышәынҭрақәа ҭышәҵаарц, адҵа аншәысҭаз, насгьы уара ишуԥшааз, лымкаала узышьҭаз Чырықьба Иван Хынтрыгә-иԥа дахьаныз?
– Ааи, исгәалашәоит, – иҳәеит Данил Николаи-иԥа.
– Убри аибашьҩы иԥа иахьа аинститут дҭаларц дааины дыҟоуп. Сара Аԥсны сахьынхо, дысгәылоуп. Ашкол аҿы дасырԥхьон, аҵара бзианы иҵон, дҳәатәхаҵаҩуп. Абжьбатәи акласс инаркны, сара схаҭа, ҷыдала дазыҟасҵон. Аинститут дҭалар, адиплом ҟаԥшь ала дшалго агәра згоит.
– Ус дыҟазар, ԥышәарадагьы дҳадаҳкылап, – иҳәеит Данил Николаи-иԥа, дыхәмаршәа.
– Ааи, ус дыҟоуп. Уии сареи ҳаибадырреи ҳаизыҟазаашьеи, акалашәақәа иҟоуп ҳәа Иван Иван-иԥа дналаган, раԥхьа Хәымсеи иареи анеибадыр инаркны, иахьанӡатәи иҭоурых, зегьы, иеиҳәеит. Данил Николаииԥа хшыҩзышьҭра аҭаны, Иван Иван-иԥа дизыӡырҩуан. Аҵыхәтәан, ус иҳәеит:
– Иван Иван-иԥа, шәара ҳҵараиурҭа дҭашәҵарц иаажәгаз, ҳҵараиурҭа ахьӡ ҭызго аӡә иакәхоит, шәара излашәҳәо ала. Шәара ишәҳәо, хамҵашьа ақәӡам. Ҳәарада, уи ҳара дҳадаҳкылоит. Ус акәымкәа, акыр дхьысҳазаргьы, ҳара ҳҵараиурҭазы, шәара ишәылшахьоу азгәаҭаны, шәаҳаҭыр мацараз, дҳадаҳкыларгьы ҟалоит.
#
Уи аӡәы ҳәа, ҿыц ҳҵараиурҭа иҭалаз ҳастудентцәа дшырхыԥхьаӡалоу жәдыруаз.
Абас акраамҭа иеидтәаланы иеицәажәон Иван Иваниԥеи Данил Николаи-иԥеи.
Иван Иван-иԥа ииҭахыз аниҳәа ашьҭахь, аԥсшәа иаҳәаны дцарц дҩагылеит.
– Абзиара шәзыҟалааит Данил Николаи-иԥа. сшәықәгәыӷуеит, хатәы иашьа еиҵбык иеиԥш, уаҳа шәасҳәом!
– Абзиараз ҳаиқәшәалааит, ишәҳәаз саҳаит Иван Иван-иԥа. Уи зынӡакгьы хьаас дҟашәымҵан, ҳаинститут ахь идкылара сара схы иадысҵоит. Уи сымч ақәхаратәы, иҟоуп, – иҳәеит Данил Николаи-иԥа. «Дзакәытә хаҵоузеи? Уи иааԥсара заҟаҩы иҳадузеи? Ас иҟоу ауаҩы изы иҟоумҵара арбану» – ҳәа дхәыцуан Данил Николаи-иԥа. Иван Иван-иԥа иахьакәзаалак, џьаргьы дынкыдымгылаӡакәа, дышиашаз иҩны дааит. Хәымса шәҟәык кны аԥхьара даҿын. Уи Иван Иван-иԥа игәы иаахәеит,игәыааирӷәӷәеит.«Зныкаԥышәарақәарыҭира аамҭа ааиндаз. Иҟало збанда» – ҳәа уахгьы-ҽынгьы дхәыцуан Хәымса. Хәымса раԥхьатәи иԥышәарақәа рыҭира, ицқьаны, жәамш агын. Иван Иван-иԥа иҩны дыллыбаан, амагазин аҿы днеины, Хәымсеи иареи ирфашаз аахәаны, иманы дшааиуаз, «апочта» дынҭаԥшызар, теллеграмак ҭан. Уи ателеграмма абас аҳәон:
– Иван, ирласны узааиуазар уааи. Шьақро ҳәа Витиа иҩызак, Наташа дымҵаирсит... Иаразнак ала, Иван Иваниԥа амцаԥшь ҩеиҿысит. Иван Иван-иԥа иӡбеит Хәымса ара дааныжьны, иара Аԥсныҟа дцарц. Уи ииӡбаз Хәымса ицәымӡакәа иеиҳәеит. Хәымса ари ажәабжь аниаҳа, Иван Иван-иԥа иаҵкьысгьы игәы иалсит. Иагьиӡбеит, Иван Иван-иԥа дахьцо, иаргьы диццарц. Уи азы Хәымса абас иҳәеит:
– Иван Иван-иԥа, шәара шәымацара Аԥсныҟа шәцома? Ииашоуп, ауаа хатәрақәа, «унеишь-уааишь» ҳәа зарҳәақәо шыжәдыруа, здыруеит, аха саргьы сықәлацәа издырқәо рацәаҩуп. Убри аҟнытә, ҳаиццар, еиҳа
126 #
иеиӷьушәа сгәы иабоит, сшәыҳәоит ҳаиццап ҳаҩџьагьы. Наташа дымҵадырсны, сара абра тәашьас иҟасҵо сашәҳәи? Шәара шәахьцо, саргьы сцар сҭахуп.сшәыҳәоит, шәара шәахьцо, шәыццара мап ацәышәымкын.
– Мап, Хәымса, уара уахь цашьа, умаӡам. Уара арахь аҵаразы уааит. Уара усс иумоу аҵароуп, – уаҳа акгьы. Дымҵадырст ахьырҳәо акәымзар, Наташа баша хаҵа дцозар, уи лзы шьаҿакгьы ҟасҵомызт. Уара ара уҟаз, сара сцаны иҟоу еилыскаауеит, сҳәатәы хаҵа, Хәымса.
– Аиеи, нас шәҳәатәы хасҵап, аха Шьақро Наташа дига закәузеи? Уи ҟалашьа амаӡам, – иҳәан илаӷырӡқәа лхыҳәҳәылеит Хәымса. Иван Иван-иԥа ари аниба, игәы ԥшаан, Хәымса днаихәаԥшит. «Ари Наташа бзиа дибозар, ҟаларын», – ҳәа ааигәахәит, Иван Иван-иԥа.
– Уара ара уҟаз анысҳәа, иахьысҳәаз уҟаз, сҳәатәы хаҵа. Уара уаԥхьа аус ду шьҭоуп. Сара аинститут аҿы сцаны урҽхәаны сааит. Уара аԥышәарақәа раан, сумырԥхашьароуп, – иҳәеит Иван Иван – иԥа, нас дааҳәын, ииҳәаз иажәақәа аахьаиршшаан, ус иҳәеит:
– Ус сҳәеит, аха изакәхалак, ацхыраара урҭоит, хылаԥшрада уаанрыжьуам. Сара сзыргәыӷыз, ҩба злоу уаам. Схы сшақәгәыӷуа, еиԥш, урҭ срықәгәыӷуеит. Уаргьы саргьы ҳаицәажәеит, уаҳа уасҳәом. Абзиараз, – иҳәан дааццакны, ашә дынхыҵын, амардуан даҿаланы иҿылеихеит Иван Иван-аԥа. Уи данцоз, сызлацоз ҳәа акгьы Хәымса иеимҳәаӡеит, аха Хәымса ибзианы идыруан, Иван Иван-иԥа ҳаирпланла аԥырра шиҭахымыз, дагьшацәшәоз. «Ахаан ҳаирпланла сымԥрыцт, сԥыррангьы сыҟам», – иҳәалон иара. « Уажәгьы ҳаирпланла дԥыруам. Дәыӷбалоуп дышцо, дсызгәааргьы дсызгәааит, сара ҳаирпланла сыԥрып», – ааигәахәт Хәымса. Афырҳәа, ишәқәаз имаҭәақәа ааишәихын, маҭәа ҿыцла иҽааилеиҳәеит, иеимаа ҿыцқәагьы нишьеиҵеит Хәымса. Аԥенџьырқәеи ашәқәеи цаԥхала иаркны, ицаԥхақәа иџьаба инҭаҵаны, аҩны дындәылҵит Хәымса. Уи дшындәылҵыз еиԥш, атакси аанкыланы, дышиашаз аеропорт ахь дцеит. Хәымса аеропорт аҿы дахь#
неиз, аҳаирплан Аԥсныҟа ианԥыруаз еилкааны, акассахь иҿынеихеит. Хәымса уа дахьнеиз Иван Иван-иԥа аблеҭ амхразы агәаран дгылазшәа аниба, иҽимырбакәа, ашьшьыҳәа иҽӡаны даагьежьит, нас дахьимбашаз днатәеит. Иван аблеҭ анамих, дышиашаз, азԥшырҭатә зал ахь дцеит. Убасҟан, Хәымса днеин, ашьҭахьтәи ареис ицоз далацарц аблеҭ амихит. Уи анԥруаз, адырҩаҽны шьыжьымҭан асааҭ хәба рзы акәын.
Хәымса Иван Иван-иԥа дибар ҳәа дшәаны, днаԥшы – ааԥшуа, дыштәаз, ирыларҳәеит Аԥсныҟа ицоз аҳаирплан ақәтәара азин шыҟаз. Уи ашьҭахь, сааҭбжак аҟара анааҵ, аҳаирплан абжьы рдуны иааган, икәыруа ишнеиуаз, ажәҩан иналалеит. Хәымса дахьтәаз ибон, аҳаирплан ажәҩан агәы иалашьшь ишнеиуаз. Ушьҭа игәы ааҭынчхеит Хәымса.
Адырҩаҽны Хәымса аҩныҟа дымнеикәа, Аҟәантәи дышиашаз, таксила Витиа иҿы дааит.
Уи дызхаазгьы ицәымӡакәа Витиа иҿы иҳәеит: Иван Иван-иԥа Хәымса иаԥхьа амҩа дшықәлаз, иара уа даанхарц шиеиҳәаз, аха иҳәатәы хамҵакәа дшааз, еиликаар дгәаар ҳәа дшәон. Уи азы Хәымса Витиа диҳәеит, иара дшааз, Иван Иван-иԥа иҿы имҳәарц. Уи дазыразхеит Витиа.
Витиеи Хәымсеи акраамҭа еидтәаланы иеицәажәон. Витиа Хәымса иеиҳәеит Наташа лымҵарсразы, ацхыраара ииҭарц, Шьақро иара иҿы дшааиз, аха усҟан, иара аҩны дшыҟамыз. Усҟан Аҩны иҟаз Марфуша лакәын.
Шьақро Марфуша длызҵааит:
– Витиа аҩны дыҟоума?
– Мап, Витиа аҩны дыҟаӡам, иауҳәози, нан, имаӡамзар,
исоуҳәар ҟамлари?
– Аказы дзымбар ҟаломызт, ааигәа дааирыма?
– Исыздыруам, нан, Шьақро, уи данааиуа, аха данааилак, иасҳәаша ажәа нужьуама?
– Мап, ус ажәа нсыжьӡуам. Дызбар бзиан, аха... Сара
сҩызцәа рахь снаҵаақәап, дызбозар, збап. Дзымбаргьы
128 #
уадаҩым, – иҳәан Шьақро данца ашьҭахь, «Шьақро Витиа иеиҳәарызеишь» ҳәа дхәыцуан Марфуша. Ахәылԥаз, Витиа аҩныданааиауп,Марфушаианеилылкаа,Шьақро иахьа Витиа дызишьҭаз. Витиа аҩны данааи, Марфуша диазҵааит;
– Нан, Витиа, иахьа, ашьыбжьон лхыҳәҳәоны еиԥш, Шьақро душьҭаны аҩны дааин, дузҵаауан, «Витиа дабаҟоу?» ҳәа. «Витиа дахьыҟоу сыздыруам», анысҳәа, «сҩызцәа рышҟа снаҵаа-ааҵаақәап», – иҳәан агәара дынҭыҵны дцеит. Уара дубама? – лҳәан Марфуша лыҷкәын дизҵаан, диҿаԥшуа даагылеит.
– Дызба акәым, дшьызар акәын, Шьақро ихәҭаз, – иҳәеит Витиа иԥсы ԥыжәжәо.
– Иуҳәашьоузеи, сыҷкәын, ухы еилагама? Ауаҩы душьыр ҟалома? – лҳәан Марфуша лыҷкәын ӷәӷәала дизгәааны, днаиқәҵәҟьеит.
– Ауаҩы душьыр ҟалом! Ауаҩы иакәым, ақәҷышь ахы хысымҵәацт. Уи бара ибзианы ибдыруеит. Сара убас срыцҳашьаҩуп, аха анс иҟоу, дысшьуазаргьы дрыцҳасшьом. Избанзар, уи ашьра ихәҭоуп.
– Шьақрогьы уаргьы шәеиҩызцәоуп. Уахи-ҽни шәеицуп, пату еиқәышәҵоит ҳәа ауп, шәааигәа иҟоу, ауаа зегьы, шәшырдыруа. Уажәы, «Шьақро дышьтәуп» ҳәа угылоуп. Дызхурҟьози Шьақро душьуеит, аха»... Аказы Шьақро уизгәаазаргьы, ус изуҳәар, иашоума? Абас, абас ауп сызхаузгәааз ҳәа иауҳәар, акәӡами еиҳа еиӷьу? Усҟан уара агха ухьзаргьы, ииҳәо уаҳар, иухьыз угхагьы умыриашои? Ус акәӡами, сыҷкәын?
– Сан, уи иҟаиҵаз бдыруазар, сара исҳәаз аҵкьыс шәынтә еицәоу изыбҳәон. Уи азы исымабымкын, сан.
– Иҟаиҵазеи, Шьақро мыжда? – лҳәан Марфуша, аԥыхьа еиԥш акәымкәа, лыҷкәын дизгәааны, акыр, лыбжьы ааҭыганы, Витиа иахь лхы нарханы, днаизҵааит.
– Иҟаиҵахи, Наташа дымҵаирст, иҳәатәы хазҵоз иҩызцәақәак ааидкыланы. – Ус акәзар, ара дзааизгьы, Наташа лымҵарсразы, уицхраарц иҭахызар акәхарын.
#
– Ус ауп, нас уаҳа сыззиҭаххараны дыҟази ҳәа бгәы иаанагози?
– Ус иҟалар, Хәымсагьы уаргьы шәааилихуан. Ус акәӡами, Витиа?
– Избан. Хәымсагьы саргьы ҳзеилихуааз? Ари аус уа инеиаанӡа, Шьақро, даԥсырҟәҟәаауан, сиқәымшәеит акәымзар.
– Иван Иван-иԥеи Хәымсеи аҩны иҟам. Урҭ анааилак, ишԥеилыргои, уара угәанала?
– Урҭ анааилак, ҽеила еилгомызт, аха урҭ иҟарҵашаз аус ҟаҵоуп. Ушьҭа акыр ҟалап ҳәа шәарак ҟаланы изалшом.
– Уи шԥеилкаатәу, уан дукәыхшоуп, – лҳәан Марфуша лыҷкәын дизҵааит, ак шыҟаиҵаз ала игәра лзымгакәа, лыблақәа ҭырхаха, лыҷкәын диҿаԥшуа.
– Ишыҟоу еиԥш.
– Иҟазҵада?
– Сара.
– Диида хса, шьҭа избаауеи?
– Нас Хәымса бзиа иибо, иаҳәшьак леиԥш аԥҳәызба
Шьақро ишибалак, длызныҟәар, сара ианасыжьыр сиашазма? – Иҟауҵазеи, нас уара?
– Иҟасҵаз басҳәап, сан.
– Исаҳәи, иҟауҵаз уан, дукәыхшоуп.
– Ус акәзар, бӡырҩла, – иҳәан иҟаз, шыҟаз еиԥш,
дымццакӡакәа иажәа аҳәара дналагеит Витиа.
– Шьақро иҩызцәа Џьамали Мамукеи рыгәшәымшәа ҳәаны, иааидикылан, Марусиеи Наташеи Аҟәаҟа аинститут ахь ишцоз, рымҩа ԥҵәаны, Марусиа ашәақь лылҿакны, лыԥҳа даалымхны дыргеит. Араҟа, бзиарас иҟалаз, Наташа дрыманы иахьнеиз, Хәымсеи сареи иеицаҳҩызаз иҿоуп Шьақро иҩызцәеи иареи Наташа дахьнаргаз. Уи иԥшәмеи Шьақрои иеиуацәан, уи азоуп Наташа уа дызнаргазгьы. Наташа дахьнаргаз аԥшәма ҟәыӷак иакәын. Аӡӷаб лымҵарсра иаҵанакуаз бзианы
идыруан. Уи азы, Наташа абас длазҵааит: – Ибҭахны баау, мамзар, мчыла бааргоу?
130 #
– Исҭахны саазар, ас сзыршәытазеи? – лҳәан лнапқәа ашәытарақәа ахьырныз, илацәажәоз аԥшәма илырбеит. Лан ашәақь лҿакны, лара мчыла дшааргаз лҳәеит.
– Еилкаауп, – иҳәеит илацәажәоз аԥшәма.
Арҭасианеицәажәозаамҭазы,Наташадымҵазырсқәаз ахҩыкгьы, иеицәажәоз раԥхьа игылан.
–Усҟаҟарааҳәаразаҭахузеи?Уадакнаруҭар,минуҭқәак рышьҭахь, иҷыгә-ҷыгәӡа иааинаалоит, – иҳәеит Џьамал. – Џьамал аиаша иҳәеит. Уи ишиҳәаз еиԥш иҟаҵатәуп,
– иҳәан Џьамал ииҳәаз днадгылеит Мамукагьы, адаӷь еиԥш иҽеиԥсхарчны.
– Ус шәгәы иаанагозар, ус иҟалоит, аха Витиа дақәшаҳаҭхароуп. Уаанӡа шәагьақәымгәыӷын, – иҳәан аԥшәма Наташа дналалацәҟәит.
Наташа ҩнуҵаҟала лыԥсы аалылалеит, аха илынлмырԥшит, лылақәақәа еимархәаланы, дышгылац дгылан.
– Ас ишыҟалоз сара издыруан аҟнытә, ари аус напы анаҳаркуаз, Витиа иҩны снеит, аха дсықәымшәеит. Дсықәшәар, зегь мариахон, аха... – иҳәан, аԥшәма дниҿаԥшын, Шьақро иажәа инациҵахт:
– Уи иаагарагьы уамак аҭаххарым, Џьамали Мамукеи шәнапы ианысҵоит, – иҳәан Шьақро инарыдиҵеит. Шьақро иҟнытә, арҭ ас шаараҳаз еиԥш, иҩагыланы ицеит. Сара аҩны сааимҭеи, дара сыҩны рнеимҭеи еиқәшәеит. Иҟаз, шыҟаз, изхааз, уҳәа зегьы, аиаша рҳәеит. «Ҳара даҳтәуп» – ҳәа исықәгәыӷны. «Ус акәзар, шәаала, нас», – сҳәан Џьамали Мамукеи срыцны сцеит. Сахьнеиз, аԥшәма ииҳәарыз изымдыруа дсыхәаԥшуан. Шьақродгәырӷьаҵәадгылан.Ауадасшыныҩналазеиԥш, «сҿыхҩы дааит», – иҳәан Шьақро даасалацәҟәит. Ари Наташа илбазар акәхап, дқьызқьызуа аҵәуара дналагеит. Сара уи сахьлыхәаԥшуаз, гәаныла илҳәозшәа саҳауан: «Срыцҳауп, усыцхраа, уара уансыцымхраа, уаҳа исыцхраауада?» – ҳәа.
–Арааҵәуарааҭахӡам.Арасарасааизар,шәеилысхырц смааит. Шәеидысныҳәаларц ауп сшааиз. Иҟалозар, зны
#
шәындәылҵқәа, аҭаца сара схала сналацәажәар сҭахуп, сҳәан Шьақро иҩызцәагьы иаргьы снаралацәҟәит. «Ари ҳара даҳтәуп», – рҳәан индәылҵит Шьақро иҩызцәагьы иаргьы.
– Шәаргьы шәындәылҵ, сара схала Наташа слацәажәоит сҳәахт аԥшәмацәеи «ҭацабара» ҳәа иааиз агәылацәеи адәахьы ицарц, нарыдысҵеит. Исҳәаз сажәа ҩбамтәӡакәа, урҭгьы ндәылҵит. Зегьы анындәылҵ ашьҭахь, сара Наташа лызҵаара сналагеит. Раԥхьа Наташа абас слызҵааит:
– Наташа, зныкыр Шьақро дбацәажәахьазма, абзиабара аҵыхәала?
– Уажәы ааигәа зны, Хәымсараа рҿы сыҟаны, аҩныҟа сшаауаз, дызлааиз ҳәа акгьы сымбаӡакәа, саԥхьа даакылсын, «бзиа бызбоит, бсыццароуп», – иҳәеит
– Усҟан, бара иабҳәазеи дбыргәыӷма? – сҵааит сара. – Бзиа субартә еиԥш, сабаудыруеи? – сҳәеит сара.
– Уаҳа џьаргьы дбымбаӡацзи?
– Хәымсараа рҿы ҽнак дызбеит, аха усҟан ажәакгьы
еибаҳамҳәеит.
– Ажәакгьы иеибышәымҳәацзааит, аха ус бзиа дыббазар?
– Ус бзиа дызбазар, арҭ сажәақәа иуасҳәақәо уасҳәозма? Насгьы бзиа ибашьас исымоузеи иԥсы ҭасгьы исзымдыруа ауаҩы.
– Абарҭ ибҳәақәаз рыда, уаҳа ажәакгьы шәыбжьаӡами? Ма қьаӷьариак дбаирцәажәахьазар.
– Абарҭ исҳәақәаз рыда, уаҳа ажәакгьы ҳабжьам иаргьы саргьы. Иара убас қьаӷьариакгьы дсеимырцәажәацт. Абас, Наташеи сареи ҳаицәажәара ашьҭахь, Наташа уаҳа сылзымҵаакәа, ашә аартны, асоф саақәгылан,
адәахьы сыбжьы насыргеит:
– Шьақро ирласны аранӡа уҩеи. Усҟан, агәара агәҭа
иқәгылан агәылацәеи аԥшәмацәеи. Аҩны аган ахь ала даавҵын Шьақро акәасқьа дҩыхәнеит:
– Шьақро, ииашоума, Наташагьы уаргьы ҩынтә ҳаиқәшәахьан ҳәа илҳәо?
132 #
– Ааи, ииашоуп.
– Раԥхьа шәанеиқәшәа, дубеит ауп, уаҳа ажәакгьы иеибышәымҳәеит. Ус аума?
– Ааи, ус ауп.
– Ашьҭахь, лымҩа кны, «бзиа бызбоит», бсыцца ҳәа лоуҳәама?
– Ааи, иласҳәеит.
– Уи ашьҭахь, лымҩа кны, лан дышлыцыз, лан ашәақь лҿакны, длымхны дааугеит. Ус аума?
– Ааи, ус ауп.
– Бара бахьааиз, баангылар бҭахума? – сҳәеит Наташа схы налықәкны.
– Аҩныҟа сымгакәа, ара санаанужь, сҽысшьуеит, –лҳәан Наташа дқьыз-қьызуа аҵәыуара далагеит.
– Илҳәо уаҳауама, Шьақро? – сҳәан Шьақро иахь схы насырхеит:
– Исаҳауеит, аха...
– Уаҳа ажәак ануҳәа, уаргьы саргьы иҳаибарбап, удәылҵ, уажәыҵәҟьа, – сҳәан Шьақро дындәылысцеит. Сара Наташа лыжәҩа ааныскылан, игылақәаз «абзиараз» ҳәа рамҳәаӡакәа, агәара ҳанҭыҵын, амҩа ҳаныланы ҳҿынаҳхеит.
Ҩышәҟа метра ҳнеиаанӡа, Шьақро иҩызцәеи иареи ҩҳахьӡан:
– Сыԥҳәыс дсуҭароуп, – иҳәан дааины даасҿагылеит Шьақро. Џьамали Мамукеи, наҟ-ааҟ иаасывагылт. Убасҟан, Наташа схы налықәыскын:
– Наташа, бымшәакәа аиаша ҳәа, арҭ брыццар, бҭахума? – сҳәан слызҵааит.
– Мамоу, Витиа, – лҳәеит лара.
– Ус акәзар, сыжәҩа ахьыбку иааужь, – сҳәан сҽаалымжәааны, Шьақро саниҿас, дышьҭҟьаны, дцаны, деизҟьа дкаҳаит. Џьамали Мамукеи анаасыдыххыла, урҭгьы акака рысҭеит. Уи аамҭазы, аԥшәма иҷкәын имашьынала дыҩҳахьӡан:
– Смашьына шәақәтәа, – иҳәан ибжьы ааиргеит. Уи
#
ииҳәаз хаҵаны, ҳара ҳнеин, зышә ааиртыз, имашьына ҳанҭалеит. Амашьына ҳшынҭалаз еиԥш, аҿынанахеит. Убасҟан, аныҟәцаҩ ахышә ихы аакылирҳәҳәан, ибжьы рдуны ҿааиҭит:
– Саанӡа ара шәыҟаз, уаҳа џьаргьы шәымцан. Сара сшааилак еиԥш, шәаргьы шәыҩныҟақәа шәызгоит. Убасҟан, саргьы ахышә схы нкылырҳәҳәаны, уахь снаԥшит. Шьақро амҩа дахьаныжьлаз, Џьамалгьы Мамукагьы неины, деимакы-еиҿакны даашьҭырхын, нымҩахыҵ, ашьацраҿы днаганы, днышьҭарҵеит. Ҳара ҳнеиуан, ус ҿымҭӡакәа. Ҳашҩеиуаз Иван Иван-иԥа игәашә ҳнадгылеит.
– Ара уаангыл, ароуп, Наташа дахьынхо, – сҳәан, аныҟәцаҩ сниҿаԥшын, сыбжьы наиқәсыргеит. Сара сажәа ҩбамтәӡакәа, аныҟәцаҩ амашьына ааникылан, ҳаллыбааит Наташеи сареи.
– Абзиара узыҟалааит, арҭ ирыхәҭаз иақәуршәеит. Анс-арс ҳәа акы рҳәо иалагар, ҳара уара ҳудгылоит, – иҳәан дцеит. Ҳара амашьына ҳанынлыбаа, сыбжьы насыргеит Иван Иван-иԥа иахь:
– О, Иван, Иван-иԥа аҩны уҟоума?
– Ааи, аҩны сыҟоуп, ҿызҭуа уарбану?
– Аҩны уҟазар, алақәа ҳдумыркын, Витиа соуп изҳәо,
Наташа дсыцуп, – сҳәеит.
Ишаабоз, Иван Иван-иԥа иҩны дааҩныҵын, ила
ахьҿаҳәаз днеины, адаҷ иахаршәыз ааникылан, иркьаҿны иааҿеиҳәеит. Нас абжьы ахьгоз, ала иҿынеихеит. Иван Иван-иԥа дызлаиуаз ала, иниԥылеит Витиагьы Наташагьы. Урҭ шынеиԥылаз еиԥш, Наташа лаб иахь лхы налырхан, лыбжьы рдуны ҿаалҭит:
– Саб, сара исыцу, Хәымса иҩыза Витиа иоуп. Уи сара сеиқәырхаҩ иоуп. Иара деилымкаакәа акы иоумҳәан, суҳәоит.
– Сара избалак срабашьуа џьыбшьома, Наташа, – иҳәан Иван Иван-иԥа иԥҳа дааигәыдиҳәҳәалеит, нас иԥшәма лахь ибжьы наиргеит:
134 #
– Марусиа, ара бааи, иааз дыббап.
Арҭ реицәажәабжь лаҳаны дааит Марусиа. Марусиеи Наташеи акраамҭа рнапқәа еикәыршаны, иҵәыуо, игылан. Иван Иван-иԥа аҩныҟа снеигарц, дсыҳәеит, аха сара изымуит, уахь сымнеикәа, сгьежьны сааит. Иан ишлеиҳәахьаз еиԥш, ари ажәабжь Витиа Хәымсагьы иеиҳәеит. Нас Хәымса аҩныҟа днеигарц диҳәеит, аха Хәымса имукәа, Витиа «иҭабуп» ҳәа наиаҳәаны, аҩныҟа дцеит. Витиагьы аҩныҟа длеит. Ҵхагәҭаны Хәымса игәашә аартны иашҭа дынҭалеит. Агәашә абжьы анаалаҳа, Маниа дҩагылан, лхалаҭ аалышәҵаны, ахышә дынкылыԥшит. Алашьцара даалылбааит Маниа лыҷкәын. Ашә аартны, лыҷкәын днеиԥылеит Маниа. Ани ԥеи анааидгыла иаагәыдибакылеит.
– Наташа дшымҵадырсыз, уаҳаны уаама, нан? Уаар ануҭахыз, Иван Иван-иԥа данаауаз, уаргьы уицны умаауаз, – лҳәеит Маниа Хәымса Иван Иван – иԥа дицны, дахьымааз, лгәы ишнанамгаз лыҷкәын иеиликаартә еиԥш, аха иара ҿимҭӡеит.
– Амла уакны уҟазар акәхап, – лҳәан Маниа лыҷкәын ихәы аацәырылган, астол инықәлыргылт. Хәымса инапы ӡәӡәаны дааин, астол днахатәан, акрыфара дналагеит.
– Хәымса акранифа ашьҭахь, дцаны диеит. Иан цәажәарҭахәыс дылкыр, Наташа бзиа дшибоз, иҵылхыр ҳәа дшәазар акәхап. Маниагьы лыҷкәын уаҳа цәажәарҭахәыс дымкӡакәа, дцан лиарҭаҿы днышьҭалеит. Маниа дахьиаз, дхәыцуан. «Иван Иван-иԥа иԥҳәыси иареи сыҷкәын ицәнымхо ишьҭоуп, аибашьраан иҭахаз ҳаҷкәын диеиԥшуп ҳәа. Уи иааигәара иҟазар рҭахуп. Изларҳәо ала, уи азоуп, дара еиҳаракгьы арахь иаханы раарагьы зыхҟьаз. Марусиа исалҳәахьеит «быҷкәыни сыԥҳаи еиқәнагоит, еибыҭазар иҟалои», ҳәа. Усгьы, уи илҳәо Иван Иван-иԥагьы мап ацәызкуа иакәым. Урҭ ас ахьырҳәо Хәымсеи Наташеи ирмаҳацкәа иҟоума? Ма рани раби ргәаанагарақәа, дара рцәа иаламшәаӡои, цәаныррак уаҳа ирымаӡами?
#
Издыруада, дара бзиа иеибабозар? Аха сара дсыцәшәаны, Наташа бзиа дшибо, имҳәозар, сыҷкәын? Ҳазҭало ҳҵарақәа ҳрылгап, нас хаҵеи ԥҳәыси ҳәа ҳаибагап ҳәа ргәиҭазар. Ус акәымзар, Иван Иван-иԥа ателеграмма аниоуз, Наташа дымҵадырсит ҳәа, «Уара уԥышәарақәа уҽырзыҟаҵала» ҳәа дилабжьаны данаанижь, иара дишьҭаланы дызхаазеи, Хәымса. Ҳәарада, Хәымсеи Наташеи бзиа еибабоит. Уи Иван Иван-иԥеи Марусиеи ирзымдыруазаргьы, ираҳар, мап ахызҳәаауа ракәӡам. Нас сара соума, уи мап ахызҳәаауа, зыҷкәын иразҟы иаԥырхагахо? «Быҷкәыни сыԥҳаи еиқәнагоуп, иеибаҳҭап» ҳәа Марусиа иансалҳәа, «Арҭ иашьеи иаҳәшьеи роуп, сыҷкәын иаҳәшьа дышԥеиго» – ҳәа Марусиа ишԥаласҳәоз? Сара қәнагала издыруеит, Наташа Хәымса дигозар, Марусиеи Иван Иван-иԥеи, мап шырымкуа, аха урҭ исызраҳәом. Амала, Марусиа, ԥыхьа зны, сара изсалҳәаз еиԥш, даҽазны иаалыҿшәаны исаҳар, мап скуамызт, саргьы уи сынлыдгыланы, ацхыраара рысҭон», – ҳәа дышхәыцуаз ацәа дынҭанагалеит Маниа.
а -тәи ахы
Маниа ашьыжь шаанӡа дҩагылан, лыжәқәа хьаны инҭылцан, аҳәарақәа ахкаара инҭалҵеит. Нас лара аҩны дааит. Маниа аҩны данааи, амра акыр иҩеихьан. Ахьурӡы ахнышьра инкналҳан, абысҭа луит. Усҟан, Хәымса дгыланы, анапырӡәӡәага даҵагыланы иҿи инапи рыӡәӡәара даҿын. Хәымса иҿи инапи шиӡәӡәоз Маниа ианылба, абысҭа аилырхра дналагеит. Абысҭа ааиллырхын, ачанахқәа инырнылҵан, астол инықәлыргылеит, ацыфақәагьы чанахла уа инавалыргылеит.
– Хәымса, уан дукәыхшоуп, абысҭа нысҵеит, акы ҳнацҳап, уааи, арахь, – лҳәан Хәымса иахь лыбжьы налыргеит Маниа.
136 #
– Ибзиоуп, сан, снеиуеит, – иҳәан инапқәа аарбаны, Хәымса иан лыбжьы злагаз, амаҵурҭахь ихы наирхан, иҿынеихеит. Рыҩџьагьы астол илахатәан, акрыфаны иҩагылеит.
– Шьыри, уажәы, ҳчанахқәа ааилзыргаша ҭацак дзыԥсоузеи? – лҳәеит Маниа. Хәымса ԥҳәыс димазарц шылҭахыз илырдырырц. Маниа илҳәаз Хәымса имаҳазшәа ҟаиҵеит, аха ишиаҳаз, ҩнуҵаҟалагьы, игәы ишаахәаз, ихаҿы ианыԥшуан. «Ԥҳәыс даазгар, акгьы лымҳәозар акәхап», – игәы иааҭашәеит Хәымса.
– Илақәа ааҭихааит Шьақро ҳәа Витиа игәыла. Аҭыԥҳа хазына, зани заби напымыӡәӡәа ирымкуа, илыхӡыӡаауа ирымоу рыԥҳа заҵә, игәаӷьны дышԥамҵаирсуаз? Бзиашәа, разҟ бзиас илоуз, Шьақро иҭынхацәа рҿы дахьнаргаз, ламыс змаз џьоукы ракәзаарын. Дара реиԥш, Витиагьы иуацәан. Витиеи ҳареи ҳшеизыҟази, Наташа ҳара ҳшылзыҟази бзианы дара ирдыруан. Арҭ аԥшәмацәа ирдыруан, уара аҵарахьы, Ростовҟа ушыҟаз. Убри аҟнытә, ари аҭаацәара аиҳабы ҳәа ирымаз, арҵәааҳәа дыҳәҳәо дықәгылеит: «Ирласны шәцаны, Витиа даажәга, уи ииҳәо ҳмаҳакәа аӡәгьы лааигәара шәааира азин шәысҭаӡом», – иҳәан, Наташа иашьара лзуны дгылеит. Витиа иахь Шьақро иҩызцәа рышьҭын, дааргеит. Витиа Наташа данлацәажәа, ашәытарақәа илныз анилырба, зхаҵкы сцаша, Витиа, ииулак, дыриааины, дрылиган, ауха, лаб иҿы дааганы, дынижьит. Уи ус зыҟаиҵаз, уара пату ахьлықәуҵоз азоуп. Сыҷкәын, нан, уара иудыруазааит, Витиа уара дуашьаҵәҟьоуп, – лҳәан ирҽхәара далагеит Маниа. Маниа илымҳәац џьшьаны, уажәы-уажәы, аҳәара даҿын.
– Сан, уи сара исаҳахьеит. Сара Ростовынтә санаа, иҟаз, шыҟаз, зегьы Витиа исеиҳәеит. Наташа уа даагылар, шылҭахымыз, Витиа ианеиликаа, дрылганы данига, Шьақро иҩызцәеи иареи ишьҭалеит.
Витиеи дареи аисра ишаҿыз, бзиашәа аԥшәма ҷкәын машьынала дрылигеит, акәымзар, Витиа Наташа лымша#
ла дызқәшәашазгьы анцәа идыррын. Шьақро иҩызцәеи иареи аус иаҭаны иҭактәуп. Уажәы, сара Иван Иван-иԥеи Марусиеи рахь сцап, срацәажәоит, – иҳәеит Хәымса.
– Иууеи, Хәымса, иуҳәашьоузеи? Аҭыԥҳа цқьа ахьӡ луҭома? Лани лаби уцырхырааны? Ауаа ирылашәымҵан, Наташа дымҵадырсит ҳәа. Аус злаз, лара дыцқьаны дааит. Дзымҵадырсызгьы уаҩы издыруам. Дрыцҳауп Наташа, ахьӡ лышәымҭан. Дызмилаҭзаалак, дзымгара дарбан, Наташа? Ирацәаҩым, нан, Хәымса Наташа леиԥш, иҟоу аҭыԥҳацәа. Лыԥшра, лсахьа, лан, лаб. Аҷҷаҳәа лхатәы бызшәеи аԥсшәеи лҳәо. Аԥсуаа рхәыҷқәа, аԥсшәа длырҵарц, арҵаҩ ҵара дҭаларц лгәы иҭаны. Ас еиԥш, ахазына, цәашьыркыла ауаҩы длышьҭазаргьы дизыԥшаауам. Ибаргәузеи, уи дызгаз арԥыс? Ирыбаргәузеи уи дызланагалаз аҭаацәара?
Иван иҿы унеиуазаргьы дара гәааны, акы рҳәозаргьы, уара «шәмашшын, ашшра аҭахым, шәашшыр, шәыԥҳа лыпату хышәҽуеит» ҳәа роуҳәароуп, нан... Хәымса иан илҳәаз ажәакгьы изахымҳәааит. Избанзар, Хәымса иан илҳәаз, – иашан. Иашшыр, иҭаркуан Шьақро иҩызцәеи иареи. Аха лара дшымҵадырсыз ауаа ирылаҵәон. Маниа ишылҳәаз еиԥш, аҭыԥҳа лаҳаҭыр ланарҟәуан. Сара сҩеип, аха Иван Иван-иԥа дсацәҳашт. «Аԥышәарақәа уҽырзыҟаҵала», – ҳәа сеиҳәан, иҳәатәы хамҵакәа, сишьҭаланы сааит. «Дсацәҳаргьы исычҳап, исхароу дырны», – иҳәан гәаныла, Хәымса иан дналԥырҵны дцеит. «Сыԥсыхгьы абни ҭацас дсымандаз», – аалгәахәын, Маниа дааҳәны, лыҩны длыҩналеит. Хәымса Иван Иван-иԥа игәара даныҩҭала ала ахьҿаҳәаз, ахыу ҳәа иааҵҟьеит, иааиз дазеилымкааӡакәа. «Узҿу закәзеи, Бобик сузеилымкааӡеи», – ҳәа аниҳәа, «саҭоумҵан, Хәымса, уахьзеилымкааз», аҳәозшәа, иҵызуа, Хәымса инеиԥылан, игәыдԥало, азхара дазымбо, иахәмарра иалагеит.ХәымсаинапыБобикахыинықәишьын,иааишьышьит. Иаргьы дахьабаз иеигәырӷьаны, игәыдԥаланы иеишуа иалагеит.
138 #
– Ари, ашышьа зеиԥшроу ала, иадыруа аӡәы дабеит, дарбанушь? – иҳәан Иван Иван-иԥа иҩны дааҩныҵын, иара иахь иҿааихеит.
– Хәымса, уабаҟаз арахь? Уара уҳәатәхаҵаҩымзаап, сара ҽеишәа усыздыруамызт, акәымзар. Ус аума уаргьы саргьы Ростов ҳаныҟаз ишеибаҳҳәаз, «аи, аи, аи», – иҳәан Иван Иван-иԥа Хәымса днеиԥылеит. Урҭ рыҩџьагьы анааиԥыла, Иван Иван-иԥа инапы аҿааирхан, Хәымса инапы ааимихит. Нас иҩызак иеиԥш, Иван Иваниԥа, Хәымса ижәҩа инапы наҵихын, аҩныҟа диманы иҿынеихеит.
– Саҭашәымҵан Иван Иван-иԥа. Ишәҳәаз ауп, – сҳәан усҟан,Ростовсаангылеит, ахацқьасанхәыц,сахьаангылаз, сышиашамыз еилыскаан, сшәышьҭаланы сааит. Шәара шәаазгоз аҳаирплан сагхеит, аха уи ашьҭахь иаауаз аҿы аблеҭ амысхын, салааит. Абас ала сшәышьҭаланы сааит. Иван Иван-иԥа шәҳәатәы ахьхасымҵаз, саҭа-шәымҵан, аха смаар, сыламыс иамуит. Ашәҟәқәа сзыԥхьоз сызрызхәыцуамызт. Сара сзызхәыцуаз, Наташа лакәын. «Иван Иван-иԥа дсызгәааргьы, дсызгәааит», – сҳәан амҩасықәлеит,Наташа илыхәара,џьараакысзыҟаҵозар, – сҳәан. Аҳаирплан саныллыбаа, таксик аанкыланы, сышиашаз, Витиа иҩны сынкыдгылеит. Уи исеиҳәеит Наташа дзықәшәаз, дахьнаргаз, дрымхны дшааигаз. Иван Иван-иԥеи Хәымсеи аҩны иахьыныҩналаз итәан Марусиеи Наташеи. Марусиа раԥхьа, дгәыдкыланы аԥсшәа леиҳәеит Хәымса. Нас Хәымса дааҳәын, Наташа лахь инапы наирххеит, аха Наташа Хәымса инапы имымхӡакәа, дқьызқьызуа, лылаӷырӡқәа лҿашы, лыҽлызнымкылакәа, лҽынеигәыджьылан, ихәда лҽахажьны, даагылеит. Иара ииҳәара изымдыруа, Иван Иван-иԥеи Марусиеи дырцәыԥхашьаны дгылан. Иван Иван-иԥеи Марусиеи урҭ рыцҳашьаны ирыхәаԥшуан.
Акранҵы ашьҭахь, иааидыҵит Хәымсеи Наташеи. Урҭ анеидыҵгьы Наташа дгәынқьуа, аҵәыуара даҿын. Хәымсагьы Наташа даарыцҳаишьан, илаӷырӡқәа
#
лиҿашит, аха ҿымҭӡакәа дгылан. Убри аамҭазы, Иван Иван-иԥа днеин, иԥҳа лхы днагәӡын, лыгәшәымшәа иҳәо далагеит. Марусиа лгәы еиқәышьшьы дахьгылаз, даацәажәан:
– Бымҵәыуан, Наташа, бшьа азакәан иауеит. Уаҵәы ашьыжь ҳцаны, амилициа аначальник ихьӡ ала ашшыԥхьыӡ ааҩуеит. Ашаҳаҭцәа бмоур ҳәа бшәоу? Урҭ мап кышьа рымаӡам. Нас еиқәырхха ианҭарклак, ибзиазар рбап, урҭ ақәыџьмақәа, – лҳәеит Марусиа дахьгылаз, лыԥсахы ԥыжәжәо.
– Бан илҳәо бмаҳаи, бара бшьа азакәан иауеит. Бгәы рҭынч, сылашара сыԥҳа, – иҳәеит Иван Иван-иԥагьы.
– Саҭашәымҵан, аха шәара ишәҳәо иашам. Ашшра ҳәа шәара ишәҳәо. Зынӡак иаҭахны иҟаӡам. Ҳашшыр, еиҳа еицәоуп. Избанзар, ауаа ирылаҵәоит, «Наташа дымҵадырсит», – ҳәа. Сара изураны исыхәҭаз, Наташа лшьа иуит, сҩыза, иашьак иеиԥш исыԥхьаӡо Витиа. Ҳара ушьҭа урҭ ҳрышьҭам. Абас иҟоуп сара сгәаанагара, шәара шәгәаанагара шыҟоу сыздыруам, аха...
– Сара сгәаанагара шыҟоу, минуҭқәак раԥхьа ишыҟаз ауп, маҷӡакгьы ацәхьаҵшьа ҳамаӡам. Наташа иахьа дганы аҳақьымцәа дыдҳарбар акәын, аха иуадаҩым. Уаҵәы акәым, даҽа мчыбжьыкгьы ирныҵуам, уи лнапқәа, лыварақәа, лхы-лҿы уҳәа ирынқәоу ашәытарақәа. Хымԥада, урҭ ҭактәуп, иҭамккәа ианоужьха, даара ишәарҭоу уаауп. Мамзар, Наташа Аҟәаҟа данцало, данаало, илзыруа здыруада? Урҭ рымшала, бзиа ибаны дызҭаларц илҭаху дҭамҵакәа даанҳажьрыма? Мап, уи лшашьа амаӡам.
– Баагыли, зны? Хәымса ииҳәаз азхәыцра аҭахуп. қәрала аиҳабра акәӡам ара аус злоу, аҟәыӷарагьы шыҟоу аадыруазароуп. Ҳара акыр еилаҳкаауазаргьы, еилкаарас иҳамоу, урыс еилкаароуп. Иарбанзаалак уск ҳанақәшәо, «азакәан» ҳҳәоит. «Азакәан» шаҳҳәо, ҳара ҳиаша, аҳәынҵәа ианыларкәаҳауа ыҟоуп. Кавказаа рзакәан, лымкаала аԥсуаа рзакәан ус иҟам. Уи зынӡак ихазуп. Аиаша аа140 #
дыруазар, аԥсуаҵас Наташа лшьа ууп. Нас изаҳҭахузеи, еснагь, ҳааҟәымҵӡакәа ашьоурақәа. Наташа дымҵарсны дахьнаргаз, аԥшәма бзиа длықәымшәакәа , дназгаз лцәа ԥиҽзар, усҟантәи ашьоура хазхон, аха Наташа ус акгьы лмыхьӡеит. Шәааи, нас ихаҳмырҟьацәап. Хәымса ииҳәаз ҳадгылап, Марусиа, – иҳәан Марусиа лахь днаԥшит Иван Иван-иԥа.
– Бара бгәы ишԥаанагои, Наташа? Хәымса иҩыза Витиа, бара бымҵазырсыз ирзиуз рызхома? Мамзар, иҵегь ашьоура ҳахәҭоума? Бара ибыхьыз, бара ибдыруеит, даҽаӡәы иабеидыруеи? – лҳәеит Марусиа.
– Сара мчыла сыргеит. Сыҽрымызжәарц сҽахьысҟьоз ашәытарақәа рацәаны иснырҵеит акәымзар, уаҳа акгьы смыхьит. Хәымса ишиҳәаз еиԥш, иаанаҳкылап ари аус. «Наташа дымҵадырсит» ҳәа ауаа исзырҳәо иҟалар, сара зынӡак исҭахым, иԥхасшьоит. Аус ҟалааит Хәымса ишиҳәаз еиԥш, – лҳәан дрыцҳаишьартә еиԥш Хәымса днеиҿаԥшит Наташа.
– Ус ауп, ус. Ари аус даҽак ала азныҟәара сара сазыразым, даҽа мҩакы аманы иҟаӡам, – иҳәан раԥхьа ииҳәаз иаҿаршәны икит Хәымса.
– Ушьҭа аҵыхәа ԥаҳҵәап ари азҵаара алацәажәара. Ҳаиасып даҽа зҵаарак ахь, – иҳәеит Иван Иван-иԥа.
– Иарбан зҵаароу, нас ҳара ҳахьиасуа? – лҳәеит Марусиа.
– Аҵара аус ахь, уаҳа ҳара иаҳаӡбози? Наташа Аҟәа аинститут дҭалар, Шьақро длыцрымҵыр, ишԥаауеи, усҟан – лгәы иҵхоз азҵаара даламцәажәакәа, дзавымсит Марусиа.
– Ушьҭа уаҳа Шьақро Наташа длышьҭалап ҳәа сгәы иаанагом, – иҳәеит Иван Иван-иԥа.
– Ари азҵаара аартны иааныжьзааит, – иҳәеит Хәымса, нас даацәажәан, иажәа инациҵахт.
– Шәара шәхала ишәыӡба, ушьҭа сара аҩныҟа сцап, – иҳәан аҩныҟа иҿынеихеит Хәымса.
– Наташа, Хәымса днаскьагеи, – лҳәеит Марусиа.
#
Хәымса аҩныҟа дцаразы, иҿанынеиха, Наташагьы Хәымса дишьҭаланы дындәылҵит. Арҭ рыҩџьагьы агәара абжакы инеиуаны еиԥш:
– Наташа ара баангыл. Сара ибасҳәаша рацәаны исымоуп, аха уажәтәила, ҳара иаҳҭаху ара иаҳҳәартә еиԥш аҭагылазаашьа ҳамам, ишаҳҭаху ҳзеицәажәом. Бааи, ҳаиқәшәап, зегьы аныцәалак, уаҩы ҳанимбо аамҭазы, абас асааҭ хԥа реиԥш.
– Ҳабеиқәшәои, Хәымса, асааҭ хԥа рзы? – лҳәеит Наташа лгәы ҭӡыӡаауа.
– Абна, наҟтәирахь, ахәырма ду аҵаҟа. Уа еиҳа иԥхьакырҭоуп, аӡәгьы ҳаибаӡом.
– Ибзиоуп, Хәымса, асааҭ хԥа рзы, уа сыҟоуп.
Убасҟан, Хәымса иҽизнымкылазт, Наташа лқьышә днагәӡны, дааҳәны, иҩныҟа иҿынеихеит. Наташа дахьгылаз, ҵәҩанҵас дарсызшәа акраамҭа дгылан, нас дааҳәны, дышиашаз, аҩныҟа лҿыналхеит.
Хәымса аҩны даннеи, амаҵурҭахь дымнеикәа, дышиашаз,акәасқьадҩыхәнан,иуадаашәаартныдныҩналеит. Ииарҭаҿы днеины, иҽааилыхны, днышьҭалеит. Наташа лани лаби ахьеицәажәоз, акраамҭа дрыдтәалан. Уажәы, урҭ злацәажәоз, Наташа лдокументқәа Аҟәа аинститут аҿы иарҭоу, иарымҭоу акәын. Урҭ акыр ианеицәажәа ашьҭахь, ирыӡбеит Аҟәатәи арҵаҩратә институт аҿы Наташа лдокументқәа арҭарц. Уаҵәы аашар, Наташеи Марусиеи Аҟәаҟа ицаразы, амҩа иқәларц. Наташагьы илҭахыз уи акәын. Уи илҭахыз анеилылкаа, лгәы рҭынчны, дцаны дышьҭалеит. Хәымсагьы Наташагьы ахьиоу ирхәыцуа акоуп, «асааҭ хԥа ааиндаз» ҳәа. Арҭ рыҩџьа, ахаан иеибамбацкәа, иахьа иеибабазшәа иҟан, есҽны ишеиқәшәалозгьы. Ииашоуп, арҭ есҽны, еиқәшәалон, еиқәымшәаргьы рзычҳауамызт, аха абзиабара рымоуп ҳәа зынӡакгьы, аӡәгьы игәы иаанагомызт.
Урҭ ирымаз абзиабара, иашьеи иаҳәшьеи ирыбжьоу абзиабара акәызшәа акәын ишырԥхьаӡоз. «Уаха асааҭ хԥа рзы ҳаиқәшәап» ҳәа Хәымса Наташа ажәа анылниҵа
142 #
нахыс, еилкаахеит дара абзиабара ирыбжьаз, аха макьана ахы шцәырнамгацыз. Уажәы, рыҩџьагьы ахьиаз, ирхәыцуаз уи акәын. Урҭ риарҭақәа рҿы ииан, аха дара цәарас ҳәа иҟарҵаз акгьы ыҟам. Ишынаҳәы-ааҳәуаз, аамҭа ацара иаҿын. Хәымса исааҭ днахәаԥшит. Усҟан хԥа рыбжа ыҟан. Хәымса ибжьы мыргаӡакәа, афырҳәа, дҩагылан, иҽааилеиҳәеит. Алашьцара иҽалакны, иан дылбар ҳәа дшәаны, ишьапқәа рышьҭыбжьқәа иан илмаҳаратәа, ишьацәкьарақәа дрықәгыланы, дҵаркьакьо, иуада дныҩныҵын, иҿынеихеит, Наташеи иареи иахьеибырҳәаз аҭыԥ ахь. Ахҵысҭа дыҩхыҵны, ахәырма ду ахьгылаз, ахь иҿынеихеит Хәымса. Амза каҷҷа иԥхоз, иҟанаҵоз алашара, гагаҵас ахәырма ашьапы днадибаалеит Наташа. Аиҭа Хәымса исааҭ днахәаԥшит амза алашара иҟанаҵоз ихы инархәаны. Усҟан, хԥа рзы жәа минуҭк ракәын иагыз. Хәымса амза иҟанаҵоз алашара дадрымбааларц днеиуан, Наташа дизԥшны дахьгылаз, ахәырма ду ашҟа ихы рханы.
Ус Хәымса днеит, ахәырма ду ахьгылаз. Наташа ахәырма ашьапы даавҵын, иааидгылеит рыҩџьагьы. Урҭ шынеидгылаз еиԥш, рнапқәа ааикәдыршеит. Убри аамҭазы, Иван Иван-иԥа дҩагылеит, ӡык нкеиҭәарц азы. Дгьежьныданааиуаз,«ҟәынд-шәынд»ҳәаахәырмадуахьгылаз ахьынтә, быжьқәак иаҳаит. Иван Иван – иԥа уахь днаԥшызар, гагақәак реиԥш, џьоукы днарыхәаԥшит иаразнак, Иван Иван-иԥа игәы иааҭашәеит, арҭ иибаз Хәымсеи Наташеи роуп ҳәа, дгәырӷьаҵәа дааҟалеит. «Урҭ ракәымкәа, нас уаҳа изусҭцәада» Рааигәа-сигәа уаҩы дынхаӡом. Харатәқәаны ҟалашьа амаӡам. Урҭ аранӡа имаакәа, уаҳа ҭыԥк џьара ирмауӡози? Наташеи, Хәымсеи рхаҭақәаҵәҟьа роуп. Уажәы, иеилысымкаауеи, урҭ ракәу ракәму, – иҳәан – Наташа дахьиауаз луада ашә ааҵрааны дныҩнаԥшит. Аха Наташа дауиахыз, уи лкаруаҭ ҭацәуп. Иван Иван-иԥа иуадахь иҿынеихеит. Уи иуада дшыныҩналаз еиԥш, Марусиа лахь ибжьы наиргеит.
#
– Марусиа , О, Марусиа.
– Марусиа дцәыха-жьыхо, ацәа даалҵын:
– Исауҳәои, Иван? Ԥхыӡ хаак салан, саалҵит. Сыԥхыӡ
нагӡаны ишызымбазгьы, сгәы иаахәара акы сшақәшәо, усгьы идыруп. Амала, изакәыҵәҟьоу сыздыруам, аха...
– Иԥхыӡ мшуп бара иббаз, Марусиа. Бара быԥхыӡ акыр еилнакаауеит. Бара ишыбҳәаз еиԥш, бгәы иаахәаша ббоит, иаарласны бҩагыланы, ахәырма ду ахьгылоу ахь бнаԥшыр.
– Избои, ахәырма ду ахьгылоу ахь снаԥшыр? – лҳәан Марусиа дааццакны, харԥ заҵәы дҩагылан, абарҵа дааҵагылт Марусиа.
Иван Иван-иԥа Марусиа длышьҭаланы дындәылҵит. – Уаантәи иббаӡом, арахь бааскьа, – иҳәан иара дахьгылаз ахь днаскьарц налыдиҵеит. Уаантәи ахәырма ду ахьгылаз ахь днаԥшит Марусиа. Иаразнак ала урҭ лылаԥш нарықәшәеит ҩыџьа ахьеидгылаз. Усҟан Марусиа дгәырӷьаҵәа даацәажәеит:
– Анҭ Хәымсеи Наташеи роуп, ҳәарада. Иван, унеины,
Наташа лиарҭа гәаҭи? – лҳәан Марусиа, Наташа лиарҭаҿ диоу, диаму еилылкаарц наидылҵеит. Уа снеины избахьеит.
– Нас
– Аиарҭа ҭацәуп. Арахь уиас, арахь, ҳарԥырхагамхап, ҳхәыҷқәа, – лҳәан Марусиа лиарҭахь дгәырӷьаҵәа лҿыналхеит, Иван Иван-иԥагьы уи дналышьҭалеит. Рыҩџьагьы рҭыԥқәа рҿы инеины инаиеит. Убри аамҭазы, Хәымсеи Наташеи рцәажәабжьқәа ааҩуан:
– Хәымса, уаргьы саргьы раԥхьа ҳанбебаба?
– Аӡы анысҭиуаз.
– Уи уаҟәыҵ.
– Уи ҳаҟәыҵуазар, фышықәса раԥхьа, ҳара ҳҿы сасра
шәаныҟаз. Нас сара шәара шәҿы сасра саныҟаз. Уи нахыс шәара нхара ҳәа арахь шәанаа, есымша ҳаибабоит.
– Уиашоуп, Хәымса, фышықәса ҵуеит уаргьы саргьы ҳаибадыруеижьҭеи. Есҽны ҳаицын, шамахамзар ҽнак
144 #
ҳаибамбакәа зыҟамлацызт, аха абзиабара аӡбахә уҳәаӡомызт. Уажәы, уи уҳәартә еиԥш, уҟазҵазеи?
– Исыздыруам, Наташа. Сара бара бзиа бызбон, аха иаҳәшьак леиԥш акәыз џьысшьон, бзиа бшызбоз, аха ус акәӡам. Аиаҳәшьа лыбзиабара аҵкьыс иеиҳауп, бара быбзиабара исымоу. Бара бышсазҵааз еиԥш, саргьы сбызҵаап. Нас бара бзиа сышԥаббоз, иашьак еиԥш акәу, ма даҽакала акәу?
– Сара раԥхьа уанызба нахыс бзиа узбоит, аиашьа ибзиабара аҵкьыс инеиҳаны.
– Бзиа сшыббоз, зсабымҳәеи, нас?
– Уара сара бзиа сшубо, уҳәозар ҳәа сыԥшын, насгьы «башьа диеиԥшуп» ҳәа ахьырҳәоз азы, иашьаҵас акәыз џьысшьон, бзиа ушызбоз. Ишубо еиԥш, ҳаҩџьагьы иҳахьыз акоуп, уи еилкаауп. Еилкаамкәа инхаз, сара уара иусҭаз сызҵаароуп.
– Иарбан зҵаароу зыбҳәаз, Наташа? Аа, исгәалашәеит, исгәалашәа. Баргьы саргьы ҳаибабеижьҭеи акрааҵуеит, аха абзиабара аӡбахә сызбамҳәацызт. Избанзар, ишысҳәахьоу еиԥш, иаҳәшьак леиԥш, бзиа бызбон. Уажә, ҳаазқәылаз, иҟам мшык, сан быӡбахә анылымҳәо, «абас ҭацак дызмоу илыбарги» – лҳәоит. Уи адагьы, Иван Иваниԥеи Марусиеи ахьсыхәаԥшуа, маҳәыс сырҭахушәа сгәы иабоит. Абарҭқәа зегь санрызхәыц, бара бҿынтә иаҳәшьаҵас абзиабара исымаз, хаҵеи-ԥҳәыси рыбзиабарахь ииасит.
– Уара уфилософ дууп, Хәымса. Аиаша уҳәеит, сани саби уара даара бзиа урбоит. Уара уааигәара еснагь иҟазар рҭахуп, сашьа уахьеиԥшыз азы, хатә ҷкәынак иеиԥш бзиа урбон. Уара ишуҳәаз еиԥш, ус ишааиуаз, урымаҳәхаргьы рҭаххо иалагеит. Уаргьы саргьы ҳаԥсҭазаара еилаҳҵар, ҳара ҳаҵкьыс, дара еиҳа ргәы ишахәо агәра згоит.
– Ус анакәха, ушьҭа ҳара ҳауп аус злоу, ус ауми, Хәымса.
– Ааи, ус ауп.
#
– Ус акәзар, ҳаԥсҭазаара еилаҳҵап.
– Еилаҳҵап, аха ҳҵарақәа ҳҽыззаҳкқәаз ишԥарзаауеи?
– Уара уҭал уҽыззукыз аҿы. Саргьы сҽыззыскыз афакультет ааныжьны аурыс бызшәеи алитературеи сырҭалоит. Уаргьы саргьы ҳазҭалақәаз ҳрылганы, аусура ҳаналагалак ашьҭахь латәарадатәи аԥсуа бызшәеи алитературеи рфакультет сҭалоит.
– Ибзиоуп бҭал.
– Иҳаӡбаз сан иласҳәоит.
– Уи сгәаԥхом, сацәыԥхашьоит.
– Саргьы сацәыԥхашьоит, аха...
– Еицәахар.
– Уи уацәымшәан.
– Аиеи, нас.
– Ушьҭа ҳаидыҵып,
–Аиеи, ҳаидыҵп.
Рыҩџьагьы аагәыдибакылан, иааидыҵын, рыҩнқәа
рахь рҿынархеит.
а-тәи ахы
Убри аамҭазы, Иван Иван-иԥеи Марусиеи ахьиаз иалацәажәон Наташеи Хәымсеи рразҟы. Урҭ рыҩџьагьы, гәык-ԥсык ала ирҭахын Хәымса дара дрымаҳәзар. Усҟан дара еиҳа дырзааигәаны дҟалон. Уи акәын дара нахьнатә аахысгьы, гәҭакы хадасгьы ирымаз. Арахь Хәымсеи Наташеи, иашьаки иаҳәшьаки реиԥш акәын пату шеиқәырҵоз. Урҭ рыпату еиқәҵашьа деигәырӷьон, Хәымса иан Маниагьы. «Аԥҳа дсымам, аха Хәымса иаҳәшьак леиԥш, пату лықәҵаны, бзиа иибо, сара сыԥҳа леиԥш дсымԥхьаӡои, сыԥҳа лоуми», – лҳәалон Маниа, Наташа лзы.
– Аԥсуаа рҵас ала, иашьеи иаҳәшьеи ҳәа пату еиқәызҵо, хаҵеи-ԥҳәыси ҳәа иеибагар, ииашоуп ҳәа
146 #
ирыԥхьаӡом. Аха уи сара саҿагылоит. Иецзызҳауа аҷкәыни аӡӷаби раԥхьа иашьеи иаҳәшьеи реиԥш, пату еиқәырҵо, рызҳауеит. Урҭ анрызҳалак, бзиа иеибабар, хаҵеи-ԥҳәыси ҳәа иеибагар, алшоит. Ус ауп ишыҟоу. Араҟа, ауаҩы дызмилаҭзаалак, уамашәа иибо ҳәа акгьы ыҟаӡам. Шьала иеизааигәоу, арԥыси аҭыԥҳаи реибагара, уи маҳагьароуп ҳәа аԥсуаа иахьырыԥхьаӡо, зшьа иелазҵаз, ауаа иахьрылырцо, сара садгылоит. Аԥсуаа зегьы академиа иалгахьоушәа рҵасқәа анаука иадҳәалоуп. Зегьы ишаадыруа еиԥш, наукала ишьақәырӷәӷәоуп, шьала иеизааигәоу хаҵеи-ԥҳәыси ҳәа реибагара, рхылҵ рзы иԥырхаганы иҟалар шалшо. Аха, ишдыру еиԥш, Хәымсеи Наташеи шьала еиуара рыбжьаӡам. Хәымса ҳара ҳаҷкәын даара диеиԥшын азы, ҳаҷкәын иеиԥш, пату иқәаҳҵон, пату иқәаҳҵоит иахьагьы. Уаҵәтәи амш бзиала, ҳазнеир, уаҵәгьы пату иқәаҳҵоит, ҳаҷкәын дыҟазар, пату шиқәаҳҵоз иеиԥш. Хәымсеи Наташеи хәыҷқәаны, иеиқәшәеит. Ҳара Хәымса пату шиқәаҳҵоз еиԥш, даргьы пату еиқәырҵон. Ус ишеицыз ашкол иалгеит. Нас иашьаки, иаҳәшьаки реиԥш, бзиа ишеибабоз, шьала ишеизааигәамыз анырдыр, аӡыхь иаҩызоу, абзиабара цқьахьы иианагеит, ҳара ҳарԥырхагамхакәа, ҳрыцхраар, пату еиқәызҵо хаҵеи-ԥҳәысны иҟалоит, ҭаацәара бзиакгьы аԥҵахоит. Бара бгәы ишԥаанагои, Марусиа? – иҳәан Иван Иван-иԥа Марусиа дынлызҵааит. Иван Иван-иԥа азҵаара иқәиргылаз Марусиа абас аҭак ҟалҵеит:
– Иван, уара иуҳәо даара ииашоуп, урысҵас, ус ауп ишыҟоу, ус ауп иагьшахәҭоу, аха аԥсуаҵас уазхәыцыр, ииашамхар ҳәа сшәон аҟнытә, абри азҵаара, сара Маниа ллымҳа инҭысшьхьеит, аха илгәамԥхеит. Арҭ аҩџьа, сыҷкәыни быԥҳаи иашьеи иаҳәшьеи роуп. Дара иашьеи иаҳәшьеи реиԥш, патугьы еиқәырҵоит. Ус иҟазар, еиҳа еиӷьӡами, – лҳәеит Маниа, Наташеи Хәымсеи иашьаки иаҳәшьаки реиԥш, ишыҟоу иаанхар, шылҭахыз, слырдырит. Саргьы уаҳа сызламҳәеит.
– Ус иҟазаргьы ауан, аха ус изыҟамлеит арҭ рыбзиаба#
ра. Хаҵеи-ԥҳәыси рыбзиабара урҭ рыбжьара ицәырҵит. Уи абзиабара иашьеи иаҳәшьеи рыбзиабара аҵкьыс, ицқьоуп, илашоуп. Иҟоу, шыҟоу, акы ацымҵакәа, акгьы агмырхакәа, ҳара ҳаблақәа ирбаз, еицакрада Маниа илаҳәатәуп. Уи дгаӡаӡам, ԥсабарала дҟәыӷоуп, аҵара лымам, аха... Аиаша лаҳәазар, ишахәҭоу амҩа иқәылҵоит ари аус.
– Уи иашоуп Иван, уара иуҳәои, сара сгәаанагареи еиқәшәоит. Ашьыжь ҳҩагылар Маниа лҿы снеины иласҳәоит, уара ишуҳәаз еиԥш, акгьы ацымҵакәа, акгьы агмыжькәа. Маниа дыԥҳәыс ҟәыӷоуп, амҩа ҳақәылҵоит.
– Бзиоуп, Марусиа. Ҳара ишаҳҳәаз еиԥш, иҟаҵа, ус быхәҭоуп, – иҳәан дааҳәны днаиеит Иван Иван-иԥа. Дааҳәны диазшәа анылба, «ушьҭа ҳацәап», – лҳәан Марусиагьы, дааҳәны днаиеит. Аха рыҩџьагьы цәарас иҟарҵаз ҳәа акгьы ыҟам, Хәымсеи Наташеи ишрызхәыцуаз, акараҳәа аадыршеит. Арҭ ирыӡбаз Маниа дазыразхар, Наташа лдокументқәа Аҟәа имгаӡакәа, Ростов акы дҭарҵон. «Хәымсагьы Наташагьы, хаҵеи-ԥҳәыси шәоуп» ҳәа нараҳәаны, Хәымса дахьыҟоу, ауадақәа инрыҩнарҵон.
Ашьыжь анаацәылаша Марусиеи Иван Иваниԥеи ҩагылеит. Урҭ рышьҭахь, акыр дышьҭахеит, аха дҩагылеит Наташагьы. Уаанӡа изларыӡбахьаз ала, урҭ иахьатәи рыплан иалан, Наташа лдокументқәа Аҟәатәи аинститут аҿы иганы рыҭара, аха дара ишырыӡбыз еиԥш, Маниа дазыразханы, ишырҭаху русқәа еиқәшәар, Наташа лдокументқәа аинститут аҿы изарҭари, Ростов акы дҭалааит ҳәа азырыԥхьаӡеит. Марусиа дшыҩагылаз еиԥш, Маниа лахь дцашан, аха Маниа ашьыжь деилахоуп, лыжәқәа, лҳәарақәа уҳәа рҭыԥ иқәылҵароуп. Уи бзианы илдыруеит Марусиа. Убри аҟнытә, маҷк даангылар акәхеит. Маниа лусқәа дрылгаанӡа цәгьала илычҳаит Марусиа. «Ушьҭа Маниа лусқәа дрылгахьазар-дрылгахьеит» анылгәахә, Маниа лахь лҿыналхеит Марусиа.
148 #
– Сан, иахьа Аҟәаҟа ҳзымцаӡои? Ҳцозар, заа ҳцар, еиҳа еиӷьӡами? – лҳәан дҵааит Наташа, лан дахьцоз лгәы иаланы:
– Наташа, иахьа Аҟәаҟа ҳзымцаргьы ҟалап.
Уи уадаҩым, иахьа ҳзымцаргьы, уаҵәы ҳцар ҟалоит, макьана, ихьшәаӡам, аамҭа ыҟоуп. Сара Маниа лҿы уск сымоуп еилкаатәны. Уи еилкааны, ирласны саауеит, – лҳәан Марусиа Маниа лахь дцеит. Ари ажәабжь Наташа илаҳаз, аалцәымӷахеит. «Иарбан усу сан Маниа лҿы еилкаатәыс илымоу», – аалгәахәын, аха иахылҳәаара лзымдырызт, дхәыцуа даангылеит. Иахьа Маниа ашьыжьтәи лусқәа заа дрылгеит, абжьааԥны еиԥш акәымкәа. Избанзар, лара Хәымса длыцхраауан. Маниа ажәқәа анылхьа, Хәымса ажәқәа ҭцаны, аҳәарақәа ахкаарахь икеицеит. Убри аамҭазы ауп, Марусиа Маниа лҿы даннеи. Усҟан, Маниа лыхш ацыр аҭаны, лыҷкәыни лареи рхәы аҟаҵара даҿын. Марусиа агәара дшааҭалаз еиԥш, Маниа лылаԥш дааҵашәеит. Маниа Марусиа, афырҳәа дналԥылан, гәаартыла аԥсшәа налалҳәеит:
– Бзиала баабеит, Марусиа, арахь бсышьҭаланы бааи, – лҳәеит Маниа, Марусиа дшыналԥылаз еиԥш. Нас Марусиа лаԥхьа дгыланы лҿыналхеит Маниа.
– Бзиара ббаит, Маниа. Уахьгьы снеиуеит, ҳнеицәажәақәап ҳәа ауп, сара арахь сшааизгьы, – лҳәан Марусиа аҭак ааҟалҵан, Маниа длышьҭаланы лҿыналхеит. Маниа амаҵурҭа даныныҩнала, Марусиа дахьтәашаз, наллырбан, ларгьы скамк даахан, длатәеит. Маниа Марусиа дтәарц, аскам ахьыллырбаз, длатәеит. Арҭ анылатәа ашьҭахь, маҷк аҟара еиҿаԥшуа, ҿымҭӡакәа итәан. Нас аҭынчра ааилалгеит Марусиа.
– Хәымса дымгылацзар акәхап.
– Уи дгылахьеит, ажәқәа ҭцаны даахьеит. Уажәы, аҳәарақәа ахкаарахь икеицеит. Дахьцоз, иеигәышәгьы игеит аандақәа ахьыуашәшәырақәоу, днахәаԥшны, акы неиҭақәозар акәхап, – лҳәеит Маниа лыҷкәын даарҽхәашәа.
#
– Еиҳагьы иеиӷьуп Хәымса дахьыҟам. Хәымса дҳақәымшәар, баргьы саргьы ҳамала, гәаартыла, ишаҳҭаху еиԥш, ҳаицәажәап, – лҳәан Марусиа Маниа днылҿаԥшит. Хәымса иалымҳәо, уи иҟнытә, макьана, имаӡоу акы шылҳәоз, Маниа агәра лырго. Марусиа Маниа илалҳәоз, цқьа илзеилымкаакәа дылҿаԥшуа, дыхәмаршәа ҿаалҭит:
– Марусиа, исабҳәашеи, Хәымса имырҳакәа, аӡәы сибҭар бҭахызар?
– Мамоу, Маниа, бара аӡәгьы бисҭом. Аӡәы бисҭоит сҳәаргьы ибуам. Сара издыруеит иԥсхьоу быԥшәма дшыбымԥсахуа. Уи аԥсуаа шәҵас иаҵанакуам. Бара баԥсуоуп, аԥсуа закәан бықәныҟәоит. Сара бара ибасҳәарц сзааиз даҽа усуп. Уи Хәымсеи Наташеи рус ауп. Урҭ рус азы гәаартыла ҳаицәажәарц азы ауп, сара ара сзааиз. «Марусиа илҳәарызеи» – ҳәа даахәыцит Маниа. Нас акы лҳәарц лҭаххан, лҿы ҩеихылхуаны еиԥш, аҳәаха лымҭакәа, Марусиа ацәажәара дналагеит:
– Маниа бара ибзианы ибдыруеит, шәара шәааигәара ҳара анхара ҳзалагаз. Уи аиҭаҳәара аԥсоуп ҳәа сара сгәы зынӡакгьы иаанагом, избанзар, бара ибзианы ибдыруеит, уи аҭоурых ду иамоу. Ара ҳааины анхара ҳаналага, аҽны, инаркны, ҳхәыҷқәа еихаҳааӡалт. Дара аныхәыҷқәаз аахыс, пату еиқәҵаны, иашьаки иаҳәшьаки реиԥш, ашкол иалгеит. Доусы ирҭахқәоу афакультетқәа ирҭаларц рҽазыркит. Хәымса идокументқәа Ростовтәи аинститут аҿы ирыдыркылеит. Уи шәпроцент агәра згоит, иҽыззикыз аҵараиурҭа дышҭало, дагьшалго ала. Иара ахшыҩ бзиа змоу, аҵара, ауаҩра, иазгәаҟуа аӡә иоуп. Уи адагьы, Иван иҩызцәаиԥызцәа ахцәхәыц рхьымӡо ирацәаҩуп. Наташа лакәзар, Аҟәатәи арҵаҩратә институт дҭаларц лыӡбеит. Аха, макьана, лдокументқәа раҳамҭацт. Иахьа Наташа лдокументқәа аинститут аҿы иганы, ираҳҭап ҳәа акәын ҳгәы иҭаз, аха уи лыпланқәа илымоу, ҳамԥсахыр ада ԥсыхәа ҳамамшәа збоит. Уи, макьана лара лышҟа иҳамҳәаӡац аха иаҳҳәар, лгәы шыҟалогьы здыруада? Уи ҳаԥхьаҟатәи усуп, усҟан иаабап.
150 #
– Избан,Наташалыпланқәазышәԥсахуа,-лҳәанМарусиа илҳәаз, Маниа лгәы иалсит, нас лажәа инацылҵеит:
– Наташа, аурыс ҭыԥҳа, аамҭа кьаҿла аԥсшәа бзианы, иҵаны, аԥсуаа рхәыҷқәа аԥсышәала аҵара дырҵара, ари ибзиоу усуп, иагьҿырԥшыгоуп. Зегь реиҳа зҵара цәгьоу ҳәа иԥхьаӡоу, лара иахьылҵаз, уи ала лҵара иацылҵарц дахьаҿу даҟәышәымхын, уи лара лгәы еиқәнаҵоит, ҳәарада.
– Бара биашоуп, Маниа. Ивани сареи иаҳгәиҭоу, макьана лара илыздыруам. Сара ара сзааиз, баргьы быхшыҩ ааҳалабҵарц ауп. Бара быхшыҩгьы шҳалабҵо, Ивангьы саргьы ибзианы иаадыруеит, агәра аагоит.
– Шәара аҵара дуқәа змоу, зхатәы бзианы издыруа, ауаа ртәгьы еилкааны, аӡбара зылшо, сара аҽага акреи, аҭаҭын аарыхреи рыда акгьы ззымдыруа, схы нашәылаҵаны, ишәзызӡбо ак ыҟоуп ҳәа сгәы иаанагом.
– Маниа, аҵара акәӡам иҟоу. Акы уалганы иуҵаз аҵкьыс, аԥсабара иунарҵаз аҵара, еиҳау ыҟаӡам. Уи бара ибылоуп. Маниа бара ибдыруеит ҳхәыҷқәа рыпату еиқәҵашьа. Иашьаки иаҳәшьаки реиԥш, ишрызҳаз. Аха уи аҳәааҿы изаанымгылеит, абзиабара цқьахьы ииасит. Ҳара ацхыраара рыҭара ҳахәҭоуп ҳәа сгәы иаанагоит, уи адагьы ԥсыхәа рымаӡам. Ҳара агха ҳахьыр, дара адунеи иахьынӡақәу, иахьхәны иаанхоит. Аброуп, бара быцхыраара ахьаҳҭаху, Маниа. Иаха асааҭ хԥа инархысхьаны еиԥш, ҳхәырма ду аҵаҟа Хәымсагьы Наташагьы иеидибалеит Иван.
–Уу,даасымысхааит,Хәымса! -лҳәандныҩныҵәааит Маниа.
– Ус бымҳәан, Маниа, ус бҳәар, ҵасым. Ҳхәыҷқәа рыбзиабара ҳара ҳаигәырӷьароуп. Уи ҳаигәырӷьаны, амҩа иаша, амҩа ԥшӡа иқәаҳҵароуп.
– Иашьаки иаҳәшьаки реиԥш, пату еиқәырҵоит ҳәа акәымзи, ҳара ҳашгәыӷуаз, нас аҵыхәтәан, иаҳзырузеи, имаҳагьацәахама?
– Маҳагьара ҳәа ара зынӡакгьы акгьы ҟамлаӡеит.
#
Аӡыхь абахә ашьапаҿы ахы шыҵнахуа еиԥш, ҳхәыҷқәа ргәқәа рҿы абзиабара цқьа ахы ыҵнахит ауп. Уи ацхыраара аҭахуп, зхы ыҵызхыз аӡыхь аиҵыхра шаҭаху еиԥш. ус еиԥш ацхыраара зылшо, хҩык ҳауп. Изусҭцәада, урҭ ахҩык? Бареи, сареи, Ивани ҳауп, уаҳа даҽаӡәы иҳацхраауа ҳара дҳамаӡам. Иван, баргьы саргьы иаҳҳәо дшахымԥо сара агәра згоит.
– Иҟаҳҵарызеи, нас? – лҳәан Маниа Марусиа длазҵааит.
– Бзиа иеибабаз, абзиа рбыжьҳәааны иеинраалатәуп. Уи ада ԥсыхәа ыҟамшәа збоит. Бара бгәы ишаанаго сыздыруам, аха...
– Ааи, аха, ҳара иаҳҳәо дара ихарҵару?
– Ихарымҵар, иабацо? Ихарҵар еиҳа ирзеиӷьуп, ҳара иаҳҳәо харымҵар, ишырҭаху иҟазааит. Амала, ҳара ҳтәы ҳҳәап.
– Марусиа, бара бгәы иацәымӷымзар, иашьеи иаҳәшьеи реиԥш, бзиа еибабозар, еиҳа еиӷьзар, бара бгәы ишԥаанагои?
– Мап, Маниа. Иашьеи иаҳәшьеи рыбзиабара аҵкьыс, хаҵеи-ԥҳәыси рыбзиабара еиҳа иҵаулоуп, еиҳа иӷәӷәоуп. Уи ԥсҭазаароуп, зҳароуп. Ушьҭа иашьеи иаҳәшьеи рыбзиабара иахысит. Аарҳәышьа амаӡам.
– Марусиа, Наташа леиԥш иҟоу, сара ҭацас дансоу, сара сзы, иразҟы дууп ҳәа исыԥхьаӡоит. Амала, шәара ҽеишәа шәазхәыц, сара сышәԥырхагам. Сара сус аламҵакәа, шәара ишышәҭаху амҩа иқәышәҵа. Сара даара дрыцҳасшьоит Наташа. Лара лгәы иалнахыз азанааҭ ала аҵара даналгалак, акәзар, лыгәхьаа скуамызт, аха...
– Уи ҵарада дынҳажьуам. Рыҩџьагьы аҵарақәа дҳарҵоит. Бара мап бымҳәозар.
– Сара иеиҭасҳәахуеит, Наташа леиԥш иҟоу аҭыԥҳа хазына, ҭацас сара дансоу, разҟы бзиа соуит, аха лара аразҟы бзиа лмоур ҳәа сшәоит. Дрыцҳасшьоит азоуп, ас зысҳәо.
– Ҳхәыҷқәа разҟ бзиа роуеит. Урҭ рразҟы бзиа ироуа ахь, ҳаргьы ҳаҵанакуеит. Ажәак ала, иаҳҳәозар,
152 #
ҳазынтәык, разҟы бзиа ҳауеит, уи азы бымшәан, Маниа. Дара еиҿынҵәаауа бзиа иеибабоит, – лҳәан дцаразы дҩагылеит Марусиа. «Баангыл акы ҳнацҳап» ҳәа Маниа илзымҳәеит, илҳәаргьы Марусиа ишылымуаз лдыруан азы. Маниа днеин, лашәҭра лнапы лҭылшьын, ҩашәха дуқәак ааҭыганы, агәыблаа инанҵаны, Марусиа иналылҭеит. Марусиа мап лымкӡеит. Мап лкыргьы, Маниа ишылымуаз лдыруан азы.
– Иҭабуп, Маниа, бара башәхақәа рзы. Мап скыргьы, ишыбымуа здыруеит. Насгьы ҳхәыҷқәа рразҟқәа рыӡбараҿы, бахьҳацхраауа азы иҭабуп ҳәа басҳәоит, –лҳәан даагәыдылкылан, даалыгәӡит. Маниагьы Марусиа даагәыдылкылан, даалыгәӡит.
Марусиа лышәхақәа лыманы агәара дынҭыҵит. Маниа дгәырӷьаҵәа аҩныҟа даагьежьит. Марусиа аҩны дахьнеиз, дҿаԥха-ҿаччо Иван ашәҟәы даԥхьо дахьтәаз, днаидгылеит.
– Марусиа бгәалаҟазаара бзианы, баазшәа збоит, шәеинаалама, Маниагьы баргьы, – иҳәан Марусиа длызҵааит.
– Ҳаинымаалакәа иаауеи! Ҳахьанхәацәахаз ҳгәы иамыхәозар, уаҳа ҳгәы иаахәози? «Наташа леиԥш иҟоу, ҭацас дансоу исыбаргәузеи!», – лҳәан Маниа даара дгәырӷьеит.
– Ус акәзар, Наташа, «ара бааи» ҳәа лаҳәи? – иҳәан Иван Марусиа адҵа лиҭеит. Иван ииҳәаз шаалаҳаз еиԥш, афырҳәа, дҩагылан, Наташа луадаҿы днеин, лаб ииҳәаз лалҳәеит. Иван иԥҳа лаб иҿы даннеи, илеиҳәеит Маниараа рҿы дцаны, Хәымсагьы Маниагьы, дара рҿы иҩеирц, уахь рҩеира иара дшазыԥшу. Наташа лаб ииҳәаз, афырҳәа, дцаны иралҳәеит, Иван иҿы инеирц шиҭаху. Ари Маниа ианлаҳа, лцәа иалашәеит, Хәымсагьы Маниагьы, Иван дрыԥхьаны изигоз, аха Хәымса иҿы илымҳәеит. Ларгьы илзымдыруашәа ҟалҵеит. Хәымса Иван дызхаиԥхьаз изеилымкааит. Иван иԥҳаи Хәымсеи иаха ахәырма ду аҵаҟа ишеиқәшәаз, аӡәгьы ибеит
#
ҳәа башахазгьы игәы иҭамшәеит. «Сани сареи Иван дҳаԥхьазар, ҳҩеип, иҳаиҳәо ҳаҳап», – иҳәан иан дахьцоз, длыцны дцеит Хәымсагьы.
Агәара ианынҭала, Наташа днарԥылеит.
– Иван дызҳаԥхьаз ҳәа бара акыр бдыруама? – иҳәан Хәымса Наташагьы длызҵааит.
– Акымзарак сыздыруам, – лҳәеит аҭакс Наташа.
– Иҳахәо мҳәакәа, ҳазгаша иҳәарым. Ииҳәо, ҳаҳап, иаҳзымдыруа, иҳахәарҭоу, акы ҳаиҳәозар акәхап, – лҳәан Маниа Хәымсеи Наташеи раԥхьа днагыланы, лҿыналхеит.
Ишиашаз, уажә, иеицааиз рыхҩыкгьы, Иван дахьтәаз ауадаҿы иныҩнашылеит. Иван дҩагылан, лымкаала Маниа аԥсшәа леиҳәан, «бтәа», – иҳәан Маниа дахьтәашаз налирбан, длатәеит. Аскам аалган, Маниа дахьтәаз, лган аҿы, Марусиа длатәеит. Наташагьы Хәымсагьы аҭӡамц рҽадҵаны, икәацә-кәацәӡа игылан, Иван ииҳәарызеишь ҳәа иӡырҩуа.
Иван акраамҭа ҿымҭӡакәа, дтәаны дрыхәаԥшуан, изыӡырҩуаз рыԥшьҩыкгьы. Нас ҭынч-ҭынч ииҳәарц ииҭахыз иажәа аҳәара дналагеит.
– Ҳара адәы ҳаззықәу ҳҳәыҷқәа рзоуп. Урҭ ааӡаны, аҵара дырҵаны, аҭаацәарақәа ирылалароуп. Нас урҭгьы ахәыҷқәа рааӡароуп, убас мацара ицалароуп. Убри ауп аԥсҭазаара захьӡугьы. Аԥсҭазаара еснагь иҟамызт. Уи аныҟала аахыс: иҟан, иҟоуп, иагьыҟалоит. Зегь раԥхьа игылазароуп ааӡара. Еицрымшәо еицызараоуп аҵареи, аҭаацәара алалареи. Сара сызлахәаԥшуа ала, рыҩбагь иашоуп. Рыҩбагь ауаҩы илшароуп, ишуԥыхьашәо еиԥш. Рыҩбагь еицуԥыхьашәаны, ишрыхәҭоу реицымҩаԥгара улшар, еиҳагьы еиӷьуп. Шәара Хәымсеи Наташеи рыҩбагь еицшәықәшәеит, ишәывышәмыжьын. Аҵарагьы шәҵароуп, аҭаацәарагьы шәалалароуп. Аҵарагьы ианаамҭоу иҵатәуп, аҭаацәарагьы ианаамҭоу иаԥҵатәуп.
Абарҭ рыҩба ианраамҭоу зҽыззахьыгӡаз, роуп заԥхьаҟа аԥсҭазаара бзиа зауа. Уажәы, ҳара ҳхәыҷқәа
154 #
аԥсҭазаара зда ихәарҭам рыҩбагьы раамҭа рзааины ирҭагылоуп. Аҵарагьы рҵароуп, аҭаацәарагьы аԥырҵароуп. Ҳәарас иаҭахузеи, арҭ рыҩбагьы реилагӡара уадаҩуп, аха ауадаҩра иаҿагыланы иқәԥалатәуп, аиааира агаразы.
Араҟа аҭаацәара рҿынтәгьы ацхыраара аҭахуп. Уи азы, ҳара ҳахиазароуп. Сара абра абырсҟаҟара ззысҳәо, ҳара ҳхәыҷқәа Хәымсеи Наташеи шәзоуп. Уаанӡа иаҳаӡбаз ҳапланқәа маҷк аҟара иҳамԥсахыр ҟалом. Наташа Аҟәа бызҭаларц ибҭаху ааныжьны, Хәымса дахьҭало, баргьы бҭалароуп, мамзар, бара, ара быҟаны, иара нахьхьи, дыҟаны ҟалашьа амаӡам. Ҳара уажәраанӡа шәара шәыбзиабара ҳшахәаԥшуаз иашьаки иаҳәшьаки реиԥш акәын, аха иаха нахыс, уи аҳәаа инхыҳәҳәеит. Ҳара ибзианы иаадыруеит иашьаки иаҳәшьаки бзиа ишеибабо еиԥш, акәымкәа, хаҵеи-ԥҳәыси реиԥш бзиа шәшеибабо. Уи иаха ахәырма ду аҵаҟа шәеиқәшәара агәра ҳнаргеит. Мап кышьа шәымаӡам. Ҳара ҳаблақәа рыла шәаабеит. Иахьаҵәҟьа инаркны, шәара шәыԥсҭазаара еилашәҵароуп, аҵарагьы шәҵароуп. Хәымса ииҭаху иалихыз дҭалоит. Наташа, баргьы, ахәыҷқәа рыда ԥсҭазаара бымамзар, бан лзанааҭ шьҭых. Бҭал аурыс бызшәеи алитературеи рфакультет. Уи баналгалак, аԥсшәа бзиа излаббо ала, бҭалар былшоит латәарадатәи афакультет, аԥсуа бызшәеи алитературеи рзанааҭ ала. Абас шәабжьаагоит ҳара. Аӡәгьы ҳашәԥырхагам, шәхқәа шәрыхәа. Ростовтәи ҳуадақәа цаԥхак Хәымса исҭахьеит, аригь бара ибысҭоит, – иҳәан Иван ицаԥха иџьаба иааҭихын, Наташа иналиҭарц астол инықәиҵеит. Наташа днеин, иаақәылхит.
– Иахьаҵәҟьа аблеҭқәа рзы шәцароуп. Шәаамҭа ишәымоу маҷуп. Шәԥышәарақәа ааины шәгәашә илагылоуп. Уаҵәы ицо адәыӷбаҿы, аблеҭқәа ҟалап ҳәа сгәы иаанагоит. Уаҵәы иҟамларгьы, уаҵәашьҭахь, хымԥада, иҟалоит. Шәца, аԥышәарақәа ҭины, шәҵарақәа шәырҭал, ҳара амлеи ахьҭеи шәыдҳаркуам, – лҳәеит Марусиа.
#
– Шәыҽбжьышәымхын, шәан дшәыкәыхшоуп, лҳәан Маниа, Наташа даагәыдылкылт. Марусиагьы, Маниа ишыҟалҵаз еиԥш, днеины, Хәымса даагәыдылкылт.
«Хәымса ҳаҷкәын даара диеиԥшуп», – лҳәан Марусиа Хәымса дниҿаԥшит, лылаӷырӡқәагьы лыӡӷы илахьыжжит. Хәымсеи Наташеи адәахьы индәылҵын, акы неибырҳәеит. Нас Наташа дааҳәын, днеины, луада дныҩналеит. Хәымса аҩныҟа дцеит. Маниа зҿы дыҟази, лареи акыр иеицәажәон, нас аҩныҟа дцеит. Маниа аҩныҟа данцоз, Хәымса иҽеилаҳәаны, ахҵысҭа дыҩхыҵыны, дшааиуаз, Маниа дааиԥылеит. Хәымса ажәак мҳәаӡакәа, иан дынлывсын, Наташа лышҟа дцеит. «Аблеҭқәа аархәарц ицозаап», – аалгәахәит Маниа, Хәымса днаивсны дахьнеиуаз. Хәымса Наташа лҿы даннеи, лара лҽеилаҳәаны дгылан.
– Ҳара аблеҭқәа рзы ҳцоит, – лҳәан Наташа лан лахь лыбжьы налырган, Хәымсагьы ларгьы иеицны, индәылҵын, рҿынархеит. Урҭ цозшәа анылба, Марусиа ауада дааҩныҵын, Хәымсеи Наташеи лыбжьы нарықәлыргеит:
– Наташа, шәызлацо шәымҩақьыра шәымоу?
– Ааи, сан, сара исымоуп, ҳамҩақьыра иазхаша, лҳәеит Наташа.
– Хәымса, зны, уаангыли, – лҳәан Марусиа лыбжьы
налыргеит. Хәымса даангылеит. Наташа ацара даҿын. Марусиа Хәымса дахьгылаз данааи:
– Усҭ, Хәымса, уара уџьаба аԥара ҭазароуп, – лҳәан имаҷӡамкәа аԥарақәа иџьабақәа инҭалҵан, даагьежьит. Наташа ашьшьыҳәа днеиуан. Хәымса Наташа дыҩлыхьӡан, рыҩџьагьы иеицны рҿынархеит. Иацынӡа иашьеи иаҳәшьеи реиԥш, иецыз, иахьа хаҵеи-ԥҳәыси реиԥш иеицуп, аха уи хәҩык рыда аӡәгьы издыруам. Урҭ ахәҩык ҳәа иҟоу: Марусиеи, Ивани, Маниеи, нас Наташеи Хәымсеи роуп.
Наташеи Хәымсеи амҩа ианыланы ишнеиуаз, машьынак рыхьӡан, инақәтәаны ицеит. Авокзал аԥхьа
156 #
амашьына аннеи, иааныркылан, иллыбааны, ишиашаз, акассаҿы инеит. Уаҵәы ашьыжь ицоз адәыӷбаҿы ироуит аблеҭқәа. Аблеҭқәа анамырх ашьҭахь, адәыӷба иааиз ала, Мҷышьҭанӡа иааит. Ари адәыӷба уа иаангылон. Адәыӷба анаангыла, иллыбаан, Шларҭаԥаҟа игаз амҩа ианыланы рҿынархеит. Уаҵәы Ростовҟа ицоз адәыӷбагьы ара иаангылон. Уаха Витиа иҿы иаангыларц рыӡбан, аха ашьҭахь ианхәыц иԥхашьаны иахьхәит. «Амҩа бзиоуп, шьапыла ҳаап» ҳәа рыӡбеит Хәымсеи Наташеи. Урҭ ишырыӡбаз еиԥш, иагьыҟарҵеит. Адырҩаҽны заа иҩагылан иеицны иллыбааит Мҷышьҭатәи адәыӷба аангыларҭаҿы. Уа ианлеи, даҽа сааҭбжак аҟара адәыӷба иазыԥшны игылан. Нас адәыӷба анааигьы, даҽа усҟаҟара, иззаӡа, аихамҩа иангылан. Дара неины адәыӷба инҭалеит. Дара зҭалаз адәыӷба анындәықәла, инеин, ахышә инкылагылеит Хәымсеи Наташеи. Дара рызхара ирзымбацыз, Аԥснытәи аԥсабара ишықәыԥшуаз мацара Ԥсоу ацҳа инықәсын, Урыстәыла иналалеит. Ажәытә Аԥсны иахьаҵанакуаз, хабалак, Аԥсны иеи-ԥшын, Аԥсны ишатәыз ҩашьомызт. Уи ианынахыс, акаршәрақәа инырнылеит адәыӷба. Адәыӷба Ростов ақалақь аҿы инеираны ианыҟаз, аамҭа иақәыршәаны инеит. Ростовтәи адәыӷбаангыларҭатә вокзал аҿынтә таксила рыҩныҟа идәықәлеит. Ашьшьыҳәа иҩыхәнан, руада ашә инылагылеит. Наташа ацаԥха аацәырылган, ашә аартны, илыҩналеит. Ари ауадаҿы иҟоуп, уаха дара рымацара. Ас ахаангьы дара иеиқәымшәацызт. Дара рымала «рыҽӡаны» иахьеиқәшәахьаз, ахәырма ду аҵаҟа акәын. Усҟангьы сааҭ бжак аҟара акәын. Ушьҭа ари ауадаҿы дара идыршоит. Ирҭахызаргьы, уаҵәтәи амшгьы, ара идырхәлоит, аха Наташа лдокументқәа рыҭатәуп акәымзар, Хәымса идокументқәа аиҭахьеит. Аԥышәара аан, днеиуеит ауп, уаҳа ус имаӡам. Наташа лдокументқәа аҭаны, нас ԥышәарак лҭиуеит ауп. Аха ԥышәарас илҭиуеи? Уи ауп аус. Раԥхьатәи аԥышәара «хәба» ҳәа илзыҭир, уаҳа аԥышәара лмырҭиӡакәа, аинститут дад#
накылоит. Аха «хԥа», ма «ԥшьба» ҳәа илҭиир, егьырҭ реиԥш, ларгьы аԥышәарақәа лҭиуан, конкурсла дрыдыркылон.
Адырҩаҽны, анааша, Хәымсеи Наташеи ҩагылан, арҵаҩратә институт ахь ицан, Наташа лдокументқәа аҭаны иааит, иагьеилыркааит Наташа лкурс, раԥхьа ирҭиуаз амаҭәар. Уи аурыс бызшәеи алитературеи ирызкны, ахҭҳәаа аҩра акәын. Наташа ианакәзаалак, ашкол аҿы, аҩрақәа анымҩаԥыргоз, ҟазшьас илымамызт «ашпаргалка» лаԥхьа иқәҵаны ахҩылаара. Аҩра лҽаназыҟалҵоз, аҩны, лара лхала илыҩуан. Илҩыз, лхала ириашаны, днахәаԥш-аахәаԥшны, инылгәаларшәаны, ашкол ахь дцон, аконтрольтә ҩрақәа раан. Уа даннеилак, илыҩуа атема лара ишылдыруа, ишеилылкааз еиԥш илыҩуан. Иҟан «ԥшьбақәа» анлоуазгьы, аха еиҳарак «хәбақәа» лауан. Аҵыхәтәан, ашкол лалгамҭазы, шамахамзар «ԥшьбақәа» лауамызт. Еснагь илаулауаз «хәбақәа» ракәын. Убас, ибзианы дазыҟаҵан.
Наташа лан Марусиа, зҿабызшәа хааз, ауаҩы изааигәаз, рҵаҩын. Ахәыҷқәа рыцҳалшьон, бзиа илбон, аха ахәыҷқәа аҵара дырҵараҿы, «ллеишәа цәгьан» рыцҳашьара лыздыруамызт. Аҵаҩцәа лара илҳәо аҿы иҟан, имнеиргьы луамызт. «Акы шәахәаԥшыр шәҭахызар, аҩра шәҽаназыҟашәҵо, аҩны, ишышәҭаху шәахәаԥш, аха ашкол аҿы, аконтрольтә ҩра анымҩаԥыжәго, шәаԥхьа акы ықәны ҟалаӡом», – лҳәон лара. Ус иагьыҟалҵон. Нас Наташа Ростов данааи, лаԥхьа «ашпаргалка» ықәҵаны иахылҩылаауазма? Иахҩаал ҳәа ларҳәаргьы, дзышьцыламыз лзыҟаҵару? Амала, арахь данаауаз, лара лхала илыҩқәаз «ашпаргалкақәа» ааидкыланы иаалгеит. Аԥышәарақәа рыҭира аҿынӡа, дтәаны дрыԥхьаларц илгәалалыршәаларц азы. Наташа аԥышәарақәа анылҭиуаз аҽны, «ашпаргалкақәа» зегьы лыстол инықәҵаны аинститут ахь дцеит. Дызлаҩуаз аҩыгақәа ҩбеи, ицқьоу тетрадки лыманы. Наташа днеит аинститут аҿы, аԥышәарақәа ирылагеит. Атема илымаз лҩит, лара
158 #
ишылдыруаз. Дшашьцылаз еиԥш. «Хәба» ҳәа илҩит. Ироуз ахәшьарақәа анрыларҳәоз, зегь реиҳа лара ддырҽхәеит. Иагьларҳәеит, аинститут дшаанахәаз. Уи аҽны, Хәымса аԥышәара имамызт. Иара аԥышәара аниауаз, адырҩаҽны акәын. Убри аҟнытә, Наташа аԥышәара лҭиаанӡа аинститут аганқәа дрыван. Наташа «хәбақәа» илоуз анеилыркаа аҽныҵәҟьа, лаб ихьӡ ала ателеграмма ҟарҵеит, аинститут дшаднакылаз ала. Ари анраҳа, Ивани, Марусиеи, Маниеи даара ргәы иааихәеит. Хәымсагьы қәҿиарала аԥышәарақәа иҭиндаз ҳәа гәанала анцәа иҳәон.
Уи нахыс, Хәымса аԥышәарақәа дынрылагеит. Акы ахьизеилымкаауаз, Наташа длазҵаауан. Ларгьы аԥышәарақәа лҭиуазшәа, Хәымса ииҭиуаз амаҭәарқәа лҽырзыҟалҵон. Хәымса џьара сызицхраауандаз ҳәа. Уи дахьицхраауазгьы рацәан. Хәымса «ԥшьбақәеи», «хәбақәеи» ҳәа аԥышәарақәа иҭиит. Наташа аинститут данаднакыла, ишыҟарҵаз еиԥш, уажәы ателеграмма ҟарымҵаӡеит. Аинститут аҿы аԥхьара мышқәак агын азы ишиашаз аҩныҟа иааит. Аҩны ҳәа иахьааиз, Иван иҩны акәӡам, Маниа лыҩны ауп иахьааиз.
а-тәи ахы
Витиа ҩышықәса зхыҵуаз иԥа хәыҷы дыҟан. Уи ииҳәаша узымҳәо, аҷҷаҳәа дцәажәон. Иан лаҵкьыс, ианду дахьлыдылкылоз азы, ианду еиҳа бзиа дибон. Иара ихьӡын Мсураҭ. Уи ихьӡ ихьӡызтәыз Витиа иакәын. Витиа аԥсуаа дахьрыланхоз, урҭ, ихы аҵкьыс бзиа иахьибоз аҟнытә, аԥа даниоу, Мсураҭ ҳәа ихьӡитәит, аԥсуаа реиԥш, ламыслеи уаҩралеи, акы игымхо дҟаларц азы. Витиа аԥсшәа дыцәгьамкәа иҳәон, аха ибзианы иахьизымҳәоз игәы иалан. Витиа ашкол дахьҭаз ақалақь аҿы акәын. Уа далгеит ихарҭәаау абжьаратә школ. Уаҳа аҵара изымҵеит, иара ибзианы идыруан, ақалақь школ ахь ицаны, аҵара аҵара, заҟа аџьабаа ду ацыз. Убри
#
аҟнытә, иԥа даниацәажәо, аԥсышәала диацәажәон. Мсураҭ ашкол дҭалартә анизҳалак, ақыҭантә аԥсуа школ дҭеиҵарц азы. Усҟан Аԥсны ақырҭуа школқәа хҩаны, аԥсуа школқәа аадыртхьан, аха макьана даара икәадан. Усҟан ақыҭа школқәа зегьы ирылукаауа иҟан Шларҭатәи ихарҭәаау абжьаратә школ. Уи ашколқәа ирылукаартә иҟазҵаз, Марусиеи Ивани роуп. Урҭ рԥышәа аԥсуа рҵаҩцәа ирырҭон. Ари ашкол аӡбахә бзианы иахьыҟаз азы, Витиа иҳәалон:» Знык Мусраҭ ашкол ахь дцо далагар, Шларҭаԥатәи ашкол дҭасҵон, уи дахьынӡахәыҷу, Маниа лҿы даансыжьуан, ԥыҭк дандухалак, ихала аҩныҟа днеилон», «Уи ада хьаа анцәа иҳаимҭааит» – лҳәалон Маниа, Витиа ас иҳәо анлаҳалак.
Ашколқәа зегь рахьтә, Витиа дахьынхоз, еиҳа изааигәаны иҟаз, Шларҭаԥатәи ихарҭәаау абжьаратә школ акәын. Витиа игәылацәа рхәыҷқәа абжаҩык ақалақь школ иҭаз, адәыӷбақәа ирхьынҳаланы акәын ишцалоз, иагьшаалоз.
Ахәыҷқәа, зхала ашкол ахь изымцалоз, иеиҭакны аҭаацәа иганы иааргалон.
Витиаиҷкәынусддәықәиҵар,машәыркихьыр,мадыбжьысыр ҳәа дицәшәон. Уи азоуп Витиа изиҳәоз: «Мсураҭ ашкол дҭалатә изҳар,Шларҭаԥатәи ашкол дҭасҵоит» ҳәа. Витиа аихамҩаҿы аус иуеижьҭеи ушьҭа ҩышықәса иреиҳан, иԥҳәыс дагыруа ҭыԥҳан, ақалақь аҿы аус луан. Рыҩџьагьы ашьыжь усура ицон, ахәылԥаз иаауан. Марфуша лакәын аҩны иҟаз, ахәыҷи аҩни збоз. Марфушагьы аамҭала аихамҩаҿы аус луан, уаантәи ауп, тәанчара дышцаз. Аколнхараҿы аус зуқәоз, атәанчахәгьы рауамызт, аплангьы рықәырхуамызт. Рыԥсқәа ахьынӡаҭоу, аус рулар акәын. Егьирахь, аус зуқәоз, ус иҟамызт. Ртәанчахәы ирауаз рҽадырбон, уаҳа ирԥырхагамызт. Марфуша тәанчара дыҟан, аха аӡәы ииуаз луан, лгәы бзиан, аҩн усқәа зегьы лара иҟалҵон, ахәыҷгьы дылбон. Мсураҭ хәыҷы иани иаби усурантәи ианааилак, изакәызаалак, акы анизааргалак рыхәда инапы хәыҷқәа хшьны, дрыд160 #
гылон акәымзар, абжьааԥны дызцыз, ианду Марфуша лакәын. Уахынлагьы лара лакәын дызкәаиауаз. Витиа иԥҳәыси иареи еинааломызт. Илыбаргызеи Марфуша, урҭ еинаало илымазар? Еснагь ацҭәа рыман. Лара игәаӷьны ирызлаҳәомызт, «ишәыхьи? ҳәа. Ус ичҳауа дааиуан Марфуша. Аха аҵыхәтәан, илымҳәар ада ԥсыхәа лмауит. Марфуша лҭаца даныҟамыз, ҽнак зны, лыҷкәын дааиԥхьан, диазҵааит:
– Нан, сыҷкәын, есымша акы еимашәкуеит, избан, ишәзеиҩымшози? Иҟалози, пату ааиқәҵаны, ажәа хаала шәааицәажәалар?
– Сан, уи бара бус алабымҵан, сбыҳәоит.
– Сыҷкәын, уоуми, нан. Шәзыҟоу сҭахым, шәус аилыргара, сус аласҵар ҟамло сыҟоума?
– Быҷкәынцәа ҳауми, аха..
– Нас изурххози?
– Быҷкәынра ҳаԥсамзар ҟалап.
– Ус умҳәан, ус.
– Исҳәарым, аха...
Марфуша лыҷкәыни лҭацеи рҳәоу еиқәымшәара иазкны, раԥхьатәи реицәажәара абас акәын, раԥхьа ишалагаз. Аха Марфуша уаҳа акгьы лзеилымкааит. Лыҷкәын иҟнытә ахаҳә лгәы иҭажьны, зегь чҳауа днеиуан Марфуша. Уи аҟынтә, еснагь, лгәы хьамҭаӡа иҟан, гәырӷьарак лыблақәа ирхубаломызт. Мсураҭ хәыҷы иакәын, Марфуша лгәы ааҟазҵоз. «Сҭаца слазҵаап, уи илҳәо саҳап, сыҷкәын акгьы сеимҳәеит, аха». – лҳәан Марфуша лҭаца длазҵааит:
– Ишәыхьи, Маҟвала, еснагь Витиеи бареи акы еимашәкуеит, шәгәааны шәыҟоуп. Хаа бызшәак шәҿыҵшәаны, сара исмаҳаӡацт, ишәзеиҩымшози?
– Шәыҷкәын дышәзымааӡеит, цтәымзар, бзиак ахаангьы иҿыҵшәом. Абзиа зҿыҵымшәо, ажәа хаала узлаиацәажәарызеи?
– Бара быԥҳәысуп, ахаҵа бимацлаблан, нан.
#
– Шәыҷкәын ииҳәақәо зегь сызшәаҳәом, аха иацы иеимаҳкыз шәасҳәоит.
– Исаҳәи, нан, иацы иеимашәкыз?
– Мсураҭ изҳар, аԥсуа школ дҭасҵоит, – иҳәеит. Избан, аԥсуа школ дызҭеиҵо, ақырҭуа школ дҭеимҵо. Аԥсуа школ дҭалар, дара аԥсуаа реиԥш, ԥшькласск даарылгар, ахәбатәи акласс инаркны, амаҭәарқәа зегьы урысшәала ирхысуа иалагоит. Аԥсшәагьы иҵоит, аурыстә ҵарагьы иоуеит. «Ақырҭуа школ дҭалар, қырҭшәала абжьаратә школ далгароуп, дақырҭуахар сҭахӡам», – иҳәеит Витиа. Ҳаҷкәын ақырҭуа школ далгар, дақырҭуахар зиҭахымзеи? Аԥсуаа уаа ҽеиқәаӡам, аԥсуа ҳәа милаҭ ыҟаӡам, урҭ бнауаауп. Урҭ ақырҭуаҳтәуеит ҳәа ақырҭцәа алаган, ашколқәа рзаадыртын, аха дара ирзеилымкааит. Аурысқәа рыцырхырааны ақырҭуа школқәа хырҩеит. Уажәы, ирымоу, иагьқырҭуа школым, иагьыурысшәа школым. Сара схәыҷы аԥсуа школ дҭасҵар сҭахӡам.
– Ихәыҷы, иду, милаҭ цәгьа ыҟаӡам. Аԥсуаа, ҳара аурысқәеи, шәара агырқәеи иҳаицәоуп бҳәар биашам. Ҳара ҳаԥхьагьы дара адунеи ианнагалахьан. Аамҭала ҳара ҳаҵкьысгьы акультура рыман, иахьагьы ирымоуп. Урҭ рҵасқәеи, рыуаҩышьақәеи рыла, ҳара ирҿаҳҵааша рацәоуп. Амилаҭқәа иреиӷьу, иреицәоу ыҟаӡам. Мсураҭ аԥсуа школ дҭеиҵаргьы, аԥсуаа рыгәҭаны ҳанхоит, рбызшәа ҳҵароуп. Ахәбатәи акласс ашьҭахь, амаҭәарқәа зегьы урысшәала иахысуеит, аурысшәагьы иҵоит азоуп, Витиа ииҳәогьы зиҳәо. Убри бдырроуп, нан, баргьы. Нан, Маҟвала, абри аума еимашәкуа, уаҳа еимактәы шәымаӡами? Ахәыҷы макьана ашкол иҭалара акыр агуп. Иара игәы бзиа, ихы бзиа, ҽаанбзиала днеиааит. Абри акәзар, еимашәкуа, биашам, нан. Маҟвала.
– Ари аума, еснагь ҳара иеимаҳкуа? Ари иацы иеимаҳкыз ауп ҳәа басымҳәеи?
– Уаҳа еимашәкуазеи, нан?
– Сыздыруам, есыуаха, акы еимаҳкуеит. – Шәеинаала, нан, шәеинаала.
162 #
– Аинаалара сыздырцәуам.
Марфуша лҭацеи лареи реицәажәарагьы, абас иҟалеит.
Лгәы нмырхаӡакәа, ашьшьыҳәа, лҽаанылкылеит. Уи нахыс лыҷкәыни лҭацеи реинымаалара аҵыхәала уаҳа зҵаара лылымҭеит. Дара шеибаргәаац иеибаргәаауан, ишеицәҳац иеицәҳауан, аамҭа аанҿасрада ицауан.
Уахык зны, Витиа иҩызцәақәак чарак ахь дыргеит ҩызара ҳәа. Урҭ ахьцоз, ауха изаауамызт, уа иаангылар акәын. Витиа ақырҭшәеи, агыршәеи, аԥсшәеи бзианы идыруан. Аурысшәа шиҳәоз еиԥш, иҳәон арҭ абызшәақәагьы. Иара иҵегь даныхәыҷыз, ихҵәаны иааз агырқәеи ақырҭцәеи дрыланхон аҟнытә ауп, арҭ абызшәақәа, ас ибзианы изиҵаз. Витиа иани иаби зланхоз, рыланхара уадаҩын азы, уа иқәҵны, уажәы, иахьынхо иааины анхара иалагеит. Ара иахьааизгьы, ҩызцәас ҳәа иоуит ақырҭуа ҷкәынцәа: Шьақрои, Џьамали, Мамукеи. Абарҭ ракәын қырҭцәас ара инхоз, ихәыҷқәаны. Егьырҭ рааигәара инхоз, зегьы урысқәан. Урҭ иҩархыкны, хабалак, аԥсуаа ракәын инхоз. Ари адәыӷба аангыларҭатә станциа, ԥшьба, хәба аԥсуа қыҭақәа рыбжьара иҟан. Арҭ ақырҭуа ҷкәынцәа реиҳа Витиа деиҳабын, ииҳәо харҵон. Иара инапаҿы акәын дара ахьыҟаз. Ара адәыӷбаангыларҭа станциа, аԥсуа қыҭақәа рыгәҭаны иахьыҟаз аҟнытә, қыҭа цыԥхьаӡа, аԥсуа ҷкәынцәа маҷымкәа Витиа ҩызцәас иман. Аха зегьы реиҳа Витиа дыззаигәаз Хәымса иакәын. Витиа иҭаацәеи иареи раԥхьа иахьынхозгьы, агәыруа ҩызцәа бзиақәак иман. Урҭ ракәын, уажәы, Витиа Гыртәылаҟа дызгоз. Гыртәыла ачараҿы иахьҩеиз, Витиа ицәажәашьеи, иашәаҳәашьеи, икәашашьеи,инаалашьеи зеиԥшраз збаз, аҭыԥҳацәа иеиҽырбон, аха дызмилаҭуи, дышҭаацәароуи анеилыркаалак, урҭ рыгәқәа ааиқәылон. «Доурысымкәа, дҭаацәарамкәа дыҟазар, узицымцахои», – рҳәон дызбалак, агырқәеи, ақырҭқәеи рҭыԥҳацәа зегьы. Убри ауха Марфуша Мсураҭ хәыҷы дыҩлыкәаршәны, абжьааԥны дышиалац еиԥш, лиарҭаҿы дышиаз, аҷараҳәа зыбжьы
#
аагаз агәашә абжьы даанарԥшит. Харԥ заҵәы дҩагылан аԥенџьыр днылагылеит. Ашаца-шацаҳәа агәара дықәланы дааиуан Мамука. Уи алашьцара иҽагәылакны, дшааиуазгьы, Мамука шиакәыз агәра лзымгеит Марфуша. «Арахь, дабацои, иблақәа ҭихааит», – аалгәахәит Марфуша. Иара дышиашаз, лыҷкәыни лҭацеи рымҳара ашә днадгылеит. Уи ашә дышнадгылаз, иеимаақәа рышьҭыбжь ала иеилылкааит Марфуша. Ашәгьы аӡәы дышнасыз удырратәы абжьы аагеит.
– Ашә аарты, ашә, Мамука соуп.
– Уажәыҵәҟьа.
– Иаарласны улеи.
Абарҭ ажәақәа Марфуша дахьгылаз ллымҳа иҭасит.
«Ишԥаҟасҵари?» – лҳәан Марфуша дхәыцуа акраамҭа даангылеит. «Абри акәзаарын, сыҷкәыни лареи иеимаркуаз. Сара ишәсырбап, шәҩыџьагьы» – лҳәан Витиа ишәақь ахьыҵәахыз, иаацәырылган, аҭыҳәҭеи иааҭыхны, аибыҭара дналагеит. Ашәақь ааибыҭаны, рыҩџьагьы ахьиоу днеины, ашә аартны, длырхагыланы, иааргәыдҵаны, илшьырц, лгәы иҭакны. Марфуша ашәақь зныкыр илкхьазма? Уи аибыҭашьа лдыруазма, лара? Иаарласны ашәақь лзеибымҭеит лара. Уи аибыҭара акыр дадхалеит, аха иахьцалак, акыр дадхалазаргьы, Марфуша ашәақь еибылҭеит. Ашәақь анеибылҭа ашьҭахь, ихыршаны даҵхеит. Ашәақь данаҵха, «аҿақ» ааҿыҵгеит. Еиҵоу апатрон ҭазар, ишҭҟьоз еилылкааит. Нас апатронақәа дрышьҭалеит, аха илымбеит. Апатронақәа ыҟам, ашәақь ахьыҟаз, – лҳәеит Марфуша. Анахь лҳәеит, арахь лҳәеит, аха џьаргьы илымбеит. Аиха аашьҭыхны, длырхагыланы, лгәахәын, аха ус иауамызт. Ауада аҩнуҵҟала, азырза ахаршәны, ашә аркын. Уи ԥҽны дыҩналаанӡа дара ҩагылон... Нас лара ҭакәажәык ҩыџьа аҿар раҵкьыс дызиааирызма? Ҳәарада мап. Дышны, иҟалҵо-илуа лзымдыруа лыҩны дааҩнахеит. Мсураҭ хәыҷы даалгәалашәеит. Уи данаалгәалашәа, лҽаанылкылеит Марфуша. Ашәақь илкызгьы ыршәны, акҿаҩра ингҿалыжьит. Ашәақь
164 #
акҿаҩра иахьынгҿалыжьыз, «агәара» ааҩнгеит. Мсураҭ хәыҷгьы дахьиаз, арҵәаа ааҭирган, дааҿыхеит. Марфуша Мсураҭ игәшәымшәа аҳәара далагеит, аха Мсураҭ дылзеиқәкуамызт. Убри аамҭазы, ашә аартыбжьы аагеит. «Уца, «уца» ҳәа Маҟвалагьы лыбжьы налыргеит. Марфуша днеины аԥенџьыр днадгылеит. Мамука агәашә ааиртын, дынҭҟьеит, аха агәашә изамыркыкәа, иҟьаҟьаӡа ишаартыз ус иаанхеит. Арҭ зегьы лбон Марфуша аԥенџьыр дадгыланы, агәашә ахь дыԥшуа дахьгылаз. Нас ушьҭа ишԥаҟалҵарыз, Марфуша? Рыҩџьагьы лшьырц акәын лара лгәы иҭалкыз, аха уи ҟалҵартә еиԥш деиқәымшәеит. Лара ишылҭахыз еиԥш деиқәшәаны, рыҩџьагьы лшьыргьы, Мсураҭ хәыҷы ишԥеиуаз? Лара урҭ лшьратәы дахьеиқәымшәаз ауп абзиа. Лара лгәы ишаанагаз еиԥш, лусқәа ҟалар акәын, еиҳа ианеицәахоз. Урҭ шьны, иӷьаҵәы-ӷьаҵәуа, иҵәыуоз ахәыҷы дызбашаз иаурыдаз, усҟан? Ауаҩы дызшьыз усгьы дыӡуан, аха Витиа даанхон. Избанзар, мышкымзар, мышкы, урҭ амаҳагьацәа ирыҵимхырц залшомызт. Усҟан, иара иранаижьуамызт, ма ишьуан, ма иҽдиршьуан.
Абас ала, хҵәаран, хыӡӡааран, Марфуша лыҷкәын, Витиа иқәшәоз. Ушьҭа Марфуша лыҷкәын дааир, иалҳәозеи? Аиаша лҳәар, дыцәгьаҳәаҩхоит, аиаша лымҳәар илзычҳару? Абас дхәыцуан Марфуша Мсураҭ хәыҷы дыжьжьаны, данлырцәа ашьҭахь, ишԥалуаз, нас Марфуша дзықәшәаз лычҳар акәын, илычҳаит. Аухатәила акгьы лымҳәеит, илҳәаргьы илылшараны иҟази? Лара лыҽлырԥсит. Акгьы зымбаз, акгьы змыӡбаз леиԥш лҽыҟалҵеит. Маҟвала лакәын, илҳәара-илура лыздыруамызт. «Издыруада, иаха Марфуша лҭаца длызкылԥшуазар? Изҿқәаз зегьы лбазар, усҟан ишԥаҟалҵарыз лара? Изакәызеи, нас агәараҳәа зыбжьы газ? Хырқьиашьас иҟалҵари Маҟвала ланхәа дылҿагылар? Иашоуп, Витиа иаҳахьеит, лара Мамука дышицныҟәо. Аха уи иара ишиаҳаз атәым уаа рылоуп. Атәым уаа ирҳәо хаҵаны ауп, Витиа, еснагь, ацҭәы
#
шыҟаиҵо, атәым уаа, амц рҳәаргьы ҟалоит. Аиҵашьыцра гәымха ахьыҟам ыҟоума? Аиҵашьыцреи ацәгьаҳәареи рымшала заҟа рыцҳара ҳдунеи иабахьоузеи? Ҳаԥхьаҟа заҟа абарангьы иҟоузеи? Рхы иақәиҭуп, абзиа зҳәогьы, ацәгьа зҳәогьы. Аха, уажәы, ианҵәҟьа ҳалбазар, ианҵәҟьа лыҷкәын длеиҿагыланы иалҳәар, «сыла иабаз» ҳәа. Усҟан, хамҵашьас имоузеи, аԥа? Нас уи ашьҭахь, иара исеиҳәозеи? Сишьуазар акәхап. Сишьыргьы сыхәҭами? Сишьыргьы гәыбӷанс исҭози, сара уи сыхәҭами? Ашьра иеицәоу хьырхәышьас иҟоузеи? Уи иеицәоу хьырхәра ҳәа акыр ыҟазар, убри акәхоит, сара исыхәҭахо, аха...
Сишьааит, сишьааит, Витиа. Уи сара исыхәҭоуп, аха Мсураҭ ишԥеиуеи? Мсураҭ уаҳа дзымбону? Ус сҳәеит, аха Мсураҭ ихьраны иҟоузи? Сара саҵкьыс ианду дылбоит. Сара Витиа сишьыргьы, уи дкалыжьуам, дылбоит. Мап, мап, Мамукеи сареи раԥхьа ҳанеиқәшәа, аухаҵәҟьа сыԥсыр, еиҳа исзеиӷьын, иҟасҵа закәызеи? ауаа ираҳар, заҟа иԥхашьароузеи? Витиа иани иареи роума, сашьцәагьы, исзааигәоу сҭынхацәагьы сылҵит. Мамукеи сареи ҳаиқәшәара ҳаҟәыҵыр, еиҳа еиӷьзар, здыруада? Еиҳа иеиӷьзаргьы ҟалап, аха иаҳзычҳар. Ари ацәгьашьцылара иашьцылаз, аҟәыҵра ицәыуадаҩуп рҳәоит. Сара исычҳаргьы, иара изычҳару? Витиеи сареи ҳаиԥш, Мамукеи сареигьы ҳаицәҳауа ҳалагарыма? Уи ацәҳара ҳәа иҟоу, сара сгәы ааԥнаҵәаӡеит. Нас сара мыжда. Ишԥазури, шьҭа? «Бсыцца, бсыманы Қырҭтәылаҟа бызгоит» аниҳәа, сиццар, еиҳа еиӷьзаргьы здыруадаз? Аха Қырҭәылаҟа ацара сара изымуит. Изур акәын аиаша, нас ушьҭа ишԥазуеи? Уажәгьы, Мамука сыниацәажәаны, Қырҭтәылаҟа ҳцар,еиҳа еиӷьзар?
Аха мап. Еиҳа иахьеиӷьҵәҟьоу, сара сахьыҟоу ауп. Мамукеи сареи ҳзеицрыҵыр, аха ус ҳара иаҳзалыршару? Убри ауп аус. Знык, аашар, Мамука дахьыҟазаалак, дыԥшааны, ари азҵаара аҭыԥ иқәаҳҵароуп, мамзар, иаргьы саргьы ҽеик ҳақәшәараны ҳаҟам. Хымԥада ҳаиқәшәарақәа ҳарҟәаҵроуп. Ма ҳақәҵны Қырҭтәылаҟа,
166 #
ма Урыстәылаҟа ҳцароуп. Уаҵәы заҵәык Мамукеи сареи, анцәа ҳаиқәыршәа. Сара сгәы ишҭаскыз еиԥш, иӡбатәхон ари аус хәашь. Абас дхәыцуан. Дагьҵәыуон, Маҟвала дахьиаз. Уи ашара дахыццакуан. Шаацәылашалак еиԥш, дындәылҵны дцар акәын илҭахыз. Мамзар, ашьыжь анаашалак, ланхәа дышԥалҿаԥшуеи? «Иаха ибыкәаиаз дарбан, бара блааҭых ҳәа днылҿагылар, ҭакс иҟалҵари, Маҟвала? Издыруада, Марфуша акгьы лымбакәа, лара баша дшәазар? Зыбжьы газ, цгәык ахьыҩкыдԥалаз, акы канажьзар? Усгьы ҟалар, алшоит. Иҟамло ҳәа акыр ыҟоума, ари ҳдунеи ду аҿы? Ус анакәха, ашьыжь шаанӡа сахьцо егьыҟам. Абжьааԥны усура санцало еиԥш сцап. Марфушагьы лҟазшьа збап. Ус еиҳа еиӷьуп, – лҳәан дыцәарц лыӡбеит, аха дзыцәом, дуазыруеит, днаҳәы-ааҳәуеит Маҟвала дахьиоу. Иахьа ашьыжь, заа агылара акәым, абжьааԥны дышгылоз, еиԥшгьы дзымгылеит Маҟвала. Лара илзымдырӡакәа лгыламҭаз дынҭанагалеит. Маҟвала акрыф-акрыжә, усура ҳәа данцалоз, дызгалоз, адәыӷба арҵәаа ҳәа абжьы анаага ауп, Маҟвала ацәа данаалҵ. «Сусура сагхеит» лҳәан афырҳәа дҩагылан, аҽеилаҳәара дналагеит, лҿы ӡык нақәҭәаны, лхы лҳәашәа ааҟалҵан, абжьааԥны еиԥш, Мсураҭ дгәыдымкылаӡакәа, иаха Мамука дшәаны агәашә аартны данцоз еиԥш, ларгьы агәашә амыркӡакәа, дынҭыҵны дцеит. Лара усура дызлацалоз адәыӷба ааины, иззаӡа игылан. Уи иаԥылараны иҟаз адәыӷба ааира иазыԥшны. Маҟвала лыԥсы лыманы, аперрон даннықәгыла, игылаз адәыӷба,иаԥылараны иҟаз, адәыӷбагьы ааира иаҿын. Уи ааины илагылар, лара авагон аҵсра лықәшәон аҟнытә, иааигәаны адәыӷба шааихьазгьы, афырҳәа амҩаааиҩылҵәан,игылазадәыӷбаднадгылеит.Уа игылақәаз зегьы, аҳәҳәара иалагеит. «Бызҿузеи, адәыӷба бҽаҵабыжьуама?» ҳәа. Маҟвала адәыӷба амҩа ааҩҵәаны, аперрон даннықәгыла, лшьамхқәа ҵыс-ҵысуа далагеит. «Сашьыҵәҟьарызу» аалгәахәын. Маҟвала илулак, дызлацоз адәыӷба анаҵысымҭаз, раԥхьа дын#
зыдгылоз авагон амаа кны дҩахьынҳаланы, дҩыхәнан, иахьҭацәыз, ҭыԥк аҿы днатәеит. Адәыӷбагьы наҵысит. Мыҩтәык амҩа дықәымхеит Маҟвала. Уи адәыӷба дахьлыбаауаз, раԥхьатәи аангыларҭаҿы акәын. Лхы лықәыжьны дышхәыцуаз, адәыӷба аангылеит. Адәыӷба илыбаақәоз, лыбааны, иақәтәашаз, анақәтәа ашьҭахь, ианындәықәлаҵәҟьа ларгьы ацәа даалҵит. «Ара акәын, сылбаараны сахьыҟаз, сагхеит», – лҳәан атамбур длықәххит. Ари иҟалҵаз збаз арԥыс ҳәынҭаз ду, лаԥхьа игылаз, лыжәҩа ааникылан, даақәиргьежьит, нас авагон аган аҿы иамаз аанкылага, аанкыланы алада длахеит. Адәыӷба ашьшьыҳәа ишнеиуаз, иаангылеит, ашәқәагьы аҷараҳәа иаатит.
– Ушьҭа блыбаа, – иҳәан арԥыс ҳәынтаз лыжәҩа кны, адәыӷба дыллыбааит. Иара шьҭахьла дҩыхәнан, атамбур даақәгылеит. Адәыӷбагьы ԥшьшьала аҿынанахеит.
– Иҭабуп, – лҳәеит Маҟвала, длыбаазгаз иахь лхы нарханы, нас ауаа рыжәпара дналалеит. Лара дышиашаз, автобусқәа раангыларҭаҿ днеин, иааины игылаз автобус днақәтәеит. Аҩыза автобус ааины ианылагыла, Маҟвала дзықәтәаз автобус аҿынанахеит. Аџьармыкьа аԥхьа афатә ҭирҭа магазин аҿы акәын, лара аус ахьылуаз. Аџьармыкьа аԥхьа автобус анаангыла, лара дыллыбаан, амҩа еиҩылҵәарц лҿыналхеит. Амашьына-лас «Победа» шааиуаз, днаԥылеит. Амашына-лас анаалыдыххыла, аныҟәцаҩ, ииулак, иааникылан, ахышә ихы нкылакны дынлыҵаҳәҳәеит:
– Иҟалазеи, быҽсбыршьума? Бара бхы бҭахымзаргьы, сара схы сҭахуп. Схәыҷқәа сааӡароуп, бара исымабкузеи?
– Нас ашьшьыҳәа умцо, -лҳәеит ахара иара идҵо.
– Ашьшьыҳәа сымцозар, бысшьуан, аха баанхеит, – иҳәан дынлывсит.
Маҟвала аус ахьылуази, автобус ахьаангылози, зынӡа, ҩажәаҟа метра ракәын ирыбжьаз. Усҟан амагазин ашә аадмыртыцызт. Амагазин ашә аартра, маҷк аҟара агын.
168 #
Амагазин аусзуҩцәа, ашә аартра аҽазыҟаҵара иаҿын. Амагазин аиҳабы, Маҟвала лыҟазшьа лцәымӷахан, длазҵааит:
– Ибыхьи, Маҟвала, быҟазшьақәа сгәаԥхом.
– Автобус сыллыбааны сшааиуаз, «Победак» саҿаҳаит. Уи аныҟәцаҩ ижәны дыҟазу сыздыруам, асветофоргьы аркын, аха... – лҳәеит Маҟвала, акгьы лара илхарамызшәа, зегьы «Победа» аныҟәцаҩ ихаратәны.
– Анцәа бихьчеит, анцәа бихьчеит, – рҳәеит лҩызцәа акрызҭиуаз зегьы.
– Ааи, гәышьа, анцәа сихьчеит, – лҳәеит лҩызцәа ирҳәаз ацынхәрас. «Анцәа симхьчар, еиӷьзаргьы ҟаларын» – алгәахәит лара.
– Ушьҭа амагазин ашә аарттәуп,лҳәан амагазин аиҳабы днеин, ашә аартра дналагеит. Акрыҭицәа рхалаҭа шкәакәақәа рышәҵаны, рҭыԥқәа рҿы инеины инагылеит. Уи акәхеит, амагазин адәахьала агәараан ҟаҵаны аахәаҩцәа, аҳәиҵә ҳәа ашә илеибаҳәаны, амагазин аҩналара иналагеит.
Маҟвала хҩы-ԥшьҩы раҟара аахәаҩцәа рымаҵ лухьаны еиԥш, индәылҵыз аԥҳәыс, аԥара аԥыргақәа Маҟвала илылҭаз лыԥхьаӡеит, еиҭалыԥхьаӡеит. «Аԥара аԥхьаӡашьа схашҭма?» – лҳәан еиҭалыԥхьаӡеит. Хынтә ианылыԥхьаӡа ашьҭахь, даагьежьын, аахәаҩцәа агәаран игылақәаз, дынрылалеит. «Гәаранда слашәышьҭроуп, акрыҭиҩы амцхә аԥара сылҭеит, исыргьежьроуп» ҳәа аҳәҳәара даналага, зегь наскьа-ааскьақәан амҩа лырҭеит.
– Нан, дбыкәыхшоуп, агха быхьит. Сара исшәараны иҟаз, аҟара ацҵаны исыбҭеит, ибыхьыз сыздыруам, аха...
– Унан, иҟасҵазеи? Иҭабуп, иахьшәыргьежьыз. Автобус саныллыбаа, «Победак» сысырц амаҷ ауп иаасыгхаз. Уи ауп уажәыгьы сзызхәыцуаз, – лҳәеит Маҟвала, аԥарақәа зыргьежьыз аԥҳәыс лахь лхы нарханы.
– Бара акгьы ахьыбмыхьыз анцәа иџьшьоуп, аха ас
#
мацара, џьара иацыбҵо, џьара иагбырхо бҿынабхар, ма бусура бамырхуеит, ма бҭаркуеит, – лҳәан аԥҳәыс дызлааиз ашә ала лҿыналхеит. Агәаран игылақәаз, лара данааиуаз, дшоурыжьыз еиԥш, данцозгьы днаурыжьын, дынрылсны дцеит.
– Маҟвала, бнеины сҭыԥ аҿы бнатәаны быԥсы шьа. Сара избоит, бара агәҭҟьара бзықәшәаз, бшьара бшықәнарҟьаз, – лҳәан Маҟвала лҭыԥ аҿы днеины днатәеит амагазин аиҳабы, нас акрыҭира дналагеит. амагазин аиҳабы Маҟвала лхаҭыԥан аус луан сааҭк аҟара, нас Маҟвала дааины, лҭыԥ аҿы днагылеит. Амагазин аиҳабы лҭыԥахь лҿыналхеит. Маҟвала хәылԥазынӡа аус луан. Ахәылԥаз, амагазин ашә аркра аамҭа анааи, амагазин ашә адыркын, ашьшьыҳәа, зегьы рыҩныҟақәа рахь ианцоз, Маҟвалагьы урҭ дрыцны дындәылҵит.
Ахәылԥазтәи адәыӷба лҽахьыгӡаны лыҩныҟа дааит. Уи амҩа дахьынӡақәыз дхәыцуан. «Иҟаз-ианыз акгьы сзымдыруашәа сҽыҟасҵап. Издыруада, санхәа ҳлымбазаргьы, сара баша сшәоит». Маҟвала агәара данааҭала, Мсураҭ хәыҷы иан дыҩны дналԥылеит «исзаабгази?» «исзаабгази?» ҳәа.
– Усҭ, уан дукәыхшоуп, – лҳәан Маҟвала ақьаад еикәарҳәы лсумка иҭаз ааҭылхын, Мсураҭ инилыркит.
– Иҭабуп, – иҳәан Мсураҭ иан ақьаад еикәарҳәы аалымихын, ианду лахь дыҩны иҿынеихеит.
– Нанду. Сан аконфеҭ сзаалгеит, баргьы ибысҭап, – иҳәан ақьаад еикәарҳәы Мсураҭ иикыз, ианду лахь инаирххеит.
– Уанду дукәыхшоуп, сара аконфеҭ сфаӡом. Аконфеҭ зфо, ахәыҷқәа роуп, уара иф, – лҳәан Марфуша лмаҭа днеиԥырҵит. Марфушагьы акгьы лымбаӡошәа лҽыҟалҵеит. «Еснагь Витиа иԥҳәыси иареи зеицәҳауаз, иблала имбацзаргьы, акы иаҳақәазар акәхап, аха уи ихала еиликаап. Сара цәымӷас сҽисыркрым, зынӡас акгьы сзымдыруашәа сҽыҟасҵап», – лгәахәын, Марфуша лҭаца длазҵааит:
170 #
– Нан, Маҟвала, Витиа данбаауеи?
– Уаха даар ахәҭоуп.
– Ԥшӡала дааит.
– Шәара зегьы шәрыцәшәоит, шәгәы ҭынчым зегьы рзы. Ихьп зышәгәахәои, Витиа, – лҳәеит Маҟвала дгәырӷьаҵәа.
«Ари ҳлымбеит Мамукеи сареи. Сара баша сшәоит», – лҳәан дгәырӷьаҵәа дааҟалеит Маҟвала. Уи аҽны еиԥш, дымгәырӷьацызт Маҟвала лхаангьы, уи аҽнынтәарак ашәа ҳәо аҩны дыҩнан. Марфушагьы акы лгәы иалоушәа лҽыҟалымҵеит, ҿаԥха-ҿаччарала Маҟвала лыҽлыҵалырхомызт. Абас, рыҩџьагьы рымаӡақәа ҵәахны рыҩны иҩнан.
а-тәи ахы
Витиа ҩызара дахьыргаз ачараҿы гәырӷьарала ирхыргеит дызгазгьы иаргьы. Ауха аиара ҳәа агәылара ицаны ишьҭалеит. Агәыларатәи аԥшәмагьы, ишихәҭаз еиԥш, исасцәа идикылеит. Витиа ауха дыхьыҩаиаз, ԥхыӡрыла ибеит, иҩны амца акызшәа. Иара амца ирԥсырц аҭуан ала дыхәнаны, амца арԥсра дшаҿыз дааԥшит.
Адырҩаҽны шьыжьымҭан Витиа игәалаҟара ҽеимкәа ауп дышгылаз. «Измааноузеи, сыԥхыӡ избаз? Тәымџьара сыҟоуп, џьара аӡәы дсызгәааны иакәым акы сақәшәашоу» ҳәа дхәыцуан. Иашәаҳәареи, икәашареи, илафҳәареи уҳәа рҿы аллахҿыхра рыламкәа акәын ихы шымҩаԥигоз. Иахатәи ачараҿ ихы амҩаԥгашьеи, иахьатәи ачараҿ ихы амҩаԥгашьеи, зынӡак еиԥшымызт, хәыки шьхаки рыбжьан.
Дыззымдыруаз, «уи уаҩ ҭынчк иоуп» рҳәозар акәхарын. Дыздыруаз: «Уи иаха иижәыз иԥырхагахеит» ҳәа акәын ргәы иаанагоз. Аха аҽнытәи ачарагь рхыргеит ибзианы.
Аԥшәмацәа аԥсшәа раҳәаны, игәырӷьаҵәа ишиашаз аҩныҟа игьежьит. Уи ауха Витиа дызцыз иҩызцәа рыҩныҟа дымҩахыргеит. Уаҟагьы, агәырӷьа-ччара ина#
цырҵеит. Аҵх агәҭанынӡа итәан, Витиа ҩызара дызгази иареи. Урҭ нхарала акыр иеицәыхаран, даҽа қыҭан дара ахьынхоз. Витиа, ауха, аҩныҟа дцарц иҭаххан, аха доурмыжьит. «Ижәны амҩа уқәаҳҵом», – рҳәан ауха уа дааныркылеит. Адырҩаҽны, ашьыжь, шаанӡа, Витиа дҩагылан, аҩныҟа дааит.
Усҟан, Маҟвала аҩны дыҟан,усура дымцацызт, амала Марфушеи лареи гылахьан. Мсураҭ хәыҷы иакәын имгылацыз. Уи дҭахәхәа дыцәан. Уи дахьыцәаз, Витиа днеины днихагылеит,ахадимырҿыхеит.Витиа ихәыҷыдҭахәхәа дахьыцәаз, акыр дихагылан, нас дааихыҵын:
– Сара усура сцеит, иҳәан иҿынеихеит.
– Акгьы унамыцҳаӡои? – дҵааит Марфуша.
– Акы снацҳахьеит, – аҭак ааҟаиҵеит Витиа.
– Ԥшӡала уааит, уца, нан, –лҳәан Марфуша лыҷкәын
аныҳәаԥхьыӡ наишьҭалҵеит. Витиа усура данца ашьҭахь, рацәак аамҭа мгаӡакәа, акы днацҳаны, Маҟвалагьы усура ҳәа агәара дынҭыҵит. Абжьааԥны еиԥш, иахьагьы, аҩны иааизынхеит Марфушеи Мсураҭи. Витиа аусуцәа рҽахьеизыргоз, даннеи, усура ицақәоз, иааираны иҟақәаз зегьы ааихьан. Аӡәаӡәала дыҩрылалан, рнапқәа рымхуа, аԥсшәақәа реиҳәеит. Урҭ имааицыз ааиуазар ҳәа ирзыԥшын. Витиа аус ицзуқәоз зегьы рҟнытә, еиҳа дизааигәан. қәралагьы еиқәлацәоуп уҳәаратәы иҟаз, Бадис иакәын. Бадиси иареи шынеидгылаз еиԥш, урҭ рыхшыҩқәа еизышьҭны аицәажәара иналагеит,
– Витиа, иацуха угәашә савсны сцон, асааҭ хԥа реиԥш, Мамука угәашә дааҭыҵын, дыццакны, иҿынеихеит. Сара угәашә аҿынӡа сымнеицызт аҟнытә, саԥхьа дгыланы дцон. Амала, иара симбаӡеит, иумази усҟан?
– Ианба, иацы аухоу?
– Аиеи, иацы ауха.
– Акгьы сымаӡамызт, – иҳәеит Витиа иаҳаз ажәа
ааицәымӷахан, аха, «уи аҽны аҩны сыҟамызт» ҳәа изымҳәеит. Бадис идыруан, Витиа дахьыҟаз, насгьы уҳәан-сҳәанла илымҳа иҭасхьан, Маҟвалеи Мамукеи еиҿцаауеит ҳәа. Бадис ииҳәаз ааицәымаӷхан, даангыле172 #
ит. Уи иажәа ииҳәаз даҽаџьара иниаган, ацәажәара дналагеит. Аамҭа харак имгакәа, имааицыз аусуцәа зегьы анааи,«шьҭашәаала»,–иҳәанрбригадир ибжьынаирган, иҿынеихеит. Абаҳа гәаҩақәеи, рломқәеи аашьҭырхын, аус рураны иахьыҟаз ахь рҿынархеит аусуҩцәа. Уа ианнеи, абжьааԥны еиԥш, аусура иналагеит. Урҭ аус ахьыруаз, алаф рҳәон, иччон зегьы. Витиа лафгьы иҳәомызт, дагьыччомызт, иҽкаршәны аусура акәын дызҿыз. Уи игәы еиқәын. «Бадис ажәа ииҳәаз зхиҳәаазеи? Уи изымбо зҳәақәо дреиуаӡам. Сара аҩны сшыҟамыз лдыруан Маҟвала. Ҳәарада, уи Мамука длыманы, сыҩны дыҩнан. Сара сыԥсы шҭаз, урҭ рыҩџьагьы, схыччеит ҳәа сгәы иалан. Уаанӡатәи даарак иуадаҩымзт. Маҟвала, сыҩны ддәылсцар акәхон, аха уажәоуп ианысхыччаҵәҟьа. Маҟвала аҩны лдәылцара мацара азхаӡом. Уи дышьтәуп, иарбанзаалак, еигӡарак ҳәа акгьы лҭахӡам. Аӡә дысшьы, ҩыџьа сшьы, зегь акоуп сара сзы. Ашьра ашҟа саниас, рыҩџьагьы шьтәуп. Аха урҭ рыҩџьагьы абеицубои?» – ҳәа дхәыцуан Витиа. Витиа иихәыцуаз, Бадис иеиликаауан. «Витиа иасҳәаз, иасымҳәар акәын, аԥҳәыс илхымҿиаауа акгьы ыҟам, – рҳәоит аԥсуа жәлар. Сара сымшала ак ҟалар, ишԥазуеи?» ҳәа хазы дхәыцуан Бадис. Ус ииулак, ирхәлеит Витиа. Аҩны данааи, иан лҿы, гәалак имаӡамшәа иҽыҟаиҵеит. Ишәақь аҭыҳәҭеи иҭаҵаны иахьиҵәахыз, днеины иаагәеиҭеит, аха иара ишыҟаиҵаз еиԥш иҟамызт, напык ишакхьаз идырит, аха иарбан напу изкыз? Уи ауп зеилкаара уадаҩу. Витиа иԥа Мсураҭ, макьана, дхәыҷуп, макьана, уи ашәақь икуа дыҟам. Иан лакәзар, дыԥҳәысуп, дҭакәажәуп, ашәақь кны иалалхузеи? Маҟвала илкрызу? Маҟвала илкызар, изылкрызеи? Изкызаалак, ус ҽеик азы акәмызт, изкыз анапқәа ишыркыз. Бзиашәа еиҵаз апатронақәа аҟашҭаҭла иҭаҵаны, хазы иҵәахын, мамзар, ашәақь ахьҵәахыз, еиҵаз апатронақәа ыҟазар, ҽеик алҵраны изыҟаломызт. Витиа ишәақь ааибиҭан, маскьатла еиҵаз апатронақәа, ашәақь агәыцәқәа рыҩбагьы акака нҭеиҵеит, аҟашҭаҭла ааимӷеиҵан, Витиа агәара дынҭыҵит.
#
– Уабацои, нан, Витиа, – лҳәан Марфуша лыҷкәын иахь лхы налырхан ҿаалҭит, ицәшәа лыманы.
– Абна ацҳа уахьнықәсуа, сҩызцәеи сареи усура ҳаҟаны ҳшааиуаз иахьаанага ҳәа здырхуада? Абын ҽа, ахәда ҭҳәаа, атәыҩақәа хаххала, аҳаскьын ҿақәа шафоз аабеит. Ара ҳахьеиланхо, ашәақь змоу ҳәа иҟоу сара соуп, ахәылԥаз снашьҭашәарыцоит, – иҳәан иан аҭак налиҭеит Витиа.
Иара игәы иҭаз, Маҟвалеи Мамукеи дәыӷбала ианаауаз ыҟан. Астанциа аԥхьа аешелонқәа игылоу, днарывагыланы, адәыӷба анааилак, рымариа иоуны, даныҟала, рыҩџьагьы иеицишьуазар ҳәа акәын. «Арҭ шьны сыбналап» ҳәа игәы зынӡакгьы иҭаӡамызт Витиа, игәы ишҭеикыз еиԥш Маҟвалеи Мамукеи изеицшьыр, иара ихала амалициацәа иҽриҭарц акәын, заа иӡбаны имаз. Ацҳа ааигәара днықәԥш-аақәыԥшшәа ааҟаиҵан, адәыӷба ааимҭазы, уаанӡа ишиӡбахьаз, аешелонқәа ахьгылаз, ашьшьыҳәа днеины дынрывагылеит.
Витиа аешелонқәа дышрывагылаз, адәыӷба ааит. Апасаџьырцәа адәыӷба анаангыла илыбаақәаз ирылан Маҟвалеи Мамукеи, аха уреихсыртә еиԥш, иара аҭагылазаашьа имауит. Аӡәы авагон аханы дҭыҵит, егьи – аҵыхәан. Аӡәы дишьырц иҭахызар, ашьшьыҳәа, дынишьҭалар, ауаа данаарылҵлак, диехсны дишьуан. Аха руаӡәы дышьны, егьи дицәцар, иҭахӡамызт. Иара ииҭахыз рыҩџьагьы ишьыр акәын. Ус данеиқәымшәа, ашьра даҟәыҵит. Рыҩџьагьы иеицишьратәы ибаанӡа ҳәа даангылеит. Аешелон дахьавагылаз, ашьшьыҳәа даавҵын, аҩныҟа иҿынеихеит.
Витиа игәы иҭақәаз, Марфуша лцәа иалашәон. «Арҭ акаҳԥцәа ааидибалар, лыԥхала иауижьуам, нас сара ишԥазуеи? – ҳәа дхәыцуан.
Ари амш ашьҭахь, иааиуаз асабша ахәылԥаз Витиа иан илеиҳәеит:
– Сан, ахәыҷы дҳаманы Маниа лышҟа ҳцап, ахәыҷи бареи уа шәааныжьны, Маҟвалеи сареи аҩныҟа ҳаап,
174 #
ашьжьымҭан. Амҽыша ахәылԥаз сара сҩеины, арахь, аҩныҟа шәаазгап ахәыҷгьы баргьы. Маниеи бареи шәеибамбеижьҭеи иҵуа базхәыци, сан, шаҟа ҵуа, ббап.
– Ус сзууандаз, Витиа? «Иҭабуп» ҳәа уасымҳәози? Шәынтә иақәскхьеит уахь ацара, аха ахәыҷы дсыманы сызцомызт.
Витиа ишиҳәаз еиԥш, дныҟәеит. Иани иареи Маҟвала лааира иазыԥшны илатәеит. Мсураҭ дахьыргоз заа иарҳәахьан. «Ушьҭа ҳамцаӡои?» – ҳәа дырызԥшны, дгылан. Ус адәыӷба абжьы анаага: Мама даазгоз, адәыӷба ааит, нас «ҷу-ҷу» ҳцоит ҳәа Мсураҭ ианду длацәажәон. Адәыӷба астанциаҿы иааины, ианаангыла ашьҭахь, жәабаҟа минуҭ анааҵ, Маҟвала агәара дааҭалеит. Мсураҭ хәыҷы, дыҩны иан дналԥылеит.
– Ҳара иахьак, ҳазегь ҳбызԥшуп, ҳаицны «тиотиа» Маниа лахь ҳцоит. Ҳара ҳахьцо, баргьы баалоит, – иҳәан иан дҩылхьынҳалеит Мсураҭ.
– Ҳабацои? Мсураҭ ииҳәаз лзеилымкаазшәа Маҟвала лԥа диазҵааит.
– «Тиотиа» Маниа лахь ҳцоит ҳара, ҳахьцо баргьы баагоит.
– Ари ииҳәақәо закәи? Шәцап ҳәа абашәгәиҭоу уаха? – лҳәан Маҟвала, ланхәа длазҵааит, ацәыкәбар аҿы, Марфуша дахьтәаз, данаалыдгыла.
– Витиа игәаԥхарала, уаха Маниа лахь ҳцап ҳәа ҳгәиҭоуп, бара бгәы ишаанаго сыздыруам, аха.
– Шәара ус шәгәы иҭазар, шәцоит ауп, сара сгәы иаанагараны иҟоузеи?
– Баргьы баагап ҳәа ауп, ҳара иаҳгәиҭоу.
– Уаха уа сцаны, уаҵәы, усура сызлахьӡои?. Шәара шәца, сара ара сыҟаз.
– Акырздыруоу, нан, бара ишыбҭаху, аха бҳаццар бзиан. Витиа ииҳәаз ҳәа ауп, сара ибасҳәо, иаргьы уаха уа даангылар сҭахуп. Иахьа хәлаанӡа абаҳа гәаҩа кны, аихамҩа дануп. Маниа лҿы дцаны, аара илымшар ҳәа дшәозаап. Уи азоуп «уаха саргьы саангылоит» зиҳәаз.
#
Анхәеи ҭацеи абас ишеицәажәоз, Витиагьы дааины даарыдгылеит.
– Иеибышәҳәози, уаха шәахьцо, аума иеибышәҳәо? – иҳәан Витиа иани иԥшәмеи дрызҵааит.
– Ааи, уи ауп, уажәы, ҳара иеибаҳҳәо, – лҳәеит Маҟвала, Маниа лахь ацара шылҭахым удырратәы.
– Нас ишәыӡби? – иҳәеит Витиа иԥшәма лахь ихы наирхан.
– Сара сызцом. Ашьыжь инаркны иахьа хәлаанӡа сшьапы сықәгылоуп, исылшом, Витиа, – лҳәеит лара.
– Ибылымшозар, аҩны баангыл, ҭаацәала, ҳаицны ҳцозар акәын. Арҭ уа иҩаганы, саап.
– Узымааргьы уадаҩым, исыхьп зугәахәои?
– Ашарԥазы акәзаргьы саауеит, саргьы сааԥсаны сыҟоуп, заа сзаауам, аха...
Ажәак ала, Маҟвала Маниа лахь ацара мап ацәылкит. Абас реицәажәара ашьҭахь, аамҭа мыҩтәык инамгакәа, Марфушеи Витиеи Мсураҭ хәыҷы дрыманы Маниа лахь ицеит. Уа ианнеи, изылашьцара илашьцахьан. Маниа лыжәқәа ҭакны илхьахьан. Уи илызҩеиз лысасцәа даара дреигәырӷьаны, дырԥылеит. Иаарласны рхәы ҟалҵан илеидтәаланы, акреицырфеит.
– Ҳара ҳанаауаз, Маҟвалагьы даар ҳҭаххан, уаха ара ҳангылап ҳәа акәын, аха Маҟвала дзымааит. Уи зхысҳәаауа, сара заа сцароуп, – иҳәан акранифа ашьҭахь Витиа дҩагылеит.
Витиа даныҩагыла, Мсураҭ даашьҭихын, аҩада дыршәны дхалаҵо, акыр дирхәмарит. Витиа иԥа дыршәны данхалеиҵоз, иара дгәырӷьаҵәа, ахьыр-хьырҳәа, иахьынӡа илшоз ибжьы хагаланы дыччон, нас днеимдаааимдо дыгәӡны асаара днаиргылеит.
– Аҵх алԥха шәауааит, уаха шәызхара шәеицәажәап шәара. Уаҵәы ауха сара сааны, аҩныҟа шәызгоит, – иҳәан Маниа лхы дагәӡны даагәыдикылан, нас днеин Марфушагьы даагәыдкыланы, лхы дагәӡны дындәылҵит Витиа.
Витиа дшындәылҵыз еиԥш илаӷырӡқәа лхыжжылеит.
176 #
«Арҭ уаҳа изымбозар акәхап» ааигәахәын. Витиа данца ашьҭахь, Мсураҭ ддырцәан, Маниеи Марфушеи акраамҭа иеицәажәон. Нас ицаны, хыхь акәасқьаҿ ишьҭалеит.
Витиеи Марфушеи Мсураҭ дрыманы, Маниа лахь ицаразы амҩа ианҩықәла,акыр цәылашан. Урҭ хара ицаанӡа, Маҟвала акы дашьҭоушәа ҟалҵан, афырҳәа,аихамҩа дынхыҵын, Мамука дахьынхоз ахь днаԥшит.
Уи аамҭазы, иара ижәқәа дрышьҭан. Мамука игәашә аҿы днеиаанӡа иеиқәшәеит. Мамука Маҟвала даниба, дгәырӷьаҵәа ҿааиҭит:
– Бабацои, Маҟвала?
– Уара уахь снеиуеит.
– Исабҳәои, Маҟвала?
– Уаха Витиагьы Марфушагьы Мсураҭ дрыманы, Маниа лахь ицеит. Саргьы сыргар рҭахын, аха мап скын, сымцеит. Сара урҭ ахьцоз сыргар,хымԥада, ҳара уаха уа ҳаангылон. Ус акәын, Витиа иани иареи иӡбаны ишрымаз. «Уаха заа сзымааргьы, иахьцалак, саауеит», – иҳәеит. Ишакәхалак, ишҩеилак еиԥш, Витиа арахь амҩа дықәлашам, акыр иаанхоит. Уи ицареи, иаареи, неицуҵар, акыр дықәхашт. Ари исҳәо зысҳәо уара иудыруеит, – лҳәан даагьежьны, аҩныҟа дцеит Маҟвала.
–Уи сараизбап,амала,ҽеишәаиаалашьцап,–иҳәан Мамука ижәқәа ҭеикырц, ажәгәарахь иҿынеихеит. Ишылашьцара ианаалашьца, Мамука Маҟвала лахь дцеит.
Мамука Витиа игәашә дшынҭалаз еиԥш, Маҟвала дгәырӷьаҵәа днеиԥылеит, нас рыҩџьагьы иеицны, иааццакны, Витиеи Маҟвалеи руада иныҩналеит...
Урҭ ргәы иаанагон: «Витиа уаха дахьцоз, дзаанымгыларгьы, аҵх агәҭаны еиԥш, уаха зны даауеит» – ҳәа. Аха ус иҟамлеит. Витиа ацәалашәара имамзи аҟнытә, акыр заа дааит аҩныҟа. Витиа игәашә данҭалоз инаркны, ишәақь ааиҟәнихын, ихыршаны иааникылеит, рыԥба икыр, иҩны идәықәлар, дреихсны ишьырц азы. Аха Витиа данааиуаз, иԥба рзымкит Мамукеи Маҟвалеи. Витиеи Маҟвалеи руадаҿы, Мамукеи
#
Маҟвалеи шеикәаиаз аԥенџьыр даадгылеит. Ишәақь аахыршаны, «аҵықь», «аҵықь» ҳәа ҩынтә иҭирҟьеит Витиа иикыз ишәақь. Мамукеи Маҟвалеи иахьиазгьы изымҵысит. Афыр ҳәа ашә ааимԥааны Витиа иуада дааҩнашылеит. «Алақәа лаҵас ишьтәуп» – иҳәан ашәақь аахиршан, рыхқәа индырбаны, дааҵхеит, аха «аҿақ», «аҿақ» ааҿыҵгеит. Убасҟан Витиа иеиликааит ишәақь иҭаз ипатронақәа шҭирҟьахьаз, рыҩџьагьы шишьхьаз. Ашәақь иҭаз апатронақәа ааҭыршәшәаны, даҽа ҩпатронак лҭеиҵан, аӡәаӡәала рхқәа индырбаны, даҽа ҩынтә дхысит. Витиа данхыс ашьҭахь, афыр ҳәа иуада дааҩныҵит. Адәахьы дшындәылҵыз еиԥш, ишәақь иҭаз апатронақәа ааҭыршәшәаны, еиҵаз апатронақәа лҭеиҵан, иҟәнымҵакәа ишикыз агәара дынҭыҵит. Ус ашәақь шикыз, ҩсааҭк рышьҭахь, амилициа ашә днылагылеит.
– Ара аӡәыр шәыҟоума? – иҳәан Витиа ашә дшылагылаз, ибжьы наиргеит.
– Ҳаҟамкәа иаауеи? Уара уарбан, амилициа раԥхьа уааины, ас имшәакәа зыбжьы рдуны аргара зылшаз?
– Сара Суԥалкин Витиа соуп. Уара суԥырхагам, сыҽусҭарц сааит. Сыцәгьауаҩуп.
– Иҟауҵазеи цәгьарас? – Аҩнуҵаҟала аҷаԥшьаҩ ибжьы аагеит.
– Ауаҩшьра ҟасҵеит. Ҩыџьа сшьит. Амилициа аҷаԥшьаҩ ашә ааиртит. Ирмазеины иикыз итапанча Витиа игәы иныҵеикит. Витиа ишәақь иикыз, наҟ иршәны инкаижьит.
– Улеи, арахь, – иҳәеит амилициа аҷаԥшьаҩ, Витиа ишәақь шкаижьыз, аниба. Иара маҷк аҟара итапанча иикыз шьҭахьҟа днахан, ашә дахьынхыҵыз даангылеит.
– Уҩнал, арахь, – иҳәан амилициа аҷаԥшьаҩ дахьтәаз, иҭыԥ ахь дыҩналарц наидиҵеит, Витиа ҿымҭӡакәа, иахьиеиҳәаз ахь дныҩналеит.
– Унапқәа шьҭыхны, аҭӡамц уадгыл, – иҳәан амилициа аҷаԥшьаҩ, Витиа днаиҵаҳәҳәеит. Витиа инапқәа
178 #
ҩышьҭихын, днеины, аҭӡамц днадгылеит. Амилициа аҷаԥшьаҩ итапанча хыршаны, Витиа изқәа иадкыланы ишикыз, изнапык ала, аҭел атрубка аашьҭихын, илымҳа инадкыланы ацәажәара дналагеит:
– Ало, изҳәо уарбан? Амилициа аначальник уоума? Сара амилициа аҷаԥшьаҩ соуп изҳәо. Ацәгьауҩы хатә гәаԥхарала дааины иҽсиҭеит. Иара излаиҳәо ала, ҩыџьа ауаа ишьит. Уажәы, ацәгьауаҩы инапқәа шьҭыхны аҭӡамц дадгылоуп, иашьҭахь сеиарханы. Сара стапанча иҟәаҟәа иадкыланы искуп. Маҷк аҟара иҽааирҵысыр, стапанча сааҵхауеит. Убас ала ари ацәгьауаҩ дысшьуеит. Думшьын уҳәоу? Дсымшьыр, исзиуа здыруама? Уааи, уааи, уҩызцәа уманы. Иикыз атрубка лықәижьит амилициа аҷаԥшьаҩ.
– Акыр узызур сҭахызар, сабџьар касыжьуазма? – ибжьы ааиргеит Витиа.
– Ҿумҭын, снапы уампыҵашәеит, уаҳа џьаргьы уззымцо удырааит, – ибжьы гон амилициа аҷаԥшьаҩ. Витиа инапқәа шьҭыхны, аҭӡамц ахь ихы рханы дахьгылаз, «сишьыргьы иудыруеи?» – ааигәахәит. Уаҳа ҿымҭӡакәа, инапқәа шьҭыхны аҭӡамц ахь иҿы рханы дгылан Витиа. Ус дааҩнашылеит хҩык амилициацәа ицны амилициа аначальник. Уи данааҩнала, ибжьы ҩҭицан:
– Деимудахьоума, ацәгьауаҩы иџьабақәа акы рҭазар?
– Шәнеины, деимыжәда! – Аначальник ицыз адҵа нариҭеит. Урҭ реиҳабы иҿынтә адҵа шаароуз еиԥш, хабалак, дааимырдеит, аха акгьы рымбеит.
– Акгьы идҳамбалеит, – иҳәеит Витиа деимыздаз рахьтә аӡәы.
– Утапанча уааха, – иҳәан адҵа ааҟаиҵахт амилициа аначальник, амилициа аҷаԥшьаҩ ихы наиқәкны. Амлициа аҿаԥшьаҩ итапанча днахеит, нас аҭра инҭеиҵеит.
– Иҟасҵази, зиҳәаз, иукыз ацәгьауаҩы. Иҟаиҵаз имаҳацшәа дҵааит амилициа аначальник.
– Ҩыџьа ишьит, – иҳәеит амилициа аҷаԥшьаҩ.
– Ус аума? – иҳәан амилициа аначальник Витиа дизҵааит.
#
– Ааи, ус ауп.
– Изхушьаазеи?
– Иҽеиқәамызт азы.
– Иҽеиқәамызт уҳәоу? Иҽеиқәам зегьы ршьуама?
Изусҭцәада, дара иушьқәаз?
– Сыԥшәмеи сгәылеи.
– Иабаушь?
– Сани схәыҷи, сареи ҳауа ԥҳәыск лҿы ҳаҟан. Урҭ
уа иааныжьны, сыҩны санааи, суадаҿы, саныныҩнала, сиарҭаҿы ианеидызбала, исшьит рыҩџьагьы.
– Нас ууадаҿы икажьума?
– Ааи, суадаҿы икажьуп рыҩџьагьы.
– Ҭаацәарас иумада?
– Раԥхьа ишысҳәахьоу еиԥш, сан, сыԥшәма,
схәыҷы.
– Уԥшәмеи угәылеи еицныҟәоит ҳәа уаанӡа иуаҳахьазма?
– Уҳәан-сҳәанла исаҳахьан, срызкылыԥшхьан, аха
иеидызымбалацызт. – Дызлаушьи?
– Ашәақь.
– Иҵәахӡамзи?
– Ашәақь еиҵыхны, аҭыҳәҭеи иҭаҵаны, иҵәахын, еиҵаз апатронақәа хазы иҵәахны исыман. Аха сшәақь ахьыҟаз, саннеи, сара ишыҟасҵаз еиԥш иҟамызт, иззакәу сыздыруам.
– Узнеии ушәақь ахьыҟаз?
– Рыҩџьагьы иеицызбар, иааргәыдҵаны исшьырц.
– Урҭ ушьратәы уаҳа иумбаӡацзи?
– Ааи, избахьан, хазы-хазы, аха ус исшьыр сара исҭахӡамызт.
– Ушәақь ахьыуҵәахыз, ишуҵәахыз, иҟамызт, уи иакьыс, зугәахәуада?
– Исыздыруам! Исзымдыруа сызҳәом. Сани, схәыҷи,
сыԥшәмеи роуп аҩны иҟаз.
– Уани ухәыҷи рыцҳаумшьаӡои? – Ирыцҳасшьоит, аха...
180 #
– Саргьы урыцҳасшьоит, аха азакәан закәануп, уавсны мацәак узнеиуам. Шәаала, иҟалаз, ахьыҟалаз, – иҳәан иҿынеихеит.
Усҟан, амилициа аҷаԥшьаҩ даацәажәан:
– Стапанча ҭыхны, ашә анаасырт, иикыз ишәақь ишызбоз иршәны инкаижьит.
Аначальник ицны иааиз, амилициацәа руаӡәы днеины, ашәақь ахькажьыз, иаашьҭихын, аначальник инаииркит. Уи иаахырҟәыҿны иаагәеиҭеит ашәақь, еиҵаз ҩпатронак ҭан. Апатронақәа шҭаз еиԥш инҭаҵаны, амилициа аҷаԥшьаҩ инаииҭеит.
– Ушьҭа шәаала, иҟалаз, ахьыҟалаз аҭыԥ ахь ҳцап. Иҟоу,шыҟоуҳаблалаиаабап,ишахәҭоушәҟәылаиааҩып,иҳәанамилициа аҷаԥшьаҩдааныжьны,егьырҭшеицыз, амашьына инҭаланы, ицеит. Урҭ ҩеит иҟалаз, ахьыҟалаз, аҭыԥ аҿы усҟан, шахьан. Апатреҭқәа ҭырхит. Иҟалаз, шыҟалаз, шәҟәыла ишахәҭаз еиԥш, иҩны ишьҭырхит.
– Рыԥсаҭақәа цәгьахааит, ирыхьыз иашаны ирыхьит. Витиа ахаҵара ҟаиҵеит, ҳәа акәын иақәшәоз, зегьы, иеицҿакны ирҳәоз. Урҭ ирыдгыланы ицәажәоз ҳәа, дарбанзаалак, аӡәгьы дыҟамызт.
– Витиа дҭашәкыр, шәиашам! – ҳәа аӡәгьы игәхьаа мкӡакәа, џьоукы «аку-ку» ҳәа аҳәҳәара иаҿын.
Аус еилыргаҩ, иибаз, шибаз, ишиаҳаз иҩит. Витиа амилициацәа дрыманы ицан, абахҭаҿы днаганы дынҭаркит. Витиа дҭазкыз амилициацәаҵәҟьа гәаныла ирҳәон: «Ахаҵа дызқәымшәо ҳәа егьыҟам, абри идымгыло диашам» – ҳәа. Амилициа аначальник иаахтны аргама имхаҳәеит: «Сара сакәзаргьы, ус ҟасҵон, афырхаҵа Витиа!» ҳәа. Витиа иус аусҭҵааҩ аҭҵаара далагеит. Уи ауаа ирҳәақәоз, имаҳауази, излаилшоз ала ашьауӷа здыз ицхыраара иҽазикит. Маҟвалеи Мамукеи, рҭаацәа ракәзар, урҭгьы уаамзи, аус иазашшуа, аӡәгьы дымгылеит. «Урҭ ирыхәҭаз иақәшәеит, џьаҳаным рҭыԥхааит. Витиа дҭашәымкын. Уи аҭакра ихәҭам, доушәыжь» ҳәа иқәгылеит ауаа, аха усҵәҟьа рзыҟамҵеит аорган.
#
Витиа иш ақь ахьиҵәахыз, ишиҵәахыз иахьыҟамыз уҳәа аус иашаны, аилкаара акыр иаруадаҩит. Убри аҟнытә, Марфуша илазымҵаар ада ԥсыхәа амоуӡазт, илыԥхьаны дларгеит аусҭҵааҩ иҿы. Аусҭҵааҩ Марфуша даныналҿаԥш,даарыцҳаишьеит.Марфуша лылацәақәа ҭыгга, нырцәы инеины иҟан. Амфареи агәырҩа цәгьеи, амыцәареи уҳәа лыгны дшыҟаз, ҩашьомызт. Аусҭҵааҩ афырҳәа дҩагылеит.
–Арашәааинышәтәа,–иҳәаниҿаԥхьа аскамигылаз налирбеит дықәтәарц азы.
– Утәа, нан, утәа, – лҳәеит Марфуша аусҭҵааҩ лхы наиқәкны.
Марфуша данылатәа, иаргьы иҭыԥ аҿы длатәеит. Марфуша даарыцҳаишьеит аусҭҵааҩ. Аԥҳәыс илхылымҵыз дарбан? Убри аҟнытә пату лықәҵаны лазҵаара дналагеит.
– Шәара шәықәра пату ақәсымҵошәа иҟалеит. Аха сеилышәкаа, сусқәа хәцәахьы срылатәоуп. Шәара шәҿы снеины шәҿахәы шәҿысхыр акәын, аха исылымшеит. Ҳазлаҩеиуа, ҳазлаауа атранспорт азгьы даара ҳаиқәшәам. Убри азы сара шәара шәҿаԥхьа аҭамзаара шьҭасҵоит, – иҳәан аусҭҵааҩ Марфуша лаԥхьа аҭамзаара шьҭеиҵеит
– Ус умҳәан, нан, ус умҳәан. Избан, сара сҿаԥхьа аҭамзаара зышьҭауҵо. Зыхгьы ззымааӡаз, зыҷкәынгьы дыззымааӡаз сакәхеит умбои? – лҳәан Марфуша лыбла хаақәа рыла аусҭҵааҩ дниҿаԥшит.
– Ус шәымҳәан, ус. Шәара ишышәҳәо еиԥш, шәыҷкәын дышәзымааӡазшәа, шәымҳәан. Шәара шәыҷкәын ишихәҭаз еиԥш дшәааӡеит, аха азакәангьы зны-зынла аиаша ианақәымшәо ыҟоуп. Шәыҷкәын дхаҵоуп, ха-ҵаҵас дныҟәеит. Дарбанзаалак, зхы пату ақәызҵо дыш-ныҟәоз еиԥш, дныҟәеит. Ҳара уи ҳаиԥырхагам, аха маҷк аҟара иқәымҵакәа даҳзаужьуам. Шәара исашәҳәарц сҭахуп Витиа ишәақь ахьыҵәахыз, ишыҵәахыз. Шәара шәыҷкәын сара санизҵаауаз, «сшәақь ахьысҵәахыз, ишысҵәахыз иҟамызт» ҳәа сеиҳәеит. Уи иԥҳәыс ашәақь лкызшәа
182 #
иԥхьаӡон. Уи лыгәра изгомызт азы. Шәара шәгәы ишԥаанагои, ус акәхару?
– Мап, ус акәӡам, нан. Ус иҳәазар, сыҷкәын агха ихьит. Агха зыхьыз диашанҳәа ахаангьы аӡәгьы имҳәаӡацт. Егьа дҽеимзаргьы, ауаҩы ихарам, ихараумтәын. Агәнаҳара здызкылаз, анцәа иҿынтәи игәга, хырқьиашьагьы иауам. Маҟвала зынӡак ашәақь шьҭылымхӡеит. Уи шьҭызхыз сара соуп.
– Избан, шәара ашәақь зышьҭышәхыз, ишәшьырц ишәҭахыдаз.
– Стаца.
– Избанзар, атәым хаҵа дааганы, сыҷкәын ииарҭаҿы длыриеит, сара сыблақәа шааԥшуаз. Усҟан, сара дысшьыр, еиҳа еиӷьын, уажәы, сыҷкәын дахьишьыз аҵкьыс, аха сара ус ҟасҵартә еиԥш афырԥҳәысра сылымшеит. Ас еиԥш иҟоу, ашьра акәымзар, уаҳа илыхәҭоузеи? Сыҷкәын иоуп, зегьы зхароу. Избанзар, ашәақь еимыхны, аҟашҭаҭла иҭаҵаны иахьиҵәахыз, сыԥшааит, аха ашәақь ахьыҵәахыз иҟамызт еиҵаз апатронақәа. Урҭ рыԥшааразы акаамеҭ ҟасҵеит, аха уаҳа сара исзымԥшааит. Апатронақәа сзыԥшаар, урҭ ирыхәҭаз сара иақәсыршәон. Иара иҟаиҵаз сара иҟасҵон, иара ихьшазгьы сара изгон. Иеиԥш зеиԥшу, аӡәгьы дааигарын, дынхарын.
– Нас шәара шәҭацеи шгәылеи шеидыжәбалаз шәыҷкәын иашәымҳәаӡеи?
– Сара сҭацеи сгәылеи шеидызбалаз, сыҷкәын иҿы ҳәашьас иасҭозеи? Ус иасҳәар ҟалозма? Сыҷкәын иасҳәар, урҭ шишьуаз зымдыруази. Ауаҩшьра ҟазҵаз дшыӡуаз зымдыруази. Нас сара сыҷкәын дзырӡшас ҟаҵашьас иасҭози? Амала, уахгьы-ҽынгьы срышьҭан, сыҷкәын ииҵәахыз апатронақәа рыԥшаара, аха сара иахьысыԥшаара иҵәахымызт. Иагьа зузаргьы иахьыҟаз сзымԥшааит.
– Шәыҷкәын ашьра иҟаиҵаз ииашоуп ҳәа шәгәы иаанагома?
#
– Ишԥыкәу ишиашоу, аха изымычҳазар акәхап. Уи уара уақәшәаргьы ишузымчҳауа агәра згоит. Уи азы гхакгьы сыхьуеит ҳәа сгәы иаанагом.
– Уи ишәҳәо иашоуп. Аԥҳәыс бааԥс ҳаӷоу игәара дықәуп. Аха шәыҷкәынгьы шәаргьы, зынӡак шәлымҳақәа ирҭамсӡацзи, урҭ шеицныҟәоз?
– Мап. Урҭ шеицныҟәоз, сара слымҳа иҭамсыцызт, џьоукы ирҳәонгьы исмаҳацызт. Аиаша уасҳәоит сыблала избаанӡа акгьы сыздыруамызт. Витиа иаҳахьазу, имаҳацзу, уи сара исыздыруам.
– Ибзиоуп, Марфуша, ишәҳәаз саҳаит. Абри ақьаад изҩыз шәаԥхьа, шәара ишәҳәаз ауп ианысҵа, уаҳа даҽакы, ацсымҵеит, иагьагсмырхеит, – иҳәан аусеилыргаҩ ииҩыз, лара илҳәаз лҿахәы, Марфуша лахь инаирххеит. Марфуша иааимылхын, ашьшьыҳәа аԥхьара дналагеит. Акыр дадхалеит уи аԥхьара, аха дамыԥхьакәа лнапы аҵалымҩит. Данаԥхьа ашьҭахь, аҩыга ахьы-қәыз иаақәылхын, лнапы нанҵаны, аусеилыргаҩ иаԥхьа инаганы инықәылҵеит. Нас аҩыгагьы, уа инавалыршәит.
– Иҭабуп, шьҭа шәара шәхы шәақәиҭуп, – иҳәан аусеилыргаҩ дҩагылеит. Марфушагьы дҩагылан:
– Абзиара узыҟалааит, нан, машәыр уақәымшәааит, – лҳәан дцарц, ашә ахь лҿыналхеит.
– Абзиара шәақәшәааит. Шәгәы шәырӷәӷәа, – иҳәан, Марфуша ашә аԥхьанӡа днаганы даагьежьын аусеилыргаҩ, иҭыԥ аҿы днеины днатәеит. Иҩнапык рыла ихы ааникылан, акраамҭа дхәыцуа дтәан. Рыцҳашьаҩык иакәын иара. Уи уажәы дхәыцуан: «Лгәы шԥаҟошь, Марфуша? Дара ҽеимзаргьы лгәылеи, лҭацеи, лыҷкәын ииарҭаҿы ишьны иахьыҩнажьыз, лмаҭа хәыҷы длыманы, уаха лыҩны дызлаҵаиарызеи? Лыҩны даҵамиаргьы уаҳа дабацарыз. Лара дзеигәыӷуаз лыҷкәын заҵә абахҭа дҭакуп, лара дтәанчаҩуп, лықәра акыр инеихьеит. Анцәа акы лумырхьын, аха акы аалыхьыр лмаҭа хәыҷы ишԥеиуеи?». Аҵыхәтәан, аусеилыргаҩ ахәыцра дызлаз, мчыла иҽаалихын, ашкаф дынҭаԥшит. Даҽа
184 #
документқәак ааҭиган, рыхәаԥшра дналагеит. Марфуша ари аусеилыргаҩ икабинет данааҩныҵ, адәыӷба аангыларҭа авокзал ахь дцеит. Усҟан, адәыӷбақәа рыла акәын ауаа еиҳа ишныҟәалоз, иахьеиԥш, амашьынақәа ыҟамызт. Ашьыжьтәи адәыӷба цахьан. Ушьҭа шьыбжьон лхыҳәҳәауаны акәын адәыӷба шааиуаз, иааираны иҟаз адәыӷба дазԥшны акраамҭа дгылан Марфуша. Адәыӷба ааира аамҭа анааи, иаргьы ааины илагылеит. Акыр даанхазаргьы, уи адәыӷба Марфуша днақәтәаны, аҩныҟа далааит. Усҟан, Мсураҭ хәыҷы Маниа лҿы дыҟан. «Маниа агәхьаа дасыргеит, аха уаха зны, саабжьысып. Сара сыҩны срыцқьап, изӡәӡәап» лгәахәын Маниа лахь дымцеит. Марфуша адәыӷба данынлыбаа, дышиашаз, лыҩны днеин, Мамукеи Маҟвалеи, усгьы, изтәқәаз иргахьан, дара згәылаиақәаз зегьы ганы, рнаҩсан, абнаҿы икалыжьит. Мамука ргәылара дыгҿан. Маҟвала лҭаацәа ақалақь иналганы, акәын иахьынхоз. Ларгьы лҭаацәа рҿы дыкҿан, аха ихаран. Излаиаз рымаҭәақәа амца рыцраҵаны, илбылуазаргьы уадаҩӡамызт. Аха Мамука дахьгҿоу, зынӡа ирзааигәан, алҩа харччыла абылра лылымшеит лцәарҭа маҭәақәа. Урҭ зегьы ганы, абнаҿы ианкалыжь ашьҭахь, аҩны дааин, усгьы, дара рцәыгәбар аҿы акрант ыҟан, аӡы дамеигӡакәа, иҩнарҽҽо мацара илыӡәӡәеит. Иара убасгьы, изыниалаз акаруаҭгьы ӡәӡәаны, ааҵраҿ иганы илыргылеит. «Аҩны иахьлак ахьааит» – лҳәан алашьцара лҽаҭаны, Маниа лахь дцеит. Уа дахьҩеиз, Мсураҭ дмыцәацызт. Уи Маниа длырцәарц диваиан. Марфуша дааннеи, «Нану», «нану» – иҳәан Маниа иҽлымжәаны, ианду лахь дҩагыланы ддәықәлеит. Марфуша лмаҭа дналыриан, ларгьы дыникәаиан ирцәара далагеит. Маниа днеин, лыҩн усқәа днарылагеит. Марфуша лмаҭа данлырцәа ашьҭахь, дҩагылан, Маниа дахьыҩназ, амаҵурҭахь днеит. Усҟан, Маниа аухатәи лусқәа дрылгахьан. Акраамҭа иеицәажәо итәан Марфушеи Маниеи. Марфуша Маниа илалҳәон, лара аусеилыргаҩ иҿы дшыҟаз. Уи ииҳәақәоз зегьы. Арҭ аҳәсақәа, акыр аҵх аннарга
#
ашьҭахь, рыҩџьагьы цаны иеит, аха изыцәомызт. Урҭ зықәшәаз аус иазхәыцуан.
а-тәи ахы
Марфуша лҿахәы анылҿырх ашьҭахь харак имгәакәа Витиаиусрыӡбон.Даҽаӡәыиусканырыӡбозиеиԥшымкәа, Витиа иус анырыӡбоз аҽны ауаа рацәаҩны иеизеит асуд аҿы. Азал иамкуа иҟан ауаа. Азал иамккәа адәахьы иҟаз, азал аҿы итәақәаз раҵкьыс, акырынтә иеиҳан. Зегьы аинтерес ду рыман ари асуд ацашьа. Зегьы ирҳәоз акы акәын. «Витиа дҭаркыр иашам» ҳәа. Ауаа ирҳәоз ахьраҳауаз ԥхашьаны акәу, мамзар, ус иахәҭоуп ҳәа ирыԥхьаӡоу здырхуада, аха асуд аҿы Мамукеи Маҟвалеи рҭаацәеи рҭынхацәеи уҳәа уаҩ дыҟамызт. Урҭ рыҟазаара акәым, ирхашшаашас адукат ҳәа ирымазгьы хашшаарас иҟаиҵаз ҳәа акгьы ыҟам. Асуд изҵаарақәа зегь рышьҭахь апрокурор дҩагылан, ашьауӷа ҳәа быжьшықәса иқәиҵеит. Ишаҳҳәахьоу еиԥш, уи аҽны, аус ахьырыӡбоз, азал уаала иҭәын. Апрокурор ашьауӷа Витиа иқәиҵаз, ажәлар азыразымхеит, азал аҿы итәаз, адәахьы иҟаз уҳәа зегьы ирҳәон: « иҟарҵаз иашам», «иҟарҵаз иашам» ҳәа. Амилициа рыла, ирулак, ажәлар еиқәыркит. Витиа дукатс имаз даақәгылан, иажәа неиҵыхны, акыр аамҭа дцәажәеит. Уи асуди апрокурори ирыӡбаз иашам ҳәа даҿагылеит. Аҵыхәтәан асуд аилацәажәарахь ицеит. Урҭ уа иахьнеиз, акыр иеидтәаланы, ианеицәажәа ашьҭахь, иааины, рҭыԥқәа аанкыланы илатәеит. Асуд дышгылаз, иеилацәажәаны ирыӡбаз, ажәлар ирылаиҳәеит.
Витиа апрокурор иқәиҵаз ашьауӷа ҩышықәса изахырхит. Хәышықәса рҿы дларгеит, аус ахыгара азин ирҭеит. Ари ажәлар аиҭа иазыразымхеит. Урҭ ирҭахыз, еиҳа ииашоуп ҳәа ирыԥхьаӡоз, Витиа хьаҳәа-ԥаҳәак ҳәа акгьы имҭакуа, ихы иақәиҭтәра акәын, аха ари аус, ус изыҟамлеит, хәышықәса изаанхеит. Иара уи цәгьоума?
186 #
Ус иабаҟалахьоу, ҩыџьа ауаа зшьыз ауаҩы, хәышықәса рыда иқәымшәо. Аха ус еиԥш, ара иҟамлеит, ҳәарада, аӡбаҩцәа ахәаԥшит Витиа иҭагылазаашьа. Иишьқәаз, мшьыкәа рывсшьа ԥсыхәа шамамыз азгәаҭаны ауп, иқәырҵаз ас издырмаҷ. Витиа иус ӡбаны, ианалга ашьҭахь Марфушеи Маниеи, убас, ауеи аҭынхеи, Витиа иҩызцәа аӡәырҩы неины, аԥсшәа наиарҳәеит, иара дышиашоу, ахаҵара шыҟаиҵаз, агәра идыргеит. Аӡәырҩы, ҟәрышьқәак иџьаба инҭарҵеит. Маниеи Марфушеи асуд ахь ианнеиуаз, Мсураҭгьы дрыманы илеит. Урҭ уа иахьынӡаҟаз, Витиа Мсураҭ дигәыдкыланы дикын. Ус раамҭа ирымаз, аҿҳәара анааи: «ушьҭа иазхоуп, иахьынӡашәҭахыз шәеицәажәеит», – рҳәан мчыла иааидыргеит Витиа иҭаацәеи иареи. Витиа ихәда Мсураҭ инапқәа ихшьыз, мчыла иаамылхит Марфуша. Витиа изааигәақәаз ауаа зегьы дгәыдкыланы аԥсшәа иарҳәеит. Мсураҭ аҵәыуара далагеит. Асуд аҿы иҟақәаз, макьана имцацкәа, асуд ааигәа-сигәа игыланы ицәажәақәози, рыҩныҟақәа ицарц, амҩа иқәлахьази, уҳәа, зегьы ирҳәоз акы акәын: «рыԥсаҭа цәгьахааит амаҳагьацәа. Урҭ рзыҳәа Витиа дышԥаҭаркуаз» – ҳәа. Марфуша лмаҭа хәыҷы длыманы, Маниа лыҩныҟа длыццеит, лара лыҩны, Маҟвалеи Мамукеи лыҷкәын иахьыҩнаишьыз, аҵаиара лылшомызт азы.
Маниа лыҷкәын аҵарахьы, Ростовҟа данца ашьҭахь, лара аҭаҭын аҟаҵара даҟәыҵит, лықәра адагьы, акыр ачымазарақәа дыркуа далагеит. Аҭаҭын аҟаҵара даҟәыҵырц лабжьазгаз лгәыла, лыҷкәын иабхәа Иван Иваниԥа иоуп. «Быдгьыл хырҵәааит, иабарго уа ишьҭоуп» – иҳәан.
Аколнхара ахантәаҩы илшоз зегь ҟаиҵеит, ус ишзакәанымзгьы, жәохә ԥшьыркца метра адгьыл лызныжьны, егьи хиҵәеит. Уи ашьҭахь, жәохә ԥшьыркца метра адгьыл илзынхаз иҭылгоз аҽаҩра, лара илызхон, аԥыхьеиԥш, аџьабаагьы рацәаны илбомызт.
Витиа данҭарк инаркны Марфуша Маниа лҿы да#
ангылеит, лмаҭа длыманы. Марфуша уа дахьыҟаз, лхы ахылбаауашәа анылба, Маниа ус лҳәеит:
– Марфуша, бара сара сҿы быҟазар, бара беиԥш, саргьы исзеиӷьуп, џьара сылкаҳаргьы саашьҭыбхып, бара џьара былкаҳаргьы баашьҭысхып, аԥси аԥси зеиварҵо, еихәоит ҳәа ауп, ҳаргьы џьара ҳахьеихәо, ҟалар, ҳааихәап ҳәа Маниа ианылҳәа, Марфуша Маниа илҳәаз дазыразханы, ус лҳәеит:
– Аиеи, нас, бара ишыбҳәаз еиԥш, бара бкаҳаргьы баашьҭысхып, сара скаҳаргьы саашьҭыбхып. Сара скаҳаны, сыԥсыр, агәхьаа скым, аха усҟан Мсураҭ ишԥеиуеи? Дышсыкәаршәу иаргьы дыԥсуеит ауп.
Абас, Маниа илҳәаз, Марфуша дазыразханы аҭак ҟалҵан, лмаҭа хәыҷы Мсураҭ длыманы Маниа лҿы даангылеит.
Маниеи Марфушеи ҩыџьа аеҳәшьцәа гәакьақәа реиԥш, пату еиқәырҵон. Уаанӡатәи реибабара еихарҳан, уажәы, еиҳагьы еибабо, пату еиқәырҵо иалагеит. Еизымԥшӡакәа доусы ирылшоз ала, еицхыраауан. Мызкы, ма ҩымз рыла знык иадымхаргьы ицаны Витиа дырбон. Уа иахьҩеиуаз Витиа ибара аӡәгьы мап ахиҳәаауамызт. Витиа дахьҭакыз Драндатәи абахҭаҿы акәын.
Уа дахыганы џьаргьы дрымгеит. Иаргьы дахьҭакыз, ихы бзианы имҩаԥигон азы, зегь пату иқәырҵон. «Сара ҩыџьа анацәа сымоуп. Аӡә лыда змамгьы, игәы ишьҭуам, сара исыбаргәузеи, сгәы сышьҭраны сыҟам», – иҳәон Витиа, дызҭахқәаз, изааигәаз уҳәа ибаразы иҩеиуаз, «уҽырӷәӷәа, угәы умышьҭын» ҳәа аниарҳәоз. Витиа дышҭакыз, Хәымса иарымҳәеит. Уи иаҳар, иҵара кажьны даар ҳәа ишәон, иҵара иаԥырхагахон азы. Марфуша Маниа лахь данаауаз жәык аԥеи иареи, лыкәытқәеи, лыкәҷарақәеи уҳәа ԥсы зхаз зегьы лыманы дааит. Лыҩны иҩназ, шыҩназ, уа иаанлыжьит. Агәылацәа бзиақәа лыман, урҭ ахылаԥшуан, лыҩназы Марфуша лгәы ҭынчын. Маниа лыдгьыл ахьхырҵәаз, Марфуша иаалгаз лыжә
188 #
ҭан, егьырҭ Маниа лыжәқәа реиԥш. Адәахьы илзаужьуамызт. Иоулыжьыр, иахьашьцылаз аҭыԥ ахь ицон, уахь акәын Маниа лыжәқәагьы ҳәра ҳәа иахьцалоз. Марфуша лыжә ахьҭаз Хаҷарист ибеит. «Маниа лыжәқәа аколнхара иахьатәу, адгьыл ахь ршьапы ҭаҳаргылап ҳәа ҳгәы иҭаӡам. Арахь, лара аурысқәа рыжәқәа ааганы, лыдгьыл хҵәаны, аколнхара иаҳҭаз, ишырҭаху иҳәуа иҭоуп. Уи ажә зтәугьы дааганы длыҽхьнлыртәалеит. Арахь, лара аколнхара далҵит. Лара лгәы ишаанаго еиԥш, иауӡуам. Урҭ рыҩџьагьы аколнхара иалалароуп, аҭаҭын аплангьы ҟарҵароуп, мамзар, изҿқәоу иаарҟәаҵроуп. Абарҭ зегьы цқьа дазырхәыцны, Шьрыф Каабан-иԥа иаҳәатәуп» ҳәа дхәыцуан Хаҷарист. Аҽны шәахьан, хәминуҭктәи «аправлениа» аилатәара иамшын, Хаҷарист усгьы аусҳәарҭахь дцон. Иара идыруан, Шьрыф Каабан-иԥа шәахьала аусҳәарҭахь заа дышҩеиуаз, иахьа заа дгыланы Шьрыф Каабан-иԥа иаԥхьа, Хаҷарист днеит. Шьрыф Каабаниԥа аусҳәарҭа агәашә аартны, аӡаӡа баа даганы, агәара данынҭалоз, агәара иқәгылаз, аџь ҵла ду аҵаҟа иҵаҟаҵаз, аирымӡ дықәтәан, дҩагылеит Хаҷарист. Шьрыф Каабаниԥа дааин, Хаҷарист инапы ааимхны, аԥсшәа иеиҳәан, ус даацәажәеит:
– Абригадирцәа зегьы, уара уеиԥш русқәа ирзыҟазар, нас ҳқыҭаҿы акәым, ҳраион зегьы аҿы, актәи аҭыԥ ҳамгозар, убарын.
– Иҭабуп, Шьрыф Каабан-иԥа, уара сахьеилукааз азы. Даҽаӡәызар, уара иуҳәаз иҳәаӡомызт. Уара ухаҵкы сара сҵааит, Шьрыф Каабан-иԥа. Амаҵура уалалазар, иахәҭоу ҟауҵароуп. Уи иахәҭоу узыҟамҵозар, нас баша узлоу амаҵура узалеи? Сара ауама ҟасҵеит сҳәаӡом, аха исылшо ахәыҷы ҟасҵоит.
Абригадирцәеи, «аправлениа» иалоуи, ааиаанӡа, абра улатәар, ҳауа цқьакгьы уфап, ас шьыжьымҭан заа сзааизгьы уасҳәап, – иблақәақәа еиқәыгызмалха, Шьрыф Каабан-иԥа дниҿаԥшит.
#
–Усиашам,уаргьы-саргьыиеибыҳәаны,аԥсшьаразы, заа ҳааизшәа, ара ҳаштәоу «аправлениа» иалоуи абригадирцәеи ааир, даарак игәрагахом. Уаала скабинет ахь, уа ҳлеидтәаланы, иахьынӡаҳҭаху ҳаицәажәалап, – иҳәан икабинет ахь, дааццакны, иҿынихеит Шьрыф Каабаниԥа. Дахьтәаз дҩагыланы, уи днаишьҭалеит Хаҷарист. Шьрыф Каабан-иԥа дахьтәалац, иҭыԥ аҿы, днеины днатәеит. Уи иҿаԥхьа днеины днатәеит Хаҷарист.
– Шьрыф Каабан-иԥа, уара иузымдыруа ҳәа ус ыҟам. Иҟауҵаша, иууша ҳәа зегьы уара иудыруеит. Уажәы, сара иахьуасҳәо гәыбӷан сумҭан, аха ари аколнхара дуӡӡаҿы, иҟало, ианыҟало, иахьыҟало, уҳәа, зегьы уара иабаудыруеи? Убри аҟнытә, уара иумаҳацт ҳәа сгәы иаанагом. Ҳәарада, иуаҳахьеит, ҩыџьа ауаа зшьыз Витиа иани, ихәыҷи Маниа илыдкыланы, аҩны иааганы ишлымоу. Уара ишудыруа еиԥш, Маниа аколнхара далҵит. Уи азы лыдгьыл хаҳҵәеит. Ихаҳҵәаз адгьыл аҿы, аурыс ԥҳәыс, ҩыџьа ауаа зшьыз, иан Марфуша лыжә ҭоуп. Нас уи лыдгьыл злахаҳҵәеи? Шьрыф Каабан-иԥа, азин суҭозар, ихаҳҵәаз адгьыл аанда ԥжәаны аколнхацәа идкасрыжьуеит. Ҩыџьаҟа аколнхацәа насышьҭыр, уаҳа аҭахым. Ус иҟаҳҵар, издыруада, даҽа џьоукгьы абжьар? Угәы ишԥаанагои, ҳаҭыр зқәу, Шьрыф Каабан-иԥа, сара исҳәо иашаӡами, аиаша сымҳәеи?
– Иуҳәаз иашоуп, сагьақәшаҳаҭуп, аха аанда аԥжәара уахымыццакын. Издыруада, Маниа лыдгьыл ахьхаҳҵәаз, дахьхәны дыҟазар? Зны, урызҵаа, Маниа лурыси лареи. Аҭаҭын аплан ргааит хатә гәаԥхарала. Ус ҟалҵар, лыдгьыл аанҳажьуеит ҳәа лаҳәа.
– Азамана, сара раԥхьа ус сҳәоит, илҳәо саҳап, мап лкыр, аанда ҳшәап.
– Убас уныҟәа, абас еиҳа еиӷьуп, – иҳәеит аколнхара аправлениа ахантәаҩы, Шьрыф Каабан-иԥа. Абас Маниеи Марфушеи рус иалацәажәаны, ианалга ашьҭахь абригадақәеи, «аправлениа» иалақәази, аӡәаӡәала ааира иалагеит. Дук мырҵыкәа иааит иааираны иҟаз зегьы.
190 #
– Ушьҭа ҳааилацәажәақәап. Ҳаԥхьаҟа даара аус дуқәа иҟаҳҵаша рацәаны иҳамоуп. Ари аҩымшк иаҳзааргоит аевкалипт еиҭаҳатәқәа. Уи жәамшҟа рыла еиҭаҳаны ҳалгароуп. Шәара ишыжәбо еиԥш, аӡын ҳааӷыҵалеит. Аӡын ҳшынӷыҵыслак еиԥш, аҭаҭын каԥсатәуп уи аамҭала ианҳазкамԥса, аамҭалагьы аҭаҭын ҳзеиҭаҳауам. Аамҭала уи ахькаҳаԥсауа аҭыԥ ҳармазеироуп, заа ауац адаагалароуп. Афидаҭрақәа ирхаҳаргылақәо заа иалхтәуп. Афидаҭрақәа жыгала ирпны, ацәаҳәақәа рыгәқәа ылганы, ауац былны, иақәԥсаны, иҟаҳҵароуп. Аӡын ҳанӷыҵсыр, ацитрустә шәырқәа реиҭаҳара ҳалагароуп. Ҳаплан иҳақәу даара ирацәоуп, ҽнак аабжьамыжьӡакәа аус рулароуп аколнхацәа.
Ацитрустә шәырқәа реиҭаҳара ада, уаҳа уск ҳамамкәа ҳауҟаху, аха ҳусқәа зегьы ҟаҵатәуп, ҳамчгьы рықәхоит иаҳгәаԥханы «Стаханов ҳасабла» аус аура ҳалагар. Уажәы, иааҳадгыланы иҟоу аџьықәреи аус ауп. Уи аҳәынҭқаррахь ираҳҭахьеит, аха иҵегь раҳамҭар ҟалом. Бзиашәа аколнхара цақәа ирҭаԥсоуп, сынтәа иааҳрыхыз аџьықәреи. Хымш, уажәы аԥхьа араиком актәи амаӡаныҟәгаҩ аҩыза Џьиқьиа Иларион Ҭенгизиԥа, аколнхарақәа рхантәаҩцәеи активи ааизиган, иҳаиҳәеит ҳара аҳәынҭқарра иалаагалаз аџьықәреи аплан шмаҷхаз. Қарҭынтәи ашәҟәы ҳзаарышьҭит, иҵегь аџьықәреи шырҭаху. Урҭ Абаша араион акәын аџьықәреи аарыхырҭас ирмаз, уа аарҩара бааԥсы ҟалан, Қырҭтәыла иазхашаз аџьықәреи рзеизымгеит. «Урҭ, иҳазгәакьоу, ҳашьцәа гәакьақәа амла иаҳаргома» ҳәа ҳаиҳәеит. Аколнхарақәа рхантәаҩцәа зегьы аҩыза Џьиқьиа Иларион Ҭенгиз-иԥа иҿагылеит. «Ҳара ҳауаа-жәлар амла иагоит, уаҳа аџьықәреи ҳазрыҭом» ҳәа. Аха сара ус сымҳәеит, «пожалуиста» ҳара иҳамфаргьы, урҭ ираҳҭоит» ҳәа расҳәеит, – иҳәан Шьрыф Каабан-иԥа иҭыԥ аҿы днеины днатәеит.
– Араион аколнхарақәа рхантәаҩцәа зегьы ирҳәоз, уаргьы изумҳәеи? – иҳәан аправлениа иалаз аӡәы дҩагылан, азҵаара ҟаиҵеит.
#
– Даргьы уаргьы шәеиԥш схәыцуазар, ус сҳәаргьы ҟалон, аха сара ус схәыцуам. Сара даҽак ала схәыцит. Ҳара иҳамфаӡаргьы, ҳашьцәа гәакьақәа, амла иаҳаргома, аџьықәреи Қырҭтәылаҟа имышьҭыкәа, шәара шәгәы ишԥаанагои, аҩызцәа?..
Џьоукы Шьрыф Каабан-иԥа идгылеит, џьоукы иҿагылеит.ШьрыфКаабан-иԥа идгылақәазусрҳәон;«Аԥсуа адәы дзықәу аламыс азоуп. Ари ламысуп, ҳқыҭа ахьымӡӷ аиргозма?» Уи иҿагылақәаз ус рҳәон: «Уара уколнхацәа амла иагоит. Уаха иаарыларгало змам рацәаҩуп, аус зладуруазеи, акрырҿамҵаӡакәа? Иара усгьы ажәлар азеиԥш усқәа ишырҿыз, ирызхашаз аџьықәреи рзаадымрыхӡеит. Узҿу закәузеи? ҳәа иқәгылеит. «Узцозар, уқәҵны уцоит акәымзар, лаԥҟьак аџьықәреи уаҳа аҳәынҭқарра иалаагалараны ҳаҟаӡам», – рҳәеит. Абас рҽеиҩыршеит, есшәахьалатәи хәминуҭктәи реицәажәара аан Шьрыф Каабан-иԥа идгыланы, раԥхьа иқәгылақәаз раҵкьыс, иҿагылақәаз еиҳа ианеиҳаха, урҭгьы реиҳараҩык ааҳәны, иара иҿагылақәаз рахь ииасит. Шьрыф Каабаниԥа, «исҳәаз сымҳәандаз» иҳәо аҿынӡа днаргеит. Ирулак, рҽынкыланы, ара иҟақәаз зегьы, лыԥхала иеилыҵит. «Анцәа иҳамҭоуп, меисрада иахьеилгаз», – рҳәон, аизара ашьҭахь иеиҿагылақәаз, меисрада иахьеилгаз азы. Абас гәынамӡарала, инеидыҵит уи аҽны. Шьрыф Каабан-иԥа идгылақәаз дреиуан Хаҷарисит. Уи дышидгылаз, дагьаанхеит аҵыхәтәанынӡа. Аизара иалагаанӡа, Шьрыф Каабан-иԥеи иареи иеибырҳәоз акәын, иара ихы иҭагьежьуа иҭаз. Ашьҭахь, Шьрыф Каабан-иԥа ииҳәақәоз ракәӡамызт. Аизара ашьҭахь, зегьы неимыҵны рыҩныҟақәа рахь ианца, Хаҷарист дышиашаз Маниа лахь дцеит. Маниа лгәашә днадгылан, ибжьы наиргеит:
– О, Маниа.
– Аау, – лҳәеит Маниа амаҵурҭа аҟнытә лыбжьы аҭыгара рацәак илылымшо.
– Аранӡа бааишь.
192 #
Маниа амаҵурҭа дааҩныҵын, агәашә ахь лхы рханы лҿыналхеит. Хаҷарист диԥыларц Маниа лыҿшаалхаз аниба, иара агәашә аартны агәара дааҭалеит Хаҷаристгьы Маниагьы агәара агәҭаны иааиқәшәеит.
– Арахь уааи, Хаҷарсит сукәыхшоуп, – лҳәеит Маниа, урҭ агәара агәҭаны ианааиԥыла.
– Мамоу, Маниа, уахь сызнеиӡуам, ак басҳәарц сааит, сыззааиз баҳәаны сцоит. Сара ибасҳәо базыразхар, бара еиҳа ибзеиӷьхоит, базыразымхар, сыздыруам, аха... аурыс иҳәатәы хаҵаны, бара бызлаз бҩызцәа брылҵит. Аԥсуа иԥсы шҭоу идгьыл хырҵәоит ҳәа ҳаӷоу иаҳааит. Бааҳәны, бызлыҵыз аколнхара балалароуп. Быдгьылгьы ахьыҟоу иаанхоит. Быҷкәын Ростов дганы, далаҵаны дбымоуп. Бара ара бтәаны, иҩны быхьчоит. Быҷкәын данааилак, адгьыл ада царҭа имоур, усҟан, бара ишԥаизыбуеи?
– Ҵарак ҵаны даауазар ҳәа ауми, Хаҷарист убаашәит. Уара ишуҳәо еиԥш,идгьыл ада уаҳа царҭа анимоу, изымҭода, уи адгьыл, ара икажьми? Аколнхараҿы, аус ахьиуша аҭыԥ имоур ҳәа ушәома, нан Хаҷарист? Аколнхара балҵит ҳәа аҽԥныҳәа суҭоит, аха сара аколнхара салымҵӡеит, аусура саҟәыҵит ауп. Аусура саҟәыҵзар, сзаҟәыҵ, исылшом, сажәит ҳәа ауп. Сара хынҩажәеи фба шықәса схыҵуеит, уи маҷума? Санхәыҷыз аахыс аколнхараҿы аус зуеит. Санажә, аус сзымуа саныҟала, сыдгьыл хышәҵәеит. Сыдгьыл ахҵәара шиашам сзымдыруа џьышәшьома? Аха сзашшуам. «Аҵәгьы мблыкәа, акәацгьы ӡы», – ҳәа ус сааиуеит, макьана.
–Ақәра маҷупсҳәом,ахаатәанчахәыбауам,аҽакым, бхы злаббози? Сыдгьыл ахьхышәҵәаз, иашам бҳәоит. Ус акәзар, бцаны Џьиқиа Иларион Ҭенгиз-иԥа иҿы башшыр, ииҳәо бмаҳари? Уи аҵкьыс, еиҳа ибзеиӷьуп, афидаҭраҿы бнеины, ибылшо ала баарыцхраалар, аевкалипт ахьеиҭарҳауа бнеилар, ацитрустә шәырқәа реиҭаҳарҭақәа ахьдырмазеиуа, иаарыцҟабҵалар, ирыцеиҭабҳалар, ҭаҭын хәыҷыкгьы ааҟабҵалар, нас уаҳа
#
акыр аҭахума? Быдгьылгьы бара ишыбтәу иаабызнымхои?
– Иансаамҭаз, урҭ зыӡбахә уҳәақәо зегьы ҟасымҵози, аха ушьҭа сажәит, сычмазаҩхеит, ԥыхьа исылшоз, еснагь, исылшома?
Хаҷарист ииҳәози, Маниа илҳәози еиқәшәомызт. Уи Маниа инапаҿы дмааиуашәа аниба, иҽизнымкылакәа, иусураҿы, ишиҟазшьаз еиԥш, аӷьеҩ ҳәа дааҵҟьеит. Аларқача ихьызшәа Хаҷарист дқыџь-қыџьуа ацәажәара дналагеит.
– Маниа, ус акәзар, аколнхара иахьатәу, бырахәгьы баргьы шәшьапқәа ҭашәмыргылароуп. Боурыс ԥҳәыс ибымоугьы, наҟ, ддәықәыбҵароуп, ҳара ҳқыҭа датәӡам, ара даангылар ҟалаӡом.
Хаҷарист ииҭахыз, зегьы иҳәаанӡа Маниа аӷьеҩ ҳәа дааҵҟьан, дниҿагылеит.
– Иууеи, Хаҷарсит ухаҵкы, сара излазбо ала, уара уеивысит. Уара иуҳәо, аӡәы иҳәоны смаҳацт. Сара сыҩны иааиуа, ицо уҳәа уара уусс иалоузеи? Ак уаҳахьеит, аха иуаҳазҽеишәа иузеилымкаазшәазбоит.Сарасыҩныиҟоу аԥҳәыс, абзиарақәа исзылухьоу, шәара сабхәындацәа аӡәгьы исзыжәмуӡацт. Лара дахьынхо астанциаҿы ауп. Астанциаҿы инхо, усҳәарҭа ҳәа хазы акгьы рымаӡам. Урҭ усҳәарҭас ирымоу ҳара ҳусҳәарҭоуп. Ашәҟәы дахьҭаҩугьы иара уоуп. Егьыс, сара сыҩны иааиуа-ицо, уара иуусым. Ишуусым еиԥш, уусгьы алаумҵан.
– Ибҳәо иашоуп, Маниа. Бара зегьы бдыруеит, аха избзымдыруеи, аколнхара иатәу адгьыл бара быжәқәа ахьықәу зиашам? Избзымдыруази, ажәлар ихырҵәаз быдгьыл бурыс лыжә ҭаҵаны иахьбымоу зиашам. Абарҭ бара ибзымдыруазар, сара ибсырдыруеит. Уи бырдырра, сара исылшоит ҩыџьаҟа аколнхацәа аасышьҭыр, баанда шәаны, ицоит, нас изеиԥшроу ббап.
–Усизакәанзар,ишәагәышьа,саргьысхысзеиҭаҳәозар, збап. Саргьы адгьыл сықәымҳаӡеит, ари иаҳхагылоу ажәҩан салыҩрны.
194 #
– Сара излазбо ала, бара бзықәгәыӷуа Иван Иван-иԥа иоуп, аха ибхабмыршҭааит, макьана Сталин иусқәа рԥсы шҭоу? – иҳәан иааиҿыҵҟьеит Хаҷарист иажәа. «Ибхабмыршҭааит, макьана, Сталин иусқәа рԥсы шҭоу» ҳәа Хаҷарист ииҳәаз ажәа ааицәымӷахеит. Нас уаҳа ажәак мҳәаӡакәа даагьежьын, агәашә шыҟаз, иҿынеихеит. Маниагьы даагьежьын, лыҩныҟа длеит. Маниа аҩны дахьлеиз, Марфуша длызҵааит:
– Дарбану иааиз, насгьы ииҭахузеи?
– Иааиз, абригадир Хаҷарист иоуп. Сааҳәны аколнхара салеиҵарц иҭахуп, – лҳәеит Маниа лажәа ааркьаҿны. Марфуша лзы Хаҷарист ииҳәаз лалымҳәеит. Урҭ лалҳәар, «сара сымшала, ибацәҳауа» ҳәа лгәы иаанаганы, длыцәцар ҳәа дшәеит.
– Урҭ зынӡак хьаас иҟабымҵан, – лҳәеит Марфуша.
– Сара урҭ ирҳәақәо хьаас искуам, аха ацтәы сыгрыжьуам, ирҳәақәо сгәы иасуеит, – лҳәеит Маниа.
– Урҭ ирҭаху рҳәалааит, бара бгәы иабмырслан.
– Ибҳәо иашоуп, Марфуша, – лҳәеит Маниа.
Убри аамҭазы, Хаҷарист днеины днадгылеит Платони
Мкани ргәашә. Арҭ аҩыџьагьы қәыԥш-қәыԥшӡа иҟан, иеиқәлацәан. Аџьынџьтәылатә еибашьра Ду ианалагоз, дара жәаҩажәаха шықәса иреиҳамызт. Урҭ ахьынхоз, абригадаҿы, инхоз ахацәа зегьы аибашьра ианырга, дара ракәын, забацәа еибашьра иҟаз, аеҭымцәа рымхқәа цәаӷәаны,илаҵаны,ирызҭоз.Арҭрыҩџьагьы ахьынхоз ргәашәқәа еиван. Гәашәқәас ирызҿаз, амжәатә шьаҟақәа арсны, асақьқәа ылаҵаны, иҟан. Рыҩнқәа еизааигәаны игылан. Рыҩнқәа рыбжьара аанда быжьган. Уи аанда ирыбжьгоу акәымзар, арҭ аҩнқәа рыҩбагьы аӡәы итәуп, аӡә иоуп араҟа инхо уҳәаратәы иҟан. Хаҷарист руаӡәы ихьӡ ҳәаны, ибжьы анынаирга, Платони Мкани, рыҩнқәа инрыҩныҵын, рыуа изызҿиҭыз рзымдыруа, иаангылеит. Уи рыҩџьагьы рыҩнқәа ишаардәылҵыз Хаҷарист ианиба:
– Шәыҩџьагьы аранӡа шәааии, – иҳәан ибжьы нир#
геит. Рыҩџьагьы неины, ргәашәқәа аартны, Хаҷарист инеиԥылеит. «Бзиала уаабеит» – рҳәан, аха иԥхашьаны, дара раҵкьыс акырӡа иеиҳбыз Хаҷарист инапы имхра рзымгәаӷьит. Иара аӡәаӡәала рнапқәа аарымхны, аԥсшәақәа реиҳәеит. Раԥхьа урҭ аҷкәынцәа ргәы ҟазҵашаз ажәақәак нареиҳәеит, нас дара рахь дызхааиз, иус хадахь дниасит.
– Шәыҩџьагьы аказы сышәзааит, мап шәҳәап ҳәа сыҟам. Шәара шәыҩџьа шәхәыҷқәаны, шаҟа ҳколнхара шәацхраахьоу, шәаҟара зылшахьоу, аӡәгьы дыҟам. «Абзиа уны аӡы иаҭ» – рҳәоит ажәлар. «Маниа диаҭымуп» шәҳәан, шаҟа ацхыраара лышәҭахьоу, уи даара аҳәара уадаҩуп. Аха иалашәхи, лара акымзаракгьы лзеилкаауам. Шәара ишыжәдыруа еиԥш, шәара шәызлоу аколнхара далҵит. Шәлаҭәалшьом, ҳлаҭәалшьом ауп уи иаанаго, ҳара аколнхара иалақәоу зегьы. Ҳәарас иаҭахузеи, уи ӷәӷәала дахьырхәтәуп, иахьатәила лара лахьырхәрас иҳалшо лыдгьыл илымоу ахҵәароуп, ҳҳәан, ихаҳҵәеит, аха лырахә шҭац иҭоуп, илымаҳхыз адгьыл. Уи лыдгьыл хаҳҵәеит ахьӡума? Маниа лаанда ԥаҳамжәакәа даанҳажьыр, ҳара ҳиашоума? Аанда ԥжәатәуп, ҳәарас иаҭахузеи. Уи зылшо ҳәа ҳара иҳамада? Аибашьра иалҵны аӡәык-ҩыџьак иаазгьы, ихәахәа-жьахәа иҟоуп. Урҭ раҳәашьа ҳамаӡам. Иахьа ҳара ҳзықәгәыӷуа ҳәа иҳамоу, шәара шәоуп. Аанда акроуп ицәгьоу, ашәара ҳәа иҟоу, уамак аҭахума? Ҩымш-хымш аанда ишәкуа, сааҭ бжак ала ишәаны икашәыжьуеит. Аколнхара иахьынӡагаз, Маниа лаанда шәаны икашәыжьроуп. Зегьы шәызлоу аколнхара лара илаҭәамшьакәа, далҵзар, иауеи, ихаҳҵәаз адгьыл лыжәқәа зҭоу? – иҳәеит Хаҷарист игәы дҭаччо. Маниа лыдгьыл ихырҵәаз аандақәа ирымаз еимыхны икажьушәа игәы иабо. «Уара ианҳауҳәа, ишԥаҟаҳамҵо» – ҳәа рҳәоит ҳәа дшырҿаԥшуаз, арҭ рыҩџьагьы ааҳәны иҿагылеит.
– Хаҷрист. Абри ҳауҳәарц аума уаханы абраанӡа узаа. Сара иуасҳәоит, уара баша ушааԥсаз. Ауаа иеицырды196 #
руаз, ҳәа зыӡбахә бзианы ирҳәоз, Маниа лыԥшәма ҳара ҳшихьчоз, Аџьынџьтәылатә еибашьра Ду аан дҭахеит. Лара аколнхараҿы аус шылуаз, дажәит, дычмазаҩхеит. Лыҷкәын иакәзар, уара ишуҳәо еиԥш, дыҟам. Уи аҵара ду дҭоуп. Мышкы далганы даар, ҳара ҳауми уи дызтәу. Маҷк иҩыҵхахаз иӷрагылара, адгьыл иҵакәаҳара, бзиа изыжәбозеи?» – иҳәан арҵәааҳәа дыҳәҳәеит Платон. Уи иааимидеит Мкан.
– Шьрыф Каабан-иԥеи, уареи иҟашәымҵо, ишәымхәыцуа ҳәа акгьы ыҟаӡам. Астаниаҿы инхақәо, аихамҩа аусзуҩцәа, аҭаҭын аплан рықәҵарагьы шәалаган, аха акгьы шәылымшеит, ишәыҵаҳәҳәаны шәанԥхарҵа, шәшьамхқәа шәыҽдшәыргеит акәымзар, шәҟәаҟәақәа абыб рылырхра шәыҟан. Шәаҟәыҵ, уара, ацәгьақәа рыҟаҵара, аӡәи-аӡәи реичырчарақәа. Маниа лаанда ԥжәаны иаабар, иаҳкуеит акәымзар, ишԥаԥаажәои? Ҳара ҳаиқәшәам ҳәа шәаҳама?
– Усҟак зышәҳәои, ишәасҳәаз шәылымшозар, иҳалшом, шәҳәар, даҽа џьоукы идсмырҟаҵои? – иҳәан иҽеимкәа иажәақәа ииҳәақәаз рхьаршшара далагеит Хаҷарист.
Иарбан, даҽаӡәы иурҟаҵо? Маниа лаанда шәаны акажьроу?Уи ҟалашьа амаӡам. Ус уаналага, еицәоутәуеит акәымзар, иузеиӷьтәуам, – иҳәеит Платон.
– Ус уаналага, уара уаанда ԥаажәоит. Шәзусҭцәада Шьрыф Каабан-иԥеи уареи? Шәфашистцәазар? Ҳабацәа зҿагыланы иеибашьуаз рҩызцәа шәакәзар? Усҟан, ҳаргьы ҳашәҿагылоит. Уи аҵкьыс, ушԥхоу аҩныҟа уқәланы уца. Маниа лыӡбахә уаҳа шәаламцәажәан Шьрыф Каабаниԥеи уареи, – иҳәеит Мкан. «Шәеиӷьымхааит, уаҳа даҽакы акәым», – ҳәа игәы иааҭиҳәаан, урҭ ираҳаратәы акгьы мҳәаӡакәа, Шьрыф Каабан-иԥа иахь ддәықәлеит Хаҷарист. Амҩа дахьықәыз, дхәыцуан иара абас. «Ҵыԥх, мжәачан, аҳәсақәеи ахәыҷқәеи ааидкыланы, ауатка аршразы, мжәаҟәшәара ианызгагьы абарҭ ацҭәы ҟарҵеит. Акакан ҟәшәаразы иаагап ҳәа шаҳгәиҭаз,
#
аӡәгьы шәымцан, анырҳәа, мап ҳцәыркит. Изакәытә каканузеи, ахәҵа иҵажьыз, баша аҳәақәа ирфеит. Изакәытә хашәалахәзеи, ҳара иҳаураны иҟаз? Абанҭ ацәыршәагақәа, иҳадмырҟәшәеит акәымзар, имгылааит, уаҳа, даҽакы акәым»...
Уажәоуп Шьрыф Каабан-иԥа икабинет санааҩныҵ. Аиҭа сгьежьны уахь сызлацарызеи? Анҭ амӡышәақәа исарҳәаз Шьрыф Кабан-иԥа иамҳәакәа изласычҳари? Сгәы еиҟәжәо исыӷроу, уи исызиаҳәар, ҳәарада, сыԥсы акыр иааивызгон. Мамзар, сгәы еиҟәжәаны ицар ҳәа сшәоит. Нас «сара схы абазгари, шьҭа» ҳәа дышхәыцуаз, уаҳа џьаргьы дымнеиӡакәа, дышиашаз, аҩныҟа дықәланы дцеит. Хаҷарист игәалаҟазаара бзианы, иҩны дшааҩнашылалак еиԥш, ахәыҷқәа аҩны ианыҟам, иԥҳәыс даазырччаша лафқәакгьы налеиҳәалон, аха уажәтәила, ус лафкгьы изымҳәеит. Ари иԥҳәыс уамашәа илбеит. «Измааноузеи, ари? Гәала дук имазар акәхап. Сара сымала сакәын, иара данааиуаз аҩны иҟаз, лафкгьы сеимҳәеит, сагьааимырчыхәчыхәит, абжьааԥны, џьара дыҟаны данааилак, ишыҟаиҵалац еиԥш. «Ҳәарас иаҭахузеи, уи игәы ԥызжәашаз уск дақәшәеит», – ҳәа дхәыцуан, Хаҷарист иԥҳәыс Марго. Марго гәык-ԥсык ала, бзиа илбоз, уажәы, игәалаҟазаара ҽеимшәа иахьылбаз, ларгьы лгәалаҟазаара акыр ибжьнахит. Аха исынсырԥшуам ҳәа даҿын, мчыла лҽалылхуан, Хаҷарист имшала илызцәырҵыз иҽеимз лгәалаҟазаара.
а-тәи ахы
Хаҷарист аҩны данааи, днеины ииарҭаҿы ихы нықәиҵеит. Акраамҭагьы диан ҿымҭӡакәа, дхәыцуа. Хаҷарист иҟазшьақәа Марго илгәамԥхазт, асаркьа днангылан, лҽырԥшӡашәа лҽааҟалҵан, лыԥшәма дахьиаз, ашә днылагылан, лыбжьы аархаашәа диазҵааит:
198 #
– Иухьи, сымыш, иахьа уара узлаҟоу, уҟазшьақәа сгәаԥхом, аӡәыр угәы нирхама?
– Угәы ԥызжәара шыҟаларыз, угәы иаахәо зҳәо дҟалондаз.? Ауаа ҳрылоума, ҳара? Зашьҭахь ҽеишәа иззымрыцқьақәогьы, уҳәатәы харҵом, наҟ-наҟ ҳаԥхьаҟа ҳзеиԥшхараны иҟоузеи? Анс иҟоу ауаа, ҳандырхома? Аиҳабы аиҵбы ахьыҟам, абзиара ҟалараны иҟоума?
– Ус иҟоу ауаа, даарак урзымхәыцлан. Уара утәы ҟаҵала, узқәу умҩа уанымҵкәа уцала. Ауаа зегьы ирҳәо уазхәыцуа уалагар, угәгьы ԥыржәоит, – лҳәан ашьшьыҳәа Марго дааин, Хаҷарист иаԥхьа даақәтәеит.
– Саԥхьа бааины бахьаақәтәаз, сгәы иаахәеит, аха ахәыҷқәа ҳрымбаӡои? – иҳәеит иара.
– Умшәан, аҩны уаҩ дыҟаӡам. Уан, лҩыза, Ҷыԥса лахь дцеит. Ахәыҷқәа рзы ҽынла акиносахьақәа ддырбо иалагеит аклуб аҿы. «Киносахьа бзиак ыҟоуп». – рҳәан ҳхәыҷқәа зегьы рҽеибаркны, аклуб ахь ицеит.
– Ус акәзар, – иҳәан Хаҷарисит инапқәа Марго иаалыкәыршаны, иара иахь даалыхеит.
– Усҟәаҵ, усҟәаҵ... Аиеи, нас, – лҳәеит Марго аҵыхәтәан.
Ԥыҭрак ашьҭахь Хаҷаристгьы Маргогьы, ҿаԥхаҿаччоиҩагылеит.Усҟан,амш шьыбжьонлхыҳәҳәахьан. Хаҷарист даныҩагыла, иҽбыга аашьҭыхны аӡахәаҭра дынҭалеит иҵирххааразы, уааҳәа уны ажь аниҭаауаз, инеиԥынкыланы, хабалак, ибаҳча ҵырххааны иҟаиҵар акәын, аха дахьымӡеит. Дахьымӡошәа аниба, аҵлақәа рыкәша-мыкәша, акалаҭқәа злаҩаргоз амҩа ылырхханы иҟаиҵеит. Данахьымӡа, егьирахь, иаанижьит. Уааҳәала ижь ҭааны даналга, ачанақәа рҿы ихәаны, аҩы аҵхны, ауалырқәа ианырҭеиҭәа ашьҭахь, маҷ-маҷла ибаҳча аҵырххара даҿын. Уажәгьы уи дналагеит. Хаҷарист аҽбыга шикыз, амш аилашәшәра иналагеит. Иаргьы дааԥсаны, дызҿыз амарч арххра дахьааҟәыҵыз, амжәа амахә аҿы иҽбыга нкнеиҳан, иара аҩныҟа иҿынеихеит, аха уахь дымнеикәа, аҵеџь аҿы днеин, аведра азна аӡы
#
ааҭихын, иӡара ҩахыс иҽааилыхны, акәапеи аведра инҭшьуа, ихы иҿышит. Мпахьшьы цқьала иҽаарбаны, маҭәа ҿыцқәак ааишәиҵан, акы днацҳаит:
– Сара Шьрыф Каабан-иԥа иахь сцеит, – иҳәан агәара дынҭыҵит.
Шьрыф Каабан-иԥа усурантә аҩны иааиреи Хаҷарист инеиреи ааиқәшәеит. Шьрыф Каабан-иԥа игәашә аԥхьа урҭ анааиқәшәа Хаҷарист даацәажәан:
– Акы нуаҳәаны сцап ҳәа акәын сзааиз, уажәы, уи абра инауасҳәоит. Нас сцоит. Иахьа шьыбжьон аахыс аҽбыга скуп, даара саԥсаха сыҟоуп, – иҳәеит Хаҷарист.
–Акы соуҳәарцуҭахызар,аҩныҳлеирисоуҳәап.Агәашә аҿы ҳаидгыланы, ҳаицәажәо иашам, – иҳәан ижәҩа кны, аҩныҟа длеигеит. Шьрыф Каабан-иԥа иԥҳәыс Хымжәажә рхәы ҟалҵан, дара рнапқәа ӡәӡәаны астол илахатәеит. Урҭ иецәажәо, акы инацҳауа, аҵәыцақәак ркуа иеидтәалан. Хаҷарист ииҳәарц ииҭахыз, Маниеи, Платони, Мкани иарҳәаз акәын. Урҭи иареи иеибырҳәаз акы аанмыжьӡакәа, зегьы иеиҳәеит. Уи аҭакс, Шьрыф Каабан-иԥа ус иҳәеит:
–Хаҷарист,иуҳәаз,уҳәеит.Уаҳадааракуҽрылаумгалан. Есышықәса еиԥш сынтәагьы аџьықәреи шаҳҭиз ауаа ираҳамҳәап. Хаҷарист уаҳәшьаԥа аколнхара аца ду хьчас Хьрыԥс дахьыҟоу, аҿырпра идуҵар, есуаха маҷ-маҷла иҿирплап, ҳаргьы ԥыҭк ҳирҭиип, иаргьы ҩышәҟа кьыла иаҳҭап.
– Ус изуур, Хьрыԥс уџьықәреи ҿырпны иуимҭар ҳәа ушәоу? – иҳәеит Хаҷарист.
Шьрыф Каабан-иԥеи Хаҷаристи акыр аамҭа еицәажәо иеидтәалан, нас дҩагылан Хаҷарист аҩныҟа дымнеикәа, дышиашаз иаҳәшьаԥа Хьрыԥс дахьҟарулуаз днеит. Уи аколхара аца ҟарулс даман. Аца ааигәара Хаҷарист даннеи, ибжьы наиргеит:
– О, Хьыԥс, Хьрыԥс уҟоу?
– Сыҟамзар, ҟалоу? Жәлар рмал ишызбалак, икасыжьуама? Еимҵәатәыс аимҵәаҩцәа ирысҭома? – иҳәан Хьрыԥс ибжьы аагеит:
200 #
– Убас уҟазароуп, убас. Даҽакала акәымкәа. Хьрыԥс узымбеижьҭеи акрааҵуеит. Сынуацәажәар сҭахуп, ула саумыркын. Иааҿаҳәа.
– Ала иасмыркуа аианшьцәа сымандаз? Умшәакәа уааи. Ала ҿасҳәоит. Хьрыԥс «Хәдыш, Хәдыш» – иҳәан иаргьы ааины иааидгылеит, нас ахәда иахаз ааникылан, инаганы, аҭыԥ аҿы инҿеиҳәеит.
– Хәлабзиа, – Хьрыԥс, – иҳәан аԥсшәа наиеиҳәеит Хаҷарист иаҳәшьаԥа Хьрыԥс.
– Бзиала уаабеит, Хаҷарист. Аҭак иҳәеит Хьрыԥс, нас рыҩџьагьы рнапқәа ааимырхын, иааибагәӡит.
– Уабақәнагалеи, арахь? Уқьафгьы маҷк аҟара иҟоушәа збоит.
– Аиеи, усоуп. Сқьафгьы ыҟоуп изызӡари? Шьрыф Каабан-иԥа сиҭан. Гәалақәак сыман иасымҳәар, ииашаны, сгәы ԥжәар ҟаларын. Урҭ агәалақәа исымаз, Шьрыф Каабан-иԥа ианыниасҳәа, сгәы ааҟаиҵеит. «Урҭ рыгәхьаа умклан. Ирҭаху рҳәалааит, ҳара ҳаӡлагара лагалааит», – иҳәеит, нас инациҵеит:
– «Иахьа уажәраанӡа, џьамшла аџьықәреи шаны аколнхацәа рыҭара азин ҳарымҭаӡацызт. Аҳәынҭқарра иаҳҭараны иҳақәыз раҳҭахьеит. Ҳара есышықәса ишыҟаҳҵалац еиԥш, сынтәагьы хәыҷык нхәыҵаҳҵароуп. Ҳара ҳакәым аҳәынаԥгьы наҵәахык амоупеи», – иҳәеит Хаҷарист Шьрыф Каабан-иԥа, уара сара усшаҳәшьаԥоу имдыруеи аҟнытә, сара сеиԥш, уаргьы угәра игоит. Убри аҟнытә, иуыдиҵоит, есыуаха уахьтәоу аџьықәреи ҿурпларц. Амала, аџьықәреи иҿурпуагьы акы аанумыжьроуп. Аџьықәреи аҩныҟа иугароуп, ашхәҵәқәа ублыроуп.
– Азамана, уи сара мап ахысҳәарааны сыҟоума? – иҳәан гәахәарыла идикылеит Хьрыԥс идыркылаз аус. Хаҷарист ҳәатәыс имаз аниҳәа:
– Абри азоуп, сара абра сыззааиз, ушьҭа сара сцеит, – иҳәан Хаҷарист ара даанымгылакәа, аҩныҟа дцеит.
Хьрыԥс иусура аҿынтә аҩны даннеи, иԥшәма ԥҳәыс илеиҳәеит иара идырҵаз аус. Уи даарагьы лгәы иахәеит,
#
дагьаргәырӷьеит. Аколнхацәа рзеиԥш ца ду ахьгылаз, аусҳәарҭа ашҭа уахьынҭало акәын.
Аца ахьгылаз аҟнытә аусҳәарҭа алада акыр иласкьаганы игылан. Уахь ицоз, иаауаз лымкаала, уахь иҽазкны, илеиуа аӡәы иакәымзар,даҽаӡәы иҿахарсҭамызт. Хьрыԥс иҩны ашьҭахь ала, иқәаҵа дҩыҵсыны аҩеирҭагьы, амҩахәасҭагьы алганы иҟан. Хьрыԥс асаани ааҵәақәеи иманы дцеит, адырҩауха уахь данцоз.
Уажәы, Хьрыԥс дызлацаз, амҩа ду ала акәӡамызт, амҩахәасҭа ала акәын. Хьрыԥс иԥшәмагьы илеиҳәеит мҩадула имҩеикәа, мҩахәасҭала иҩеирц азы. Хьрыԥс уа данҩеи, аҵх акыр инеихьан. Ауаа шамахамзар, аӡәгьы адәы дықәӡамызт, зегьы шьҭалахьан. Хьрыԥс иихьчоз аца аҵаҟа, ӷәыла иҵҟьаны, уада бзиак иаҟараны, ашә ҿаҵаны иҟан. Ашә аартны длыҩналан, иеигәышә аԥынҵа, аца аҵа иқәыз аӷәы илаҿарԥаны длахан, агә-гәаҳәа аџьықәреи лкаԥсеит. Аӷәы дахьнахаз, ааигәа-сигәа иҟақәаз аџьықәреиқәа зегьы, анкаԥса ашьҭахь, аҽааиқәнакит, аџьықәреиқәа акаԥсара иааҟәыҵит. Хьрыԥс аџьықәреи аҿырпра дналагеит, асаара имҵаргыланы. Иара иеидара ҿирпхьаны еиԥш, дахьыҟаз, иҩеит иԥшәмеи ҩыџьа иԥацәеи. Урҭ ракәын аџьықәреи аҿырпра зылшоз, егьырҭ макьана, ихәыҷқәан, аҩны иҟан. Уи ауха, Хьрыԥс иҭаацәеи иареи ҩынтә-хынтә реидарақәа рыманы ибжьысит. Хьрыԥс адҵа имаз анагӡара даҿижьҭеи ушьҭа ҩажәамш инеиҳаны иҵуан. Есуаха, ишаҵац, иаҵан. Аџьықәреи ҿырпны аҩныҟа иргон, ашхәҵәақәа амца рыцраҵаны ибылуан, ахьҭа данакуазгьы даарԥхон. Уахык, Шьрыф Каабан-иԥа Хьрыԥс иҿы дҩеит. Уи игәеиҭеит аца иҭиххьаз. Ииашоуп, аца уахьнахәаԥшуа, ашә ала еихачаԥа иҭәуп. Избалак, аӡәгьы игәы иаанагомызт, аџьықәреи акгьы ахыхуп ҳәа. Амала аца ашьҭахь, аган ала уахәаԥшуазар, аџьықәреи шҭыху, мап кышьа уауамызт. Уи ацаԥха Шьрыф Каабан-иԥа иџьаба иҭан. Уи ахьҭаз иааҭыганы,Хьрыԥс инаииҭеит.Насусиҳәеит:
– Аца ашә аартны, ацаԥха ыргьежьны, арахь исыҭ.
202 #
Уара аца улҭаланы, иуулак аџьықәреи ахьҭухыз унеины, еиԥхьыртта, иахьҭацәу иҭаԥсаны, егьирахь еиԥшны, еиҟаратәны, арахь улыбаа.
–Ибзиоуп,уиуажәыҵәҟьаиҟасҵоит,–иҳәан Хьрыԥс аца дыҩҭаланы, Шьрыф Каабан-иԥа, ишиҳәаз еиԥш, иҟаиҵан, аца дыллыбааит.
Аца иҭаз аџьықәреи алаԥҟьақәа анеиԥхьирттоз, аџьықәреи лаԥҟьақәа маҷымкәа, аца аҵа иҭшәшәаны икаԥсеит.
– Абарҭ икаԥсақәаз ҟәшәаны, иҿырпны егьырҭ шугаз еиԥш, ига. Шьҭа иазхоуп. Убарҭ рыда уаҳа умган, – иҳәеит Шьрыф Каабан – иԥа.
– Ибзиоуп, – иҳәеит Хьрыԥс иаҳаз дақәшаҳаҭны. Абас, Шьрыф Каабан -иԥа Хьрыԥс днаилабжьан, аҩныҟа дцеит. Хьрыԥс икаԥсақәаз алаԥҟьақәа ааиҟәшәан, длатәаны аҿырпра дналагеит. Уи даалгоны еиԥш, Хьрыԥс иҭаацәа иаац иеицны иааихт. Хьрыԥс урҭ иреиҳәеит Шьрыф Каабан-иԥа ииҳәаз. Иааиз ԥыҭраамҭак итәан, нас иҩагыланы аҩныҟа ицеит, иҿырпыз аџьықәреи рыманы. Урҭ усгьы мҩахәасҭала акәын ишцоз. Ааҵәа неимда-ааимдо акәын ишнеиуаз. Ус ишлеиуаз, Хьрыԥс иҷкәынцәа руаӡәы, аидара дшаҵаз хџыџк имбаӡакәа длахырҩын, ԥышәха дцаны дкаҳаит. Иара дызҵаз иааҵәа ихыууаны, ҩбаҟа-хԥаҟа метра ицаны икаҳаит. Уи ахьылкаҳаз, иааҵәа ахы ааԥтын, еиԥхьытта амҩахәасҭа инанԥсалеит. Уи ауха амза ыҟамызт даара илашьцан. Ирулак, ирыцәкаԥсаз аџьықәреи абжа-еиҭабжа аҟара, рыҟәшәеит, егьи уа иаанхеит.
Ашьыжьымҭан Хьрыԥс мҩахәасҭала дымцакәа, гәарабжьарала аҩныҟа дцеит. Аҩны дышлеиз еиԥш, ибаҳча дынҭалан, еиҳа изыманшәалаз, уск аура дналагеит. Иҭаацәа, есыуаха аџьықәреи ҿырпны, аҩныҟа иаҵаланы, ирымгалози, аҟнытә, ацәа рыгны иҟан. «Ахыр-сыр» ҳәа рыхәдақәа рыбжьы го, ахәыҷқәа ирылаианы ицәан. «Аџьықәреи цырақәа иҳацәкаԥсаз рыда, уаҳа, ԥхасҭа анцәа иҳаумҭан» – рҳәан уи агәхьаа рымкӡеит.
#
Иаха Мкан ижә имааз, иахьа иеицашьҭалеит Мкани Платони. Урҭ ажә ишашьҭаз, аџьықәреи ахькаԥсаз инахагылеит. Ари амҩахәасҭала иныҟәоз Хьрыԥс иҭаацәеи иареи ракәын. Даҽаӡәы уахь неишьа имаӡамызт. Избанзар, ари амҩахәасҭа уахькылнагоз Хьрыԥс игәараҿы акәын. Платони Мкани, ари анырба, иаразнак ирдырит, Хьрыԥс аџьықәреи ӷьычны ишигоз. Урҭ ирҭаххеит, Хьрыԥс ддыргамарц. Избанзар, уи аӷьычра бзиа ибон. Хьрыԥс аца хьчаҩыс данарҭоз, ажәлар ирҭахымызт, ҷыдала Платони Мкани. Аха аӡәгьы игәхьаа мкӡакәа дҟазҵаз, Шьрыф Каабан-иԥа икәын. Хьрыԥс аӷьычра изырҵаз иаб иакәын. Хьрыԥс иаб ииӷьычхьоу ҳәа ауаа ирдыруаз даара ирацәан, аха урҭ зегьы раҵкьыс, еиҳа иааигәаны иҟалаз, аҩра иаԥсоуп ҳәа исыԥхьаӡоит. Уи аҟнытә абра, ианысҵоит. Платони Мкани Хьрыԥс игәаӷ зрымазгьы убри азоуп.
Хьрыԥс иаб иашьа изшьапык хҵәан, ҩлабак икын. Хьрыԥс иаб ԥҳәыс данааигоз акәын. Март мзазы ачара руан. Аԥсуа ҵасла ачара адырҩаҽны, амаҵуцәа рзы, ԥшьшьапык зҵоу акы ршьыр акәын. «Аԥсуаа рҵас еилаагома ҳаргьы иҟаҳҵароуп, аха ачара адырҩаҽны иаҳшьуа ҳәа иҳамоу, ацә ҟата аанхаргьы акыр иаԥсоуп, иабаҳԥырхагоу» – рҳәан ргәыла Хабжькәыт иџьмабора инҭаланы, аҭыӷь ирыцыз ааганы, иршьырц рыӡбеит. Усҟан, асы еибакы алеира иаҿын, ихкәоит ҳәа аӡәгьы игәы иаанагомызт. Агәылацәа зегьы ачараҿы иҟаз, иааԥса-икара рыҩныҟақәа рахь ицахьан. «Аҵхагәҭаны ҳазбода?» – рҳәан аҭыӷь аӷьычра иақәыркит. Лак ршьын, ашьа Платони Мкани ргәашәқәа инырхьыршьын, иара уаҩы иахьимбашаз иганы тышак иҭарыжьит. Аҭыӷь аԥсы шҭаз абора иааҭыганы аҩныҟа ирыманы ицеит.
Арҭ, ас шыҟарҵаз, аӡәгьы идыррангьы дыҟамызт, уи ауха, асы еибакны илеиуаз аахымкәазҭгьы. Ала шьны, ашьа згәашәқәа иахьыршьыз, аҭыӷь аӷьычра, рыдхаларгьы алшон. Абас ала, ауаа цқьақәа зхәы иаҭәҳәаны изфоз, «аҭыӷь ӷьычцәа» ҳәа рыԥсқәа ахьынӡаҭоу,
204 #
ирхымҵуа ахьыӡгьы аарыххалон. Аха ус изыҟамлеит, араҟа. Асы алеира иаҟәыҵыз, дара риашара аанарԥшит, иаҳхылаԥшу анцәа ицхыраарала. Адырҩаҽны, шьыжьымҭан, Хабжькәыт даныҩагыла, иаха инҭеикыз, иҭыӷь имбеит. Уи ашьҭақәа даныҩархыла, дышиашаз. Платони Мкани ргәашәқәа даныҩрывала ибеит, урҭ ргәашәқәа ашьа рыхьтата ишыҟаз. «Арҭ сҭыӷь ргеит»,иҳәан агәылара инхақәоз, аиҳабацәа аизигеит. Усҟан Платони Мкани хәыҷқәан, аамҭа цәгьан, џьара акы иалагазаап», – рҳәан Хабжькәыт иџьмабора аҿынтә ашьҭақәа ишырхыз, раԥхьа Платони Мкани ргәашәқәа инарыдгылеит, аха уа иахымсит, уаанӡа аӡәы ишьҭақәа ракәын иҟаз. Урҭ ашьҭақәа аарҳәны иган. Урҭ иҩархылан, рҿынархеит ашьҭазааҩцәа. Платони Мкани ргәашәқәа рҿынтә иааҳәны, акыр ианыҩаскьа инаркны, асы ианхаланы иҟан, ауаҩы ишьҭақәа хԥеи ҩлабаки рышьҭа, нас аҭыӷь ашьҭақәа ԥшьбеи. Абарҭ ашьҭақәа ишырхыз мацара инадгылеит Хьрыԥс иаб игәашә.
Агәашә аартны, агәара инҭалеит ашьҭазааҩцәа. Урҭ аиҭа ашьҭақәа инырхылеит. Ус ишнеиуаз. Акәасқьеи амаҵурҭеи рыбжьара инбжьысын, ишиашаз, ара шьап ахьгылаз ахь рҿынархеит. Ара шьап аҵаҟа ианнеи, аҭыӷь ацәа ахькнаҳаз инадгылеит. Уи аакнырхын, иааимырттаны инахәаԥшит иааиз зегьы. Хҩык-ԥшьҩык раҟара амаҵуцәа ыҟан. Ԥыҭк, наҟ, инаскьаганы, ачуан асаџьақ иқәгыланы, амца аҵан, акәац ахәатаҳәа ажәра иаҿын. Ҷкәынак аџьма ахы аҵәы иахаҵаны, мцабзла ибылны, аҳәызба ахьшьуа арыцқьара даҿын.
– Ари сҭыӷь ауп, сҭыӷь ахаҭа, – иҳәан арҵәааҳәа дыҳәҳәеит Хабжькут. Амаҵуцәа ирҳәара рзымдыруа иаақәхеит. Аҭыӷь ахы арыцқьара иаҿыз арԥыс, аҭыӷь ахы аҵәы ишахаз, наҟ иршәны инкаижьит. Абас иҟан Хьрыԥс иаби иаб иашьеи. «Аҵәасса аҵаҟа, аҵәасса каԥсоит», – шырҳәо еиԥш. Уи иаби, иаб иашьеи харак дзырцәымцеит Хьрыԥсгьы. Убри аҟнытә, Хьрыԥс дырцәымӷан Платони Мкани. Урҭ рыдагьы иара дызҭахыдаз, аха...
#
Шьыжьымҭанк, Платони Мкани иеицны, Шьрыф Каабан-иԥа икабинет аҿы инеит. Уи ицәымӡакәа иарҳәеит амҩахәасҭа аџьықәреи ҿырпны ианыԥсаланы ишырбаз, изгогьы Хьрыԥс ида даҽаӡәы шиакәымыз ицәырымӡеит. «Иҭабуп» исашәҳәаз азы. Уи схаҭа сцаны избоит, ихәҭоугьы дақәсыршәоит. «Иҭабуп» еиҭа шәасҳәоит, шәара, абас, шәқыҭа цәыӡк амоуразы шәахьадгыло. Шәара шәыҩныҟақәа шәца. Амала, иаабаз ҳәа џьаргьыишәымҳәан,ҳқыҭазыиԥхашьароуп,–иҳәан аҩныҟа иауижьит. Шьрыф Каабан-иԥа ииҳәаз, Платони Мкани иргәамԥхеит, аха ирҳәози? Уаҳа ажәакгьы иамҳәакәа икабинет индәылҵит рыҩџьагьы. Шьрыф Каабан-иԥа Хьрыԥс дааиԥхьан ус иеиҳәеит:
– Хьрыԥс, ишԥакауԥсоз аџьықәреи? Иануцәкаԥсагьы, ауха иузымҟәшәазаргьы, адырҩаҽны уцаны, изумҟәшәеи? Абас ҟалар ҳәа шалшоз, узазымхәыцзеи?
– Исыгхеит, Шьрыф Каабан-иԥа, саҭоумҵан, иахьаҵәҟьа сцаны, уара ишуҳәаз еиԥш иҟасҵоит, – иҳәеит Хьрыԥс.
– Уца, уца, ирласны уцаны, ирыцқьа. Ҳара ҳазҿқәоу ааҳаҵырхыр, уаргьы саргьы ҽеи ҳақәдыршәом, – иҳәеит Шьрыф Каабан-иԥа.
– Саҭамзааит, абзиараз, Шьрыф Каабан-иԥа, – иҳәан аколнхара ахантәаҩы икабинет дныҩныҵны дцеит Хьрыԥс. «Иахьатәи аамҭазы, аӡәы игәра уго дыҟам, акы абаабари, акы абаҳаҳари ҳәа ауп ишыҟоу. Ари шьыцроуп, еиҵабаароуп, сакә ракәзар ирымгар ҟаларын, ирҳәом акәымзар, имӷьычо ҳәа аӡәыр ыҟоума?» – ҳәа дхәыцуан Хьрыԥс». Иҵәахәтәу уҵәахуазароуп, ицәыргатәу цәыругозароуп, аха зегь раԥхьаӡа, агәҽанызаара ауаҩы имазароуп. Гәҽанызаарада аусура ауаҩы илшом. Ус иҟоу иусқәа ицәеиԥхьттуеит. Ус иҟоу ззуҳәаша сара соуми. Сара сусқәа сцәеиԥхьыттар, алымшои? Абас иҟоу џьоукы рымш ала» ихы инапқәа аҵаргәаны, дхәыцуа дтәан, Шьрыф Каабан-иԥа икабинет аҿы.
Абри ашьҭахь, мчыбжьык аҟара ааҵуаны еиԥш,
206 #
Шьрыф Каабан-иԥеи, Платони, Мкани ақыҭантәи амагазин аҿы еиқәшәеит.
– Аранӡа шәааии, – иҳәан Шьрыф Каабан-иԥа, Платони Мкани наскьеиган, ус реиҳәеит:
– Аџьықәреи ҿырпны амҩахәасҭа ианԥсалоуп ҳәа шәымҳәази?
– Ааи, иаҳҳәеит.
– Сара амҩа аханатә саныланы сҿыласхан, Хьрыԥс игәашә аҿынӡа слеит, аха аџьықәреи цыракгьы џьара икаршәны изымбеит, шәара ижәбаз закәу сыздыруам, аха...
– Ҳара амц ҳҳәараны ҳзыҟазеи?, – рҳәеит Платони Мкани.
– Ус ԥхашьароуп, ус, – иҳәан Шьрыф Каабан-иԥа, Платони Мкани днырԥырҵны дцеит.
а-тәи ахы
Иван Иван-иԥеи, Марусиа Николаи-иԥҳаи Шларҭаԥатәи ихарҭәаау абжьаратә школ аҿы аусура ианалага, уа коммунист дыҟамызт. Убри аҟнытә, уи ақыҭантәи аиҵбыраӡатәи апартиатә организациаҿы аучиот иқәгылеит. Адырҩашықәсан, Иван Иван-иԥа далырхуеит Шларҭаԥатәи аиҵбыраӡатәи апартиатә организациа маӡаныҟәгаҩс. Иван Иван-иԥа. ихы-иԥсы ақәҵаны ипартиатә усуреи, ирҵаҩратә усуреи еилагӡо, аҩганк рыла дҿырԥшыганы аус иуан. Марусиагьы, ашкол аҿы дҿырԥшыганы аус луан. Ари ақыҭаҿы раҳаҭыр шьҭыҵит хаҵеи-ԥҳәыси аурысџәа. Иҟалеит ақыҭа уаа рыцәгьа рыбзиа иалахәны. Аизарақәа рҿы ианықәгыло, есымша, анхацәа рхәыҷқәеи дареи ринтересқәа рыхьчарақәа ракәын изызкыз.
Аколнхара ца иҭаԥсоу аџьықәреи шаны аколнхацәа изрышәымҭои? Уаха ирфаша змам рацәаҩны иҟоуп ҳәа дықәгылалон Иван Иван-иԥа. Убри азы, ауаа мцқьақәа,
#
дызҭахқәамыз ыҟан. Аҵаҩцәа иазыҟаҵамкәа, ашкол ахь иҩеиуаз, аҵатәхәқәа рышьҭахь, иаанкыланы, рҵатәхәқәа ддырҟаҵон, хаз ҷыдала иадырԥхьон. «Ҳара ҳхәыҷқәа аҵатәхәқәа рышьҭахь, аҩныҟа иоурыжьлааит. Аҵатәхәқәа рҿы ирҵо, дара ирызхоит,»апрофессорцәа» ҳара иаҳҭахӡам, ҳхәыҷқәа рыпланқәа ҳара иаҳзыҟаҵом», зҳәоз аҭаацәагьы ыҟан.
Ҽнак зны, раикомаа рҿы аизара аныҟаз, аҭел иасны, адырра рырҭеит аколнхара ахантәаҩы Шьрыф Каабан-иԥеи, аиҵбыраӡатәи апартиатә организациа амаӡаныҟәгаҩ, Иванов Иван Иван-иԥеи раикомаа имҩаԥырго аизара рҽаладырхәырц. Усҟан аколнхара «Шларҭаԥа» иамаз амашьына «Полутарка» ала араиком ахь ицеит арҭ ақыҭа ахаҭарнакцәа. Уи аҽны, раиком аҿы имҩаԥысуаз апартиа актив реизара далахәын Қырҭтәылатәи акомпартиа алахәыла, аџьықәреи алхразы иаашьҭыз, Кьиашвили Ҷиҷико Илиа-иԥа. Уи Қарҭынтәи дзаашьҭыз, аџьықәреи Қырҭтәылаҟа ирышьҭраны аплан ирықәыз рышьҭхьан, аха, уажәы, «хатәгәаԥхарала» ҳәа хьӡыс иаҭаны, аџьықәреи Қырҭтәылаҟа ирышьҭразы акәын. Усҟан, араиком актәи амаӡаныҟәгаҩыс дыҟан Џьиқиа Иларион Ҭенгиз-иԥа. Уи ажәа ԥшӡала ацәажәара дналаган, ақырҭцәеи аԥсуааи «шеишьцәоу» ала иажәахә дналагеит, нас иҳәеит, Аԥсны ада аҽаҩра џьаргьы ишыҟамлаз, Қырҭтәыла зегьы ахьынӡанаӡааӡоз. Урҭ аҳәынҭқарра иаларгалараны иҟаз шаларгалахьоу, аха ишырзымхо. Уажәы, «хатә-гәаԥхарала» шакәу ацхыраара ҟарҵарц шырҭаху. Араион аҿтәи аколнхарақәа рхаҭарнакцәа зегьы ҳәҳәаны иқәгылеит, рхқәа ирхашшаауа. Иҟам-ианым рҳәо акәымкәа, иҟаз шыҟаз ирҳәон. Аха уи агәхьаа ркуазма, заҟа-заҟа шәықәуп зырҳәаз аҟара рымырхит. Уи анырга ашьҭахь, мчыбжьык аҟара анааҵ, аиҭа аизара ҟарҵан, иҵегь аџьықәреи рымырхырц иалагеит.Усҟанҵәҟьа аиашаҳҳәозар,аколнхараахантәаҩцәа мап зкқәаз ҟалан, аха ишәаны ирырҭеит. Шьрыф Каабаниԥа, раԥхьа, аизара анымҩаԥыргоз дықәгылеит. Ара208 #
иком апартиа актәи амаӡаныҟәгаҩ иаҵкьыс деиӷьуп, иаҵкьыс дҳадгылоит ҳәа ақырҭцәа ирҳәартә еиԥш. ари уамашәа ибеит Иван Иван-иԥа Иванов. Иара Шьрыф Каабан-иԥа диҿамгылар амуит. Уи иҳәеит: «Иахьа уажәраанӡа Шларҭаԥаа иаадрыхыз аџьықәреи анхацәа ишрырымҭац, иахьа-уаҵәы ҳәа иргәыӷуа ишаарго, аколнхацәа афатә шрымам, амла ишаго. Иахьцалак, аиҳабыра дара ртәы иадыргеит. Заҟа рҳәаз аҟара рымгар рымуит. Қарҭынтәи иаашьҭыз, Қырҭтәылатәи акомпартиа алахәыла Кьиашвили Ҷиҷико Илиа-иԥа, араиком акоммунисттә партиа актәи амаӡаныҟәгаҩ Џьиқиа Иларион Ҭенгиз-иԥа ихы наиқәкны ус иҳәеит:
Аҩыза, Џьиқиа Иларион Ҭенгиз-иԥа, уара ураион аҿы, аколнхарақәа хадацәас иумақәоу, рҟнытә иаԥсоу ҳәа иҟоу аӡәы заҵәык иоуп. Уи Мыхәҭал Шьрыф Каабаниԥа иоуп. Егьырҭ, зегьы, акапеи кылҵәа иаԥсам. Абиуро иалақәоу ааизганы, ишрыхәҭоу ала шәрацәажәаны, ирыхәҭоу иақәшәыршәа. Лымкаала иус шәахәаԥш, ара, уажәы, иқәгыланы ицәажәоз аурыс Иван Иван-иԥа Иванов. Уи аԥсуаа еивигарц дашьҭоушәа сгәы иабоит».
Ақырҭқәа «ртәы» анроу ашьҭахь, ирзынхаз аџьықәреи џьамшла ишаны, аколнхацәа ирырҭарц аиҳабыра рыла азин ҟалеит. Араион аколнхарақәа зегьы реиԥш, Шларҭаԥаагьы аизара ҟарҵеит. Аколнхацәа ирарҳәеит, џьамшла аџьықәреи шыршоз. Шларҭаԥаа рџьықәреи иаадрыхыз, аиҳарак ахьҭаԥсаз, Хьрыԥс хьчаҩыс дахьыҟаз аца ду акәын. Аха уи адагьы, бригада цыԥхьаӡа аколнхацәархатәцақәагьы,аколнхараиатәу аџьықәреи рҭаԥсан. Мчыбжьык ахы аҵыхәала аџьықәреи шаны иалгеит. Аха аколнхацәа ироуз ҳәа егьыҟам. Зынӡа имаҷӡоуп аколнхацәа ироуз аџьықәреи. Хәба-хәба калаҭ иеиҳаны аӡәгьы имауит. Зҭаҭын аплан ззынамыгӡаз, жәаба-жәаҩа лапҟьа рыда змауз рацәаҩуп. Иҟоуп зынӡа лапҟьакгьы змауқәаз. Аҭаҭын аҿгьы убас ауп. Зыплан ззынагӡаз, капеиқәак рауит, иззынамыгӡаз – акгьы. «Иҟалазеи, ҳзықәшәазеи, Шларҭаԥаа аҭаҭын ҟаҳҵан,
#
ахә ҳмауа, аџьықәреи ааҳрыхын ҳара ҳахь имааиуа. Иҟаҳҵалак, зегьы Қарҭаа ирго, урҭ ирцәынхо, Шьрыф Каабан-иԥа иго ҳәа Шларҭаԥаа ахьнеиуа-иахьааиуа, ргәы иаланы ирҳәон. Қарҭаа иргашаз ргеит, аха иаанхазгьы ԥыҭк ыҟан, ма уигьы ҳарҭанда? Аха «имп» ауп урҭ иурҭо. Зхатәы цақәа аколнхацәа рџьықәреи зҭаԥсаз, зегьы, Хьрыԥс иҟаиҵаз ҟарҵеит. Урҭ зегьы дрылахәын, Шьрыф Каабан-иԥа.
Зжыгақәа зҟәаҟәа иқәҵаны, аевкалиптқәеи ацитрустә шәырқәеи реиҭаҳареи, еиҭаҳау аус рыдулареи ирҿыз рџьамшқәа ахҳәаны икарыжьуан, идырхәмарӡуамызт. Уи ззеиӷьу џьоукы ыҟазар акәхарын. Ари Шьрыф Каабаниԥа изымдыруа дыҟамызт, аха агәхьаа икымызт. Агәхьаа икымызт, избанзар, иара дзықәгәыӷуаз ауаҩы диман. Уи араиком актәи амаӡаныҟәгаҩ «аҩыза» Џьиқиа Иларион Ҭенгиз-иԥа иакәын.
– Шәымшәан, сара сыԥсы ҭазар, амла шәасыргом. Урыстәылантәи аџьықәреи ааганы, уалла ишәысҭоит, – ҳәа ржьара даҿын аколнхацәа.
– Аџьықәреи Урыстәылантә иааганы, уалла Қарҭаа ируҭандаз, ҳара ҳтәы, ҳара иаҳзынужьындаз? – рҳәон агәаҟра иақәшәаз аколнхацәа. Абас, Шларҭаԥаа рколнхара ахантәаҩы, ииҳәо харымҵо иалагеит. Урҭ ирҭахын рколнхара ахантәаҩы Шьрыф Каабан-иԥа дамырхырц. Уи ихаҭыԥан дҟарҵарц аҿыц. Уи азы Шларҭаԥаа ирыӡбеит араиком актәи амаӡаныҟәгаҩ ихьӡ ала ашәҟәы ҩны иаларҵарц. Аҿыц ҳәа иаларҵогьы ашәҟәаҿы ихьӡи ижәлеи анырҵеит. Уи Џьыкырба Заабеҭ Мачгәа-иԥа иакәын. Ари ашәҟәы Шларҭаԥаа идырҩит Иван Иваниԥа. Аколнхацәа ирҭахыз ашәҟәы ҩны ианроу, иузаанкылозма? Ажәлар ааизаны, хҩык-ԥшьҩык раҟара зыгәра ргоз, ауаа алырхын, Иван Иван-иԥа ииҩыз ашәҟәы рыҭаны ирышьҭит, араиком актәи амаӡаныҟәгаҩ Џьиқиа Иларион Ҭенгиз-иԥа иахь.
Урҭ ибзианы идикылеит, араиком актәи амаӡаныҟәгаҩ Џьиқиа Иларион Ҭенгиз-иԥа. Арҭ ашәҟәы изларгаз аа210 #
рымхны, даннахәаԥш, араиком актәи амаӡаныҟәгаҩ иааицәымӷахеит, Шьрыф Каабан-иԥа, ишизашшуаз анеиликаа. Уи, ас еиԥш иҟоу аҩыза, аԥсуаа рахьтә, иара аӡәгьы димамызт. Иарбан зҵааразаалак, акы анаацәыриго, иара иаԥхьа аӡәгьы, инапы изышьҭыхуамызт идгыланы. Уи дшизыҟаз еиԥш, хатәы иашьакгьы дзыҟаломызт. Уи бзианы идыруан араиком актәи амаӡаныҟәгаҩ Џьиқиа Иларион Ҭенгиз-иԥа. уи адагьы заҟантәы ичеиџьыка иҿеиҵахьази? Урҭгьы, уажәы иааигәалашәеит.
– Мап, мап, ас еиԥш иҟоу ашәҟәы, сара снапы сзаҵаҩуам, – иҳәан иикыз абӷьыц наршәны аколнхацәа иеицыз рахьтә иеиҳа иеиҳабыз иаԥхьа, инаганы, инықәиршәит.
– Мап, ҳцәышәкуама? – иҳәеит ашәҟәы зымҵаршәыз.
– Шәца, шәыҩныҟақәа рахь. Ари аус ҽеишәа иеилкааны, аҭыԥ иқәымҵакәа ас иаарласны, иамхра сара сазыразым. Иусқәа ҭҵааны, цқьа еилкааны, нас абиуро аҿы ҳахәаԥшуеит. Апартиа иалоу, аус бзианы изуа, аусура иамхра, сара сакәым, дарбанзаалак, аӡәгьы азин имам. Ари аамҭа аҭахуп. Ус иаармарианы иуӡбо усым, – иҳәан рыгәшәымшә ҳәаны, рыҩныҟақәа рахь идәықәиҵеит. Араиком актәи амаӡаныҟәгаҩ Џьиқиа Иларион Ҭенгиз-иԥа. Шларҭаԥаа рыгәшәымшә ҳәаны иандәықәиҵаҵәҟьа, аҭел дасит Шьрыф Каабан-иԥа иахь. Аамҭа имазар, иахьаҵәҟьа иара иҿы длеирц. Иахьа аамҭа имамзар, уаҵәы иахимгарц. Ус ӷәӷәак аҵыхәала дшиҭаху. «Уаҵәынӡа изызгои, иахьа сцап», – иҳәан иа-нааиаҳа, аҽныҵәҟьа, раикомаа рахь дцеит Шьрыф Каабан-иԥа.
Шьрыф Каабан-иԥа адкыларҭаҿы даннеи, уа итәаз аӡӷаб қәыԥш ԥшӡа дналазҵааит:
– Аӡәыр иҭоума, аԥшәма, ма дҭацәу?
– Дҭацәуп, аха зны шәаангыл, – лҳәан аҭел дасит. Аӡӷаб илкыз аҭел лықәылҵеит:
– Шәлеи, дҭацәуп, – лҳәеит.
#
Шьрыф Каабан-иԥа ашә ааиртын длыҩнашылт. Араиком актәи амаӡаныҟәгаҩ дыччо, дахьтәаз, дҩа-гылан, Шьрыф Каабан-иԥа днеиԥылеит. Урҭ анааи-ԥыла, рнапқәа ааимырхын, рҽынеигәыджьыланы, иаагәыдибакылан, иааибагәӡит, нас инеины инатәеит. Араиком актәи амаӡаныҟәгаҩ иҭыԥ аҿы дшылатәаз еиԥш, Шьрыф Каабан-иԥа иахь ихы наирхан, ҿааиҭит:
– Аҩыза, Шьрыф Каабан-иԥа. Уара ирзуузеи, Шларҭаԥаа. Абра иааин, иузашшит. «Уи уаҳа ҳколнхара хантәаҩыс дҳамбароуп» ҳәа.
– Урҭ ргәы иалоу, аџьықәреи Қырҭтәылаҟа изушьҭзеи? Ҳара афатә ҳазхаӡом ҳәа ауп.
– Уи ирҳәаз иашоуп, аха ҳара амла иаҳаргома? Ҳара Урыстәалаҟа ҳцаны аџьықәреи аагоит ҳәа уасымҳәахьеи? Ус зроумҳәеи, уколнхацәа?
– Усгьы расҳәахьеит, аха зегьы акоуп, дара ртәы рҳәоит, ус иашьцылоуп нахьхьынтәи. Аџьықәреи аингаларазы, Қарҭынтәи ахаҭарнак дааны аизара анымҩаԥигоз, «ацхыраара шԥаҟаҳамҵои» ҳәа ахьысҳәаз Шларҭаԥаа ргәы иалсит. Шларҭаԥатәи аиҵбыраӡатәи апартиатә организациа амаӡаныҟәгааҩ Иван Иван-иԥа далатәамзи, сара исҳәаз имаҳази, уи иоуп иазызкыз, иара иоурыс закәанқәа ара ишьақәирӷәӷәар иҭахуп. Уи ус далагар, иахьҽеиу ахь ихы имырхозаап, аха уи аус ушьҭантәи усуп. Дара ишырҳәо еиԥш, ҳара иҳауӡуам.
– Ҳара хара ҳхәыцны, амҩа иаша ҳақәлароуп. Уара уамхны, аколнхара хантәаҩыс дҟарҵар рҭахуп Џьыкырба ЗаабеҭМачгәа-иԥа.Сарахарасанхәыцашьҭахь,исыӡбеит иааиз ашшцәа «ҳархаҵгыларц», аха дара ишырҳәо еиԥш акәымкәа, уара пату уқәҵаны, даҽа уск ахь уиазгоит, уара уазыраззар, дара ирҭаху Џьыкырба Заабеҭ Мачгәаиԥа драҳҭап Шларҭаԥаа рколнхара ахантәаҩыс.
– Уара ишуҭаху бзиоуп, аҩыза Иларион Ҭенгиз-иԥа, – иҳәеит Шьрыф Каабан-иԥа.
– Уажәы, раԥхьа хәымзҟа-фымзҟа араиком аинструкторс уҟасҵоит, нас иҵегь сара усзааигәаны, аҭыԥ
212 #
усҭоит. Дара ишырҭаху еиԥш, уамхны, баша укасыжьуам, – иҳәан Шьрыф Каабан-иԥа иҟәаҟәа днас-насит, араиком актәи амӡаныҟәгаҩ Џьиқиа Иларион Ҭенгиз-иԥа.
– Уара иахьуҭахзаалак, умаҵ ауразы сыхиоуп, – иҳәеит Шьрыф Каабан-иԥа.
– Иахьа хашоуп. Уажә иааиуа ахаша, ма аԥшьаша Шларҭаԥа сҩеины аизара мҩаԥызгоит. Уара раиком ахь уиаганы, Џьыкырба Заабеҭ Мачгәа-иԥа аколнхара хантәаҩыс дҟасҵоит. Уажәтәи ала, уца аҩныҟа акгьы хьаас иҟоумҵан, угәы рҭынчны уҟаз, сара сыҟоуп уара узы, уара сара сзы узыҟоу еиԥш. Иарбанзаалак, акгьы узымдыруашәа уҽыҟаҵаны, аус шууц иула, – иҳәан дҩагылеит араиком актәи амаӡаныҟәгаҩ. Уи даныҩагыла ишьҭарххны дҩагылеит Шьрыф Каабан-иԥагьы.
– Абзиараз Иларион Ҭенгиз-иԥа, ақәҿиара дуқәа уоуааит, аус ахьууа, – иҳәан инапы ааимихын, ашә ахь иҿынеихеит, Шьрыф Каабан-иԥа. Уи ашә аҿынӡа днаскьеигеит араиком актәи амаӡаныҟәгаҩ. Шьрыф Каабаниԥа, дгәырӷьаҵәа, араиком актәи амаӡаныҟәгаҩ икабинет дааҩныҵын, актәи аихагылахь узлалеиуа амардуан дыллыбаан, ашә аартны амҩа днангылеит. «Аԥсуаа гызмалқәа, шәара шәаҵкьыс политикала санзымиааи, сақырҭуоуп ҳәа схы сыԥхьаӡом. Иахьа Москва итәақәоу Сталини Бериеи, рполитика аус шауа, шәеилсыркаап», – ҳәа дхәыцуан араиком актәи амаӡаныҟәгаҩ Џьиқиа Иларион Ҭенгиз-иԥа. Уаанӡа иҟаз араиком аинструктор, араинагӡаком ахантәаҩы ихаҭыԥуаҩс дҟаҵаны, аинструктор иҭыԥ ҭацәны иаанижьит, Шьрыф Каабан-иԥа изы. Иара ишиҳәаз еиԥш, аԥшьаша аҽны, заа Шларҭаԥаа ираҳәаны, ақыҭа еизара мҩаԥигарц дааит, араиком актәи амаӡаныҟәгаҩ иҩызцәак ицны. Шларҭаԥа ақыҭаҿ, абрысҟаҟара ауаа нхома? – уҳәаратәы ауаа еизеит, уи аҽны. Иеизаз ауаа ақыҭантәи аклуб иамкуашәа анырба, аџь ҵла ду ҭәырҿаҿа аусҳәарҭа агәара иқәгылаз аҵаҟа астол ларгыланы, аиҳабыра рзы, аскамқәа дәылганы иладыргылеит. Аскамқәа идәылыргаз рҿы изыхәҭаз ауаа
#
тәеит. Иззымхоз, ус ирхагылан. Шьрыф Каабан-иԥа, аизара ааиртын, ажәа ииҭеит, араиком актәи амаӡаныҟәгаҩ Џьиқиа Иларион Ҭенгиз-иԥа. Уи дҩагылан, ҭынч-ҭынч дымццакӡакәа ацәажәара дналагеит.
– Аҩызцәа, Шларҭаԥаа. Шәара ишыжәдыруа еиԥш, аҩыза Сталин ихшыҩ ду имаз абзоурала, Асовет Еидгыла иақәлаз афашист Германиа ахада Гитлер ир ҳтәыла иалцаны, еилазҟәаҟәаз, миллионла ауаа нзырҵәаз, ҳтәыла далцаны, иара итәылахь ддәықәырҵеит. Афашист Германиа еилаҟәаҟәаса иқәырҵеит. Уажәы, қәҿиарала ҳтәыла аиҭашьақәыргылара ҳаҿуп. Асовет уаа ахьыҟазаалак, ҩнапыкла аус ркуп. Иахьа акыр ҳаԥсҭазаара уадаҩзаргьы, уаҵәтәи ҳамш лаша ҳазыԥшуп. Избанзар, иахьа игәырӷьо, иччо ирыгуирыбзоу агәхьаа мкӡакәа иеилаԥырыххааз ҳқыҭақәеи ҳақалақьқәеи реиҭашьақәыргылара иаҿуп. Асовет уаа иахьыҟазаалак, аӡәи-аӡәи иеицхыраауа, иҭибагоит. Аӡә имам, егьи ииҭоит. Уи имам ҽаӡәы ииҭоит. Ажәак ала, иаҳҳәозар, аешьцәа гәакьақәа реиԥш, ажәлар зегьы иеицхыраауеит. Уи бзиоуп, аха ишьыцызгогьы ыҟоуп. Уи шьыцызго ҳәа иҟоу, ҳара аиааира дуқәа рҟынтә, даҽа иааирак ахь ҳахьцо, уи шьыцызго, Аԥсадгьыл аӷацәа роуп. Ус иҟоу рҭыԥгьы ҳаԥшаауеит ҳара. Ҳара аӷа инышәашьак ҳамаӡам. Ҳаҭыр зқәу, Шларҭаԥаа. Шәара Асовет уаа зегьы реиԥш, еиҳаракгьы ақырҭцәеи шәареи шәымчи шәыхшыҩи еибыҭаны, Асовет мчра ԥхьаҟа изго шәреиуоуп. Уи дырҵабыргуеит Асовет мчра, Қырҭтәылеи Аԥсынтәылеи раагаразы, Асовет уаа зегь реиԥш, шәаргьы шәшықәԥоз Шларҭаԥаа. Асовет Еидгыла афашист Германиа анақәла ақырҭцәа иеиҵагыланы, Асвет уаа зегь реиԥш, аӷа хәымга ианиҿагыла, Шларҭаԥаагьы баша итәамызт. Урҭгьы ақырҭцәеи дареи, рыжәҩа еибыҭаны, аӷа хәымга иҿагыланы иқәԥон. Арҭ зегьы зхысҳәаауа шәқыҭа аҵеицәа ааӡахьеит. Убарҭ друаӡәкуп, иахьа аҭынч нхараҿы, ауаҩ ҟәыӷа, аусҩ бзиа, шәара шәколнхара ахантәаҩыс уажәраанӡа иамаз
214 #
Шьрыф Каабан-иԥа Мыхәтал. Уи фырхаҵаҵас аус иуеит. Иара иқыҭа уаа афатә шрыгызгьы, арыцҳара иақәшәаз рахь ацхыраара аҟаҵаразы ихы имырԥхашьеит, ҳаргьы ҳаимырԥхашьеит. Шәара, Шларҭаԥаа амла шәаҳаркыр ҳәа шәымшәан. Урыстәылантәи акәзаргьы аџьықәреи ааганы ишәаҳҭоит, шәмыццакын, шәымгәамҵын, зегьы бзиахоит. Ишыжәбо еиԥш, абзиахара амҩа ҳануп. Сталин ду ҳазқәиҵо амҩа лаша, амҩа иаша, шәара шәыламыси, шәыпатуи шәеиҩызареи рыбзоурала. Шәара ишәааӡаз шәҵеи лаша, иахьа араион анапхгарахь ишьапы иеихигоит. Раԥхьа араиком аинструкторс, нас иахьеиҳауахь. Иаҳхысыз амчыбжь азы, сара исҭан шәқыҭантәи аделегациа. Урҭ Шьрыф Каабан-иԥа Мыхәтал араион ахь, анапхгара аҭараз дшиагаз, анеилыркаа, рколнхара хантәаҩыс дырҭахуп аҩыза Џьыкырба Заабеҭ Мачагәаиԥа. Шәара шәкандидатура иаашәышьҭыз, шәколнхара хантәаҩыс иалхра, сара мап ацәыскуам, ажәлар сшәыдгылоит. Џьиқиа Иларион Ҭенгиз-иԥа. иажәахә дызҿыз цқьа далгаанӡа анапенҟьарақәа ирылагет. Џьоукы рнапқәа еинырҟьон Мыхәтал Шьрыф Каабан-иԥа рыла дахьаԥырыргоз, ргәы иаахәаны, даҽа џьоукы рнапқәа еинырҟьон, иазыҟаҵаны иҟаз, Шьрыф Каабан-иԥа идгылаҩцәа, иара аиҳабырахь дахьиаргаз азы.
Араиком актәи амаӡаныҟәгаҩ аҩыза Џьиқиа Иларион Ҭенгиз-иԥа ажәлар раԥхьа иқәгылара ашьҭахь ажәа рҳәеит: Иван Иван-иԥа, Шьрыф Каабан-иԥа, Платон, Мкан уҳәа убас аӡәырҩы. Аха Шьрыф Каабан-иԥа изы аӡәгьы иҽеимз ажәак изырымҳәеит. «Ҳҳәатәы хаҵаны даҳԥыригеит. Иаҳҭахыз, ҳара зыӡбахә ҳҳәаз, ҳколнхара хантәаҩыс даиҭеит», – рҳәан аӡәгьы ихы цәгьас иҟамҵакәа, араиком актәи амаӡаныҟәгаҩ ииҳәоз иажәахә имарымкӡеит, ицәажәоз зегьы. Урҭ ажәа имаркуазар, имаркышаз маҷӡамызт, аха игәаӷьны ирҳәозгьы, усҟантәи аамҭазы, даара иуадаҩын. Зқьи жәшәи ҩажәеи жьибжь шықәсазы иҟаз, уажәгьы ахҟьа-ԥҟьақәа ыҟан, рцәа иҭаӡыӡон ауаа. Аизара ашьҭахь, имҩахган, Шьрыф
#
Каабан-иԥаиҩныҟа.Уаианлеи,рхәымазеиныиҟан.Акәац жәны ачуан иҭан. Абысҭа уны «ԥшшы» ҳәа иқәгылан. Урҭ иеицыз, уа ишлеиз еиԥш, аизараҿы иҟақәази, аԥшәма ҳәсақәеи дареи аԥсшәақәа анааибырҳәа ашьҭахь, иаарласны рнапқәа ӡәӡәаны илатәеит. Араиком актәи амаӡаныҟәгаҩ ицқәази, ақыҭа активи, убас ҩыџьа-хҩи уҳәа, зегьы уаа ҩажәеи жәаҩык инареиҳаны иҟан. Зегьы рнапқәа ӡәӡәаны ишылатәаз еиԥш. Абысҭа ԥхаҵәыԥхаҵәуа ачанахқәа ирынҵаны, доусы раԥхьа инаганы илықәдыргылеит. Фырџьанк-фырџьанк анаарк ашьҭахь, акәацгьы жәны ачанах гәаҩақәа ирынҵаны, иаарган, ҩыџьа-ҩыџьа рыбжьара инықәдыргылт. Шьрыф Каабаниԥа, иԥхеи-ԥхеиуа ҿыц ихитыз аҩы аграфи-нкақәа ирҭаҭәаны инықәиргылт. Шьрыф Каабан-иԥа ифырџьан аақәихын: «Анцәа улԥха ҳаҭ»... – иҳәан ижәит. Уи аҵәца анаақәихуаз иҩагылаз зегьы, шгылаз рфырџьанқәа ааныркылеит. Нас акрыфара иналагеит. Ҿаҵақәак анаарфа ашьҭахь, Шьрыф Каабан-иԥа аҩы зҭаз аҵәца аақәихын, Хьрыԥс иныҳәаҿа ааникылеит. Зегьы иржәит Хьрыԥс иныҳәаҿа, нас иара дҩагылан ажәа ахҳәааны, астол аҿы рыхқәа шымҩаԥыргаша уҳәа аԥҟарақәа нараҳәаны, аныҳәаҿақәа рҿаархеит. Маҷк аҟара рҟьафқәа аныҟарҵа ашьҭахь. Хьрыԥс қырҭшәала ашәа аацәыригеит. Араиком актәи амаӡаныҟәгаҩи, Шьрыф Каабан-иԥеи, ицдырӷызын, ашәа рҳәеит. Ашәа анырҳәа ашьҭахь, араиком актәи амаӡаныҟәгаҩ, итәаз зегьы даарылаԥшын:
– Ҳара ақырҭцәа, аԥсуаагьы уахь шәналаҵаны, астол ҳанахатәо, акрыфареи акрыжәреи рзы мацара акәӡам ҳазхәыцуа, астол амҩаԥгашьа ауп. Астол бзианы имҩаԥигеит ҳәа ирыԥхьаӡо: ашәа зҳәо, ажәа зҳәо, икәашо, насгьы, ҳәарас иаҭахузеи, акыргьы зфо. Абас, астол бзиа рхианы, ашәа мҳәакәа, ажәа мҳәакәа, имкәашакәа, акыргьы ымфакәа, астол мҩаԥызгеит ҳәа исзыԥхьаӡом, – иҳәан итәақәаз зегьы дынрылаԥшит, араиком актәи амаӡаныҟәгаҩ.
– Иуҳәаз иашоуп Иларион Ҭенгиз-иԥа, аха ҳара
216 #
ақырҭшәа ҳаздыруам, аԥсуа ашәа ҳҳәап, – иҳәан итәақәаз даарылаԥшит Заабеҭ Мачагәа-иԥа.
– Уара раԥхьа иаацәырга, нас ҳара уҳарԥхашьом, – рҳәан итәақәаз зегьы рбыжьқәа хара-выӡра инеиларыԥсеит.
– Сышәмырԥхашьозар, уи ацәыргаразы сара избап, – иҳәан акеи ҳәа аԥсуа ачарашәа аацәыригеит Заабеҭ Мачагәа-иԥа, «аӷыу» ааилдырган, итәақәаз, аӡәык-ҩыџьак рыда зегьы иааицдырӷызит. Ансамбль иалаз џьоукы ашәа рҳәозшәа рыбжьы хааӡа ажәҩан иҩалалеит урҭ ирҳәоз ашәа. Аҵыхәтәан, ирҳәоз ашәа иҩханагалан, анапенҟьара нацырҵеит. Дҩагыланы дацкәашеит араиком актәи амаӡаныҟәгаҩ, Иларион Ҭенгиз-иԥа. «Иацышәҵа», «иацышәҵа», – иҳәан Заабеҭ Мачагәа-иԥа инапқәа шеиниҟьоз дҩагылеит. Усҟан анапенҟьарақәа ӷәӷәахеит. Ахьшь еиԥш. дызлагылаз даарылҵәраан, Заабеҭ Мачагәа-иԥа, дкәашо даақәлеит. Знапқәа еинызҟьоз, анапеинҟьара ианаҟәыҵгьы, араиком актәи амаӡаныҟәгаҩ анапеинҟьара даҿын. Акраамҭа ихала инапқәа еиниҟьон. Аҵыхәтәан иаргьы даҟәыҵит анапеинҟьара.
– Шәара анапеинҟьара шәанаҟәыҵ ашьҭахь, сара снапқәа зеинысҟьоз жәдыруоу? – иҳәан итәақәаз зегьы днарылаԥшын, дрызҵааит араиком актәи амаӡаныҟәгаҩ,
– Иҳаздыруам, – рҳәеит џьоукы.
– Ибзианы ашәа ҳҳәеит азы,рҳәеит даҽа џьоукы.
– Мап, уи азы акәӡам, – иҳәеит иара дыччо.
– Нас иззакәи? – рҳәан азҵаарақәа неиларыԥсеит уа
итәақәаз зегьы.
– Егьырҭ зегь шәаҵкьыс Џьиқьиаа ҳиааит, зегь ашәа
шәҳәон, аха ҳара ахапа цәырҳамгакәа, аӡәгьы ишәызцәырымгеит – иҳәеит.
– Ара ҳахьтәоу, Џьиқьиаа заҟаҩы шәыҟада? – дҵааит аӡәы дахьтәаз.
– Ҩыџьа ҳаҟами? Заабеҭ мачагәа-иԥеи сареи.
#
– Џьыкырбақәа ҩыџьа ҳаҟоуп, уҳәар. Еиҳа ииашан, – иҳәеит Заабеҭ Мачагәа-иԥа.
– Уи даҽа зны ҳалацәажәап, уажәтәила ҳаҟәыҵп, – иҳәан ҭамадас иҟаз Хьрыԥс аҵәцақәа рҿааирхеит. Уаанӡа аҵәцақәа шыркыз еиԥш, иеизыԥшны аҵәцақәа аашьҭырхуа ажәра иналагеит. Урҭ ахьынӡатәаз, даҽа ҩынтә-хынтә раҟарагьы ашәа ҳәареи акәашареи ҟарҵеит. Быжьба-быжьба, ааба-ааба аҵәыца аҩы ржәит. Нас «сыццакуеит, аусқәа сымоуп», – иҳәан араиком актәи амаӡаныҟәгаҩ дҩагылеит. Уи днаскьаргарц иҩагылеит: Заабеҭ Мачагәа-иԥа, Шьрыф Каабан-иԥа, Иван Иваниԥа. Убасҟан актәи амаӡаныҟәгаҩ даацәажәан:
– Заабеҭ Мачагәа-иԥеи, Шьрыф Каабан-иԥеи, уаҵәы аԥсшьара шәысҭоит. Уаҵәы ашьҭахь инаркны аусура шәалагоит. Шәара шәусура ахы акуеит, сара скабинет ала. Шьрыф Каабан-иԥа, асааҭ жәеиза рзы, скабинет аҿы, сузыԥшуп, уҽагмырхакәа улеироуп. Заабеҭ Мачагәаиԥа асааҭ хԥа рзы сузыԥшуп, уаргьы уҽагмырхакәа улеироуп, – иҳәан, зегьы аԥсшәақәа раҳәаны имашьына днақәтәеит, ицыз иҩызцәагьы нақәтәеит. Аныҟәцаҩ аус ааирун, агәара инҭыҵит. Урҭ асасцәа ахьынӡанаскьаргоз, астол иахатәақәазгьы ҩагылан, араиком актәи амаӡаныҟәгаҩ днаскьазгоз, ахьгылаз, инеины, инарыдгылеит. Урҭ уа игыланы, ԥыҭраамҭак иеицажәон, нас аԥшәмацәа аԥсшәа нарарҳәан, доусы рыҩныҟақәа рахь ицеит. Араиком актәи амаӡаныҟәгаҩ. Џьиқиа Иларион Ҭенгиз-иԥа игәы иалан Заабеҭ Мачагәаиԥа Џьыкырба «сЏьиқьиоуп» ҳәа ахьимҳәаз. « Уара уЏьыкырбоуп» ҳәа сеиҳәеит. Сара сышԥа Џьыкырбоу, с – Џьиқьиоупеи»... амҩа иахьықәыз, дхәыцуан араиком актәи амӡаныҟәгаҩ.
Иара ишиҳәаз еиԥш, ианиҳәаз аҽны, Шьрыф Каабаниԥа асааҭ жәеиза рзы, днеит араиком актәи амаӡаныҟәгаҩ иҿы. Урҭ акраамҭа иеицәажәо иеидтәалан. Нас иҟауҵаша-ииуша ҳәа акы наиеиҳәан, аҩныҟа дауижьит. Асааҭ хԥа рзы, иҽагмырхакәа длеит араиком
218 #
актәи амаӡаныҟәгаҩ иҿы Џьыкырба Заабеҭ Мачагәаиԥа. Урҭгьы акыр аамҭа иеицәажәо иеидтәалан. Уигьы иеиҳәеит иҟаиҵашаз-ииушаз, уҳәа зегьы. Заабеҭ Мачагәа-иԥа, ицамҭазы, актәи амаӡаныҟәгаҩ, Иларион Ҭенгиз-иԥа даацәажәан:
– Заабеҭ Мачагәа-иԥа, иацжәацы изакәытә столузеи ҳазхатәаз, Шьрыф Каабан-иԥа иҿы, аха маҷк аҟара уара сгәы нурхеит, акәымзар.
– Сароу? Сара угәы шԥансырхоз? – иҳәан Заабеҭ Мачагәа-иԥа иаҳаз уамашәа ибеит.
– Ааи, уара.
– Иусаҳәзеи, уара угәы нсырхартә еиԥш. Схаан, сара ижәны, аӡәгьы игәы нсмырхацт, – иҳәеит Заабеҭ Мачагәа-иԥа.
– Уара ухаан аӡәгьы игәы нумырхацт, аха сара сгәы нурхеит.
– Иуасҳәазеи, сара, уара угәы нсырхартә еиԥш.
– С-Џьиқьиоуп ахьумҳәаз, сгәы ннархеит.
– С-Џьиқьиоуп, зласҳәози, сара сЏьыкырбазар? Нас
уи азы угәаауама?
Ажәак мҳәаӡакәа, рыҩџьагьы аибарччеит. Нас Иларион Ҭенгиз-иԥа даацәажәан:
– Мамоу, џьушьҭ, уара узы сышԥагәаауеи? Амала, ҳара
ҳшеишьцәоу удыруазааит, абри ауп иуасҳәо.
– Иуҳәо иашоуп. Уи саргьы исаҳахьеит, аха сара ишсаҳахьоу Џьиқьиаа Џьыкырбақәоуп ҳәа ауп. Уара иаарҳәны,
даҽакы ала иуҳәоит.
– Уи уадаҩым, ҳқырҭцәазаргьы, ҳаԥсуаазаргьы. Аус
злоу, жәлак еицаҳхуп, ҳаишьцәоуп. Уи ҽеишәа иеилаҳкаарц ҳҭахызар, аҭаҳмадацәа рыла иеилаҳкаап. Иахьцалак, ҳара иаадыруеит, ҳшеишьцәоу. Сара сиашьара пату рықәысҵоит. Шларҭаԥаа сара скабинет аҿы илеины, Шьрыф Каабан-иԥа ианизашшуаз, уара укандидатура акәымкәа, даҽаӡәы икандидатура ықәдыргылазтгьы, Шьрыф Каабан-иԥа дахьыҟаз даансыжьуан. Иҵегь иҿагылақәоз ҟалар, ҳәарас иаҭахузеи,
#
иара сидгыланы, иҿагылақәоз ӷәӷәала иахьсырхәуан. Ҳара ишаҳҳәаз еиԥш, ма сара сиашоуп, ма уара уиашоуп, иахцалак, ҳаишьцәоуп. Еишьцәаҵас, пату еиқәҵаны, ҳаибабалароуп, аусгьы еицааулароуп. Иахьа арыцхә хәбоуп, арыцхә жәаф рзы, аҩныҟа, Жәыргьыҭҟа сцоит, уаргьы усыццар сҭахуп. Саб аԥсуаа бзиа ибоит, уи уибар, игәы иаахәоит.
– Ҳцап, уаб дахьынхо, уццара, мап ацәысукам, аха ҳусура ишԥазаауеи? Иабаҟоу, рымҳәаӡои, зымаҵ аауа, ҳажәлар?
– Уи рҳәоит, хымԥада, ирҳәоит, аха ҳаргьы иаҳҳәаша аадыруеит.
– Иаҳҳәаша ҳәа ҳара иаадыруеи?
– Қарҭҟа, аизарахь иҳаԥхьеит, – ҳҳәоит.
– Сызуцымцар, угәы иалсуама?
– Ааи, усыцымцар, сгәы иалсуеит. Ӷәӷәалаҵәҟьа сгәы
иалсуеит, усыцымцар.
– Ус акәзар, бзиоуп, суццоит, – иҳәеит Заабеҭ Мачагәаиԥа араиком актәи амаӡаныҟәгаҩ, инапы ааимихит.
– Уца, абзиаразы, Заабеҭ Мачагәа-иԥа.
Араиком актәи амаӡаныҟәгаҩ икабинет дныҩныҵит.
«Иуры имфааит дышԥеинаалоу? Сара мап скуеит ҳәа салаган, аха иахцалак, иара ииҳәаз аҿы сааимгар имуит» – ҳәа дхәыцуан Заабеҭ Мачагәа-иԥа амҩа дахьықәыз.
а-тәи ахы
Ашәахьа ашьыжь шаанӡа Заабеҭ Мачагәа-иԥа икабинет аҿы раԥхьаӡа акәны дҩеит. Усҟан уа иааины иҟан абригадирцәа зегьы. Урҭ хаз ҷыдала, «шәааироуп» ҳәа аӡәгьы иреимҳәаӡеит, аха есшәахьа дара аколнхара ахантәаҩы икабинет аҿы имеизалози. Уи азоуп, уажәгьы, уа изааиз. Уи Заабеҭ Мачагәа-иԥа даара игәы иаахәеит. Ақыҭантәи активгьы алахәызар, иҭахын, «актив аизарахь шәааироуп» ҳәа аӡәгьы иреимҳәеит, гәыбӷан
220 #
зиҭодаз иахьзымааиз азы? Абригадирцәеи иареи, ибзианы, гәаартыла иеицәажәеит. Усҟан, аколнхацәа русқәа анеиламшуаз аамҭак ыҟаӡамызт. Ӡынгьы-ԥхынгьы ирушаз аусутә рыман. Аха иҟамзи, аԥхьа иутәу, ашьҭахь иутәу ҳәа. Урҭ рзы аԥышәа акәымзи иаҭахыз. Ус еиԥш иҟаз аԥышәа змаз, дара абригадирцәа рхаҭақәа ракәын. Убри аҟара дара ицхрааит. Аԥхьа иҟаҵатәу ҳәа иабжьыргаз, иаргьы дазыразхеит. Уажәы, ҭагалара анҵәамҭа ишҭагылаз ала, ацитрустә шәырқәа ахьеиҭарҳауази, аҭаҭын афида ахьыларҵози рҭыԥқәа реиқәыршәареи, афидаҭрақәа рпны, ацәаҳәақәа ргәқәа ылганы, аҟаҵареи, ауац адгалареи ракәын, иҟаҵатәны ирымаз. «Урҭ ҟаҳҵалароуп», – рҳәан инеидыҵны ицеит. Абра ианеиқәшәа, адырҩаҽны инаркны, абригадирцәа зегьы, ҩнапыкла аусура ркын, аусура иаҿын. Џьыкырба Заабеҭ Мачагәа-иԥа иқыҭаҿы пату змаз уаҩын. Уажәы, аколнхара данахадыргыла, ажәлар еиҳагьы пату иқәырҵо иалагеит. Ачымазцәаҵәҟьагьы, гәык-ԥсык ала ирылшоз ҟарҵон. Иара данааи, цасҳәа иҟаҳҵозшәа игәы иаанагар ҳәа рчымазарақәа зегьы ҵәахны, мчыла аколнхараҿы ахандеира иаҿын. Иара иҽы ахкаара иҭаҵаны иман. Уи адагьы, хаз ҷыдала акраҿеиҵон. Ахкаара ианҭоу, ианиҭаху иааҭыганы, дыҩҽыжәланы, иахьиҭаху далацон. Еиҳараӡак уи дахьцалоз, аколнхацәа аус ахьыруаз, акәын. Ауаа днарацәажәаны, ргәқәа ааҟаҵаны, днырԥырҵны дцон. Аколнхара иамаз амашьына «Полуторка» ақалақь ахь данцалоз, далацон, акәымзар, егьыс, ақыҭа аҩнуҵаҟа џьара днеиуазар, ҽыла акәын дышнеиуаз. Иара ибон, иқыҭа уаа реиԥш, Аԥсны зегьы аԥсҭазаара цәгьа ишҭагылаз, аха ишԥаҟаиҵоз, акәымзар? «Ус ҳнеилап, жәлар ҭаӡ ҟамлацт, нас џьара ҳазкылсуазар аабап. Сара ишакәым акы аӡәгьы иамҳәаӡакәа, сыжәлар хьчо, сахьынӡазцо сцап. Амалагьы ажәлар ргәы кыдыӡӡааны иҟоуп. Ҩажәеи жәибыжьтәи арӡра дуи, Аџьынџьтәылатә еибашьра Дуи ирыннаҵаз ахәрақәа макьана имӷьацт. Урҭ ргәы сара ишԥацәысҟьои? Ргәырҩақәаагәырҩашԥацысҵои?Изласылшоаларыгәқәа
#
ҟасҵалароуп» ҳәа акәын, есымша, иара хәыцырҭас имаз. Ахаангьы игәы иҭашәомызт, урҭ рыцәӷьычреи ргәы иамыхәоз ажәақәеи рҳәара. Уи излауа ала, ус днеиларын, аха иара иԥхеишьоз, зынӡак, иахьиҭахымыз иҭаацәеи ижәлари ааныжьны Жәыргьыҭҟа ацара акәын, аха мап кышьагьы имамызт, араиком актәи амаӡаныҟәгаҩ, иҭахыиҭахым, диргәыӷхьан. Мап аникшаз, изымкит. Уажәы излеикрызеи. Уи иара иламыс иаҵанакуазу? Знык убрахь ҳцаны ҳаандаз, ҳәа ус дук акәызшәа уахь ицаны-аара дазхәыцуан Заабеҭ Мачагәа-иԥа. Заабеҭ Мачагәа-иԥа ихьӡ ала араиком актәи амаӡаныҟәгаҩ аҭел дасит арыцхә жәохә рзы.
– Жәыргьыҭҟа ҳцара хырԥашьа шамам удыруазааит, – иҳәеит иара.
– Ибзиоуп, снеиуеит, Иларион Ҭенгиз-иԥа, – иҳәеит Заабеҭ Мачагәа-иԥа. Уаҳа ажәакгьы мҳәаӡакәа рҭелқәа лықәрыжьит рыҩџьагьы. Заабеҭ Мачагәа-иԥа аколнхара иамаз «Полуторка» аныҟәцаҩ адырра ииҭеит, уаҵәы ашьыжь, ақалақь аҿынӡа дганы даарц. Иара ишиҳәаз еиԥш, адырҩаҽны, Аслан имашьына ааины, Заабеҭ Мачагәа-иԥа игәашә илагылан. Усҟан, иара иҽеилаҳәаиҽеилаца дтәан. «Полуторка» шааиз еиԥш абжьы ааиргеит, уи аныҟәцаҩ Аслан. Заабеҭ Мачагәа-иԥа аҩны дныҩныҵын, агәашә шыҟаз иҿынеихеит. Уа даннеи, Шура аԥсшәа наиаҳәаны, амашьына акабина ашә ааиртын, днақәтәеит. Заабеҭ Мачагәа-иԥа амашьына дшынақәтәаз, еиԥш, Шура аус ааирун, аҿынаирхеит. Дук мырҵыкәа, араиком актәи амаӡаныҟәгаҩ дзыҩназ аҩны еихагыла, агәашә днадгылеит. Иара хыхь абарҵа дықәгыланы дахьԥшуаз, ибон, Заабеҭ Мачагәа-иԥа имашьына «Полуторка» ааины, игәашә ишадгылаз. Иларион Ҭенгиз-иԥа, афырҳәа, дыллыбаан, агәашә аартны, днарԥылеит Заабеҭ Мачагәа-иԥеи, уи имашьынаныҟәцаҩи. Раԥхьа инапы ааимихит Шура, нас Заабеҭ Мачагәа-иԥа.
– Аҩныҟа шәааи, ара шәызгылоузеи? – иҳәан Иларион Ҭенгиз-иԥа исасцәа дынраԥысын иҩныҟа иҿынеихеит.
222 #
– Сара шәҩыза дааганы дшәысҭеит. Амҩа бзиа шәауааит, сара сцеит, – иҳәан имашьынахь иҿынеихеит Шура.
–Аӡәыруркуазар,сараизбап,уааиныфырџьанк аанкыланы уца, – иҳәан акыр дидхалеит дыччо, Иларион Ҭенгиз-иԥа, аха Шура имуит. Аԥшәма иара итәы иҳәеит, аха араиком актәи амаӡаныҟәгаҩ иҩны днеины, арыжәтә ыжәны амҩа дышԥақәлоз, Шура? Ус ҟаиҵар, иашазма? Шура арыжәтә ыжәны, ихаан аԥсҟы имкыцызт, аха уажәы, арыжәтә ыжәны, аԥсҟы икыр, иаанагоз араиком актәи амаӡаныҟәгаҩ иатәамбара акәын. Иара ишихәҭаз еиԥш, аԥшәма иеиҳәаз, патула «иҭабуп» ахҳәааны, имашьына днақәтәаны, аҩныҟа дцеит. Иларион Ҭенгиз-иԥа Заабеҭ Мачагәа-иԥа ижәҩа инапы наҵхны, амардуан иаҿаланы рҿынархеит.
Раԥхьа ашә аартны длыҩналеит аԥшәма Иларион Ҭенгиз-иԥа. Уи дишьҭаланы длыҩналеит, Заабеҭ Мачагәа-иԥа. Урҭ ахьылыҩналаз, рхәы рхианы, иқәгылан. Аԥшәма ԥҳәыс, астол дахагьежьуа, иагуп ҳәа зылгәахәуаз рықәыргылара даҿын.
– Шәеибадыр, ари сашьа Џьыкырба Заабеҭ Мачагәаиԥа иоуп. Ааигәа Шларҭаԥаа рколнхара хантәаҩыс даҳҭеит, иӡбахәгьы басҳәахьеит, – иҳәан иԥшәма лахь ҿааиҭит Иларион Ҭенгиз-иԥа. Лара лхы аалырҵысын, нас дааскьан Заабеҭ Мачагәа-иԥа инапы ааимылхит.
– Ҳара ҳаҩны шәааира, сгәы иаахәеит, шәыӡбахә бзианы Иларион исеиҳәахьеит, – лҳәан дааҳәны астол дахагьежьуа амаҵ аура дналагеит аԥшәма ԥҳәыс.
– Даара пату ақәсҵоит ҳаибадырра, иҭабуп ҳәа ахысҳәаауеит абас сахьшәыдышәкылаз азы, – Заабеҭ Мачагәаиԥа, иаргьы излеидыруаз ала аԥсшәа иҳәеит.
– Уааи, ҳнапқәа ӡык нарықәҭәаны, акы ҳнацҳап, нас амҩа ҳақәлап, – иҳәан аԥшәма днеины, инапқәа ааиӡәӡәеит. Нас Заабеҭ Мачагәа-иԥа днеины, инапқәа ааиӡәӡәеит. Имццакӡакәа, рыҩџьагьы латәаны акрырфеит. Ицәгьамкәа рқьафқәагьы ҟарҵеит. Урҭ шыҩагылаз еиԥш, рнапқәа
#
ааӡәӡәаны, мпахьшьыла иаадырбеит. Иларион Ҭенгиз-иԥа исааҭ днахәаԥшын, аԥенџьыр дынкылыԥшит. Усҟан имашьына ааины игәашә илагылан.
– Ушьҭа ҳдәықәлап, ҳазго ҳмашьына ааины игылоуп, – иҳәеит Иларион Ҭенгиз-иԥа.
– Аиеи, ҳцап. Даара иҭабуп апату исықәшәҵаз азы, баҳхагьежьуа, ҳамаҵ шыбуаз, бҳаркареит, абзиараз, – иҳәан аԥшәма ԥҳәыс аԥсшәа налеиҳәеит. Заабеҭ Мачагәа-иԥеи, Иларион Ҭенгиз-иԥеи амардуан иллыбаан, агәашә аартны, амашьына ахьгылаз инеины, инадгылеит. Амашьынаныҟәцаҩ аԥсшәа аниараҳәа ашьҭахь, Заабеҭ Мачагәа-иԥа иахь ибжьы наирган:
– Аԥхьа унеины уақәтәа, – иҳәеит Иларион Ҭенгизиԥа.
– Уара уҭыԥ аҿы сара сышԥатәо? Ус ԥхашьароуп. Уҭыԥ аҿы, уара утәа, – иҳәан Заабеҭ Мачагәа-иԥа амашьына ашьҭахь днеины, дынҭатәеит.
– Ус акәзар, бзиоуп, саргьы уа суватәоит, ҳаҩџьагьы, ҳаицәажәо ҳцап. Заабеҭ Мачагәа-иԥа дызлаҭалаз ала акәымкәа, егьи ашә ала амашьына дакәшаны дааин, ашә аартны Заабеҭ Мачагәа-иԥа дахьақәтәаз, днеины днаиватәеит, Иларион Ҭенгиз-иԥа.
– Ара уааины узсыватәеи, уара уҭыԥ аҿы уҟандаз? – иҳәеит Заабеҭ Мачагәа-иԥа, Иларин Ҭенгиз-иԥа иҟаиҵаз апату, пату ақәҵо.
– Ус ауп, ус. Ус еиҳа еиӷьуп, – иҳәан, нас аныҟәцаҩ иахь ибжьы наиргеит:
– Ушьҭа ҳдәықәҵа.
Аԥшәма ииҳәаз иажәа дшаалгаҵәҟьаз еиԥш, амашьына аҿынаирхеит. Амашьына ақалақь иалсаанӡа ашьшьыҳәа ицон, нас арласыга инациҵан, Аҟәа шыҟаз иҿыҩеихеит. Амашьына аԥсҟы зкыз дырзыӡырҩуан, дара ааҟәымҵӡакәа аицәажәара иаҿын. Заабеҭ Мачагәаиԥа ихаангьы Аԥсны далҵны, Қырҭтәылаҟа дымцацызт. Убри аҟнытә, аинтерес ду кны, амашьына ахышә дкылԥшны, аԥсабара дахәаԥшуан, аха Аԥсны еиӷьыз
224 #
ҭыԥ ԥшӡарак џьара илаԥш иҵашәомызт. Ари Иларион Ҭенгиз-иԥа ианеиликаа:
– Заабеҭ Мачагәа-иԥа, уажәы, уара угәы иҭоу, сара иеилыскааит. Уара аԥсабара уахәаԥшуа, гәаныла иуҳәоит:«Аԥсны еиԥшарахьиԥшӡарам»,–ҳәа.Ҳәарас иаҭахузеи, уи иашам узҳәом. Қырҭтәыла иахьуҭаху, уалаланы уца, аха Аԥсны еиԥш, иахьыԥшӡароу џьаргьы иҟам» ҳәа ауп. Исҳәо иашаӡами, Заабеҭ Мачагәа-иԥа?
– Ааи, иуҳәо иашоуп, Иларион Ҭенгиз-иԥа. сара сгәы иҭаз уақәшәаҵәҟьаны иуҳәеит. Ҳахьцо ҳаԥхьаҟа ишыҟоу сыздыруам, аха ҳара ҳахьынӡааихьоу, ус ауп ишыҟоу, Аԥсны ԥшӡа сукәыхшандаз, заҟаҩы рнапаҿы уҟалахьоузеи, заҟаҩы амца ухыжьны урбылхьозеи? Аха укан каумыжьит, ушыԥшӡац уԥшӡоуп, – иҳәеит Заабеҭ Мачагәа-иԥа.
– Аԥсны иахнамгац арбан? Заҟантәы, заҟаҩы рнапаҿы иааргахьоузеи? Аха ушьҭа аӡәы инапаҿы инеираны иҟам. Иахьа ахы иақәиҭуп Аԥсны. Уи Қырҭтәыла иахәҭакны иалоуп. Есымшааира ишәҭы-какаҷуеит, уаантә, ахьӡаԥша шьҭыхны, адунеи иахыҵәоит, – иҳәеит Иларион Ҭенгиз-иԥа.
Абас иеицәажәо мацара,иахьҩеишазиҩеит,ианҩеишаз аамҭа иагымхакәа, ианаамҭаҵәҟьаз, иақәшәаны. Рашҭа-ргәара, рынхашьа-рынҵышьа, анцәа ишиҳәара иҟан, иара анцәаҵәҟьа нхарҭас изиаҭәаумшьарызеи? Убас, иҷыгәӡа, иԥшӡаӡа ахаацәа ахьыкәкәа иҟан. Агәылацәа аҳәа шьны еиҿыхны, ачуан аҭаҵара иаҿын. Аиҳабацәа излагылаз аҿар иаарылҵын, иааиз аԥсшәа нарарҳәеит. Нас аҩны иааҩныҵын, аԥшәмацәа аарԥылеит, Ҭенгиз раԥхьа дгыланы, урҭгьы аԥсшәақәа рарҳәеит. Аԥсшәақәа анеибырҳәа ашьҭахь, аԥшәмацәа аагьежьын, иахьдәылҵыз аҩны илыҩналеит. Заабеҭ Мачагәа-иԥеи Ҭенгизи ааизынхеит.
– Арахь уааи, дада, – иҳәан амчандыр шыҟаз иҿынеихеит Ҭенгиз. Заабеҭ Мачагәа-иԥа уи днаишьҭалеит. Амчандыр аҵаҟа абетонтә стол гылан. Арҭ аҩхацәак уа
#
инеины инатәеит. Заабеҭ Мачагәа-иԥа, қәрала ҩажәеи жәаба шықәса дырҭысхьан, Ҭенгиз ԥшьынҩажәа ихымҵыргьы, акыр дазааигәоуп, уҳәаратәы дыҟан. Иларин Ҭенгиз-иԥа, акәац аиҿыхра иаҿыз, дшынрыдгылаз еиԥш, даччан, ус ҿааиҭит:
– Аԥсуаа рҿы аҳәа пату амаӡам. Шәара иҟашәҵа закәи? Сара сшәырԥхашьеит, аҳәа аԥсуа изшьны. Иахьыҟазаалак, аџьма аагатәуп, аха измада, аџьма?
– Акраадыруоу, аԥсуаа рахь зныкыр ҳақәлахьоума? – иҳәеит амаҵ зуаз ҷкәынак, дахьгылаз.
– Аџьма, ауп, аџьма. Аџьма ахьыҟазаалак, иаагатәуп, – иҳәан дҵааит Иларион Ҭенгиз-иԥа.
– Сара исымоуп аџьма, – иҳәан Иларион Ҭенгиз-иԥа дниҿаԥшит уи аҷкәын.
– Уара аџьма умазар иаага, сара аҩынтәхә усҭоит, – иҳәеит Иларион Ҭенгиз-иԥа.
– Уара усыцаала, ҳаџьмақәа ахьгәарҵуа ааигәоуп, уажәыҵәҟьа иҳаманы ҳаауеит, – иҳәан жәахаҟа-жәиԥшьҟа шықәса зхыҵуаз аҷкәын, акәац ахьеиҿырхуаз ирыдгылаз, иахь ибжьы наиргеит.
– Ибзиоуп, сышԥауцымцои? – иҳәан аҷкәын мап мкӡакәа ацхыраара иаҳәаз дицны иҿынеихеит. Сааҭкгьы амҩа иқәымхеит, аџьма шьтәа замана рыманы иааит. Аџьма анаарга, аҳәа абжа ачуан иҭаҵаны, ажәра иаҿын. Иаанхаз, аџьыка ақәыԥсаны, аԥацхаҿы икнарҳахьан. Иаарласны, аџьма шьны, акәац, еиҿыҟьҟьа ачуан инҭарҵан, ажәра иналагеит. Заабеҭ Мачагәа-иԥеи, Ҭенгизи амчандыр аҵаҟа ишынатәаз еиԥш, Ҭенгиз асас диазҵааит:
– Уара у-Џьыкырбоуп, Иларион изласеиҳәаз ала, ус ауми?
– Ааи, ус ауп. Сара с-Џьыкырбоуп.
– Аиаша ҳҳәозар саргьы с-Џьыкырбоуп. Гәдоуҭа араион иалҵыз соуп. Хәба-фба абиԥара раԥхьа, уаҩшьрак амш ала иқәымҵыр ҟамлазт, иқәҵит ҳабиԥара зегьы. Урҭ ахьааиз, иҿиеит анцәа ишиҳәара. Рыжәла ԥсахны,
226 #
агыруа жәла иеиԥшны иҟарҵеит, нас ишнеиуаз, агырцәа зегьы анқырҭцәахоз, даргьы ақырҭцәахеит. Иагьа умҳәан, аԥсуа ишьа рыламзи, ақырҭуа ҳәа ашәҟәы ҳҽанаҳҵом ҳәа иалагазаап, аха аҵыхәтәан, рымч мырхакәа иақырҭуартәит, агыруа ҳәа милаҭ ыҟаӡам ҳәа нараҳәаны. Уажәы, аҿар ироуҳәаргьы уамашәа ирбоит. Сара аԥсуа шьа сылоуп. Аԥсуа жәла схызаргьы сҭахуп, аха уи схылап ҳәа сара агәыӷра сымам. Аԥсуа ламыс сымоуп, икасыжьрангьы сыҟам. Шәара аԥсуаа фырхаҵарыла еиқәшәырхеит шәаԥсуара. Алахшақәа шәҵыхәа ҭаԥырҵәарц, мышкы зны иаԥшьрымгар залшом, уи ауп иахьа изҿу, шәеидгыланы шәықәԥароуп, мамзар, ҳара шәҳаиԥшхоит.
– Аиаша шәҳәома? – иҳәан Заабеҭ Мачагәа-иԥа Ҭенгиз дизҵааит, изымчҳакәа, даццакцәаны, иажәа алгаха им-ҭакәа.
–Анцәаиныс,аиашашысҳәо.Амцсҳәаранысзыҟоузеи, уара уҿаԥхьа, сара сабду исеиҳәаз ауп иуасҳәо. «Џьиқьиаа шәшаԥсуаау шәхашәмыршҭын», шиҳәоз дыԥсит.
– Илариони сареи ааигәоуп ҳанеибадыр. Уаргьы саргьы ҳаишьцәоуп, ҳ-Џьиқьиақәоуп, – ҳәа сеиҳәеит. «Џьиқьиаи Џьыкрааи рҭоурых саргьы исаҳахьеит, аха уара у-Џьыкырбоуп ҳәа иасҳәеит сыхәмаршәа». Ус анакәха, сара сиашоуп.
– Уара иуҳәаз иашоуп, Заабеҭ, шә-Џьыкырбақәоуп. Ҳара ақырҭцәа убас ҳақырҭуатәны ҳрааӡеит, амц иашатәны ҳахәаԥшыртә еиԥш, сара Иларион ихы иҭагаланы иаҳәара саҿуп, аха исҳәо иара ихаҿы иааиуам...
– Ара уааии уара, иҳәан Ҭенгиз иҷкәын иахь ибжьы наиргеит. Алеи-ԥси рыбжьара Иларион дааины даарыдгылеит.
– Уара сыҷкәын, иахьа у-Џьиқьиоуп, аха хылҵшьҭрала уш-Џьыкырбоу зумҳәози? Уи заҟантәы сара иуасҳәахьеи? – иҳәан Ҭенгиз, гәы намӡала ихы ааирҵысын, иҷкәын днаихәаԥшит.
– Саб, Заабеҭ Мачагәа-иԥа иасҳәеит, ҳара ҳшеишьцәоу,
#
уи азымхаӡои, иабауҭаху, ахылҵшьҭра уҳәа зегьы рхәыҵырттара, аарҳәышьа змам напы аркра?
– Хылҵшьҭрала уш-Џьыкырбаз уҳәар акәын, убри угхеит. Аҭоурых, ҭоурыхуп, избан аицакра захәҭоу? Аҭоурых ыҟазар еиҳагьы уаҩы ипату шьҭнахуеит, ус ауп, сара ишеилыскаауа, ус ауп, ишыздыруа, – дцәажәон Ҭенгиз.
– Уи уадҩым, саб. Аха амчандыр аҵаҟа уашьа дыртәаны дызумеи? Ҳаҩцара шәныҵалар акәӡами, ҳхәы ҟарҵаанӡа... Уажәӡеит ҳәа сыҟоуп, саб. Сара макьана суқәгәыӷуан, аха иахьа усгәаԥхом, угәы иалымсааит, аха...
– Ааи, ус ауп. Диашоуп Иларион. Уааи, ҳаҩцара ҳныҵалап. Иаҳгәаԥхо ҩык алҳхып, аҵәыцақәакгьы аажәып, – иҳәан дахьтәаз дҩагылеит Ҭенгиз.
Заабеҭгьы дҩагылеит. Рыҩџьагьы иеицны аҩцарахьы рҿынархеит.
–Уа саргьы снеиуеит, шәца, – иҳәан Иларион амаҵуцәа рахь иҿынеихеит. Ҭенгизи Заабеҭ Мачагәа-иԥеи шеицыз аҩцара иныҵалеит. Уа астол рхианы игылан, акасыш рықәыршәны. Ахышәҭ-мышәҭқәа рыла ачанахқәа ҭәын. Хәба-фба аҵәыца ҭацәны, рхқәа алада ирханы, убарҭгьы акасыш рықәыршәны, астол иқәгылоуп. Агәыгәым ҭацәны, аха ихҩаны, урҭ ирывагылоуп. Ауалырқәа рацәаны игылан, еиуеиԥшым ажьқәа ирылху аҩқәа рҭаҭәаны. Ҭенгиз дааҟәымҵӡакәа ацәажәара даҿын. Ус аҩцара дааҵашылеит Иларион Ҭенгиз-иԥа, ачанах азна акәаци, мгьал сақәаки иманы. Уи иааигаз астол инықәиргылеит. Уаанӡа иқәгылақәаз ирхаршәыз акасыш аархихын, акҿаҩраҿы инкнеиҳаит.
– Саб, ҩба-ҩба, хԥа-хԥа аҵәыца шәкхьеит ҳәа акәын сара сшыҟаз, ҳасас ацәажәара даургеит, – иҳәеит Иларион Ҭенгиз-иԥа.
Уалырцыԥхьаӡа аҵәыцак-аҵәыцак аахыхуа, хԥа-хԥа аҵәыца ржәит Ҭенгизи Заабеҭ Мачагәа-иԥеи. Нас мап икит Заабеҭ Мачагәа-иԥа.
228 #
– Абанҭ ауалырқәагьы гәаҳҭар акәын, ушьҭан, ҳантәо, еиҳа еиӷьу алхразы.
Иаажәыз рахьтә еиҳа иугәаԥхои? – иҳәан дҵааит Ҭенгиз.
– Сара сзын зегь бзиоуп, аха ушьҭа, ҩба-хԥа сқьаф ҟанаҵеит, уаҳа сзыжәуеит ҳәа сыҟам, – иҳәеит Заабеҭ Мачагәа-иԥа.
– Аԥсуаа раҟара аҩеимакра здыруада?– иҳәан Ҭенгиз, Заабеҭ Мачагәа-иԥа дниҿаԥшит.
– Аԥсуаагьы зегьы ирзыжәуам, – иҳәеит Заабеҭ Мачагәа-иԥа.
Арҭ ас ишеицәажәоз, аҵәца аақәихын, Иларион Ҭенгиз-иԥа, асас дныҳәаны, аҵәыцак ижәын, кәац хәыҷык аамхны, иҿы инҭаиршәын, «шәара шәмыццакын» – иҳәан адәахьы дындәылҵит. Ҭенгизи Заабеҭ Мачагәаиԥеи аҩцара индәылҵит. Иахьындәылҵыз ацәыкәбар аҿы ицәажәо еидгылан. Акәац анжәы, амаҵуцәа абысҭа анҵарахьы ииасит. Убасҟан, ауаа рацәа агәара иааҭалеит. «Арҭ иааиқәаз зегьы абадыртәои?» ааигәахәит Заабеҭ Мачагәа-иԥа. Аҩны аҵаҟа ашә аадыртит, аишәақәа рацәаны игылоуп. Усгьы, уаа шәҩык ахьтәаша аҭыԥқәа ыҟоуп, уҳәап. Зегьы рнапқәа ӡәӡәаны, илатәеит. Акрыфареи аҩыжәреи рахь рхқәа дырхеит.
Иларион Ҭенгиз-иԥа, дҩагылан, итәақәаз зегьы аарӡырҩны, асас дыдирдыруеит. Урҭ иреиҳәеит, уи иаҳаҭыразы шакәу, дара рааԥхьара зыхҟьаз. Зегьы акака ржәит, реиқәшәара ахьӡала. Нас Ҭенгиз, аҵәца аақәихын, аҭамада диныҳәеит. Аҭамада иаԥхьа ирҭәны иаақәдыргылеит аҵәцақәа рацәаны. Ара итәақәоу зегьы рныҳәаҿақәа икит аҭамада. Уи ашьҭахь аҵәцақәа неимда-ааимдо, ажәра иалагеит. Акранҵы ашьҭахь, «ҽаанбзиала унеиааит», – иҳәан иара иқәлаз аӡәы, Заабеҭ Мачагәа-иԥа аҵәцақәа ииҭеит. Заабеҭ Мачагәаиԥа, дҩагыланы, акакала дрыхныҳәаны аҵәцақәа нықәиргылт. Раԥхьа дзыхныҳәаз аҵәца аақәихын, иара ишиауз еиԥш, «Ҽаанбзила унеиааит» – иҳәан аӡә иахь
#
аҵәцақәа рҿынаирхеит. Иара иикыз аҵәца ыжәны, длатәеит. Итәақәаз зегьы ианырҭаху акы аақәхны иржәуа мацара рҿаархан, ишырҭахыз еиԥш, рқьафқәа ҟарҵеит. Аӡәаӡәала игыланы, адәахьы ицаны, иаауа, аҩыжәра иаҿын. Заабеҭ Мачагәа-иԥагьы ииҭахыз уи акәын. Дангылоз, аҵәыцак икит зегь ныҳәаны. Уаҳа аӡәгьы дидымхалеит арыжәтә ажәразы. Знык, иара даныҩагыла, уаҳагьы дымтәаӡеит. Дгыланы деиҭатәар, ԥхашьара дус иԥхьаӡон, иара итәала. Агырцәа реиԥш ҳәа уаанӡа дырхыччалон ус ҟазҵоз. Уажәы, иара дгыланы, дындәылҵны, дааины деиҭатәома, Заабеҭ Мачагәа-иԥа? Уи даара иԥхашьаран аԥсуаа рзыҳәа. Ус аҟаҵара ихы иаҭәеишьомызт. Џьоукы тәан, џьоукы гылан, рбыжьқәа рдуны иеицәажәон итәазгьы, игылазгьы.
Заабеҭ Мачагәа-иԥа ҿымҭӡакәа, днеи-ааиуа, агәара дықәын, агәҿыӷь даганы. Уи иацәажәоз ҳәа аӡәгьы димамызт. Иаазгаз аныҟәцаҩ изхара иҿаҵаны, дганы, дириахьан Иларион Ҭенгиз-иԥа. Уаҵәы шьыжьымҭан, амҩа иқәлоит, ацәа игхар, машәырк ихьыр ҳәа дшәон. Заабеҭ Мачагәа-иԥа длеи-ҩеиуа, агәҿыӷь даганы, агәара дықәушәа аниба, Иларион Ҭенгиз-иԥа днаидгылан:
– Уара агәҿыӷь уагазшәа збоит. Уқьафгьы узыҟамҵеит. Ҭенгизи ҳмашьынаныҟәцаҩи ыцәахьеит, уаала уаргьы усыриап.
– Азамана, сганы суриозар, «ҭабуп» ҳәа уасымҳәози? – иҳәеит Заабеҭ Мачагәа-иԥа.
– Уаала, нас, – иҳәан Иларион Ҭенгиз-иԥа иҿынеихеит Заабеҭ Мачагәа-иԥа ижәҩа аанкыланы.
Рыҩны аҩбатәи аихагылахь иҩхалан, раԥхьа иахьнадгылаз, ауада ашә ааиртын, рыҩџьагьы ныҩналеит.
– Саҭамзааит, улеи ҳәа ахьуасымҳәаз, – иҳәеит Иларион Ҭенгиз-иԥа, иара раԥхьа дахьыҩналаз азы.
– Уара уаԥшәымоуп, ус иухәҭоуп, – иҳәеит Заабеҭ Мачагәа-иԥа.
– Аа, абра уиа, ҳмашьынаныҟәцаҩгьы ара диоуп, – амашьынаныҟәцаҩ дахьиаз, инапы наиқәикит. Нас иара дындәылҵны дцеит.
230 #
Инаскьаганы аскам игылаз даахан, иханы илаиргылан, Заабеҭ Мачагәа-иԥа иҽааилыхны, имаҭәақәа мкҷратәы аскам инхишьын, днаиеит.
– Уцәоума, Аслан? – иҳәан Аслан иахь ибжьы наиргеит, Заабеҭ Мачагәа-иԥа, дшыҩаиаз еиԥш.
– Уцәара уҟоуп, анҭ ирхыҩуа рыбжьы уаҳауанаҵы. уӡырҩы ирҳәо уаҳап. Аӡырҩра иалагеит. Ашьаԥа аҿынтә иааҩуан:
– Сара исзеилымкааит, асас дсыманы снеиуеит, – иҳәан аԥшәма иҳәа шьны, аиҿыхра ҳшаҿыз, Иларион ианиба аџьма ҳаарганы, изхаҳиршьи? Аџьмажьы аҵкьыс, аҳәажьы еицәоума? Аҳәажьы рфахуеит, аҳәа рзушьыр ҟалахом, ари еиԥш, збахьада?
– Ус дара ирҵасуп. Дара рҿы аџьма пату ақәуп. Ҳара ҳҿы аҳәа пату шамоу еиԥш. Анцәа имҵаныҳәарақәа раан, аџьма шьны ауп ишныҳәо. Убри аҟнытә ауп, асасгьы данырҭаауа аџьма зизыршьуа.
Даҽа бжьык аагахт:
– Аиаша ҳҳәозар, аҳәажьы хьамҭоуп, ауаҩы иахьизеиӷьу аҵкьыс, иахьизеицәоу рацәоуп. Аџьмажьы ласуп, ихәшәуп.
– Убарҭқәа зегьы еилкааны ишумоу, удин аныс! Еилыркаауа арбан, арҭ аҵарадақәа. –Аҵарадақәаҳәауараирзуҳәоит,уарауеиԥшџьоукгьы
ыҟоуп, аха урҭгьы уаргьы шәымдырқәоуп. Избанзар, урҭ аҩреи аԥхьареи анрымаз, ҳара аҩреи аԥхьареи ракәым, баша ҳаӡбахәгьы ыҟамызт. Рхатәы бызшәала абиблиа ианаԥхьоз, ҳара уи аӡбахәгьы ҳмаҳацызт.
– Убарҭ шиашоу еилкаатәуп ҳара ҳасас ила.
– Нас ҳасас дааганы ҳиазҵаар, иҟалои?
– Акымзаракгьы ҟалом, аха дшыцәоу, ирҿыхара иашам, насгьы Иларион иаҳар дҳазгәаауеит.
– Уигьы дыцәахьеит.
– Ус акәзар, ҳасас дааганы ҳиазҵаап, аџьма аҭоурых
ҳаиҳәарц.
– Ԥхашьароуп.
#
– Ԥхашьаразаргьы, ԥхашьраз, сара сцаны ҳасас даазгоит, – иҳәан зыбжьы гоз дҩагыланы дааин, асас дахьиаз, ашә днас-насит.
– «Да» – иҳәеит урысшәала, Заабеҭ Мачагәа-иԥа.
– Слеир ҟалома?
– Шәлеир ҟалоит.
Ашә аартны дныҩнашылеит, зыбжьы газ, нас даацәажәан:
– Сызиашам здыруеит, аха саҭашәымҵан, зҵаарак
ҳамоуп. Убри зегьы ишраҳауа аҭак ҟашәҵарц азы, ҳара ҳахьтәоу, шәлеирц ҳҭахын.
– Ус шәансыҳәа, сзымлеиуеи? – иҳәан дҩагыланы аҽеилаҳәара дналагеит Заабеҭ Мачагәа-иԥа.
Иааиз дындәылҵны дцеит.
– Уахь иахьырҳәаз, шәымцан, ирылашәхи, ижәны иҟоуп, – иҳәеит ахыза ихы ҩкылирҳәҳәан, амашьынаныҟәцаҩ.
– Ауаҩы данысзаарышьҭ, сымнеир ԥхашьароуп, – иҳәан аҽеилаҳәара дааҟәыҵит иаҳаз хаҵаны.
– Ус акәзар, саргьы сгылоит, – иҳәан амашьына ныҟәцаҩ дҩагыланы иҽааилеиҳәан, рыҩџьагьы ллыбаан, иахьтәаз илырхагылт.
– Сышәзыӡырҩуеит, азҵаара шәымазар, изласылшо алашәызҵаарааҭакҟасҵоит,–иҳәанитәаздаарылаԥшит Заабеҭ Мачагәа-иԥа.
– Шәара, аԥсуаа, аҭоурых ду шәыман, абиблиа шәаԥхьон ҳәа рҳәоит, ииашоума?
– Ааи, ус рҳәоит.
– Нас изгеи?
– Аҟәыӷацәа изларҳәо ала, аԥсуаа ӷәӷәан аамҭала,
аха аибашьрақәа индырҵәеит, рҭоурых дырҩашьеит.
– Нас рҭоурых зышьақәгылару? –Уианцәаидыруеит.Анцәаигәаԥхар,ишьақәгыларгьы
алшоит.
– Ҳаргьы аҩыра ҳаман, ақырҭуа поет ду Русҭавели
ипоема гыршәалагьы еиҭаргахьан, аха иахьа иҳамырхит.
232 #
Мышкы зны ҳҭоурых шьақәгыланы, иҳамаз ҳҩыра ҳауп шәгәахәуоу?
– Ишәоургьы алшоит.
– Анцәа иҳәааит, анцәа иҳәааит, – рҳәеит итәақәаз зегьы.
– Урҭ зегь бзиоуп, аха, шәара аԥсуаа аҳәажьы шәфоит, аха асас дышәзааир, изышәшьыр ԥхашьароуп. Асас изышәшьуа аџьмоуп. Анцәа имҵаныҳәарақәа раангьы, аџьмоуп ишәшьуа, аҳәа зынӡа асас изышәшьуам. Избан?
– Аԥсуаа аҳәажьы зымфо ыҟоуп. Убас иҟоуп изфогьы. Аҳәажьы даарак ихырҳагам, аџьмажьы еиԥш. аџьмажьы хаауп, ихәшәуп. Аџьмахш аимҳәеи убас акыр ачымазарақәеи ирыхәшәуп, – рҳәоит ажәлар. Аџьмахши, аџьмажьи ачымазарақәа рацәаны ишырзеиӷьу, наукалагьы иҭырҵаахьеит. Убарҭқәа зегь рҟнытә, аԥсуаа рҿы аџьма пату амоуп. Нас анцәа дхазҵо ауаҩы, асас данизааилак, аџьма изымшьӡакәа аҳәа изишьуама? Анцәа имҵаныҳәарақәа раангьы аӷаацқәеи аџьмақәеи ракәымкәа аҳәа изушьуама? Ус џьаракыр иҟалахьоума?
– Анцәа ихьӡала аҳәа ушьыр дузгәаауама?
– Сеидру, дгәааргьы ҟалоит, – иҳәеит Заабеҭ Мачагәаиԥа дааччан.
– Аԥсҭазаараҿы, шәхаан, ус џьаракыр ижәбахьоума? – Ааи, избахьеит.
– Убри ҳашәҳәандаз?
– Изшәасымҳәои? – иҳәан ацәажәара иҽыназикит
Заабеҭ Мачагәа-иԥа.
– Шәааӡырҩи, шәааӡырҩи, – иҳәеит уа итәақәаз
рахьтә, еиҳа иеиҳабыз, зегь ӡырҩырц нрыдиҵеит. Уи ииҳәаз харҵан, дара аӡырҩра иналагеит. Заабеҭ Мачагәаиԥагьы иажәабжь аацәыригеит.
– Анцәа имҵаныҳәарақәа раан, аԥсуаа аџьма ршьуеит. Уи акәац иеиҳа еиӷьуп азы акәхап изыршьуа. Иаҳҳәап: «хыхь иҟоу» ҳәа анцәа ианимҵаныҳәо, џьмамзар, даҽакы ршьум. Аарҩара бааԥсы аныҟоу, «кәырбан» ҟарҵоит. «Кәырбан аныҟарҵо, аџьма еиԥш, аӷаац ршьыргьы ҟалоит».
#
Убас шықәсык зны, аарҩара ӷәӷәаны иҟалеит. Сара сқыҭан, ҳабла-ҳаблала рҽааҩшаны, аџьма зылшоз, аӷаац зылшоз, доусы иаҳа ишырзымариаз еиԥш ишьны аныҳәарақәа мҩаԥыргеит. Аныҳәарақәа анымҩаԥырга ашьҭахь, иҟәымшәышәӡа ақәа леит, аныҳәарақәа ахьымҩаԥыргаз аҭыԥқәа рҿы.
Урҭ харак ирцәыхарамкәа иҟан агырқәа ахьынхоз ақыҭа. Уа ақәа млеиӡазт, аарҩара иқәнакны, ишыҟац иҟан. Рџьықәреиқәа еикәаҳәны игылан. Рӡахәақәа ирҿаз ажьымжәақәа акаԥсара иаҿын.
Аԥсуаа иҟарҵаз «кәырбан» ҳаргьы иҟаҳҵап, – рҳәан аԥсуаа ишыҟарҵаз еиԥш даргьы, ҳабла – ҳаблала рҽааҩшаны аҳәақәа шьны «кәырбанқәа» ҟарҵеит.
Аухаҵәҟьа амш ааихашьшьын, ақәаԥсата лалагеит. «Ақәа леиуеит, иҳабарги ҳәа агырқәа шԥшуаз, амш иааханарҟьан, уаҩы ишимбацыз еиԥш, акырцх леит. Аџьықәреиқәа зегьы ҟәаҟәаса, аӡахәақәа еиларҵәины, урҭ ирҿаз ажьымжәақәа, акгьы аанымхакәа икаԥсеит. Абас, ииашаны иҟалеит, измааноу сыздыруам, аха, – иҳәан иажәабжь даалгеит Заабеҭ Мачагәа-иԥа.
– Уа анцәа ҳрыцҳашьа, акы ахьырҳәо, акы ыҟоуп, – рҳәон иӡырҩуа итәақәаз.
– Аҵәыцак ҳзышәымкуа, иҳәан уа итәақәаз рахьтә, зегьы иреиҳабыз дрыҳәеит Заабеҭ Мачагәа-иԥеи, уи ицыз амашьынаныҟәцаҩАслани,ахадарамапркит.Дара анца ашьҭахьгьы, ари азҵаара иалацәажәон, дара ахьтәаз.
Ашамҭазы, зегьы ҩагыланы, рыҩныҟақәа рахь ицеит. Заабеҭ Мачагәа-иԥеи амашьынаныҟәцаҩ Аслани агәылацәа цазшәа анырба, даргьы ҩагыланы, рҽеилаҳәаны, агәара иаақәлеит. Усҟан, аԥшәмацәа гыланы, амҩа иқәлоз рхәы ырмазеины, астол иқәдыргылахьан. Дара латәаны, акы инацҳаны, аԥшәмацәа аԥсшәа раҳәаны, амҩа иқәлеит. Амҩа ианықәлоз, Ҭенгиз, Илариони Заабеҭ Мачагәа-иԥеи дрылабжьаны иреиҳәеит: «Шәара шәеишьцәоуп, шә-Џьыкырбақәоуп. Еишьцәаҵас пату еиқәҵаны аус еицыжәула. Арахь ҳара ҳахьгьы шәаақәлала» – ҳәа.
234 #
Иларион Ҭенгиз-иԥа аҩныҟа дымнеиӡакәа, дышиашаз Заабеҭ Мачагәа-иԥа игәашә аҿы амашьына аангылан, дыллыбааит. «Арахь шәааи» – иҳәан, аха ирымукәа ицеит. Заабеҭ Мачагәа-иԥа игәашә ааиртын, игәара дынҭалеит.
Заабеҭ Мачагәа-иԥа хымзҟа анааҵ, ашьҭахь, иҩныҟа диԥхьеит Иларион Ҭенгиз-иԥа. Ари даара деигәырӷьан, уи иҩызцәеи-иԥызцәеи иманы днеит, адырра анимаз амш инақәыршәаны. Заабеҭ Мачагәа-иԥеи, игәылацәеи ргәы иаахәаны ирԥылеит Иларион Ҭенгизиԥа иҩызцәеи иареи. Аџьма шьны, аԥсуаҵасла ачара рзиуит, аԥсуаҵаслагьы имҩаԥыргеит ари ачара. Дара рҩыжәшьа аҵкьыс, хараӡа еиӷьеишьеит, арҭ рҩыжәшьа Иларион Ҭенгиз-иԥа.
Акранырфа, акраныржә ашьҭахь, Иларион Ҭенгизиԥа, иҩызцәеи-иԥызцәеи ибзианы рқьафқәа ҟаҵаны, аԥшәмацәа аԥсшәа раҳәаны, рыҩныҟақәа рахь ицеит. «Аиаша ҳҳәозар, уара уеиҳа ақәра змоу, уара уеиҳа идыруеит, уара уеиҳа акультурагьы имоуп. Уи иҿуҵааша рацәоуп. Саргьы хылҵшьҭрала саԥсуоуп, аха сақырҭуахеит. Ақырҭуа ишьеи, аԥсуа ишьеи, рыҩбагьы сылоуп, сақырҭуаны сааӡоуп. Ушьҭа смилаҭ аарҳәышьа амаӡам, иаасырҳәыргьы қьарра алаӡам, сшақырҭуоу саанхоит. Ақырҭуа игызмалреи, аԥсуа иҟәышреи леицысҵар, усҟан амчи ахшыҩи сауеит. Усҟан, аԥсуа ишысҭаху снапаҿы даазгоит. Аԥсуа инапала, аурыс дансзықәымца, сара суаҩым.
Усс имоузеи, ара, аурыс? Ара дааны, иара изакәанқәа рышьақәыргылара азин изҭараны иҟада? Шьрыф Каабаниԥеи, Заабеҭ Мачагәа-иԥеи, сареи, ҳнапқәа ланаҳҵар, иҭыԥ ахь даҳашьҭуеит. Шьрыф Каабан-иԥа сара иашьак иеиԥш, дагьсыдгылоит, аха Заабеҭ Мачагәа-иԥа, макьана аҽура даҩызоуп, аха ижьашьа сҽақәыршәаны, снапаҿы даазгароуп. Уи аурыс, Иван Иван-иԥа Иванов ара дааныскыларым. Уи иҳәатәы хазҵақәо аԥсуаагьы ԥыҭҩык, иара инаишьҭазгалап, хара имгакәа», – ҳәа
#
дхәыцуан Иларион Ҭенгиз-иԥа, аҩны данааи, ииарҭаҿы ихы анықәиҵа.
а -тәи ахы
Шларҭаԥа Мрагылрахь ала иавсны ицоит аӡиас Ӡымццак. Уи ӡымыццак ҳәа захьӡу азҵаара аҭахӡам. Уи аилкаара зҭаху иара ахьӡ дазхәыцыр, иара ахьӡ ахаҭа ианаҳәоит. Уи «имццакуа аӡы» ҳәа ауп иаанаго. Ари аӡиас зқәысуа адгьыл иашарҭоуп. Аӡы ццакуам, ус иҭынчны ицоит. Аԥснытәи аӡиасқәа шамахамзар, зегьы ӡыржәтәқәоуп, иццакны ицоит рҽыдрыцқьоит азы. Ари аӡиас ӡыржәтәым. Аҵан ахаҳә иҭаԥсоу аҵыҭәа рықәшьшьы иҟоуп. Аӡы унҭалар, аҵыҭәа уқәнарҵәраауеит, аҳәынҵәа ахьаҵоугьы ыҟоуп. Ӡымыццак аӡиас нырцәа ала, акыр инахараны, ишьҭоуп ақыҭа Ашәымҳарыҵа. Ӡымццак нырцәи-аарцәи ибна тоураны инашьҭуп. Алада амшын ҩышәҟа метра инаркны, аҩада, хԥа-ԥшьба километра аура аманы, нада-аада ҩбаҟа километра аҭбаара аманы ишьҭоуп абнара. Ари абна тоура аарцәа Шларҭаԥаа иртәуп, нырцә Ашәымҳарыҵаа.
Афашист Германиа Асовет еидгыла иақәламҭаз, Аԥсны акырџьара еиԥш, Ашәымҳрыҵа ахьӡ аахыхны «Ахали-соԥели» ҳәа нахьӡырҵан, ҩашәхак шеиԥшу еиԥш, хԥа-хԥа уадеи, абарҵеи наҭаны, метрак аҟара иҩышьҭыхны, аҩнқәа дыргылан, Қырҭтәылантәи ауаа ахыганы, иааганы, иҩнарҵауа иалагеит. Ус иаҿын аибашьра ашықәсқәа раангьы, уи ашьҭахьгьы.
Ашәымҳарыҵа уаанӡа инхоз зегьы аԥсуаан. Ақыҭа уналалар, ԥсышәамзар, даҩа бызшәак уаҳаӡомызт. Ақырҭқәа анааи нахыс, аԥсуаа инхоз раҵкьыс ақырҭцәа анеиҳаха, аԥсуаа рылубаауамызт. Аԥсуа шьҭыбжьык, ахыҩуа уаҳауамызт, ари ақыҭа. Шьҭыбжьыс иахыҩуаны иуаҳауаз, ақырҭцәа рышьҭыбжь акәын. Ақырҭцәа ара анхара ианалага, усҟан ара атрактор збахьадаз. Дара
236 #
Қарҭынтәи иаарган, дара рган ала иҟаз абнара хҟьаны, аужәра хырҟьеит. Иҵегь иҩаскьаргьы ҟаларын, аха аихамҩа иамышьҭызт, уа рҽааныркылеит. Уа ҩба-хԥа шықәса иаҿын аужәра ахҟьара. Амҿы иаахырҵәоз, Қырҭтәылантәи ихҵәаны иааргоз ауаа ишаны ирырҭон, иаанхоз, зегьы, аешелонқәа ирықәыжьны Қырҭтәылаҟа идәықәырҵон. Уи хҟьаны ианалга, ихырҟьаз адгьыл абжакы арахә рзы еиурыжьит, абжакы џьықәреи ҭыԥс иаанрыжьит. Аанда, усгьы, иркӡауамызт, ахьчацәа арҭеит. Аԥхын аӡы анхәыҷу, Шларҭаԥаа рырахә Ӡымыццак ирны, иахьхырҟьаз иқәлар, ма рымхқәа ирылалар, икны иргон, «аштраф» умыршәакәа иурҭомызт.
Зны Платони Мкани рырахә рцәыӡын, ишрышьҭаз, хәҩы-фҩы раҟара ауаа абна ишылаз ирбеит:
– Шәарбақәан? – ҳәа Платони Мкани анҵаа:
– Ҳақырҭқәоуп, Ахали-Соԥелитәқәоуп. Абри абнара ҳрыцқьароуп. Иҳамоу адгьыл ҳазхом. Абнара ахҟьара иаԥсоу, иаԥсаму, аилкааразы, иаарышьҭыз уаауп.
– Нас ишәгәаԥхоу?
– Ари иугәамԥхо дгьылума? Ипашәӡа ирыцқьаны, ицәаӷәаны, аҳәҳәага хшьыланы ианыҟауҵалак, илоуҵалак иҟамло ҳәа акыр ыҟоума?
– Ихышәҟьоит, аха ҳарахәи ҳаԥсасеи абаагои? Насгьы инеиԥынкыланы аԥсабара ахшьаара азин ыҟоу? – рҳәан иҵааит Платони Мкани.
– Ҳара ҳзы азин ыҟоуп. Ҳара ҳақырҭцәоуп, Қырҭтәыла ҳанхоит, ҳаԥшәымацәоуп. Ҳара ара иаҳҭаху ҟаҳҵоит. Аужәра ахҟьара иаԥсоу иаԥсаму аилкааразы ҳааит. Абра иеицу зегьы, аколнхара «Ахали-Соԥели» «аправлениа» иалоу ҳауп.
– Ҳаргьы аколнхара ҳалоуп, ҳаргьы «аправлениа» ҳамоуп, шәзазҵаада? – рҳәеит Платони Мкани.
– Ҳара аӡәгьы ҳиазҵааӡом, ахьаҳҳәаз шәмаҳаӡои. Ари ҳадгьыл ауп, ҳадгьыл азы ҳзазҵаараны иҟада? – иҳәеит ихәаԥылашәа ирыцыз аӡәы. Арҭ шеиқәшәамыз анырба, уаҳа ажәак рымҳәаӡакәа инарԥырҵны ицеит Платони Мкани.
#
Урҭ ираҳаз даара ргәы иалсны иҟан.
Платони Мкани иахьынҭыҵлак, ана аӡәы иарҳәо, ара аӡәы иарҳәо ишааиуаз ақыҭа зегьы ирылаҵәеит. Заабеҭ Мачагәа-иԥа иҿынӡагьы инеит. «Усҵәҟьа шԥаҟарҵари, ҳарахәи ҳаԥсасеи абаагои, аха ҿымҭӡакәа ус ҳнеилап, ирҳәо ҳаҳап. Дара ирҳәаанӡа, ҳара ицәыраагарым» – ҳәа дхәыцуан иара. Адгьыл ахаҭабзиара агәаҭараз абнаҿы Платони Мкани ирбаз, дара ишрарҳәаз еиԥш, иргәаԥхеит. Иргәамԥхо дгьылызма, мамзаргьы?
Дара рколнхара ахантәаҩы, раԥхьа днаргыланы, араиком актәи амаӡаныҟәгаҩ Џьиқьиа Иларион Ҭенгизиԥа иҿынӡа инарыгӡеит. Иларион Ҭенгиз-иԥа Шьрыф Каабан-иԥа дааиԥхьан, ус иҳәеит:
– Шьрыф Каабан-иԥа, уаргьы саргьы уск ҳамоуп. Иҟаҳамҵар ада ԥсыхәа змам.Уи ҳаҩџьагьы ҳаицхырааны иҟаҳҵароуп.
– Иларион Ҭенгиз-иԥа, сымч зықәхо акы акәзар, изласылшо ала сазныҟәоит, схы сеигӡом, уара иан-сыдуҵа.
– Уҟәаҟәа ацәа ззахыуххьоу, уқыҭа гәакьагьы уналаԥшып, уусгьы ҟауҵап. Заабеҭ Мачагәа-иԥа иҿынтә, шәҟәы хәыҷык ҳҭахуп, иаҳзааугароуп. Иҭахызар, аизара ҟаҵаны, апротокол ҩны, агәылҩаа ҟаиҵааит, иҭахызар, ус аизара ҟамҵаӡакәа, апротокол ҩны, агәылҩаа ҟаиҵааит. Ӡымццак нырцә, Шларҭаԥаа рыла иҟоу абнара аколнхара аправлениа, изларҭаз ала, «Ахали Саԥели», Абри уара иулшап ҳәа сгәы иаанагоит. Заабеҭ Мачагәа-иԥа мап ҳцәикып ҳәа сгәы иаанагом. Ҭелла иасҳәаргьы ҟалон, аха усҟан, Заабеҭ Мачагәа-иԥа пату иқәҳамҵазшәа иҟалоит. Абри уара иулшап ҳәа сгәы иаанагоит. Уара угәы ишԥаанагои – Шьрыф Каабан-иԥа.
– Уиҵәҟьа сылымшозар, уаҳа исылшои? – иҳәеит Шьрыф Каабан-иԥа.
– Аиеи, абаа, иҟаҵа иаарласны, уара уусгьы ҳнахәаԥшыроуп, аҩбатәи амаӡаныҟәгаҩыс иҟоу, араинагӡаком ахь дышьҭны, уара араиком аҩбатәи маӡаныҟәгаҩыс уҟасҵап ҳәа сгәы иҭоуп. Инструкторс уаныҟасҵоз,
238 #
хәымыз-фымз ҳәа аҿҳәара усҭан, аха уара ишудыруа еиԥш, ус аусқәа рыҟаҵара, зны-зынла, ицәгьахоит, – иҳәеит Иларион Ҭенгиз-иԥа.
– Иҭабуп, Иларион Ҭенгиз-иԥа, – иҳәеит Шьрыф Каабан-иԥа, иаҳаз иажәа игәы иаахәаны, аччаԥшь иқьышә иқәыххуа.
– Уаҵәы, усура ҳәа, арахь, узымааиргьы уадаҩым, сара изуасҳәаз ашәҟәы еиқәыршәаны иузаагозар, аус ду ҟауҵан. Уца, умԥшыкәа, иахьатәи уусура ашьҭахь.
– Ибзиоуп, сышԥамцо? Сцоит иахьа аусура ашьҭахь, – иҳәан араиком актәи амаӡаныҟәгаҩ Џьиқьиа Иларион Ҭенгиз-иԥа икабинет дныҩныҵит Шьрыф Каабан-иԥа.
«Абас. Аԥсуаа зегьы, иаҳҳәо харҵо, ҳнапаҿы иааиуазар, заҟа ибзиахарызеи, заҟагьы имариахарызеи, Аԥсны зегьы, ҳара ишаҳҭаху еиԥш, ҳнапаҿы аагара. Ус иҟазар, даргьы ирзеиӷьын, ҳаргьы ҳус еиҳа имариахон, ҩажәеи жәибижьтәи ахҭысгьы, асҵәҟьа изыҟаломызт»... Абас дхәыцуа дтәан Иларион Ҭенгиз-иԥа. Акранҵы ашьҭахь, ауаа рыдкылара даналга, аҭел аашьҭихын:
– Манана араанӡа бааишь, – иҳәеит Иларион Ҭенгизиԥа.
– Ибзиоуп, уажәыҵәҟьа, – лҳәан Манана илыԥхьаз, дызхалыԥхьаз, лзымдыруазшәа ааҟалҵан, ашә аартны дныҩнашылт, актәи амаӡаныҟәгаҩ икабинет.
– Ана, аӡәыр тәоума, арахь иааир зҭаху?
– Мамоу.
– Ус акәзар, ашә ацаԥха аркы, иҳәан Манана ашә
алыркырц налыдиҵеит.
– Изаҭахузеи, уажәыҵәҟьа? – лҳәан днеин, ашә
илаз ацаԥха аалырҵәиит. Нас ашә ҽеишәа иакызар гәалҭарц иаалырҵысит. Ашә бзианы иаркын. Лара днеин, еснагь ишыҟалҵац еиԥш, Иларион Ҭенгиз-иԥа иаԥхьа днагылеит. Иаргьы дахьтәаз, дҩагылан, Манана дааигәыдиҳәҳәалан, адиван ахь диманы иҿынеихеит...
Шьрыф Каабан-иԥа иусура ашьҭахь, ақалақь аҿы имаз иуадахь дымнеиӡакәа, дышиашаз Шларҭаԥаҟа
#
дцеит. Уи иҭахын, иалшоны иҟазар, уаҵәтәи иус иахьа инагӡаны, «Иларион Ҭенгиз-иԥа, иуҳәаз ҟасҵеит» ҳәа уаҵәы ашьыжь, араиком актәи амаӡаныҟәгаҩ иаԥхьа днагыларц, аха ус изыҟмлеит. Аколнхара ахантәаҩы Џьыкырба Заабеҭ Мачагәа-иԥа диқәымшәеит. Уи ақыҭа ахахьӡа иҟаз бригадак ахь дыҟан, аҭаҭын платаниақәа гәеиҭон. «Заабеҭ Мачагәа-иԥа иахьа дсықәымшәаргьы уадаҩым, уаҵәы дсықәшәап», – иҳәан, Шьрыф Каабаниԥа иҩныҟа дықәланы дцеит.
Адырҩаҽны шьыжьымҭан шаанӡа дгыланы, дҩеит, Заабеҭ Мачагәа-иԥа икабинет аҿы. «Уи дмааицзаргьы, дааиаанӡа сааԥшып», – иҳәан, аха дааихьан, икабинет ашә ҟьаҟьаӡа иаартын. Шьрыф Каабан-иԥа дышиашаз, уахь длыҩналт. Заабеҭ Мачагәа-иԥа: «Бзиала уаабеит Шьрыф Каабан-иԥа», – иҳәан дҩагыланы, днеиԥыланы аԥсшәа иеиҳәеит, нас иажәа инациҵан:
– Уаҳзаазгазеи, арахь, бзиароу?
– Ааи, бзиароуп. Уск аҵыхәала саашьҭуп. Араиком актәи амаӡаныҟәгаҩ Иларион Ҭенгиз-иԥа иоуп, сара арахь саазышьҭызгьы. Хылаҵәҟьа сыззааишьҭ уара уоуп, Заабеҭ Мачагәа-иԥа.
– Исылшо кы акәзар, схы сеигӡом.
– Иулымшо ҳәа иҟаӡам. Уи зынӡа иус мариоуп.
– Иарбан, ус иус мариоу сара исыдуҵо?
– Умбои Заабеҭ Мачагәа-иԥа, Ахали-Соԥелиаа, уара
ишудыруа еиԥш, иҿыцынхацәоуп. Аҿыцынхаҩ, еснагь деилахоуп, ацхыраара иҭахуп. Ус ауп ишыҟарҵалоз, ҳара ҳазхылҵыз ҳабацәа. Анхаҩы адгьыл имазароуп. Ҳара иҳамажьуп адгьыл, дара ирымам, ҳрыцхраап, Ӡымыццак аарцә дара ироужь.
– Адгьыл ҳара иҳамажьуп ҳәа иуҳәо иашам. Шларҭаԥаа дгьылси бнаси иҳамоу, Ӡымццак аарцә ауп. Уи урҭ ираҳҭар, ҳарахәи ҳаԥсасеи абаагои? Ҳара иаҳтәымызт, аха аӡ нырцәҟа ицон ҳарахәи ҳаԥсасеи. Урҭ абнара илашьшь рхы ныҟәыргон. Аха, уажәы, уахь изцом. Уа ихҟьаны, абжакы аџьықәреи ларҵоит, иаанхаз
240 #
абжакы рырахә ықәуп, аанда ркӡуам, ахьчацәа амоуп. Иҟоуп, урҭ рырахә ҳара ҳахь аӡы ирны ианаауа. Усҟан ахьчацәа аӡы иаарны, рырахә карцоит. Ҳара ҳарахә уахь ианнеилак, икны, иганы иҭаркуеит. Аҭакырҭа ҟаҵаны ирымоуп. Иҭаркуа ԥарала иҿымхкәа иурҭаӡом. Уажәы, арахь, ҳара ҳалагьы ирҭахуп. Ҳара ҳабажәго? Дара икарыжьыз рыдгьылқәа рахь ҳажәгома? Мамзар, Сибраҟа акәу, Комиҟа акәу ҳахьышәышьҭуа? Абри азы абраанӡа умаар ҟамлаӡози? Абри азҵаара, убра раикомаа рҿы ианықәдыргылоз, уара ҳаҷкәын уакәымзи Шларҭаԥаа ҳзеиԥшроу ҳәа ҳнеиҭоуҳәар, урҭгьы уаами ҳдеилуркаар, акәымзи, «Адгьыл ҳамажьуп, ираҳҭап» – ҳәа ара уааны уҳадтәалоуп. Адгьыл ҳамазар, уара иузымдырӡуеи, Шьрыф Каабан-иԥа?
– Урҭқәа ҳара иҳалшо ҳаҟазар, уара иузымдырӡуеи, Заабеҭ Мачагәа-иԥа?
– Иҳалша, иҳалымша, аиаша ҳәалатәуп, иахьынӡаҳалшо, ус ҳнеилароуп, Шьрыф Каабан-иԥа. Уи еиԥш иҟоу ашәҟәы ҟаҵашьа амаӡам. Уи азын аизара мҩаԥгатәуп. Аизара ааҟаҳҵар, ажәлар ҳаблақәа ҭырхуеит, ишырымуа здыруеит, избанзар даргьы нхар рҭахуп. Рыԥсадгьыл аҿы анхара азин рымоуп. Урҭ азин ирымоу ҳара иҳазрымхуам.
– Дара ирамҳәакәа иҟаҳҵаргьы ҟалоит. Џьиқьиа Иларион Ҭенгиз-иԥа ииҭаху ашәҟәоуп.
– Уи ҟалашьа амаӡам. Ҟалашьа шамам, уахьлеиуа сашьа, Џьиқьиа Иларион Ҭенгиз-иԥа исызиаҳәа. Уи сара пату сықәиҵоит, дсызгәааӡом.
– Даҽаӡәызар, ус узҳәозу?
– Даҽаӡәызар, исзымҳәаргьы ҟаларын, аха ари иҿы исҳәоит. Уи азы акгьы умшәан, уаргьы саргьы гәыбӷан ҳаиҭаӡом.
Абас ишеицәажәоз, ашә днас-насын дааҩнашылт Иван Иван-иԥа Иванов. Рыҩџьагьы ҩагылеит. Урҭ рнапқәа аарымхны, аԥсшәа нареиҳәеит.
– Утәа, Иван Иван-иԥа, – иҳәеит Заабеҭ Мачагәа-иԥа. Иван Иван-иԥа длатәеит. Илатәеит даргьы.
#
–Усмаӡакшәалацәажәозаргьы,сарасышәԥырхагахеит, – иҳәеит Иван Иван-иԥа дшылатәаз еиԥш.
– Уаҳԥырхагаӡам Иван Иван-иԥа, аха уаҳзеиӷьуп, ианаамҭаҵәҟьаз уаҳзааит. Уаргьы ухы ааҳалоуҵароуп, иалшоны иҟазар, ари аус аӡбараҿы.
–Арҭиуареишәоуп,сарасаҵкьысгьыеиҳаиеизааигәоу. Амала, аиаша ҳҳәозар иашала ҳныҟәозар, уара уоуп, еиҳа изусу сара саҵкьысгьы, – иҳәеит Заабеҭ Мачагәа-иԥа, Иван Иван-иԥа дихәаԥшуа. Нас дааҳәын, иаԥхьа иқәыз ақьаадқәа дрыхәаԥшуа далагеит. «Дара еицәажәап, сара ирҳәо саҳап», – иҳәан.
– Иарбан зҵаароу еимашәакуа? – иҳәан дҵааит Иван Иван-иԥа, Шьрыф Каабан-иԥа ихы наиқәикны.
– Идгьыл зҵаароуп, уаҳа иарбахын, ишдыру еиԥш, аҿыц нхаҩ, ацхыраара иҭахуп. Уи цхыраас ииҭаху, раԥхьа иргыланы адгьыл ауп. Анхаҩы адгьыл иоур, нас уара дуҳәаӡом, ихала ихы ибоит. Шәара шәхы ишәзархәаӡом. Дара ирымазар, рхы иадырхәон.
– Адгьыл урҭ ираҳҭо ҳара иҳазҭада? – иҳәеит Иван Иван-иԥа, уамашәа ибаны.
– Адгьыл ҳәа сымхаҳәеит баша. Адгьыл акәым, абнара ауп, зыӡбахә сымоу. Иабаҳҭаху уи абнара, ираҳҭап,иҳәеит Шьрыф Каабан-иԥа, акыр иҽаарӷәӷәаны, иамургьы, аиҳабыра шидгыло, агәра ганы.
– Иаҳмыхәакәа, ишԥаҳмыхәои, абнара. Раԥхьа иргыланы, уи аҳауа бзиа ҟанаҵоит. Анс иҟоу абнара ахшьаара азин ыҟаӡам. Ӡымыццак нырцә ихыршьааз абназы асуд ирыҭатәуп. Асуд ирызҭо дабаҟоу акәымзар. Уи адагьы арахәи аԥсасеи ыҵоуп. Инхо ауаҩы арахәи аԥсасеи имазароуп. Уи абна тоура урҭ ираҳҭар, иабаргои, ҳажәлар, рырахәи рыԥсасеи?
– Арахәи, аԥсасеи, ауааи еиҩаҳхуама? Умбои, ушхәыцуа, – иҳәан Шьрыф Каабан-иԥа дгәааны, Иван Иван-иԥа днеиҿаԥшит.
– Ара иҟоу ҳара ҳауп, сара сеиҳа шәара шәоуп иаԥшәымацәоу, аха саргьы, тәым уаҩык иеиԥш, схы сыԥ242 #
хьаӡом, сынтәа ԥшьышықәсоуп ара сынхоижьҭеи. Ҳара ҳааицәажәаны, ари аус, ауаа ирыламҵакәа ҳадгьыл ҳажәлар ирзаанхартә амҩа иқәҵатәуп. Ус ҟаҳҵар, изаҳауа аӡәыр дҟаларгьы, пату ақәырҵоит, – иҳәеит Иван Иван-иԥа.
– Шәара избо «шәнацианилистцәоуп» ҳәа сыҟоуп. Ақырҭцәа ахьаҳгәылацәоу шәҭахым азоуп ус зышәҳәо. Ус акәымзар, ас шәҳәаӡомызт. Сара стәала аизара мҩаԥгатәуп, ақыҭа зегьы алархәны. Заабеҭ Мачагәаиԥеи, Иван иван-иԥеи ишәҳәо мацара ала акәымхароуп ҳусқәа зегьы шеиҿкаатәу. Ажәлар ирҳәо ала ҳусқәа зегьы еиҿкаахароуп. Умбои, раԥхьа ушцәажәоз, «аӡәы имырҳакәа ҳусқәа ҟаҳҵап» – ҳәа. Ус иҟамлароуп. Ақыҭа зегьы алархәны, аизара мҩаԥгатәуп. Ус еиԥш иҟоу аизара амҩаԥгара шәара шәоуп изусу, аха шәара ишәзеиҿымкаауазар, сара сыҟоуп, сара иҿыскаауеит, уи аизара амҿаԥгара.
– Уаргьы утәымуаҩым, еиҿукааргьы ҟалоит, – иҳәеит Заабеҭ Мачагәа-иԥа.
– Ус еиҳа еиӷьзар, аизарагьы ҟаҳҵап, ажәлар иҳарҳәо ҳаҳап, – иҳәеит Иван Иван-иԥагьы.
– Ауаа реидкылара сара схы иадысҵоит, аха шәара аизараҿы шәықәгылароуп, ҳара шәҳадгыланы. Ҳара акы ҳҳәо, шәара даҽакы шәҳәо, акәымкәа.
– Уи сыздыруам, – иҳәеит Иван Иван-иԥа.
– Ауаҩы ииҭаху дидгылоит, аха дхәыцны дцәажәароуп. Уи ииҳәо ажәа дахькылнаго идырроуп. Уаанӡа ишаҳҳәахьоу еиԥш, Ӡымыццак нырцә, ҳара иаҳтәымызт, аха ҳарахәи, ҳаԥсасеи абон. Ӡымццак аарцә алагьы дара ианырга, Шларҭаԥаа арахәи аԥсасеи рааӡара иаҟәыҵроуп. Уи аҟәыҵразы иаҟәыҵп, аха рхы зларбо ҳәа шәара шәгәы ишԥаанагои? – иҳәан Заабеҭ Мачагәа-иԥа, Шьрыф Каабан-иԥа ииҳәақәоз шигәамԥхоз удырратәы днеиҿаԥшит.
– Ианакәызаалак, амцхә аҳәара, лыҵшәадоуп. Сара сгәанала, иахьагьы амцхә ҳҳәацәеит, шәаргьы саргьы. Ушьҭа иазҳархап, иҳамоу гәынамӡалатәи ацәа#
жәарақәа. Ажәлар еизганы, ҳразҵаап, урҭ ирҳәо ҳаҳап. Урҭ џьоукы, маӡала иазкны, ҳара иаҳҿадыргыло иалагар, иазыҟазҵақәогьы еилаҳкаап. Нас урҭ хаз ҷыдала ҳрацәажәап. Аизарахь ауаа раагара сара избап, уи сара схы иадысҵоит. Амала шәара ақыҭа шәрылаланы «агитациа» ҟашәҵо шәаламган, иахьҽеим шәхқәа шәмырхан. Аизараҿы ажәа амхны шәанцәажәо, шәхқәа пату рықәҵаны шәцәажәа. Ус ҟашәҵар, шәара ишәзеиӷьуп, даҽаӡәы иакәӡам, иззеиӷьу. Уи шәара ижәдырыр шәыхәҭоуп. Абри ауп сара ишәасҳәо, абзиара шәзыҟалааит, сара сцеит ҳаизара ҽҳәарас иамоуп мчыбжьык. Иахьа ҩашоуп, иахьшәны, иааиуа аҩаша аҽны аизара мҩаԥаагоит, шәара шәҽагшәмырхан.
– Нас аизара ҟалоит, ҳәа аӡәгьы иаҳамҳәаӡои? – иҳәан дҵааит ИванИван-иԥа.
– Мап, иаҭахӡам, аизара шыҟало аҳәара, уи сара сымч ақәхоит. Сара избап ҳәа шәасымҳәеи? – иҳәеит Шьрыф Каабан-иԥа.
– Аколнхара ахантәаҩи аиҵбыраӡатәи апартиатә оргнизациа амаӡаныҟәгаҩи аламырхәӡакәа, ақыҭа зегьы злахәу аизара амҩаԥгара иашоуп ҳәа сара сгәы иаанагом. Асҭаршна дычмазаҩуп, аха егьа ус иҟазаргьы, ункыдгыланы акәзаргьы, илымҳа инҭушьыр, цәгьамзар ҟаларын, – иҳәеит Заабеҭ Мачагәа-иԥа.
– Уигьы даҭахӡам, – иҳәан аколнхара ахантәаҩы икабинет дындәылҵит Шьрыф Каабан-иԥа.
Шьрыф Каабан-иԥа ажәлар аизарахь рааԥхьара, ақыҭа аиҳабыра рнапы изанихыз, дыруп. Урҭ ақыҭа ирылалар, ауаа ирацәажәаны, мап ддыркыр ҳәа дшәаны ауп. Аизара амҩаԥгара иара ихы изадиҵаз, иара изааигәоу, идгылақәо рыда уаҩы иеимҳәарц, иара ииҳәо ахь адгылара ҟарҵарц азы ауп. «Арҭ ирҳәо ала иаауп ҳәа ргәы иҭаӡам. Џьиқьиа Иларион Ҭенгиз-иԥеи сареи ҳаизыҟазаашьа ахьбзиоу рҭахым ауп. Изыхдырҟьозаалак цәымӷас сдыркра иашьҭоуп, ҳәарас иаҭахузеи, АхалиСоԥелаа адгьыл рырымҭар, саргьы сымҩа кхуеит.
244 #
Џьиқьиа Иларион Ҭенгиз-иԥагьы дсызхоит. Шларҭаԥа анапхгаҩцәагьы уи ауп ирҭаху, аха сара изымуроуп. Изласылшо ала сықәԥароуп. Иахьа Џьиқьиа Иларион Ҭенгизиԥа иҿы слеины иасҳәароуп сыпланқәа зеиԥшроу, акгьы аанмыжькәа, Шларҭаԥа аизара мҩаԥызгаанӡа. Сара аус ахьызуа аҟнытә соуижьыроуп. Мамзар, ажәлар дара рнапаҿы, ишырҭаху иааргар, усҟан, дара ртәы иагоит. Уи ҟамларц азы сара ақыҭа срылалар, сара еиҳа исзааигәақәоу, ирасҳәар, исыдгылақәо рацәаҩхар, «усгьы, ҳара ҳтәы иазгом» ҳәа ҳәаны рҽааныркылоит. Уи схы иархәаны, сара стәахьы ажәлар сзиагар, сара сиааиуеит ҳәа дхәыцуан, Шьрыф Каабан-иԥа, амҩа даныланы дахьҩеиуаз. Шьрыф Каабан-иԥа данца ашьҭахьгьы Заабеҭ Мачагәа-иԥеи, Иван Иван-иԥеи акраамҭа иеидтәаланы иеицәажәон. Урҭ ҟәыӷарала Шьрыф Каабан-иԥа иеицәамызт. Дара ибзианы ирдыруан, иара иусушьа аметод ахы ахьцоз, иахьаауаз, иара дшырдыруаз еиԥш, ирдыруан, изланхоз рыжәлар рҟазшьақәагьы. Дара ирыдгылоз, шеиҳаз мҩашьо агәра ргон. Убри аҟнытә ауп, иара ииҳәалак, дара мап шацәыркуазгьы – «Кәыдры зырмақаруа Амтҟьал ауп» ҳәа, Џьиқьиа Иларион Ҭенгиз-иԥа ииҳәақәо зегьы изырҳәо абри иоуп. Ари дахьаабақәо дыҟаӡам, даара ишәарҭоу уаҩуп. Уи иҿынтә, агәҽанызаара, еснагь иҳамазароуп, – иҳәеит Заабеҭ Мачагәа-иԥа.
– Иуҳәаз иашоуп, ақыҭа ҳара ҳрылаларгьы акы ахиҳәаауеит. Уи аҵкьыс, хымш заҵәык иҳачҳап. Ажәлар иара еизигааит, аизара иара имҩаԥигааит, – иҳәан дцарц дҩагылеит, Иван Иван-иԥа.
Заабеҭ Мачагәа-иԥа дҩагылан, Иван Иван-иԥа инапы ааимихит.
– Абзиараз, – иҳәан Иван Иван-иԥа ашә аартны дындәылҵит. Уи ашьҭахь, акраамҭа дхәыцуа дтәан, Заабеҭ Мачагәа-иԥа. Уажәы, уи ихәыцуан: «Џьиқьиа Иларион Ҭенгиз-иԥа, иҩны сганы, ачара сзуны, иҭаацәеи игәылацәеи сдырдырны сааигеит, иашьас сҟаиҵеит.
#
Амала, Џьыкраа Џьиқьиаауп, – иҳәеит. Иаби иареи ражәа еиқәымшәеит. Иаб, «Џьиқьиаа, Џьыкырбақәоуп, ҳара ақырҭцәа ҳажәла ҳхырхит», – иҳәеит. Ус акә, егьыс акә, сара слымҳа инҭымшьӡакәа, Шьрыф Каабаниԥа иеиҳәеит. Уи еиҳа иеиҳәараны дзыҟалеи? Ҳәарас иаҭахузеи, сара сыгәра игом. Сара саҵкьыс, Шьрыф Каабан-иԥа еиҳа игәра игоит. Абри иаҵоузеи маӡас? Ҳәарас иаҭахузеи, ари азҵаара, сара сҿы ицәыригар, мап скуан, аха уи иара иабеидыруеи? Заабеҭ Мачагәа-иԥа усгьы «дсашьоуп», сара дсыдгылоит. Ари дхысхып ҳәа игәы иҭазар, усҟан, баша игәы дажьеит Иларион Ҭенгиз-иԥа. уи иакәым анхша-быхша сашьаҵәҟьа иакәзаргьы, анцәа иныс, ҳныхақәа рныс, сызидымгыло. Уи еиликаазар акәхап, ма сара дсазымҵаар, иуамызт. Ҳәарас иаҭахузеи, уи ус ауп. Заабеҭ Мачагәа-иԥа ибон аус ԥылҳаҭ дшалаҳаз, аха уи алҵшьас иаиҭоз издыруамызт. «Улбааргьы усшьуеит, улымбааргьы усшьуеит» – ҳәа ззырҳәоз иакәын, уажәы, иара дзеиԥшыз. Адгьыл Ахал-Соԥелаа рыҭаразы идыргалаз, инапы аниҵар, иара иколнхацәа рырахәи рыԥсасеи гарҭа рымамкәа иаанхон, ашәҟәы инапы анимҵар, Иларион Ҭенгиз-иԥа дизгәаауан. Уи диргәаар, ииҭаху дақәиршәон. Абри азы акәын, Заабеҭ Мачагәа-иԥа абрысҟаҟара, абри аус хәыцырҭас изимаз. Иара дахьтәаз дҩагылан, ашә цаԥхала иааркны, аҩныҟа иҿынеихеит.
Шьрыф Каабан-иԥа, Заабеҭ Мачагәа-иԥеи, Иван Иван-иԥеи реицәажәара иааҟәыҵны, ирҭахы-ирҭахым, ианынеидыҵ, ашьҭахь дышиашаз, дызгашаз машьынак дақәшәан ақалақь ахь дцеит. Уи ақыҭантәи дыҟаны дшааизгьы, араиком актәи амаӡаныҟәгаҩ иҽиирбар акәын. Уи инаҵганы, игәалақәагьы наиеиҳәон азы, дышиашаз араиком актәи амаӡаныҟәгаҩ икабинет ашә днылагылт.
– Зны уаангыл, аӡә дыҟоуп. Уи уахь дыҩналеижьҭеи акыргьы ааҵуеит. Ушьҭа ирласны даадәылҵуеит, нас улеип, – лҳәеит амаӡаныҟәгаҩ. Амаӡаныҟәгаҩ ас ахьылҳәаз, акгьы ахимҳәааит Шьрыф Каабан-иԥа, аха
246 #
игәы иалсит. «Ас ззылҳәашаз, сара сакәмызт, ма илзымдыруа сара сакәындаз. Араиком сахыԥхьаӡалоуп, актәи амаӡаныҟәгаҩ сиҩыза гәакьоуп, ихы еиԥш пату сықәиҵоит. Арҭ зегьы лара ибзианы илдыруеит, аха макьана синструкторми, даара ҳаҭырк сымамшәа сылбозар акәхап. Иагьа аамҭа царгьы, ушьҭа иааигәоуп аиҳабырахь снеира, усҟан, ус лҳәозар збап. Ус лҿыналхар, ӷәӷәала лахьырхәра сылымшар, саб сиԥам» ҳәа дышхәыцуаз, уа иҩназ, актәи амаӡаныҟәгаҩ аԥсшәа наиаҳәаны, даадәылҵит. Уи Шьрыф Каабан-иԥа ибзианы иидыруаз аӡәы иакәын. Дара рнапқәа ааимырхит ауп, уаҳа ажәак рзеибымҳәакәа, инеиԥырҵит. Избанзар, Иларион Ҭенгиз-иԥа, Шьрыф Каабан-иԥа дшынеиҿаԥшыз еиԥш ҿааиҭит:
– Уҩнал, уҩнал, ирласны, Шьрыф Каабан-иԥа. Иуҳәо саҳандаз ҳәа сыҟоуп. Иахьак иуҳәо сазыԥшны стәоуп, – иҳәеит Иларион Ҭенгиз-иԥа.
– Аиеи, слеиуеит, – иҳәан идәылҵны ицоз даарак хшыҩзышьҭра имҭаӡакәа Иларион Ҭенгиз-иԥа иахь иҿынеихеит, Шьрыф Каабан-иԥа.
Урҭ шынеидгылаз еиԥш, рнапқәа ааимырхын инеины, рыҩџьагьы неидтәалеит, наҟ-ааҟ еиҿаԥшуа, раԥхьа ицәажәарыдашь ҳәа ихәыцуа. Шьрыф Каабан-иԥа игәаӷьны анҿимҭӡа, Иларион Ҭенгиз-иԥа ҿааиҭит:
– Нас уахьыҟаз, иҟоузеи? Бзиароу, ма цәгьароу? Уҟазшьақәа акалашәақәа избоит. Угәы иаахәо акы умаҳазаргьы, уи даарак хьаас иҟоумҵан, уи адгьыл ҳара иаҳзымгар ҳәа умшәан. Уи адгьыл ҳара иаҳтәуп, Шьрыф Каабан-иԥа.
– Сара сызцаз сусқәа реиҿкаара, даарак ибзиаҵәҟьам, аха дааракгьы ҳзыцәшәо ҳәа акгьы ыҟам. Уи аурыс уа дыҟамзар акәын, аха изуураны иҟоузеи? Ушьҭа хԥа-ԥшьба шықәса ҵуеит Шларҭаԥа ақыҭантәи аиҵбыраӡатәи апартиатә организациа маӡаныҟәгаҩыс дамеижьҭеи. Заабеҭ Мачагәа-иԥагьы даарак «шьыри» ззуҳәо уаҩым, аха уи дабоугои? Ара диит, ара дыҟоуп,
#
Иларион Ҭенгиз-иԥа, уара иуцәызӡо ҳәа зынӡак акгьы сымам. Урҭ рыҩџьагьы адгьыл Ахал-Соԥелаа рыҭара иазыразым. Аха уи азы сара процент заҵәык иадымхаргьы, шәарак ҳәа сымам. Избанзар, дара рцәажәашьақәа анызба, иааныскылеит урҭ рыҩџьагьы. Ақыҭа еизара ҟаҳҵароуп, – сҳәеит. Ақыҭа еизарахь ауаа раагара сара схы иадысҵеит, насгьы сыбжьы акыр иҩышьҭыхны ирасҳәеит, аизараҿы дара ықәгыланы ицәажәарц ҳара иҳадгыланы.
– Аизара амҩаԥгара аҭахӡамызт, уамхаццакцәеит, – Иларион Ҭенгиз-иԥа,
– Аизара ахьымҩаԥааго иашоуп. Избанзар, дара ирҳәеит:
– «Ара ҳара ҳауп иҟоу, аӡәгьы имырҳаӡакәа, аус ҟаҳҵап, уи адгьыл зтәу Шларҭаԥаа ирзынхартә еиԥш» ҳәа. Урҭ ус анырҳәа, ауп, сара аизара мҩаԥаагарц анысыӡба. Ари аус, сара хшыҩ дула сазнеит. Ауаа реизгара схы иадысҵеит. Сҳәатәы хазҵоз мацара роуп, аизарахь иаасыԥхьа. Ус акәымкәа, ауаа дара иеидыркылозар, сара ишыҟасҵаз еиԥш, даргьы иҟарҵон. Рҳәатәы хазҵоз мацара еидыркылон. Усҟан ҳара ҳус, еиҳа ицәгьахар алшон. Ажәак ала, иаҳҳәозар, иҟало аабап. Ус иагьа иҟазаргьы, ари аус ӡбахап ҳәа сара сгәы иаанагоит, ҳара ишаҳҭаху еиԥш, аха сара амцхә аџьабаа ахьҳдырбо ауп, сгәы сзырхьуа.
– Уи хьаас иумкын Шьрыф Каабан-иԥа, уара ишуҳәаз еиԥш, уи аус мҩаԥга. Иаур бзиоуп, иамургьы уадаҩӡам, ианауша аамҭа ҟалап. Амала, усҟан, даҽа формак ала ҳазнеироуп, ҳаплан иҳамоу анагӡаразы аформақәа рацәаны иамоуп.
– Аиеи, нас Иларион Ҭенгиз-иԥа,уара ишуҳәаз ауп, акы ада ззымдыруа иоуп арыцҳа. Ҳара ҳрыцҳаны анцәа иумҳәан. Сара стәы сҳәом, аха уара иузымдыруа, арбан? Анс еиԥш иҟоу, аусқәа ракәым, еиҳау аус дуқәа егьа еилургахьеит, егьа рҭыԥқәа ирықәуҵахьеит.
– Заабеҭ Мачагәа-иԥа иоуп акәымзар, Иван Иваниԥа итәы мариоуп. Уара иуаҳахьоу сыздыруам, аха
248 #
Џьыкырба ҳәа ажәла ыҟаӡам, ҳара ҳ-Қырҭтәыла ахьынӡа-наӡааӡо, иҟоу Џьиқьиа ауп. Заабеҭ Мачагәа-иԥа д-Џьиқьиоуп, с-Џьыкырбоуп ҳәа баша иҳәоит акәымзар. Уи иаргьы саргьы иеимаҳкхьеит. Сара у-Џьиқьиоуп ҳәа аниасҳәа, сара с-Џьыкырбоуп, – иҳәеит. Сара исзеилкаауам дақырҭуазар зиҭахым. Миллионла ирацәоу ажәлар дырхаҭарнакзар, еиҳа еиӷьӡами лаԥшаҵәык иҟоу ажәлар маҷ дырхаҭарнакзар, аҵкьыс? Уара ухәыци, Шьрыф Каабан-иԥа. Угәы ишԥаанагои?
– Сара сгәы ишԥаанагахуеи, амилаҭ ду урхаҭарнакзар, еиҳа еиӷьымкәа, лаԥшаҵәык иҟоу ажәлар маҷ урхаҭарнакзар аасҭа. Амилаҭ маҷ, амилаҭ ду илалаӡ ицоит. Хара имгакәа амилаҭ ду аанхоит наӡаӡа, абри дыртәуп. Иззымдырыз изы, итрагедиахар алшоит. Нас абри зырзымдыруеи, џьоукы?
– Умбои, ииашаны ушхәыцуа, ҳаҭыр зқәу Шьрыф Каабан-иԥа. Абри уара ушхәыцуа еиԥш, ихәыцуазар, аԥсуаа зегьы, заҟа ибзиази Қырҭтәылазы, иара убас, Аԥснази. Аиаша ҳҳәозар, аԥсуаа ҳәа аӡәыр ыҟоу џьушьома, шәара шәақырҭцәоуп. Уи аилкааразы, хара ацара аҭахӡам, ԥшралагьы ҳшеиԥшу жәымбаӡои?, аԥсуааи ақырҭқәеи? Ас ажәала мацара уеилыркаара уадаҩуп, ас иҟоу азҵаара аилкааразы, уара аҟәыӷара дуи, аҵара дуи шумоугьы. Зны иузаазгоит ашәҟәы ссир, зда ыҟам ашәҟәы – Ингороҟәа ишәҟәы. Уи уаԥхьар ауп, цқьа ианеилукаауа, аԥсуа дышқырҭуоу.
– Уи ашәҟәы самыԥхьацт, аха аӡбахә саҳахьеит. Сара уи ашәҟәы аӡбахә зласаҳахьоу ала, ҳара аԥсуаа дҳадгыланы, ҳҭахны ауп, ишииҩуа ҳара ҳшақырҭцәоу иашаны иҳаиҳәоит. Ҳара ҳхы пату ҳзақәҵом акәымзар.
– Ииашоуп, ииашоуп, уи ашәҟәы уара уамыԥхьацт, аха аӡбахә уазҳәаз ахара ихәыцуа акыр еилызкаауа аӡә иоуп. Хымԥада уи ашәҟәы сара иузысыԥшаауеит.
– Уи ашәҟәы соур, егьа ус сымазаргьы, сусқәа зегьы зымҩакы инышьҭаҵаны, иара саԥхьоит.
– Уи ашәҟәы аԥхьара, усҵәҟьа, аинтерес умазар, сара
#
иузаазгоит. Уи аԥхьаразы, мчыбжьык аҟарагьы уаусыжьуеит. Шьрыф Каабан-иԥа шьҭа укабинет ахь уца. Акы ныҟаҵа, саргьы усқәак сымоуп сынрыхәаԥшшәа ҟасҵап. Уара угәы иҭоу уеизара ишахәҭоу еиԥш, қәнагала имҩаԥга, иануҭаху сара уоусыжьуеит. Закәанла ишахәҭоу, аколнхара «аправлениа» азыразны иҳарҭозар, ауп, аха иҳарымҭаргьы ҳарзымҵаакәа ииагоит.
– Аиеи, сара сцеит, Иларион Ҭенгиз-иԥа, – иҳәан, афырҳәа, дындәылҵны икабинет ахь дцеит Шьрыф Каабан-иԥа.
а-тәи ахы
Шьрыф Каабан-иԥа иқыҭаҿы аизара амҩаԥгара аҿҳәара ааиаанӡа ҭынчрак имамызт, гәаҭеиран дызҿыз. Уаанӡа ишиӡбахьаз еиԥш, иара идгылап зигәахәуаз рыла далагеит иус ду иаԥхьа ишьҭаз аиҿкаара. Иара аус ахьиуаз дымнеит ҳәа акы иазҳәодаз, уахь, ддауаԥшьха дидгылан, араиком актәи амаӡаныҟәгаҩ Иларион Ҭенгизиԥа.
Шьрыф Каабан-иԥа дахьнеилак, иреиҳәон амшын агаҿа инаркны Ӡымыццак аԥшаҳәа ҩахьхьынӡа абнара иамоу, Ахал-Соԥелаа шаҳәо. Ҳара акгьы ишаҳзаԥсам. Ақәыџьмақәа ирҭыԥны иахьыҟоу, ихҟьазар, еиҳа ишеиӷьу. Насгьы дара ақырҭқәа анҳазбзиаха, ҳаҳаҭра шышьҭырхуа. Ҳанхара-ҳанҵыра уҳәа ҳаԥсҭазаара шеиӷьыртәуа. Шьрыф Каабан-иԥа абас зеиҳәақәо, даргьы рҩызцәеи, рҭынхацәеи, ргәылацәеи уҳәа, абас раҳәаны иреилдыркаарц, ҳабна Ахал-Соԥелаа ираҳҭар, еиҳа ишаҳзеиӷьу. Абас, Шьрыф Каабан-иԥа «агитациа» иҟаиҵаз абзоурала, ихыхны, иара иахь иигақәаз ҟалеит, аха иҟалеит, иара убас, иара игәҭакы згәамԥхақәозгьы. Избан, Шьрыф Каабан-иԥа абас иҽшьны, дзашьҭоу ҳабнара ҳамхны, Ахал-Соԥелаа рыҭара, ақәыџьмақәа ҳарфар ҳәа дшәаны акәу, ма даҽакы азы акәу ҳәа азҵаарақәа ықәдыргылон. Џьоукы еилкааны, абас рҳәон:
250 #
«Маҵура дук дашьҭамкәа дыҟам» ҳәа. Зегьы ари аизара ааира иазыԥшын. Аизара ҿҳәарас иамаз мчыбжьык акәын. Аха уи амчыбжь шықәсык иаҟарахеит, ааира ацәыуадаҩхеит. Аизара уаҵәы акәны, иахьеиԥш актәи амаӡанҟәгаҩ Иларион Ҭенгиз-иԥа диԥхьеит Заабеҭ Мачагәа-иԥа асааҭ жәеиза рзы, иара икабинет аҿы дҟаларц. Ари дызхаиԥхьаз, Заабеҭ Мачагәа-иԥа иауизымдырхуаз, аха иҟаиҵарызеи? Арахь Шьрыф Каабаниԥа ақыҭа дрылоуп, «агитациа» ҟаиҵоит, анахь араиком актәи амаӡаныҟәгаҩ, Иларион Ҭенгиз-иԥа, иара диқәгәыӷуеит. «Ҳаишьцәоуп» ҳәа уаанӡа ииҳәалоз зегьы башоуп. Уи еижьагас шакәу изҳәоу ибзианы агәра игоит Заабеҭ Мачагәа иԥа. Уи ҩызасгьы, иашьасгьы имоу, аӡәы заҵәык иоуп. Уи Иван Иван-иԥа иоуп. Аха иалоухи, арҭ аҩыџьа мчы ҳәа акгьы рымам. Амч рымандаз, араиком аинструктор, ажәа рымакны, аизара амҩаԥгаразы, иара ииҭаху мацара, аизарахь иааԥхьаны, иқәгылоу азҵаара иара ишиҭаху иӡбарц дшашьҭоу еиԥш, дашьҭарҵозма? Иван Иван-иԥеи, иареи, Шьрыф Каабан-иԥеи, Иларион Ҭенгиз-иԥеи ирҳәо иазыразхар, рыдгьыл ргоит, иазыразымхар, дара русқәа цәгьахоит. Аус зусу анхацәа роуп. Дара зеидгылар, усҟан, дара рус мариоуп, рыдгьыл дара ирзынхоит, аха изеидгылоу?
Арахь, Иван Иван-иԥеи иареи ирыдиҵахьеит, дара ирыдгыланы, аизараҿы, ицәажәарц. Ишԥаиури, шьҭа, Заабеҭ Мачагәа-иԥа? Акраамҭа иара, ари азҵаара дазхәыцуан. Ишахәҭоу еиԥш, ари азҵаара аҭак аӡбараз, Заабеҭ Мачагәа-иԥа аҵыхәтәан иӡбеит, Иван Иваниԥа иҿы дцаны, уи ииҳәо иеиликаарц. Уи азакәанқәа бзианы имдыруеи, ари аус ахькылсуа шԥеизымдыруеи, игәахәын. Ахәылԥаз алашьцара иҽалакны, дҩеит Заабеҭ Мачагәа-иԥа, Иван Иван-иԥа иҩны. Агәашә аартны агәара данынҭала, ала ашра иалагеит. Иван Иван-иԥа идыруан ала амла иакны ианшуази, тәым уаҩык дабаны ианшуази шеиԥшымыз. Уажәы, ишшуаз, тәым уаҩык дабаны акәын. Уи иеиликааит Иван Иван-иԥа.
#
«Иаҳзаауадашь, ҳла ашышьа зеиԥшроу ала, иазымдыруа аӡәы даауеит, дарбанушь уи?» – ааигәахәын, адәахьы дындәылҵит Иван Иван-иԥа.
– Ҳла иазымдыруаз аӡәы дбаны ишиеишуаз здырит, аха иааиуаз дысзымдырит. Бзиала уаабеит, сҩыза гәакьа, – иҳәан инапқәа џаџаӡа иааиҵыхны, Заабеҭ Мачагәаиԥа диԥылеит Иван Иван-иԥа. Арҭ рыҩџьагьы анынеидгыла, ҩыџьа аиашьцәа гәакьақәа, акыр шықәса иеиқәымшәацыз реиԥш, игәыдибакылан, иааибагәӡит. Иван Иван-иԥа, Заабеҭ Мачагәа-иԥа, ижәҩа инапы наҵихын, аҩныҟа диманы иҿынеихеит. Ала аԥыхьа ишшыз еиԥш акәымкәа, иҵызуа, ишуа иалагеит. Ала ашбжьы шыҟаз ала, Марусиа Николаи-иԥҳа иеилылкааит «иртәыз» аӡәы дшааиз. Ларгьы дындәылҵит, иааиуаз днеиԥыларц. Ашә аартны даныҩдәылҵҵәҟьа, даргьы ашә иаалагылеит.
– Бзиала уаабеит, Заабеҭ Мачагәа-иԥа, ҳабаугәалашәеи? – лҳәан дгәырӷьаҵәа днеиԥылан аԥсуаҵас даагәыдылкылеит.
ИванИван-иԥараԥхьадгыланыауададлыҩнашылеит. Нас алеира ааимаркит Заабеҭ Мачагәа-иԥеи, Марусиа Николаи-иԥҳаи.
– Аԥшәымак иаҳасаб ала, аԥсуа ҵасла, иамамкӡакәа, ҳаԥхьа дгыланы длеит Иван Иван-иԥа. Уажәы, раԥхьа зыхәҭоу, алеира уара уоуп, – лҳәан Марусиа Николаииԥҳа Заабеҭ Мачагәа-иԥа, лара лаԥхьа длалмышьҭыр лымуит. Заабеҭ Мачагәа-иԥа данлеи ашьҭахь Иван Иван-иԥеи, иареи астол иадгылақәаз аскамқәа иаарыхан, илеицтәеит. Урҭ рашьҭахь, Марусиа Николаи-иԥҳа дныҩнашылеит.
– Заабеҭ Мачагәа-иԥа. Сара Аԥсны, аԥсуаа шәыгәҭаны сынхоит. Аԥсуа ҵасқәа ззымдыруа рзы, Аԥсны анхара, Аԥсны арԥхашьароуп иаанаго. Изхысҳәаауа, аԥсуа ҵасқәа издырқәуа, уара изысхауршҭуеи? – лҳәеит дыхәмаршәа Заабеҭ Мачагәа-иԥа иахь лхы налырхан.
–Ибҳәо иашоуп,МарусиаНиколаи-иԥҳа,аԥсуааажәаԥҟаны ирҳәоит: «Зашҭа уҭоу иашәа ҳәа» ҳәа. Аха ус зе252 #
гьы иҟарҵом. «Ҳахьыҟзаалак, ҳара ҳтәы иаҳаргалароуп» ҳәа ауп џьоукы шыҟоу», – иҳәеит Заабеҭ Мачагәа-иԥа.
– Ус иҟоу ҳара ҳреиуам, ҳагьрышьҭам, аԥсуа ҵасқәа ҵаны, Урыстәыла имҩаԥугаргьы, аурыс икультура шьҭухуеит акәымзар, излауԥырхагоу ҳәа акгьы ыҟаӡам, – лҳәеит Марусиа Николаи-иԥҳа.
– Марусиа Николаи-иԥҳа аиаша лҳәеит, ақәра ду змоу амилаҭ, ирҿуҵааша рацәоуп, уи ԥхашьара ҳәа акгьы амаӡам.Аԥсуаарҵасқәа,наукакиадҳәаламакгьыыҟаӡам. Нас урҭ рҵасқәа ҵаны, зхы иазырхәо иабеиԥырхагоу? – иҳәеит Иван Иван-иԥа.
– Даара иҭабуп ҳәа ахысҳәаауеит, шәара абас, аԥсуара пату ақәҵо, аҵара шәахьаҿу, ибзиангьы шәхы иахьашәырхәо. Зхы пату ақәызҵо, ус ауп ишыҟоу, даҽакала иҟаӡам, ҟалашьагьы рымаӡам. Аиаша ҳҳәозар, џьоукы-џьоукы аԥсуаа раҵкьыс, шәара аԥсуара шәылоуп, аԥсуаҵас шәынхоит, аԥсуаҵас шәхы мҩаԥыжәгоит, – иҳәан иаԥсаҵәҟьаны иааирҽхәеит, Иван Иваниԥеи, уи иԥшәма ԥҳәыс Марусиа Николаи-иԥҳаи, Заабеҭ Мачагәа-иԥа.
Шәара шәеицәажәоит ҳәа сара сшәыдтәаланы сахьцәажәо, сиашоума? Даԥсыуа ҩныԥҳәысзар, ушьҭа дгыланы, шәхәы лырмазеихьазаарын, – лҳәан афырҳәа, дҩагылеит Марусиа Николаи-иԥҳа.
– Сара ара сзааиз, усқәак рзы, Иван Иван-иԥа сыниазҵаап ҳәа акәын.
– Имҩаԥысраны иҟоу ҳаизара атәы акәхап.
– Ааи, уи азоуп.
– Сара соурысуп, акырџьара аусқәа зухьеит, аха ас
еиԥш, еизарак мҩаԥырго, сара џьаргьы изымбацт. Аизара мҩаԥганы, ажәлар ирҳәо еилыркаар рҭахызар, изымуада? Аха дара изарҳәо рыда аӡәы дааир ҟамло, нас ҳара баша ара ҳзыҟеи?
– Уи иашоуп, уи идыру усуп, аха сара ара сзааиз, умбои, Иван Иван-иԥа. Уаҵәашьҭахь ақыҭа еизара ду ҳамоуп, ажәлар реизгара, ҳара ҳус аламҵакәа. Сара уаҵәы, асааҭ
#
жәеиза рзы, дсыԥхьоит, араиком актәи амаӡаныҟәгаҩ, Иларион Ҭенгиз-иԥа. Уи исеиҳәо сыздыруам, ма уаргьы асҭаршнагьы деицҳаԥхьандаз, акы иамусымзи?
– Адгьыл зтәу аколхара ауп, уи азы акәхап асҭаршна иус заларымҵо.
– Ус акәхап, аха, ма уаргьы дуԥхьандаз? Изакәтә политикоузеи, урҭ имҩаԥырго? Аиаша уасҳәоит, уаргьы саргьы ҳамала ҳакәӡам урҭ зхыччо. Урҭ ирхыччоит Шларҭаԥаа зегьы. Рацәа иԥсит ишырхыччо нырзеилымкаа. Усҟан Шларҭаԥаа рахьтә акгьы еилызкаауа аӡәгьы дыҟам ҳәа ауп иаанаго.
– Уаҵәы араиком актәи амаӡаныҟәгаҩ иахь сышцо, улымҳа инҭысшьып ҳәа ауп сара уара уҿы сшааиз, ҳәарада, адгьыл аус азы акәхоит, нас уаҳа иззакәхари, уара угәанала, Иван Иван-иԥа?
– Уи азы акәхоит, ҳәарас иаҭахузеи? Маӡала џьара акы удиҵозар акәхап! Уи ануеиҳәалак ауп, ианеилукаауа, уаанӡа еилкаашьас иауҭои?
–Уииашоуп,ахаҳараиаҳҳәои?Ажәларҳармыдгылакәа, Шьрыф Каабан-иԥеи, Иларион Ҭенгиз-иԥеи ҳазларыдгыларызеи?
– Ааи, аха дара ажәлар жьаны ҳара иаҳҿадыргылар, ишԥаҟаҳҵои?
– Ус ҟарҵаргьы ҟалоит, аха ҳара ҳақәымшаҳаҭхароуп адгьыл зтәым рыҭара. Ус ҟаҳҵар, иара анцәа ихаҭагьы дҳазгәаауеит. Адгьыл изтәым рыҭара ҳамуроуп. Ӡымццак нырцә ала ишьҭоу абнара ихырҟьаз азбжак аџьықәреи ларҵоит, иаанхаз адгьыл, аҭәа архразы иаурыжьит. Аанда рымкӡеит. Арахә инеиз кны, иганы иҭаркуеит. Иафаз аҟара жәантә еиҳаны «аштраф» удыршәоит. Ӡымццак аарцә дара иргаргьы ус ауп иҟарҵо, нас ҳара ҳколнхацәа ишԥарзаауеи? Урҭ рырахәи рыԥсасеи абаргои? Аус ахьыруа аколнхараҿы ироуа ала рхқәа рбап ҳәа уҟоу. Аколнхацәа рцәажәашьа аабап. Изакәызаалак, ҳара ҳақәӡыргьы, ҳажәа аламҵакәа ҟалашьа амаӡам.
– Ааи, аха ҳақәдырӡыргьы алшоит. Уи умашәа
254 #
ибатәӡам. Ҩажәеи жәибыжьтәи ашықәс макьана аҵыхәа ԥымҵәаӡацт.
– Ҳақәдырӡыргьы, ҳақәдырӡит.
– Уаҵәы иуԥхьаз ииҳәо ҳаҳап. Уаҵәашьҭахь уааир, усҟангьы ҳаицәажәап. Заабеҭ Мачагәа-иԥеи Иван Иваниԥеи, абас ишеицәажәоз, абысҭа уны, ашә агәылаҵаны, аколбас ххны, ачанах ианҵаны, акониак ааганы астол иаақәлыргылт Марусиа Николаи-иԥҳа.
– Акымзарак аҭахӡам, Марусиа Николаи-иԥҳа, – иҳәеит Заабеҭ Мачагәа-иԥа.
– Ишԥаҭахым, ЗаабеҭМачагәа-иԥа.Уааи,ҳҩагыланы ҳнапқәа ӡык нарықәаҳҭәап, – иҳәеит Иван Иван-иԥа дҩагыланы. Иван Иван-иԥа даныҩагыла дҩагылеит Заабеҭ Мачагәа-иԥагьы. Урҭ рыҩџьагьы ндәылҵын, анапырӡәӡәагаҿы инеины, рнапқәа ӡәӡәаны иааин, астол илахатәеит.
– Марусиа Николаи-иԥҳа, ари акониак иаабгаз аҵкьыс, жәаха Маниа иаҳзаалгаз ҩынтәыршыра ауатка аага, уи еиҳа еиӷьуп, – иҳәеит Иван Иван-иԥа.
– Уи еиҳа еиӷьашәшьозар, иаазгап, – лҳәан дцаны, ҩынтәыршыра ауатка ааганы, раԥхьа иаақәлыргылт Марусиа Николаи-иԥҳа. Ауатка зҭаз абутилка аақәихын, рфырџьанқәа ааирҭәын, нас Иван Иван-иԥа дҩагылан, афырџьан аақәихын:
– Анцәа улԥха ҳаҭ, анцәа абзиара ҳзыҟаҵа. Милаҭ еилых ҟамло, урҭ еилызхуа дҟамло, аусуцәеи аколнхацәеи, абзиа рыманы рхәыҷқәеи дареи еибааӡо, доусы иԥсадгьыл аҿы, аҳра иуа, анцәа иҟаиҵааит, – иҳәан иикыз афырџьан инҭыркәкәа ижәит.
Уи ашьҭахь, Заабеҭ Мачагәа-иԥа ифырџьан аақәихын аныҳәаҿа инациҵеит:
– Иван Иван-иԥа, уара ишуҳәаз еиԥш, анцәа иныҳәааит аколнхацәеи аусуцәеи, убас егьырҭ ауаа фархьқәеи зегьы. Анцәа агәабзиара риҭааит. Ируа ахә роуло, дара аусура рылшо, анцәа ҳазшаз иҟаиҵааит. Уара уоурысуп, Аԥсны ушыҟоу удыруеит. Аԥсуаа реиԥш,
#
аԥсуа ҵасқәа пату рықәуҵоит, иныҟәугоит. Егьырҭ иҳаланхо амилаҭқәагьы, Аԥсны ишынхо рдыруа, аԥсуаа рыдгьылқәа рымарымкуа, анцәа ҳазшаз иҟаиҵааит, – иҳәан Заабеҭ Мачагәа-иԥа афырџьан ыжәны, иҭыԥ аҿы длатәеит. Убасҟан, длатәеит, Иван Иван-иԥагьы.
Марусиа Николаи-иԥҳа илдыруан, Заабеҭ Мачагәаиԥеи, Иван Иван-иԥеи арыжәтә даарак ишазыразымыз. Убри аҟнытә «акрышәфа», – лҳәеит арыжәтә аӡбахә мҳәаӡакәа.
–Усегьаиҟазаргьысарадаҽафырџьанкскуеит,–иҳәан Заабеҭ Мачагәа-иԥа рфырџьанқәа ааирҭәын аԥшәмацәа рныҳәаҿа икит. Уи ашьҭахь, Иван Иван-иԥагьы афырџьан аақәихын, Забеҭ Мачагәа-иԥа диныҳәеит.
Абас ала, арҭ аҩхацәак еилибакааны, амцхә арыжәтә рымжәит. Амала, ибзианы акрырфеит. Акранырфа ашьҭахьгьы акраамҭа итәаны иеицәажәон. Урҭ ргәы иаланы излацәажәоз, уаҵәы, Заабеҭ Мачагәа-иԥа, араиком актәи амаӡаныҟәгаҩ дахьиԥхьаз, иеиҳәои, уаҵәашьҭахьтәи аизара шымҩаԥысуеи ртәы акәын. Аҵх акыр инеихьаны еиԥш, Заабеҭ Мачагәа-иԥа дҩагылеит аҩныҟа дцаразы. Марусиа Николаи-иԥҳаи, Иван Иван-иԥеи, ҩагылан, ацәыкәбар аҿынӡа днаскьарган, аԥсшәақәа еибыҳәаны, инеидыҵит. Заабеҭ Мачагәа-иԥа, аҩны данааи, иҭаацәа зегьы шьҭалахьан. Аӡәы дирҿыхар ҳәа дшәаны, ишьацәкьарақәа дрықәгыланы, днеины ииарҭаҿы днаиеит. Дахьиаз, хәыцран дызҿыз, аха иихәыцуаз ҳәа акгьы издыруамызт. Уи ихәыцрақәа зегьы еилахәапашьа акәын ишыҟаз. Ихәыцрақәа еилахәа-пашьа излаҟамлози, усҟантәи рыԥсҭазаара зегьы еилахәапашьа акәызар ишыҟаз? Уаҵәы араиком актәи амаӡаныҟәгаҩ диԥхьоит, уи иасҳәаша ҳәа иарбанзаалак, акгьы изымыӡбеит. «Аус злоу аҽҳәара иамоу сагымхакәа слеиааит. Акгьы сазыҟаҵамзаргьы, уадаҩӡам. Азҵаарақәа исиҭо, рҭакқәа сызиҭар збап» – иҳәеит уи гәаныла, уаҳа ииҳәашаз ҳәа акгьы анизымыӡба. Мчыла дыцәарц далагеит, аха иамуит. Абжьааԥны аасҭа, уи аҽны, еиҳа заа дгылеит. Акрифе256 #
ит, акрижәит, нас дцараны дахьыҟаз, дцеит. Аамҭа имаз акәымкәа, амцхә заагьы длеицәеит. Амагазинқәа анаадырт, урҭ дынрыҩныс-аарыҩнысуа, акыр аамҭа дрыҩнан. Араиком актәи амаӡаныҟәгаҩ данидикылоз, аамҭа жәабаҟа минуҭ шагыз, аҩбатәи аихагылаҿы дҩыхәнан,дышиашаз ашә днеин днылагылеит.
– Аӡәыр дыҟоума? – иҳәан дҵааит Заабеҭ Мачагәаиԥа.
– Мап. Аӡәгьы дыҟаӡам. Шәара ишәыжәлоузеи?
– Џьыкырба Заабеҭ Мачагәа-иԥа. Ижәлеи, ихьӡи, иабхьӡи, ааидкыланы иҳәаны, «длеир иҭахуп», ҳәа анылҳәа ашьҭахь илкыз атрубка лықәылҵан:
– Шәлеи, – лҳәеит итәаз амаӡныҟәгаҩ, Заабеҭ Мачагәаиԥа иахь лхы налырхан. Заабеҭ Мачагәа-иԥа ашә аартны дныҩнашылт.
– Уа мшыбзиа, – иҳәеит Заабеҭ Мачагәа-иԥа дшыныҩналаз еиԥш.
– Бзиала уаабеит, сашьа Џьиқьиа Заабеҭ Мачагәа-иԥа! – Ҳара ҳ-Џьиқьиақәаӡам, ҳ – Џьыкырбақәоуп!
– Мамоу, ҳ-Џьиқьиақәоуп!
– Џьыкрааи Џьиқьиааи еижәлантәқәоуп уҳәар
сақәшаҳаҭуп. Ус акәымкәа и-Џьиқьиақәоуп уҳәар, сақәшаҳаҭым.
– Избан, узақәшаҳаҭым?
– Избанзар, уаргьы саргьы ҳаиҳа зхыҵуа, ҳаиҳа здыруа, уаб Ҭенгиз Џьиқьиаа, Џьыкырбақәоуп, ақырҭцәа мчыла Џьиқьиа ҳәа ҳанырҵеит ҳәа сеиҳәеит.
– Ҳара ҳ-Џьиқьиақәазаргьы, ҳ-Џьыкырбақәазаргьы акәӡам аус злоу. Аус злоу иашьцәаҵас, пату еиқәҵаны, аус ҳзеицур ауп. Иаҳгәаԥхар, уи ҳара иҳалшоит. Саб ииҳәаз иашоуп, ҳара ҳ-Џьыкырбақәоуп, аха сара иаартны исҳәо, зхысҳәаауа, уақырҭуазар, еиҳа абӷа уауеит азоуп, уаԥсуазар аасҭа. Уи азоуп, уара уақырҭуастәыр зысҭаху.
– Сара сыбӷа-саԥсыуроуп, аԥсуара зцым абӷа, сааҳәынгьы сахәаԥшуам, иагьысҭахым.
– Убасҵәҟьоу?
#
– Ааи, убасҵәҟьа.
– Ус акәзар, узнымхеит.
– Ибзианы сынхоит ҳәа саԥсуара касыжьуазар, ацәа
сцәоуп. Сыччиазаргьы, сшаԥсуоу сыҟазааит.
– Ус ацәажәашьа узырҵаз, аурысхша Иван Иван-иԥа
иакәу?
– Ииуеи, Иван Иван-иԥа? Дшоурысу идыруеит. Идыруеит, Аԥсны дшынхо. Аԥсуара пату ақәиҵоит. Иҩны унеир Аԥсуаҵас дуԥылоит. Хԥа-ԥшьба шықәса рыла, аԥсшәа аҷҷаҳәа ирҵеит ҭаацәала.
– Аиаша уасҳәоит, аԥсуаа ҳәа милаҭ ыҟаӡам. Ҳара ҳақырҭцәоуп, ҳахьынхогьы Қырҭтәылоуп.
– Убас ада уаҳа узеилымкаауазар, узлоу умаҵура, уаԥсаны уалам, баша уалоуп.
–Уараиуҳәақәоузырҳәо,аурысиоуп.АурысИванИваниԥа зынӡа убжьихӡеит, ахәаша. Наҟ дықәгатәуп уи аурыс, ацтәыҟаҵаҩ. Убри аурыс ида, уаҳа иҟашәҵоз аӡәгьы дышәмоуӡози, аиҵбыраӡатәи апартиа маӡаныҟәгаҩыс, аԥсуа қыҭа ԥшӡа Шларҭаԥа дуӡӡаҿы? Уи дҭактәуп, аха иҭакара ус имариам. Дҭоукразы, зны апартиа далцатәуп, нас ауп уи иҭакра алацәажәара анаҭаху. Сара иахьа сызуԥхьаз ҳлеидтәаланы, ҳаицәҳаны ҳнеидыҵып ҳәа акәӡам. Аус иҳамоу, ҳалацәажәаны, ииашаны, иӡбаны, амҩа иқәҵатәуп ҳәа ауп. Угәы ишԥаанагои, аҩыза Џьыкырба? Иарбан усу, иахьа уаргьы саргьы иҳаӡбараны иҟоу, аа?
– Адгьыл аус акәхап.
– Ааи, адгьыл аус ауп. Умбои, Мрагыларатәи Қырҭтәылантә, ихҵәаны иааит Мраҭашәаратәи Қырҭтәылахь. Урҭ ара адгьыл рмоу закәызеи? Сашьа иоуп, усгьы исҳәо мап ацәикуам, дсыдгылоит ҳәа сгәы иаанагеит акәымзар. зынӡа сымҵааӡакәагьы шәыбнара, Ахал-Соԥелаа инрысҭар, иҟашәҵараны иҟази, усҟан? Ус аҟаҵара сара исылшарым ҳәа угәы иаанагозар, агха ухьит. Агха смыхьит ҳәа угәы иаанагозар, иуҭахызар, иусырбап.
– Иуҳәо иашоуп, Иларион Ҭенгиз-иԥа, шәара амч ду
258 #
шәымоуп. Ишәгәаԥхар ишәылымшо ҳәа акыр ыҟоума? Амч ду шәара ишәымоуп, аха агәыбылра шәымам.
– Амч дугьы ҳамоуп, агәыблырагьы ҳамоуп. Агәыблыра ҳамоуп азоуп, Мрагыларантәи Қырҭтәылантә иааз ҳрыцхраар заҳҭаху. Нас угәы ишԥаанагои, урҭ мап рцәаҳкрыма, Заабеҭ Мачагәа-иԥа.
– Мап рыцәкы сымҳәеит, аха Шларҭаԥаа рыдгьыл хәыҷы аарымхны, Ахал-Соԥелаа инрышәҭар, нас дара рхы зларбои?
– Бноуп, ани дгьылума? Шәара ишәымоуп ҳәа иалашәхәузеи? Уи шәара ишәзыхҟьом, шәхы ишәзархәом. Ус баша ишьҭазаауеит ауп.
– Баша ишԥашьҭазаауеи, Шларҭаԥаа рырахәи рыԥсасеи амбои? Абна ауаҩы иԥырхагоуп ҳәа шәара шәгәы иаанагозар, ахҟьара ада ԥсыхәа амамзар, Ахал-Соԥелаа рзы ишаажәго еиԥш. атракторқәа ааганы, Шларҭаԥаа рзы ихышәымҟьоз?
Абарҭ аҵыхәтәантәи, Заабеҭ Мачагәа-иԥа иажәақәа, даара игәы иалсит, даадырхәыцит Иларион Ҭенгиз-иԥа. нас ихьарԥссаны ацәажәара дналагеит:
– Иухьи, Заабеҭ Мачагәа-иԥа, ас сара суқәгәыӷуамызт. Шларҭаԥаа, Шьрыф Каабан-иԥа изашшуа ианалага, дахьыҟоу, даансыжьуан, амцхә зыҽзырхагақәо, аӡәыр ҟалар, днаганы дынҭаскуан, иара аҷҷаҳәа аус исыруан, аха Шьрыф Каабан-иԥа дамхны иҟашәҵода анысҳәа, уара ухьӡ анадырба, Шларҭаԥаа ирҳәаз сазыразхеит. Саҭоумҵан, изакәымыз ала угәы нсырхазаргьы. Зегь акоуп, ҳара ҳаишьцәоуп, убас, ҳшеишьцәоу ҳагьаанхароуп. Зус еилоу акгьы еимаркыроуп, акгьы еиҿаркроуп, ус ауп аус шыҟоу. Сҩыза, сашьа, Заабеҭ Мачагәа-иԥа, сара ибзианы издыруеит, уи адгьыл АхалСоԥелаа ирымгар шырымуа. Уи раҳҭом ҳәа иаҿагыло аӡәыр ыҟазар, урҭ рҭыԥ иқәҵахоит. Шаҟа ибзиази, уаҵәтәи ҳаизараҿы Шларҭаԥаа рхала иеилкааны, ажәа ԥшӡақәа ахҳәааны, рыдгьыл рырҭарц, мамзар, џьоукы рхы ақәрымҵар ҟалом иахьа, абра уара уааиаанӡа,
#
Иван Иван-иԥа иахь исыцҳаит, аизараҿы дықәгыланы ацәажәара иҽазыҟаиҵарц. Уа ииҳәо ҳаҳап. Уажәы, сара абра иуасҳәо, иара акгьы иоумҳәан. Уара иуҭахызар, сара уоусыжьуеит, уҽақәумыршәан. Иуҭахызар, аизараҿы унеи, аха умцәажәан, ацәгьагьы абзиагьы умҳәан. Уи ала ухы ухьчоит. Уи иаргьы саргьы ҳаибабап.
– Суҳәоит, Иларион Ҭенгиз-иԥа, уадымхалан убри адгьыл. АхалСоԥелаа ирымоу адгьыл маҷӡам. Адгьыл рзааныжь, иара зтәу, Шларҭаԥаа.
– Уи ԥсыхәа амазар, уара уаҳаҭра мацаразы, иҟасымҵо арбан? Аха уи ԥсыхәа амам, абри еилкаа уаргьы. Ауаҩы дахьиз, ахьизҳаз, дахьынхо аҭыԥ уҳәа, зегьы иреиӷьушәа ибоит. Абрахь, иааганы инҳархо, аиҳараҩык, ирҭахӡамкәа ауп ишааҳго. Дара ахьынхо, адгьыл ҽеиӡам. Ара иахьааиуа, адгьыл чашәуп, амшын иазааигәоуп. Арахь иаақәо қьаф ура роураны иҟоуп, мышкы зны. Иҿиап, ирызҳап, ҳмилаҭ ҭыргап. Аха уажәы раԥхьа ианаауа, рызхара адгьыл раҳамҭар, иқәҵны ицаргьы алшоит. Иахьааиз, игьежьны имцаргьы, рызхара адгьыл рмоур, урҭ злыҵызи дареи еиҭанеиааиуеит. Адгьыл бзиоуп, аха ҳазхара ҳарҭом рҳәар, Мрагыларантәи Қырҭтәылантә арахь, уаҳа, аӡәгьы ҳзаамго аҿынӡа ҳнеиуеит. Ҳара ҳгәы иҭоу ус акәым, ҳара ҳгәы иҭоу, уаантәи иқәганы, арахь раагара ауп. Абригь азхәыцра аҭахуп Заабеҭ Мачагәа-иԥа.
Аԥсны хәыҷуп ҳҳәоит, аха усҵәҟьа иагьхәыҷӡам. Агаҿа ықәырҭәааны, ақырҭцәа нхо иалагар, шәхәыҷқәагьы ақырҭшәа рҵап, ҳҳхәыҷқәагьы аԥсшәа рҵап, ҳҭибагап.
Адунеи аҿы аҳәынҭқаррақәа иҟоу зегьы иреиӷьны иҟалап. Ҳара Ҳ-Қырҭтәыла, Аԥсынтәыла злоу? Нас уи еиӷьу акыр ҟалараны иҟоума? Адаӷь зҭоу аӡаҩа арҽхәоит: «Сара сызҭоу аӡаҩа, аӡиасқәа зегьы иреиӷьуп», ҳәа, нас ҳара иҳахьи? Абас дааҟәымҵӡакәа ацәажәара даҿын Иларион Ҭенгиз-иԥа. Ари ииҳәақәоз игәахы ԥырҵәеит Заабеҭ Мачагәа-иԥа. «Имоурахә ыӡааит. Егьа уҳәаргьы, егьа уургьы, зегь акоуп, иара ииҳәац иҳәоит. Уаҳа акгьы нациҵом, иагьагижьуам. Иахьа хәлаанӡа акәым,
260 #
мызкы уидтәалазаргьы, ииҳәац ада, даҽакы иҳәом. Уи аҵкьыс, хараӡа еиӷьуп, схы аԥырызгар», – игәахәын ацара иҽыназикит, Заабеҭ Мачагәа-иԥа.
Уи, Иларион Ҭенгиз-иԥа ианидыр:
– Иуасҳәаз ауп, уаҳа даҽакы ала аныҟәара аҭахӡам. Сара сиашьара пату рықәысҵар сҭахуп, егьыпҭ ауаа рылымкаа. «Иашьа даагәаҭаны дизымыхьчеит ҳәа ауаа исзырҳәо сҟоумҵан». Заабеҭ Мачагәа-иԥа, Иларион ҭенгиз-иԥа «абзиараз» ҳәа иамҳәаӡакәа, ашә аартны дындәылҵит. Иларион Ҭенгиз-иԥа ашә аҿынӡа днеин, нас даагьежьны иҭыԥ аҿы днеины, днатәеит. «Ҳара ҳазҿқәоу зегьы башоушәа збоит. Арҭ абынуаа рҿы, ҳара акгьы ҳалшаӡом. Ажьа убжьараҳа, даргьы убжьоит. Ахшыҩ ду змоу Сталин ду, ибзоурала, Асовет мчра ахьынӡанаӡааӡо, ацәгьа уаа акыр ираӷеит. Аха зегь реиҳа, иаарылукаартә аԥсуаа ираӷеит. Урҭ еиҳа ирықәыӷәӷәеит. Избанзар, урҭ рыҩнуҵаҟа иҟан ауаа мҽеиқәа. Амҩа иқәу адәыӷба аԥхьа инагыланы, иааныркыларц, згәы иҭоу уаауп. Урҭ ирылымшо рыздыруам. Уи азоуп, дара егьырҭ амилаҭқәа раасҭа еиҳа изырԥырхагаха. Адәыӷба иааиуаз аанаҳкылоит шырҳәоз, илрыӷрысны ицеит. Аха зегь акоуп, иаанхазгьы иҟарҵац ҟарҵоит, ирҳәац рҳәоит. Нас ирзууеи, шьаҭанкыла зегьы ықәумхуазар? Сара излазбо ала, иҵегь ираӡатәуп аԥсуаа. Аҵара змақәоу зегьы ықәаагахьеит, аха уи азхоны ҳәа акгьы збом, ԥҳәысгьы хаҵагьы зегьы ықәгатәуп. Нас ахәыҷқәа рымала иаанхар, иҟарҵараны иҟоузеи. «Шәақырҭцәоуп» – уҳәар, ииашоу џьыршьоит, иақырҭцәаха иаақәгылоит. Абри ҟамлакәа ԥсыхәак амаӡам, аха ианыҟало сыздыруам, акәымзар. Заҟа заа иҟало, еиҳа еиӷьуп. Заабеҭ Мачагәа-иԥаҵәҟьа уихәарҭам. «Ҳаишьцәоуп», – сҳәан, сыҩныҟа дганы, пату иқәысҵеит. Аха иалоухи, аус аҿы дсыдгылом. Сыдгылара акәым, уаҩысгьы сиԥхьаӡом. Ус акәу џьишьозаап, арыцҳахә иара. Аурысқәа рзакәан иаҿынҵәаауа иашьҭоуп, Аԥсны ԥшӡа, Аԥсны какаҷ дара ирызҭап зыргәыхәуази? Дара рмилаҭ заҟа имаҷу
#
ала, илҳалаӡ ишцо зырзымдыруеи?» Абас дхәыцуа, икабинеҭ аҿы, акраамҭа дтәан, нас дҩагылан, ақалақь дналаланы ибарц иҭаххан, ашә аҿы итәаз имаӡаныҟәгаҩ дахьцоз налеиҳәан, дыллыбааны ақалақь дналалеит. Адәқьанқәа днарыҩнаԥшы-аарыҩнаԥшуа днеиуан. Ақалақь агәаҿы иҟақәаз адәқьанқәа зегьы гәаҭаны, дышиашаз аџьармыкьахь ддәықәлеит. Аџьармыкьа аҩнуҵаҟагьы, дналс-ҩалсны, дышиашаз, аҩныҟа дцеит. Уи ауха акультуратә хан аҿы концерт бзиак цараны иҟан. Иԥшәмеи ихәыҷқәеи иманы уахь дцарц ажәа риҭахьан, аха иԥшәмагьы ихәыҷқәагьы имгеит. Иаргьы дымцеит. Дахьынаиааиуазгьы, аҩны дахьааизгьы, уаҵәтәи аизара акәын игәы иҭаз. «Иабасҭахыз абас еиԥш, иҟоу ацҭәы. Урҭ зынӡакгьы азҵаара рҭахӡамызт. Сара саԥшәымоуп, араион зегьы снапы иануп. Сара исҳәо ауп иҟалараны иҟоу. Сыпату схала иласырҟәит. Аиашаз, уи азын, агха ӷәӷәа сыхьит. Аха рҽеишьа змам гха ыҟам, сыгха сырҽеип. Ишахәҭоу еиԥш, аусура салагап. Зегьы ирыхәҭоу еилыскаап», ҳәа дышхәыцуаз, аҩны дааит. Аҩны дахьааиз, Жәыргьыҭынтәи иҭынхакдааиныдыҟан.Урҭрыҩџьагьы анааиқәшәа, рҽынеигәыджьыланы аԥсшәа ааибырҳәеит. Ари асас иан лаҳәшьаԥа иакәын. қәрала ҩажәеи жәабаҟа шықәса ихыҵуан. Иларион Ҭенгиз-иԥеи иареи, ҷыдала бзиа иеибабон. Арҭ рыбзиабара бзианы илдыруан, Иларион Ҭенгиз-иԥа иԥшәма ԥҳәыс Жьужьуна. Уи лысас ихәы аҟаҵара даҿын.
– Уабаҟаз, Иларион? Уусурахь аҭел сасын, аха уа уҟамызт. Умаӡаныҟәгаҩ лахь аҭел сасын:
– Ақалақь сналалоит, ҳәа, – иҳәан, дцеит, лҳәеит.
– Ааи, усоуп, ақалақь агәаҿы иҟаз адәқьанқәа ангәасҭа, уаантәи аџьармыкьахь сцан, сналаԥш-аалаԥшит, шьапыла сымныҟәеижьҭеи, акыр ҵуан, сахьныҟәаз, сшьапқәагьы ааиҵысхит, сгәалаҟазаарагьы еиӷьхашәа збеит. Ари ахымшк сшьара сықәӡамкәа акәын сшыҟаз. Уаҵә ашьыжь сгыланы, аусурахь сымнеиӡакәа Шларҭаԥаҟа сцароуп. Ус дук сымоуп, аизара мҩаԥганы,
262 #
уи аизараҿы иӡбаны, аҭыԥ иқәысҵароуп, мамзар, сусқәа маҷк аҟара акәзаргьы ицәгьахоит, – иҳәан Иларион Ҭенгиз-иԥа исас иахь дааҳәын, иацәажәара дналагеит. Дара рыуацәа, рҭынхацәа, рҩызцәа уҳәа зегьы дрызҵаауан. Ииашоуп, Иларион Ҭенгиз-иԥа сабшала, иаб иҩнахьы дцалон, аха рыуа, рҭынха абаибалоз? Џьара чарак ма ԥсрак аҿы ианеиқәшәалоз акәымзар. Иларион Ҭенгиз-иԥа изҵаарақәа исас рҭакқәа ҟаиҵон. Ус ишеицәажәоз, Жьужьуна рхәы лырхиеит. Атәара аамҭа ԥыҭк шагыз, Иларион Ҭенгиз-иԥа аҭел аашьҭихын, ԥшьҩык-хәҩык раҟара дырзасит, «асас дысҭоуп, шәысзааи» ҳәа. Али-ԥси рыбжьара, аҭел дыззасыз зегьы ааин, аԥсшәақәа ааибыҳәаны, иааибадырит Иларион Ҭенгиз-иԥа исаси, игәылацәеи. Урҭ ус иеицәажәо игылан. Аха митәык имыргылакәа, Жьужьуна астол ахь иналыԥхьеит. Рнапқәа ӡык нарықәҭәаны, астол илахатәан, ҵхагәҭанынӡа, акрыфо-акрыжәуа, ашәа ҳәо итәан. Аҵхагәҭаны иҩагылан, агәылацәа рыҩныҟақәа рахь ицеит. Иларион Ҭенгиз-иԥеи исаси неины, азал аҿы инаиеит, рызхара иеицәажәарц азы. Ианыҩаиа, хәбаҟа минуҭ иеицәажәон, нас ашьшьыҳәа дара рхаҭақәа ирзымдырӡакәа, ацәа инҭанагалеит. Рцәажәабжьқәа, иахьиаз, азал иҩныҩуаз, ааиԥхьбеит. Дара рцәажәабжьқәа рхаҭыԥан, уажәы, рыхәдақәа рышьҭыбжьқәа ракәын, иахьиаз азал иҩныҩуаз. Ашьыжь заа изымгылеит Иларион Ҭенгиз-иԥеи исаси. Урҭ ракәым, Жьужьунагьы ацәа далахеит. Уаанӡа, есышьыжь, дгыланы, ахәыҷқәа рхәы ҟаҵаны, акрырҿаҵаны, ашкол ахь илышьҭуан. Иахьа ус изыҟамлеит. Лара дангыла, дара цахьан. Уи лара даара лгәы иалсит. «Иҟасымҵацыз ҟасҵеит, ахәыҷқәа ррыцҳара адагьы, заҟа иԥхашьара дуны, исыхьзеи?» – ҳәа дахьынаиааиуаз, лгәы иаланы, лхала гәаныла дцәажәон. Лара илхарагәышьеи, лысасцәа дшырхагьежьуаз, дызмыцәеит. Даныҩаиа, ацәа дынҭанагалан, уаҳа дзалымҵит, асааҭ жәаба рҿынӡа. Гәыбӷанс илуҭози, дмыцәаӡакәа, ацәа лыгырханы, арыжәтә зжәуаз, дыр#
хагьежьуа дырхагылан. Ашьыжь даныҩагыла, асааҭ днахәаԥшын, жәаба ҟалахьан. Жьужьуна, иарзнак ала, лҽааилалҳәан, лысас дҿыхар ҳәа дшәаны, ашьшьыҳәа лшьацәкьарақәа дрықәгыланы Иларион Ҭенгиз-иԥа дахьиаз, днеины, днеихагылан:
– Иларион, угыл, ацәа уалахеит иахьа Шларҭаԥа уцаны, аизара мҩаԥугараны ушыҟоу, ухашҭма? – лҳәан Жьужьуна лхаҵа иахь лыбжьы налыргеит. Усҟан, иара дааҳәыцы-мыцын, дааҳәны днаиеит уаҳа ажәакгьы мҳәаӡакәа. Ҳәарас иаҭахузеи, Иларион Ҭенгиз-иԥа, Жьужьуна лыбжьы имаҳакәа дыҟам, аха иԥхыӡу џьишьозар акәхап, иаҳаз изеилымкааит. Убасҟан Иларион Ҭенгизиԥа имашьынаныҟәцаҩ дааины игәашә дылагылан, имашьына ырҟаауа. Амашьына абжьы лара ианаалаҳа, аиҭа Жьужьуна лхаҵа иахь лыбжьы налыргахт.
– Иларион, ацәа уалҵ, Шларҭаԥа аизара мҩаԥугараны ушыҟоу угәаларшәа. «Шларҭаԥаа ааима?» – иҳәан Иларион Ҭенгиз-иԥа ацәа данаалҵ, афырҳәа ииарҭа дҩықәтәеит. Аҭӡамц икыдыз асааҭ днахәаԥшит, жәеиза рышҟа аус ауеит, «сара жәаба рзы уа сыҟазар акәын» – иҳәан, ажәжәаҳәа, иҽааилаҳәаны, иҿи инапи ааиӡәӡәан, иаха изхыҵыз астол днадгылан, аҵәца азна ауатка лҭеиҭәан, ижәит. Нас дыллыбааит. Афырҳәа, имашьына днақәтәеит. Амашьынаныҟәцаҩ аԥсшәагьы иамҳәакәа «уца» – иҳәеит. Амашьынаныҟәцаҩ имашьына аус ааирун, Шларҭаԥаҟа ихы рханы, иҿынеихеит.
а-тәи ахы
Шьрыф Каабан-иԥа Шларҭаԥаа реизара амҩаԥгараз, аҽҳәара ааигәаны ишаиҭаз идыру усуп. Иара изеиҳәаз рыда, егьырҭ ақәымшәарц ауп. Ҳәарас иаҭахузеи, абжьыҭира ҟалар, иара идгылақәоз еиҳахон. Ус акәын дышхәыцуаз Шьрыф Каабан-иԥа, аха иара дышхәыцуаз
264 #
иҟамлеит. Зхаан еизарак аҿы имнеицыз инадыркны, хаҵеи ԥҳәыси зегьы кылсит. Гәыԥ-гәыԥла, ана-ара иеидгыланы, ауаа цәажәон. Урҭ зегьы ирҳәоз акәы акәын. «Ҳадгьыл раҳҭом» ҳәа. Ари Шьрыф Кабан-иԥа иахьиаҳауаз, ихы ихнахуан. «Еизызгада абрысҟаҩык ауаа. Убарҭ еизартә еиԥш, ирабжьазгада? Сара изасҳәоз, «ишәзааигәақәоу, иҳадгылап ҳәа зыгәра жәгақәо, шәзықәгәыӷқәо, ирашәҳәа ҳәа ауп, ишрасҳәаз. Ус иҟаны, арҭ зегьы ҳара иҳадгылозар, бзиоуп, аха ус иҟамлар ҳәа сшәоит, Заабеҭ Мачагәа-иԥеи, Иван Иван-иԥеи ракәзар, ас ажәлар еизызгаз? Усҟан, ҳара ҳаҵахар алшоит. Аимакаиҿак ҟалашт. Ҳара ишаҳҭаху еиԥш, акәымкәа, ҳусқәа еиԥхьытта иҳампыҵахар алшоит. Усҟан, зегь реиҳа сара сакәхоит иарԥхашьо. Аԥхашьара мацара акәзар иуадаҩым, аха ӷәӷәала сагьахьнархәуеит. Сгәыӷрақәа исымақәоузегьы,асапыншәахеиԥш,инсымпыҵабаицоит. Сызлоу сыжәларгьы цәгьас сыркуеит. Аиҳабыра рахьгьы сымҩа акуеит», – абас дхәыцуан Шьрыф Каабан-иԥа. «Асааҭ жәеиза ушьҭа иҟалоит, дабаҟоу, ҳара ҳаззыԥшыз, актәи амаӡаныҟәгаҩ, Иларион Ҭенгиз-иԥа. Аус злоу ажәлар роуп, урҭ ааины иҟоуп. Аизара ааҟаҵаны, ҳадгьыл аӡәгьы излаиаҳамҭо ала, доусы ҳҿахәқәа ҳәаны, апротокол ҩны, ишьҭаҳҵоит. Нас: «Изҭаху, ииҭаху иҳәалааит, ҳара ҳаӡлагара лагалааит. Ҳадгьыл аӡәгьы изымго иаанхоит» – рҳәон шамахамзар иеизаз ажәлар зегьы. Ус машьынак абжьы аагеит. Ажәлар уахь инаԥшызар,араиком актәи амаӡаныҟәгаҩ Џьиқьиа Иларион Ҭенгиз-иԥа имашьына акәын зыбжьы газ. «Џьиқьиа дааит, Џьиқьиа дааит», – ҳәа рбыжьқәа аадыргеит ажәлар игылаз. Ауаа рацәа игылаз, иара имашьына, ашьшьыҳәа, инарылсын, аколнхара «аправлениа» аԥхьа инеины, амардуан инадгылт. Ама-шьына иллыбааит Иларион Ҭенгиз-иԥеи, уи има-шьынаныҟәцаҩи. Иларион Ҭенгиз-иԥа, имашьына дшыллыбааз еиԥш, игылаз ажәлар дҩарылалан, ааигәасигәа игылақәаз зегьы, рнапқәа аарымхуа аԥсшәақәа реиҳәеит. Амашьынаныҟәцаҩгьы иааигәа-сигәа игы#
лақәаз рнапқәа аарымихын, иқәлацәа, иидырқәоз ахьгылаз, днеины даарылагылеит.
– Сара сагханы сааит, аха баша сагымхеит. Сас дук дысҭан. Сгәылацәагьы џьоукы саарыԥхьан, арыжәтә ҳаҽӡааҳшьылеит. Асас идкылара аԥсуаа шәаҟара сара иабаздыруеи? Абри еиԥш иҟоу адгьыл ԥшӡа, адгьыл хазына, шәара изхашәоузгьы шәысасдкыларазы ауп. Анцәа адгьылқәа шаны, амилаҭқәа ианриҭоз,аԥсуа дагхеит. Усҟан, анцәа даацәажәан:
– Аԥсуа, уара узагхеи? Адгьылқәа исымаз амилаҭқәа зегьы, ишаны, ирысҭеит. Ушьҭа уара иусҭози – аниҳәа, аԥсуа даацәажәан:
–Сара сзагхаз,асасцәасҭан,азоуп.Рымалаиааныжьны сзымааит.
Ус акәзар, сара схазы инсыжьыз, сыдгьыл хәыҷы усҭоит, – иҳәан идгьыл ииҭеит. Анцәа иныс саргьы ус шсыхь. Жәыргьыҭынтә асас дахь дысҭан. Иахантәарак, ҳаидтәалан, иахьа, ишыжәбо еиԥш, сагханы сааит, – иҳәеит аџықә -џықә ҳәа дыччо, Иларион Ҭенгиз-иԥа.
Ари ииҳәаз џьоукы арччеит, џьоукы архәыцит. «Саҭамзааит, аколнхара ахантәаҩы иҿы снеины аԥсшәа иасҳәароуп», – иҳәан Заабеҭ Мачагәа-иԥа икабинет ахь иҿынеихеит. Уа днеины, аԥсшәақәа анааибырҳәа, ашьҭахь, «сагханы сааит, аха аҭамзаара ажәлар рҿаԥхьа ишьҭасҵахьеит, уара уҿаԥхьагьы аҭамзаара шьҭасҵоит, – иҳәан иҽыргәыбзыӷны ацәажәара даҿын Иларион Ҭенгиз-иԥа. Заабеҭ Мачагәа-иԥа ҿымҭӡакәа дӡырҩуа дгылан.
Аԥхьаҩ ухаҵкы, уара ухала еилукаап ҳәа сыҟоуп, Иларион Ҭенгиз-иԥа Заабеҭ Мачагәа-иԥа иеиҳәоз. Убри аҟнытә сара уаҳа акгьы уасҳәом.
– Иуҳәаша уара иудыруеит, сара уажәтәила уаҳа уасҳәом, – иҳәеит Иларион Ҭенгиз-иԥа.
– Изымдыркәа, изуеи? – иҳәеит Заабеҭ Мачагәа-иԥа.
Нас Иларион Ҭенгиз-иԥа дыниаԥысын, абарҵа даақәгыланы, ажәлар днарылаԥшит»Анцәа ҳзырҳа
266 #
Шларҭаԥаа, абрысҟаҩык ҳаҟоуп ҳәа схаангьы сгәы иҭамшәацызт – ааигәахәит. Нас адәахьы иҟаз ажәлар рахь ибжьы наиргеит:
– Ажәлар, шәхаҵкы сцааит, аизаразы иааиз, сшәыҳәоит, арахь, аклуб ахь, шәлеирц. Ари ибжьы заҳаз, зегьы, аклуб ахь рҿынархеит. Аԥхьа игыланы инеиуан, аиҳабацәа. Урҭ ирышьҭанеиуан аиҵбацәа. Иаразнак ала аклуб ааҩндырҭәааит. Уахь изымнеизгьы, адәахьы иаанхеит. «Ари ҳшамкуа, усгьы, ижәдыруан, ма адәахьы иҟашәҵандаз аизара», – рҳәон уахь изымнеикәа иаанхақәаз. Аклуб иҩналақәаз, зегьы аҭыԥқәа рмоуӡеит. Џьоукы аҭӡамцқәа рыбӷақәа адҵаны игылан. Џьоукы аскамқәа рыбжьара рыбжьысырҭақәа рҿы ибжьагылан. Аиҳабыра асценаҿы астол ргыланы иахатәан. Шьрыф Каабан-иԥааԥшәмацәааԥшәмарарымхны,аԥшәымара уа, дрылагьежьуа, ауаа дрылан. Заабеҭ Мачагәа-иԥа, даацәажәаны, аизара ааиртит. Уи ажәлар ирылеиҳәеит, аизара амҩаԥгаразы, аизара ахантәаҩы, далырхырц. Ажәа имымхӡакәа, афырҳәа, аӡәы дҩагылан:
Иахьатәи ҳаизара амҩаԥгараз, хантәаҩыс дыҟазар сҭахуп, Шьрыф Каабан-иԥа Мыхәтал, – иҳәан длатәеит. Иазыҟаҵаны иҟақәаз, зегьы, ахьтәақәаз, «ииашоуп», «ииашоуп» уаҳа акандидатурагьы аҭахӡам – рҳәан иааилалеит. Заабеҭ Мачагәа-иԥа «иазыразу шәнапы шәҩах», иҳәаанӡа, иара днеины, иҭыԥ ааникылахьан. Заабеҭ Мачагәа-иԥа, дыԥхашьан, уаҳа акандидатура ықәимыргылаӡеит. Иқәиргыларгьы, ма ацҭәы ҟарҵон. «Ажәлар сара салырхит, аизара амҩаԥгараз», – иҳәан Шьрыф Каабан-иԥа,аизара иацҵаны иҿынеихеит. Инапқәа неиҵыхны, астол илықәыргыланы, ажәлар днарылаԥшын, ибжьы наиргеит.
– Аизара амҩаԥгаразы, далхтәуп, апротокол зҩыша амаӡаныҟәгаҩ, – иҳәан ажәлар итәаз днарылаԥшит. Уи ииҭахыз илаԥш данааҵашәа, «ажәа умоуп», – иҳәан ихысга нацәа аӡәы инаиқәикит.
– Асҭанда дыҟазааит, ҳаизара амаӡаныҟәгаҩыс, – иҳәеит уи.
#
– Асҭанда дыҟазар зҭаху шәнапқәа шәырҩахи, – иҳәан ибжьы аарылаҩит, уаҳа даҽа кандидатурак ықәмыргылаӡакәа
Ԥыҭҩык рнапқәа ирҩахеит. «Единогласно». Асҭанда бааины, бҭыԥ аҿы бтәа, – иҳәеит иаразнак ала, анапышьҭыхра ҟамҵаӡакәа. Асҭанда уахь лҿыналхеит. Лтетрад ҿыци, лҩыгеи кны.
– Иахьатәи ҳаизара ихы алаирхәит араиком актәи амаӡаныҟәгаҩ аҩыза Иларион Ҭенгиз-иԥа Џьиқьиа Уи ажәа имоуп шәизыӡырҩы, – иҳәан длатәеит Шьрыф Каабан-иԥа Мыхәтал.
Иларион Ҭенгиз-иԥа Џьиқьиа дҩагылеит. Ажәлар днарылаԥш-аарылаԥшит. Азнык азы, ииҳәара изымдыруа даақәхеит. Дџыџӡа ажәлар дрылаԥшуан. Зегьы ирдырратәы иҟан, арыжәтә ыжәны дшыҟаз. «Ажәла нҵәеит, ахьымӡӷ згама?» ҳәа игәы иааҭашәеит, иажәахә «хылԥас» иахеиҵоз анигәаламшәа, ԥыҭк данхәыц ашьҭахь, иааигәалашәан, дынцәыҵаччан, иажәа дналагеит.
– Аҩызцәа, аҩыза Шьрыф Каабан-иԥа Мыхәтал, абри аизараҿы сықәгыланы сцәажәарц азы, ажәа ансиҭоз, Џьиқьиа ҳәа мҳәакәа, Џьыкырба ҳәа иҳәаргьы ҟалон, избанзар, хылҵшьҭрала сара Сџьыкырбоуп, Сџьиқьиаӡам. Заабеҭ Мачагәа-иԥеи сареи, ҳара ҳаҩџьагьы иҳаҳахьан Џьиқьиааи Џьыкрааи шеишьцәоу. Анкьа, арҭ аҩжәлак, жәлакшакәызирыжәлаз,ахарыуаиарбануҳаздыруамызт. Сара исҳәон: «Уара у-Џьиқьиоуп – ҳәа. Иара иҳәон «Уара у-Џьыкырбоуп» – ҳәа. Ҳаҩџьагьы ҳҟнытә, аӡәгьы дхьаҵыр иҭахымызт, доусы, ҳтәы иаҳаргар ҳҭахын, аха ҳаибыргәааӡомызт, ишакәхалак, ҳара ҳшеишьцәоу аадыруан. Уажәы ааигәа, Заабеҭ Мачагәа-иԥеи сареи ҳсасцәаны саб ҳаиҭан. Усҟан Заабеҭ Мачагәа-иԥа саб диазҵааит:
– Ҳара ҳшеишьцәоу, аадыруеит, анкьа жәлак акәын иҳамаз Џьиқьиаагьы Џьыкраагьы, аха иҳаздыруамызт, рыуа иарбаныз иҳамаз. Саб даччан, абас аҭак ҟаиҵеит:
Ҳарҭ аҩжәлак, анкьа жәлас иҳаман Џьыкырба ҳәа. Ус
268 #
анакәха, сара с-Џьыкырбоуп сҳәаргьы аӡәгьы шәгәы иалсып ҳәа сгәы иаанагом, аха Џьыкырбагьы, Џьиқьиаагьы ҳзусҭцәада? Ҳара ҳқырҭцәоуп, иахьцалак, ҳаишьцәоуп. Қырҭтәыла адгьыл ҳақәынхоит. Уажәы, маҷӡак аҟара ҳаԥсҭазаара цәгьазаргьы, наҟ-наҟ, абзиара дуқәа ҳзыԥшуп, шәара хар шәымаӡам... Амшын аҟәараҿы шәынхоит. Араҟа аҳауа бзиоуп, адгьыл бзиоуп, аха Қырҭтәыла зегьы ус иҟам, адгьылқәа ахьҽеим рацәоуп. Ҳара ҳаиҳабыра, иӡбаны изларымоу ала, маҷмаҷ, ақырҭцәа ахыганы, Аԥсныҟа иааганы индырхоит. Уи шәара ишәзеиӷьымзар, ишәзеицәам. Шәара шәызларыцҳау акы заҵәык ауп иҟоу. Уи шәбызшәаақырҭшәа ахьышәзымдыруа ауп. Ақырҭцәа ара иаан, ишәыланхо иалагар, шәхәыҷқәа ақырҭшәа рҵар, рыбла хымтуеи,ицәгьоума, уи? Абарҭ зегьы зхысҳәаауа, абра шәывараҿы, ақырҭцәа ааганы, рнырхара ҳалагеит. Ӡымццак нырцә, адгьыл хҟьаны, ираҳҭеит, аха уи рыцәмаҷуп. Аарцә шәара шәылалгьы, абнара хҟьаны ираҳҭарц ҳаплан иалоуп. Иахьатәи ҳаизараҿы, шәналацәажәаны, ишәҳәақәо, зегьы, апротокол инарбаны, агәылҩаа ааҳашәҭар, уаҳа акгьы аҭахӡам. Уи ус шыҟашәҵо ала, сара агәра згоит. Уаҳа шәасҳәом, усгьы, ажәа шәасыршьызшәа збоит, – иҳәан, ихы пату ақәҵаны ашьшьыҳәа,днеины,иҭыԥаҿы,днатәеит.Уи дшылатәаз еиԥш, афырҳәа, дҩагылеит Шьрыф Каабан-иԥа.
– Иларион Ҭенгиз-иԥа ииҳәаз шәаҳаит ламысла дцәажәеит. Ҳара ҳзы гәырӷьароуп, инасыԥуп, ас еиԥш, иҟоу, ҳара ҳраион аҿы апартиа актәи маӡаныҟәгаҩыс дахьҳамоу, ҷыдалагьы дахьҳашьоу акыр иаԥсоуп. Сара сгәы иаанагоит азҵаарақәа ииҳәаз патула шәахцәажәаны, мап ацәышәымкырц. Азҵаарақәа ишәҭар ҟалоит, аха иабаҭаху азҵаарақәа иҭара. Азҵаарақәа аныҟарҵо, ииҳәаз анырзеилымкаауа ауп. Араҟа, араиком актәи амаӡаныҟәгаҩ, аҩыза Иларион Ҭангиз-иԥа ииҳәаз, ззеилымкааз ҳәа аӡәыр дыҟоума?
– Азҵаарақәа ҳамоуп, азҵаарақәа, – иҳәеит аӡәы инапы ҩышьҭыхны, дҩагылан.
#
– Азҵаарақәа аҭахӡам ҳамҳәахзи, иҳәеит Шьрыф Каабан-иԥа, азҵаара ҟазҵаз иахь ихы наирхан, илацәақәа еимархәланы, диҿаԥшуа.
– Азҵаарақәа шԥаҳҭахым, – иҳәеит даҽаӡәгьы дахьтәаз дҩагылан.
– Азҵаарақәа, азҵаарақәа рҳәан аууыҳәа иааилалеит, аклуб аҩнуҵаҟа итәақәаз зегьы. Адәахьы алагьы абыжьқәа гон: «Дызҿу арбан, Шьрыф Каабан-иԥа, иара ииҳәо ала аизара мҩаԥысуа, егьи. Ус ишамуа идыруазааит!» Арҭ зегьы ибзианы иаҳауан, ирыҵаркуазгьы идыруан, Шьрыф Каабан-иԥа, аха имаҳаӡазшәа иара дызҿыз даҿын.
– Аиеи, нас уара узҵаара аашьҭы, – аҭак ҳзыҟаҵозар аабап, – иҳәан Шьрыф Каабан-иԥа, раԥхьа азҵаара иаҳәаз инапы наиқәикын, ажәа ииҭеит.
– Уара ақалақь аҿы аус ууеит. Абра уааины, ҳаизара имҩаԥумгар ада, ԥсыхәа амамкәа изыҟалеи?
– Уи сара исхароузеи, шәара шәоуми салызхыз? Ииашоуп, сара ақалақь аҿы аус зуеит, аха Шларҭа-ԥатәӡами? – иҳәан аҭак ҟаиҵеит Шьрыф Кабан-иԥа.
– Уи бзиоуп, аха Шларҭаԥаа «аизара ҟалоит» ҳәа, уара уоуп, ақыҭа ирылаланы иразҳәоз. Избан, уара урылаланы израуҳәоз? Ҳара ҳқыҭа анапхгаҩцәа ирылымшаӡози, аизара ыҟоуп, шәнеи ҳәа аҳәара, – иҳәан даҽаӡәы дҵааит. Ииҳәара иҿамшәеит Шьрыф Каабан-иԥа. Нас дгәааны, ибжьы ҩҭицан, азҵаара ҟазҵаз дыниҵаҳәҳәеит:
– Уара узҿу цҭәа ҟаҵароуп, – иҳәеит ас азҵаара изҭаз иахь ихы наирхан, Шьрыф Каабан-иԥа.
– Избан, изцтәы ҟаҵароу? – иҳәеит Иван Иван-иԥа апрезидиум аҿы дахьтәаз.
– Адгьыл ҳамхны Ахал-Соԥелаа ирышәҭоит. Урҭ ншәырхоит. Уи бзиоуп, дара рзы, аха Шларҭаԥаа рзы ишԥаҟоу? Нахьхьынтә ихҵәаны иаақәаз, иахьынтәаауаз, ахь ҳара ҳашәшьҭуама? Абас азҵаарақәа, иааҟәымҵӡакәа рынашьҭра иаҿын Шларҭаԥаа.
Ус Заабеҭ Мачагәа-иԥа ибжьы ааиргеит:
270 #
– Шәаангыл уара. Араиком актәи амаӡаныҟәгаҩ ииҳәаз шәаҳаит. Ушьҭа азҵаарақәа шәаарҟәаҵны, шәахцәажәа. Шәгәы иҭоу аахтны ишәҳәа. Азҵаарақәа ракәӡам апротокол ианырҵо. Апротокол ианырҵо аизараҿы, ажәлар ирыӡбаз ауп. Шәиас ахцәажәарахь, – иҳәан дааҳәны иҭыԥ аҿы длатәеит.
– Заабеҭ Мачагәа-иԥа ииҳәаз шәаҳаит ушьҭа ҳаиасып ахцәажәарахь, – иҳәан иажәа аарԥшӡаны, ажәлар днарылаԥшын, ҿааиҭит Шьрыф Каабан-иԥа. Уи иазыҟаҵаны имаз, иҩызак дахьтәаз, илаԥш наиқәшәеит. Иара дҩагыланы, дахцәажәарц иҭахын, аха игәаӷьра азхомызт азы, дҳәыԥы-ӡыԥу дтәан.
Уажәы, Шьрыф Каабан-иԥа ажәа анииҭа. афырҳәа дҩагылан, ҭынч, дмыццакӡакәа ацәажәара дналагеит:
– Аҩызцәа, Шларҭаԥаа, ҳара ҳаԥсуаауп, аԥсуа ишьа цқьа ҳалоуп. Иахьатәи ҳаизара мҩаԥаагап, ииашоу амҩагьы иқәаҳҵап, аԥсуаҵас. Аԥсуа уаха иифо ада имамзаргьы, асас изы, ихәы ҵәахуп. Ианакәызаалак, арыцҳараиақәшәаз,ицхрааразаԥсуадыхиоуп.Уиигәыла пату иқәыҵоит, акәымзар, диԥырхагаханы дҟамлаӡацт, нас иахьа иҳахьзеи? Араиком актәи амаӡаныҟәгаҩ дықәгыланы дцәажәеит ииҳәаз шәаҳаит. Нас уи иаҳаҭыр аабаргьы ҟамлаӡои? Уи азы акгьы ҳахьуам. «Адгьыл раҳҭоит» – ҳәа апротокол ҩны, агәылҩаа нраҳҭар, ирыманы ицоит. Уаҳа ус аҭахӡам, – иҳәан длатәеит Шьрыф Каабан-иԥа иазыҟаҵаны имаз анхаҩы.
– Заҟа дҟәыӷоузеи, заҟа? – иҳәеит актәи амаӡаныҟәгаҩ Иларион Ҭенгиз-иԥа дахьтәаз, Шьрыф Каабан-иԥа иахь ихы наирхан.
– Ажәа сышәҭи, дад, – иҳәан инапы дҩахеит Даҭикәа Шларҭаԥаа рысҭаршын. Уи иқәрагьы акрыҟан, иақәнагаз адыррагьы иман. Уи иажәа абас дналагеит.
– Дадраа, адгьыл ахьышьҭоу, ишьҭоуп, еиҭаганы џьаргьы гашьа амаӡам. Ааигәа-сигәа инхо, уи иабароуп. Адгьыли ауаҩи еибааӡоит, рҳәоит. Уи азоуп, зегьы адгьыл бзиа изырбо. Уи азоуп, адгьыл еимакны, аҳәынҭ#
қаррақәагьы зеибашьуа, ажәларгьы изырыхьчо, иаҭаххар рыхгьызақәырҵо.Ӡымццакнырцәабнараихышәҟьазгьы, хышәымҟьараны ихышәҟьеит. Уи хышәымҟьаргьы АхалСоԥелаа, адгьыл ирымоу рызхон.
Уажәы аарцәҟа шәиасит. Усгьы ишәҭаху ҟашәҵоит. Уи адгьыл шыжәгогьы агәра згоит, аха шәиашам. Ҳара ҳхала иҳазшәыҭом уи адгьыл, мчыла иҳамшәымхуазар.
Даҭикәа иажәа алгаха имҭаӡакәа Иларион Ҭенгиз-иԥа даацәажәан:
– Зҵаара ԥхашьарам, уабаанагеи, уара? Уара уасуанеи? Агха смыхьзар, уара уакәӡами Шларҭаԥаа ақыҭа сҭаршынс иҟоу? Ус акәзар, адгьыл знапаҿы иҟоу аколнхара ахантәаҩы Заабеҭ Мачагәа-иԥа иоуп. Уара иуусу, аналогқәеи азаиомқәеи, ашәи, акәтаӷьи уҳәа рылхра ауп, убарҭ урҿыз.
– Уабаҟаз ҳәа ҳара Даҭикәа иаҳҳәаӡом. Уи дахьыҟаз, ахәшәтәырҭаҿоуп. Уаҵәы, уахь ҳара ҳцаргьы ҟалоит, – иҳәеит нхаҩы ҭаҳмадак дахьтәаз.
– Иқәра ыҟазар, дычмазаҩызар, иҩны дтәазааит, – иҳәеит Иларион Ҭенгиз-иԥа.
Ажәа амхны дҩагылеит Иван Иван-иԥа.
– Ара ҳгыланы, доусы ргәаанагарақәа дырҳәо акәӡам. Иҟашәҵа абжьыҭира. Изҭаху адгьыл иҭиааит, изҭаху ажәлар нирхааит. Заабеҭ Мачагәа-иԥа, ибжьы ааиргеит:
– Шәхәыц, ажәлар. Ишәҭиз, – изышәҭаз итәуп. Шьрыф Кабан-иԥа ибжьы ааиргеит:
– Бзиоуп, абжьыҭира ҟаҳҵап. Шәааи, адгьыл АхалСоԥелаа рыҭара иақәшаҳаҭу ҳнапқәа ҳарҩахап, – иҳәан, инапы ҩышьҭихит Шьрыф Кабан-иԥа.
– Ахал-Соԥелаа адгьыл шԥараҳамҭои? – рҳәан ҩажәаҩык раҟара рнапқәа ҩышьҭырхит.
– Ҳара баша еимаҳкуеит, Шларҭаԥаа реиҳараҩык, иқәҳаргылаз азҵаара иахьадгылаз шәымбаӡои? – иҳәеит Шьрыф Каабан-иԥа.
– Ус угәабзиарахааит Шларҭаԥаа реиҳраҩык рыдгьыл Ахал-Соԥелаа рыҭара ишазыразу, – иҳәан, афырҳәа,
272 #
ҷкәынак дҩагылт. Шьрыф Каабан-иԥа ажәлар рахь ибжьы наиргеит:
– Ахал-Соԥелаа адгьыл рызҭарц зҭаху шәнапқәа шәырҩахеи?
Раԥхьа знапқәа шьҭызхыз, рнапқәа ҩышьҭырхыхт. Заабеҭ Мачагәа-иԥа знапқәа шьҭызхқәаз ааиԥхьаӡеит.. Урҭ зеижәҩык ыҟан. – Уажәы, Ахал-Соԥелаа адгьыл рыҭара мап ацәызкуа, шәнапқәа шәырҩахеи?
Раԥхьа знапқәа шьҭызхыз азеижәҩык рыда, зегьы рнапқәа ирҩахеит.
– Ҽеишәа иԥхьаӡа, Шьрыф Каабан-иԥа, – иҳәеит Заабеҭ Мачагәа-иԥа.
Иларион Ҭенгиз-иԥа Заабеҭ Мачагәа-иԥа ихы нидикылан:
– Шәара шәыҩџьагьы сара сшәызхоит, – иҳәеит.
– Иаҳхароузеи, убаашәит, рнапқәа ҳара ирышьҭҳарх џьушьома?
-Иазыҟашәҵеит,иҳәанИларионҬенгиз-иԥа,аԥсшәа рамҳәаӡакәа, дрызгәааны дынрылҵны иҿынеихеит.
– Иларион Ҭенгиз-иԥа, саргьы ақалақь ахь сцоит, – иҳәан днаишьҭалеит Шьрыф Каабан-иԥа.
Аизара аҟнытә, ауаа ықәҵны, аҩныҟа ианцоз, уамашәа ибаны, иалацәажәон иахьатәи реизара амҩаԥысшьа.
– Сара схәыҷым, ушьҭа, хынҩыжәа шықәса акыр сырзааигәоуп, аха ас еиԥш, еизара сара схаан изымбацт. Иабаҟалахьоу, аколнхара ахантәаҩи, нас иара, иҩызцәеи егьырҭ ақыҭа анапхгаҩцәеи аламырхәӡакәа, аизара аҽҳәара аҭаны, иахьымҩаԥыргахьоу? Иабаҟалахьоу, раикомаа ақыҭа иалаланы, аизара аҽҳәара аҭаны, насгьы, ишәҳәаша-ижәуша ҳәа ҩызала, жьра-цәарала, ауаа азыҟаҵаны, ажәлар иахьырҿадыргыло. Аха ажәлар ыҟан, ажәлар ыҟоуп, иагьаанхоит ажәлар. Аиҳабыра роуп ицо, иагьааиуа. Ажәлар аанхоит, иҟалоит: имшәо, зҳәоу еиқәшәо, иӷәӷәоу, – ииааиуа ракәны, жәытә аахыс, ус иҟан, иҟоуп, иагьыҟалоит. Сара даара сгәы иаахәеит Шларҭаԥаа реидгылара, -ҳәа дцәажәон, рколнхара ахантәаҩы, Заабеҭ Мачагәа-иԥа.
#
– Абри адгьыл аҵыхәала, ахәышәтәырҭа сҭалаанӡа, дсыԥхьаны слеиган, Иларион Ҭенгиз-иԥа исеиҳәеит, «ари аус схы аласмырхәырц, уи сара ишысусым. Амала, уи азҵаара аизараҿы иқәгыланы, ианыҟала, ма џьоукы алацәажәоны ансаҳа, иара сидгыларц», – иҳәеит ақыҭа асҭаршна Даҭикәа.
– Урҭ ламыс змоу уаам, ҳақәрымго жәбеит», – иҳәеит аимҩалацәа руаӡәы.
– Ус иҟаларгьы уамашәа ибатәӡам. Аха ҳшәар, ҳахәҭаӡам. Ҳҭахозар, ҳшықәԥо ҳҭахароуп, ҳара ҳҟамларгьы, ҳаԥсуара аанхароуп...
Абас иеицәажәо, аизара аҿынтә аҩныҟа ицон Шларҭаԥаа.
Абри аамҭазы, ақалақь ахь ахы рханы, илеиуан раикомаа рмашьына, Иларион Ҭенгиз-иԥеи Шьрыф Каабаниԥеи зықәтәаз. Урҭгьы амҩа иахьықәыз,еицәажәаран изҿыз.
– Аиаша сарҳәеит Шларҭаԥаа, сара агха иҟасҵаз ауп, схы иаахазгьы, зхаахаз, сара соуп араиокн актәи амаӡаныҟәгаҩ избан, сара Шларҭаԥаа сызрыҳәарыз. «Ари адгьыл зтәу, шәара шәакәӡам, Ахал-Соԥелаа роуп, сҳәар иазымхози? Ааи, уи ҳәарада, иазхон. Аха патула, дара рхала, Ахал-Соԥелаа адгьыл рырҭап шысҳәоз, уажәы, ирҳәаз убоит. Хара имгакәа, асҭаршнеи, аколнхара ахантәаҩи амхны, урҭ рцынхәрас ибзиақәоу ықәыргылатәуп. Аԥсуаа рахьтә, сара макьана, еиҳа исзааигәоу, зыгәра зго ҳәа иҟоу, уара уоуп Шьрыф Каабан-иԥа. Абри уара уеиԥш, сиқәгәыӷуан, Заабеҭ Мачагәа-иԥагьы. Аха дубоит уи иҽшыҟаиҵаз. Дсыманы, саб иҩны дганы, сгәылацәа идыртәаланы, изласылшоз ала, пату иқәсҵеит. Убас иаргьы дсыԥхьаны сиган, ичеиџьыка сҿеиҵеит. Ҳаишьцәоуп, пату еиқәаҳҵап, – сҳәеит, аха акгьы агәхьаа мкӡакәа дысҿагылеит. Сгәы иҭоу зегьы, сара ҽнак ала исзыҟаҵом, аха урҭ аҩџьагьы рмаҵурақәа ирымымхкәа исзааныжьуам. Иубап, урҭ харак имгакәа изықәшәараны иҟоу. Уара угәра ганы сымаӡақәа шуасҳәо, умбои? Абзиарақәа иузызуа убап.
274 #
– Иҭабуп, Иларион Ҭенгиз-иԥа. Сара исылшои, аха исылшо ахәыҷы ала, гәык-ԥсык ала, сузыразуп. Исылшо ахәыҷы ала суцхраауеит. Ари адгьыл аус аҿгьы, исылшоз ҟасҵеит, аха дара, маӡала, сара сеиҳа аус руит. Сара сеиҳа дара ирылшеит. Иҟасҵари, Иларион, Ҭенгиз-иԥа.
– Иулшоз шыҟауҵаз, сара избоит, уара иҟауҵазшәа сыԥхьаӡоит, уаргьы ус иԥхьаӡа. Уи адгьыл Ахал-Соԥелаа иртәуп, уи даарак хьаас иумкын.
– Ус анцәа иҟаиҵааит. Уажәы дара ртәы иагар, ҳара ҳтәы иаҳаргоит» – ҳәа иалагоит даҽа џьарагьы, иҳавасуа иалагоит. Уажәы, ҳара ҳтәы иагар, «усгьы ҳара ҳтәы иазгом» ҳәа иаҳҿагылақәо маҷхоит. Абас, ишеицәажәоз, ақалақь иналалеит.
– Шьрыф Каабан-иԥа, иахьатәила уара аусурахь уахьнеиуа егьыҟам. Уаргьы узиашоу, Шьрыф Каабан-иԥа иҩныҟа дга. Уи уа дааныжьны, саргьы сыҩны снаганы, уца уаргьы уҩныҟа. Иахьатәила, ҳахҩыкгьы ҳхқәа ҳрықәиҭуп, шларҭаԥаа ҳгәалаҟазаара бжьырхит, ҳаԥсқәа ҳшьап, ҳгәалаҟазаара еиӷьхозар аабап, – иҳәеит Иларион Ҭенгиз-иԥа, имашьына ныҟәцаҩ ихы наиқәкны.
Амашьынаныҟәцаҩ ажәак мҳәаӡакәа ихы ааирҵысын, дышиашаз, Шьрыф Каабан-иԥа, ааигәа иауз иуада ахьыҟаз, аҩн ду агәашә днадгылеит. «Шәымҩахыҵ, аҩныҟа»-иҳәанШьрыф Каабан-иԥа,дрыҳәеитИларион Ҭенгиз-иԥеи, уи имашьынаныҟәцаҩи, аха дара ирымуит.
«Иҭабуп» – рҳәан инеиԥырҵын ицеит. Амашьынаныҟәцаҩ, Иларион Ҭенгиз-иԥагьы игәашә дныларгыланы иҩныҟа дцеит. Уи аҽны, арҭ рыхҩыкгьы, уаҳа, усура имнеиӡеит. Иларион Ҭенгиз-иԥа аҩны дахьнеиз, исас дтәаны акрыфара даҿын. Аԥшәма данааи, дҩеихаҵгылеит.
– Ихааны иуфааит, умгылан, ухаҵкы сцеит, – иҳәеит Иларион Ҭенгиз-иԥа. Иаргьы инапқәа ӡәӡәаны, дааин, исас дылидтәалан, акрифеит, фырџьанқәакгьы еицы-ркит.
Иларион Ҭенгиз-иԥа раԥхьатәи ифырџьан ааникы#
лан, абас аныҳәаҿа иҳәеит: «Анцәа улԥха ҳаҭ, анцәа абзиара ҳзыҟаҵа. Иахьа Аԥсны ҳнапаҿы ишыҟоу еиԥш, наӡаӡа иаанхааит. Аԥсуаа рақырҭуатәра имарианы иҳалшааит. Аԥсуа идгьыл Анапанӡа илаӡоит, уи хара имгакәа Қырҭтәыла иалало, дара аԥсуаа «ҳақырҭцәоуп» ҳәа игыло, «шәаԥсуаауп» ҳәа разҳәо ирҿагыланы иреисуа, анцәа ҳазшаз иаҳирбааит. Сара даара сдыргәааит шларҭаԥаа. Дара раҳаҭыр баны, патула, снапаҿы исзаагозар сгәахәын, Шларҭаԥаа рыбнара рыцқьаны Ахал-Соԥелаа ирысҭарц исыӡбаз, хдырбгалеит. Зегьы урҟәаҵ, Џьыкырба Заабеҭ Мачагәа-иԥа, иашьас иҟасҵаз, убриҵәҟьа уихәарҭам. Уи деилазго Шларҭаԥаа урыск дрымоуп, уи иоуп. Аха урҭ ирыхәҭоу рақәыршәара сара исылшоит. Рмаҵурақәа рамхра ала исзааныжьуам. Урҭ алахшақәа, ма иҭаскроуп, ма исшьыроуп, уаҳа изуӡуам».
– Урҭ рҭакра иалоухи, аха иушьыр, еиҳа еиӷьуп. Избанзар, уара зыӡбахә умоу апартиа иалоуп. Ишдыру еиԥш, апартиа дшалоу дузҭакӡуам. Уи иус иахьынӡаурххо, дшьызар, уҭынчуп, ус акәӡами?
– Иуҳәо иашоуп Џьумбер. Уи аус анагӡаразы, зыгәра уго ауаҩы думазароуп, уи узыҟазҵаша, ма ухала иҟоуҵароуп. Сара аус ахьызуа, удыруеит. Схала иҟасҵартә аамҭа сымам. Уи аҟаҵаразы, уишьҭашәарыцароуп, иушьырц иуҭаху, имариа уԥшаароуп. Ишубалак, уиехсны ишьра уи ҟәыӷарам, гаӡароуп. Ари аус ҟауҵозар, умццакӡакәа, уаҩы изымдыруа иҟоуҵароуп. Уи азы, ишысҳәахьоу еиԥш, аамҭа аҭахуп, уи аамҭа сара исымаӡам.
– Уаргьы саргьы ҳазлеиуацәеи Иларион?
– Ҳаишьцәами.
– Нас уаргьы саргьы ҳаишьцәазар, абри аус снапы
иануҵар, исзыҟамҵап ҳәа угәы иаанагома? – Уароу?
– Ааи, сара.
– Уара абахҭа уцәнарҳәхьеит, уи иалаз алуххьеит, умшәакәа, аиҭа аӡбахә уҳәахома?
– Изысымҳәои, уара узы, Иларион, иҟасымҵо ҳәа акыр
276 #
ыҟоума? Ирацәаны сҭаркхьеит, аха уара умшала абра сыҟоуп.Усцәымшәансара,исыдҵаабриаус.Даԥыраагап абри аурыс. Аԥсуа макьана уааиԥеиԥш, ухы дахьаурхәо ҟалозар убап. Имуӡозар, ушьҭантәи усны иааныжь.
– Иуҳәо иашоуп, Џьумбер, макьана аԥсуа даанҳажьып.
– Ус акәзар, сара уахаҵәҟьагьы сеиқәшәоуп. Уи аус анагӡара сашьҭалоит. Аамҭа агара еиӷьымзар ҟалап.
– Мап Џьумбер, уара сара сҿы ушыҟоу агәылацәа зегьы ирдыруеит. Ус, уара ишуҳәо еиԥш иҟалом. Уара аҩныҟа уанцалак ашьҭахь, аамҭа акыр бжьысроуп. Сгәылацәа уаҩы уимбаратәы, уахык уааир, дахьынхо сара издыруеит. Ҳаицны ҳнеиуеит, дмарианы даҳԥыхьашәар, уи ауха иаҳҭаху ҟаҵаны ҳаауеит. Ус даҳԥыхьамшәар, дахьынхо удыруеит, умццакӡакәа, ҭынч уишьҭашәарыцалоит...
– Аҩны ицынхода?
– Иԥшәмеи иареи рымацара роуп иҩны иҟоу. Гәыла аигәагьы димаӡам. Гәылацәас имоу, ҩыџьа аҭакәажәцәеи саби хәыҷыки роуп. Урҭ аҭакәажәцәа руаӡәы лԥа, Иван Иван-иԥа имаҳә иан лоуп. Имаҳәгьы иԥҳагьы Ростов аҵара иҭоуп. Сыԥсымзар, урҭ сынтәа рҵара иалгоит.
– Ус акәзар, ирластәуп, ари аус. Дара рҵарақәа ирылгаанӡа, аус анагӡара еиҳа имариахоит, рҵара иалганы, ианааилак, аҵкьыс.
– Уи иашоуп, уара ишуҳәаз еиԥш, ирццактәуп ари аус. Аха ус егьа иҟазаргьы мызқәак бжьысроуп. Ус еиҳа еиӷьуп.
– Ишуҭаху.
– Ҳус ҳаӡбеит.
– Иҳаӡбеит анцәа ахьӡара ҳаиҭааит! – Арҭ рыҩџьагьы
акраамҭа еидтәаланы иеицәажәо, рқьафқәа ҟарҵеит. Нас Џьумбер аҩныҟа ицара аамҭа анааи, дҩагылеит. Макьана ара дыҟазарц, ԥыҭраамҭак иԥсы ишьарц, Иларион Ҭенгиз-иԥа диҳәеит, аха Џьумбер имуит. Иларион Ҭенгиз-иԥа идыруан. Џьумбер ииҳәаз наимыгӡар шимуаз. Убри аҟнытә даангыларц, уаҳа мыҩтәык имеимкӡеит. Имашьынаныҟәцҩ аҭел дизасын, дааигеит.
#
– Иахьатәила аԥсшьара усҭан. Аха абри ахаҵа сашьа иоуп. Аҟәа дҩаганы, акы дақәыртәаны, иҩныҟа ддәықәуҵароуп, нас иануҭаху уаусыжьуеит,иҳәан адҵа ииҭеит.
– Ибзиоуп, Иларион Ҭенгиз-иԥа, – иҳәан асас Аҟәа диган, изиашаз Жәыргьыҭ ицоз автобус дҩақәиртәан, иара дгьыжьны дааит. Иларион Ҭенгиз-иԥа, Џьумбер иҩныҟа дандәықәиҵа ашьҭахь, ихы нықәиҵеит. Ус ихы шықәыз аалашьцеит. Иижәыз акыр ианихыԥсаа, дахьиаз дхәыцуан. Уи дзызхәыцуаз Џьумбер иакәын. «Џьумбер аакласск данрылга, уаҳа ашкол дҭамлеит. Аӷьычра далагеит. Аӷьычразы ҩышықәса дҭакын. Иларион Ҭенгиз-иԥа дҿихит. Ашьҭахь, рҵаҩыс Аԥсныҟа даарышьҭит. Аҵаҩцәа аҷкәынцәа рыпҟареи, аҭыԥҳацәа алаф бааԥсқәа раҳәареи рзы, акырынтә дырԥҟахьан аҟнытә, «ирҵаҩра» ааныжьны дықәҵит. Уи нахыс, аӷьычрақәеи ақәыларақәеи рзы хәынтә-фынтә раҟара дҭаркхьан. Аҵыхәтәан дҭакын ауаҩы ишьразы, аха акгьы ихараӡамшәа дҿихт, Иларион Ҭенгиз-иԥа. Уи азоуп, уажәы, шьауҩыс дызидгылаз. Џьумбер ииҳәаз шынеигӡо здыруеит, аха саргьы ус иаансмыжьроуп, исылшо ахәыҷы ҟасҵароуп, сызлыҵыз ақырҭуа жәлар сырԥхашьом» ҳәа дхәыцуан, Иларион Ҭенгиз-иԥа. Уи ашьыжь даныҩагыла, акы днацҳаны, фырџьанқәак аанкыланы, усура дцеит. Икабинет ашә аартны, дшыныҩнашылаз еиԥш, Қарҭҟа аҭел дасит, ақыҭанхамҩа аминистр ихьӡ ала.
Уи иҿы акы аанмыжькәа, акгьы мӡакәа иҳәеит. Иацтәи реизара атәы. Уи аҭакс аминистр иҳәеит: «Уара аԥсуаа рҿы аус узымуазар, арзаҳал ҩны уқәҵ, сара уамсхыр аҵкьыс. Урҭ ирҳәо ҟауҵарц аума уа узыҟоу. Иабаҭахыз урҭ разҵаара. Ус иахәҭоуп ҳәа ануԥхьаӡа, уразымҵаакәа иҟоуҵандаз, уара ушаԥшәымоу удырроуп, аҩыза, Иларион Ҭенгиз-иԥа». Қырҭтәыла ақыҭанхамҩа аминистри иареи абас ианеицәажәа ашьҭахь аҭел аашьҭихын, АхалСоԥелтәи аколнхара ахантәаҩы иахь аҭел дасит. «Ирласны скабинет аҿы улеироуп. Уск азы узымбар ҟалом»
278 #
ҳәа. Ас аниаҳа аколнхара «Ахали-Соԥели» ахантәаҩы Иракли Авҭандил-иԥа Гогебашвили иаарласны, раикомаа рҿы длеит. Урҭ рыҩџьагьы аԥсшәақәа ааибырҳәан илатәеит. Дара шылатәақәаз еиԥш, Иларион Ҭенгизиԥа игәы ԥыжәжәо дыҟамзи, диԥхьаны, дзызлеигаз аус аацәыригеит.
– Иацы Шларҭаԥа аизара сыман. Ӡымццак аарцә ихҟьаны ишшәаҳҭаз еиԥш, нырцәгьы ихҟьаны ишәаҳҭарц сыплан иалан. Закәан ԥшрак наҭаны, уи адгьыл рымҳхырц азы. Аха шларҭаԥаа ируазма? Ражә рлаба дадҳәаланы, ақыҭа уаа зегьы кылсит. Зегьы еибыҳәаны мап ркит. «Ҳадгьыл шәаҳҭом» – рҳәан иҳәҳәаны игылеит. Иахьа сусураҿы санааи, Қырҭтәыла ақыҭанхамҩа аминистр ихьӡ ала аҭел сасит. Уи иҳәеит: «Аӡәгьы уиазымҵаакәа уи адгьыл, Ахал-Соԥелаа ирыҭ». Шларҭаԥаа сырмыҳәаӡакәа ус ҟасҵар акәын. Уи сара исхароуп. Уи адгьыл иахьа нахыс шәара ишәтәуп. Амҿы ылхны ижәга, азин шәымоуп. Шларҭаԥаа ылашәымҵан. Урҭ рахьтә, амҿы ылызхуа дыжәбар, имхны ижәга. Ҳазӷыҵсыр аужәра ахтра ҳалагоит.
– Иҭабуп,ИларионҬенгиз-иԥа,-иҳәеитиаҳаз ажәабжь игәы иаахәаны, аколнхара «Ахали-Соԥели» ахантәаҩы Иракли Авҭандил-иԥа Гогебашвили. Арҭ ара мыҩтәык иеидымхалеит. Ицқьаны жәамш анааҵ Шьрыф Каабаниԥа Мыхәтал араиком актәи амаӡаныҟәгаҩ икабинет аҿы днеиган, адҵа ииҭеит Шларҭаԥа дцаны Даҭикәа Шьақьыр-иԥаАбазбеи,ЗаабеҭМачагәа-иԥа Џьыкырбеи русурақәа ирымхны, урҭ рхаҭыԥан аҿыц ықәиргыларц. Даҭикәа Шьақьыр-иԥа ихаҭыԥан Дараҭиа Иазыгәба дҟаиҵарц, Заабеҭ Мачагәа-иԥа Џьыкырба ихаҭыԥан Беслан-иԥаАлықьсадҟаиҵарц.Арахьиаҭахуаусқәа акгьы хьаас имкырц. Зегьы иара ихы ишадиҵо ала агәра ииргеит.
Шьрыф Каабан-иԥа Шларҭаԥа аиҳабыра иреиҳәеит. Уаанӡатәи реизара еиԥш акәымкәа, асҭаршнеи, аколнхара ахантәаҩи ирыдиҵеит ауаа реизгара. Уи даргьы мап
#
ацәырымкӡеит. Даҭикәа Шьақьыр-иԥа Абаӷбеи, Заабеҭ Мачагәа-иԥа Џьыкырбеи ааицәажәан абригадақәа шаны, доусы еиҳа иахьырзааигәақәаз, аарыдҵаны, иҩҽыжәланы, ақыҭа инрылалеит. Ақыҭа иахьрылоу ирызҵаауан:
– Иарбан еизароу имҩаԥыжәго, насгьы иарбан зҵаарақәоу иқәгылоу ҳәа.
– Урҭ ҳара иҳаздырӡуам. Урҭ здыруа, Шьрыф Каабаниԥа Мыхәтал иоуп, – рҳәон азҵаарақәа рызҭақәоз рҿы. Аизара аҿҳәара анааи, ақыҭан изарҳәаз ажәлар зегьы еизеит. Аизара шымҩаԥыргац еиԥш, апризидиум алырхит. Иалырхит аизара мҩаԥызгоз ахантәаҩи, амаӡаныҟәгаҩи. Урҭ ралхрзы, иазыҟаҵаз Шьрыф Каабан-иԥа Мыхәтал иакәын. Аизара ианалагоз, аизара ахантәаҩы ажәа ииҭеит Шьрыф Каабан-иԥа Мыхәтал. Уи иажәа ааркьаҿны, раикомаа рҿынтә адҵа имаз нареиҳәеит. Аҵыхәтәан, уи иажәа абас иаахиркәшеит. «Шәара ишәҭахы, ишәҭахым, ҳасҭаршнеи, ҳколнхара ахантәаҩи амхуп, аха атәым уаа аармышьҭит урҭ рхаҭыԥан. Уи азы пату рықәҵатәуп. Иахьа нахыс, сҭаршнас дшәымоуп Дараҭиа Иазыгәба, аколнхара ахантәаҩыс Беслан-иԥа Алықьса,ҿыц иҟаҳҵаз шәҭахымзар, араион аҟнытә иаарышьҭуеит. Шәара аусқәа ишәымоу жәдыруеит, шәҳәоу еиқәыршәаны, ҩнапыкала шәусқәа кны аус жәула, ҿыц иалаҳхыз, ишәзымдыруа зҵаарақәак шәрызҵаауазар, шәыԥхамшьакәа, сара сҿы шәлеир, шәызҵаарақәа рҭакқәа шәысҭоит, исылшо акы акәны иҟазар. Сара сымч зқәымхо зҵаарақәазар, шәахьынашьҭтәу шәнасышьҭуеит.
– Ҳара шәаҳзымҵаакәа амаҵурақәа шԥаҳашәҭоз, – рҳәан азҵаарақәа ҟарҵеитиҿыцны амаҵурақәа ирыларҵақәоз.
– Шәара апартиа шәалоуп, апартиа шәахьдәықәнаҵо, мап шәкыр ҟалаӡом, – иҳәеит Шьрыф Каабан-иԥа Мыхәтал.
– Иҳалымшозар, ҳмаҵурақәа ирыхәҭоу адырра ҳамамзар, – рҳәан азҵаара аақәдыргылеит.
280 #
– Уи сара исыздыруам, сара раикомаа исыдырҵаз насыгӡеит, аха усҵәҟьа шәхы шәацәшәозар, саазышьҭыз рҿы шәлеир даргьы-шәаргьы шәеибабап, сара сцеит, – иҳәан, дынрыдҵны дцеит. Шларҭаԥаа ирдырит зегь зыхҟьоз рыдгьыл ахьоурмыжьыз азы шакәыз, ас еиԥш иҟоу аус гәымха шыҟалаз. Џьоукы амырхзаргьы, иаларҵазгьы ҳара ҳтәқәа роуп, – рҳәан рҽааныркылт Шларҭаԥаа.
а-тәи ахы
Макьана ԥхароуп, аха аӡынра шыхьшәашәарахогьы рдыруеит Шларҭаԥаа. Џьоукы аӡын азы амҿы рааны ишьҭарҵоит. Џьоукы, уардыншәара ихҵәаны, ҵлак ашьапаҿы икыддыргылоит. Иҟоуп, даҽа џьоукы, амҿы аалхны, аҽныҵәҟьа, ауардын иҩақәҵаны, аҩныҟа изго. Ӡымццак иазааигәаны инхо зегьы, уи аԥшаҳәа ааигәасигәа иҟоу абнаҿоуп амҿы ахьылырхуа, уаҳа џьаргьы царҭа рымаӡам. Аиашьцәа Дени Камунеи Леиаа ахьынхо, Ӡымццак азааигәара ауп. Урҭ есышықәса ари абнаҿоуп амҿы ахьылырхуа. Зны амҿы ылхны икыддыргылон, нас аамҭа анроулак, руардын ааҵаҳәаны, ицаны иааргалон. Урҭ уардынла амҿы анааргалоз, аӡәы аԥхьа дгылон, егьи ашьҭахь. Усҟан, ршәақьгьы аашьҭырхуан. Аԥсаатәи ашәарахи аман ари абна. Абна ҳәақәеи ақәыџьмақәеи ануқәшәалозгьы ыҟан. Уимоу, анкьа зны, жәаф тәыҩа зхагылаз абна ҽа аӡәы ишьхьан ҳәа рҳәон, ари абнаҿы. Ҳәарас иаҭахузеи, арҭ зегьы аџьхәантәи, ма ашьхантәи илбаақәоз ракәын.
Абжьааԥны еиԥш, уи аҽынгьы Камуна ишәақь иҟәаҟәа иаақәиҵеит амҩа ианықәлоз. Арҭ аишәцәа рхаан ҵлак ашьапы иладгыланы ихырымҵәацызт. Иҵырҩны икажьу, ма иҩоу акы акәымзар. «Амҿазы аҵла ашьапы хызҵәоз диашам, ҵлак дҩыхәнаны иаахирҟәҟәар, илхны игоит. Даҽа ԥшьба-хәба шықәса рышьҭахь дааир, аиҭа ихырҟәаҟәаны игартә аҟатақәа ҩахагылоит. Ус
#
акәымкәа, ашьапы лыҵакны ихуҵәар, иахылҵуа, арахә ирфоит, иазҳаны, акгьы азыҟаҵом, аҵлареи абнареи ирыҵаԥсуеит», – рҳәон дара. Абас, абна пату ақәырҵон, арҭ аҩџьа аиашьцәа.
Убарҭ абна пату шақәырҵоз еиԥш, ҳара зегьы абна пату ақәаҳҵозар, иахьа иҳамоу абнақәа раҟара рыцны иҟалон. Уажәы, арҭ аиашьцәа иеицны амҿылхразы аккарра ианныҵала, «Ара амҿы алхра мариоуп» ҳәа, раԥхьа инзыдгылаз хымҵәаӡакәа, акыр еимдеит. Урҭ, акыр ианеимда ашьҭахь, ишнеиуаз, инадгылеит хьаца дук. Ари ахьаца амахә дуқәа еиҵҳәаны игылан, махәқәакгьы налҩаа-аалҩаны иҟан.
«Абри ахьаца хҳарҟәҟәап, иаҳҭахугьы амҿы ҳнаҭоит, ааигәа-сиигәа аҵиаа қәыԥшқәа иҟақәоугьы «ахақәиҭра» рнаҭоит, иаргьы даҽа, хәба-фба шықәса рышьҭахь, нхаҩык, даҽа ӡынрак изхаша амҿы инаҭоит, – рҳәан ихдырҟәҟәарц аԥхьа инагылеит, арҭ аҩџьа ааишьцәа. Ден иакәын иеиҳабыз, Камуна иаасҭа. «Сара сшыҟоу, сашьа еиҵбы аҵла дышԥақәсҵо», – иҳәан Ден имаҟа иеикәаӷ лаваиҵан атрышә ҳәа дҩаԥан, ари ахьаца ҵла, еиҳа илаҟәны иамаз амахә дҩахьынҳалан, дҩыхәнеит. Имаҟа иаваз иеикәаӷ аавихын, дзыхәназ ахьаца ахырҟәҟәара дналагеит. Ден ихирҟәҟәон, Камуна иеилихуан. Амахә шәпақәа аалхуа, афахь нкажьуа, арҭ аиашьцәа ахаангьы иҟарымҵацызт. Ихырҵәаз быцақәак аҟара ишәпоу инаркны, акгьы аанрыжьуамызт, зегьы ылхны аҩныҟа иргон. «Ихуҵәаз,башаиԥхасҭаумтәын»,-рҳәон арҭаишьцәа. Ус акәын дара рхаҭақәа иагьшыҟарҵоз. Дара рыдагьы, ус ҟарҵон, хара ихәыцуаз, абна пату ақәызҵоз, ауаа ҟәыӷақәа зегьы. Ари аҵла Ден акраамҭа ахырҟәҟәара даҿын. Уи ахырҟәҟәара даналга, дахьықәыз дыллыбаан, еиҳа ишәпаз еилыхны ишьҭаз махәык длықәтәеит. Камунагьы дааины, иашьа дахьтәаз днаиватәеит. Арҭ ааишьцәа иеицәажәо акраамҭа ара итәан. Рыԥсқәа аныршьа ашьҭахь, иҩагылан икажьыз амахәқәа реилыхра иналагеит. Имтәаӡакәа ихырҟәҟәаны икажьыз
282 #
ахьаца амахәқәа реилыхра иаҿын. Ишылашьцара ианылашьца, изҿыз иаалган, рыԥсгьы маҷк иадымхаргьы, иааиҭамкӡакәа, аҩныҟа амҩа иқәлеит. Ари аҽны, амҿы илырхыз, ҳәарас иаҭахузеи, аӡынра ирызхомызт. «Ари амҿы илаҳхыз, зны, аҩныҟа иаагап, нас аамҭа анҳауа, ҳаалар, иҵегь ылаҳхып», рҳәеит дара. Ишырҳәаз еиԥш адырҩаҽны шьыбжьон лхыҳәҳәаны еиԥш, руардын ҵаҳәаны ахьаца ахьхдырҟәҟәаз иааизар, ҽыуардынк гылоуп, ҩыџьа ақырҭқәа амҿы ақәҵара иаҿуп, идырҭәырцгьы рацәак рыгӡам. Амҿы ақәызҵаз ақырҭцәа, амҿы ылызхыз шааиуаз анырба, ирдырын, дара рбызшәала акы ааибырҳәеит. Арҭ еибырҳәаз Дени Камунеи ианраҳа, иаарцәымӷахеит, аха иҟарҵозеи?
– Бзиа жәуит, – иҳәеит Ден, иашьеи иареи илырхыз рымҿы згоз ақырҭцәа ишаарыдгылаз еиԥш
– Бзиара жәбааит...
– Шәара шәоума,ари амҿы ылызхыз?
– Мамоу, ҳара ҳакәӡам.
– Шәара илшәымхызар, нас шәара изыжәгои?
– Абна ҳара иаҳтәуп азы.
– Абри абна шәара ишәтәну?
– Ааи, ҳара иаҳтәуп.
– Шәара ишәтәиижьҭеи акыр ҵоу?
– Адунеи ааршеижьҭеи.
– Ишәазҳәада, ари абнара шәара ишәтәуп ҳәа.
– Ҳколнхара ахантәаҩы, ааигәа аизара ҟаҵаны
иҳаиҳәеит.
– Уи даҽакы шәеиҳәаргьы иҟашәҵозу?
– Арԥыс амцхә умҳәацәан, мамзар?..
– Мамзар исзуураны иҟоузеи, сымҿгьы уго, сагьуршәо?
Уажәыҵәҟьа исоуҳәароуп, заҟантәы убжьысхьоу?
– Ари ҩынтәуп.
– Ижәгаз жәгеит, аха уаҳа шәызгом.
– Ҳара иаагоит, аха иззымго шәара шәоуп, – иҳәан иласха кьаҿ, наҟ, акыр инаскьаганы, ахџыџ иахьықәыз ахь, дыҩны, иҿынеихеит ақырҭуа. Камуна иҟәныз ишәақь ааиҟәнихын, иаахыршаны иниқәикит, иҩны зҿыназхаз
#
ақырҭуа даангылеит. Убри аамҭазы, Ден деиҵамхакәа днеин, ақырҭуа иласха кьаҿ ахьықәыз иақәихит. Уа атапанча ааҵихит. Нас Комуна ишәақь ахы длахеит.
– Изтәыда, ари атапанча? – иҳәан дҵааит Ден. – Сара истәуп.
– Утапанчахь узыҩи?
-1..
– Утапанча узгар, ҳуршәозу, ҳаушьуазу? – Шәсыршәон.
– Ҳара ҳамшәар, иҟоуҵози?
-?
– Ҿуҭуам. Усҟан ҳаушьуазар, акәхарын.
– Сыздыруам.
– Ушьҭа ишԥаҟаҳҵои? Ашәақьгьы ҳара иҳамоуп, атапанчагьы ҳара иҳамоуп.
– Амҿы азыҵәҟьа ҳашәшьуама?
– Мап. Ҳара шәаҳшьӡуам, аха шәара ҳашәшьыр алшон.
Шәара шәиашам. Ари абна шәара ишәтәӡам. Ари зтәу Шларҭаԥаа ҳауп. Шәшаҿу ишәырҭәы шәҽыуардын, – иҳәан Ден ақырҭцәа зырҭәра иаҿыз аҽыуардын, иаҟәымҵкәа, идырҭәырц нарыдиҵеит. «Уаҳа ҳарым-ҭаргьы, ари ҳҽыуардын рҭәны иҳарҭоит» – рҳәан иажәа аҳәаха имҭакәа, иаарласны аҽыуардын дырҭәит иҩызеи иареи иеицхырааны.
Ацәқәа ааҵрыжьын, ауардын ахьгылаз, ахәда асапыџь наҵаргыланы, ацәқәа наганы, инкыдҿарҳәалеит Дени Камунеи иеицхырааны.Дени Камунеи ацәқәа ахьынӡаҿарҳәоз, ақырҭцәа рҽыуардын дырҭәит.
– Ушьҭа ҳуардынгьы шәырҭәыроуп, – иҳәеит Ден.
– Шәуардын шԥаҳмырҭәуеи? – рҳәан руардын дырҭәит, «ҳҽыуардын иҳарҭәыз ҳара иҳарҭоит», – ргәахәын.
– Ушьҭа шәҽыуардын шәақәтәа. Ҳара ҳахьынхо, абна, ҩаҟтәирахь ауп, арыстәи аҽыуардын зцом, ихышәҭуеит. Амҩаду ала ҳцароуп, акыр ҳархароит, аха... Макьана шәара шәанаауаз, шәызлааз ала шәца, ҳара ҳшәыхьӡоит. Усҟан,ҳараҳахьшәызламҩахыҵуашәҳарбоит.Иахьакәым ҳцоит ҳәа шәалагар, шәшаҳшьуа жәдыруаз.
284 #
– Ишәҳәаз ҳаҳаит, ҳцалоит, – рҳәан рҿынархеит ақырҭцәа. Дени камунеи рыцәқәеи руардыни ааныжьны ақырҭцәа инарышьҭалеит. Ацҳаҿы ианнеи ақырҭцәа рҽыуардын ааныркылан, урҭ рашьҭахь иааиқәоз Дени Камунеи ирзыԥшны иаангылеит. Ақырҭцәа ахьынхоз ацҳа иқәсны, амрагыларахь ала, ицар акәын, уахь акәын дара ахьынхоз. Дени Камунеи ахьынхоз, ацҳа иқәымсӡакәа, арыӷьарахь ала акәын ишцатәыз. Урҭ ианыҩарыхьӡа, аҽы аӷәра кны, аҽыуардын аԥхьа иақәтәаз, ақырҭуа хаҵа дҵааит:
– Ушьҭа ҳазлацои?
– Шәара шәымҩа арымарахь ала игоуп. Арыӷьарахь амҩа гоуп, уаҳа мҩа амаӡам. Шәызлацо шԥаузмдыруеи? – Ҳшәыҳәоит, ҳҽыуардын иақәу амҿы ҳара иҳашәҭ, иҳәеит ақырҭуа еиҳабы.
– Ҳәарада ишәаҳҭон узыҳәаз амҿы, уара утапанча
уашьҭамлар. Узышьҭалаз утапанча узгазар, ус уҳәаӡомызт. Жәытә аахыс ара унхозшәа, «ари ҳара ҳауп изтәу» ҳәа угылоуп, џьара ԥхашьарак улақәа ирыхӡамкәа. Шәҽыуардын арыӷьарахь ала иаарҳәны удәықәла, аԥхамшьа уара, – иҳәан ақырҭуа еиҳабы днаиҵаҳәҳәеит Ден. Иара уаҳа иҟаиҵараны иҟази, мчыс ҳәа дара ирымази? Ртапанча рымрымхызҭгьы, ус ҟарҵомызт, аха уи рымырххьан.
Абџьар зкәу иаԥхьа, дарбан хаҵоу аиааира зызго. Ақырҭцәа рҽааныркылар акәын, рҽааныркылеит. Ден излеиҳәаз, арыӷьарахь ала, иааҳәны, рҿыҩархеит. Акыр иакәнаршеит, аха иахцалак, Дени Камунеи ргәараҿы иҩаргеит амҿы. Амҿырҟәараҿы аҽыуардын ааныркылан, иааргаз амҿы иҷыгәӡа инкыдыргыланы иҟарҵеит. Рҽыуардын ҭарцәны, агәара инҭыҵны ицеит. Урҭ анцоз, ирыҳәеит атапанча рырҭарц, аха ирырымҭеит. Ирырҭар. џьоукы аларшьыр алшон, ишԥарырҭоз? Ирырҭар иашазма? Ашьрақәа иҟалақәо, абас, змаҟахы атапанчақәа аваҵаныиқәуроуп.Уаҳаиҟазҵода?Ақырҭцәарҽыуардын анца ашьҭахь Дени Камунеи цан рыцәқәа ахьҿаҳәаз
#
иааԥдыртын, усгьы руардын рҭәны игылан, иааҵаркын, аҩныҟа ирыманы иааин, амҿырҟәараҿы инкыддыргылеит.Ақырҭцәаахьнеиз,ацҭәаҟарҵеит.«Ҳара ҳабноуп, ҳәа ҳажәжьеит, Шларҭаԥаа рыбна акәзаап», – рҳәан аимакра иалагеит.
– Уи Шларҭаԥаа рыбна акәӡам, уи ҳабноуп, – рҳәан агәра ддыргеит, «дара ишыртәыз» ала. Уа ирықәшәаз џьоукы, «ус акәзар даргьы ҳаргьы иҳаибарбап», – рҳәан амақарра иалагеит. Абри азҵаара иашаны аӡбаразы ас еимазкуаз шеицыз инеит аколнхара «Ахали-Соԥели» ахантәаҩы Иракли Авҭандил-иԥа Гогебашвили икабинеҭ аҿы. Уи имӡакәа иарҳәеит илхны икажьыз амҿы ааргарц ишаҿыз, ишрымырхыз, ртапанчагьы шыргаз.
– Уи абна ҳара иаҳтәу, иаҳтәыму, аӡынра ҳанӷыҵсыр, ижәбап, уаанӡа иаашәычҳа, ҳаргьы акала ҳшьа аауроуп. Уаҵәы ԥыҭҩык аҷкәынцәа шәҽааидкыланы, сара сҿы шәааи, саргьы шәаԥхьа снагылоит. Ӡымццак аарцә, ҳара ҳала, амхы зыхьчо ахәом. Аџьықәреи ахьыло иҩарышьҭуам, аха аҭәа архразы иахьоуҳажьыз рырахә ҭоуп. Аџьықәреи ҿыхны иалгаргьы, ахкаара рырахә ирфоит. Усҟакгьы ахьчацәа злаҳҭари? Аколнхацәа рырахә ҽнак, ԥшьба-хәба хы кны, иааргоит. Урҭ зтәқәоу анааилак, аԥара рымхны иаурыжьуеит, уаҳа ҳрыхәом, арахә аацаны иҭаҳкып.
– Ҳудгылоит, Иракли Авҭандил-иԥа, – рҳәеит дара.
– Шәсыдгылозар, уаҵәы, ашьыжь, абра сышәзыԥшуп. Шәара шәҳәатәы хазҵо шәыманы шәааи, арахә аацаны, иҭаҳкып, – иҳәеит Иракли Авҭандил-иԥа.
– Абзиараз, убыржәыҵәҟьа, аҩныҟагьы ҳамнеиӡакәа, ақыҭа ҳрылалоит. Иҳадгыло ҳаманы, уаҵәы ашьыжь абра ҳаҟоуп.
– Абзиара шәзыҟалааит, шәмаашьакәа шәыдҵа нашәыгӡа...
– Абас ианеицәажәа ашьҭахь, ицеит арҭ аҷкәынцәа. Дара ишырҳәаз еиԥш, аҩныҟа имнеиӡакәа ақыҭа ирылалеит.
286 #
Иракли Авҭандил-иԥа, аҽны, хәлаанӡа икабинет аҿы дтәаны иусқәа дырҿын. Ахәылԥаз дҩагыланы, аҩныҟа дцеит. Ауха дахьыҩаиаз ԥхыӡк дналалеит. Уи иибаз аԥхыӡ, абас иҟан: «Ахал-Соԥелаа хәыҷгьы-дугьы зегьы иеизеит, иеизаз зегьы абџьарк-абџьарк ркуп. Урҭ раԥхьа иара дгылоуп. Ӡымццак иаваланы инеиуеит, хыԥхьаӡара рацәала ауаа. Шларҭаԥаа рырахә аҭәарҭа иалоуп. Иракли Авҭандил-иԥеи дареи, арахә еидцаланы икарцеит. Иахьнарцаз, инаганы иҭаркит.
Шларҭаԥаа рколынхара ахантәаҩы дааин, ажәқәа ауижьырц диҳәеит, аха иара имуит. Урҭ акыр ианеицәҳа ашьҭахь, Шларҭаԥаа рколнхара ахантәаҩы, Бесланиԥа Алықьса ихахәыцқәа аанкыланы дҩышьҭихын, дшикыз, иарӷьа шьапала иашьҭахь ачыра дҩасын, ампыл еиԥш ажәҩан дҩалеиҵеит. Дышԥшуаз, акранҵы ашьҭахь, адыхҳәа, иаԥхьа дылкаԥеит. Иаԥхьа икаԥаз данынеиҿаԥш, дшәаны, дыҩны дцеит»... Иракли Авҭандил-иԥа даныҩагыла, иибаз аԥхыӡ, убас игәы ҟанаҵеит, игәалаҟазаара шьҭанахит, иибаз аԥхыӡ лабҿабазаргьы, убри аҟара игәалаҟазаара шьҭымҵыртә еиԥш. Иракли Авҭандил-иԥа, аԥхыӡ иибаз, иԥҳәыс ианлеиҳәа, иара иаҵкьысгьы, лара дгәырӷьеит. «Аиашаҵәҟьа изууит», – лҳәеит иԥшәма ԥҳәыс. Иара игәы ҭыҷҷаауа, дгәырӷьаҵәа, абжьааԥны, дышцалац еиԥш, ишьи-ишьи еиқәҵо, усура дцеит. Уа дахьнеиз, иқыҭа уаа, жәаҩык раҟара изыԥшны игылан. Урҭ зегьы аҿар ракәын. Иааиқәаз зегьы лабак-лабак ркын, арахә анаарцо иаладыршәарц азы. Урҭ алабақәа ркын, избанзар, уа иахьнеиуа, фырмахьҵәык, ма баша лаба хымпаҿк уԥыхьашәомызт, зегьы хырҟьахьан, хабалак, ипашәӡа иҟан. Иракли Авҭандил-иԥа, иеизаз дгәырӷьаҵәа дааҟарҵеит, урҭ игәалаҟазаара шьҭырхит. Аамҭа мыҩтәык мгаӡакәа, рымҩа иқәлеит, иеизаз аҿар. Дара ахьгылоуи, Ӡымццак еиҳа иахьырзааигәази, ҩ-километрак иреиҵамызт. Рацәак аамҭа мгаӡакәа, еиҳа ирзааигәоуп ахьыргәахәоз аҭыԥ аҿы илеит. Арахә зланеиз аԥанқәа ԥҵәаны игылеит. Амра акыр ианыҩхашла,
#
Шларҭаԥаа рырахә аҳәиҵә ҳәа, аԥанқәа ахьамаз, рымдыруази, аӡы иаарны, рҿаархеит. Арахә аӡы иршаз аныр ашьҭахь, шьҭахьҟа изымгьежьыртә, дара раԥхьаҟа иниасны,алада идыршәорҿынархеит.Алабақәа,усгьы,дара иркын, изымуа, ирывасуа, «ахәаԥ» ҳәа иаарысуа мацара, раԥхьа иргыланы, рҿынархеит. Шьыбжьон лхыҳәҳәоны еиԥш, агаҿа иахьазааигәаз, џьара, ҭшәарак аҿы, арахә ааидырцалеит. Хԥхьаӡарала, усгьы, шәкы иреиҳамзар, иреиҵамызт. Игәырӷьаҵәа, дара иртәны, ираузшәа, џьоукы, раԥхьеи рашьҭахьи игылны, даҽа џьоукы, наҟааҟ ирывагыланы, арахә рыманы рҿынархеит.
Ахәылԥаз, амш ааилашәшәра аҽаназнакуаз аамҭазы, иҩеит арахә рҭакразы, аанда кны, арахә рҭакырҭа ахьыҟарҵаз аҭыԥ аҿы. Убри арахә рҭакырҭа убрысҟаҟара идуун, Ӡымццак ирны, Шларҭаԥаа рырахә зегьы ҭаркуазар иакыртә еиԥш.
Ахал-Соԥелаа еидцаланы иаарцоз арахә, уа инаганы инҭаркит, имаҷҩымкәа ахьчацәагьы нарҭеит. Арахә аазцаз «ҳус иҳадыз ҳалгеит» – рҳәан доусы рыҩныҟақәа рахь ицеит. Ара ахьчаҩцәа иарҭаз инрацәажәаны, ақырҭуа ҳәсақәа рведрақәа рыманы, иааины, ажәқәа хьаны аҩныҟа иргон. Урҭ зыхьчоз ҟәрышьқәак нарырҭон.
Шларҭаԥаа рырахә уаанӡагьы икны иргалон, аха имаҷыниргоз.УиаухаШларҭаԥаарырахәакгьыгәарымлеит. Асҵәҟьа арахә зегьы еидкыланы иргоит ҳәа аӡәгьы игәы иаанамгеит. Амала, арахә ахьгәарымлаз, дара ишырхараз рдыруан. Арахә еидкыланы џьара икарцеит ҳәа акәын дара ишырдыруаз. Убри аҟнытә, ҽыла амҩақәа ирықәлеит хәҩы-фҩы раҟара аҷкәынцәа, аха џьаргьы ирымбеит, рыӡбахәгьы рмаҳаит.
Адырҩаҽны, ахәылԥаз иеилыркааит, Ахал-Соԥелаа иҭакны ишрымаз, Шларҭаԥаа рырахә. Рырахә ирышьҭаланы, инеит Шларҭаԥаа рырахә ахьҭакыз, аха хәла еинымаалазт, ирырымҭеит. Дара аԥара рацәаны ирықәырҵеит. Арахә зтәыз, ахә иақәырҵаз рацәаршьан, изеинымаалеит. Шларҭаԥаа рырахә мгаӡакәа, игьежьны, рыҩныҟақәа рахь ицеит.
288 #
а-тәи ахы
Адырҩаҽны шьыжьымҭан Шларҭаԥаа рҽеибаркны, аколнхара ахантәаҩы икабинет аҿы иҩеит. Иара ицәымӡакәа иарҳәеит изықәшәаз зегьы. Ари Шларҭаԥаа рколнхара ахантәаҩы уамашәа ибеит. «Аанда мкӡакәа, адәы иқәу арахә кны, инаганы иҭаркуа, нас иаханы, аԥара рымырхуа. Ас ҳаидынхалара ауаны изыҟалом. Иазыҟазҵо ракәымзар, иаанызкылашагьы, ҭынха дроушам, – игәы иааҭиҳәаан, даацәажәеит.
– Шәара зегьы шәыҩныҟақәа рахь шәца. Дени Камунеи сара сахьцо шәаала. Арахә анрымсхлак, иаашәцап, – иҳәеит.
– Мамоу, ҳаргьы ҳцоит, зҳәақәаз ҟалеит, аха Бесланиԥа Алықьса Аҳмеҭ-иԥа имуит. Ус зегьы, хыҵны инеир, ма Шларҭаԥаа ҳақәлеит ҳәа рҳәар, алшон азы.
– Шәара ацҳа аԥхьа шәлеины шәаҳзыԥшыз. Уаантә арахь, шәырахә аашәцап. Арахә рымхны иауҳажьыр, иахьцалак, иҭалахуеит. Уи цасҳәа иҟаҳҵазшәа иҟалоит, – иҳәаниахьнеишазнареиҳәан,иҿынеихеит.Уиишьҭаланы рҿынархеит Дени Камунеи. «Ушьҭа урҭ ахьлеиша илеит аныргәахә, арахә зтәқәаз ацҳаҿы илатәеит, ҳарахә анбааиуеи ҳәа ирзыԥшны. Алықьса Аҳмеҭ-иԥеи, Дени, Камунеи шиашаз ицеит. Урҭ неит арахә ахьҭакыз «абахҭаҿы». Арахә зыхьчоз ҳәа, уажәы, иҟаз ҩыџьа аҭаҳмадацәа ракәын. Урҭ дрыдгыланы драцәажәон, аколнхара «АхалиСоԥели» ахантәаҩы Иракли Авҭандил-иԥа Гогебашвили. Алықьса Аҳмеҭ-иԥа, игылаз днеины днарыдгылан, аԥсшәақәа нареиҳәан, раԥхьа аҭаҳмадацәа рнапы аарымихын, нас инапы имихырц Иракли Авҭандил-иԥа иахь иҿынеихеит, аха иара дааҳәын:
– Унапы скуам, – иҳәан днаскьаны днагылеит? – Снапы зхумкуеи?
– Аанда ахьумкуа азы.
– Ҳауа изкырҭада, аанда?
-Уара.
#
– Арахә ахьнеиуа, изтәыда?
– Сара.
– Нас уара уаанда сара искраны сзыҟоузеи?
– Урахә неиуеит азы.
– Ус ҟалашьа амаӡам.
– Иабанӡа неило, урахә?
– Аанда укаанӡа.
– Аанда ахаангьы искӡуам.
– Ус анакәха, еснагь, арахә неилоит.
– Иаацыԥхьаӡа иҭаҳклоит.
– Арахә аужь.
– Наҟ усԥырҵны уца, – иҳәан Иракли Авҭандилиԥа, Алықьса Аҳмеҭ-иԥа ижәҩа кны, даахан, нас днигәыҵысын, дынцәыҵаирххит. «Аисра сгәахы ԥнаҵәахьоу џьушьома, – аҽалагалара сҭакым акәымзар», – иҳәан Алықьса Аҳмеҭ-иԥа иҭаҷкәым раҵәаны аҿаца ааиҿыҵиргеит Иракли Авҭандил-иԥа. Ажәҩан далыҩрызшәа, абақ ҳәа адгьыл длықәҳаит. Алықьса Аҳмеҭ-иԥа иҟаиҵаз ааицәымаӷхеит, аха ижәҩа кны игәҭасра азин изҭада, насгьы изхарада, ари аус? Иракли Авҭандил-иԥа, дҩагыланы Алықьса Аҳмеҭ-иԥа ибӷа днаҵасын, дааникылеит. Алықьса Аҳмеҭ-иԥа икырҭа ҽеимызт азы, азнык азы дкаижьырц, акгьы ааигымхеит. Аха акыр ианеиқәԥа ашьҭахь, игәы хахала дылкаҳаит, Иракли Авҭандил-иԥа. Алықьса Аҳмеҭ-иԥа, икаҳаз игәы днықәтәеит. Убри аамҭазы, аҭаҳмадацәа, иҭакыз арахә зыхьчоз неин, Алықьса Аҳмеҭ-иԥа ишьапы кны илаихан, дызқәыжьыз дааихырхит. Иракли Авҭандилиԥа, Алықьса Аҳмеҭ-иԥа дыҩиқәтәеит. Ден ари аниба, афырҳәа днеин, Иракли Автандил-иԥа, ихәцә кны дылихан, диқәхны, длышьҭеиҵеит. Иракли Авҭандил-иԥа, имаҟахы иавҵаз итапанча авхра дналагеит. Уи Алықьса Аҳмеҭ-иԥа иангәеиҭа,инапыаарҵәины,имхныиршәит. Иахьылкаҳаз, Камуна дыҩны днеин, атапанча аашьҭихын,ИраклиАвҭандил-иԥа иқәкныдҩеихагылт.«Умхысын» – иҳәан Алықьса Аҳмеҭ-иԥа Камуна арҵәааҳәа
290 #
диҵаҳәҳәеит. Дҩагылеит Алықьса Аҳмеҭ-иԥа. Дҩагылеит Иракли Авҭандил-иԥагьы.
– Унеины иаужь арахә, – иҳәан ибжьы рдуны, Алықьса Аҳмеҭ-иԥа, Иракли Авҭандил-иԥа днаиҵаҳәҳәеит.
– Камуна, иугаз атапанча арахь, исыҭи, – иҳәан, Алықьса Аҳмеҭ-иԥа, Камуна иахь днаҳәит. Камуна атапанча ааиган, Алықьса Аҳмеҭ-иԥа инаииркит. Иракли Авҭандил-иԥа уи аниба дқыџь-қыџьуа аҵысра далагеит. Нас иабеидыруеи иара, Алықьса Аҳмеҭ-иԥа игәы иҭоу? Дышны дыҟоуп, маҷк аҟара ауп игхаз дишьырц. Иара дызшьраны иҟаз атапанча, уажәы, иара инапы иакуп, иара игәы кылзыблаараны иҟаз ахы, уи атапанча иҭоуп. Нас ихы иарбаны дааҵхар, уаҳа аҭахума? Дыԥсны иаԥхьа дынкаҳауеит. Абарҭқәа, зегьы, ааидихәыцлан, днеины, инапала, арахә ахьҭакыз, агәашә ааиртит. Нас арахә зыхьчоз аҭаҳмадацәа рахь ибжьы наиргеит.
– Иҭышәца арахә.
– Ибзиоуп, уара иануҳәа, ишԥаҭаҳамцои? – рҳәан
рлабақәа кны, иаартыз агәашә ахь, арахә нарцо иалагеит. «иҳазхаҵом, ҳаурыжьҵәҟьома?» – рҳәошәа, ашьшьыҳәа, агәашә ахь инеиуан арахә. Дени Камунеи неины, аанда икыдгылаз, лабак-лабак аакыдырхын, арахә рыршәара иалагеит. Акыр иадхалеит арахә ахьҭаз, рыҭцара. Ирылымшо игәагәо акәын агәашә ахь ишнеиуаз, акрымфакәа иҭакын азы, рымчқәа рылӡӡааны иҟан. Ақырҭуа ҳәсақәак рведрақәа рыманы, ажәқәа хьаны, ахш ргарц ишааиуаз, арахә аурыжьуазшәа анырба, уахь имнеиӡакәа, иԥхашьаны, абна аанда инавагылеит.
Арахә ахьҭакыз еибарҟаауа аҭыҵра иаҿын.
Алықьса Аҳмеҭ-иԥагьы, арахә ҭазкуаз, иркқәаз алабақәа, ана-ара икаԥсақәаз лабак аашьҭихын, арахә ҭызцоз дрыцхрааны, иаргьы рыҭцара дналагеит.
– Арахә усҭазар, стапанчагьы сыҭ, – иҳәеит Иракли Авҭандил-иԥа.
– Сушьырц, зыҭра иҭухыз атапанча шԥаусҭои? – ҳәа аҭак наиҭан, дааҳәынгьы димыхәаԥшыкәа, икеицоз арахә дрышьҭаланы, днеиуан, Алықьса Аҳмеҭ-иԥа.
#
Арахә зтәқәаз ԥшны ацҳа аԥхьа итәақәаз, арахә неиуашәа анырба, ирԥыланы, ацҳа ирыцқәырцеит. Нас иаарҳәны аккара иныларҵан, даргьы рышьҭаланы рҿынархеит. Арахә ахьашьцылоу, Ӡымццак нырцәҟа ицар ҳәа ишәаны, наҟ-ааҟ, ирывагыланы икарцон. Аҽны хәлаанӡа, аҩныҟа имцаӡакәа, арахә зтәқәаз ирыхьчон. Адырҩаҽны инаркны, русқәа кажьны, еиҭакны арахә рыхьчара иалагеит Шларҭаԥаа. Алықьса Аҳмеҭиԥа иуаажәлар зықәшәаз арыцҳара араиком актәи амаӡаныҟәгаҩ Иларион Ҭенгиз-иԥа иеиҳәарц иҭаххан, аха иҽааникылеит. «Сара изысҳәахои, иара имҳәар ҳәа сшәома?» – иҳәан, Алықьса Аҳмеҭ-иԥа игәы ишаанагоз еиԥш, иагьыҟалеит. Адырҩаҽны, ашьыжь, араиком актәи амаӡаныҟәгаҩ, Иларион Ҭенгиз-иԥа Џьиқьиа аҭел дизасит, иара иҿы длеирц, асааҭ жәаҩа рзы. Араиком актәи амаӡаныҟәгаҩ даниԥхьа дымцакәа, аангылашьа имазма, Алықьса Аҳмеҭ-иԥа? Иаразнак амҩа дықәлан, дагьлеит ианаамҭаз дагымхакәа. Арҭ рыҩџьагьы леидтәаланы иеицәажәеит, аха иеинымаалеит. Иеинымаалеит, избанзар, доусы рмилаҭ ирыдгыло иалагеит. Иларион Ҭенгиз-иԥа иҭахын, Шларҭаԥаа рырахә Ӡымццак нырцә инармышьҭырц, ма уахь изымнеиуа, аанда ркырц, ма рырахә ҿаҳәаны ирбаларц. Уи адагьы, Ӡымццак нырцә, Шларҭаԥаа рган ала иҟоу аккарагьы, Ахал-Соԥелаа ишрырҭоз. Ушьҭа нахыс дара ишыртәу, дара рзин рымамкәа, маҵәык иадымхаргьы, ихырҵәар шыҟамло. Иара убас, раикомаа рыплан ишалоу ала, иаарласны Шларҭаԥаа рган алагьы ахҟьара ишалаго. Амҿы хҵәаны ирбаргьы, агара азин шрымоу. Абарҭ аԥҟарақәа еилазгаз ихаҭыԥан шакәу, иара Алықьсагьы аус ахьиуа, иаргьы имур, даҽаӡәы ԥшаатәыс дышрауа. Усҟан, Алықьса даа цәажәан:
Ус акәзар, сара аус сызуам.
– Изумуеи, аус?
– Анхаҩы дгьылда аус злеиуеи?
-Ахал-Соԥелаа Мрагылара Қырҭтәылантә арахь
292 #
изааз адгьыл азоуп. Урҭ адгьыл рымҭара аӡәгьы азин рымаӡам. Ҳара азин ҳамоуп, уи адгьыл шәара шәымхра. Ишәҭахызар, шәхала иҳашәҭ, ишәҭахызар, иҳашәымҭан, иара ҳара иаҳтәуп.
– Амч шәымоуп, мчла ишыжәго аадыруеит.
– Амч шҳамоу, ахьудырыз бзиоуп, иузымдырыр акәын иҽеимыз. Уи ззымдырқәаз, ирыхьуа убап, – иҳәеит Иракли Ҭенгиз-иԥа. Уи аҵыхәтәан ииҳәаз иажәа ааицәымӷахеит. Џьумбер дизыԥшуп, уи ирласны, даараны дыҟоуп. Уи дааны, дызқәиргәыӷыз ҟаиҵап, уажәы, ажәа иҿыҵшәаз абаиҭаху. Аԥсуаа мчы рымам ҳҳәоит, аха... Иахцалак, ус иҟоу ажәа маӡазароуп, исҿыҵамшәараны, исҿыҵашәеит, – ааигәахәит Иларион Ҭенгиз-иԥа.
– Ижәгагәышьозар, ижәга, уи адгьыл, аха сара снапы анҵаны исызшәыҭом, – иҳәеит Алықьса Аҳмеҭ-иԥа.
– Аиеи, џьушьҭ, уи аус ӡбоуп, уажәы, ҳахьеицәажәаз, исымхаҳәеит акәымзар, иаԥсаӡам алацәажәара, – иҳәеит Иларион Ҭенгиз-иԥа.
Алықьса Аҳмеҭ-иԥа дҩагылан:
-Абзиараз,-иҳәеитиҭахӡамкәа,иарбанзаалак, гәалак имаӡамкәа, дындәылҵны дцеит. «Изакәытә уааузеи, арҭ аԥсуаа? Аԥсны ҳара ишаҳтәу, ара, иаҳҭаху ҟаҳҵар, азин шҳамоурыздыруам.Уаангыл,АлықьсаАхмеҭ-иԥа, Заабеҭ Мачагәа-иԥеи, Иван Иван-иԥеи, ишахьхәуа анубалак, уараҵәҟьа ишԥеилумкаари, шәара шәаҵкьыс, ҳара амч шҳамоу», ҳәа дхәыцуан, Иларион Ҭенгиз-иԥа. Алықьса Аҳмеҭ-иԥа данидикыла ашьҭахь, даҽа хҩыԥшьҩы ауаа идикылеит, уи аҽны. Урҭ драцәажәон, аха ихәыцрақәа зегьы, ахьыҟаз Алықьса Аҳмеҭ-иԥа иҿы акәын. Уи иакәын, ихы иҭагьежьуа, иҭаз, уи аҽны. Аусурантә аҩны данааи, Џьумбер дааины дыҟан. Урҭ гәыдеибакыланы аԥсшәа еибырҳәеит. Аԥшәма ԥҳәыс рхәы архиара даҿын, амаҵурҭаҿы. Дара иеибырҳәоз, лара илаҳаӡомызт.
– Нас иҟоузеи, Иларион Ҭенгиз-иԥа? – иҳәеит Џьумбер, Иларион Ҭенгиз-иԥа диҿаԥшуа.
#
-Бзиароуп иҟоуп, аха сымҩа иаԥгылаз, ишаԥгылац иаԥгылоуп. Ҳшәап, ма ҳаԥхашьап ҳәа ргәы иҭам, иҭаларангьы иҟам. «Сашьа бзиахә» имаҵура дамхны дтәоуп. Апартиа далсцар, иус ӡбаны аӡы дынхысҵоит ауп, аха Иван Иван-иԥа, уи апартиа иалцара дадгылашам. Апартиа даланы, иус аӡбаҩцәа, исызрыҭом, уи аҟнытә даԥыргатәуп. Заабеҭ Мачагәа-иԥа дамхны, уи ихаҭыԥан иҟаҳҵазгьы, урҭ раҵкьысгьы деицәоуп, еиӷьра ҳәа акгьы илам. Урҭ шьаҭанкыла иқәумхуазар, иаауп ҳәа ргәы иҭаӡам. Аха уи ушьҭантәи усуп, макьана ахыццакра иаԥсам.
– Умшәан, Иларион Ҭенгиз-иԥа, угәы каумыжьын, уара ишуҭаху еиԥш, имарианы иҟалоит. Сара исҳәаз ҟаҵоуп ҳәа иԥхьаӡа. Уара излоуҳәахьоу ала Иван Иваниԥа иааигәара уаҩы дынхаӡом, изыцәшәатәу. Иааигәара ҭакәажәцәақәак нхозар, урҭ зынӡак, урыцәшәо иҟаӡам. Иван Иван-иԥа иҩны снақәырԥшшәа иаасурбар, уара уаҳа ус умаӡам. Егьирахьтәи аусқәа сара избап.
– Иван Иван-иԥа иҩны урбара акәзар, уи сара избап. Уи акәым, уара уахьцо саргьы суццот.
– Уара усҭахӡам. Сара иуасымҳәеи, иҩны аасурбоит ауп, уаҳа, уара ус ҳәа акгьы умаӡам.
– Ибзиоуп, нас усгьы акәзааит, уара иануҭахха. Аиаҳәшьцәа рыҷкәынцәа, Џьумбери. Иларион Ҭенгизиԥеи иҩны итәаны, абас ишеицәажәоз, иԥшәм ԥҳәыс лыбжьы аалыргеит:
-Шәлеи, арахь шәхәы сырхиеит.
– Ибзиоуп ҳлеиуеит, – иҳәан, Иларион Ҭенгиз-иԥеи, Џьумбери, неины, рнапқәа ааӡәӡәаны, астол илахатәеит. Аамҭа мыҩтәык имгакәа ибзианы акрырфеит, рқьафқәагьы ҟарҵеит. Урҭ ҩагыланы, рнапқәа аарыӡәӡәан, иаадырбеит. Иларион Ҭенгиз-иԥа ҿааиҭит:» Ҳара џьаранӡа ҳцоит, мыҩтәык ҳаанхом». Џьумбери иареи аҩны индәылҵит иаалашьцоны еиԥш.
Џьумбер аԥыхьа ара даныҟаз, втобусла дшааз еиԥш, дмааӡеит, данаауаз. Уажәы, ихатә машьынала дааит.
294 #
Иара, арахь данаауз, амашьына иамаз аномерқәа аамихын, даҽа номерк аиҭеит. Џьумбер амашьына аԥсҟы кны днақәтәеит. Иларион Ҭенгиз-иԥа агәашә ааиртын, амашьына агәара анҭыҵра дазыԥшны, дааҭгылеит. Агәара инҭыҵны амашьына аангылеит. Иларион Ҭенгиз-иԥа агәашә ааркн, днеины, Џьумбер зышә ааиртхьаз, амашьына дынҭатәан, ашә ааиркит. Амашьына аҿынанахеит. Амашьына аанҿасрада, акраамҭа амҩа иқәланы ицон, Шларҭаԥаҟа ахы рханы. Арҭ ацәгьара аҟаҵара згәы иҭакны амҩа ианыз, рмашьына иахьҭатәаз, рыбжьы аӡәы иаҳар ҳәа ишәозшәа иеицәажәаӡомызт акраамҭа. Ус ишҩеиуаз, Иван Иван-иԥа игәашә иҩадгылеит.
– Аброуп, Иван Иван-иԥа дахьынхо, – иҳәан Иларион Ҭенгиз-иԥа иҩны наиирбеит Џьумбер.
– Ушьҭа уара, уаҳа ус умам, иаанхаз, сара сусоуп. Уи анагӡара сара избап.Ԥыҭк аҩада ҳҩаскьаны, ҳгьыжьны ҳцап.
– Уи уара ишуҭаху, Џьумбер.
Урҭ ас иеицәажәо ишҩеиуаз, Маниа дахьынхо иҩавалеит. Ианыԥшы, зықәра акыр инеихьаз хаҵаки ԥҳәыски, Маниа лгәашә аартны инҭалеит.
– Абарҭ дара роуп. Иван Иван-иԥа иԥҳәыси иареи. Ажәеиԥшьаа илԥха ҳауааит. Ашәарыцаҩ шәарыцара данцо, ажәеиԥшьаа рылԥха аниоулак, ашәарах қәаџқәаџуа иаԥхьа иааины иаагылоит еиԥш, арҭгьы ҳаԥхьа иааины иагылеит. Уажәы, ҳара иаҳзаанхаз ахысра ауп, аха ҳазхысыр.
– Заа иаадырыр, иаармарианы, уажәы, ҳааилгон, аха иуадаҩым. Урҭ уаха имгьежьыкәа иабацари... Ҩышәҟа метра иҩаскьаны, иааҳәны иаангылеит, урҭ зықәтәаз амашьына. Ушьҭа Иван Иван-иԥеи, нас уи иԥшәмеи игьежьны, рыҩныҟа ианаауа ҳәа иԥшыроуп. Рус анагӡаразы, уаҳа ԥсыхәа рымаӡам. Ас еԥш иманшәаланы, уаҳа ирымбаргьы алшоит. Урҭ уажәы иахьгылоу аҟнытә, ибзианы иубарҭоуп, агәашә ианааҭыҵуа инаркны. Арҭ ара ирацәаны игылан. Изҭатәаз амашьына иҩҭыҵны,
#
акырынтә асигарет иахеит. Ртапанчақәа рпатронақәа ҭыхуа-иҭаҵо акырынтә игәарҭеит.
Ус аҵх акыр инеихьаны еиԥш, Иван Иван-иԥеи уи иԥшәма, Марусиа Николаи-иԥҳаи, Маниа лгәашә иааҭыҵын, амҩа ианыланы рҿынархеит. Урҭ ирхаҩаны итәақәаз, Иларион Ҭенгиз-иԥеи, уи иан лаҳәшьаԥа Џьумбери рылаԥш иааҵашәеит. Урҭ рмашьына иҭыҵны игылан. Афыр-сырҳәа рмашьына инҭатәан, аус аруны, абжьы анаага, Марусиа уахь дҩаԥшит, амашьынагьы аҿынанахеит.
– Иван Иван-иԥа, абас ҩаҟтәирахь амашьына гылан, идәықәлеит, – лҳәеит лара.
– Акы агханы игылазаарын, иагыз аныҟаиҵа ддәықәлеит, амҩа бзиа иауааит, – иҳәеит иара.
Ус амашьына шааиуаз, ианаарывала, иаангылан, Џьумбери дааҭыҵны, ҿааиҭит:
– Аказы сшәазҵаар, сҭахын, иҟалозар, зны шәаангыли, снашәацәажәашт. – Иван Иван-иԥеи, Марусиа Николаииԥҳаи аангылеит.
– Сышәзыӡырҩуеит, – иҳәеит Иван Иван-иԥа.
– Иван Иван-иԥа шәара шәоума?
– Ааи, сара соуп. Бзиала шәаабеит. Аброуп сахьынхо,
шәсысасыз сара сдырны иааиз.
– Уара уакәзар, Иван Иван-иԥа, аа, абри умаз, – иҳәан
игәы иныҵакны, ҩынтә дхыст. Ажәак изымҳәаӡакәа, деизҟьа, амҩа днаныҳалеит Иван Иван-иԥа. Џьумбери, афырҳәа дааҳәын, имашьына днақәтәан иҿынеихеит.
– Ԥхьашәа бзиа ууааит, – иҳәеит Иларион Ҭенгиз-иԥа. – Иҭабуп, аҭак ааҟаиҵеит Џьумбери.
Иларион Ҭенгиз-иԥа, игәашә аԥхьа днеины, даангылеит Џьумбери, Иларион Ҭенгиз-иԥа амашьына дааҭыҵын, игәара дынҭалеит. Џьумбери имашьына Жәыргьыҭҟа ахы рханы аҿынанахеит.
Марусиа Николаи-иԥҳа, Иван Иван-иԥа дшыршьыз анылба, аку-ку ҳәа аҳәҳәара далагеит, аха уи лыбжьы Маниеи Марфушеи ирмаҳаит. Уи лыбжьы заҳашаз, усгьы, уаҳа, гәыла ааигәа дрымамызт. Иара дзыԥсра
296 #
дыԥсхьан, ажәак изымҳәаӡеит. Марусиа Николаи-иԥҳа дгьежьны, Маниа лҿы днеины, иҟалаз лҳәеит. Маниеи Марфушеи лыцны, Марусиа Николаи-иԥҳа, Иван Иван-иԥа дахькажьыз, ркәаҷаб аркны инеины, ашьыршьаф дылаҳәаны ирулак, џьабаала аҩныҟа дыргеит. Уи дрыцқьаны, имаҭәа ҿыцқәа ишәҵаны, деиҿкааны, акаруаҭ дықәырҵеит. Адырҩаҽны анаадырша, Маниеи Марусиа Николаи-иԥҳаи иецны, иаха амашьына ахьгылаз, ианнеи, асигорет хыблаахақәа рацәаны ишкаԥсаз рбеит. Иҟаԥшьӡа иҟаз шәҟәы хәыҷыкгьы каршәын, Марусиа иаашьҭылхит. Ари ашәҟәы хәыҷы иаартны даԥхьеит Марусиа Николаи-иԥҳа. Уа ианын: Џьиқьиа Иларион Ҭенгиз-иԥа. Ари ашәҟәы Қырҭтәылатәи акомпартиа дшалаз, зырҵабыргуа ашәҟәы акәын.
Марусиа Николаи-иԥҳа Маниа илалҳәеит, ари ашәҟәы ирбаз, дара ирхыганы, аӡәгьы иарымҳәарц, лара иҵәахны ишлымазаауа. Ицәырганы аорганаа идлырбар, Хәымсеи Наташеи ирԥырхагахар ҳәа дшәеит. Урҭ рҵара ралгара шықәсыкгьы рыгым. Знык урҭ зҭақәоу рҵарақәа ирылгар, нас иҟалҵаша аамҭа илнарбон.
Иван Иван-иԥа даныршь, адырҩаҽны шьыжьымҭан, инаркны, изаҳаз ааны, идашшыланы ацара иаҿын. Араион амилициацәагьы ааит. Урҭ анаауаз, дрыцны дааит, араиком актәи амаӡаныҟәгаҩ, Иларион Ҭенгизиԥагьы. Иаха амашьына ахьгылаз имдыруази, иара ихала дцаны дыԥшааит, ицәыӡыз ипартбилеҭ ибозар ҳәа, аха иауибахоз. Марусиа Николаи-иԥҳа лыҩны днеин, лымкаала длыдышшылеит. Арҵаҩцәа реилазаареи аколнхара аправлениеи, аиҵбыраӡатәи апартиатә ор-ганизациеи, араикомааи рыхьӡала Аԥснытәи агазеҭқәа рыла адышшыларақәа ҟарҵеит. Ростовҟа адырра ҟарҵан иааит Хәымсеи Наташеи. Урҭ Ростов аҵара рҵоижьҭеи сынтәа хәышықәсоуп. Аҵыхәтәантәи акурс аҿы итәоуп. Дара аҵара бзианы ирҵоит, адиплом ҟаԥшь ала аинститут иалгарц ргәы иҭоуп. Аканикулқәа анрымоу, Аԥсныҟа иаалон-ицалон акәымзар, ҽна
#
заҵәыкгьы алекциақәа рҽагдмырхацызт, рҽақәшьны аҵара иаҿын. Изеиԥшразаалак, дипломк ҳаундаз ҳәа иҟақәаз иреиуамызт. Изҭаз рҵарақәа ибзианы иалганы, нас иҵегь, рҵарақәа ирыцырҵарц акәын дара ргәы иҭаз. Иахьынӡарылшо аҵара рҵаларц, нас аусура иалагар, ҳәарас иаҭахузеи, рыжәлар рзы, еиҳа, ихәарҭаны иҟалон. Уи акәын абзиа, аха Наташа лаб иԥсра иахырҟьаны, рҵара рҽагырханы, Аԥсныҟа имаар, ада ԥсыхәа рмоуит. Ахаан аӡәгьы игәы нзмырхацыз, бзиарамзар, цәгьарак зымҳәацыз, иагьыҟазымҵацыз, згәы ааибагоз ауаа, реинраалашьа иақәшәоз, Иван Иван-иԥа иԥсра, даара ргәы иалсит ақыҭа зегьы, дара рхатә ҵеик иеиԥш. Ауаа ахьынеидгыла-ааидгылалак, излацәажәоз, «дыршьит, аха дзыхдырҟьазеи? Уи еснагь ажәлар дрыдгыланы рҭахрақәа ихьчон. Ахал-Соԥелаа Шларҭаԥаа рыбнара рышәҭароуп, анырҳәа, убасҟан Иван Иван-иԥеи, Заабеҭ Мачагә-иԥеи, Иларион Ҭенгиз-иԥа дрызгәааны, Заабеҭ Мачагәа-иԥа дамхны, Беслан-иԥа Алықьса дҟаиҵеит. Заабеҭ Мачагәа-иԥа апартиа дшалоу дизҭакуамызт азы, иусура дамихит. Ушьҭа дызлоу, апартиа дамихыр, дҭеикыргьы ҟалоит» – рҳәон џьоукы. Даҽа џьоукы ус рҳәон «Заабеҭ Мачагәа-иԥеи, Иларион Ҭенгиз-иԥеи, иешьцәас иҟаибаҵахьеит, рчеиџьыкақәа иеибафахьеит, аха инапы хәымгақәа рыла ма џьоукы, азыҟаҵаны ддиршьызар, Иван Иван-иԥа? – рҳәон. «Ҳаи, абаа ишәымҳәо, ҳәа акгьы ыҟам. Иларион Ҭенгиз-иԥа, убас ҟаиҵоит ҳәа шәгәы излаанагози?» – рҳәон даҽа џьоукы.
Арҭ ирҳәақәоз Марусиа Николаи-иԥа, илаҳауан. «Агәнаҳа ыӡуам, Иван Иван-иԥа, макьана анышә даҳамҭаӡацт, аха ауаа еилыркаахьеит дызшьыз. Сара сзырццакрызеи? Схәыҷқәа зҭақәоу рҵарақәа ирылгап, нас, ма аҵыс иаҳәап, ма аҳәыҳә иаҳәап, ацәгьа ҟазҵаз, ацәгьа дақәшәоит» – лҳәалон лара.
Адин ишаҵанакуа еиԥш, Иван Иван-иԥа, хымш дыкҿан, нас анышә дарҭеит. Иван Иван-иԥа анышә данарҭоз, арҵаҩцәа реилазаареи, аколнхара апра-влениеи,
298 #
убас, ақыҭа зегьи, рыхьӡ ала, ажәа иҳәеит Заабеҭ Мачагәаиԥа Џьыкырба. Уи ишьҭахь ажәа иҳәеит Ростов аус ахьиуаз аҿынтә, иҩызцәа иааз рыхьӡала, иара иалиргаз астудент, иахьа уи аинститут аҿы, иԥҳаи имаҳәи аҵара ахьырҵо, деканс иҟоу.
Уи инеиҵыхны далацәажәеит Иван Иван-иԥа иуаҩреи, иусуреи, аиашаз иқәԥареи, уҳәа ртәы. Иара убас, уи дрылацәажәеит, Наташеи Хәымсеи аҵара бзианы ишырҵо, рыламыси рыуаҩреи шыҳараку. Аинститут аусуцәа агәыӷра шрымоу, урҭ зҭоу рҵарақәа ибзианы ишалго ала. Насгьы иара иҳәеит ацәгьа зуз дмааԥшыр шыҟамло. Уи аҭакԥхықәра ду шидло. Убас ихцәажәеит Хәымсеи Наташеи. Хәымса иажәа ааркьаҿны, иҳәеит: «Ҳара ҳазҭоу аҵара ҳалгарц шықәсык ауп иаҳзынхаз. Уи ҳаналгалак, ԥыҭраамҭак, уа ҳаангыланы аусура ҳалагарц акәын ҳгәы иҭаз, аха ара ҳааны аусура ҳалагоит. Ҳаҭала сара, Иван Иван-иԥа, бзиа ибаны дызҿыз, аҭоурых дырҵара, сара схы иадысҵоит, уи анагӡара. Сара сыԥсы ҭанаҵы сашьҭазаауеит Иван Иван-иԥа дызшьыз иԥшаара. Уи иԥшаара сылшап ҳәа сгәы иаанагоит».
Хәымса дцәажәаны даналга ашьҭахь, дқьызқәызуа, дахьтәаз дҩагылан, лаб икәыпа днахагылеит Наташа. Уи илҳәеит: Лара Шларҭаԥатәи абжьаратә школ даналгалак, лгәы ишҭаз, Аҟәатәи аҳәынҭқарратә институт, аԥсуа бызшәеи алитературеи рфакультет дҭаларц, аха Хәымса Ростовҟа ихы анирха, лани лаби,ларгьы уахь дцарц анлабжьарга, мап шылзымкыз. Уажәы, лан лықәра акыр ишнеиз. Лара дызҭоу далганы данааилак, лан илымаз аклассқәа аалымхны, имҩаԥылгаларц. Нас дааҳәны, лара ашкол даналга, дҭаларц агәаҳәара илымаз, аԥсуа бызшәеи алитературеи латәарадатәи афакультет дҭаларц аԥсуаа рхәыҷқәа, аԥсуа бызшәеи алитературеи длырҵо дҟаларц шылҭахыу. Наташеи Хәымсеи ирҳәаз ражәақәа даара пату ақәырҵеит ақыҭа уааи, убас, урҭ ражәақәа ирзыӡырҩуаз егьырҭ зегьи.
Иван Иван-иԥа анышә данарҭоз, ауаа ирҳәақәоз, ҿык
#
иҭыҵуа, ҿык иҭало ауаа инарылалеит. Рқыҭа иналҵны, егьырҭ ақыҭақәа рҿынӡагьы инаӡеит. Ҳәарас иаҭахузеи, ари ажәабжь Иларион Ҭенгиз-иԥа иҿынӡагьы инамӡар амуит. Уи аниаҳа нахыс, еиҳа ашәарагьы изцәырҵуа далагеит. Иара ибзианы игәалашәон Џьумбери иареи Иван Иван-иԥа ианишьҭашәарыцоз, ипартбилеҭ иџьаба ишҭаз, насгьы Маниа лханы, Џьумбери иареи рмашьына аанкыланы, иҩҭыҵны, асигаретқәа ирыхо, акраамҭа иахьгылаз, апартбилеҭ шицәыӡыз. Иара изымдыруаз, уи зԥыхьашәаз иакәын. Уа ишицәыӡыз, иара ибзианы идыруан.
Иван Иван-иԥа иеиԥш, Заабеҭ Мачагәа-иԥагьы дишьырц акәын игәы иҭаз, аха ашьҭахь уи ҭакрала иԥсахраз иӡбеит. Зны, иусура дамхны, нас апартиа далцаны, ирӡра напы аиркырц, аха нас ихәыцрақәа иԥсахуа далагеит. Шларҭаԥаа рыбнара амш ала, Иларион Ҭенгиз-иԥа иҿагылақәаз рыҩџьагьы дрылгар, ауаа еиҳагьы гәрамгарҭас дшыркуаз идыруан. Ус шакәыз, аргарма иаанарԥшит Иван Иван-иԥа анышә данарҭоз аҽны, уи ихцәажәози, инеидгыла-ааидгылақәоз, ирҳәақәози аниаҳа ашьҭахь. Убасҟан, иӡбеит Иларион Ҭенгиз-иԥа, иӡбаны имаз ипланқәа иԥсахырц. Диҭахы – дицәымыӷ Заабеҭ Мачагәа-иԥа, мчыла акәзаргьы пату иқәиҵошәа ҟаиҵар акәын. Уи адагьы, Џьиқьиеи Џьыкырбеи иеижәлантәқәоуп ҳәа ауаа ирҳәақәозгьы дрызхәыцит. Арҭ аҩжәлак, Џьиқьиақәазаргьы, Џьыкырбақәазаргьы, агәхьаа икымызт. Арҭ шеишьцәоу иаанхар, еиҳа рақырҭуатәра мариахон.
Ақырҭцәа рықәкы хадагьы, уи акәын. Уи анагӡара маҷк аҟарагьы иацхраауеит ҳәа игәы иаанагон, Иларион Ҭенгиз-иԥа. Уи Заабеҭ Мачагәа-иԥа игәра игомызт. Уи иҿаԥхьа аҽырҟәымшәышәра аԥсоуп ҳәа иԥхьаӡон.
Ҽнак, Иларион Ҭенгиз-иԥа Заабеҭ Мачагәа-иԥа икабинет аҿы диԥхьеит. Раԥхьа, «иласхузеи, сцом» ҳәа иӡбеит, Заабеҭ Мачагәа-иԥа, аха ашьҭахь, «дансыԥхьа сцап, дсыргәааӡар, сзықәиршәо издыруеи? Амчра ишиҭаху, инапаҿы иҟоуп» – иҳәан Заабеҭ Мачагәа-иԥа дле300 #
ит. Иларион Ҭенгиз-иԥа икабинет ашә аартны, ишьапы анынхигаҵәҟьа, афырҳәа дҩагыланы, днеи-ԥылан, ҿааиҭит:
– Заабеҭ Мачагәа-иԥа, узымбеижьҭеи иҵуази? Угәхьааганы сыԥсуан!
– Ус сыгәхьааугозар, сыҩны умҩеиуаз, – иҳәеит Заабеҭ Мачагәа-иԥа, иара ишиҟазшьаз еиԥш, аџықә-џықә ҳәа дыччо.
– Сҩеиргьы ҟалон. Аха сзымҩеит, сеилахоуп, Заабеҭ Мачагәа-иԥа. Раион дуӡӡак анапхгара аҭара мариоума? Иагьа гха ҳахьхьеит, иагьаҩгьы ирыхәҭамкәа, ргәқәа нҳархахьеит. Урҭ зегьы рҳаққәа ҳақәшәар, харагьы ҳазнеиуам. Аха анцәа ҳазрыцҳау баны ҳаҭеимҵозароуп акәымзар. Сара ибзианы издыруеит, уаргьы усызгәаар шухәҭоу, уусура уахьамасхыз азы, аха суқәгәыӷуеит сеилукаап ҳәа. Сара сеиҳабыра, Қарҭаа исыдырҵеит, Ӡымыццак нырцәгьы ихҟьаны, ипашәӡа иҟаҵаны, АхалСоԥелаа ираҳҭарц. Уи азҵаара анықәҳаргыла, зыԥсаҭа бзиахаша Иван Иван-иԥеи уареи шәаҳҿагылеит. Шәара шәызиашақәаз сара исзымдыруа џьышәшьоума? Аха саргьы адҵа исымаз насмыгӡар руамызт исхагылақәаз. «Арҭ ирымуит» – сҳәар, шәара шәзы, иҽеимхар ҳәа сшәан, сара уара усашьамзи, саауқәгәыӷын, умаҵура уамсхит, аха усҵәҟьа унсыжьп ҳәа сгәы иҭам. Хар змам ҭыԥк узысыԥшаар сҭахуп, уара иуҭахызар, Заабеҭ Мачагәа-иԥа.. сара сыгәра ганы, уҽсуҭар, суцхраауеит. Умбои, Шьрыф Каабан-иԥа дшыҟоу. Уи зегьы дрымароуп. Уара уаҵкьыс уи деиӷьасшьо џьушьома? Аха араиком аҿы аусурҭа исҭан, дҷыгәӡа аус иуеит. Нас уара аусурҭа зусымҭари? Уаргьы саргьы ҳахьеиванагалаз, абна ахҟьараҿоуп. Уажәы, Қарҭынтәи адырра ҳарҭеит, иаарласны, абна ахҟьара ҳалагарц. Ҳара урҭ рҳәатәы хамҵашьа ҳамаӡам. Уара аколнхара хантәаҩыс уаныҟаз, ҳашуазҵааз еиԥш, ушьҭа аӡәгьы ҳизҵааӡом. Изҭаху ииҭаху иҳәааит, аха ҳара уи аккарра хаҳамҟьар ҟалаӡом. Уи хыхьынтә дҵас иҳамоуп.
#
– Иларион Ҭенгиз-иԥа, сара исҳәац сҳәоит. Уи абнара шәара ихышәҟьоит. Ихҟьаны изышәҭо рзы ибзиоуп. Аха измышәхуа абажәгои? Абри иазхәыцуоу хыхь иҟоу, адҵақәа шәзаазышьҭуа? Ажәлар мап ркуеит. «Ҳара иаҳмазҵаакәа ҳадгьылқәа зго зусҭцәада» – ҳәа игылоуп.
– Игылазаргьы, рҽааиқәыркааит. Акгьы шрылымшо рдырааит. Еиҭа ишәызҵааргьы мап шәкуеит. Нас ишәызҵаараны, изыҟоузеи? Ари азҵаара анықәгылаз, мап ацәызкыз, насгьы аргама иқәгылаз, Иван Иван-иԥеи уареи шәоуп. Иван Иван-иԥа ушьҭа дыҟам. Уара акгьы умҳәаргьы, анхацәа азызкуа уара уоуп ҳәа ргәы иаанагоит, аҭакԥхықәрагьы уқәшәоит. Суҳәоит, ухы алоумҵан.
– Анхацәеи уареи шәеибаба, сара маҵура салаӡам. Абзиара узыҟалааит. Сара сцеит, – иҳәан Заабеҭ Мачагәаиԥа дҩагылан, инапы Иларион Ҭенгиз-иԥ иахь инаирххеит. Рыҩџьагьы рнапқәа ааимырхит. Нас Заабеҭ Мачагәа-иԥа дҩагыланы дцеит.
а-тәи ахы
Иларион Ҭенгиз-иԥа дахьтәаз дхәыцуан. «Изакәытә уаауазеи, абарҭ аԥсуаа? Дзакәытә уаҩузеи, Заабеҭ Мачагәа-иԥа, ихаҭагьы. Уи уаҩрак иланы збом. Сара араиком актәи амаӡаныҟәгаҩыс сыҟоуп. Изакәызаалак дсыдыскылеит, «усашьоуп» – сҳәан. Ишдыру еиԥш, араиком актәи амаӡаныҟәгаҩ илшо рацәоуп. Ус анакәха, сара исылшо шырацәоу дырны, ихы сизамырхәеит. «Сашьа, унапаҿы сыҟоуп, иуҭаху сызу иҳәар, изызмурыз иҟоузеи?» Саргьы сусураҿы даасыхәон, иаргьы сихәон. «Шларҭаԥаа ҳадгьыл аӡәгьы иаҳҭом» – ҳәа игылоуп. Урҭ ирҳәо иара инаҭои? Уи адгьыл ҳара, усгьы, иаагоит. Ус шакәу иаргьы ибзианы идыруеит. Уи ихы даӷоуп акәымзар, асҵәҟьа убахьоу? Еиҳа изеиӷьӡамзи, аус шиуц иуазар? Ҳәарада, уи еиҳа изеиӷьын, аха изеиӷьу дашьҭамлеит, Заабеҭ Мачагәа-иԥа. Ақырҭцәа ахьаа302 #
газ, иҭахым ауп, нас уаҳа иззакәи, ус зхыҟаиҵои? Уи ацәыршәага, дҭакызар акәын иқәнагоз, аха дҭакым, ихы дақәиҭны, адәы дықәуп. Иван Иван-иԥа ишьра, иара изеиӷьхеит. Уи акәымзар, иара иҭыԥ дықәсҵон. Ари зизымдыруеи,иара? Абар,уажәы,иаарласны,ихызқәиҵо, абна ахҟьара ҳалагоит. Уи усҟан иҟаиҵо ҳамбари!»
Иларион Ҭенгиз-иԥа ишиҳәаз еиԥш, Қарҭынтәи атракторқәа аарган, абна ахҟьара иалагеит. Аҵлақәа ыҵҳәаны, адәҳәыԥшқәа рахь иргон, уа еизыргон, нас амҿылхцәа еиҩыҵәҵәа иҟарҵон. Амашьынақәа рыла адәыӷбаангыларҭатә станциахь ирышьҭуан. Уа иахьнеиуаз, аешелонқәа гылан. Урҭ ирықәырҵон, нас Қырҭтәылаҟа ирышьҭуан. Ари абна арыцқьара шықәсык аҟара иадхалеит. Илырхыз амҿы ықәыргеит. Абаарақәа еимарыжьит. Ажрақәа ҵауланы иарҭеит. Шларҭаԥаа ахьынхоз инаркны, Ӡымццак ахықәанӡа абетонтә шьаҟақәа арсны, аҭел қәыц ала аанда ркит. Ара аҭәа бзианы иазҳауан азы ҭәархырҭас еиурыжьит. Ахал – Соԥелаа арахә рферма ду дыргылан, зыжәла бзиаз арахә анырҵеит. Ақырҭцәа гәырӷьаҵәа анхара иалагеит. Шларҭаԥаа рырахә ахьцо анырмоу, акака, ма ҩҩба-ҩба џьоукы иааныркылеит, акәымзар, аиҳараҩык ианырхит. Акык-ҩбак арахә змақәаз, урҭ рҭаҭынҭрақәеи, рцитрустә шәырқәеи, рывҵақәа рҿынтә, ҭәак рххны, иааганы инрымҵадыршәшәон акәымзар, арахә нҭыҵны, акрахьырфашаз ҭыԥ ыҟамызт. Ари Шларҭаԥаа ргәы иалан. Аха мчы ҳәа акгьы рымамызт азы, ирымбошәа ҟаҵаны, ирывсны ицалон.
Хәымсеи Наташеи зҭаз рҵарақәа иалганы иааит. Иван Иван-иԥа икәыпа иахагыланы ажәа ирҳәаз нарыгӡеит. Хәымсеи Наташеи рыҩџьагьы аусура иалагеит Шларҭаԥатәи абжьаратә школ аҿы рҵаҩцәас. Хәымса, Иван Иван-иԥа иҭыԥ ааникылеит, Наташа лан лсааҭқәа абжа лгеит. Ажәакала Марусиа Николаи-иԥҳа лсааҭқәа еиҟараны иршеит лыԥҳаи лареи. Убасҟан, Наташа дыхәмаршәа ус лҳәеит:
#
– Марусиа Николаи-иԥҳа, бгәы иалбмырсын, бсааҭқәа ахьбымсхыз. Сынтәа заҵәык ауп. Нас ҳаԥыхьаҟа бсааҭқәа изгақәаз сыргьежьуеит. Сара Арзениа Шьақьыр-иԥҳа исалҳәеит, аԥсуа бызшәеи алитературеи рфакультет сҭалар, лсааҭқәа сара ишсылҭо, сара уи хәымԥада, сҭалоит. Сара ашкол саналга, сҭалрц акәын, сгәы иҭаз, аха Ростовҟа сымцар амуит. Сара исҭахуп аԥсуа бызшәеи алитературеи, аԥсуаа рхәыҷқәа идсырҵаларц. Ари заҳаз зегьы ргәы иаахәеит, аха зегь реиҳа, лгәы иаахәеит, аԥсуа бызшәеи алитературеи рырҵаҩы Арзениа Шьаақьыр-иԥҳа. Уи лгәы изаахәаз, лара ушьҭа аусура ахьлылымшоз азоуп. Лара дзыԥсахуаз арҵаҩы дахьыҟамыз, лгәы иалан.
Дзыԥсахуа арҵаҩы дыҟазар, иахьаҵәҟьагьы тәанчара дцон.
Убри аамҭазы, Марусиа Николаи-иԥҳа дахьтәаз, ус лҳәеит: «Наташа Иван-иԥҳа, сара ссаҭқәа зегьы бара ибысҭап, сагьынбыцхраап ҳәа акәын сгәы иҭаз. Бара аԥсшәа аурокқәа бгозар, аурыс бызшәеи алитературеи дзырҵаша арҵаҩы дыԥшаатәхозар акәхап»...
Абас иеибыҳәаны аҵара шықәса ҿыц иалагеит, иагьалгеит қәҿиарала. Наташа Иван-иԥҳа илҳәаз налыгӡеит. Дҭалеит Аҟәатәи Аҳәынҭқарратә институт Алеқсеи Максим-иԥа горки ихьӡ зху, аԥсуа бызшәеи алитературеи рфакультет, латәарадатәи аҟәша. Ари Арзениа Шьаақьыр-иԥҳа ианлаҳа, усура дҭымҵӡеит. Уи аҽны лара лгәы бзиамызт, усура дҭыҵуагьы дыҟамызт. Аколлектив абас рзаалыцҳаит: «Наташа Иван-иԥҳа, Ростовтәи арҵаҩратә институт, аурыс бызшәеи алитературеи рфакультет далгеит диплом ҟаԥшьыла, аметодика бзианы илдыруеит. Аԥсышәала ибзианы дцәажәоит, лбызшәа цқьоуп. Аԥсуа бызшәеи алитературеи рфакультет сынтәа дҭалеит, ахԥатәи акурс аҿы ддыртәеит. Аԥсуа бызшәеи алитературеи ахәыҷқәа идлырҵарц шылҭаху здыруеит. Сара сҭыԥ убри илышәҭарц аҳәара ҟасҵоит». Ашкол адиректор Наташа длазҵааит. Аԥсуа бызшәеи алитературеи аҵатәхәқәа баҳҭар, ибылшару ҳәа. Лара
304 #
дгәырӷьаҵәа дазыразхеит. Марусиа Николаи-иԥҳагьы мап лымҳәаӡеит, лыԥҳа Наташа Иван-иԥҳа аԥсуа бызшәеи алитературеи аҵатәхәқәа ахьылгаз, избанзар, лара илдыруан, аԥсуа бызшәеи алитературеи ахәыҷқәа дырҵара бзиа ишылбоз. Насгьы Арзениа Шьақьыр-иԥҳа лгәабзиара иахҟьаны аусура шлылымшоз, аха арҵаҩы дахьыҟамыз аҟнытә ианлыҳәалак, дыԥхашьаны усура дышҭыҵлауаз. Арзениа Шьақьыр-иԥҳа илҳәаз, Марусиа Николаи-иԥҳа ианлаҳа, ус лҳәеит: «Аиаша ҟалҵеит Арзениа Шьақьыр-иԥҳа. Ус сара сзыԥсахуа анцәа дсиҭар, саргьы убас ҟасҵон. Амала, Арзениа Шьақьыр-иԥҳа лцара, сара еиҳа исзеицәахеит. Иаҳхысыз аҵара шықәсазы, сыԥҳа маҷк аҟара сыԥсы слыршьеит, сеидара хьанҭа саҵылхит. Сызҵаз сеидара хьанҭа саҵылхит шысҳәоз, сеиҭаҵалеит. Саргьы иахьынӡауа ус снеилап, абзиа сԥеиԥшзар, аурыс бызшәеи алитературеи дзырҵо, рҵаҩ бзиак дҳауп. Сажәреи счымазареи рыдагьы, Иван Иваниԥа илымкаа ашкол ашҭа аҭалара схы ахызбаауеит».
Хәымсеи Наташеи уаанӡагьы ирыӡбахьан, Шларҭаԥатәи абжьаратә школ аҿы аусура ианалагалак, рқыҭа аҭоурых аҭҵаара иалагарц. Уи напы адыркырц, Аџьынџьтәылатә еибашьра Ду аан иҭахақәази, аибашьра зыԥсы ҭаны иалҵны иаақәази рҭоурыхқәа реилкаара.
Уажәы, ари ашкол аҿы, аусура ианалага, уаанӡа ирӡбахьаз рхашҭыр ҟалозма? Есымҽышеи, аканикулқәа раани рыҩџьагьы иеицны, ақыҭа ирылан. Урҭ планс ирыман, раԥхьа иргыланы, Аџьынџьтәылатә еибашьра Ду аан иҭахақәази, уи иалахәны имԥсыкәа, зыԥсы аазгақәази рҭоурыхқәа реилкаара. Иахьнеиуаз, хабалак, гәахәарала ирыдыркылон. Дара рхала, бзиа ибаны, изқәыркыз рус бзиа, пату ақәырҵон, ишрылшоз ала, ацхыраара рырҭон, ргәы ақәдырбзион. Наташеи Хәымсеи ахьнеиуаз,хабалак, Иван Иван-иԥа ибзианы ихцәажәон. Рқыҭа даҵеи иашаны, зегьы дрыԥхьаӡон. Урҭ ирҳәон, Иван Иван-иԥа ибзиаӡбахә, ахаан аӡәгьы игәы шнимырхацыз, рқыҭа уаа зегьы дшырҭахыз, рқыҭазы дыш#
патриот иашаз. Заабеҭ Мачагәа-иԥеи Иван Иван-иԥеи Шларҭаԥаа рыдгьыл Ахал-Соԥелаа рымҭаразы ишгылаз. Убри азы, араиком актәи амаӡаныҟәгаҩ иеиҵеиҟәаҟәаз аус хәымгала Заабеҭ Мачагәа-иԥа иусура дшамихыз, Иван Иван-иԥа ишьрагьы, иара игәра шырымгоз, аха игәаӷьны ишырзымҳәоз. Ауаҩы дыршьит, ақыҭа уаа ргәы далсит. Еизаны, пату иқәҵаны нышә дарҭеит. Аха аорган мыҩтәык ари аус иашьҭамлеит. Ари акы ишамааназ удырратәы иҟан. Аинтерес ркит Хәымсеи Наташеи. Урҭ реиԥш аинтерес ркит, ақыҭа уаа зегьы.
Шларҭаԥаа рыбнаахҟьараианалага,раԥхьатәиамшқәа руакы азы акәын. «иҟоу аабап» – рҳәан Заабеҭ Мачагәаиԥеи, даҽа хҩык-ԥшьҩык раҟара, абна ахь-хырҟьоз илеит. Атракторқәа алҩа рхаччала абнара илан. Аҵла дуқәа ыҵҳәаны, ирҳәазаны аилажьра иа-ҿын. Аԥсабара бзиа избо, дарбанзаалак, иамырҵәуоз ҳәа аӡәгьы дҟаломызт ҳәарада. Арҭ иеицны, ргәқәа еиқәы-шьшьы, ишнеиуаз, машьына ласык, акыр иларывсны иаангылеит. Заабеҭ Мачагәа-иԥа иҩызцәеи иареи амашьына ианазааигәаха: «Иларион Ҭенгиз-иԥа имашьына ауп» – иҳәеит Заабеҭ Мачагәа-иԥа. Иаргьы амашьына дааҭыҵын, гәахәара дук игәы ишҭаз мҩашьо, дҿаԥха-ҿаччо, даарԥылан, иеицыз рызегь рнапқәа аарымхуа, мацара, аԥсшәа реиҳәеит. Урҭ акраамҭа иеи-цәажәо иеидгылан. Нас даахәмаршәа. Иларион Ҭенгиз-иԥа ус иҳәеит:
– Заабеҭ Мачагәа-иԥа, ара абна еилачыра иҟаз аҵкьыс, абас икеи-кеиуа, иахьыҟарҵаз, еиҳа еиӷьӡами?
– Еиӷьрас иҟоу, акгьы ыҟам, Иларион Ҭенгиз-иԥа, малс иҟоу аԥсабароуп.
-Ааи,уарауиашоуп,ЗаабеҭМачагәа-иԥа,ахааиҳабыра ирҳәеит, иҟаҳҵароуп. Аиҳабыра ирҳәо аҿагылара иашам. Иван Иван-иԥеи уареи шәаҿагылан, аха шәус акгьы алымҵит. Шәус иалҵыз ҳәа иҟоу, акы заҵәык ауп. Уи Иван Иван-иԥа иҭахароуп. Уи иҭахара иара ихароуп, иаџьал ихала иааигеит. Дарбанзаалак, аӡәгьы ихараны ҳәа дыҟаӡам.
306 #
– Иара ихароузеи? – иҳәан дҵааит иеицыз рахьтә аӡәы.
– Уара душьызшәа ауп, уара иуҳәо иаанаго, – ҳәа ааиҿыҵҟьеит Заабеҭ Мачагәа-иԥа.
– Уҿы уаԥшны уцәажәала Заабеҭ Мачагәа-иԥа. Ус имхәыцкәаицәажәаӡомауааҟәышқәа,-иҳәанаԥсшәагьы рамҳәаӡакәа дзыдгылаз имашьына длақәтәаны дцеит.
Уа игылақәаз зегьы, араиком актәи амаӡаныҟәгаҩ иҿыҵшәаз иажәа оумашәа ибаны, акраамҭа иахырҳәаара рзымдыруа иаанхеит. Нас иеицыз рахьтә аӡәы даацәажәан:
– Ауама иҳәеит, аиаша ҳҳәозар. Ажәлар баша ирымҳәозаап: «Аиаша анышә иауҭаргьы, имааԥшыр ауӡуам». Заҟаҩы ирҳәоны исаҳахьоузеи? «Ари ашьра иҟалаз, Иларион Ҭенгиз-иԥа иус аламкәа иҟам» – ҳәа. Иудыруеи, уи иашазаргьы. Иван Иван-иԥа дҭынхадоуп акәымзар «иус зхацыркми?» – ҳәа азҵаара ықәыргылазар ҟалон.
Иларион Ҭенгиз-иԥа дышиашаз, икабинет аҿы днеины днатәеит. Уаанӡа икабинет ахь даннеилауаз, имаӡаныҟәгаҩ, икабинет аԥхьа итәаз, лафк наламҳәакәа днеиломызт, аха, уажәы, акгьы ламҳәакәа дахьлеиз, уамашәа илбеит. Лара иеилылкааит, иахьа игәалаҟазаара бжьысны дшыҟаз, аха ибжьызхыз лыздыруамызт. Уи дазхәыцуа, амаӡаныҟәгаҩ лҭыԥ аҿы длатәеит. Ас игәалаҟазаара ҽеимкәа данаалоз, ихы астол илықәыжьны, акраамҭа, дхәыцуа, длатәалон. Нас амаӡаныҟәгаҩ даалыԥхьалон, Иларион Ҭенгиз-иԥа. уи ашьҭахь ашәқәа ааркны, инеихәмар-ааихәмаруа инеидтәалалон. Аха иахьа ус ҟаимҵеит. Иларион Ҭенгиз-иԥа, имаӡаныҟәгаҩ лахәмарха аамҭа имамызт. Лара уажәыуашьҭан, дсыԥхьоит ҳәа дшыԥшыз, Шьрыф Каабан-иԥа иахь аҭел дасын, Иларион Ҭенгиз-иԥа икабинет дныҩналеит Шьрыф Каабан-иԥа.
Уа дшыныҩналаз еиԥш, аԥсшәақәа ааибымҳәакәа Иларион Ҭенгиз-иԥа, иааиз дниҿаԥшын:
#
– Шьрыф Каабан-иԥа, ара утәа, – иҳәеит дахьтәашаз аҭыԥ наирбо. Иларион Ҭенгиз-иԥа, Шьрыф Каабан-иԥа дахьтәашаз,ахьиирбаз,днеиныднатәеит.Уи дшынатәаз еиԥш, Шьрыф Каабан-иԥа дахьтәаз днеиҿаԥшын, Иларион Ҭенгиз-иԥа даацәажәеит:
– Шьрыф Каабан-иԥа, уаргьы саргьы ҳшеизыҟоу удыруеит. Ииашоуп, ажьра-цәара ҳабжьан, аха жьра цәарала еиҳа изааигәоу, Џьумбери ҳәа аӡәы дсымоуп, убри иеиԥш, усԥхьаӡоит, угәрагьы згоит. Уара уҿы маӡа сымам, исоурангьы сыҟам. Иахьа даара сгәы еиқәуп, Заабеҭ Мачагәаиԥа имшала. Уи даара сцәа схыхны дсыхцәажәеит, ауаа рыгәҭаны.Уиаусдаҭатәуп.Ҩажәеижәибыжьтәи ашықәс ҽеишәа иазымрыцқьеит, иахьагьы иҳалоуп, уи ашықәс лаша иацәынхақәаз ауаа ҵмыҳәҳәарқәа. Заабеҭ Мачагәаиԥа, иусура данамҳхуаз, апартиагьы дамхны, дҭакызар, акәын. Уи иусура иамхра дабжьоз џьысшьон, аха дзамбжьеит. Ажьа бжьараҳәа, дыбжьоит, уи ауаҩ. Апартиа далцаны, дҭактәуп. Уара уҿы изызӡои? Иван Иван-иԥа уара душьызшәа уцәажәоит, егьи ҳәа акы иҳәақәоит, дыхәмаруашәа ҟаҵаны.
– Уи закәыхи, ус иҳәозар, ӷәӷәала дахьырхәтәуп.
– Иван Иван-иԥа ихаҭыԥуаҩыс иҟоу, иахьа аиҵбыраӡатәи апартиатә организациа иусқәа назыгӡо Чалмаз Нури Озбақь-иԥеи уареи шәеизыҟазаашьа шыбзиоу здыруеит. Уи уааиацәажәаны, уаҵәыҵәҟьа апартиа далышәцароуп. Нас уи иус апрокуратура инасҭоит. Ҳара ара ҳаштәоу, ҳусқәа ҷыгәӡа иҟаҳҵоит.
– Иларион Ҭенгиз-иԥа, ишәҳәаз саҳаит, иагьеилыскааит. Чалмаз Нури даара дыҷкәына бзиоуп. Даарагьы сара дысзааигәоуп, исҳәогьы дшахымԥо агәра згоит. Шларҭаԥа сҩеины, аизара ааҟаҵаны, Заабеҭ Мачагәаиԥа, апартиа иалцара сара избап.
– Ус акәзар, ҭелла шәеибадыр. Уаҵәы шәзахьымӡар, уаҵәашьҭахь иахымгакәа, аизара мҩаԥганы, апартиа далцаны, апартиа дызлалцоу ала ашәҟәы ҩны, саԥхьа иааганы иқәҵа. апартиа дызхалаҳцо, Ахал-Соԥелаа
308 #
адгьыл раҳҭом ҳәа иқәгылара ауп иҳәатәу, иара сара сцәа схыхны, дахьсацәажәоз, уи ҳаҟәыҵп, агәалашәара аҭахӡам, ма уахьдырблаҟьо уздырӡуам.
– Ибзиоуп, Иларион Ҭенгиз-иԥа, уи сара избап, сыгәра ганы, снапы ианануҵа, усцәымшәан, уи аус, уара ишуҭаху еиԥш, инагӡоуп ҳәа иԥхьаӡа.
– Ус акәзар, уца, Шьрыф Каабан-иԥа.
– Ибзиоуп сцоит, абзиараз, Иларион Ҭенгиз-иԥа, – иҳәан дҩагылеит Шьрыф Каабан-иԥа.
– Абзиараз, ақәҿиарақәа, – иҳәан Иларион Ҭенгиз-иԥа аскам дахьықәтәаз, дҩеихан, маҷк дҩаҵысшәа ааҟаиҵан, деиҭалатәеит. Шьрыф Каабан-иԥа дындәылҵит.
Уи аухаҵәҟьа, Шьрыф Каабан-иԥа, ақыҭахь дцеит. Иара иҩны дымнеикәа, дышиашаз, иҩыза Чалмаз Нури Озбақь-иԥа иҿы днеит. Уи иеиҳәеит, уаҵәашьҭахь аизара мҩаԥганы, Заабеҭ Мачагәа-иԥа Џьыкырба апартиа далцаны, нас апартиа дызлалцоу ала, апротокол агәылҩаа ҩны, араиком актәи амаӡаныҟәгаҩ иаԥхьа ишықәҵатәу. Аха уи иҭара иара ихы ишадиҵо, иҳәеит Шьрыф Кабаниԥа.
Адырҩаҽны, шьыжьымҭан, дҩагылан, Чалмаз Нури Озбақь-иԥа, ақыҭа дынрылалан, апартиа иалақәаз ахьынхоз, днеины иреиҳәеит, апартиа аизара шыҟало, аха зҵаарас иқәгылоу здыруа араиком аҿынтә иаауа шиакәу. Уи ида аӡәгьы ишизымдыруа. Аизара аӡәгьы дагхар шыҟамло, иагхаз дызхагхаз, аилкаараз, хаз ҷыдала, иус ахәаԥшра шаҭаххо.
Аизара аҿҳәара иамаз аҽны, апартиа иалақәаз зегьы еизеит, аӡәы дагымхакәа. Асааҭ иадырбаз иақәыршәаны аизара иалагеит. Усҟан ауп зҵаарас иқәгылоу ауаа ианеилыркаа. Зҵаарас иқәгылан Џьыкырба Заабеҭ Мачагәа-иԥа апартиа иалцара. Уи иҳәеит аиҵбыраӡатәи апартиатә организациа, аамҭала иусқәа назыгӡо Чалмаз Нури Озбақь-иԥа, аизара хантәаҩыс даналырх. Уи ажәа ииҭеит Шьрыф Каабан-иԥа. Уи ажәа аниҳәоз, иҳәеит: «Заабеҭ Мачагәа-иԥа апартиа далцатәуп. Уи,
#
ахара идуп, аколнхара «Ахали-Соԥели» абна ахьхыртуаз, дахьаҿагылаз азы. Уи адагьы ацәажәара ҟалоит, аха идгыло, дызхаидгыло, цқьа еилкааны идыруазароуп, ус акәымкәа, дзыдгыло, дызхаидгыло изымдыруа данықәха, иара иду ахара ицеиҩишоит. Сара сгәы излаанаго ала, апартиа далцаны, иус апрокуратура ирыҭатәуп. Уи дырҽеитәзар, ддырҽеип, дҭактәызар, дҭаркып». Уи ишьҭахь дцәажәеит Шьрыф Каабан-иԥа. Уи иҳәеит: «Заабеҭ Мачагәа-иԥа Џьыкырба иҟаиҵаз иашам. Қарҭ ирыӡбаз, иара дахьаҿагылаз азы, ихәҭоу дақәыршәатәуп. Уи ихәҭоу иақәыршәара иазыразым, убригьы, апратиа далцатәуп».
Абарҭ ицәажәақәаз рышьҭахь, иқәгыланы рҿахәқәа рҳәеит, даҽа, ҩыџьа-хҩы раҟара.
Урҭ раԥхьа иқәгылақәаз, ирҳәаз ауп, даргьы ирҳәаз. Аҵыхәтәан, ажәа ирҭеит апартиа иалцаразы зызҵаара ықәгылаз, Џьыкырба Заабеҭ Мачагәа-иԥа. Уи иҳәеит: «Шларҭаԥаа ҳадгьыл Ахал-Соԥелаа рыҭаразы, сара мап скызар, ииашаны-искит. Избанзар, Шларҭаԥаа рырахә ахьцо рымаӡам азы, ианырхит. Рхы зларбои, Шларҭаԥаа? Уи азы, апартиа иалцатәу зус апрокуратура иаҭатәу, сара сакәӡам, Ахал-Соԥелаа адгьыл рыҭара иашьҭоу роуп».
Апротокол зыҩуаз Шьрыф Каабан-иԥа дихагылан, ианиҵашаз, иҵеиҳәо далагеит. Иҩны даналга, агәылҩаагьы ҟарҵеит. Анапышьҭыхра ҟамҵаӡакәа, «аизара хҩоуп» – рҳәан аизара аахиҩеит, аизара ахан-тәаҩы. Зегьы неидыҵны, доусы рыҩныҟақәа рахь ицеит. Адырҩаҽны иажәабжьны ақыҭа инрылалеит Џьыкырба Заабеҭ Мачагәа-иԥа, уаанӡа иусура дамырххьан, уажәы, апартиа далырцеит, иус апрокуратура ирырҭоит ҳәа. Дара зхааныз арӡраан, зус апрокуратура иаҭаны, нас «уара уиашоуп» ҳәа аӡәгьы доурмыжьӡацызт. Заабеҭ Мачагәа-иԥа Џьыкырбагьы дшоурмыжьуаз ззымдыруаз ҳәа аӡәгьы дыҟаӡамызт. Уи моу, заҟа шықәса иқәырҵозгьы рдыруан. Урҭ иԥҵәаны ирықәырҵон жәаба-жәаба шықәса. Еиҳа изыцәшәақәоз иаарылхны, иганы иршьуан.
310 #
Иван Иван-иԥа Иванов, иԥсы ҭаны дыҟазар, ҳәарас иаҭахузеи, Заабеҭ Мачагәа-иԥа идгылоз аӡәы злаиакәыз ала, иусура дамхны, иаргьы апартиа далцаны, апрокуратура дарҭар акәын. Усҟан Иван Иван-иԥа Ивановгьы дҭактәхон. Избанзар, урҭ ракәын аӷацәас ирԥхьаӡоз. Ус анакәха, Иван Иван-иԥа Иванов дызшьызгьы, Заабеҭ Мачагәа-иԥа аӷас дзыԥхьаӡо ракәхоит. Абас, ажәлар ргәала ҩны, апрокуратура ирырҭеит. Абиуро ҟаланы, Заабеҭ Мачагәа-иԥа Џьы-кырба, иус абиуро аҿы иахәаԥшны, апрокуратура ирырҭаанӡа, ақыҭа зегьы иеидгыланы, Иван Иван-иԥа Иванов иус иахьашьҭам азы, агәынамӡара шрымазгьы, ирҩыз ашшыԥхьыӡ аҿы иаҳәон. Шларҭаԥаа зегьы кылсны, амилициа раԥхьа итәан. Урҭ зегьы еицҿакны ирҳәон:
«Иван Иван-иԥа Иванов иус зхацыркыми. Заабеҭ Мачагәа-иԥа Џьыкырбадызхдырҟьози?»-ҳәа.АриЏьиқьиа Иларион Ҭенгиз-иԥа имаҳауа иҟамызт. Иаргьы дцо, даауа, апрокуратуреи амилициеи дрыбжьан. Ииухьаз идыруан азы, дшәаны дыҟан. Ауаа ахьынеицәажәаааицәажәоз, џьоукы ирҳәон: «Шларҭаԥаа рҽеидкыланы, рыҽдырӡуеит» – ҳәа. Даҽа џьоукы ирҳәон: «Џьиқьиа Иларион Ҭенгиз-иԥа идхалоит Иван Иван-иԥа Иванов ишьра ҳәа. Ақыҭа аиҳараҩык ирызҵаахьаны еиԥш, азҵаара ықәлыргылеит, Марусиа Николаи-иԥҳа.
-Апартиа иалам, араиком актәи амаӡаныҟәгаҩыс дҟалар алшома, ҳәа?
– Ус ибдыруада? – ҳәа ианлызҵаа:
– Иларион Ҭенгиз-иԥа иоуп. – лҳәан апартбилеҭ ҭыхны апрокурор иаԥхьа инықәылҵеит.
– Иабаббеи, ари апартбилеҭ?
– Иван Иван-иԥа даныршь, адырҩаҽны, ихаҩаны иахьтәаз, избеит, – лҳәеит Марусиа Николаи-иԥҳа.
Абри ашьҭахь Заабеҭ Мачагәа-иԥа иус ахьыҟаз иаанхеит. Апротокол агәылҩаа иргазгьы, џьаргьы иадмырбаӡеит, Шьрыф Каабан-иԥа иџьаба иааҭахеит. Џьиқьиа ИларионҬенгиз-иԥа араионаҿы,уаҳааӡәгьыдимбаӡеит.
#
Амала, абнара ихҟьаны иргаз, шрымаз ирыман АхалСоԥелаа. Анаара ахьыҟаз аӡахәа еиҭарҳаит, алаҟәырахь аҭәа дырхуан. Усҟан, ақыҭақәа зегьы рҿы иҟан, арахә рааӡарҭа афермақәа. Ахал-Соԥелаа арахә рааӡаразы есышықәса актәи аҭыԥ рыман, рхатәы рахәгьы рзанын.
Шларҭаԥаа рхатәы рахә ахьҳәуаз аҭыԥ ахьрымамыз азы, аиҳарак анырхит. Аколнхара рахә ахьырааӡоз афермазы, аколнхацәа ирымырхуаз аԥҳәи, Урыстәылантәи иаахәаны иааргоз аҭәеи ракәын изларбоз.
Шларҭаԥаа ирдыруан рыдгьыл Ахал-Соԥелаа иргаз, закәанда ишыргаз. «Ахали-Соԥелаа иртәуп» ҳәа џьаргьы ашәҟәы ишанымыз». Ҳадгьыл ҳашәҭ» ҳәа акырынтә. Шларҭаԥаа аиҳабыра рҿы ицаны иашшхьан, аха «хаала иҳашәымҭаз, хаала ишәаҳҭом. Мчыла ишәызгозар, ижәга», – рҳәон зҿы ашшра иахьнеиуаз, Шларҭаԥаа ирхыччаны.
Абас, ари адгьыл Ахал-Соԥелаа ирыман Аԥсны, ақырҭуа-аԥсуатә еибашьра аҟалара шықәсык аҟара шагыз аҿынӡа.
Ахал-Соԥелаа аԥсуаа рабашьраз «Мхедриони» ианалала, Аԥсны иалалаз ақырҭуа ар рыҽрымаданы иандәықәла, Шларҭаԥаа рыдгьыл аарыдкылан, рабџьарқәа аанкыланы раӷацәа инырҿагылт. Уажәы, Шларҭаԥаа гәҭакыс ирымаз, Ӡымццак аарцә абнара хҟьаны, АхалСоԥелаа ирымырхыз амацара акәӡамызт, Аԥсны зегьы ампыҵахалаҩцәа рҿынтә аҭарцәра акәын.
Витиа ашьауӷа иқәыз анихига, дышиашаз, Маниа лҿы днеит. Уа иҟан иани иҷкәыни. Урҭ уа ишыҟаз иара идыруан. Зегьы иеигәырӷьаны иԥылеит. Ауха ашьтәа шьны ихәы ҟарҵеит. Мсураҭ Шларҭаԥатәи абжьаратә школ дҭан, аҩбатәи акласс аҿы аҵара иҵон. Аурыс бызшәа шиҳәоз еиԥш, аԥсуа бызшәагьы иҳәон. Ари Витиа даара
312 #
игәы иаахәеит. Адырҩаҽны, шаанӡа дҩагыланы, иҩныҟа дцеит ибаразы, аха ҽеи ыҟамызт. Иаандақәа каҳахьан, арахә, ишырҭахыз, иуҭра иҭан. Ишәыр – иқәыр акгьы убомызт, зегьы ахыӡӡаахьан. Иҩны акәзар, еилаҳахьан, уи ашықәс асы рацәаны иахьлеиз иахҟьаны. Витиа иҩны ақәра аман. Уи ҟаҵаны ауп иаб ишааихәаз, ҩажәа, шықәса, уажәы аԥхьа. Игәы каҳаны ауп дышҩеиз, Маниа лыҩны. Уи уа дышҩеиз еиԥш, дахьыҟаз, иибаз иаҳаз, ауха ианааилатәа зегьы реиҳәеит. Ирхысыз аӡынра ашьҭахь, уахь дымлеицызт Марфуша. Руҭра аандақәа шамамыз, арахә шҭаз лдыруан, аха илыздыруамызт, рыҩны шкаҳаз. Уи даара лгәы иалсит Марфуша. Лыҷкәын деибга-дызҩыда дахьааз, дгәырӷьаҵәа дшыҟаз, уи лгәырӷьара наҵанарӡит рыҩны ахькаҳаз. «Шьҭа ишԥаауеи, Витиагьы ара даангылома?» – лҳәан гәаныла, Марфуша лылаӷырӡқәа нхажжылеит.
Ари рбеит Маниагьы Марусиагьы. Урҭ ирдырит Марфуша лылаӷырӡқәа раара зыбзоураз. Рыҩџьагьы рылаԥшқәа ааиқәшәеит. Убасҟан, Маниа даацәажәан:
– Марфуша былахь зеиқәыбҵои, бзыҩнало аҩны бмоур ҳәа бшәоума?
– Иуадаҩми, аҩны аргылара.
– Бара бахьыҟоу, иаргьы дыҟазааит, ԥҳәыс дааигааит, дынхааит.
– Ара дыҟазаргьы бзиоуп, аха ари зтәу ара инхааит. Сара сыҩны рысҭоит, – лҳәеит Марусиагьы.
Маниагьы Марусиагьы гәык ала ишырҳәаз лдырын Марфуша лгәы ааҭынчхеит.
– Иҭабуп шәара ишәҳәаз азы. Џьара аусура салагоит, изулак схы збашт, сани схәҷи сзеицбауам. Шәара ус анышәҳәа, сара мап скуам. Мышкы зны саԥсахозар жәбап, – иҳәеит Витиа. Дақәшаҳаҭхеит Маниеи Марусиеи ирҳәаз.
Абри ашьҭахь, Марусиа Маниа лҿы днеины дылҿылеит. Витиа иани иԥеи иманы Марусиа лыҩны дыҩналеит. Витиа раԥхьа аус ахьиуаз, аусура далагеит. Иԥсшьара
#
мшқәа раан, рыҩҭӡыкгьы раандақәа икуан, арахә зымнеиуа иҟаиҵеит. Ишааиауаз еиԥш иԥарақәа шеибгоу ианацәа рыхҩыкгьы раԥхьа инықәиҵон. Аха дара абазк ахырхомызт, аԥара изеидыркылон.
Арҭ рыхҩык аҳәсақәа анык леиԥш изыҟан. Уи иара даргәырӷьон, игәы иҵԥраауа, илымшаша илнаршон.
Хәымса иҭаацәа иманы, ҩны анхара далагеит. Витиа иҭаацәа иманы, Марусиа лыҩны днеины, ԥҳәыс дааганы, анхара далагеит. Аныки абыки ирхылҵыз ҩыџьа аиашьцәа реиԥш, арҭ ара иеицынхон, пату еиқәҵаны. Арҭ рынхашьа рынҵышьа пату ақәҵаны иалацәажәон ауаа цқьақәа.
Акыр шықәса анҵы ашьҭахь Хәымсеи Наташеи аԥсышәала иҭрыжьит ашәҟәы, Аџьынџьтәылатә еибашьра Ду иалахәқәаз ирызкны. Уи хьӡыс иаман; «Хашҭра рықәым ҳзыхьчаз» ҳәа. Ари ашәҟәы ҩ-ҟәшак аман. «Ҳзыхьчаз, иҭахаз», «Ҳзыхьчаз, иаҳзынхаз» ҳәа.
Рыҩҟәшакгьы рҿы, аибашьцәа рпатреҭқәа анҵаны, рҭоурыхқәа аҵаҩны иҟан.
Уаҟа ианын, Аџьынџьтәылатә еибашьра Ду иалахәны, иҭахақәази, иаақәази зегьы.
Ари ашәҟәы пату зқәуҵаша шәҟәуп. Усҟантәи аамҭазы, ари еиԥш иҟаз шәҟәы ыҟамызт. Ргәы иаахәаны аԥхьаҩцәа ирыдыркылеит. Зегьы, зқьы цыра ыҟан, иҭахақәаз рҭаацәеи, аибашьра иалахәқәази ирырҭеит. Иаанхаз, ашәҟәыҭирҭатә магазинқәа рҿы ишаны, иқәырҵеит. Аха мчыбжьык имнеит, иааимҵәаны иргеит аԥхьаҩцәа. Ари ашәҟәы аахәара иахьӡаз, гәырӷьаҵәа иҟан, аха аахәара иахьымӡақәаз, «иҵегь ҭрыжьыр, иҟалози» ҳәа агәынамӡара рыман. Урҭ ргәынамӡара ирымаз аацәырганы ирҳәон.
Хәымсеи Наташеи ари ашәҟәы анҭрыжь ашьҭахь, уа иаанымгылеит. Ирыӡбеит Шларҭаԥаа рҵеицәа, зқьи
314 #
жәшәи ҩажәеи жәибыжь шықәса рзы, ҩажәеи жәааҩык ақыҭа апатриотцәа, «ажәлар раӷацәа» ҳәа ахьӡ рыхҵаны, ажәлар раӷацәаҵәҟьа идырӡыз рҭоурых ҩны, абри ашәҟәы, иҭыжьыз еиԥш, даҽа шәҟәык ҭрыжьырц.
Абас, Хәымсеи Наташеи рқыҭа Шларҭаԥа аҭҵаара иаҿын. Убри адагьы, дара ирыҩуан, астатиақәеи аочеркқәеи. Урҭ бзиа ирбон, ауаа бзиақәа рҽхәаны, рцәыргара. Иарбанзаалак, рџьарак злоу, статиак рымҩыцызт. Уи бзиа ирбаӡомызт, урҭ зыҩуаз, «ацәгьаҳәаҩцәа» ҳәа ирыԥхьаӡон. «Абзиа ауп аҩра зҭаху, ацәгьа зҳәара дшыҟаларыз, абзиа зҳәо дҟалондаз» – рҳәалон дара.
АНИ АԤСАДГЬЫЛИ
Ароман
Марҭа лани лаби рҭаацәа ирҿыҵны инхоижьҭеи митәык ҵуамызт. Урҭ зҿыҵыз Марҭа ландуи лаб иашьеи ракәын.
Марҭа лаб ҩыџьа аишьцәа иман. Иеиҳабы Кәасҭа ихьӡын. Уи уаанӡа дырҿыҵны хазы анхара далагахьан. Акыргьы иҭаацәа
дырцәыхараны дынхон. Марҭа лаб Захар дахьынхоз, аҩнду еиҳа иазааигәан, Кәасҭа дахьынхоз аасҭ а. Аҩнду амраҭашәарахь ала иҟан, Захар иҩны – амрагыларахь ала. Захар иҩни иҩндуи еимариашаны, рыҩбагьы амрагыларахь рыхқәа рханы игылан. Амра аныҩыҵхахалак, ашәахәақәа рцәыкәбарқәа инылаԥсон. Шьыбжьон амра нхышәҭаанӡа ус иҟан. Амра шьыбжьон ианынхышәҭлак нахыс, рыҩнқәа рышьҭахьҟа акәын амра ахьԥхоз, раԥхьаҟа ашьашәырра лахатәон.
Захар иҩны ашьҭахь дгыланы, амраҭашәарахь ала данԥшлак, дахьыҩныҵыз иҩнду ацәыкәбар днылаԥшуан. Аӡәыр агәара дықәзаргьы даақәибаауан, ҳәатәык анимоугьы ибжьы наиргалон. Иара иҩны ахьгылаз, акыр илаҟәыран, аҩндуаа, рыҩны ахьгылаз аасҭа. Убри аҟнытә, аҩнду аҿынтә уанԥшлак, Захар игәара унаргәыҵа еиԥш, уқәԥшуан.
Марҭа лакәзар, аҩндуаа рҿы дҳәар-ҳәаруа дцаны, даалон. Амала лаб иашьеиҳаба, Кәасҭа дахьынхоз лымала дымцацызт. Уахь лымала дцар дшәон, акыр ахьыбжьаз аҟнытә. Дымшәакәа, макьана дхәыҷымзи, Марҭа? Хәышықәса заҵәык роуми аарлаҳәа илхыҵуа. Аҩндуаа рҿы, лассы-лассы дахьааилоз акәхап, ландуи лаб иашьа Џыри даара бзиа изылбоз.
316 #
Андуцәа, усгьы, рмаҭацәа рзы ишыҟоу жәдыруеит, Минагьы лмаҭа длызгәаҟуан. Илылалҵауа длымамкәа бзиа дылбон. Ҽнак длымбар дылзычҳауамызт, дхагахон. Марҭа лани лаби рхарала, ҽнак анду лахь Марҭа данымнеи, Мина илықәыршәны дара рахь дцон. Еилылкаауан, арысҟаҟара аамҭа дара рахь Марҭа дызхымааизеи ҳәа.
Марҭа лаб иашьа Џыр, занааҭла дырҵаҩын. Марҭа знык дызҳаны, ашкол дҭаландаз ҳәа дыҟан. Џыр убас дахыццакуан Марҭа ашкол лҭалара. Лара ашкол дҭалаанӡагьы, аԥхьашьеи аҩышьеи бзианы илдыруан. Уи илзырҵаз Џыр иакәын.
Џыр Марҭа аԥхьашьеи аҩышьеи лырҵара адагьы, аԥсабарахь, лассы-лассы, ныҟәарагьы дигалон. Марҭа диманы ахәы дхалон, арха еимидон, аӡиас аԥшаҳәа давалон, абна еихашьшьыра дыҵалон. Абас аныҟәарақәа раан, иибоз, аҵлақәеи ашәҭқәеи рыхьӡқәа леиҳәон. Урҭ еиҩдыраашьас ирымақәоу леилиркаауан. Аҩныҟа ианыхынҳәуаз еиуеиԥшым ашәҭқәеи аҵла рбыӷьқәеи ргәыдыҳәҳәала ирыманы иаалон. Аҩны ианааилак, аҽны ныҟәара аԥсабарахь иахьыҟаз, ирбаз-ираҳаз, ландуи, лани лаби ирзеиҭалҳәон.
Марҭа аԥсабара даара бзиа илбо лызҳауан. Марҭа лан Стефа лыхьӡын. Уи даԥсыуамызт, длитов ҭыԥҳан. Аамҭа кьаҿла, лара аԥсуа ҵасқәа ҵаны, иагьыналыгӡон. Уи дызбалак, дарбанзаалак, даԥсыуоуп ҳәа ада уаҳа даҽакы лзимҳәартә еиԥш дыҟан. Мина лҭаца даара бзиа дылбон. Уи длеигәырӷьаны илзылҳәон: «жәаҩык аԥсыуа ҭацацәа дреҩсуеит» ҳәа.
Марҭа дшыхәыҷызгьы, х-бызшәак рыла дцәажәон: аԥсшәа, аурысшәа, алитов бызшәа. Нас уи бзиами! Ауаҩы заҟа бызшәа идыруа аҟара, убырсҟаҟара дҳаракыми, акультура илами, урҭ абызшәақәа иахьрыхәҭоу, ианахәҭоу изҳәар.
Захари Стефеи Марҭа дрыманы Литваҟа ицалон. Лара Шиаулиа ақалақь азааигәара қыҭак аҿы дынхон. Стефа лан данычмазаҩха, лассы-лассы, лан дылбалар лҭаххеит,
#
аха илылшомызт. Аума ахьыбжьоу атәылаҿы, лассылассы, ацара-аара мариоума? Уи лдыруан Стефагьы. Уи азын лыԥшәмагьы гәыбӷан илҭомызт. Ус иааиуан. Стефа аԥыхьа аасҭа, еиҳа лан дыгәхьаалго далагеит. Ашьыжь дҩагылацыԥхьаӡа ус лҳәалон: «Иаха ԥхыӡырла Литва сыҟахын, сан дызбон, ак лыхьзар ҟалап...»
Ари уахык акәым, ари ҩаха ракәым дыцәацыԥхьаӡа, еснагь лани лыԥсадгьыли ԥхыӡырла илбалон. Данааԥшлакгьы, урҭ ракәын дзызхәыцуазгьы, дызлацәажәозгьы. Стефа илзымчҳаӡауа даналага, илыӡбеит лыԥшәма иуазар, рынхара-рынҵыра зегьы наҭины, дара Литваҟа нхара ҳәа ицарц. Аха лара илцәыуадаҩын, уԥсадгьыл ааныжьны сыԥсадгьыл ахь уаала ҳәа лыԥшәма иаҳәара. Иалҳәаргьы ак алҵуеит ҳәа лгәы иаанагомызт аҟнытә, имҳәаӡакәа ус дааиуан. «Игәаӷьны исҳәап, иалҵуа збап, имур исыхьхуеи?» – лҳәан, уахык Марҭа даныцәа, Стефа лыԥшәмеи лареи рымала ианааизынха, лгәы иҭаз аацәырганы лыԥшәма иалҳәеит. Уаанӡа лара лгәы ишаанагоз акәхеит. Захар башахазгьы иԥшәма дақәимыргәыӷӡеит, иԥшәма длыцны, иара аӡәыр имазар ара иааныжьны, Литваҟа ацара.
ЗахарЛитваҟаацарамапахьикыз,лараицтәылымгеит. Уи ииашара еилылкааит. «Диашоуп Захар, дхаҵоуп, ԥҳәыс дааигеит, дынхоит-дынҵуеит. Иԥсадгьыл аҿы дыҟоуп, ԥҳәыск лзыҳәан иԥсадгьыл каижьуама?» – лгәы иааҭылҳәааит Стефа. Уи нахыс Стефа лыԥшәма уаҳа ажәакгьы иалымҳәеит.
Ҽнак Стефа лымала аҩны дшыҟаз апочтаныҟәгаҩ ҽыла ргәашә даадгылт. Стефа днеиԥылеит. Иарҭмаҟ дзынтәалаз икәадыр ашьҭахь иадҳәаланы иақәыз асумка инапы нҭишьын, газеҭқәак ааҭыхны Стефа иналиркит. Нас иҩнуҵаҟатәи иџьаба инапы нҭишьын, ателеграмма ааҭихын, убригьы налиркит. Ателеграмма злалиҭаз ала лнапы аҵалҩит.
–«Уҽыжәҵ,уԥсыааиҭоукып»,–лҳәеит Стефа,ахаиара «иҭабуп, сыццакуеит» – иҳәан дааҳәны иҿынеихеит.
318 #
Апочтаныҟәгаҩ данца ашьҭахь ауп, Стефа ателеграмма данаԥхьа. Асҵәҟьа ануп ҳәа дыҟазар, апочтаныҟәгаҩ ателеграмма шаалиркыз еиԥш, дамыԥхьози, аха... Стефа ателеграмма дшаԥхьаз еиԥш, лылаӷырӡқәа лыблақәа иаархыжжылт. Илкыз ателеграмма ааиҩырҿаны лыкәа инҭалҵеит. Нас дышиашаз, луада дныҩналан, лызхара дҵәыуеит. Акыргьы дхәыцит Стефа. Уи илдыруан, лан дышԥсыз, аха Захар иалымҳәеит. Захар иалҳәар, иаргьы длыццар акәын, аха уахь Захар игара, лара иаԥсам ҳәа илԥхьаӡеит. Избанзар, Захар уахь дцеит ҳәа уа иара даангыломызт. Аԥсы анышә данарҭалак ашьҭахь, лара диманы арахь дшаауаз лдыруан. Убри аҟнытә, Стефа лыԥшәма лан дшыԥсыз иалымҳәеит. Ахәылԥаз Захар усурантә аҩны данааи, Стефа днылҿаԥшызар, лылақәақәа ҟаԥшьшьӡа, дышҵәыуоз удырратәы иҟан.
–Ибыхьзеи,Стефа,бзырҵәыуазеи?–иҳәан, длазҵааит Захар иԥшәма.
– Сан дгәаҟуеит ҳәа ателеграмма соуит, – лҳәеит Стефа, лан дшыԥсыз лыԥшәма иамҳәаӡакәа.
–Усакәзар, ацарааҭахуп,иҳамоуҳԥарақәагьыҳазхом. Сашьцәагьы уажәтәиала акгьы рымам. Ҳԥарақәа зқәуу, иахьа дызбан, «мчыбжьык ашьҭахь уԥарақәа уҩны инаганы иусҭоит» ҳәа сеиҳәеит. Уи амц зҳәо иакәӡам. Уаанӡа, ма џьара иааԥсахны ҳцап, ҳааир, иаҳҭап, – иҳәеит Захар.
–Аԥарааԥсахрасцәымӷуп.Уаргьыишуцәымӷуздыруеит. Уаҵәы аашар, сара Марҭа дсыманы сцап, нас ҳԥарақәа зқәу иуиҭар, уара унеип, анеира аҭахны иҟалозар. Мчыбжьык аҟара уа уаангылап, нас арахь ҳаицны ҳаап. Ус сҳәеит ҳәа, уара угәы ишаанаго ауп аус злоу, угәы ишаанаго еиԥш уныҟәа, сара акгьы сгәы иалсӡауам, – лҳәеит Стефа. Захар Стефа дахьынӡацәажәоз дӡырҩуа дгылан, нас даацәажәеит:
– Ус бара ианыбҭахха, бара ибҳәаз сара мап ацәыскуам, – иҳәеит Захар, уаҳа акгьы ахымҳәаакәа. «Бан дгәаҟуеит, рҳәеит, аха, дыԥсызар ҟалап» ҳәа игәы иааҭиҳәааит За#
хар. Арҭ ирӡбаз Марҭа ианларҳәа, дгәырӷьаҵәа дааҟалеит. Захар иԥшәма ихы налықәикын:
– Ҳара иаҳаӡбаз сан иласҳәап. Баргьы саргьы ҳада ҳҭаацәара рахьтә аӡәгьы изымдыруа, Литваҟа шәцара иашам.
– Иуҳәо иашоуп, Захар. Сара снеины исҳәон, аха, сара сҽааидыскылап. Уара унеины, уани уашьеи ираҳәа, – лҳәеит, Стефа. Стефа илҳәаз Захар ихшыҩ аназишьҭ, инықәыршәны аҩнду ахь дцеит. Захар дахьнеиз, иани иашьеи иреиҳәеит, уаҵәы аашар Стефа Марҭа длыманы Литваҟа амҩа дшықәло. Ателеграмма шроуз, Стефа лан дшычмазаҩыз зҳәоз. Ари Мина ианаалаҳа:
– Дыԥсгәышьазаап, рыцҳа, – лҳәеит.
– Дыԥсызаргьы ҟалап, аха дыԥсит ҳәа ателеграмма иаҳәом, – иҳәеит, Захар, Стефа илҳәаз хаҵаны. Уи иара иҿы амц лҳәоит ҳәа игәы иаанагозма?
– Сара иԥсыша, Стефа лан дыԥсыҵәҟьазар, лымала дахьцо, иашоума? Ҳаргьы иҳахәҭами, аха... Ҳара ҳакәым, ма уара узцандаз. Абри азоуми, нан, иааигәоу лаагара зыбзиоу. Стефа сызкәыхшоу, илаҳар лгәы иалымсуеи, уажә исҳәо? – лҳәеит, аҵыхәтәан лгәы иҭаз аахтны лыҷкәын иҿы иахьылҳәаз, лгәы иаланы, нас инацылҵеит:
– Џьара ҳуцхраап ҳәа уҟоу, нан? Акапеи кылҵәа ҳаҩны иҩнам иахьала. Амала, уара ишудыруа еиԥш, арыцхә ҩажәа рзы Џыр иуалафахәы иауеит. Иахьа жәибжьуп. Хымш роуп иагу иуалафахәы иоуразы, уигьы уиҭап. Уаҵәы шаашалак, саргьы аџьармыкьахь сцап. Џьара ҟәрышьқәак сзаагозар збап. Нас ҳгәылацәа рҿы акы ааҳаԥсахп, иаҳзымшәар ҳәа ушәуоу, уажәтәила ҳаиԥҟьеит акәымзар. Уажәы сара сцоит лҳәазар, дцааит, уан дукәыхшоуп. Илымам лымдыруеи, сызкәыхшоу Стефа, – лҳәеит Мина, иахьала цхыраарак ахьрылымшоз, лгәы иаланы.
Адырҩаҽны шьыжьымҭан, Захар иԥшәмеи иԥҳаи имашьынала Адлер иган, аҳаирплан иақәыртәаны, иара
320 #
дгьежьны аҩныҟа дааит. Стефа зыҽны днеиз, аҽны акәын аԥсы анышә данарҭоз. Аԥсы анышә данарҭа ашьҭахь дхәыцын, лан лҩышә зыргылоз ҳәа лара лыда уаҩы длымамызт. Аҩнгьы баша иԥхасҭахар лҭахымхазт, Захар иахь ателеграмма ҟалҵеит абас анҵаны: «Сан дыԥсит, лҩышә зыргыло сара сыда уаҩы длымам, насгьы сани саби рааԥсара сзыԥхасҭатәуам. Марҭеи сареи ара ҳаҟазаауеит. Ҳара уаҳа уахь ҳнеиӡуам. Ара уаанымгылозар, уа уҟаз арахь умааин, ҳәа нанҵаны. Захар ателеграмма иоуз уамашәа ибеит, избанзар, ас иара дақәгәыӷуамызт. Иҟаҳҵаша, иаауша ҳәа акәын еснагь еибырҳәалоз. Захар ателеграмма иоуз, иани иашьцәеи иганы идирбеит. Иара иеиԥш, даргьы уамашәа ирбеит Стефа илҳәаз. Ирызхамҵеит дара. Иани иашьцәеи иабжьаргеит иҭаацәа дрышьҭаланы дцарц, ируазар арахь иааигарц. Ирымуазар иаргьы уа даангыларц, изакәхалак, иҭаацәа каимыжьырц. Иани иашьцәеи рҳәатәы хаҵаны, Захар Литваҟа дцеит. Уаантәи дхынҳәны данаа, излеиҳәаз ала, Захар Литва даангыларц иабжьылгеит, аха сыԥсадгьыли шәареи шәысзеиҩыхуам, – иҳәан, дхынҳәны, арахь, Аԥсныҟа дааит.
Ари ашьҭахь, лассы-лассы, асалам шәҟәқәа рыҩуан Стефеи Марҭеи. Урҭ ирыҩуаз, Захар нхара ҳәа уахь днеирц акәын, аха иара иуамызт. Уахь анеира акәым, ирыҩуаз асалам шәҟәқәа рҭакқәаҵәҟьа аҩра даҟәыҵит. Ус ҟаиҵар, игьежьны арахь ишԥамаари ҳәа агәыӷра иман. Уахь дшымнеиуаз анырдыр, даргьы асалам шәҟәқәа рыҩра иаҟәыҵит. Шықәсык аҟара анҵы, Марҭа лаб ихьӡала ашәҟәы лҩит: «Саб, уара скаужьит, аха сара, уара уеиҳагьы иеиӷьу аб дсымоуп. Сгәырӷьаҵәа сыҟоуп, ашкол сҭоуп» ҳәа анҵаны.
Захар ишԥаиурыз? Иара дааҳәны иҭаацәа дзырҿыломызт, инхара кажьны. Арахь, иҭаацәа цеит. Ушьҭа иԥшәмагьы хаҵа дцеит. «Сыԥҳа, сыԥҳа лоуп, мышкы, усгьы, хаҵа дцоит ара дыҟазаргьы. Дахьыҟазаалак слыцхраалап», – иҳәан, иаргьы ԥҳәыс дааигеит. Ҩыџьа аԥацәа
#
лхылҵит иааигаз аԥҳәыс. Захар аԥҳәыс иааигаз, ауаҩы изааигәаз, ауаҩы дызҭахыз, аламыс зылжжуа иҟаз аӡә лакәын лара. Уи асалам шәҟәқәа Марҭа илзылыҩҩуан. Аҳамҭақәа лзылшьҭуан. Уи лыдагьы Марҭа ландуи, лаб иашьцәеи ус даанрыжьуамызт. Асалам шәҟәқәеи аҳамҭақәеи лассы-лассы илзыршьҭлауан.
Аҩбатәи ахы
Марҭа ахәбатәи акласс аҿы дтәоуп, аҵара бзианы илҵоит. Ан дануп, дарбан ану зыхшаара бзиа дзымбо? Стефа лыԥҳа бзиа дшылбац дылбоит. Лабԥса Ливук иакәзар, уигьы иара дихылҵызшәа пату лықәиҵоит. Марҭа лыда иара уаҳа хылҵ димаӡам, уи пату лықәимҵар, бзиа димбар, уаҳа пату зқәиҵода, бзиа иибода, Ливук. Ливук ауалафахәы бзианы иахьиауаз аусурҭа бзиа иман. Иара ауалафахәы иауцыԥхьаӡа, Марҭа лгәы иаахәап ҳәа ҳамҭак анылзааимхәоз ҳәа мышкы ыҟамызт. Аха, иалаухи, иара дызлышьҭаз, еиԥш, лара дылҭахымызт.
Аԥсны даныҟаз еиԥш, длахҿыхӡа, «амца дақәуҵар, дымбылуа» ҳәа ишырҳәо еиԥш, дыҟамызт Марҭа. Уи ԥыхьа илымаз лҟазшьақәа лыԥсахит. Еснагь лгәы еиқәуп. Марҭа ас дҟалеит, лан хаҵа данца ашьҭахь. Уаанӡагьы акыр лҽылԥсаххьан Марҭа, аха уажәык зынӡак акалашәақәа дҟалеит. Ливук егьа ҳамҭа лзааихәаргьы, егьа ажәа хаа лзиҳәаргьы, лара лылахь еиҵыхны дызихәаԥшуамызт. Лабԥса иҿы акәым, ланҵәҟьа лҿгьы ус ауп дшыҟоу. Иларҳәои, Стефеи Ливуки? Уи иларҳәаша дара ажәа рзыԥшаауам. Убри аҟнытә, урҭ ашьҭалеит ажәа хаала, еснагь лацәажәара. Маҭәа-ҩыҭәала лхыхра. Уигьы лыҵшәадахеит. Марҭа лҟазшьа бааԥсқәа ишьҭылхыз, аҟазшьа бзиахь аиагара рылымшеит. Марҭа лҭаацәа реиԥш, лырҵаҩцәагьы игәарҭеит лҟазшьақәа шылԥсахыз. Урҭгьы ашьҭалеит Марҭа лҟазшьа бааԥсқәа
322 #
кажьны, лҟазшьа бзиақәа рышьақәыргылара, аха урҭгьы, акгьы рылымшеит, изҿыз рықәымҿиеит. Стефеи Ливуки арҵаҩцәа ашкол ахь ирыԥхьаны ирацәажәеит. Ирарҳәеит аҵараҿы дыцәгьам, аха аԥыхьа еиԥш, дыҟам. Лҟазшьа аԥсахра лҵарагьы ишаныԥшыз.
Арҵаҩцәеи лҭаацәеи еибырҳәеит Марҭа ахылаԥшра ҷыда шылҭахыз, уи азы рхы иамеигӡарц шыруалу. Даргьы рхы иамеигӡакәа аус шрыдырулаша иалацәажәеит.
Марҭа алитов школ акәын дызҭаз. Аҩнгьы уи анҭыҵгьы дызлацәажәоз, алитов бызшәа акәын. Аурысшәеи аԥсшәеи есааира лхашҭра иаҿын. Аурыс бызшәа ашкол аҿы сааҭқәак шрауазгьы, аԥсшәа аҵкьыс еиҳа илхашҭхьан. Избанзар, лара даԥсыуамзи, аԥсышәала акәымзи дышхәыцуаз, аԥсышәала акәымзи ҩнуҵҟала дышцәажәоз.
Марҭа аҩны даныҟаз, ашкол данҭази, ашкол дҭалаанӡа лаб иашьа Џыр илирҵаз аԥсуа поетцәа ражәеинраалақәа ра-цәаны ҿырҳәала илдыруан. Еиҳарак илдыруан Џьота Тапаӷәуа иажәеинраалақәа. Лыдҵақәа аныҟалҵалак, ашьҭахь, Марҭа илдыруаз ажәеинраалақәа аԥҟҟаҳәа ҿырҳәала ианылҳәалак ашьҭахь, аԥсыуак аԥсышәала диацәажәазшәа, лгәалаҟазаара ҩышьҭыҵуан. Марҭа аԥсуа жәеинраалақәа ҿырҳәала рҳәара адагьы, илдыруаз ажәеинраалақәа акакала дрызхәыцны, хҭҳәаак лыҩуазшәа илыҩуан. Убарҭқәа рҟнытә акәхап, аурыс бызшәа аҵкьыс, аԥсуа бызшәа еиҳа илхамшҭкәа лыхшыҩ аҿы изаанхазгьы.
Ишаҳҳәахьоу еиԥш, Марҭа аҵараҿы даарак дыӷәӷәамызт, ус бжьаратәи ҵаҩын. Ари лҭаацәеи лырҵаҩцәеи даара ргәы иалан. Иҵегь деиӷьны аҵара лҵозар рҭахын, аха уаҳа иауамызт. Ишԥарурыз, нас Стефеи, Ливуки, лырҵаҩцәеи? Марҭа ибзианы аҵара лҵарц азыҳәан, еиҳарак лара лакәын аҭакԥхықәра здыз. Лара лгәы аҳәомызт аҵара.
Уахгьы-ҽынгьы лара лгәы иҭаз, дзызхәыцуаз: лаби, ландуи, лаб иашьцәеи ракәын. Марҭа уахык дахьыҩаиаз,
#
аԥштәы змоу ԥхыӡ ссирк лбеит. Уи аԥхыӡ илбаз иааркьаҿны илҩырц лыӡбеит, аха ианбалыҩуеи? Ашьыжь, даныҩагылалак, акы днацҳаны, ашкол ахь дцароуп. Ашкол аҿынтә данааилак, илымҩышази, аха аԥхыӡ ахашҭра ақәуп, илхашҭуеит уаанӡа. Аԥхыӡ илбаз лхамыршҭыкәа илҩырц азын, илхашҭаанӡа аҩра напы алыркыр акәын. Ус злаҟалҵарызеи, ашкол ахь ицалатәызар? Лыԥхыӡ илбаз лҩырц азыҳәан, ма ашкол ахь дымцар акәын. Ус егьыҟалҵеит Марҭа. Аҽны ашкол ахь дымцаӡеит, схы сыхьуеит ҳәа ҿыҵгас иҟаҵаны.
– Бхы быхьуазар, баангылагәышьа, багьымгылан, иахьабиаз,–лҳәеит Стефа,ахыхьхәшәМарҭа ианыллыржә ашьҭахь, Марҭагьы илҭахыз уи акәын. Аҽны ашкол ахь дымцаӡеит. Ливук усура данца ашьҭахь, митәык днымхакәа, Стефагьы аџьармыкьахь дцеит, Марҭа лымала аҩны данаанха, дҩагылан, астол днахатәаны, акраамҭа аҩра даҿын. Далгеит Марҭа аҩра дызҿыз. Абар илҩыз ахаҭа ахьыҟоу.
«Ааԥынрахуп. Аԥсны сыҟахуп. Саб иашьа Џыри сареи ҳашцалац еиԥш, аԥсабарахь ныҟәара ҳәа ҳдәықәлахт. Аԥсабара аԥшӡара ҳагәылашьшь, ҳагәылаланы ҳнеиуеит. Аԥштәы змоу ателевизор аекран еиԥш, иҟахуп ҳанзқәыԥшуа аԥсабара зегьы. Ҳаԥхьа, ачықьра жьак ҩылҟьахт. Акәара нырцә-аарцә зшьапы ыҵыҩрны иқәҳаз ахьа, цыӷк ықәланы инеихуеит. Игәыҟаҵагаха абна илыҩуеит, еиуеиԥышым аԥсаатә рашәаҳәабжь. Ихьшәашәаӡа, ицаҳә-цаҳәуа, аҳауа цқьа ҳаимыгӡакәа илбааҳдахуеит. Џыр исирбоит ақәыџьма ашьҭақәа.
– Арҭ ақәыџьма ашьҭақәа ракәзар, иаргьы ааигәа џьара иҟазар акәхап, ҳабар ҳамфаӡои? – сҳәахт сара, зышьҭа збаз, уи ақәыџьма сацәшәаны.
– Ақәыџьма ҳара заҟа ҳацәшәо аҵкьысгьы, иара ҳара иҳацәшәоит. Ауаҩы ифҩы ихараны иакуеит. Ауаҩы ааигәара днеиаанӡа, иара аҽаҵәахуеит, – иҳәеит Џыр. «Ус акәзар, зышьҭақәа збаз ақәыџьма ҳара иҳацәшәаны аҽаҵәахзаап» ҳәа сгәы иааҭысҳәааит сара. Ицаны иҟаз
324 #
сыԥсгьы ахәхәаҳәа, ишызбоз, иаасылалеит. Сара азеиԥш тетрад аҿы ианысҵон аҵиаақәа рыхьӡқәа урҭ рбыӷьқәа ҿыхны иаазгон. Уи ашьҭахь Џыр дсазҵаауан, ари иахьӡузеи? Ани иахьӡузеи ҳәа. Сара саҿамхаӡакәа исиҭоз изҵаарақәа рҭакқәа ҟасҵахуан. Исхашҭқәаз, мамзаргьы исзымдыруаз, рҭакқәа иара исеиҳәахуан. Аҩны санааи, аҽны, сахьцаз-сахьааз, избаз-исаҳаз уҳәа зегьы саб иашьа Џыр исирҳәеит, нас ахҭҳәаа сирҩыхт. Ԥхыӡырла саб иашьа ахҭҳәаа исирҩыз ахьтә, исхамшҭкәа исзаанхаз ауп сара абраҟа ианысҵазгьы». Абас иҩны даалган, илҩыз днахан астол инықәылҵеит. Ашьыжь, лани лабԥсеи ирбар ҳәа дшәан, илҩыз Марҭа лшәыра иҭаҵаны илҵәахит. Нас днеины, ахыза дхәыҵаланы диеит. Стефеи Ливуки анааи, илазҵааит:
– Марҭа, бгәабзиара шԥаҟоу?
– Сыбзиахеит, исыбаргәузеи? – лҳәеит лара. Аха изаҳауаз ргәы ҟалартә, ахаара аҵаҵаны иҳәамызт, аха иларҳәози, ирчҳаит, акгьы ахымҳәаакәа. Ус заҟа рчҳахьази? Ирчҳап аригьы.
Адырҩаҽны Марҭа дышцац еиԥш, ашкол ахь дцеит. Уи аҽны ирыман алитов литература. Акласс ахысраны иҟан «Сыԥсадгьыл» захьӡыз жәеинраалак. Арҵаҩы иҵатәхәы жәытә анышьақәирӷәӷәа, адҵа ҿыц риҭаанӡа, уи аҽазыҟаҵаразы, цқьа иреилзыркаашаз азҵаарақәа рзықәиргылеит. Ҳәарас иаҭахузеи, арҵаҩы изҵаарақәа ируакын, «Аԥсадгьыл закәузеи?» ҳәа азҵаара. Арҵаҩы иҩаиргылаз аҵаҩы абас аҭак ҟаиҵеит:
– Аԥсадгьыл захьӡу, ҳара ҳахьынхо, ҳауацәеи ҳҭынхацәеи ахьынхо, ҳазхылҵыз ҳабдуцәеа ахьынхоз анышә иахьамоу ауп.
– Иахьӡузеи, ус еиԥш иузыҟоу атәыла? – Арҵаҩы азҵаара ықәиргылахт, ҵаҩык инацәа наиқәкны.
– Ус еиԥш исзыҟоу тәылоуп Литва.
–Иашоуп,–иҳәеит, арҵаҩы,аҵаҩцәарҭакқәаиҟарҵаз игәы иаахәаны. Нас ари азҵаара маҷк аҟара иааԥсахшәа Марҭа длазҵааит:
#
– Бара быԥсадгьыл иахьӡузеи?
– Сара с-Ԥсадгьыл иахьӡуп Аԥсны.
– Иахьӡузеи? – Марҭа лырҵаҩы изҵаара аҭак иҟалҵаз
игәы ишаамыхәаз, ихаҿы ианыԥшуа деиҭаҵаахт.
– Сара стәыла иахьӡуп Аԥсны, – лҳәахт, Марҭа.
– Бҩыза ииҳәаз бмаҳаӡеи? – иҳәеит арҵаҩы ибжьы
маҷк аҟара иҩышьҭыхшәа.
– Исаҳаит...
– Нас бҩыза ииҳәаз баҳазар, бҩыза иеиԥш, аҭак
ҟабымҵоз. Бара Аԥсны аума бахьынхо? Мап, бара бынхоит Литва. Литвоуп быԥсадгьыл. Насгьы ибдыруазарц быхәҭоуп, баԥсуазар аҵкьыс, блитовҭыԥҳазар еиҳа ишыбзеиӷьу. Ус акәӡами? Ҽеишәа бхәыци? Иара Аԥсны ҳәа бзышьҭоу, Қырҭтәыла акәӡами?
– Сара Аԥсны иахьа сынхаӡом, аха сара сыԥсадгьыл Аԥсноуп, избанзар, сара Аԥсны сиит. Сыуацәеи сҭынхацәеи реиҳараҩык уоуп иахьынхо. Сара саԥысуоуп, – лҳәеит Марҭа.
– Марҭа лтәыла Аԥсны акәзар, ара дзынхои, уахь дымцо? – рҳәан, аҵаҩцәа реиҳараҩык рбыжьқәа неиларԥсеит. Марҭа лҩызцәа ас анырҳәа, лара иаалцәым ӷахан, илҳәара лзымдыруа даақәхеит, лылаӷырӡқәагьы лӡамҩа илахьыжжит.
– Шәаангыл, уи даҽазны илеилҳаркаап, уажәы ҳҵатәхәы иацаҳҵап, – иҳәан, арҵаҩы аҵатәхә ҿыц ахь диасит. Абри амш аҽны инаркны Марҭа лҩызцәа дҵәылырхуа иалагеит. «Аԥсны», «аԥсуа» ҳәа илхыччоз рацәаҩхеит. Уи лара иахьлаҳауаз, лыԥсахы ԥнажәон, аха ишԥалурыз? Атәым жәҩан аҵаҟа, атәым дгьыл зшьапы ықәгылаз аԥсуа ӡӷаб хәыҷы Марҭа.
Арҵаҩы азҵаарақәа Марҭа илиҭаз рҭакқәа шыҟалҵаз даара игәы иалсит. Аҵатәхәы мҩаԥигеит, аха ишԥамҩаԥигеи? Иара игәы излаанагоз ала, ас еиԥш иқәымҿиаз ҵатәхәы ихаангьы имҩаԥимгацызт.
«Алитов дгьыл аҿы дынхоит. Лан длитов ҭыԥҳауп. Хатәы бызшәас илымоу алитов бызшәоуп. Алитов дгьыл
326 #
дықәгылоуп, алитов жәҩан аҵаҟа. Алитов чыс дааӡеит, арахь, сара слитов ҭыԥҳаӡам, саԥсуоуп ҳәа дықәгылоуп. Ахьаԥарч зхылҵыз иахәлаџьаџьоит ҳәа абниҵәҟьа улыхәарҭам, нас адуқәа акреилызкаауа шԥаҟоу? Изланхо ақырҭцәа изларчҳауазеи? Абас еиԥш иҟоу амилаҭ» ҳәа дхәыцуан Марҭа лырҵаҩы.
Абри ахәыцра ихы иҭагьежьуа ишҭаз, ииулак уи аҽнытәи аҵатәхәқәа дрылгеит. Ари арҵаҩы Марҭа лыкласс напхгаҩыс дыҟам, аҽакым, аха изымчҳаит, лабԥса иҿы дцаны ажәақәак иеимҳәар. Уи аус ахьиуаз, шьыбжьон иԥсшьара иҽақәыршәаны днеин, иеиҳәеит, иахьа Марҭа акласс «шеилалгаз». Лара лымшала ишахәҭаз еиԥш, иҵатәхәы шизымҩаԥымгаз. «Сара сыԥсадгьыл Аԥсноуп, уи ауп исҭаху, Литва сара исыԥсадгьылӡам, иагьысҭахӡам» ҳәа шылҳәаз. Ливук уи иеиҳәараны иҟази. Ахәылԥаз Ливук аҩны данааи, Стефа илеиҳәеит, Марҭа лырҵаҩы иеиҳәаз. Стефа лыԥшәмеи лареи иааибырҳәан, Марҭа лгәы нмырхакәа илылабжьарц рыӡбеит. Ахәылԥаз, уаххьа анырфа ашьҭахь, ҭаацәала ианааилатәа, Ливук даацәажәан, ус иҳәеит:
– Марҭа, сара бабԥса соуп, аха иббоит, бара быда сара уаҩы дышсымам. Сыԥҳа хаҭа леиԥш бысҭахуп, патугьы бықәсҵоит, изласылшо ала. Уи бара иеилыбкаауазар ҳәа сыҟоуп.
– Ааи, еилыскаауеит, – аҭак ааҟалҵеит Марҭа.
– Ус акәзар, баб ихаҭа иеиԥш, пату сықәыбҵоит баргьы.
– Ус ауп.
– Ус акәзар, бысзымгәаан, абык иеиԥш, сахьбацәажәо азы. Иахьа аус ахьызуаз, алитов литература шәызҭоз бырҵаҩы дааин, ишакәымз дбыхцәажәеит. Уи сара сгәы иаамыхәеит.
– Иҟасҵазеи, шәгәы иаамыхәартә еиԥш, – лҳәеит Марҭа, Ливук иажәа далгаанӡа, иаалзымчҳакәа.
– Бара быԥсадгьыл Литвоуп. Абри бдыруазароуп. Ҳара бани баби ҳлитовцәоуп. Ҳара ҳаԥсадгьыл баргьы
#
ибыԥсадгьылуп. Аԥсадгьыл захьӡу, ауаҩы иани иаби ахьынхо алоуп изалаго, уи бымдыруеи?
– Ааи, издыруеит. Аԥсадгьыл захьӡу ани аби рыла иалагоит. Уара саб иаҵкьыс субозаргьы, сабҵәҟьа, нахьхьи Аԥсны дыҟоуп. Сыуацәа, сҭынхацәа зегьы уа инхоит, уа иит. Сара ара сынхоит, аха Аԥсны сара исыԥсадгьылуп сҳәазар, иҟалои? Ииашаӡами сара исҳәаз? Сҩызцәа џьоукгьы «аԥсуа», «аԥсуа» ҳәа исхыччоит. Избан, ус изсхыччо. Аԥсуаа алитовцәа раҵкьыс иеицәоума? – лҳәан, илҭахӡамкәан лыбжьы ҩҭылцан даацәажәеит Марҭа.
– Баб бышԥаиацәажәои, ԥхашьарами ус ацәажәара, – лҳәан, уаанӡа ҿымҭӡакәан иӡырҩуа итәаз Стефагьы ацәажәара лҽаалалырхәт.
– Мамоу, уи азы сара сгәааӡом. Сара сызгәаауа, бара бзоуп. Баб ҳкаижьт ҳәа еснагь исабҳәалон, аха уи иашаӡам. Саб ҳкаимыжьӡеит. Саб ҳара ҳауп дказыжь. Бара хаҵа бцаанӡагьы, ԥҳәыс дааимгаӡеит. Бара хаҵа банца, ашьҭахь ауп, иара ԥҳәыс данааига, ҩыџьа аԥацәагьы иаухьеит. Урҭ сара сашьцәа роуп. Сызҳар, икасыжьӡуам, избалоит, – лҳәеит Марҭа. Ари ажәа ҳәаны, лхы аҩахаха лымҭаӡакәан аҿаца аалҿыҵгеит. Илҿасыз лан лакәу, лабԥса иакәу лзеилымкааӡеит Марҭа. Марҭа лыблахаҵ ааилагьежьын, ҿыцха адашьма длықәҳаит. Стефа ахаангьы лыԥҳа лзы лнапы шьҭылымхыцызт, аха уажәы ишьҭылхит. Илыхьыз лзымдырит. Илуз аалцәымӷахеит. Стефа лхаҵеи лареи неин, Марҭа даашьҭырхын, днаганы адиван днықәдыриеит. Нас Стефа дыҩны днеин, аҵәца азна аӡы аалган, Марҭа лқьышә инықәылкит, аха Марҭа аӡы лымжәит. Марҭа аӡы анылымжә, Стефа аҵәца ахы лалырхан, лнаргәыҵа ианҭәаланы, лхылҿы инақәылҭәеит. Ԥыҭрак ашьҭахь, Марҭа лыԥсмаҷра даалҵит. Стефеи Марҭеи рылаԥшқәа ааиқәшәеит. Рҩыџьагьы инеимаҭәаны аҵәыуара иналагеит.
Ливук даара ицәымыӷхеит, Стефа иҟалҵаз, аха иара иҟаиҵарызеи? Уи ауха уаҳа ажәак мҳәаӡакәа, дцаны диеит Ливук, «ани аԥҳаи еибыргәаазар, еинаалап», – иҳәан.
328 #
Аҵх агәҭа ааҩнашаанӡа, Стефа лыԥҳа длыдтәаланы лыгәшәымшәа лҳәон.
Аҵыхәтәаны Марҭа лылацәа нҭааит. Марҭа лылацәа анынҭаа, Стефа хызак ааганы инлықәылҵан, ларгьы луадахь дцеит. Усҟан, Ливук дмыцәацызт. Ҭаацәала ацтәы ирыллаз игәы иалан, зегьы иара ихы иахараитәуан Ливук. Стефа даныныҩнала, лгәы нирхар шиҭахымзгьы рыцтәы ирымаз даламцәажәар изымчҳазт:
– Стефа, Марҭа былкьымсыр акәын, иҟабҵаз иашам, –иҳәеит иара.
– Дунеи хаан сылкьысхьазма? Лара лгәацәыхьк сҳәахьазма? Снапқәа хҩаар акәымзи, уи санылкьысуаз, – лҳәеит, Стефа лгәы ԥыжәжәо.
– Иҟалаз, ҟалеит. Уи шьҭа аарҳәышьа амам, аха лыгәшәа ҳамҳәар, наӡаӡа даҳцәыӡӡар алшоит, – иҳәеит, Ливук. Стефа лыԥшәма ииҳәаз шиашаз шылдыруазгьы, уаҳа ажәакгьы ахылымҳәааит лара. Стефа ҿылымҭуашәа аниба, иара иажәа инациҵеит:
– Иахьа суалафахәы сауит. Уаҵәы аашар, ԥсшьара мшуп.ШиаулиаиҟаҳцапМарҭадҳаманы,ҳалзыхәҳахәҭып, ацирк ахь даагап, Шиаулиаитәи аҭыԥ ԥшӡарақәа лҳарбап, ҳаргьы ҳагәқәа ааҳарҿыхап, – иҳәеит уи.
– Ибзиоуп, – лҳәеит, Стефа аарлаҳәа, лылаӷырӡқәа лҿашы, лыԥсы ҩеины лыхәцә иҵагыланы, лыԥсы лызҭымкаауа. Уаҳа аӡәгьы ҿимҭит. Ицәазу иааԥшуазу здыруадаз, аха аҵх лашьцаӡа, ауада иҩнажьын шьҭыбжьы ҳәа акгьы ҩныҩуамызт.
Убри ауха, егьи ауадаҿы дмыцәаӡәакәа, ахәыцра даҿын Марҭа. Убри аҽны дзықәшәаз зегьы, лара лхы иахаралтәуан. Уажәы, лара лтәала, зегьы иашан, лара лыда. Зегьы рыԥсадгьыл рҭахуп, рыԥсадгьыл иадгылоит. Сара сыԥсадгьыл зысҭахымхари, сыԥасадгьыл сзадымгылари. Сан дысҿасзаргьы, лыԥсадгьыл ахьӡ алоуп дызсҿас. Зынӡак гәҷыхь ажәак лазымҳәацыз саб дызкалыжьыз лыԥсадгьылахьӡ алоуп,исычҳалапмакьана.Санисабԥсеи ирҳәо хасҵалап, сахьынӡахәыҷу. Знык иаасызҳар, Аԥсны#
ҟа сцартә еиԥш сааҟалар, ҭагылазаашьак шаасоулак, уахь сцап. Уаагьы санԥса дыҟоуп, аха иамур, ма санду сылбап, ма – саҳәшьаду. Срымбаӡаргьы, сыԥсадгьыл аҿы сыԥсып. Ҩыџьа сашьцәа ыҟоуп. Схатәы ешьцәа, саб, санду, саб иашьцәа. Ахәы сахьхалалоз, акәара сызҭалалоз, аккара сахьыҵалалоз. Абарҭ зегьы гәхьааганы сыԥсуеит. Ианбазбои, урҭ. Шьыри, иааигәахондаз!.. Абас дышхәыцуаз, ацәа дынҭанагалеит ашарԥазшәа.
Ахԥатәи ахы
Стефа лыԥшәмеи лареи иахьа ашьыжь шаанӡа игылеит. Шиаулиаиҟа заа ицарц рҭаххеит, аха Марҭа ацәа дзалымҵит лхала, Стефеи Ливуки дрыцҳаршьан, ацәа балҵ ҳәагьы ларымҳәеит. Лара дангыла, амра акыр иҩеихьан. Марҭа лан лзы дгәааны дыҟан, аха дҟәыӷамзи, илынлырԥшуамызт, лан дылԥҟазаргьы, дрыцҳалшьон. Марҭа лан лгәы иалсшаз, машәыршәа ажәак лҿыҵшәар ҳәа дшәаны дыԥсуан. Стефа Марҭа дгылазшәа анылба, дааины, дгәыдылкылеит. Аҭамзаара шьҭалҵеит лыԥҳа лҿаԥхьа.
Минуҭқәак Марҭа ҿылымҭӡеит. Стефа лыԥҳа даалԥырымҵӡуа длыдтәалан, нас Марҭа дааччашәа лун лан даарыцҳалшьан, лыхәда лнапы аахылшьын, даагәыдылкылт. Стефагьы дааччан, лыԥҳа даагәыдылкылан, даалгәӡит. Ашәҟәы даԥхьо рнаҩсан итәаз Ливук ари аниба, уигьы дааигәырӷьан, дзыԥхьоз, дахьынӡаԥхьахьаз, агәлаҵа нагәылеиҵан иааиҵаԥсаны, астол авҵаҿ инықәиҵеит. Нас Стефеи Марҭеи рахь даахьаҳәын, даацәажәеит:
–Иацы,суалафахәысаун,Шиаулиаиҟа шәганыацирки аҭыԥ ԥшӡарақәеи шәырбаны, Марҭа лзы амаҭәа ҿыцқәа аасхәап ҳәа сгәы иҭан. Шәаала ҳцап, ма иахьа. Амш макьана акрыҟоуп. Автобусқәа акатаҳәа ибжьоуп, ҳзымацар ҳәа шәшәоу?
330 #
– Марҭа, ҳцап Ливук иахьиҳәаз. Аумақәа ҳрықәиргәыӷт,иҟаиҵоаабап,–лҳәеит Стефа,Ливукииҳәаздақәшаҳаҭны. Азныказ, Марҭа илҳәо лҿамшәо дааҟалеит. Ашьҭахь, даахәыцын: «срыццап Шиаулиаиҟа, макьана рҳәатәы хасҵалап. Сыгәра ргартә сҽыҟасҵап», аалгәахәын, Ливук иажәақәа дрықәшаҳаҭхеит. Марҭа Шиаулиаиҟа ацара дшақәшаҳаҭхаз анеилыркаа Стефеи Ливуки аргәырӷьеит. Иаарласны Стефа рхәы ааҟалҵан, рыхҩыкгьы латәаны акрырфеит. Акранырфа ашьҭахь, дук рҽаандмырхакәа, рҽеилаҳәа-рҽеилаца агәара инҭыҵит. Автобус аангыларҭеи дара ахьынхози рацәак рыбжьамызт аҟнытә, аҩны ианындәылҵ, рацәак инымхакәа инеит автобус аанҿасарҭаҿ. Уа ианнеи, минуҭк аҟарагьы мырҵыкәа автобус ааин, иақәтәаны Шиаулиаиҟа ицеит. Дара шеицыз, ишиашаз, ацирк ахьыҟаз инеит. Уа ианнеи, акассаҿы, аблеҭқәа рыҭира иаҿын. Ливук днеин, аблеҭқәа ааихәеит. Уажәы, ацирк алагаразы даҽа сааҭки бжаки агын. Аамҭа рыман дара. Ацирк ааигәара аршәы ахьырҭиуаз инеин, Ливук ирзааихәан, ирфеит. Нас апарк иҵаланы акыр илеиҩеиуан. Ус иаадгылеит апатреҭ ҭыхырҭа.
Марҭа рыгәҭа дыргыланы рпатреҭ ҭырхит рыхҩыкгьы. Ушьҭа раамҭа ааигәахо иалагеит. Ауаргьалаҿы инеины игьаларц рҭаххан, аха ацирк иагхон азы имнеит. «Ацирк анаабалак ашьҭахь, ҳааип» рҳәан, иццакны ацирк ахь ицеит. Уа ианнеи, ицқьаны жәаминуҭк агын ацирк алагара. Дара заа инеин, рҭыԥқәа аанкыланы илатәеит. Дук мырҵыкәа иалагеит ацирк. Ахәаԥшцәа шыччоз мацара, ацирк аанҵәеит. Ацирк ашьҭахь, ауаргьала ахьыҟаз, апарк аҿы инеит, иахьынӡарҭахыз игьалеит. Атир аҿы инеин, акырынтә ихысит. Акраамҭа илеиҩеиуа апарк иҵан. Ашьҭахь, ирымбацыз аҭыԥ ԥшӡақәа акыр рбеит. «Ушьҭа адәқьанқәа ҳанрыҵаԥш-аарыҵаԥшқәап», – рҳәан, ишнеиуаз, акинотеатр инавалеит.
Афишақәа ахькыдыз ирыхәаԥшуа инеиуан.
– «Хҭырԥа шкәакәа», аԥсуа фильм!», – лҳәан, Марҭа арҵәааҳәа дыҳәҳәеит дгәырӷьацәаны.
#
– Ари зҩыз даԥсыуоуп. Сара дызбахьеит, ибзианы дыздыруеит. Аԥсуа шәҟәыҩҩцәеи аԥхьаҩцәеи реиԥылара аан, иара иажәеинраала данаԥхьа ашәҭқәа зысҭаз иоуп. Сан, усҟан, баргьы быҟан, дыбгәаламшәаӡои? – лҳәан, лан длазҵааит Марҭа.
– Дышԥасгәаламшәои, ашәҭқәа анибҭа, бҩышьҭыхны, багьааигәӡит. Иаабароуп ари афильм, угәы иацәымӷымзар, – лҳәан, Стефа лыԥшәма лхы наиқәылкит.
– Баграт Шьынқәба «Ацынҵәарах» зҩыз иакәӡами?
– Ааи, «Ацынҵәарах» иара иоуп изҩыз, ихаҭаҵәҟьа иоуп. Изакәытә шәҟәузеи? «Ацынҵәарах» еиԥш ибзиамкәа иҟам, «Хҭырԥа шкәакәа». Иаабароуп, ишԥаҳамбои? – иҳәан, акинотеатр шыҟаз иҿынеихеит Лвиук. Стефагьы Марҭагьы игәырӷьаҵәа уи ишьҭаланы рҿынархеит.
Аблеҭқәа ахьырҭиуаз акассаҿы ианнеи, иара днеины агәаран днагылеит. Стефеи Марҭеи уи изԥшны, аԥса аҵаҟа ашьашәыр аҿы рҽааныркылт. Ливук аблеҭқәа амхны ишааигаз еиԥш, акинотеатр илыҩналеит. Марҭа акиносахьа дахәаԥшуан, лгәы лыԥсы аҭаны. Лыжәлар ахақәиҭраз рықәԥара, рҭоурых дахьахәаԥушаз, лылаӷырӡқәа хыҳәҳәыла иаауан. Акиносахьа иалганы, акинотеатр ианыҩдәылҵ, лылаӷырӡқәа лҿашы дыҟан Марҭа. Ари Стефеи Ливуки ианырба, даарыцҳаршьеит, аха ирымбозшәа ҟарҵеит, еиҳа лгәырҩа иацырҵар ҳәа ишәазар акәхап.
– Ушьҭа адәқьанқәа ааимданы, ишаҳҳәаз еиԥш, Марҭа лзы ҳахәҳахәҭроуп. Ишыжәбо еиԥш, шьыбжьонгьы акыр илхыҳәҳәахьеит, ҳанцо аџьармыкьаҿы ҳнеины, карпыжәқәакгьы ааҳхәароуп, – иҳәеит, Ливук. Уи акәхеит, рыхҩыкгьы шеицыз, адәқьанқәа еимдо ирыҵаланы рҿынархеит. Ана акы аархәо, ара акы аархәо, мацара Марҭа лзы ибзианы ихәҳахәҭит. Дара рзгьы ирҭахқәаз, акык-ҩбак аархәеит. Уаанӡа ишырыӡбахьаз еиԥш, адәқьанқәа рҿы ирҭахқәаз аахәаны ианааҵҵ, ишиашаз ауҭраҭыхқәа ахьырҭиуаз инеит. Еиҳа акарпыжә дуқәа ахьеиқәыжьыз инадгылт. Алаба ахы рҟьаны абӷьыц бжьаҵаны иҟан. Уи абӷьыц ианын акарпыжә акьыла
332 #
шаҟа иаԥсаз. Ливук акарпыжә ахә днахәаԥшын, уаҳа дазымҵааӡакәа ҿааиҭит:
– Иҟалозар иреиҳау карпыжәк сзышәкапани? – днарыҳәеит акарпыжә зҭиуаз хаҵеи-ԥҳәыси.
– Иԥаҳҟоу, иԥаҳамҟоу? – Акарпыжә зҭиуаз ахаҵа аахәаҩ иахь азҵаара ныҟаиҵеит.
– Иԥышәымҟан, иԥышәымҟан, аӡы кылхәхәаны идәықәлоит. Ҳахьцогьы усҟаҟҵәҟьа иааигәаӡам. Амала ибзиоу ҳзалшәх, ламысла, – иҳәан, деиҭаиҳәахт ахаҵа.
Убри аамҭазы, аԥҳәыс лхаҵа иахь лхы нарханы аԥсышәала даацәажәеит:
– Уара, абри аду рзыкапан, ашәра агушәа сыҟоуп, наҟ ҳаблақәа ирԥыраагап, икылымҵәакәа иргоит.
–Уаҵәгьы ҳара ара акраҳҭиуеит. Ижьаны иҳазрыҭом, – иҳәеит, ахаҵа.
– Уаҵәы иааир, укьаԥа хырҵәар ҳәа ушәома? Наҟ ирыҭ, – лҳәахт, аԥҳәыс. Марҭа дахьгылаз дамхамыччар амуит. Уи дшыччо збаз, аԥҳәыс лхаҵа иахь лхы налырхан:
– Уара ани ахәыҷы ирыцу, иаҳҳәаз еилылкааит ҳәа сыҟоуп, дахьыччаз умбаӡеи?
– Еилылымкаакәан, аԥсуа ара дабаҟагәышьоу? – иҳәан, иԥҳәыс «абри капан», ззылҳәаз акарпыжә капанны Ливук иахь инаирххеит ахаҵа. Ливук акарпыжә зҭиуаз иааимихуаны еиԥш, Марҭа аԥсышәала даацәажәеит:
– Ибзиоу акарпыжә ҳзалшәх, ибзиоу, иалаҳхи, ибзиам акарпыжә.
– Унан, сҿы ашьа ҭашәааит, исҳәазеи? Ари аӡӷаб хәыҷы даԥсыуазаап убоу? – лҳәан, аԥҳәыс илҳәаз аалцәымыӷхеит.
Ливук иикыз акарпыжә ыргьежьны, шьҭахьла иааимихт ахаҵа. Иара иҟалаз изымдыруа дгыланы аԥҳәыси ахаҵеи дрыхәаԥшуан. Ливук имихыз акарпыжә иаҟароуп зигәыхәуаз, ҩ-карпыжәк аалихын, акы Ливук инииркит, егьи – Марҭа. Ливук ахә сшәоит ҳәа далагеит, аха ахаҵа имгеит. Аԥҳәысгьы дахьгылаз, «ахә
#
шԥашәымаҳхуа» ҳәа лнапқәа ҟьо ацәажәара даҿын. Иҟалаз анеилыркаа, «иҭабуп» рҳәеит Ливуки Стефеи, ирҳәара рзымдыруа. Марҭагьы «иҭабуп», изаҭахузеи, – лҳәеит, илзааигәаӡақәоу џьоукы лбазар аҟара дгәырӷьо. Ахаҵеи аԥҳәыси Марҭа цәажәарҭахәыс дыркит. Ларгьы аԥсыуак длымбеижьҭеи, аԥсышәала дымцәажәеижьҭеи акыр мҵуази аҟнытә дгәырӷьаҵәа драцәажәон. Марҭа «лтәылатәиқәа, лбызшәала лызхара драцәажәап» рҳәан, Стефеи Ливуки «ҳааиаанӡа ара быҟаз шәеицәажәала, ҳара иаҳзеимымдаз дәқьанқәак ҳанрыҩнаԥшны ҳааиуеит, – рҳәан, Марҭа дааныжьны дара цеит. Марҭеи акарпыжә зҭиуаз ахаҵеи аԥҳәыси рымала ианаанха, Марҭа лҭоурых зегьы еилыркааит, иагьлабжьаргеит, лыԥсадгьыл ахь дцарц. Ларгьы илҭахыз уи акәын. Еснагь дзызхәыцуаз Аԥсныҟа ацара акәын. Ливуки Стефеи сааҭк аҟара анҵы иааит, Марҭагьы аҩныҟа дрыманы ицеит.
Ливуки Стефеи аҩныҟа ианцоз, акарпыжә зҭиқәоз хаҵеи ԥҳәыси рыҩныҟа инарԥхьеит. Уажәы, аԥсшәақәа ааибыҳәаны иааидыҵит.
Ишаҳҳәахьоу еиԥш, Марҭа лбызшәа лхамшҭит. Ажәеинраалақәа илдырқәоз, ҿырҳәала иахьылҳәалози, иахьылыҩуази, гәаныла, аԥсышәала дахьцәажәалози рзы. Абри акәын еиҳа дзыцәшәоз. Избанзар, Марҭа лаб иашьа Џыр илирҵаз анбанқәа еицҵо дыҩлар акәын, ашкол аҿы дахысуамызт. Урысшәала асалам шәҟәы лҩыртә еиԥш аҵара лымамызт. Литов бызшәала асалам шәҟәы лҩыртә еиԥш, аҵара лыман, аха иззылыҩуада? Уи абызшәа еилызкаауа ҳәа лара илымада, Аԥсны? Ҳәарас иаҭахузеи, ус еиԥш иҟоу, лара аӡәгьы длымам. Ус анакәха, ишылыҩуазаалак, лхатәы бызшәала илҩыроуп. Уаҳа лҿахәы злалҳәо даҽа бызшәак лымам. Егьа исцәыуадаҩзаргьы,схатәыбызшәалаизҩыроуп»,– лҳәан, длатәан, лаб иаҳәшьа Ҭина лыхьӡала асалам шәҟәы аҩра далагеит. Марҭа лаб иаҳәшьа Ҭина Гәдоуҭа дынхон. Ақалақь аҿы еиҳа асалам шәҟәқәа рауан, ақыҭаҿы инхақәо раасҭа. Марҭа асалам шәҟәы ҩны далгеит. Марҭа
334 #
Шиаулиаи даныҟаз, акарпыжә зҭиуаз рҿы дааныжьны, Ливуки Стефеи анца лара акиоск аҿы днеины, конвертк аалхәан, иҵәахны илыман. Уажәы, иаацәырганы, илҩыз асалам шәҟәы аконверт иазбзиахаратәы, ирҽны инҭалҵан, астол инықәҵаны, лнаргәыҵа лықәырӷәӷәаны илахьы-лшьын, иҷыгәӡа иаалҷабит. Нас аконверт аарҳәны астол илықәылҵан, адрес аҩра дналагеит. Ақалақь Гәдоуҭа, акомҿараа рымҩа, аҩны аномер... Аҩны аномер лхашҭын, илгәалаларшәарц дхәыцуа, даангылеит. Дхәыцит, деиҭахәыцит, аха илгәаламшәеит. Ианылгәаламшәа, уи ацәаҳәа аабжьажьны, аҵаҟа Ҟәышԥҳа Ҭина ҳәа иланылҵеит. Уи аҵаҟа лара ладрес ҷыгәӡа иланылҵеит. Иҟало збап, аҩны аномер сзанымҵеит, аха ари амҩаҿы зегьы дырдыруеит, – лҳәан, апочтаҿы иганы, аиашьчыкь иҭалыршәит, ларгьы аҩныҟа дааит. Абри амш инаркны, аӡә дышԥамаари, ма сысалам шәҟәы аҭак шԥаимыҩри ҳәа Марҭа амҩа даԥшны дтәан. Асалам шәҟәы аҵкьыс лара даар, еиҳа еиӷьын. Усҟан, длыцны дцаргьы алшон. Асалам шәҟәы аар, лара лакәымкәа лан, ма лабԥса рнапаҿы иҟалар ҟалон. Усҟан, Марҭа асалам шәҟәы лырымҭаргьы алшон. Ҭина илыҩуазгьы здырхуада? Имаӡоу акы анҵаны, лара илԥыхьамшәакәа ианыҟала илԥсыхәозеи?
Абри Ҭина дазымхәыцкәа шԥаҟалари ҳәа дхәыцуан Марҭа.
Марҭа лаҳәшьаду лыхьӡала асалам шәҟәы анылыҩ ашьҭахь, еиҳагьы дхәыцуа далагеит. Есымша лгәы еиқәын, ччаԥшьык лылаԥш иҵашәомызт. Ашкол аҿы аума, аҩны аума излазҵаауа аҭак рылҭон, акәымзар, лара лхала акы дазҵаауа, изакәызаалак, интереск лыманы уаҩы димбацызт. Ҳәарас иаҭахузеи, ас лҟазшьа аҽаԥсахра лҵараҿгьы илнымԥышрц алымшеит.
Аҵараҿы, уаанӡагьы иӷәӷәамыз ахәыҷы, уажәы, еиҳа деицәахеит, «ԥшьбақәа» ахьлоулоз, «хԥақәа» рҿы длеит. «Хԥақәа» ахьлоулоз маҭәарқәак рҿы, зны-зынла «ҩбақәа» лауа далагеит. Лара класск аҿы длыцтәан, урыс
#
ӡӷаб хәыҷык, Маша захьӡыз. Машагьы Марҭагьы ҵарала еиԥшын. Рҩыџьагьы рзы арҵаҩцәа ирҳәоз, акласс шьҭахьҟа ижәгоит, акы злыҵуа шәакәым шәара ҳәа акәын. Ишԥарурыз, ираҳалак, рыларыгӡон, арҭ аӡӷабцәа хәыҷқәа.
Зны, Марҭа длыргәырӷьеит Маша.
– Марҭа, бара ббызшәала иҭыҵуа ахәыҷтәы журнал ббахьоу, ҳәа длазҵааит, ашьыжь, ашкол ашҭаҿы, ианааиқәшәа.
– Ааи, избахьеит, анкьа, Аԥсны санынхоз, – лҳәеит, Марҭа.
– Иахьӡузеи уи?
– «Амцабз», – иаарласны аҭак ааҟалҵеит Марҭа.
Убри аамҭазы, Маша лышәҟәыҭра аалыртын, иааҭылгеит ажурнал «Амцабз» ҿыцҳаҳараӡа. Марҭа ари анылба, деилагарц акгьы аалыгымхеит. Марҭа иаразнак, Маша дынлымпыҵасын, иаалымылхит.
– Ибысымҭозаргьы быздыруамеи, Марҭа? – лҳәеит Маша, дыхәмаршәа.
– Изсыбҭо здыруеит, Маша, сбыкәыхшоуп, – лҳәан Марҭа Маша даалгәыдылҳәҳәалеит, даалгәӡит.
– Иабабԥыхьашәеи, «Амцабз» – иааҿахҵәаны, Марҭа лҩыза длазҵааит.
– Иацоуп, сан ԥсшьара ҳәа Аҟәантәи данаа. Ашәҟәыҭирҭаҿы дахьнеиз илбан, иаахәаны иаалгеит. Ари адагьы, аԥсуа шәҟәыҩҩцәа рҩымҭақәа рацәаны иаалгеит. Амала, урҭ зегьы, урысшәала еиҭаганы ауп ишыҟоу. Аԥсышәала иҟоу, абри «Амцабз» заҵәык ауп. Уи ззаалгазгьы бара бзоуп, лара даԥхьап ҳәа быҟоу?
«Ашәҟәқәа анаасхәоз, бҩыза даасгәалашәан, илзаасхәеит», – лҳәеит сан.
– Аҩны баннеилак, бан сыхьӡала дгәыдкыл. «Ҭабуп» ҳәа сызлаҳәа, – лҳәеит, Марҭа.
– Ушьҭа аҵәҵәа ҟалоит, аҵатәхәы ҳагымхааит, – лҳәан – Марҭа, Маша лаԥхьа дгыланы, лҿыналхеит.
336 #
Ашкол ашә аартны, ианыныҩнашылаҵәҟьа аҵатәхәы ахь аккаҳәа аҵәҵәа ааҟалеит. Марҭеи Машеи агымхакәа акласс аҿы иааит.
Иҷыгә-ҷыгәӡа урҭ рҭыԥқәа рҿы инатәеит. Рырҵаҩы акласс дааҩналан, аҵаҩцәа аԥсшәа аараҳәаны, аҵатәхәы дналагеит. Аҵатәхәы ацара иаҿуп. Марҭа аҵатәхәы ашҟа лыхшыҩ ыҟам.Уилыхшыҩазышьҭныдзызхәыцуа,Аԥсны иҭыҵуа ахәыҷтәы журнал «Амцабз» ауп. «Амцабз» Маша илылҭаз, алашара иахылҵуа лҿалашозшәа лбоит Марҭа. Знык аҩны снеины «Амцабз» снахәаԥшындаз ҳәа ауп Марҭа дшыҟоу. Аҵатәхәы абжа цахьеит. Арҵаҩы акласс ӷәы дадгыланы акы аниҵоит, арахь дааԥшӡуам. «Амцабз» снахәаԥшып, аалгәахәын, уи лышәҟәҭра иахьҭаз, иааҭыхны, инарҳәы-аарҳәны, днахәаԥшит. Аԥшӡара икны иаго иҟан, ари ажурнал. Абӷьыцқәа еихыршәшәо, сынрыхәаԥшып, – лҳәан, абӷьыцқәа реихыршәшәара дналагеит.Уиаамҭазы,лырҵаҩыакласс ӷәыианиҵашаз анҵаны, иаахьаҳәымҭа иақәшәеит. Илаԥш иааҵашәеит Марҭа илкыз ажурнал «Амцабз».
–Бзыԥхьозакәызеи,арахьисыҭи,уажәыҵәҟьа,–иҳәан, Марҭа илкыз ажурнал «Амцабз» лымихырц дынлыдххылт, аха лара лгәы инадылҵан, лнапқәа аакәлыршан, илымҭеит арҵаҩы.
– Бжурнал быманы, наҟ бдәылҵ, уаҳа арахь бзымбароуп, мамзар, исыҭ – иҳәеит арҵаҩы, илақәа кылырҵыҵны Марҭа длыхәаԥшуа.
– Исыманы сдәылҵуеит, аха ишәысҭом, ари ажурнал. Ари аԥсуа журналуп, ахәыҷқәа ԥсыс ирхоуп, – лҳәан, «Амцабз» лгәыдырӷәӷәаланы ишылкыз, ашә аартны, акласс дындәылҵит Марҭа. Аҵатәхәқәа рҟнытә, аҵәҵәа ааҟалеит. Марҭа ддәылзцаз арҵаҩы, арҵаҩцәа рҭыԥ ахь дымнеикәа, дышиашаз адиректор икабинет длыҩналеит.
Минуҭқәак рышьҭахь, ашкол адиректор Марҭа длыԥхьеит. Марҭа ашкол адиректор икабинет дшыныҩналаз еиԥш, илаԥш ырцәгьаны дынлыхәаԥшит, аибашьраан,
#
ауаа кнаҳаны изшьуаз фашистк длыхәаԥшуазшәа аҟара дыԥхьаӡаны. Нас датәамбакәа даацәажәеит:
– «Ҟоҳ», бара боума? Даҽаӡәу џьысшьан. Сынлылабжьап аасгәахәын, аха бара ибасҳәозеи, алабжьара бнаалаӡом. Ашьшьыҳәа бышәҟәқәа аашьҭыхны аҩныҟа бца, бан даабгар бзеиԥшрақәоу ласҳәап акреилызкаауа лакәзар, ҳалацәажәап, – иҳәан, ашкол адиректор Марҭа дынлықәҵәҟьеит.
– Ибзиоуп, сцап, нас, – лҳәан, Марҭа адиректор икабинет дындәылҵит. Марҭа дышиашаз, акласс аҿы днеин, лышәҟәыҭра аашьҭылхын, акласс дныҩныҵит дышҵәыуаз.
Маша Марҭа дҵәыуашәа анылба, ларгьы лылаӷырӡқәа налҿашит. Марҭа аҩны даннеи, аӡәгьы дыҟамызт. Дышиашаз луада дныҩналан, дызҿыз аҵәуара инацылҵеит. Акыр данҵәыуа ашьҭахь, «Амцабз» аалгәалашәеит. Лылаӷырӡқәа аалырбан, лышәҟәҭра иахьҭаз, иааҭыхны, астол илықәылҵан, зны, абӷьыцқәа еихыршәшәо, дынрыхәаԥшит, нас ажурнал аҩнуҵаҟа, ажурнал хәыҷы «Аԥра» аахлыртын, лылаԥш нахылгеит. Абар лара лқыҭантәи ахәыҷқәа ражәеинраалақәа ахьану. Марҭа лаб иашьа Кәасҭа иԥа Раулии иԥҳа Ализеи ражәеинраалақәа ануп. Ализеи Раулии Марҭа лаҳәшьеи лашьеи роуми. Урҭ рҩымҭақәа дрыԥхьоит, деиҭарыԥхьоит. Лара лбызшәа, лгәы аазыблит, игәхьааганы «шьыри, сқыҭаҿы сыҟандаз!» – аалгәахәит. Марҭа лгәырҩақәа зегьы аалхашҭит, лылақәа ҭыҟаԥшьааӡа иҟаз, ччаԥшьк зхымыз, уажәы, аччаԥшь ықәҳәҳәо, иҭыџьџьаауа, иааҟалеит.
Аԥсуа ашәак амотив аалгәалашәан, аҳәара дналагеит. Убри аамҭазы, Стефа дахьыҟаз аҟнытә дааин, ацәыкәбар дааҵашылт. Марҭа ашәа ҳәо луада дыҩноуп. Аԥсуашәа лҳәоит. Марҭа ашәа анбалҳәахьаз? Еснагь лгәы еиқәын, иарбану, нас лара ас дгәырӷьо дҟазҵаз Марҭа, – лҳәан, Стефагьы лхы-лҿы аалхалашеит. Дышиашаз, Марҭа луада дныҩналеит Стефа. Марҭа дгәырӷьаҵәа дахьыҟоу, Стефа лгәалаҟазаара шьҭнахт.
338 #
– Марҭа, бгәырӷьаҵәа бахьыҟаз, сгәы иаахәеит, избзоуроузеи, ас бгәырӷьара? – Стефа лыԥҳа длазҵааит:
– Ари ббоу? – лҳәан «Амцабз» астол иахьықәыз, Марҭа иаақәылхын, лан иналлырбеит.
Стефа «Амцабз» даннахәаԥш, уигьы даагәырӷьеит.
– Ибызҭада «Амцабз» – Стефа лыԥҳа азҵаара лылҭеит.
– Сҩыза Маша лан Аҟәа лыԥсы лшьон. Исзаалгеит, – лҳәеит Марҭа, нас лызҵаара инацылҵеит:
– Ара ианқәоу ббоу? Ализеи Раулии ражәеи-нраалақәа роуп. Стефа раԥхьатәи лабхәында иԥеи иԥҳаи ражәеинраалақәа ажурнал «Амцабз» иахьаныз лгәы иаахәеит.
– Бдухар, Аԥсныҟа бсышьҭлуеит, башьцәа рышҟа, – лҳәеит Стефа лыԥҳа лхы налықәкны, лгәы иаахәап ҳәа даахәыцын.
– Иҭабуп, исабҳәаз азы. Сан... – лҳәан, Марҭа илҳәарц илҭахыз лзымҳәазт дааҿахеит, длыхәаԥшуа дааҭгылеит.
– Марҭа, ак бҳәар бҭахӡамзи?
– Ак сҳәар сҭахын.
– Иарбан ибҳәарц ибҭахыз?
– Сан, исҳәарц исҭахыз... «Амцабз» акласс аҿы сахьаԥхьоз азы арҵаҩы сдәылицеит. Адиректоргьы аҩныҟа бца ҳәа сеиҳәеит. – Уи Стефа иаалцәымыӷхеит.
– Адиректоргьы бышәҟәқәа быманы аҩныҟа бца ҳәа сеиҳәеит, – лҳәахт, Марҭа илымҳәац џьышьаны, лгәы еиҟәыжәжәо.
– Адиректор бызхирҟьои, уигьы акласс аҿы «Амцабз» бахьаԥхьоз азоума?
– Ааи, уи азоуп, арҵаҩы иеимҳәеи? Ҳәарас иаҭахузеи уи арҵаҩи адиректори сгәалаҟазаара ӷәӷәаны ибжьырхит, аха ашкол ахь зынӡа снармышьҭуазаргьы агәхьаа скым. Уи агәырҩа иснаҭо аҟара, жәаба иацны «Амцабз» агәырӷьара снаҭеит, – лҳәеит Марҭа.
– Уи бзиами, Марҭа? еснагь бзыргәырӷьалаша бры#
қәшәалааит, – лҳәан, Стефа лыԥҳа лгәырӷьара аалымалырҽхәеит, аха лара лгәы ааиқәылеит, лҵатәхәқәа нҵәаанӡа лыԥҳа ашкол аҟнытә, аҩныҟа дахьаарышьҭыз азы. «Исаҳарызеишь сара ашкол аҿы сахьнеиуа», ҳәа дхәыцуан Стефа.
Адырҩаҽны шьыжьымҭан, Стефа ашкол ахь дцеит, Марҭа дымгаӡакәа. Ус иахәҭоуп ҳәа илԥхьаӡеит лара. Избанзар, адиректор ииҳәақәаз зегьы лыԥҳа лыла илмаҳаи, ҽзымдыр ҟалҵозма? Ашкол ахь Марҭа днаишьҭуазар, адиректор «даашьҭы», иҳәозар, даалышьҭып, ишԥаҟалҵари, Стефа? Иара даԥшәымами, аԥшәма дивасны иҟалҵарызеи? Стефа ашкол аҿы даннеи, аҵаҩцәеи арҵаҩцәеи иааихьаз маҷҩын. Адиректор икабинет ашә ҟьаҟьаӡа иаартын. Иара дыҩҩуа астол дахатәан. Адиректор ихы данҩаха, Стефа дибеит. Уи Стефа даниба, «арахь бааи», – иҳәан, инапы ааиҟьеит. Адиректор данлыԥхьа Стефа длыҩнашылт.
Акраамҭа еицәажәон адиректори Стефеи. Нас Стефа дҩагыланы аҩныҟа дааит. Аҩны дахьааиз, лыԥҳа илалҳәеит адиректор ииҳәақәаз зегьы акгьы аанмыжьӡакәа. Ус егьа иҳәазаргьы, дақәшаҳаҭхеит Марҭа ашкол ахь лынашьҭра. Акгьы агәхьаа мкӡакәа, зегьы чҳаны, Марҭа ашкол ахь дцарц лабжьалгеит Стефа. Адырҩаҽны шьыжьымҭан Марҭа лышәҟәҭра аашьҭыхны ашкол ахь дцеит.
Аԥшьбатәи ахы
Ҭина аҩны дыштәаз, ҽнак аҷыгә-ҷыгә ҳәа ашә аӡә дасит.
– Блеи, – лҳәеит Ҭина, иааиз дзусҭоу ҽеишәа деилымкааӡакәа. Ара ус ауп ишыҟоу. Ақалақь хәыҷуп, зегьы еибадыруеит. Илзааиуа лдыруеит. Тәымуаҩы дааиӡуам усгьы. Иааиуа зегьы рзыҳәан, лышә, лгәашә есымша иаартуп. Дааҩнашылеит Ҭина лгәыла ԥҳәыс Сырма. Уи салам шәҟәык лкуп. Асалам шәҟәы Сырма илкушәа Ҭина ианылба:
340 #
– Асалам шәҟәы сзаабгама? – лҳәеит, Ҭина дыхәмаршәа иааиз лгәыла дҩылхаҵгыланы. Лара уи асалам шәҟәы зынӡакгьы дазыԥшӡамызт.
– Бтәа, Сырма, – лҳәан, Сырма дахьтәашаз наллырбан, лара дахьтәаз лҭыԥ аҿы длатәеит. Сырмагьы аскам даахан, иахьыллырбаз, длатәеит.
– Уамашәагьы ибымбан, салам шәҟәык боухьоушәагьы быҟам, ус ауми?
– Ус акәымкәа, нас ишԥыкәу?
– Ус акәзар, нас ари закәи? – лҳәан, Сырма илкыз асалам шәҟәы Ҭина лахь иналырххеит. Сырма илкыз асалам шәҟәы Ҭина иаалымылхит. Ажәжәаҳәа аконверт аахлыртын, асалам шәҟәы ааҭылхын аԥхьара дналагеит. Ҭина асалам шәҟәы аԥхьара дналагаанӡа, Сырма даацәажәан:
– Иаха ахәылԥаз, аԥошьҭаныҟәгаҩ Смел сара сҿы даакыдгылан, Ҟәыш-ԥҳа Ҭина лыҩны аномер бдыруама, салам шәҟәык лзааит, аҩны аномер анӡамкәа. Салагар исԥшаашт, аха садхалоит, бара исызлыҭ, шәара бзиа шәшеибабо, ибзианы издыруеит, – иҳәеит, аԥошьҭаныҟәгаҩ. Ҭина асалам шәҟәы аԥхьара даҿын. Ус лылаӷырӡқәа лылҿашит.
–Аризыҩуа,сашьаиԥҳалоуп,аԥхьатәииԥҳәыслҟынтә, – лҳәеит Ҭина, ари асалам шәҟәы лзаазгаз, лгәыла ԥҳәыс Сырма ашәҟәы иаҳәо, лаҳар лҭахызшәа анылба.
– Уу, рыцҳа, ибҳәоны смаҳахьази!.. Дхәыҷымзи, усҟан, анлызҳа шәкалыжьуама? Ус ԥыҭҩык ҳамандаз, – лҳәан, Сырма «сылԥырхагахарым, даԥхьааит, длызхәыцааит лашьа иԥҳа» лҳәан, дҩагыланы ддәылҵны лҿыналхеит. Ҭина дзыԥхьоз асалам шәҟәы астол инықәылҵан:
– Унан, бцама, сара иԥсыша, баанымгыло, зны? – лҳәан, дааӷьаҵәы-ӷьаҵәит Ҭина, аха Сырма илымукәа дцеит.
– Сара исхароуп, сысалам шәҟәы ашҟоуп схы ахьыҟоу, сысас пату злықәсҵашаз сгәаламшәеит, – лҳәан, даагьежьит Ҭина. Инагӡаны дызмыԥхьацкәа астол иқәылҵаз, асалам шәҟәы аақәхны аханатә аԥхьара дналагеит.
#
Аԥхьаҩ иҳарҳап ари асалам шәҟәы иаҳәо, усҟан, аԥхьаҩ еиҳа деиликаауеит Марҭа. «Саб иаҳәшьа Ҭина, ари асалам шәҟәы бзызҩуа башьа иԥҳа Марҭа соуп. Излазыҩуагьы схатәы бызшәоуп. Схатәы бызшәа, Аԥсны саныҟаз исҵаз ала. Избанзар, изыҩуа маӡоуп. Урысшәала изҩыр, еиҳа ибзиахон, аха сани сабԥсеи иаарымпыҵашәар, сзықәшәо сыздыруам. Амала, урҭ аҩыџьа сара сзы даара ибзиақәоуп. Сан, сан лоуп, аха сабԥса сиԥҳаҵәҟьоушәа сибоит. Убас дшыҟоугьы сара дысҭахӡам. Сара исҭаху сабҵәҟьа иоуп. Ашкол аҿы сыхҭакны срымоуп, литов бызшәала аҵара ахьсзымҵо азы. Сҩызцәа ракәзар, сахьаԥсуоу азы сыԥхаршьоит. Ус сҳәеит ҳәа урыс ӡӷабк сыкласс аҿы дсыцтәоуп. Уи хатәы иаҳәшьак дысзылҩызоуп. Ааигәа лан Аҟәа лыԥсы лшьон. Ажурнал «Амцабз» аахәаны исзаалгеит. Саԥхьеит Ализеи Раули, ражәеинраалақәа. Даара исгәаԥхеит. Сара атәым жәҩан аҵаҟа, атәым дгьыл сықәгылоуп. Ааԥынҵәҟьа ашәҭқәа анышәҭуа, сара сзы ԥшӡарак рылам. Аԥснытәи аԥсабара ԥхыӡырла избалоит. Издыруеит схатәы иашьцәа ҩыџьа шсымоу. Идухазар акәхап шьҭа. Санԥса асалам шәҟәқәа сзылҩуеит. Дыбзиоуп ҳәа сгәы иаанагоит. Уахь снеир, сылбару? Ҭина, сбыҳәоит, сысалам шәҟәы шаабоулак еиԥш, дарбанзаалак, аӡәгьы иамҳәаӡакәа, бааирц. Бара бызбар, зегь шәызбазшәа сҟалон. Сышәҭахызар, сбыцны снеиуан. Ҭина, санԥса сылҭахымхар, нанду лҿы сзаангылаӡом, избанзар, урҭ еизааигәаны инхоит. Бара бҿы саангылар, уа ашкол сҭалар, бмуӡари? Сбызнагозар, бааир, сбыцны снеиуеит. Абзиаразы, саҳәшьаду...».
Ҭина ари ашәҟәы даԥхьаны данаалга, лылаӷырӡқәа чабрала иаалрыцқьан, дҩагылеит. Даныҩагыла ауп иангәалҭа, астол дахатәаны, асалам шәҟәы дахьаԥхьоз лылаӷырӡқәа илеиуаз, астолқәыршә шарбааӡаз.
– Ишԥазури? – даахәыцит Ҭина, асалам шәҟәы даԥхьаны даныҩагыла. «Илҭахым Марҭа дахьыҟоу. Даазгоит ҳәа сцар, лан дсылҭашам. Лара дсыцаар лҭаххашт. Дсыцаар, уаҳа ацара лҭахымхакәа даангылар, лан дры342 #
цҳами, лгәы ԥжәашт, лара Марҭа дсылҭаҵәҟьаргьы, дахьааиуа, иҟало здыруада? Ус акә, егьыс акә дахьугалак, дыцҭәахоит. Аха дыцҭәахоит ҳәа дызлакаҳажьрызеи, дӷьаҵәы-ӷьаҵәуа дышҳашьҭоу? Уи сара мап лцәыскыр, наӡаӡа гәыхәшәарҭахәыс слымкуеи? Уаҳа аӡәгьы иамҳәаӡакәа, сара сцап. Сашьцәа ираҳар, сара сымшьҭӡакәа, ҳара ҳцоит ҳәа иалагашт. Уи аҵкыс еиӷьуп, аӡәгьы иамҳәаӡакәа сара сцар. Аха аблеҭ амхра мариам, аԥсшьацәа рацәоуп». Абас дхәыцуан Ҭина. Ахәылԥазы еиԥш, аҩны илымаз лусқәа данаарылга, Ҭина авокзал дцеит. Уаанӡа лгәы ишаанагоз еиԥш, аԥсшьаҩцәа рацәан азы, аблеҭ аахәара цәгьахеит. Жәамш рышьҭахь адәыӷба ицо аҿы аблеҭ аахәаны иаалгеит.
Ихарацәоуп, аха ишԥалури? Даамццакыргьы макьана аԥсшьаҩцәа рацәаҩуп. Есс наҟ-наҟ, еиҳагьы еицәахоит. Жәамш иаалычҳап. Жәамшмоу, шаҟа шықәса ҵхьоузеи, Марҭа лан длыманы дцеижьҭеи, аха илчҳауанеи, уажәы, илзымчҳари? Ҭина жәамш митәык ыҟамшәа илԥхьаӡон, аха жәашықәса реиԥш илхылгеит. Асекундқәа сааҭхеит, асааҭқәа мшхеит, амшқәа шықәсахеит. Аха ҿҳәарак змам ҳәа иҟоузеи? Иааит жәамш захьӡызгьы. Ақыҭахь дцан, илгашаз аалгеит. Усҟан, лҭаацәа рҿы зынӡак иаалҿыҵалмыршәеит дахьцоз. Ԥсшьаҩцәақәак рзы исҭахуп ҳәа ауп иралҳәаз. Гәдоуҭа адәыӷба аангыларҭатә вокзал аҿы днеит. Адәыӷба ааира сааҭк аҟара шагыз, ателеграмма ҟалҵеит Литваҟа, Стефа лыхьӡала. Аперрон аҿы илхалгеит лаамҭа. Дзацәажәарыз лмоукәа агәҿыӷь дагар ҳәа ушәозу? Аԥсшьаҩцәа дышрацәажәоз, днаҳәныдааҳәаанӡа, лсааҭ нҭакәкәа ицеит. Адәыӷба ааин, иззаӡа аперрон иаадгылт. Аԥсшьаҩцәа адәыӷба аҭалара иаҿын. Ҭинагьы урҭ дрылагыланы, адәыӷба дынҭалан, лкупе аалԥшаан, днеины лҭыԥ аҿы днатәеит.
Ҭина лымҩалаҩцәа макьана уаҩы дмааицызт. Дук мырҵыкәа, урҭгьы еихык-еиҵыкны аддыҳәа акупе ааҭдырҭәааит. Адәыӷбагьы, «шьҭа шәаала» аҳәозшәа, абжьы ныҭцаны иааҳәҳәан, авагонқәа неинҟьа-ааин#
ҟьан, аҿынанахеит. Авагон аҩнуҵаҟа аџьџьаҳәа ауаа рцәажәабжь ҩныҩуан. Урҭ ирҳәон доусы рыԥсы ахьыршьоз, ишыршьаз. Ргәы иаахәаз, иаамыхәаз. Ирҳәашаз мачхәызма, ацәажәара иаҿын.
Ахәылԥазы ауп Шаулиаи адәыӷба аннеи.
Стефеи, Ливуки аҩны иҟан, урҭ аусурантә иаахьан. Марҭагьы ашкол аҿынтә даахьан, лыдҵақәагьы ҟалҵахьан. Рыхҩыкгьы еицны илԥылеит. Адәыӷба авагон аномер рымдыруази, иахьаангылоз аԥхьаҵәҟьа иаангылеит ахҩыкгьы. Адәыӷба аангылаанӡа атамбур аҿынтә дыԥшуан Ҭина, аха адәыӷба ашьшьыҳәа иахьцоз аҟнытә, иаԥылақәоз лылаԥш нархьылгӡон ауп, нас дыҩрывсуан, илдыруаз уаҩы лылаԥш дыҵашәомызт. Адәыӷба анаангыла, Ҭина дызҭаз авагон аԥхьа хҩык шгылаз лылаԥш иааҵашәеит.
«Арҭ дара роуп, сара исзыԥшуп», – лҳәеит, Ҭина. Избанзар, хҩык ыҟоуп. Аӡә дҿоуп, уи Марҭа лоуп. Ахаҵа Стефа лыԥшәма иакәхап. Лгылашьа зеиԥшроу ала аԥҳәыс Стефа лоуп, аха данааҳә, лхы-лҿы анаалзылырха «ари лара лакәӡам» ҳәа лгәы иаанагеит. Избан акәзар, Стефа убысҟаҟара лҽылыԥсахит, убысҟаҟара ахәыжә-цәа лыҟәнылеит, дудырратәы дыҟамызт лара. Ҭина авагон длыбаарц амардуан данаҿагыла ауп, Стефа данеилылкаа. Убасҟан, Стефагьы Ҭина лылаԥш дааҵашәеит, нас Марҭа лахь лхы налырхан:
– Марҭа, абан баҳәшьаду амардуан дахьаҿагылоу, бнеины блыцымхраауа, бызгылоузеи? – Абри лҳәеит, лара Марҭа дылзымԥшӡакәа уахь лҿыналхеит. Марҭа лаҳәшьаду лылаԥш данааҵашәа, лан дынлаԥысын авагон амардуан дааҵаххит:
– Саҳәшьаду, бчамадан сыҭ, бчамадан. – Ҭина лчамадан Марҭа илылҭарц ианыналырхха, Стефа иаалымылхит. Асумка атамбур иқәгылаз, аақәылхын Ҭина Марҭа лахь иналырххеит. Марҭа Ҭина асумка аалымылхын, Стефа ачамадан ахьлыргылаз, Марҭа лабԥса иаԥхьа иналыргылеит. Нас дааҳәын, Ҭина лахь лҿыналхеит
344 #
Марҭа. Убасҟан, Ҭина амардуан дылбааны, аперрон даақәгылахьан. Стефеи лареи гәыдибакыланы аԥсшәа еибырҳәахьан. Марҭа лгәырӷьаратә лаӷырӡқәа лҿашы Ҭины лыхәда дҩахьынҳалеит. Ҭина Марҭа ҳәа илдыруаз дабаҟаху, аҭыԥҳа наӡа лакәхахьеит. «Саҳәшьаду, банцо с-Ԥсадгьыл ахь сыбгароуп, сара ара исҭахӡам», ҳәа Марҭа лгәы ашьҭыбыжь ҭыҩуан. Марҭа лгәы ашьҭыбжь иҭыҩуаз, Ҭинагьы илаҳауазшәа лгәы иабон. Рҩыџьагьы рыгәқәа убас еизааигәан. Арҭ аԥсшәа анааибырҳәа, Ливук даарыдгылт.
– Ари сыԥшәма иоуп шәеибадыруаз. Ливук ихьӡуп, – лҳәеит, Стефа, лыԥхашьа-ԥхаҵара мчыла лҽаалхшәа.
– Даара сгәы даахәеит. Уаҳа назҭахым ҷкәыноуп, – лҳәеит Ҭина, – Стефа хаҵа дахьцаз, лгәы ишаамыхәазгьы – Ҭина сыхьӡуп, Марҭа лаб иаҳәшьа соуп, – лҳәеит Ҭина Ливук иахь дынхьаԥшны.
– Даара сгәы иаахәеит ҳаибадырра, насгьы сасра ҳара ҳахь шәахьааз, – иҳәеит, Ливукгьы.
– Иҭабуп, ас гәахәарала сахьшәыдышәкылаз, – лҳәеит Ливук ииҳәаз ажәа аҭакс Ҭинагьы. Уи акәхеит, Ҭина лчамадани лсумкеи аалымырхын рҿынархеит. Рмашьына ахьгылаз инеин, абагаж ашә аартны, рымаҭәақәа нҭарҵеит. Зегьы амашьына ианақәтәа, Ливук имашьына аус ааирун, аҿынаирхеит. Сааҭбжак ашьҭахь, Стефараа ргәашә инадгылт. Марҭа амашьына длыбаан, днеины, агәашә аалыртит. Амашьына агәашә аартны инҭалеит. Зегьы ллыбааит. Ливук имашьына, зышә аартыз агараж, иныҵаиргылт. Ливук изԥшны игылан. Ливук данааи, зегьы еицны, асасааирҭахь иҩхалеит. Стефа, иаразнак, лысасцәа рхәы аҟаҵарахь дниасит. Ҭина лчамадани лсумкеи рахь лнапы налырххеит, Марҭа лхы налықәкны:
– Ана иҭақәоу, арыжәтәи ашәырқәеи роуп. Урҭ сҭиразы иаазымгаӡеит. Шәара шәзоуп изаазгаз, – лҳәеит. Марҭа дгәырӷьаҵәа днеин, ашәыр ааҭыхны аваза азна ааҟалҵан,астолинықәлыргылт.Алитраазнаажьаӷьтәуат#
ка, урҭ инрывалыргылт. Жәа-литрак зкуаз апластмасстә уалыр ааҭылхын, ауада агәҭахьшәа инкҿалыргылеит. Ашәырқәа зҭаз, иахылхша, ахылххьан усгьы. Иахьгылаз, иаашьҭыхны ауалыр хәыҷы ахьгылаз, инаганы инавалыргылт.
Али-ԥси рыбжьара Стефа абысҭа уны, астол иаақәлыргылт. Асыӡбал, акәтыжь, ашә ҟәаҟәаса ачанахқәа ирынҵаны инарывалыргылт. Астол ахьлырхиоз Марҭагьы длыцхраауан. Аԥсуаҵасҵәҟьа астол дырхиеит. Ари Ҭина уамашәа илбан:
– Аԥсны сыҟоушәа збоит, Стефа. Араагьы абысҭа жәуама?
– Абысҭа шԥаҳамуеи? Акәтыжьи аԥсыӡи бысҭада рыфара схаҿы исзаагом, – лҳәеит Стефа.
– Марҭагьы баргьы ишәфашт, аха Ливук изыфуоу?дҵааит Ҭина.
– Ливук инацәақәа адкыланы имфааити? Уи иаҟара абысҭа бзиа избода? – аҭак ҟалҵеит Стефа.
– Сынтәатәиала, макьана, ацитурстә шәырқәа ҟамлацт, аха аҵәахырҭа шәымазаап, – иҳәеит Ливук, аваза ианыз мандарина цырак аахыхуа.
– Ааи, аҵәахырҭа ҳамоуп, – лҳәеит, Ҭина...
Абас ишынеицәажәа-ааицәажәоз акрырфеит, акгьы инахәеит. Аҵх акыр инаганы ауп дара шышьҭалаз.
Ҭина ари аҭаацәараҿы данааи, ԥшьашан. Амҽыша, асааҭ хәба рзы акәын аҩныҟа дхынҳәраны даныҟаз.
Уи аҟнытә, ахәашеи асабшеи Шиаулиаиҟа дрыманы ицеит. Аҭыԥ ԥшӡарақәа рацәаны илдырбеит. Аресторан ахь днарԥхьеит. Ларгьы акыр дыхәҳахәҭит. Иаалхәақәаз зегьы лсумкақәа ирҭаҵаны иҟалҵеит. Адәыӷба аангыларҭатә вокзал, дара ахьынхоз, даарак иацәыхарамызт. Ихаразаргьы уаанӡа днарымго иҟазма? Аха рыцҳарак ҟалеит. Ливук аус ицызуаз иҩыза бзиак машәырла дҭахеит. Уи дышҭахаз ала иҩызак дааин, иеиҳәеит. Ишԥаиурыз Ливук? Ҭина заа днаганы авокзал аҿы дизыртәомызт, арахь, Стефеи иареи аԥсрахьы имцар ҟаломызт.
346 #
– Ԥсыхәа зламоу ала, адәыӷба ақәҵра сааҭк аҟара шагу ҳаауеит, – рҳәеит, Ливуки Стефеи.
– Иаҭахӡам, шәара шәахьцо, шәымццакын, Марҭа снаскьалгап, – лҳәеит Ҭина. Уи акәхеит Стефеи Ливуки аԥсрахьы ицеит. Ҭинеи Марҭеи аҩны иаанхеит, даҽа ԥшьба-хәба сааҭ аҩны иҟазар ауп. Нас ауп авокзал ахь ианцо. Марҭеи Ҭинеи рымала аҩны ианаанха, Марҭа Ҭина лаԥхьа длатәан, лоунытә даақәԥсычҳаны, ус лҳәеит:
– Ҭина, асалам шәҟәы ибзызҩыз бгәаламшәои?
– Ааи, ишԥасгәаламшәои? – аҭак ҟалҵеит Ҭина.
– Убасҟан сгәы шыҟаз ауп иахьагьы ишыҟоу. Исҭахым
ара, сга аҩныҟа, сыбҭахызар. Сбымгар, иҟасҵо сара издыруеит.
– Ус бымҳәан, Марҭа. Бара бхәыҷӡам, бгаӡаӡам, ибҳәо шиашам шԥабзымдыруеи? Усҵәҟьа бгәы ианҭаз, дара ахьынӡаҟаз ибымҳәоз. Бара анҿыбымҭ, анкьа зны ак бҳәан ҳәа сара исызцәырымгеит. Ицәырзгаратәгьы изымбеит. Сахьшәыхәаԥшуаз, напы еикәыршала шәеибабоит. Нас сара ацәгьа злашәыбжьысҳәарызеи? Заа ибҳәар, сырмацәажәарызи, ушьҭа ишԥаҟаҳҵои?
– Сбыццоит, уаҳа ишԥаҟаҳҵои?
– Ус иҟалаӡом. Имҳәакәа сара бсызгаӡом. Иаанӡа сара сзаангылон, аха адәыӷба сагхар, адырҩаҽны аблеҭ сауӡуам. Заа аблеҭ ааухәароуп. Исымоу аблеҭ ԥхасҭахар, даҽа мызкы, аблеҭ смоур ҟалоит. Нас мыз дуӡӡак ара сызлатәарызеи, базхәыци, Марҭа? Иаҭаххар, даҽазны саауеит. Усҟан, мызкы аҟара ҳәа брымхны бызгоит, нас аамҭа иаҳнарбоит, баб иҿы баангылуоу, ма арахь баауоу. Ҽеишәа бхәыц, сбыкәыхшоуп, Марҭа, – лҳәеит, Ҭина.
– Ибзиоуп, нас, бара саб иаҳәшьа сбывасны акгьы сҳәом, – лҳәан, уи ала иеинаалеит.
Асааҭ хԥа аныҟала, Ҭинеи Марҭеи рсумкақәа аашьҭыхны амҩа иқәлеит. Акыр изаацәан, аха заа ицар, Марҭа лоуп изгәаԥхаз. «Багхар аҵкьыс, заа бнеир, еиҳа еи ӷьӡами», – лҳәан. Ҭинагьы уи дазыразхеит. Авокзал аҿы заа инеит Ҭинеи Марҭеи. Алимонад ллыржәит, аршәы лҿалҵеит.
#
Асумкақәа атәарҭа аԥхьа иргыланы, дара уа илатәеит. Уа итәан акраамҭа. Атәара ргәы анԥнаҵәа, асумкақәа уа изгылаз, уи ааигәа-сигәа аллеи-ҩеира иалагеит. Адәыӷба ааимҭаз, еиҭа иахьтәаз, илатәахит.
Ԥыҭрак уа итәан. Адәыӷба арҵәааҳәа аҳәҳәабжь аагеит, акыр инахараны. Апасаџьырцәа зегьы рымаҭәақәа аашьҭыхны, иара ахьаадгылоз, аперрон ахь еиханы рҿынархеит. Ҭинеи Марҭеи рсумкақәа аашьҭыхны урҭгьы зегьы ахьцоз, инарышьҭалеит. Апассџьырцәа зегь реиԥш, урҭгьы рсумкақәа надыргылеит. Ус адәыӷба ҳәазо, иаарывалеит. Аныҟәашәа иагырхо, ашьшьыҳәа иааиуан.
Ус ишааиуаз иаангылеит. Адәыӷба анаангыла, авагонмҩаԥгаҩцәа рвагонқәа рышәқәа аадыртын, иллыбааны, доусы рмардуанқәа раԥхьа иаангылеит. Илыбаашаз лыбааит, агәаран игыланы. Авагонқәа рҭалара иалагеит апассаџьырцәа. Ҭинагьы Марҭагьы агәаран инагылеит. Авагонмҩаԥгаҩ иаԥхьа ианааи, Ҭина лблеҭ аацәырганы инаилырбеит.
– Ари саб иаҳәшьа лоуп, слыцхраауеит, слыцҭаларц сшәыҳәоит, – лҳәеит Марҭа. Авагонмҩаԥгаҩ иахь лхы нарханы.
– Бара ахәыҷы ибҳәаз, сара мап сзацәкуам, блыцхраа, азин бысҭоит, – иҳәеит авагонмҩаԥгаҩ, Марҭа длыхәаԥшуа. Уи акәхеит Ҭинеи Марҭеи еицхырааны авагон иҩыхәнеит. Рсумкақәа еимакы-еиҿакны икны авагон абжьара ибжьаланы рҿынархеит. Ус ишнеиуаз, инадгылеит лкупе. Акупе ашә аартны иныҩналеит. Лҭыԥ аагәалҭеит. Рсумкақәагьы рҭыԥқәа аарзырԥшааит. Иҭацәын макьана акупе. Илатәеит рҩыџьагьы. Акыр еидтәаланы иеицәажәон арҭ рҩыџьагьы. Адәыӷба адәықәлара хәбаҟа минуҭ шагыз, – «сара шьҭа сцоит» – лҳәан, Марҭа Ҭина аԥсшәа аалаҳәаны, длыбаарц лҿыналхеит. Ҭина сгылоит ҳәа далагеит, аха Марҭа илымуит.
– Сара сцоит, бара бымгылан, ара бтәаз, – лҳәан.
– Ибзиоуп, баб иаҳәшьа дбыкәыхшоуп, машәырк ҟабымҵан, – лҳәан, излалдыруаз ала длылабжьеит Ҭина. – Абзиараз, – Ҭинагьы аҭак ааҟалҵеит. Ҭина дахьтәаз,
348 #
илзымчҳазт дҩагылан, акупе дындәылҵын, ахышә дынкылԥшит, аха Марҭа длымбаӡеит. Иаразнак дыш-ԥацеи? Ма ауаа рыжәпара дысзалымбаау?, – аалгәахәт Ҭина.
Ҭина лымҩанызак дааин, лҭыԥ аҿы длатәеит, лымаҭәақәа наԥхьакны. Лыԥсы лгәы икылаханы дыҟан уи. Данылатәа акыр лыԥсы ааиҭалкит.
– Акгьы аасыгымхеит сагхарц, – лҳәеит лара. Абри шаалҳәаз еиԥш, адәыӷбагьы хәар-чар арган, зны ԥхьала, нас шьҭахьла инеиха-ааихеит. Аҵыхәтәан ԥхьаҟа инеихан, аҿынанахеит. Литватәи Аԥсныҟа ахы рханы иаауеит адәыӷба. Есааира адәыӷбаАԥсныиазааигәахошәалбонҬина.
Ус жәабаҟа минуҭ адәыӷба ныҟәахьан еиԥш, Ҭина лымҩалеи лареи еицәажәо иштәаз, ашьшьыҳәа акупе ашә аартны дааҩнашылт Марҭа. Ҭина Марҭа данаалҿаԥш, иҟалаз лзымдырит, дшанханы даанхеит. Аԥхыӡ далоу џьылшьеит Ҭина азнык азы, нас даахәыцшәа лун, ус лҳәеит:
– Бабаҟаз Марҭа? Иҟабҵазеи? Сзыбжьазеи? Сымцар зуам бҳәар, бан илаҳамҳәози? Уи илаҳҳәар, мап лкуеит ҳәа сыҟамызт. Апату сықәырҵеит, ҭынха дук леиԥш, арахь бӷьычны баазгазшәа иҟалеит. Ишԥазуеи, шьҭа? – лҳәан, дааӷьаҵәы-ӷьаҵәит Ҭина дахьтәаз.
– Бара сбымгозар, сара уаҳа Литва саангылаӡом, иахьцалак, сара Аԥсныҟа сцоит. Уа сыԥсааит, уоуп сара сыԥсадгьыл, Литва акәӡам, – Марҭа дцәажәон дунаӡак иеиԥш.
– Унан, Марҭа. Бара хәҷынӡара, аԥсра аӡбахә шԥабҳәо, – лҳәан, илҳәаз лажәақәа рхьаршшаара далагеит.
– Сара Литва сҭахӡам, Аԥсноуп исҭаху. Алитов бызшәала аҵара сҭоуп, исызҵаӡом. Зегьы сара сырҭахӡам...
– Ас анбгәиҭаз, уа саныҟаз ибҳәар, ак ҟасымҵози.
– Ибҭаху сызу, аха сара Аԥсныҟа сымцар зуӡуам, – лҳәахт Марҭа. Ҭина лымҩалаҩ, аԥсшәа лзеилкаауамызт, аха арҭ рыбжьара иҟаз еилылкааит. Марҭа лхы налықәылкын, абас даацәажәеит:
– Дызлабзыҟои, бзацәажәо?
#
– Саб иаҳәшьа лоуп, – лҳәеит Марҭа аԥҳәыс дылҿаԥшуа.
– Бахьыҟоу абыкәу, бызхаҟоузеи уа? – дҵааит амҩалаҩ.
– Сан лҿоуп сахьыҟоу? Саб дкажьны, сара саныхәыҷыз, Литваҟа саалган, уа слааӡеит. Хаҵагьы дцеит. Саб сан хаҵа дызцаз анидыр, иаргьы ԥҳәыс дааигеит. Ҩыџьа сашьцәа ыҟоуп. Сара саби сашьцәеи ахьыҟоу, сыҟазар сҭахуп. Ауаҩы иԥсадгьыл аҿы дыҟазар акәӡами? – Марҭа илацәажәоз аԥҳәыс лахь азҵаара ҟалҵеит.
– Быԥсадгьыл ибзааигәоу ахьынхо ауми? Нас бан лаҟара ибзааигәада бара?
– Иашоуп, сан зегь реиҳа дысзааигәоуп, аха сабгьы дысцәыхараӡам. Ара сара исзааигәаны инхо сан лымала лоуп. Аԥсадгьыл захьӡу, ауаҩы дахьиз, дахьааӡаз, иуацәа ахьиз, иахьааӡаз, дызхылҵыз иабшьҭра анышә иахьамадоу ауп. Уи ҳара ашкол аҿы ҳахысхьеит, издыруеит. Аԥсноуп сара сыԥсадгьыл. – Амҩалаҩ дылҿагыланы ацәажәара даҿын Марҭа.
– Иахцалак, бҵаар акәын, бахьнеиуа, бырҭахымхар, ишԥабуеи? – Амҩалаҩ Марҭа дышиашам леиллыркаауан. – Аӡәы симбаргьы, аӡәы сибап. Сара исзааигәоу сзырҭаху здыруеит. Издыруада, шәара ишышәҳәаз еиԥш, зегьы сырҭахымхар, иҟасҵо сара издыруеит...
– Ус бымцәажәан, Марҭа. Ҳара ҳнапы бықәыргылан баабоит, аха бани бабԥсеи ҳаргәааит. Иабаҭахыз урҭ рыргәаара. Сара саннеи, ишсԥылаз, пату шсықәырҵаз, бымбаӡеи? Ушьҭа, ҳаԥҳа дӷьычны дылгеит ҳәа амилициацәа ҩеир, ирасҳәои сара? Бымшала сҭаркыргьы
алымшаӡои?
– Амилициацәа ҩеир, ирасҳәо сара издыруеит, –
лҳәеит Марҭа,лҽаарӷәӷәашәа.
Аҵыхәтәан, Ҭина ус лҳәеит:
– Адәыӷба ахьаангыло, ҳлыбаап, ҳгьежьны ҳцап.
Ираҳҳәап. Ус еиҳа еиӷьуп.
350 #
– Мамоу, Ҭина, ибҭахызар, бара бгьежьы, сара Аԥсныҟа сцоит, – лҳәан, иаҿаршәны илҳәац лҳәон, Марҭа.
– Ус акәзар сҭаркыргьы сҭаркааит, бызгоит, аха аблеҭ бымаӡам. Адәыӷба банақәтәоз «Саб иаҳәшьа лҭыԥ аҿы днаганы саауеит» ҳәа ауп амҩаԥгаҩ ишиабҳәаз, сцаны сиацәажәап, иуазар, ҟәрышьқәак исҭоит» – лҳәан, Ҭина дҩагыланы акәупе дындәылҵт. Амҩалаҩи Марҭеи ааизынхеит. Адәыӷба ықәҳа Аԥсынҟа ацара иаҿуп. Ҿымҭроуп акәупе аҩнуҵаҟа иҟоу. Ус амҩалаҩ аҭынчра еилаго даацәажәеит:
– Ишԥашәԥсыхәоу, амҩаԥгаҩ бгара мап ацәикыр? Марҭа ҿылымҭӡеит. Адәыӷба шцац ицоит.
– Ус сҳәеит, аха бымшәан, аблеҭ ахә аҵкьыс инеиҳаны
аштраф шәымырхуеит ауп, былбааганы бкарыжьуам усгьы. Иахьцалак, бцоит быԥсадгьыл ахь. Шәахьнеиша шәаннеилак, амилициацәа ҩеиуеит, бани бабԥсеи уахь адырра ҟарҵашт. Амилициацәа раԥхьа бара бакәхоит изызҵаауа. Аиаша бымҳәар, усҟан баб иаҳәшьа дҭабкит ауп. Убас лусқәа цәгьахоит. Аиаша бҳәар акгьы лыхьуам. Саргьы сшәыцхраауеит, шаҳаҭра шәзызуеит. Баҳәшьаду дааир, ҳадресқәа еимаадап, – лҳәеит.
– Ибзиуоп, ҳадресқәа еимаадап, аха сара исҳәо, сара издыруеит. Саҳәшьаду ишылхарасымтәуа агәра шәсыргоит. Уи азы шәгәы шәырҭынч.
Абас Марҭеи амҩалаҩи шеицәажәоз, Ҭина дааит амҩаԥгаҩ иҿынтә. «Амҩаԥагаҩ ииҳәазеи» ҳәа Марҭа игәаӷьны дзымҵааит.
– Нас амҩаԥгаҩ ииҳәазеи? – Амҩалаҩ дҵааит Ҭина лахь лхы нарханы.
– Ииҳәахуеи? Аревизор иамҳәакәа ҟәрышьқәак исҭап ҳәа салаган, аха имуит. Аревизор дыԥшааны ианиаиҳәа, ахынтәхә сиршәеит, штраф ҳасабла.
– Аштраф злаибҭаз акәтанциа биҭоу? – дҵааит, амҩалаҩ.
– Ааи, исиҭеит, – аҭак ҟалҵеит Ҭина.
#
– Ибмырӡын, уи акәтанциа. Аҩны шәнеиаанӡа амилициацәа ҩеир алшоит. Акәтанциа дбырбар, џьара ибыхәозар ббап, бара бааиаанӡа Марҭа иласҳәон, амилициацәа анҩеиуа, аиаша лҳәароуп. Садрес шәысҭоит, адырра сышәҭар, сара шаҳаҭра шәзызуеит. Шәачоуп сахьынхо, – лҳәан, лԥараҭра аҿы аалыртын, иԥшӡаӡа адаҷ хәыҷы ацырҳәаны ҩыгаки блокнотки ааҭылган, аблокнот бӷьыцк аанжәаны, ладрес анҵаны Ҭина иныллыркит.
– Ҳаибадыруазааит, саргьы Гәдоуҭатәуп, – лҳәан, лҩыгеи лблакноти аалымылхын, абӷьыц ладрес анҵаны, лыблокнот ыргьежьны, шьҭахьла иналлыркит. Аимҩалаҩцәа аицәажәара иаҿуп. Адәыӷба ықәҳа ацара иаҿуп.
Аимҩалаҩцәа амла ианаклак акы инацҳауеит, ӡык инахәоит. Акыр иныҟәеит. Акырынтә ицәеит, акырынтә иааԥшит. Абар, иааит Шәача. Рымҩалаҩ лымаҭәеилҩыҭәеи дааидкыланы, аԥсшәа лаҳәаны днаурыжьит. Дара амҩа инықәлахт. Дара аицәажәара иаҿуп. Ицәеит, иааԥшит Адәыӷба ықәҳа ацара иаҿуп.
– Марҭа, ушьҭа ацәара ҟалаӡом. Ҳацәар ҳавнагар алшоит. Гагра ҳааины ҳаҟоуп, маҷк ауп иҳагу, – лҳәеит, Ҭина. Уаҳа ицәом, аицәажәара иаҿуп. Адәыӷба ықәҳа ацара иаҿуп. «Маҷк ауп ибжьоу, ушьҭа ҳааит лымҳәази, ишԥахароу?» – ҳәа Марҭа дхәыцуеит. Нас Марҭа лаҳәшьадуи лареи аицәажәара иналагоит. Аицәажәара иаҿуп. Адәыӷба ықәҳа ацара иаҿуп.
– Бгыл, Марҭа, ушьҭа ҳааит, ҳҽеидаҳкылап. Уажәы иахьаангыло ауп Гәдоуҭа, – лҳәеит Ҭина. Рсумкақәа аашьҭырхын алыбаарҭа ашә аԥхьа атамбур инықәгылт. Аицәажәара иаҿуп. Адәыӷба ықәҳа ацара иаҿуп.
– Ишԥахароу? – лҳәоит, Марҭа.
– Ушьҭа иааигәоуп, – лҳәоит Ҭина. Ацәажәара иаҟәыҵит. Адәыӷба ықәҳа ацара иаҿуп, аха изнеиуам. Адәыӷба иҵегь иццакыр рҭахуп, аха уаҳа изыццакуам. иара ус Гәдоуҭатәи авокзал иаадгылт. Иаагәырӷьеит Ҭинеи Марҭеи. Еиҳа дгәырӷьеит Марҭа. Адәыӷба иллыба352 #
аит. Марҭа лыԥсадгьыл лшьапы нықәлыргылт. Дааччеит, нас даақәԥсычҳаит. Аԥснытәи аҳауа цқьа иллыбаалдаз, лцәа-лжьы иалаланы дааимнадеит. Даҽак ала лшьа аусура иналагазшәа лбеит, мҵәыжәҩада дыԥрышашәа лхы лбо дааҟалеит. Ҭина Гәдоуҭа дынхоит, аха уажәы уахь дымнеиӡакәа ақыҭахь дылгарц иақәылкит. Авокзал аҿы иахьыллыбааҵәҟьо атаксиқәа уауеит. Уа илеин, иааԥшит Ҭинеи Марҭеи. Атаксиқәа ахьаангылоз, зегь раԥхьа дара леит. Урҭ ирышьҭаланы илеиқәаз рацәаҩуп. Раԥхьа иааиз атакси дара ҩақәтәан, иахьцоз анырҳәа, иаақәҵәин, иахьырҳәаз, ақыҭахь аҿыҩанахеит.
Харак имгакәа Ҭинеи Марҭеи Захар игәашә илагылан. Аагаԥса наирҭан, иллыбааит. Атаксигьы ықәланы ицеит.
Ахәбатәи ахы
Марҭа лаб иҩны дыҟаижьҭеи мчыбжьык изынаԥшуеит. Макьана агәара дықәҵны џьаргьы дымцаӡацызт.
Кәасҭа ихы, ихшаара, Џыр, Мина зегьы ҭаацәала Захар «исасцәоуп». Агәылацәа ракәзар, уа иштәоу итәаӡоуп. Марҭа лаара зегьы еигәырӷьоит, рызхара дрызбом. Џьоукы цеит шуҳәо, даҽа џьоукы аауеит. Захар иԥшәма ԥҳәыс дықәгьежьаауа «лысасцәеи», ицо-иаауа ибжьоу, ргәылацәеи рхәы ақәыргылареи ақәхреи дырҿуп. Уи ус дыҟан, лаб иҩны даныҟазгьы – ара дахьааизгьы. Лхаан гәамҵра ззымдыруаз ԥҳәысын.
Марҭеи лареи анааиқәшәа инаркны, бзиа еибабо, пату еиқәырҵо, иалагеит. «Сыҷкәынцәа раҳәшьа лоуми, пату лықәсҵар, саргьы исықәылҵоит, сыԥҳа леиԥш дызбалап» ҳәа дхәыцуан Света. «Ушьҭа анацәа ҩыџьа сымоуп сызхылҵҵәҟьаз сан Литва дыҟоуп, аха уахь сан дызбаразы сымцалозар, зынӡа ҳәа уахь сара сцом. Аԥсны сыҟазароуп, Аԥсны сыԥсыроуп. Ус анакәха, санҵәҟьа лаҵкьыс Света пату лықәсҵалароуп. Уи дызлазбо ала
#
апатуқәҵара даԥсоуп», ҳәа дхәыцуан Марҭагьы. Агәылацәа ракәзар, «ани аԥҳаи реиԥш, пату еиқәырҵо иҟаландаз» ҳәа акәын гәаныла ирҳәоз.
Минагьы арҭ рпатуеиқәҵашьа даара лгәы иаахәон. Ус акәымкәа, еинымаало иҟаларгьы, Марҭа лара лыԥсы даҵаҵаны дылбон, аха лаб иҩны дыҟазар, еиҳа еиӷьалшьон. Усҟан, абзҳәацәа, ҩ-лак еибазырфогьы, ирҳәо рмауа иқәхон.
Марҭа лаб иҩны дааижьҭеи Џыри Кәасҭеи рыҩны дымнеицызт. Лаб иҩнгьы лара лыхьӡала, ҷыдала лхәы ҟаҵаны, ҭаацәашәала имеидтәалацызт. Иахьа уаҵәы шырҳәоз, русқәа ирхамшәалакәа иахьанӡа иааит. Иахьа ашьыбжьон еиԥш, астол еиҵҳәа ду иахатәаны акрыфаны ианаалга, ашьашәыр аҿы илатәеит. Ажәақәа неимдаааимдо, еицәажәо. Ус акыр итәан, нас Марҭа даацәажәан, ус лҳәеит:
– Сыҩны-сгәара зегьы сызхара избеит. Кәасҭеи Џыри рынхарҭақәа сынрықәԥшырц даара сгәы азыҳәоит. Уи ашьҭахь, саныхәыҷыз, Џыр аԥсабарахь сахьигалоз, ашәҭқәа сгәыдыҳәҳәала иҟәшәаны, иахьаагалоз, рбара даара сазхьаауеит.
Света ҳхәыҟаҵара дшаҿыз амцхә дҳарааԥсацәеит. Уаха сара уаххьафарахь шәнасԥхьоит, – лҳәеит Мина. Уаҵәауха, хәыҷыкгьы ихароуп, аха Лиолиа ҳабҭоуп, – лҳәеит. Лиолиа ҳәа Мина иззылҳәоз, лҭаца еиҳаба лакәын, лԥа еиҳаба Кәасҭа иԥҳәыс.
– Уаха сара шәызгап ҳәа акәын, аха ушьҭа исҳәозеи, еиҳабак илҳәаз шәаҳауеит. Уаҵәауха сара шәысҭоуп, – лҳәеит Лиолиа.
– Ҳаанӡа нанду ҳхәы ҟалҵоит. Џыр ара дыҟоуп. Ализеи Раулии, Анжелеи ара шәыҟоуп, шәаала аԥсабарахь ныҟәара ҳцап, заҟа игәхьаазго жәдыруандаз, – лҳәеит, Марҭа.
– Ҳцап, ҳныҟәаны ҳанааилак, еиҳагьы акрыфара ҳгәаԥхо ҳҟалоит. Шәанду ишәызлырхиашагьы анцәа идырп, – иҳәеит, Џыр.
354 #
– Аԥсабарахь ныҟәара ҳга, – рҳәан, ахәыҷқәа зегьы Џыр аҳәара ирҭеит.
– Ибзиоуп, аԥсабарахь ныҟәара шәзызымгои, – иҳәан, ахәыҷқәа иҟарҵаз аҳәара дазыразхеит Џыр. Џыр дазыразхашәа анырба, аҽеиқәыршәара иалагеит. Минуҭқәак рышьҭахь:
– Ҳаиқәшәоуп, уаала, – рҳәан, иааины Џыр дахьтәаз иааихагылт. Зегьы макәанк-макәанк ркуп.
– Ибзиоуп нас, – иҳәан, ахәыҷқәа ирҳәаз дазыразхан, дцарц дҩагылеит. Ахәыҷқәа ааикәшеит.
– Ахьамҽыӷқәа акаԥсара иалагазар ахәҭоуп, – рҳәеит дара.
– Сан, ҳара ҳцеит. Арҭ ирҳәаз рҳәеит, срымгар руам. Ҳаҩнала ҳааиуеит. Ҳанаауа ахьагьы аагоит, – иҳәан, иҿынеихеит. Ахәыҷқәагьы уи инаишьҭалеит. Агәашә ианынҭыҵ, амҩаду инангылеит. Амҩаду ианыланы хышәҟа метра ицеит. Нас иааҳәны иахьылҭалаз, Џыр дахьынхоз акәын. Џыр игәашә инавсны, иуҭра азганк ала хылаӷьараны иахьыҟаз, илҭалеит. Ишиашаз акәараҿы илкылсит. Усҟан, ҭагалара аналагамҭа акәын. Аӡәыкҩыџьакгьы аџьықәреиқәагьы рҿыхрақәа иналагахьан.
Рҽышәаны анхацәа аҟәыд аҿыхра акәын изҿыз. Аҵлақәа рымахәқәа ирҿаз рбыӷьқәагьы еилшәшәаааилшәшәон. Шықәсқәак раԥхьа ныҟәара дахьаалоз, аҵлақәа рыхьӡқәа Марҭа Џыр иахьлеиҳәалоз, иааины игылоуп. Марҭа даазҵагылаз, аҵлақәа дрыхәаԥшуеит, шықәсқәак рышьҭахь изаҟараз аҵкьыс изеиҳахаз гәалҭоит. Ашәҭқәа рҟәшәоит. Ус ишҩеиуаз, жәабаҟа метра аҳаракыра аманы, аӡы лбааҽҽо иахьлеиуаз, инаҵагылеит. Уи аган аҿы амардуан асахьа аҭаны, аџь ду иаҿагылаз адац ала акырынтә Џыри Марҭеи ара иқәнахьан? Уажәгьы дықәнарц лҭаххеит. Ара дахьыҩқәногьы кәароуп иҟоу. Аха лахьхьынтәи изҭаланы иаауаз акәара аҵкьыс, иҭбаауп. Аӡыхь бзиагьы ыҵҵуеит араҟа. Ара иҵҵуа аӡоуп, адацқәа ирхьынҳаланы иахьықәноз, аӡхыҽҽарагьы ҟазҵаз. Иара аҵкьыс еиҵақәоу акәараҷҷақәа
#
нацла-аацло, жәытә-аахыс илеиуа аӡышьҭрагьы ҭӷәыхаа иҟазҵаз. Ара, ари аӡыхь ахьыҵҵуа абахә ашьапы ҩбаҟа метра иҳаракыроуп. Амҩа ырнааны иаҿгоуп. Уи амҩа уаныланы, хыхь уанҩықәлалак, гектарк аҟара ҟьаҟьароуп. Ашәаԥыџьаԥ рацәаны игылоуп. Урҭ ирылагылоуп ахьақәа рацәаны. Ахьақәа уажәоуп аҟалара ианаҿу, аха ирацәаны иахьыҟоу аҟнытә, сааҭкгьы иадымхалакәа, ирымаз рмакәанқәа зегьы дырҭәит. Абас ала аԥсабарагьы рбеит, ахьагьы рыҟәшәеит. Иҵегь аҩада ицашазаргьы, ашәаԥыџьаԥра ара инҵәоит. Ахахьы иҟоу дәқәоуп, ҳәсҭақәоуп. Уажәы, иеицыз зегьы латәан, рыԥсы ршьеит. Џыр фархьқәак ааидикылан, амца еиқәиҵеит. Амца анеиқәиҵа ашьҭахь, ишәпақәаз амҿҩақәа ԥшааны, иааиган, амца инақәиҵеит. Ахьа цырақәа амца инҽҳәаԥсо, иӡны афара иналагеит. Рызхарақәа ахьа рфеит, рыԥсгьы ршьеит. Амца иақәыз амҿқәа, маҷ-саҷқәак ракәымзар, ибылхьан. Џыр амҿқәа иаанхаз, ахәышҭаара иааҽҳәыхны, еидкьымсло илышьҭаҵаны даӷрагыланы ирԥсит. Ушьҭа машәырк аҟалара дацәшәо ҳәа дыҟамызт Џыр. Ахьа ирҟәшәақәаз зҭақәаз рмакәзанқәа аашьҭырхын, излааз ала рҿынархеит. Хԥа-ԥшьба сааҭ инареиҳаны арҭ акәарахь иҟан. Аҳауа цқьа ирфази, аҭыԥ ԥшӡарақәа ирбази агәалаҟазаара бзиа рнаҭан, игьежьны ианаауаз аҵкьыс, зегьы, еиҳа алахҿыхра рҿықәны акәын ишыҟаз. Инеицәхас-ааицәхасуа, ихәмаруа иаауан.
Џыргьы урҭ раԥхьа дгылан. Ирзымдыруаз аҵлақәеи аҵиаақәеи, ашәҭқәеи уҳәа рыхьӡқәа реиҳәон. Қәралеи дырралеи урҭ дреиҳан, аха дара драҟароушәа дрыцын, иашьцәархәыҷқәа.Ус,ажьа ахьыҵҟьазиаауеитҳәа,излааз ала амҩа ишықәыз, Џыр инхарҭа акалҭ иаадгылт. Агәара ала имнеикәа, Џыр ибаҳча акалҭ аҿы ахҵысҭа аман. Уи ахҵысҭа инхыҵын, ибаҳча иныҵалеит.
Марҭа зегьы гәцаракны дрыхәаԥушан. Лара даныхәыҷыз, зышқәсан лан Литваҟа дылгаз ашықәсан иеиҭеиҳаз ишәыр шьапқәа заҟа иазҳаз дреигәырӷьаны дрыхәаԥшуан. Уамашәа илбон шаҟа ирызҳаз.
356 #
Ус абаҳчара иҩыҵсын, агәашә хәыҷы иҿаз аартны Џыр игәара иааҭалеит. Агәара рацәак иҭбаамызт, аха иахьыҟаз, аԥшӡара иакны иаго акәын ишыҟаз. Ауарҳал иаҵәа каршәушәа ииаҵәаӡа иҟан. Агәара зегьы цқьан. Иатәымз акы џьара икаршәны иубомызт. Џыр ахәыҷқәа ицны, агәара ианааҭала «уаҟьан-чаҟьан» ҳәа рбыжьқәа анаага, Мина амаҵурҭа дааҩныҵын, ацәыкәбар дааҵашылт.
– Шәара шәоума, шәанду дшәыкәыхшааит, – лҳәан, лмоҭацәа даареигәырӷьан, лаԥшы хаала даарылаԥшит Мина.
– Нанду, Џыргьы бмаҭа иоума? – лҳәеит Марҭа дыччо, ланду алаф аалылхны.
– Уи сыҷкәын иоуми, иан дикәыхшааит, – лҳәеит, Мина, лыҷкәын диеигәырӷьо. Ахәыҷқәа зегьы ааибарччеит.
– Сан, ҳанцоз ишаҳҳәаз еиԥш, ҳхәы бырхиазар акәхап, ҳаззегь амла ҳаԥсуа ҳааит. Ахьа аӡа, ахьа ҷиа ҳфеит, аха иаҳмыхәеит. Иаҳҟәшәаз ббоу? Ахьақәа макьана ҽеишәа иҟамлацызт, уажәоуп, анеилшәшәа-ааилшәшәара ианаҿу, аха имаҷымкәа ирыҵажьуп.
– Ахьа ус ирацәазар, аӡынрагьы ӷәӷәахоит. Ус рҳәон ажәытә уаа. Асы рацәаны илеир ҟалап. Аамҭа алԥха зауша, нан, – шәыхәгьы хиоуп, аха зегьы ҳаиқәымшәакәа атәара азин шәысҭом. Сыҷкәынцәеи смаҭацәеи зегьы ааироуп. Изларҳәо ала урҭгьы шьҭа рацәак инхашам, иааиуеит. Шәаргьы ашьашәыр аҿы маҷк шәаатәақәа, шәыԥсқәа ааиҭашәкы, – лҳәеит, Мина.
– Аиеи, аха, – иҳәеит, Џыр игәы мнаӡо.
– Нанду, сара амла сзычҳаӡуам, егьырҭ изабҳәо, сара срыламзааит. Ус ауми? – лҳәеит Марҭа, дыхәмаршәа.
– Бзиоуп, банду дбыкәыхшоуп, бзиоуп. Бара бзоуми зегьы зыҟасҵа, бахызбаауада? Аха зегь ааип ҳәа акәын. Уаҵәы ауха Лиолиа ҳхәы ҟалҵоит. Уи илбароуп сара иҟасҵаз, мамзар, бара баҵкьыс сара рхәы ҟасҵеит ҳәа лҳәар ҳәа сшәоит, – лҳәеит, Мина дыччо, лыҷкәынцәеи
#
лмаҭацәеи дреигәырӷьо, алаф рыхҳәаауа. Ус ишцәажәоз, агәашә ахь данԥшы:
– Абан, иахьаауа, сызкәыхшаша, абан. Зегь мазеиуп. Дара шааилак еиԥш, ҳбысҭа аанаҳҵоит. Нас ҳлатәоит ауп, сшәыкәыхшааит. Амала, Лиолиа иаалмырбакәа шәсыртәом, – лҳәахт, дыхәмаруа. Мина лыҷкәынцәеи лмоҭацәеи лҭацацәеи еицырхашьшьы агәара иааҭалт. Иааины иаарыдгылт Минеи Џыри ахәыҷқәа рыцны иахьгылаз.
– Шәара шәтәы сыздыруам, аха Џыр икомандеи иареи даара амла иакуа иҟоуп, иахьак акәара иҭоуп ныҟәара ҳәа ицан. Ахьагьы рацәаны ирҟәшәеит. Шәара шәааиаанӡа исыртәон, аха ушьҭан Лиолиа слеицәахар ҳәа сшәоит. Иҟасҵаз даахәаԥшыр сҭахуп, – лҳәеит, Мина дгәырӷьаҵәа, дыхәмаруа, Лиолиа лахь дыԥшуа.
–Иаабап,аха сарашәарасызшәацлабуам,шәеиҳабуп, шәсырԥхашьом, – лҳәеит, Лиолиагьы дгәырӷьаҵәа.
– Шәааи, шәнапқәа шәыӡәӡәа, сара абысҭа анҵара салагоит, – лҳәан, Мина амаҵурҭахь лҿыналхауаны еиԥш, ргәашә машьынак аадгылеит. Уи зегьы раԥхьа Мина лылаԥш нақәшәеит. Мина агәараҿы, зегь ахьеидгылаз дааин, даарылагылеит. Кәасҭеи, Захари, Џыри агәашә ахь рҿынархеит. Агәашә иадгылаз амашьына иааҭыҵит ҩыџьа ахацәа, милициа маҭәала иеилаҳәаз. Арҭ ахацәа амашьына ишааҭыҵыз еиԥш, агәашә аартны, агәара иааҭалеит. Аԥшәмацәеи асасцәеи агәара агәҭаны иааиқәшәеит.
– Бзиала шәаабеит, – иҳәан, раԥхьа Кәасҭа днарԥылан, рнапқәа аарымихит. Нас Захари Џыри асасцәа рнапқәа аарымырхит.Урҭгьыаԥшәмацәа ишыруалуеиԥш,«бзиала шәаабеит», – рҳәан.
– Бзиара жәбааит, бзиара жәбааит, – рҳәеит асасцәагьы.
– Шәааи арахь, – иҳәан, Кәасҭа дааҳәын, аҩныҟа ихы рханы иҿынеихеит.
– Уахь ҳнеиуам ҳҳәом, ҳнеиразоуп, ҳхы азкны
358 #
ҳзааз. Ус еилкаатәык ҳамоуп, еилаҳкаароуп. Амала, заа ишәаҳҳәоит, шәзыцәшәо ҳәа акгьы шыҟамло, ҳазхааз, шәара шәцәа иалашәахьазаргьы ҟалап, аха ҳара ҳашәԥырхагахом. Излеилаҳкаахьоу ала, аус ҟалоит шәара ишышәҭаху еиԥш, – иҳәеит, амилициацәа руаӡәы.
– Аа, ахәыҷы лзы акәзар, абар ларгьы дахьгылоу, шәлацәажәа, – иҳәеит Џыр амилициацәа ихы нарықәикын.
– Шәхәыҷы даазгаз, шәаҳәшьа ҳлацәажәахьеит. Уи ишылҳәо ҵабыргызар, шәызцәшәо ҳәа акгьы ыҟам, иагьыҟалом. Ҳаргьы ҳаԥсыуаауп, иаҳҳәашагьы шԥаҳзымдыруеи? – иҳәеит, егьи амилиционер. Минагьы днарԥылан иаагәыдылкылеит асасцәа.
– Ахәыҷы лзы акәзаап шәзааз, шәлацәажәа, нан, аха иахьак аҩны иҟамызт, «саныхәыҷыз, ашәҭқәа ахьысҟәшәалоз, аҭыԥқәа гәхьаазгоит, сыжәгароуп, – лҳәан, иахьак акәара иҭоуп. Ҩымз ирзынаԥшуеит дааижьҭеи, нан, аха аҩныҟа даҳзаамгацызт. Иахьа, схәыҷқәа зегьы ааидкыланы рхәы ҟасҵан, аишәа рхианы игылоуп. Абысҭа анҵарахьы сҿынасхуаны еиԥш, шәара шәанызба саангылеит. Уажәы снеины, сбысҭа аанысҵоит. Шәара шәнапқәа ӡык нарықәшәҭәа, – лҳәан, лҿыналхеит.
– Ди, шәыххьа згеит, зны ҳаззааз еилаҳкаароуп, насгьы ҳара аус аауеит, ачеиџьыка ашҟа ус ҳамаӡам, – иҳәеит уаанӡа ицәажәоз амилиционер.
– Бзиоуп, уажәтәиала ачеиџьыка аӡбахә ҳҳәом. Иззааиз рус аҭыԥ иқәырҵааит. Уи ауп актәи азҵаара. Ачеиџьыка, уажәы ҳҭагылазаашьақәа зеиԥшрақәоу рыла, аҩбатәи зҵаарахоит. Уи, нас ҳахәаԥшып. Сан, абысҭа анҵара бахымццакын, – иҳәан Кәасҭа ибжьы Мина иналхьигӡеит. Амилициа ахәыҷқәа ианаарыдгыла рнапқәа аанкыло, аԥсшәақәа рарҳәеит.
– Шаҟа иҭыԥ ԥшӡароузеи, шәахьынхо? Ашьхақәа шәрықәԥшуа, амшын агәы шәхыԥшыло, – иҳәан, аԥсабара изхара изымбо, днаԥшы-ааԥшуан ицәажәац амилиционер.
#
– Уи ауми ишԥаԥшӡараҵәҟьоу, – иҳәеит, уаанӡа ҿызымҭуаз, амилиционергьы.
Мина асасцәа шааиз анылба, акәты аца аҵаҟа иҭакны илымаз ааҭылган, азҿымҭыртә амҵәыжәҩақәеи ахәцәи еидкыланы ишылкыз ааҵрантә лыбжьы аалыргеит:
– Џыр, аранӡа уааишь. – Џыр иан лыбжьы ахьгаз днеит. Акәти аҳәызбеи еидкыланы илкуп Мина.
– Абри сзушьроуп. Ԥхашьароуп, исасцәоуп, дара рзы ҷыдак ҟамҵакәа.
– Ибзиоуп, – иҳәан, Мина лыкәти лаҳәызбеи аалымихын, ахәда хҵәаны илкаиршәит. Зыхәда хиҵәаз акәты акыр аԥара иаҿын, аха, нас, ашьапқәа ааиҵнахын, аҽааиқәнакит.
Мина еснагь ҩба-хԥа кәты ашьразы иҭакны илыман. Шәишәиума, кәтума жәохә, ҩажәамш иҭалымккәа илшьӡуамызт. Асас данааиуа, акәты акра дашьҭаломызт. Адәы ишықәу акәты аанкыланы, илшьуамызт, ус ашьра ихәымгоуп ҳәа илԥхьаӡон. Џыр акәты анишь агәарахь днеит.
– Столк ахьгылоу, уадак ҳашәҭ, ахәыҷы лҿахәы илҿаҳхуа, ааҩыроуп, – иҳәеит амилиционер.
– Аа, шәааи арахь, – иҳәан, Џыр дынраԥысын иҿынеихеит. Амилиционерцәагьы уи инаишьҭалеит.
– Ауада шәакуазар, адуқәа шәааир ҟалоит, – иҳәахт, ицәажәац амилиционер.
– Џыр дыҟами, иазхоит. Шәара шәаԥсыуаауп, ҳара ҳаԥсыуаауп, ҳагәра еибамго ҳаҟоума? Лара илҳәо ауп ианышәҵо, ҳара ҳабаҭаху, – иҳәеит Кәасҭа.
– Шәлеи шәыххьа згеит, – иҳәан, абарҵа иахьыҩқәназ, раԥхьатәи ауада ашә ааиртын, илеирц нарабжьигеит Џыр.
– Уара уаԥшәымоуп, уаԥхьа ҳашԥалеиуеи? – рҳәеит амилиционерцәа рыҩџьагьы.
– Ибзиоуп, нас, слеип, – иҳәан, Џыр ауада дныҩналт. Даргьы уи ишьҭаланы иныҩналт. Урҭ рашьҭахь дныҩналеит Марҭа. Ауада агәҭаны астол гьежь гылоуп,
360 #
аскамқәа аваӷӷаа иадгылоуп. Ауада ҷыгәӡа еилырганы, иахәҭоу аҩнымаҭәа ҩнаргыланы, ицқьакәакәараӡа иҟоуп. Аскамқәа иаарыхан, астол иакәшаны илатәеит, Марҭа лыда. Марҭа ус дышгылац дгылоуп. Минуҭк аҟара ҿымҭӡакәа итәан, нас амилиционер даацәажәан:
– Аԥсшәа лдыруоу? – амилиционер Џыр диазҵааит.
– Аԥсшәа ҳзымдыркәа, саԥсыуами, – аҭак ааҟалҵеит Марҭа, Џыр аҭак имырҟаҵакәа.
– Ара бааины блатәеишь, ак басҳәақәар сҭахуп. – Марҭа дахьгылаз дааиҭаҵын, илацәажәоз иахь шьаҿақәак ааҟалҵан:
– Сышәзыӡырҩуеит, ишәҭаху шәҳәа, – лҳәеит.
– Зны блатәа, – иҳәахт, илацәажәоз амилиционер.
– Сара сышԥатәои, шәара шәҿаԥхьа? Ус сыхәҭоума,
мамзаргьы?
– Ус акәзар, ибзиоуп. Бара баԥсыуа ҭыԥҳа цқьазаап.
Марҭа сара ибысҭо азҵаарақәа ииашаны рҭак ҟаҵала. Ус иҟабҵар, бара ишыбҭаху бус еилҳаргоит.
– Сара ишысҭаху сусқәа ҟамлакәа, нас даҽаӡәы ишиҭаху аума сара сусқәа шыҟало?
– Уи ҳаҟәыҵп. Шәанбааи, Литвантәи?
– Ҩымз ирықәуп.
– Зҿы быҟадаз?
– Сани сареи раԥхьа санду лҿы ҳаҟан. Нас сан хаҵа
данца, сабԥса иҿы сыҟан.
– Бгәы ндырхахьазма, бани бабԥсеи?
– Сдунеи ахаангьы.
– Нас Литвантәи арахь баазгада?
– Саҳәшьаду Ҭина саалгеит
– Уи шԥаҟалеи?
– Уи шыҟалаз абас ауп. Саб иаҳәшьа, ҳара ҳҿы дааит. Мышқәак дыҟан. Данаауаз, сани саби днаскьаргартә еиԥш, рҭагылазаашьа ҟамлеит. Ԥсрак ахь имцар ҟаломызт, ицеит. Саб иаҳәшьа Ҭина лынаскьагара сара азин сырҭеит. Авокзал аҿынӡа слыццеит. Адәыӷба анааи, «бҭыԥ аҿы бнаганы бынҭасыртәароуп», – сҳәан,
#
ҳаицхырааны лымаҭәақәа ҳаманы акәупе аҿы ҳнеит. Адәыӷба ацамҭаз, аԥсшәақәа ааибаҳҳәан, слыбаарц сҿынасхеит. Сҿынасхеит, аха лара слымбаӡакәа, ашьашьма сҭаланы ашә асыркит. Адәыӷба дәықәлеит. Хыџьара раҟара иаангылахьаны еиԥш, Ҭина дахьыҟаз акәупе ашә аартны слыҩнашылт. Ҭина санылба, уамашәа илбеит. Дгәааит. Ашьҭахь исалҳәеит, раԥхьа адәыӷба ахьаангыло, ҳлыбааны Шиаулиаи авокзал аҿы сааныжьны, лара даҽа дәыӷбак дҭаланы даарц, аблеҭ лауазар. Аблеҭ лмаур, ма Стефараа рҿы даангыларц, аблеҭ лауаанӡа, аха уи сара изымуит. Акыр дсыдхалеит, дҵәыуит. «Бымшала сҭаркуеит», – лҳәеит, аха изымуит. Ҭина илҳәаз сара ишызымуаз агәра анылга, амҩаԥгаҩ дылԥшаан, нас уи длыманы аревизор иҿы дцан, дзықәшәаз лҳәеит, ԥыҭрак анҵы, дааит.
– Илеиҳәазеи, аревизор?
– Ҭина изласалҳәаз ала иӷәӷәаны длацәҳазаап, абилеҭ зыԥсаз аҵкьыс акырынтә еиҳаны аштраф лдыршәазаап. – Нас бара ус ҟабымҵар Ҭина аштраф лиршәаӡомызт,
ус ауми?
– Ааи, усоуп.
– Нас изхарада?
– Сара исхароуп.
– Баб иаҳәшьа дҭаркыргьы бара бакәӡамзи изхараз? – Ааи, саб иаҳәшьа Ҭина дҭаркыргьы сара сакәын изхараз, аха дызхаҭаркраны иҟоузеи?
– Бахьаалгаз азы.
– Сшаалгаз атәы шәасымҳәеи? Гәыбӷанк злалоуша ҳәа
иҟоузеи?
Ииашаны амилиционер, «Ҭина диашам» ҳәа ишәҳәартә еиԥш, имбеит. Нас Марҭа аара лыдиҵошәа ацәажәара дналагеит:
– Ибзиоуп, Ҭина акгьы лхарамзааит, аха бара бан дзыбҭахымхазеи?
– Изҳәада, сан дысҭахым ҳәа.
362 #
– Дыбҭахызар, бан лҿы быҟамзаауази, арахь бзааи?
– Сан, ларгьы лыԥсадгьыл лызкамыжьит. Уи азоуп, саб дызилҵызгьы. Сара сыԥсадгьыл касыжьраны сзыҟоузеи? Ауаҩы иԥсадгьыл аҿы диит, уа дынхароуп. Иаҭаххар ихгьы ақәиҵароуп.
– Ашәҟәы ҩны Шиулиаитәи аорган ахь иҳашьҭыроуп, ианаҳҵозеи, уи ашәҟәы?
– Сан дысҭахуп, дкасыжьӡуам, сызҳар дызбалоит, аха уаанӡа саб иҿы сыҟазаауеит. Сара сыԥсадгьыл сызкажьуам. Саб иаҳәшьа Ҭина гәыбӷан шәызлыҭаӡом. Избанзар, сара исгәаԥханы, Аԥсныҟа сааит. Уи атәы шәасҳәахьеит, ишшәасҳәаз еиԥш ижәҩы.
– Ибзиоуп, Марҭа, ишыбҳәаз еиԥш иааҩит, бнапы анҵа, – иҳәан, лнапы ахьанылҵашаз лирбеит. Ииҩыз дааԥхьан, иахьылирбаҵәҟьаз лнапы наҵалҩит. Марҭа лнапы анаҵалҩы, амилиционер дааччан:
– Ибзиоуп, Марҭа, бхы бақәиҭуп, адәахьы бцар ҟалоит.
– Иҭабуп, – лҳәан, Марҭа адәахьы дцеит. Дыҩны лҩызцәа «иҟаларызеишь» ҳәа иԥшны иахьтәаз, днеит. Џыр ахышә дадгыланы дахьԥшуаз ибон, Марҭа лнапқәа ҟьо, лҩызцәа акы шралҳәоз. Ҳәарада, уи иралҳәоз, амилиционери лареи реицәажәара атәы акәхарын.
– Илоуҳәараны иҟоузеи? Ишылҳәазҵәҟьа изҩит, – иҳәеит амилиционер,Џыр дниҿаԥшын:
– Уи ауми, – иҳәеит Џыр, уаҳа ажәак ахымҳәаакәа.
– Уи ала Ҭина лус далҵит. Ушьҭа, уаҳа шәара шәзыцәшәо ҳәа акгьы ыҟам. Амала, ашшыԥхьыӡқәа алалҵар, еиҭа еилыргатәхоит. Усҟангьы, уажәеиԥш аҭак ҟалҵар, усҟан наунагӡа аӡӷаб шәара дышәтәхоит. Амала, аӡӷаб лыгәшәымшәа шәҳәалароуп. Дахьынӡахәыҷу лан лахь дшәымшьҭлароуп, дшәыцәхылхыр алшоит, – иҳәан амилиционер, дцарц дҩагылеит. Иҩагылеит уи иҩызагьы, Џыргьы. Еицны индәылҵит. Арҭ рышьҭыбжь заҳаз Мина амаҵурҭа даадәылҵын, даарыдгылт.
– Сшәыкәыхшааит, шәхәы мазеины иқәгылоуп, акы
#
шәнамыцҳакәа,фырџьанкмкыкәашәоусыжьуам,–лҳәан, ацара зҽазызкыз, раԥхьа днеины днарԥырагылеит.
– Ус шәышԥацои? Ус ҟалашьа амаӡам, – иҳәеит Џыргьы.
– Ҳара аусура ҳәа ауп ара ҳшааиз, ҳаиҳабыра иаараҳар, ҳпартбилеҭқәа ҳцәыӡуеит, – рҳәеит амилиционерцәа рҩыџьагьы, хҭак еицҭадыршәызшәа.
– Уи зҳәо ҳәа ара аӡәгьы дшыҟам сара агәра шәсыргоит. ианбыкәыз, аԥсуа ихьурӡы шхшьу, уи аҳаҭыр мбаӡакәа, ламыс змоу аԥсуа хаҵа данцахьоу. Ижәдыруеит аԥсуа игәараҭаҿ шәшыҟоу, – иҳәан Џыр иҽырӷәӷәаны аԥшәмара ааникылт.
– Ахьурӡы хшьны акәым, сыҷкәынцәа рыхҭӡак ааидкыланы, ирзааз раҳәшьа хәыҷы лыхьӡала шәишәи арбаӷьк шьны астол ҳлахатәоны еиԥш ауп, шәара шәшааиз, шәус аилыргара шәналагеит. Ҳара ҳхәы иҟаҳҵаз шәалазгӡом, – сҳәан, арбаӷьк ахысшьалан, уигьы, чаԥаны иқәгылоуп. нан дшәыкәыхшоуп, шәааироуп, – лҳәан, асасцәа анылк, мап рзымҳәеит, иаагьежьны, иааҭгылеит. Анапырӡәӡәага ахькнаҳаз, ахь рҿынархеит рыхҩыкгьы. Асасааирҭаҿ рысасцәа рхәы ҟаҵаны иқәгылан. Раԥхьа Џыр инапы ааиӡәӡәан, нас асасцәа рнапқәа аарӡәӡәеит. Асасааирҭа илыҩналеит. Еибарԥшны, доусы иахьырҭыԥқәаз илатәеит. Амаҵурҭа аҿынтә ахәыҷқәа рышьҭыбжь ааҩуан.
– Шәара, ҭаацәала шәлеидтәалон, аха ҳара иҳамуит, ҳашәԥырхагахеит, – рҳәеит асасцәа.
– Асас дԥырхаганы, аԥшәма изыҳәан дҟамлаӡацт. Асас иааира,аԥшәмаизыҳәан,игәадуроуп,–иҳәан,ишылатәаз еиԥш, ҿаҵақәак рхәы ианаамырх, Џыр ифырџьан аақәихын, дныҳәа-ныԥхьаны, ижәит. Асасцәагьы Џыр ииҳәаз афырџьанқәа аақәырхын, иржәит, имццакӡакәа. Џыр исасцәеи иареи, ихамырҟьаӡакәа рқьафқәа ҟарҵан, аҩыжәра еимамкӡакәа иааидыҵит. Ахәыҷы лҿахәы илҿырхыз Шиаулиаиҟа иршьҭуазар акәхап. Ахәыҷы дызааиз ргәы ҭынчуп, уи лан дышрыцҳаршьогьы. Ахәыҷы лан дыгәхьааганы, сымцар ҟалом ҳәа дгылар,
364 #
иҟа-рҵараны иҟази! Аха ус лымҳәеит ахәыҷы. Сангьы дысҭахуп, аха сыԥсадгьыл сызкажьуам, – лҳәеит. Лызҳар лангьы дылбалап, уи мап ацәызкуада? Лыԥсадгьыл аҿы дыҟоуп. Игәырӷьааит, иахьа, уи дыззааиз, ахҭаацәарак, агәырӷьара рыгымхааит азҳара рауааит.
Афбатәи ахы
Марҭа Литвантәи аҩны данааи, иаразнак ала ашкол ахь дырзымшьҭӡеит Светеи Захари. Уи лбара ҳәа акатаҳәа агәылацәа ааира иаҿын. Ашкол ахь Марҭа дрызҩамгаӡакәа даанхеит. Насгьы урҭ раԥхьаҟа иҟалоз рыздыруамызт. Марҭа лан дааины дылгозу, ма ара лаб иҿы даанхозу. Мчыбжьык ашьҭахь ауп Света Марҭа длыманы, ашкол ахь даннеи. Света Марҭа ашкол аҿы дҩалгаанӡа, Џыр игәы иҭан Марҭа дара рҿы даанкыланы, дахьԥсыҽу амаҭәарқәа рҿы ацхыраара лиҭаларц, Џыр игәы иҭаз ҽнак иани иареи ашьашәыр аҿы итәаны ишеицәажәоз, имхаҳәеит.
– Уан дукәхшоуп, Џыр, ус умҳәан, Марҭа лаб дбаӷьаӡа дынхоит. Уара ус уҳәар иара игәы иалсыргьы ҟалоит, – лҳәеит, Џыр иан Мина.
– Акрыздыруоу, Марҭа ланԥсеи лареи еинымаалар ҳәа сшәоит азоуми абас зысҳәо, – иҳәеит Џыр. Ииҳәаз иажәақәа дрыхьхәны.
– Ус иҟалап ҳәа сара сгәы иаанагом. Света сызкәыхшоу, даара дҟәыӷа бааԥсуп, дгәыблҩуп. Ауаҩы дизааигәоуп, ауаҩы дылҭахуп. Насгьы лара лыҩԥацәа ыҟоуп, аԥҳа длымаӡам.Убриаҟнытә,лхатәԥҳаклеиԥш,дыԥхьаӡаны, дылбоит ҳәа сгәы иаанагоит.
– Усгьы анцәа иҟаиҵааит. Уи ауми абзиа, – иҳәан Џыр, уаҳа ажәакгьы ацымҵакәа иҽааникылт. Ани аԥеи ашьашәыр аҿы итәаны, ас ишеицәажәоз ианԥшы, таксик агәашә аԥхьа иааин иаангылеит. Уи атаксии дыллылбааит Ҭина, Џыр иаҳәшьа. Ҭина лаагаԥсахә
#
аныҟәцаҩ инаилҭан, лара агәашә аартны, дынҭалан, аҩныҟа лхы рханы, лҿаалхеит. Атаксист дызлааз амҩала иҿылеихеит.
Минеи Џыри Ҭина данырба, иахьтәаз иҩагылан, лара даанӡа ҳәа имԥшыкәа илԥыларц уахь рҿынархеит. Ҭина агәарбжа дааиуан еиԥш, дара уахь ишнеиуаз, иааиԥылеит. Аԥсшәақәа ааибырҳәеит. Нас иеицны Минеи Џыри ахьтәаз, ашьашәыр аҿы иааин, илатәеит. Акраамҭа аӡәгьы ҿиҭуамызт, ҭынчран, нас Мина аҭынчра ааилалгеит:
– Уажәы, абра бааиаанӡа, ҳазлацәажәоз бдыруоу, Ҭина, – Мина Ҭина днылҿаԥшны ҿаалҭит:
– Шәызлацәажәозеи? – Ҭина лан дналазҵааит.
– Марҭа лакәын ҳазлацәажәоз. Џыр иҭахын Марҭа ҳара ҳҿы дыҟазарц, дахькәадацәоу, лымкаала длыцхраарц, илыгу, илыбзоу ҳәа зегьы ҳара ҳахәда иқәаҳҵарц. Аха Џыр ибзиоуп ҳәа ииӡбаз, сара сазыразымхеит. «Уи лаб иҩны дыҟазааит». Ҳара ҳҿы дыҟазааит ҳҳәар Захари Светеи ргәы иалсуеит. Урҭ ргәы алсра адагьы, абзҳәацәа аҳәатәы рауеит. Уи аҵкыс, иахьлыхәҭоу, лаб иҩны дыҟазааит ҳәа Џыр иасҳәеит. Бара бгәы ишԥаанагои? – лҳәан, Мина лыԥҳа длазҵааит.
– Сара сгәы ишԥаанагахо, Џыр диашам. Сан, бара ибҳәаз ауп ииашоу. Аӡӷаб лаб иҟны дыҟазароуп, аԥсуа ҵасла, ус ауп ишахәҭоу. Сара ақалақь аҿы сынхоит. Уа Марҭа ашкол дҭасҵап ҳәа сгәы иаанаган, аха сахьхәит. Сахьхәит избанзар, лаби ланԥсеи ахәыҷы дырҭахӡам. Ланду лҿы, ма лаҳәшьаду лҿы ауп дахьыҟоу ҳәа лан дашшыр, еиҳа азакәан лара илыдгылоит, – лҳәеит Ҭина. Абас Ҭина лгәы иҭаз ҳәаны даналга, Минеи Џыри рахь лхы налырхан, деиҭаҵаахт:
– Марҭа ашкол ахь днажәгахьоу?
– Ааи, Света Марҭа длыманы, иахьа ашкол ахь дцеит. Амала, уи дрыдыркылоу, дрыдрымкылоу сыздыруам, аха...–лҳәеит Мина.
– Шәҟәыда ашкол ахь дрыдрымкыларгьы алшоит. Уи
366 #
Литва ашкол дызлаҭаз ала изакәызаалак шәҟәык лыцӡам. Стефа дгәааны дыҟоуп, душьуазаргьы дара рышкол аҿы днеины, иаҭахқәоу ашәҟәқәа рымхны, иаалышьҭраны дыҟаӡам. Амала, Шиаулиаинтәи РОНО ахь ашәҟәы ҩны идәықәҵазар иаарышьҭыр рыхәҭоуп – лҳәеит Ҭина, Марҭа ашкол лҭалараз дахьеиқәшәам лгәы иаланы.
Света Марҭа длыманы ашкол аҿы данҩеи, арҵаҩцәа рҭыԥ аҿы длыманы даныныҩнала, зегьы даара ргәы иаахәаны илԥылеит. Марҭа лан Литваҟа данылгоз, лара ара ашкол дҭан, актәи акласс аҿы аҵара лҵон. Марҭа ашкол дҭалаанӡагьы аҩышьеи аԥхьашьеи Џыр илирҵахьан азы, ашкол данҭала, ибзианы аҵара лҵон. Убри аҟнытә, зегьы ибзианы дыргәалашәон, дшазҳаз уамашәа ирбон. Марҭа лхатәы бызшәа аԥсшәа лхамышҭкәа аҷҷаҳәа иахьылҳәоз, Марҭа илеигәырӷьаны зегьы лара ишлацәажәоз, ус аккаҳәа аҵәҵәабжьы ааган, арҵаҩцәа зегьы ҩагылан, доусы ржурналқәа аақәхны, аклассқәа рахь ицеит. Ара иааизынхеит аҵараҟәша аиҳаби дареи. Уаанӡа илмацәажәацыз зегьы деимакны иахьлацәажәоз аҟнытә, уажәы арҵаҩцәа зегьы рыклассқәа рахь ианца, аҵараҟәша еиҳабы арҭ днарҿаԥшын, даацәажәеит.
– Ари аҭыԥҳа , ара ашкол дҭаҳҵар шәҭахызар акәхап. Уи ихаҿы ихаччон данцәажәоз, «шьыри абри еснагь дцәажәаландаз» угәахәон, уи изыӡырҩуазаалак. Убас дхаан иара иҟазшьалагьы.
– Ааи, ус ауп, аха...
– Шаҟа рҿы дтәоу аҵара шылҵо, уҳәа ртәы зҳәо ршаҳаҭгақәас акыр лыцу? – ҳәа Света длазҵааит аҵара аҟәша аиҳабы Никәала Аҳмеҭ-иԥа.
– Афбатәи акласс аҿы дыштәоу аадыруеит ауп, уаҳа иарбанызаалак, ршаҳаҭгак лыцым, – лҳәеит лгәы еиқәышьшьы Света дахьтәаз.
– Ҳара ҳҿоуп уи раԥхьа ашкол дахьҭалаз, афбатәи акласс аҿы дыштәоу, ҳаргьы иаадыруеит. Ахәыҷы ашкол дҭамлакәа ҟалашьа амам, аха рыцҳарас иҟалаз, ршаҳаҭга шәҟәык лыцымкәа ажурнал даҳзанҵом. Ахәыҷы ажурнал данызароуп. Уи сҳәеит ҳәа ршаҳаҭгашәҟәы лмоуӡаргьы,
#
ашкол дҭамҵакәа даанҳажьуама? Ԥсыхәа змам ҳәа акрыҟоума, мамзаргьы, Ҳара зегьы ҳаздыруам акәымзар. Уи ԥсыхәас иамоу ԥшаатәуп, аԥшаара аҭахуп.
– Ус макьана даалааит, ҽеишәа лҩызцәеи лареи еибадырп, еишьцылап. Аҩны дтәазар дрыцҳауп, – иҳәеит аҵараҟәша аиҳабы Никәала Арзамеҭ–иԥа.
– Аранӡа шәанаа, ашкол адиректоргьы шәнаиазҵаа, уи икабинет аҿы дыҟоуп, актәи аҵатәхәы имаӡам.
– Ибзиоуп, шәара ишәҳәан еиԥш, еиҳараӡак уи иоуп аус злоу, ҳнаиазҵаап, ииҳәо ҳаҳап, иҭабуп амҩа ҳахьықәшәҵаз азы. «Абзиараз», – лҳәан Света Марҭа лнапы кны, арҵаҩцәа рҭыԥ дныҩныҵын, адиректор икабинет ашә днылагылеит. Света аҷыгә-ҷыгә ҳәа адиректор ишә днас-насит.
– «Даа» – иҳәеит урысшәала адиректор. Света адиректор икабинет ашә аалыртын, ашәхамс даалагылан: «ҳлеир ҟалома?» – лҳәеит.
– Шәааир шԥаҟамлои? Ари Захар иԥҳа лакәзаап, Ҭина имҵарсны иаалгаз, – иҳәеит адиректор дыччо дҩагылан.
– Шәтәа шәызгылоузеи? – лҳәеит Света дыԥхашьа– ԥхаҵо.
Адиректор иҭыԥ аҿы длатәеит. Лара дахьтәашазгьы аскамқәа ахьгылаз ахь инапы наирххеит, аха лара дымтәеит.
– Ааи, лара лоуп, – лҳәеит Света.
– Аԥсышәала дызцәажәоу? – дҵааит адиректор.
– Ааи, аԥсышәалагьы дцәажәоит, аҭак ҟалҵеит Света. – Идыруп, ршаҳаҭга шәҟәык лыцым, аха ԥсыхәак
аҳҭап. Аршаҳаҭга шәҟәы лыцым ҳәа даанҳажьуам.
– Аԥсышәала бызцәажәоу? Адиректор Марҭа лахь
ихы наирхан, длазҵааит.
– Ааи, сцәажәоит, – лҳәеит, Марҭа.
– Блеишәа бзиоу? Адиректор дыччо, длазҵааит,
Марҭа ари азҵаара аҭак аҟаҵара ацымхәрас дааччан, лхы лалырҟәит.
– Ашкол ахь баала, уаҵәы инаркны. Ибҭахызар иахьа368 #
гьы быҟаз. Ҳаицны акласс аҿы ҳнеип. Бҩызцәеи бареи шәеибасырдырп, – иҳәеит адиректор.
– Исҭахуп, – лҳәеит Марҭа, адиректор ииҳәаз лгәы иаахәаны.
– Ашәҟәқәа рыцымзаргьы, ус ԥыҭҩык ҳамандаз, ашәҟәқәа еиқәҳаршәарын, – иҳәан, адиректор дызхатәаз астол дҩахыҵын, ашә шыҟаз иҿынеихеит. Светагьы Марҭа лнапы кны, адиректор днаишьҭалеит. Урҭ анындәылҵ ашә нкыдижьлеит, ацаԥха амыркӡакәа. Урҭ иеицны афбатәи акласс ашә инылагылеит. Адиректор ашә днас-насын, иаартны, Марҭа лнапы кны, раԥхьа дныҩнашылт, нас – Света.
Арҭ шыныҩнашылаз еиԥш, аҵаҩцәа зегьы адруҳәа, иҩагылеит. Арҵаҩы акласс ӷәы дадгыланы аҩра дызҿыз дааҟәыҵны, аҭӡамц лашьҭахь надҵаны, даагылеит, иааиз рахь дыԥшуа.
– Шьыжьбзиақәа, ахәыҷқәа, – иҳәеит, адиректор.
– Бзиара жәбааит, – рҳәан, аҵаҩцәа аҭак ааҟарҵеит. Рырҵаҩы Асҭанда Ладикәа-иԥҳа дыԥхашьа ԥхаҵо дрыхәаԥшуа дгылан.
– Шәтәақәа, ахәыҷқәа, – иҳәан адиректор, ахәыҷқәа латәеит.
– Абри аҵаҩ ҿыц абра дтәааит, ари имала иоуп ара итәоу, аҭыԥ ҭацәуп. Ара дтәар уара уазыразу? – иҳәан, уа итәаз ахәыҷы ихы инапы аақәишьит адиректор.
– Сышԥазыразым, еиҳагьы еиӷьасшьоит, – ихәеит уи ахәыҷы.
– Ушьҭа шәеибадыр, шәыхьӡқәа, еибышәҳәа.
– Алхас сыхьӡуп, – иҳәеит уа итәаз ахәыҷы дгәырӷьаҵәа иҩыза ҿыц длыхәаԥшуа.
– Марҭа сыхьӡуп, – лҳәеит Марҭагьы.
– Ишәаҳау ахәыҷқәа, ари аҵаҩ ҿыц иаҳзааиз Марҭа лыхьӡуп, дыжәдыруаз, – иҳәеит адиректор, ахәыҷқәа лаԥшы хаала дрыхәаԥшуа. Ахәыҷқәа зегьы гәырӷьаҵәа Марҭа илыхәаԥшуан. Уи Марҭа илбон азы, лара лҽырԥшӡаны дгылан.
#
– Бызгылоузеи, Марҭа? Бҭыԥ аҿы бнеины бтәа. Арҵаҩы Марҭа лахь лхы налырхан, даацәажәеит. Марҭа днеин, днатәеит адиректор иахьлирбаз аҭыԥ аҿы.
– Шәҵатәхәы иацышәҵа, ҳаҭамыз маҷк аҟара ҳашәԥырхагахазар. Ушьҭа уаҳа ҳара ҳашәԥырхагахом, иҳәан, адиректор ашә шыҟаз иҿынеихеит. «Ҳаҭамзааит», – лҳәан, Светагьы адиректор дынишьҭалеит. Урҭ иеицны адиректор икабинет ашә аԥхьанӡа инеит.
– Иҭабуп, абзиара шәзыҟалааит, агәхьаа шәаҳаргеит, аха, – лҳәеит Света, адиректор дынидҵны амардуан данынаҿала.
– Иарбан гәхьаау ҳара ҳазго, ҳара ара ҳзыҟоу ахәыҷқәа рзоуп. Ҳара ҳуал излаҳалшо ала инаҳагӡоит, аха шәаргьы зны-зынла, шәааҳхылаԥшла, – иҳәан икабинет ашә аартны дныҩналеит.
Ашкол ашҭа днықәсны, амҩа даныланы лҿыналхеит Света. Уи сааҭбжак ашьҭахь, ргәашә аартны, ргәара дынҭалеит. Ргәараҿы аԥслымӡ икаԥсаз илатәаны ихәмаруан Баграти Бадреи. Урҭ ран агәашә дшааҭалаз, даагәарҭан, иҩны иналԥылеит.
– Мама, Марҭа дабаҟоу? – ҳәа илазҵаауан Света лыҷкәынцәа рҩыџьегьы.
– Уи ашкол дҭалеит, – лҳәеит Света.
Ахәыҷқәа ран иралҳәаз аарцәымыӷхан, ран илыхәаԥшуа, иаангылеит. Ҳәарада, дара ирҭахымхеит раҳәшьа ашкол аҿы дааныжьны, ран аҩныҟа дахьааз.
– Бара аҩныҟа банаауаз, Марҭа дзаабымгеи? – дҵааит Бадра.
– Ҳара иаҳҭахӡам Марҭа ашкол дҭалар, – иҳәеит Багратгьы.
– Сыҷкәынцәа, изышәҭахыми Марҭа ашкол дҭалар? Света абас азҵаара рылҭеит.
–Дыгәхьааҳгоит азы,– иҳәеитБадра.
– Дыгәхьаажәгозар, шьыбжьон еиԥш даауеит.
– Ҳара еснагь дҳацзар ҳҭахуп, – Багратгьы ҿааиҭит.
– Лара ддууп ашкол дҭамлар ҟалаӡом, даҽа шықәсқәак
370 #
роуп, нас шәаргьы шәдухоит. Усҟан шәаҳәшьа шәыгәҭа дыбжьаргылан, ашкол ахь шәцалап, шәаала шәан дшәыкәыхшоуп, – лҳәеит Света.
– Уаанӡа маҷ бжьоума, ус ҳара иаҳҭахӡам, – иҳәан Бадра аԥслымӡ инапқәа алшьуа ахәмарра дналагеит. Багратгьы дааҳәын, уи днаидтәалеит. Аҷыр-ҷырҳәа еицәажәо, арҭ ахәыҷқәа ахәмарра иаҿын.
Света амаҵурҭа дныҩналан, Марҭа ашкол аҿынтә дааиаанӡа, лашьцәеи лареи ирфаша ҳәа ачамчымытақәа рзылӡырц акҿыҩра дныкҿалеит. Ачашыла зҭаз акаструлиа аақәылхын, акәаҳара дналагеит. Минуҭқәак рышьҭахь амажәа кәаҳаны далгахьан.
Света днеин, аҭӡамц аҿы икнаҳаз асааҭ днахәаԥшит. «Уажәоуп ахԥатәи аҵатәхәы ианалага, макьана ачамчамытақәа рыӡра заацәоуп, аалгәахәын», днеины, адиван днықәтәеит. Ус ахәыцра дынҭанагалеит. «Сара сгәы иҭан ахшаара рацәа рааӡара. Ҩыџьа аԥацәа схылҵит. Урҭ рашьҭахь уаҳа шысхылымҵуаз аныздыр, даара сгәы сыхьит, аха изурызи? Ҩыџьа аԥацәамоу, аӡә ида змамгьы ыҟоуп. Иҟоуп убас, зынӡа хылҵ дызмаӡамгьы. Урҭ раҵкьыс сара сабанӡеиӷьу... Арҭ аҩыџьа сааӡар, аҳәсақәа ааргар, рыҳәсақәа иаарго, сыԥҳацәа ракәымхои шысҳәоз, сашьцылеит. Анцәа иҳәар, урҭ азҳара роур, уаҳа исҭахузеи шысҳәоз, сгәы сҽанӡамкәа агәырӷьара ду сауит. Дааӡа– дыхьча дсымам ҳәа сзыргәаҟуаз аԥҳагьы дсоуит. Уи пату лықәҵаны дсызбар, дсыԥҳами! Лашьцәа хәыҷқәа леигәырӷьаны иԥсуеит, ҽнак акәым, сааҭк дрымбар, дырзычҳауам. Ларгьы убас дырзыҟоуп, лашьцәа хәыҷқәа. Ари еиҳау гәырӷьара абаҟоу, сыԥшәмеи сареи ҳзы?» Света абас дышхәыцуаз, ус аҷараҳәа ашә аартны дааҩналеит лыԥшәма Захар. Захар ашьыжь даныҩагыла, архаҟа рџьықәреи ахьылаз дцан, ибаны дааит.
– Уахьыҟаз иҟоузеи, ҳааԥсара ҳԥылап угәахәуоу? – лҳәан Света Захар диазҵааит.
– Даара ҳҽаҩра бзиахеит, уааигәырӷьаратәы иҟоуп. Ҩба-ҩбала, хԥа-хԥала, ирҿоуп аџьықәреи алапҟьақәа.
#
Амала, ҳамхы ахықәахьшәа аҟәраанқәа ԥхасҭа ԥыҭк ҟарҵеит, аԥсра иагандаз, урҭ аҟәраанқәа. Аха дара ирхароузеи? Сара соуп изхароу. Амхы аҿалара ианналагоз, мчыбжьык аҟара акәын ахьчара анаҭахыз. Усҟан иаасзыхьчазҭгьы, иахьа сымхы иамоу аԥхасҭа аиоураны иҟамызт, аха иуадаҩым, иаанхаз ҳара иҳазхоит, гәырӷьарала инаҳхааит.
– Уара уахьааиуаз ахәыҷқәа аԥслымӡаҿы ихәмаруазу?
– Ааи, уа ихәмаруеит. Урҭ уа аԥслымӡра илҵны џьаракыр ицар ҳәа бшәома?
– Аиашаҵәҟьа ҟауҵеит уара уа аԥслымӡ ааганы иахькоуԥсаз. Аԥслымӡ ааганы агәараҿы ианкоуԥса, сара изааугазеи? – сҳәеит, аха уара уазхәыци, усҟан ахәыҷқәа рбара заҟа иуадаҩыз. Уажәы, иаҳԥырхагаӡам, рымала рыхқәа рыжьжьоит.
– Уажәшьҭа сара исгәиҭоу бдыруоу?
– Иугәиҭеи?
– Абна аԥслымӡ ахькаԥсоу, атурник рзыҟасҵоит.
Абни аца амахә аҿы, ауаргьала рзыкнасҳауеит. Урҭ уажәраанӡагьы иҟаҵазар акәын, аха исзыҟамҵеит, сахьеилахаз азы.
– Урҭ анырзыҟасҵа зынӡаск иаҳԥырхагахом. Ампыл рзааҳхәароуп. Зынӡак ҳара ҳиашам, иахьа уажәраанӡа ҳхәыҷқәа ампыл ахьрымам... Хаҵеи ԥхәыси абас ишеицәажәоз, аамҭа акыр цеит. Света аҭӡамц икыдыз асааҭ днахәаԥшыхт.
– Уу, аамҭа цеит, ушьҭа счамчамытақәа зӡлароуп, Марҭа лассы даауеит. Баграти Бадреи амла иамкуа иҟам, – лҳәан, дҩагылан, агаз аалыркын, аԥлакь нақәлыргылеит. Аԥлакь анааш, ахәша нанылҭәалан, амажәа зныз асаан ахьықәгылаз, ачамсҟәыл ала, ирмаҷ-маҷны аԥлакь амажәа анылҵо далагеит. Аԥлакь амажәа ахьанылҵоз, «чффы» ҳәа аԥлакь аҿынтә ахәша аныԥаны ицон. Ачамчамытақәа ҵаӷаны иҟамзи, ирласны иӡуан. Света митәык дадымхалакәа асаан азна ачамчамытақәа
372 #
лӡит. Ачамчамытақәа илӡуаз асаан аҿы еиваҵа–еиваҵа ианылҵон, ашьҭахь ашьақар ақәырҳәҳә иҟалҵон, нас еиҭа хыхь ачамчамыта ақәылҵон. Убас мацара асаан азна ачамчамыта лӡит. Нас даалаган акакао ршны астол инықәлыргылеит шьыбжьхьа ҳәа. Абас лассы-лассы иҟалҵалон Света. Уи даара бзиа илбон Марҭа. Убас ари афатә хкы, бзиа ирбон Баграти Бадреи. Марҭа даанӡа Света Баграти Бадреи акрырҿалҵарц лыӡбан:
– Арахь шәааи, ачамчамыта шәзызӡит, акакао шәызсыршит – лҳәан, амаҵурҭа дааҩныҵын, лыбжьы нрықәлыргеит Света лыҷкәынцәа.
– Марҭа дмаакәа ҳара акраҳфаӡом, Марҭа даар, ларгьы ҳаргьы акреицаҳфоит – рҳәеит, арҭ ахәыҷқәа рҩыџьагьы. Усҟан дара аԥслымӡ аҿы ихәмаруамызт, иҩуа агәар иқәын, кьаанц ҟаҵо.
– Ахәыҷқәа ирҳәо уаҳауоу, уара? «Марҭа дмаакәа ҳара акраҳфом» – рҳәеит, абанҭҵәҟьа урыхәарҭам.
– Уи ауми, цәгьалаҵәҟьа раҳәшьа дырҭахуп ҳаҷкәынцәа. Ларгьы, убас дрышьҭоуп, «ихәыҷқәоуп» – ҳхәеит аха, урҭгьы изҭаху дырдыруеит. Ҳара ҳзын уи насыԥ дууп, урҭ бзиа иеибабо, иаҳзааӡар.
– Бзиа иеибабо иаҳзымааӡар ҟалома? Ҳхәыҷқәа бзиа иеибабо, пату еиқәырҵо иҳааӡароуп. Ус ианҳзымааӡа, иҳааӡеит ахьӡума? Ҳархымгәамҵкәа амҩа иаша ианаҳҵароуп.
Светеи Захари ас ишцәажәоз, аҷараҳәа агәашә абжьы аагеит. Света адәахьы дындәылҵын, агәашә ахь днаԥшит. Света Марҭа дахьааиуаз, лылаԥш налықәшәеит. Лара агәара агәҭаны лышәҟәқәа кны дааиуан. Баграти Бадреи Марҭа дшааиуаз анырба, изҿыз рыхәмарра аанрыжьын, иҩны Марҭа иналԥылеит.
– Ибызҭада, арҭ ибку ашәҟәқәа? – рҳәан, Марҭа илкыз ашәҟәқәа лымырхырц иалагеит. Баграти Бадреи Марҭа илымпыҵасуа ианалага, «исыцәкарыжьыр аҵкыс», – лҳәан, Марҭа илкыз ашәҟәқәа шаны Баграти Бадреи инадлыркит. Баграти Бадреи Марҭа илкыз ашәҟәқәа анаалымырх, ишиашаз аҩны амаҵурҭа иҩыҵаххит.
#
– Арҭ ббоу, мама? Иахьа ашкол аҿы Марҭа ашәҟәқәа лырҭеит. Ҳаргьы ашкол ҳҭазар, ашәҟәқәа ҳарымҭози – рҳәан, иӷьаҵәы-ӷьаҵәуа ран илыхәаԥшуа иаангылеит Баграти Бадреи.
– Шәарҭ макьана шәхәыҷқәоуп азы, ашкол шәҭарҵаӡом. Ашкол иҭам, ашәҟәқәа рырҭаӡом. Ашкол шәанҭалалак, шәаргьы Марҭа леиԥш, ашәҟәқәа шәырҭоит, ԥшӡала изызҳаша, сыҷкәынцәа, – лҳәан Света, лыҷкәынцәа аалырҽхәан, лнапала рыхқәа аалшьышьит. Нас Марҭа лхы нылзылышьҭын ҿаалҭит:
– Марҭа ашәҟәқәагьы бырҭеит, Шиаулиаинтә аршаҳаҭра шәҟәқәа бмоургьы ашкол бышҭарҵо, ажурнал бшанырҵо, шьҭа еилкаауп. Арҵага шәҟәқәа зегь бырҭоушь? – лҳәан, Марҭа длазҵааит аҵыхәтәан.
– Мамоу, зегь сырымҭацт макьана. Избанзар, зегьы ыҟаӡам ашколтә библиотекаҿ, Гәдоуҭа РОНО-аа рҿы иааганы иҟазаап, аха макьана арахь иаарымгацт. Ианааргалак, зегь раԥхьа бара ибысҭоит ҳәа салҳәеит абиблиотека аиҳабы, – лҳәеит Марҭа.
– Анцәа илԥха лауааит уи абиблиотека аиҳабы ус зҳәаз. Ашәҟәқәа бырҭап, Марҭа, бара аҵара бзианы ибҵалароуп. Адунеи аҿы ҵароуп иҟоу, уаҳа акрыҟоу џьыбшьоума, Марҭа?
– Аҵара шԥасымҵои, ибзианы аҵара сҵалоит. Сани саби шәсырԥхашьар ҳәа шәымшәан.
– Уи ауми абзиа. Бара аҵара бзианы ибҵалар, ибзиангьы беилаҳҳәоит. Макьана башьцәа хәыҷқәоуп, ԥарала ҳаихьымӡо ҳалагар, аҷкәынцәа хьҭакы иамкратә иеилаҳҳәоит ауп, амаҭәа мыцхәы иалархи иахьынӡахәҷу. Бара ҳбышьҭазаауеит баби сареи.
– Мамоу, мама, ус сара исҭахӡам. Зны ахәыҷқәа еилашәҳәа, урҭ акыр рхашәалар, сара сеилашәҳәап, – лҳәеит Марҭа лгәы ҟьаҟьаӡа иаартны, иарбанызаалак џьара маӡак амаӡамкәа.
– Урҭ сцәымӷны акәу џьыбшьома, сара ас зысҳәо, аӡӷабцәа еиҳа иеиӷьны иеиларҳәоит ианакәызаалак,
374 #
аҷкәынцәа раасҭа. Ашкол ахь банцалак, бҩызцәа брылаԥши, ус акәымзар ббап.
– Ус акәзаргьы сара ус сзыҟаҵагәышьом. Сашьцәа хәыҷқәа рылымкаа сара сҽысзеилаҳәом, амала сашьцәа сара исеиҳабацәазар, усҟан даҽакын. Дара среиӷьны сеилаҳәазаргьы ҟалон, аха...
– Ус зысҳәо, ҳаагарҭа маҷхар, ԥарала ҳаихьымӡар ҳәа ауп. Ус адагьы ԥсыхәа амаӡам, усҟан. Аха ҳара усҵәҟьа ҳҟалап ҳәа сыҟам. Шәара шәыхҩыкгьы шәеилаҳәаны, нас ҳаргьы ҳхазы акы ааҳхәо ҳҟалап ҳәа сыҟоуп.
– Убри ауми аиаша, аха уаҳа ҳаҩны иагу иабзоу ҳәа акгьы ыҟаӡами?
– Ҳаҩны иагу-иабзоу шԥаҟахым, аха уи раԥхьа иҳаргыло зҵаарам, раԥхьа иҳаргыло азҵаара уи бара беилаҳәароуп. Егьырҭ азҵаарақәа анаҩстәи зҵаарақәоуп. Светеи Марҭеи абас еицәажәон. Марҭа лцәажәашьа ду наӡак иеиԥш акәын ишыҟаз. Убас дуҵас дхәыцуан лара. Ԥсабарала даара дҟәыӷаны дшан. Светеи Марҭеи реицәажәара Захаргьы ихы налеиҵеит. Ҳара уаҳа ҳалымшаргьы шәара шәыхҩык шәеилаҳәара иазхаша аҟара аԥара ҳауеит. Шәыхҩыкгьы ибзианы шәеилаҳҳәоит.
Захар ииҳәаз Марҭа лгәы иаахәан, лаб иаԥхьа даагылеит. Лаб ихәда лнапы аахылшьын, даагәыдылкылан, даалгәӡит. Захар агәырӷьара имаз аҟара нацлан дгәырӷьаҵәа мҵәыжәҩада дыԥрыртә еиԥш, дааҟалеит.
– Марҭа шьҭа иҳаҳәи, иахьа ашкол аҿы бҩызцәеи бареи шәшеибадырыз, баамҭа шыбхыбгаз уҳәа ртәы?
Ас Захар ианиҳәа, Марҭа лаб ишьамхы дахьықәтәаз, даақәҵын маҷк аҟара днаскьаны днагылан, иахьа ашкол аҿы дахьҩеиз, илаҳаз дышрыдыркылаз уҳәа акы аанмыжькәа зегьы лаб иалҳәеит.
– Уи бзиоуп, Марҭа, раԥхьатәи бшьаҿа бзианы иахьеихыбгаз, даара сгәы иаахәеит. Убас зегьы пату бықәырҵо, зегьы бырҭаххаратәы бҽыҟабҵар, ибзеилымкаауа азы, быԥхамшьакәа бырҵаҩцәеи бҩызцәеи брызҵаалароуп.
#
Бизҵаалароуп иара убас Џыргьы. Уи бызиазҵаалак , шамахамзар амаҭәарқәа зегьы рҿы ииашан рҭакқәа биҭартә аҟара адырра имоуп. Ихгьы дацәымаашьакәа рҭакқәа биҭоит. Иара ҳаргьы бызҵаарақәа рҭакқәа рыҟаҵара ахьҳалшақәо ыҟоуп. Аус злоу бара боуп, Марҭа. Быԥхамшьароуп, бмаашьароуп.
– Дыԥхашьар, даашьар, ҟалома. Усҟан лара аҵара лзымҵеит ауп. Аҵараҿы дыԥхамшьар дмаашьар, ҳәарас иаҭахузеи, аҵара бзианы изҵақәо дреиԥшны дҟалоит – лҳәеит Света. Нас илҳәаз лажәа инацылҵеит:
– Ҳшеицәажәоз амлагьы ҳакит, ус ауми, – лҳәан зегьы лаԥшы хаала днарылаԥшит Света.
– Амла ҳашԥамк, ҳара амла ҳакижьҭеи уажәы аума? Аха Марҭа даанӡа ҳәа ҳалзыԥшын акәымзар, – иҳәеит Бадра икрыфара аамҭа ахьцаз игәы иаланы.
– Марҭа ҳазлзыԥшыз данааи, ацәажәара шәналаган... – ииҳәарц ииҭахыз аҵыхәтәанынӡа имҳәакәа даангылан, иан днылҿаԥшит Баграт.
– Арҭ амла исшьит, «исзашшуагьы» иалагеит, умбои, уара иуҳәози? – лҳәан Света, Захар диазҵааит.
– Исҳәахои, ицәгьарахар, сыҷкәынцәа срыдымгылар, уаҳа сзыдгылода, – иҳәан, аччара дналагеит Захар.
– Иахьа шьыбжьон ҳәа исылшаз ачамчамытақәеи акакауеи роуп, – лҳәеит, ачамчамытақәа зныз асаан аалган, астол иаақәлыргылан, нас днеины ачанахқәа аалгеит. Ачанахқәа инырнылҵеит ачамчамытақәа. Аҵәцақәа рҭәны акакао аҭаацәа зегьы ахьтәақәаз раԥхьа инықәлыргылеит. Хәыҷгьы дугьы зегьы неины анапыӡәӡәарҭаҿы рнапқәа ӡәӡәаны, астол инахатәеит. Гәахәала зегьы акрырфеит. Акранырфа ашьҭахь, Баграти Бадреи адәахьы ицан, аԥслымӡраҿы, ахәмарра иналагеит. Усҟан, Света ачанахқәеи аҵәцақәеи рыӡәӡәара даҿын, аха Марҭа илымукәа, Света лыжәҩа кны даахан, лара ачанахқәеи аҵәцақәеи рыӡәӡәара дналагеит.
– Ус акәзар, ҳара мандарина ҭаара ҳцап, – лҳәеит Света Захарилареимандаринаҭаараҳәаамандаринаҭрахьиеиц376 #
ны ицеит. Марҭа ачанахқәеи аҵәцақәеи ӡәӡәаны, мпахьшьы цқьала ирбаны, доусы рҭыԥқәа рҿы иныҟалҵан, астол зладрыцқьоз ҳәа ирымаз ампахьшьҷыдала астол аалрыцқьеит. Нас уаҳа дымԥшӡакәа ларгьы лсикатори лведреи аашьҭылхын, Светеи Захари ахьцаз, амандаринаҭрахь дцеит. Марҭа ауҭрахь дышцаз анырба, Баграти Бадреи иҩны лара иналышьҭалеит. Захари Светеи амандарина ахьырҭаауаз, рхәыҷқәа зегьы неины инарыдгылеит.
– Марҭа, бара амандарина ҭаала ҳәа баҳамҳәаӡеит. Бара бус аҵароуп. Нас Света Баграти Бадреи рахь лхы налырхеит:
– Шәара шәус ахәмарроуп, шәца, шәыхәмарла.
– Сара иахьатәи сҵатәхәқәа мариоуп. Уахеи уаҵәы ашьыжьи исзымҵо ҳәа акгьы ыҟаӡам. Сара хәыҷык сшәыцхраар сҭахуп, мама, бысԥырхагамхан, –лҳәеит Марҭа. Нас Марҭа ахәыҷқәа рахь лхы налырхан:
– Сара сышәҭахызар, мама илҳәаз аахаҵаны, агәарахь шәцаны, шәыхәмарла.
– Марҭа, изҳәада бара баҳҭахым ҳәа, – иҳәеит Баграт. – Бара зегь реиҳа бысҭахуп, – иҳәеит Бадра.
– Ус сышәҭахызар, исҳәо хашәҵа, – лҳәан Марҭа
лашьцәа лыбжьы нарықәлыргеит. Марҭа ас анылҳәа, Баграти Бадреи изҿыз иааҟәыҵын, агәарахь хәмарра ицеит. Дара шеицыз ԥыҭк анырҭаа, Захар аведра дуқәа рыла, еилыхны асумкақәа рҭаԥсара дналагеит. Захар имаз асумкақәа зегьы ирҭәит. Арҭ асумкақәа имашьынагьы дырҭәуан, уи идыруан Захар.
– Ушьҭа иаҳҭааз азхоит, ҳсумкақәа зегьы рҭәны амашьына иақәысҵеит. Даҽазны, ҳанцо иҿаҳхып.
– Аҿыц ҿыхра еиҳа иаархәоит, аха мшык аацәгьаханы, кырцхк аалеир, ҳмандаринақәа ҳцәыԥхасҭахоит, – лҳәеит Света. Амандарина аҭаара ишаҿу, иҵегь ҿырхыр лҭахын. Аха Захар Света илҳәаз дадымгылашәа анылба, уаҳа ҿылымхӡеит.
– Уажәшьҭа ҳаҟәыҵп ҳара имыцхәны иҿаҳхыз џьара икаҳаԥсап, – лҳәан Света, дара агәарахь иахь#
цоз, рведрақәа ирҭаз, рыманы ицеит. Захар иааигоз асумкақәа ирцәымцхәхаз ахькеиԥсаз, Светеи Марҭеи иааргақәаз уа инадрыԥсалеит.
Ушьҭа еиқәшәоуп. Захар имашьына аус аруны, агәашә анҭҟьара ауп уаҳа ус рымам.
Усҟан амра аӡы инӡаалон. Света уаххьа архиара дналагеит. Дук мырҵыкәа лыстол аалырхиан, ҭаацәала акрыфара иналагеит. Шьыбжьон илӡыз лчамчамытақәа ирцәынхаз мачхәызма, манка қашьк рзылун, ирфеит. Ҭаацәала итәаны ателевизор иахәаԥшит, аханытә аԥсуа телехәаԥшра иахәаԥшуан. Адырраҭара «шьышь нани» ашьҭахь Баграти Бадреи цаны ииеит. Марҭа лҵатәхәқәа ҟалҵон.
– Марҭа, даҽазны ас ҟабымҵароуп. Раԥхьа бҵатәхәқәа ҟабҵалароуп, – иҳәеит Захар.
– Иахьатәи аҵатәхәқәа мариоуп азоуп сара сҵатәхәқәа ас ихьшәаны рыҟаҵара сшалагаз, – лҳәеит Марҭа, лҵатәхәқәа уамак дрыдымхалакәа дрылгеит. Ахәыҷқәа усгьы ишьҭалахьан.
– Ҳаргьы заа ҳашьҭалап, асааҭ хәба реиԥш амҩа ҳақәлоит. Усҟан бара ахәыҷқәа ахьиоу баархылаԥшла, ашкол ахь бцаанӡа ҳаауеит. Издыруада, маҷк аҟара ҳаанхаргьы, бара ашкол бҽагбмырхакәа, бца. Ахәыҷқәа заа ацәа иалҵуам. Урҭ зыцәоу ҳара ҳаауеит. Ҳара ҳаанӡа дара ҿыхаргьы, иуадаҩым. Ара икаԥсоу аԥслымӡ инылатәаны, ихәмаруеит, уи иаԥырҵны, џьаргьы ицаӡом, – лҳәеит Света.
Уи акәхеит, уи амш убас иаархарган, доус риарҭақәа рҿы инеин, рыхқәа нықәырҵеит, алашара аарԥсны. Ажәҩан аҿы аеҵәақәа кәеицеиуа акаԥхара иаҿын. Ашьыжь, асааҭ хәба рзы, Захар имашьына бжьы ааган, аҿынанахеит. Амашьына агәашә аҿы ианнеи, Захар иааникылан, Света дааҭыҵны, агәашә аалыртит. Амашьына агәашә ианааҭыҵ, маҷк аҟара аҩада иҩаскьаны, иаангылеит. Света агәашә ааркны дааин, амашьына днақәтәеит.
378 #
Амашьына акаҭран мҩа инанылан, ишиашоу Ԥсоуҟа ахы рханы аҿынанахеит.
Ианакәызаалак, Захар имашьына аскорост рацәаны имкыцызт, уажәгьы иныҟәашәа дашьклаԥшны, акәын амҩа дшықәыз. Ус имыццакӡакәа Ԥсоу илеит. Урҭ Ԥсоу ишлеиз еиԥш, наҟ ақазацәа рџьармыкь ахь имиасӡакәа, ҳара ҳахь ала рмандарина рҭиит. Рмандарина шырҭииз еиԥш, аџьармыкь иаалагьежьын, Баграти Бадреи рзы мпылки уаргьалаки аархәеит. Аԥарақәа ироуз Марҭа леилаҳәара иазхон, аха лара илышәҵаны, илзыбзиахо, илнаало ҽеишәа игәаҭаны, иаархәар еиҳа еиӷьаршьон дара. Ус еиҳа еиӷьуп ҳәа ирыԥхьаӡон. Убри азы уажәы Марҭа лзы акгьы аамхәаӡакәа аҩныҟа игьежьит. Агәашә аартны ианааҭала, Марҭа акрыф-акрыжә, ашкол ахь ацара лҽазкны, дгылан. Баграти Бадреи ыцәан, аԥхыӡ хаақәа ирылан. Светеи Захари аҩны ианааи, Света рхәы аҟаҵара дналагеит. Урҭ ахәыҷқәа шыцәаз иахьааиз, даара ргәы иаахәеит. Амҩа иахьынӡақәыз, рхәыҷқәа ракәын ргәы иҭаз. Машәырк рыхьыр ҳәа ишәаны иԥсуан.
Ахәыҷқәа рымала аҩны иааныжьны, ҭаацәала џьара уцар ҟалома? Ԥсыхәа анамам ишԥаҟауҵо акәымзар.
Захар иааигаз ауаргьала аца амахә иналҵшәа, иҟаз аҿы инкнеиҳаит. Аца ашьапы инадыргыланы, атурник аҟаҵара дналагеит. Адгьыл жны аихатәы шьаҟа лҭаргыланы, абитон еилырхны, илҭажьны даалгеит. Ашьаҟа иаирсыз ашьапы аныӷәӷәаха аихатәы лаба аца амахә инбжьаҵаны, ахы иаирсыз ашьаҟа инықәҵаны, аидырҭәалага ала рхқәа еибаиркит. Баграти Бадреи аныҩагыла, Света ампыл ыршәны инарылҭан, игәырӷьаҵәа ирыманы агәара иаақәлеит. Захари Светеи рхәыҷқәа ахьыхәмаруаз ирыхәаԥшуа игылан. Ус ишгылаз, Захар ибжьы наиргеит:
– Ара икнаҳау жәбоу?
– Изакәи икнаҳау? – рҳәан Баграти Бадреи ыҩны иааин, раб инаидгылеит. Убри аамҭазы, рылаԥш нақәшәеит ауаргьала ахьыкнаҳаз. Ампыл иркыз наҟ инкарыжьын, иеиҭакны агьалара иалагеит.
#
– Ара иҟауҵа закәи? – рҳәан Баграти Бадреи раб иазҵааит.
– Ара иҟасҵоз атурник ахьӡуп. Шәахьынҳаланы шәгьа-лалоит. Агьалара адагьы иҵегь иҟауҵақәо ыҟоуп. Урҭ ушьҭан ишәсырбап. Абас ауп ишыгьало, – иҳәан Захар атурник дҩахьынҳалан, дгьалеит. Уи ахәыҷқәа даара иргәаԥхеит. Иахьа ахәыҷқәа ироуз аҳамҭақәа игәырӷьаҵәа иҟанаҵеит. Избанзар, дара ирыман: ампыл, ауаргьала, атурник.
Абыжьбатәи ахы
Адырҩауха Марҭа илызкны Лиолиа ланхәа Мина ишыҟалҵаз еиԥш, ҭаацәашәала кәысҭӷак ааҩҵәаны, ҩнык иааҩныҵыз ааидкыланы, чара хәыҷык ҟалҵарц лгәы иҭан. Уи Лиолиа ланхәа ус еиԥш иҟаз ачара хәыҷы анылу, «саргьы уаҵәауха санхәа леиԥш исзыҟамҵаргьы, изласылшо ала иҟасҵоит», – лҳәеит. Ауаҩы иажәа ииҳәаз уи ҿаҭахьак иаҩызоуп, хымԥада иҟаиҵароуп. Иргәагәо, инхырԥа-аахырԥо игатәым, «мышкы ихыԥо, шәымш иахыԥоит», рымҳәои? Ус иҟалар лара илҭахымызт. Лара аҿҳәара иалҭаз иахмырԥакәа иҟалҵарц акәын лгәы иҭаз. Аха есымша, уара иуӡбо анцәа иуциӡбом. Лиолиа илыӡбаз анцәа илыцимыӡбазаарын, аҿҳәара иалҭаз хымԥар амуит, ихыԥеит. Ихыԥеит избанзар, лара илзааигәаӡаз аӡәы дыԥсит. Ҭаацәала зегьы аԥсрахьы имцар ауа иҟамызт. Џыр иҿынтә иқәҵны ианаауаз, «ушьҭа ара сааны лымкаала ишәасҳәоит ҳәа шәасҳәаӡом. Усгьы ижәдыруеит, ахәылбыҽхан еиԥш, шәызегь ашьшьыҳәа шәлеиуеит ауп» ҳәа ралҳәеит, зегьы иеилыҵаанӡа. Уажәы аԥсра ҟалеит, уахь имцар ҟалом, ицароуп. Аха ачара изахдырԥаз, уахь илеираны иҟаз ирдыруазар ауп. Мамзар, иеицырхашьшьы ҭаацәала рҽеибаркны илеины, дара аныҟаз иақәымшәар, «амала Ԥсҳәы ицаны
380 #
иааз», иеиԥш, ианыҟала даарак иуадаҩымзар ҟалап, аха ԥшӡаракгьы аиуам.
Убри аҟнытә, ҳәарас иаҭахузеи, иааираны иҟоу рҿы иҳәатәуп.
– Сара Захар иҿы снеины, ҳчара хәыҷык ишахҳарԥо сҳәароуп, мамзар дара ааины, ҳара ҳҟамлар, ԥхашьароуп. Сара Захар иҿы снеины исҳәар, Џыр иҿы днеины иҳәап, – лҳәеит Лиолиа.
Кәасҭа абарҵа игылаз аирымӡ днықәтәеит. Уи иԥшәма илҳәақәоз зегьы иаҳауан. Уи илҳәоз иара даара игәаԥхомызт азы ус иҳәеит:
– Бара ибҳәашьоузеи? Бара бахьцо даргьы ишырцарҭоу бзымдырӡои? Дара еицырхашьшьы иааины, бара брықәымшәар ҳәа бшәоит. Уахь бара бахьцо егьыҟам, ибылшо ала ара акы бааха, сара сҩабжьысып, – аирымӡ дзықәтәаз дҩықәҵын, дҩагылеит.
– Сашьцәа заа инарасҳәар, иҳаццап аҩны иҟазар. Аҩны иҟамзаргьы, ахәымҽханӡа ҳаарзыԥшып.
Ахәымҽхан аҩны имааир, иабацои? – ахаан иламхацт уаха ишԥалахари, – иҳәеит Кәасҭа даахәмаршәа.
– Ишуҭаху бзиоуп, сара аныҟәара сеилаҳауа џьушьома, уара урыцҳасшьоит азоуп исҳәо зысҳәо, – лҳәеит Лиолиа.
–Исҳәазауп,сарасцеит,–иҳәан Лиолиадаалԥырҵны, илабашьа ахькыдгылаз иаакҿихын, иааиҵшьуа агәашә шыҟаз иҿынеихеит Кәасҭа. Уи агәашә аартны дынҭыҵын, акаҭран мҩа днангылеит. Кәасҭа игәашә дшааҭыҵлак, акаҭран мҩа цон, ақыҭа агәанынӡа.
Кәасҭа акаҭран мҩа даныланы иҿынеихеит. Лиолиа дмышьҭыкәа иара дахьцаз, лара даара лгәы иаахәеит. Дгәырӷьаҵәа днагьежьын, лара уск дналагеит. Аԥҳәыс лзы ус нҵәа ыҟам усгьы. Кәасҭа сааҭыбжак ашьҭахь Захар иҿы дааит, аха Захар аҩны дыҟамызт. Уи Џырраа рахь дцан, макьана дмаацызт. Света усгьы Кәасҭа иҿы ҿылҭуамызт. Марҭа даалахәыҭхәыҭын, Захар дахьцаз лалҳәеит. Света Марҭа илалҳәаз, Марҭа Кәасҭа иалҳәеит. Кәасҭа длагьежьын, Џырраа рахь дцарц иҿынеихеит.
#
– Дабацои, ҳаҳ? Фырџьанк имкыкәа дцар ҟалома? – лҳәеит Света Марҭа дналахәыҭхәыҭын.
– Фырџьанк умкыкәа ушԥацои? Света, илҳәаз ҟауҵароуп, мамзар, дузгәаауеит, – лҳәан Марҭа Кәасҭа инапы кны дахо далагеит, дылмышьҭырц азы. Марҭа Кәасҭа инапы анаулмышьҭӡа:
– Ибымуазар слеип нас, – иҳәан, даагьежьын Марҭа инапы шылкыз, рҩыџьегьы иеицны амаҵурҭахь рҿынархеит. Уа инеиаанӡа Марҭа Кәасҭа диазҵааит:
– Даду, папа иауҳәозеи?
– Уи иасҳәаанӡа шәаргьы ишәасҳәап ҳәа акәын, аха ҳшынеицәажәа–ааицәажәоз, аҵыхәахь ииазгеит сыззааиз. Аха усгьы ишәасҳәап сыззааиз, уи схашҭыз џьышәымшьааит, – иҳәеит уи.
– Иарбан иухашҭыз џьаҳшьо, – лҳәан дҵааит Марҭа.
– Иарбахын, уахатәи ҳаиқәшәара, ахыԥоит. Иахьаҳҭахыз ԥсрак ҟалеит, уахь ҳамцар ҟалом, – иҳәеит Кәасҭа. Марҭа илаҳаз ажәабжь аалцәымӷахеит.
– Сара шәара шәахь слеир сҭахынеи – лҳәан Кәасҭа длеиҿаԥшит, Марҭа лылахь еиқәышьшьы.
– Блеир бҭахызар, бымлеиуеи? Ҳара блаҳмышьҭыр ҳәа бшәома, Марҭа? – иҳәан Кәасҭа, Маарҭа дҩышьҭихын, даагәыдикылеит.
– Оора, схәыҷу џьушьома, уажәгьы, сзаҟароу умбаӡои? – лҳәан Марҭа аҟыр-ҟырҳәа дааччеит. Марҭа дышьҭыхны Кәасҭа дахьикыз днаиргылеит.
Литваҟа банцоз, бзаҟараз баҟароу џьысшьан, иҳәеит Кәасҭа дыччо.
– Заҟа шықәса уа сыҟаз узымдырӡои? Нас уаҳа сазымҳауаз џьушьома? – лҳәеит Марҭа дыччо.
Убасҟан Света лчыс лчанах ианҵаны, лфырџьан лнапала икны, Кәасҭа иаԥхьа дгылан.
– Саҭамзааит Света, бчеиџьыка бнапы иқәыргыланы саԥхьа бааины бгылоуп. Бахьгылоу бшааԥсо, агәхьаа ҳамкушәа ахәыҷи сареи ҳаихәмаруеит, – иҳәан илкыз афырџьан аалымихын, абас аныҳәара дналагеит.
382 #
– Анцәа улԥха ҳаҭ. Анцәа абзиара ҳзыҟаҵа. Уаҩыла азҳара ҳауааит. Анцәа ицәымӷу идырны иҟаҳҵом. Иаҳзымдыруа ҳаҭаимҵааит. Иахьа Марҭа лзы чара хәыҷык аауны, ҳахҩеишьцәа ҳҭаацәеи ҳареи ҳлеилатәаны аамҭа хәыҷык аагап, ҳазхарагьы ҳаицәажәап ҳәа акәын, аха ажәаҿы ишырҳәо еиԥш, «еснагь уара иуӡбо анцәа иуциӡбом», ихаҳмырԥар ҟамлеит, бара быхьӡала иааураны иҟаз ачара хәыҷы. Уаҳа иҽеим уск анцәа ҳақәумыршәан. Макьана ҭаацәала иеибаҳамҳәацт, аха абни иԥсыз ахәашабга ихаатә фара ашьҭахь харак инаагом. Абрысҟаҟара аамҭа банҳазламга, џьмак сымшьуазар сара суаҩым, – иҳәан абас дныҳәа ныԥхьаны, афырџьан ижәит. Света лчанах ианыз шәсакгьы ааныхны, дындәылҵит. Марҭагьы лгәы еиқәышьшьы Кәасҭа дицны дындәылҵит. Света илкыз лчанах ашкаф инҭалыргылан, афырџьангьы злагылаз аҩызцәа инарылалыргылан Кәасҭеи Марҭеи дрышьҭаланы дындәылҵит. Марҭа илҭаххеит Кәасҭа дицны Џырраа рахь дцарц, аха Света илҭахымхар ҳәа дшәан, уахь сцоит ҳәа башахазгьы илҿыҵымшәеит. Аха Марҭа лгәы иҭаз Света иеилылкаан, даарыцҳалшьан, Кәасҭа имаҳартә, Марҭа дынлахәыҭхәыҭын, даалацәажәеит:
– Марҭа, ибҭахызар Даду бицны Џырраа рахь бымцо.
– Мама, исҭахуп аха бара бгәы иалсыр ҳәа сшәоит, – лҳәеит Марҭа. Марҭа Света лзы «мама» анылҳәо еиԥш, гәаахәа лмоуцызт Света. Уи еснагь илҳәалозар лҭахын. Кәасҭа Марҭа дицны, Џырраа рахь дцар, Света дшымгәаауаз анылдыр:
– Даду, зны уаангыли саргьы суццоит, – лҳәан, лаб иашьа иахь лыбжьы налыргеит Марҭа.
– Бааи, баб иашьа Кәасҭа дбыкәыхшоуп, – иҳәан, агәара агәҭаны дышнеиуаз, дылзыԥшны даангылеит. Марҭа дыҩны Кәасҭа дыҩихьӡеит, ижәҩа лнапы ааҵылхын, диваԥало, лҿыналхеит. Агәашә аартны инҭыҵын, акаҭран мҩа ианыланы рҿынархеит аҩыџьегьы. Дук мырҵыкәа Кәасҭеи Марҭеи Џырраа ргәашә инадгыле#
ит. Урҭ агәара иқәланы рҿаархеит. Иахьааиуаз, Мина ацәықәбар дыҵагыланы дырзыԥшуан.
Иааиуа дыжәбоо, ланду длыкәыхшахааит, – лҳәан Мина днырԥылеит лыҷкәыни лмаҭеи.
Кәасҭа иан даагәыдикылеит, иаха иеидтәалаз дара ракәмызшәа, еибамбацызшәа. Минеи Кәасҭеи аԥсшәа анааибырҳәа, Мина Марҭа даагәыдылкылан, днеимда– ааимда длыгәӡит, «банду дбыкәыхшахааит», – лҳәан. Нас Кәасҭа Мина длазҵааит:
– Уахатәи ала акгьы шәақәымгәыӷын. Ари илзааигәаз аӡә дыԥсит. Ҵәыуара ҳамцар ҟалом, – иҳәеит Кәасҭа.
– Дарбану иԥсыз? – дҵааит Мина.
– Аҩн иҟоу лабду иашьа иԥа, Шьатыгә ихьӡуп. Ианааҳаҳаҵәҟьа ҳцон аха, шәызҳаццозар ҳәа акәын, – иҳәеит Кәасҭа.
– Шәызҳаццозар арбахын, уа ҳшәыцымцар уаҳа ҳабашәыццои? Днаскьагам, дааскьагам Лиолиа лабду иашьа иԥа иоуп, – лҳәан Мина лгәы иалсны даацәажәеит.
– Шәара аԥсрахьы шәцоит, сара уаха шәара шәышҟа слеип ҳәа акәын шьҭа санбалеиуеи? – лҳәан дааӷьаҵәы– ӷьаҵәит Марҭа.
–Уахаиаҳзыҟаҵом,ахаиԥсныигҿоуихаатәанаҳфалак ашьҭахь, дук аамҭа инаагом, – иҳәан Кәасҭа Марҭа лхы инапы аақәишьит.
– Ахаатә анбарфои?
–Аԥсыижәымшашьҭахьахаатәрфоит.Уаанӡахаатәык ҳзыфом. Уи ашьҭахь, ианаҳҭаху ҽнак, бчара ҟаҳҵоит.
– Аԥсра аҿынтә шәанаалак, ахаатә шәфар ҟамлои?
– Ус иҟалаӡом. Ус ҳҵас иаҵанакӡуам, – лҳәеит Мина. – Нанду, Кәасҭа ииҳәаз бдыруоу?
– Ииҳәазеи?
– Аџьма бзысшьуеит, иҳәеит!
– Ахьӡара анцәа иуиҭааит, иуҳәазар иушьыроуп, –
лҳәеит Мина.
– Исҳәеит, иагьылзысшьуеит. Ари лзы иҟасымҵара
иҟоузеи? – иҳәан Марҭа даагәыдикылеит.
384 #
– Џыргьы Захаргьы ааип, ахәылбыҽхан ҳцап. Уажәы шәымала шәабацои, шәахьлеиуа иагьԥхашьароупеи, уаҳа уаҩ дшәымаӡамшәа.
– Аиеи нас. Абри шәасҳәап ҳәа акәын сзааиз. Ҳашәзыԥшуп ахәылбыҽхан. Уахь анеиха сымам аԥсрахьы сцаанӡа, акы саахап, – иҳәан дцарц иҿынеихеит.
– Маҷк уаатәар акәымзи, уҩны шакәугьы ухаумыршҭааит, – лҳәеит Мина.
– Хатәы ҩны, хатәы мца, – иҳәеит Кәасҭа даахәмаршәа, нас дааҳәны иҿынеихеит. Марҭагьы Кәасҭа дицны лҿыналхеит. Урҭ иеицны агәашә инҭыҵны ишнеиуаз, Марҭа Кәасҭа диазҵааит:
– Шәара шәышҟа сцар, иҟалои?
– Акымзарак ҟалом. Бымала бцар, ҳбыцәшәауан ауп. Амала, Света блазҵаароуп. Уи былзымҵаакәа бцар иашам, ибҭахызар ҳашнеиуа, сара агәашә аҿы сыбзыԥшуеит, бара бнеины блазҵаа. «Бца» лҳәозар бызгоит. Уаха аԥсрахьы ҳаҟаны ҳанааилак, баазгоит. Уаанӡа уа быҟазаауеит, – иҳәеит Кәасҭа.
– Ибзиоуп, – лҳәан Марҭа дгәырӷьаҵәа дааҟалеит.
Арҭ аҩыџьа агәара ианынҭыҵ нахыс, аҷҷаҳәа иеицәажәо инеиуан. Марҭа Кәасҭа ижәҩа лнапы аҵхны ишылкыц, илкын. Ус инадгылеит Захар игәашә.
– Бцаны Света илаҳәаны баа, сара ара сыбзыԥшуеит. – Бзиоуп, уара ара угылаз, сара мама илаҳәаны саауеит. – Бааиаанӡа ара сгылазуаауеит, бца. Кәасҭа ижәҩа
Марҭа лнапы аҵхны иахьылкыз иаамылхын, дыҩуа рыҩны шыҟаз лҿыналхеит. Марҭа ашә аартны аҩны длыҩнаххит. Ашә лшьапы шынахылгаз еиԥшҵәҟьа «мама» –лҳәан лыбжьыналыргеит,ахааҭакажәалмаҳаит. Даҽа ҩынтә-хынтә раҟара ҿылҭит, аха Марҭа лыбжьы Света илмаҳаит. «Дабацеишь, аҩны дыҟамкәа», – лҳәан рыҩны ашьҭахь ала ашә иамаз аалыртын, дындәылҵит. Дахьындәылҵыз, акраамҭа днаԥшы–ааԥшуа дгылан, нас лыбжьы налыргеит:
– Мама.
– Ара сыҟоуп, ара... аҭак ааҟалҵеит Света.
#
– Уа бабаҟоу? – лҳәан Марҭа Света лыбжьы ахьгоз ала лҿыналхеит. Амандаринаҭра аҵыхәан ахәыл лрашәон Света.
– Бзиа буит, – лҳәеит Марҭа Света ахәыл ахьылрашәоз, дшынлыдгылаз еиԥш, дгәырӷьаҵәа.
– Мама, аказы сбыҳәоит мап бымкуазар.
– Иарбан бызсыҳәо, мап скыр ҳәа бзыцәшәои?
– Даду Кәасҭа абна агәашә аԥхьа дгылоуп дысзыԥшны
аҩныҟа сигаразы, бара мап бымкуазар.
– Ҳаргьы аԥсрахьы ҳцоит, ҳанаауа бҳацаап, бца. Сара
мап бцәыскуам, сызкәыхшоу, Марҭа? Уажәраанӡагьы бнеихьазар акәын, аха дара харацәахеит, бымала бызцом. Ҳара бҳазгом...
– Иҭабуп мама, иҭабуп мап ахьыбымкыз. Марҭа Света дналыдҵын, агәашә аартны дынҭыҵит. Данҭыҵуаз агәашә аалыркын, Кәасҭа дахьгылаз дыҩны днаидгылеит.
– Мама бца ҳәа салҳәеит, шьҭа уаала. Раԥхьа Кәасҭа ижәҩа лнапы аҵхны Џырраа рҿынтә дшаауаз еиԥш, аҷҷаҳәа еицәажәо акаҭран мҩа ианыланы рҿынархеит. Игәырӷьон Кәасҭагьы Марҭагьы. Избанзар, Кәасҭа дгәыӷуамызт, иашьа иԥҳа лбызшәа лхамышҭкәа, уи ала аҷҷаҳәа дцәажәо, ааигәа-сигәа уи дибап ҳәа ԥхыӡ ибаргьы,башахазгьы игәыиаанагомызт.Марҭалакәзар лаби лаб иашьцәеи деиҭанеи-ааиуа ас дрыбжьалап ҳәа лгәы иаанагомызт. Лара илдыруан, ландуи, лаби, лаб иашьцәеи, урҭ рыхшаареи гәык ала дшырҭахыз, аха Света ас дылҭаххап ҳәа дгәыӷуамызт. Егьа умҳәан уи данԥсамзи. Анԥсацәа шыҟоу дыҟоуп ҳәа ирҳәоны илаҳахьаз реиԥш, дыҟоуп ҳәа акәын лгәы ишаанагоз. Света данԥсоуп злауҳәарыз акгьы далаҟамызт. Абарҭ ракәын Марҭа дзыргәырӷьоз.
Ус Кәасҭеи Марҭеи иеицны ишнеиуаз, Кәасҭа игәашә инадгылт. Кәасҭа инапы Марҭа иахьылкыз, иааулыжьит. Кәасҭа агәашә аартны, игәара дынҭалеит. Марҭагьы уи днаишьҭалеит. Марҭа агәашә аартны агәара данынҭала,
386 #
агәашә нкыдҵаны, азарза аихатәы шьаҟа инаҿаршәны иаалыркит.
Урҭ агәара агәҭаны ишааиуаз, Лиолиа иаагәалҭан, «иаауа дыжәбоо» ҳәа дааҳәын, аҩныҟа лыбжьы нарганы, лара лышҟа иааиуаз Марҭа даагәыдылкылеит.
– Ус баазгап ҳәа сгәы иҭамызт, аха иаҳгәиҭаз ҳзыҟамҵеит. Иахьа уаҵәы шаҳҳәоз, аҿҳәара анаҳҭа аԥсра иамуит. Ас баазгап ҳәа сгәы иҭазар, уажәшьҭа иагьараангьы баазгахьазаарын. «Уигьы ҳахьӡап», – лҳәан лашьҭахьҟа данааԥш лхәыҷқәа еицрыхәхәа ааира иаҿын. Урҭ зегьы Марҭа илеигәырӷьаны аԥсшәа ларҳәон.
Аԥсшәақәа анааибырҳәа ашьҭахь, зегьы иеицны аҩныҟа илеит. Лиолиа иаразнак ала Марҭа лхәы аҟаҵарахь диасит. Лышкаф иҭагылаз афатә атыр-тырҳәа астол ақәыргылара дналагеит. Лиолиа астол иқәлыргылашаз анықәлыргыла, лхәыҷқәеи Марҭеи иеидкыланы, лыбжьы ааҭганы ҿаалҭит:
– Шәааи, исымаз ала шәхәы сырхиеит, акы шәнацҳап. Усҟан, Марҭа дназлоу ахәыҷқәа зегьы, амшынҵақәа ргәаҭара иаҿын, астол иахатәаны. Лиолиа лыбжьы шаараҳаз еиԥш, иркқәаз наҟ инықәҵаны, амаҵурҭахь рҿынархеит. Уа иахьнеиз анапырӡәӡәагаҿы, рнапқәа аарыӡәӡәан, аӡәи-аӡәи иеизыԥшны, астол илахатәеит. Имццакӡакәа, ҭынч итәаны акрыфара иаҿын. Акрыфара ианалга, аӡӷабцәа ааицхырааны астол иқәгылаз хазы акы ианҵаны, иԥхьаркит. Иҭацәыз ачанахқәеи аҵәцақәеи уҳәа зегьы ӡәӡәаны рҭыԥқәа рҿы иҟаҵаны, уаанӡа дара зхәаԥшуаз рымшынҵақәа иахьрыхәаԥшуаз инеин, еиҭа ирыхәаԥшуа иаалагеит. Рымшынҵақәа ианрыҳәаԥш ашьҭахь, альбомқәа аарган, ирыхәаԥшуан. Урҭ альбомқәа акыраамҭа рыхәаԥшра иаҿын.
Альбомқәа рыхәаԥшра ргәы анԥнаҵәа, ахәмарра иалагеит.
Зны кьаанц ҟарҵон, зны џьит ҟарҵон. Аҵыхәтәан ампыл асрахь ииасит. Урҭ бзиа ибаны аимҵакьача ихәмаруан. Рыччаԥшь агәара иқәыҩны хара ицон.
Лиолиа ланхәеи лабхәындацәеи уҳәа аԥсрахьы илы#
цныҟәақәоз уажәы иаауеит, уашьҭан иаауеит ҳәа дырзыԥшны дтәан, аха макьана иҟамызт. Аԥсра шыҟалаз анаалаҳаҵәҟьа дымцашази, аха лымала дызлацарызеи, уаҩ дызмам леиԥш. Арахь, аԥсра шыҟаз анраҳа, зегь ныҵҵ–ааҵыҵхьан. Урҭ ааныжьны цашьа лымамызт, дырзыԥшыр акәын.
Абас Лиолиа дышгәаҟуаз, амш ахәларахь инеит. Убри аамҭазы, Минеи Захари иеицны агәара инҭалеит. Урҭ зықәтәаз амашьына агәашә уахьынҭыҵуа, маҷк аҟара инаскьаганы идыргылеит.
Лиолиа лҽеилаҳәаны дыҟан. Кәасҭа иааиз аниба ауп, аҽеилаҳәара даналага. Уи Лиолиа маҷк лгәы иалсын, усгьы налҳәеит:
– Ишаауаз умдыруази, уҽеилаҳәаны узыҟамзи?
Иааиз аҩныҟа имнеикәа, Кәасҭа изыԥшны ашьашәыра ҵла аҵаҟа атәарҭа ахьыҟаз, инеины инатәақәеит. Урҭ уа иеицәажәо иштәаз, дук мырҵыкәа, Кәасҭагьы, иҽеилаҳәаны, аҩны дааҩныҵит.
– Шәынсырхеит ҳәа сыҟоуп, – иҳәан аҭамзаара шьҭеиҵеит. Нас днеины, игараж ашә аартны, имашьына дылҭатәан, агәашә дылҭыҵын, Џыр имашьына ахьгылаз ашьҭахь днеин, днагылеит. Изыԥшны итәақәаз ҩагылан, амашьынақәа ахьгылаз инеит. Нас рҽааҩшаны амашьынақәа инырҭатәеит.
Амашьынақәа ианырҭала, еишьҭагыланы рҿынархеит, урҭ рхы пату ақәҵа, рмашьынақәа ныҟәырцон. Убри аҟнытә, рхаан машәыркгьы иақәымшәацызт. Уажәы, дара уаанӡа ишырҟазшьаз еиԥш, акәын рмашьынақәа шныҟәырцоз. Нас иабарҭахыз дара амыцхә аццакра? Жәаба-жәохә минуҭ аԥхьа илеит, ма уи аҟара иаанхеит ҳәа акыр рнаҭозма? Уи аҵкыс хараӡа еиӷьми, ашьшьыҳәа иахьнеиша аҭыԥ аҿы инеир. Амашьына аныҟәцараҿы уаҩы дырҿыԥшратәа иҟан арҭ аҩеишьцәа. Ишеишьҭагылаз еишьҭагыланы илеит аԥсра ахьыҟаз. Ишаԥу еиԥш, ара амашьынақәа рацәаны игылан. Урҭ ирыламхарц азы, еиҳа иахьҭацәыз, еиҳа амашьынақәа
388 #
рылҵра ахьымариаз, аҭыԥ аҿы рмашьынақәа ааганы инадыргылеит. Аԥсра ахьыҟаз ҩадараны иҟан, аҩадара шьапыла иҩаҿалеит. Аҳәсақәа аԥхьа игылоуп, ахацәа, ашьҭахь. Рыԥсқәа рыгәқәа иркылаханы, ирулак, џьабаала, аҩадара иҩықәнан, агәашә аҿы инеиаанӡа иаангылеит, рыԥсқәа ааиҭаркырц. Урҭ уа хәбаҟа минуҭ игылан. Нас еиҭа рҿынархеит. Ус инҭалеит аԥсра ахьыҟаз агәашә. Аҳәсақәа мԥшӡакәа астол ахьгылаз инавсын, хыхь акәаскьаҿы аҩны ашә ҟьаҟьаӡа иахьаартыз, инахәаԥшын, уахь рҿынархеит. Кәасҭеи, Захари, Џыри астол ахьгылаз акраамҭа иадгылан.
Аҵыхәтәан ахылԥақәа рызҭоз дахьгылаз ҿааиҭит: «Ушьҭа шәлеи, шәыххь згеит».
Ахылԥақәа рызҭоз ас иҳәаанӡа, дара уа игылан.
Уи ас аниҳәа, дара афыр-сырҳәа рхылԥақәа аархыхны, астол инықәҵаны, еиҳабы-еиҵбыла ишрыхәҭаз еиԥш, еишьҭагыланы, рыхқәа иаарысуа, рҿынархеит. Убри аамҭазы, Кәасҭа иҭаца Света лашьа Гена дахьгылаз илаԥш дааҵашәеит. «Аԥсы дҵәуаны сылбаанӡа, Гена дымцандаз» ааигәахәт Кәасҭа.
Ахҩеишьцәа аԥсы илеихагыланы, рыгәқәа дрылрсны дырҵәуеит. Нас ишахәҭаз еиԥш, еиҳабы еиҵбыла еибарԥшны, иаақәҵит. Иҵәуаны ианылбаа рчабрақәа рыблақәа ирыхшьыло, аанда аганқәа рахь инавалан, акыр рыԥсқәа ааивыргеит. Нас рхылԥақәа ахьықәыз астол ахь рҿынархеит. Дара уа инеиаанӡа, ахылԥақәа рызҭоз, рыхҩыкгьы рхылԥақәа ааидикылан, доусы изтәқәаз рхала иалырхырц аӡәаӡәала инрымпыҵеикит. Доусы рхылԥақәа рхала иаалырхын, инырхаҵаны, адышшылацәа ахьгылаз ахь рҿынархеит.
– Абрахь ауп, шәхаҵкы сҵеит, – иҳәан ахылԥақәа рызҭоз, адышшылацәа ахьтәаз ахь инапы нархханы инадирбеит. Дара неины «Сыԥсра жәбандаз» ҳәа аӡәаӡәала иаарарҳәан, инрыдышшылеит.
– Анцәа шәимшьааит, анцәа шәимшьааит, – рҳәеит издышшылоз ахьгылаз.
#
Адышшылацәа ианаарыдҵ, ибжьы аармаҷшәа «Арстәи шәаала» – иҳәан Кәасҭа иашьцәа раԥхьа дгыланы иҿынеихеит. Иашьцәагьы иара ииҳәаз мап ахымҳәаакәа рашьеиҳаб дахьцоз, инишьҭалеит.
Кәасҭа Гена дахьгылаз, уаанӡа димбахьази, уажәы днеины днаидгылан, аԥсшәа ааиаиҳәеит. Захаргьы Џыргьы Кәасҭа Гена аԥсшәа аниеиҳәа ашьҭахь, даргьы неины Гена аԥсшәа иарҳәеит. Гена идгылақәазгьы, ҩыџьа– хҩык раҟара аԥсшәақәа нарарҳәеит. Акраамҭа ицәажәо игылақәаз ирзыӡырҩуа игылан арҭ ахҩеишьцәа. Ус хаҵа шәпа-жәпак даарыдгылан:
– Абра иазыразны иааз, ҩынтә-хынтә исмырҳәакәа шәсаԥыс – иҳәеит.
Знык акрыфарахь рҳәандаз ҳәа иҟақәаз, аҳәаха имҭакәа иниаԥысит.
Ара игыланы иеицәажәақәоз, акыр ианынеилшәшәа– ааилшәшәа Генагьы даргьы анааизынха, Гена даацәажәан:
– Ҳнеины даҳзымбеит, аха даара ҳгәы иаахәеит, Марҭа дахьаажәгаз. Аԥсуа шьа ыӡраны иҟам. Шәымбои, лаԥсуара Аԥсныҟа ишлыхаз, ланҵәҟьа лаҵкыс лыԥсадгьыл шеиӷьалшьаз, – ҳәа ацәажәара даҿын.
– Иаха лара илызкны чара хәыҷык ҳаман Џыр иҿы. Уаха сара сҿы убас еиԥш иҟаз чара хәыҷык ҟаҳҵап ҳәа акәын, аха абри аԥсра ҳԥырхагахеит, ихаҳ-мырԥар амуит.
Абри ахырԥара сгәы иаланы сышцәажәоз исҳәеит:
Уаха иаҳцәахыԥеит, аха иахьцалак, харак имгакәа, џьмак шьны ишыҟасҵо ҳәа. Ари Марҭа хәыҷы ишлаҳауаз исҳәеит. Уи исҳәаз насыгӡароуп, хымԥада. Гена ари ара изцәырызгаз, уашьцәагьы уаргьы шәақәшәар сҭахуп азоуп. Харагьы изгом уи аҿҳәара. Абри иԥсыз ихаатәфара ашьҭахь, иааиуа ахәаша ҳәа сгәы иҭоуп.
– Ҳашԥамнеиуа, ҳнеиуеит, ахәыҷгьы даабап, џьма жьыкгьы ҳфап.
Арҭ ара акыр игыланы иеицәажәон. Амра аҭашәарахь инеит.
390 #
– Шәара шәца, сара уаха саангылоит, – лҳәеит Лиолиа, Светеи лареи ааины лабхәындцәеи, лыԥшәмеи, ланхәеи,лашьа Генеи ахьгылаз ианаарыдгыла. Урҭ Гена аԥсшәа аареиҳәеит.
– Бзиоуп, бара ишыбҭаху. Ҳара усгьы уаҵәгьы, уаҵәашьҭахьгьы ҳаауеит...
Арҭ реицәажәара ашьҭахь, Лиолиа дааҳәын, аџьабацәа рахь лҿыналхеит. Лара даазыцрыҵыз, даҽа маҷк аҟара игылан.
– Ҳазгылоузеи, ҳшәышьҭы? – лҳәеит Мина.
– Саргьы сцоит, шәаала, – иҳәеит Генагьы.
– Аиеи, ара ҳгылоуп ҳәа ҳабахәарҭоу, – иҳәан Кәасҭа
дзыдгылаз дрыдҵны иҿынеихеит.
Ҭаацәала иеицқәази Генеи уи инаишьҭалеит. Рмашьынақәа ахьгылаз алеира, ианҩеиуаз аҟара иқәымхеит. Ладарамзи, ирласны илбааит. Рмашьынақәа ахьгылаз ианнеи, Гена аԥсшәа нареиҳәан, иара имашьына ахьгылаз ахь иҿынеихеит. Убасҟан Кәасҭа Гена иахь ибжьы наиргеит:
– Гена, иуасҳәаз ухаумыршҭын.
– Уи схасыршҭуам, – аҭак ҟаиҵеит Гена.
Излацоз рмашьынақәа инрықәтәан, доусы рымҩақәа
инырнылеит. Урҭ анаауаз еиԥш, рхы пату ақәҵаны, рмашьынақәа пату рықәҵо ишаауаз, Кәасҭа игәашә иаалагылеит. Амашьына асигнал Захар ианааҟаиҵа, Марҭа иаалаҳан, иаразнак дыҩны агәашә даалаххит.
– Баала, – иҳәан Захар, иԥҳа лахь ибжьы наиргеит.
Марҭа дааин, дгәырӷьаҵәа амашьына дынҭалеит. Амашьына аҿыҩанахеит. Света аԥсрахьы данцоз, лхәыҷқәа лгәыла лҿы иаанлыжьит.
Света лхәыҷқәа ахьаанлыжьыз, амҩа аԥхьа акәын иахьынхоз. Уа ианҩеи, Захар имашьына ааникылеит. Света амашьына длылбаан, лхәыҷқәа ахьаанлыжьыз днеит.
Амашьына абжьы шаараҳаз еиԥш, аԥшәма ԥҳәыс ахәыҷқәа лыманы Света даалԥылеит.
– Даара иҭабуп, исзыжәуз саԥсахааит, – лҳәеит Света. – Шәызхыҭабуазеи, уамак бзызузшәа – лҳәеит аԥшә#
маԥҳәысгьы. Света лхәыҷқәа амашьына инақәлыртәан, ларгьы днақәтәеит.
Аабатәи ахы
Ашкол адиректор Дараҭиа Пас-иԥа ақалақь аҿынтә дааит. РОНО аҿы аизара рыман.
Аԥсуа шәҟәқәа иҿыцны иҭыҵыз, школцыԥхьаӡа ирыхәҭаз ԥхьаӡаны, ирызшаны ианалга, РОНО аиҳабы адиректорцәа иреиҳәеит, доусы ирызшоу арҵага шәҟәқәа ргарц. Зхатә машьынақәа змамз таксила иргар акәын. Адиректорцәа неин, атаксистцәа ахьаангылоз, агәаран инагылеит. Згәаран ааиз, атакси иманы РОНО аԥхьа инаргыланы, ашәҟәқәа иоураны иҟоу аарымхны, атакси инақәҵаны, доусы рышколқәа рахь ирыманы ицон.
Дараҭиа Пас-иԥа игәаран анааи, раԥхьа иааины иааидгылаз атакси дынҭатәан, иаԥхьа игылаз иҩызцәа реиԥш, иаргьы РОНО-аа рахь дцеит. Уа дахьнеиз иоураны иҟаз ашәҟәқәа аарымихын, атакси абагаж ашә аартны инақәиҵеит. Иаргьы днеин, атакси дынҭатәан, амҩа иқәлеит.
Дук мырҵыкәа ашкол агәашә иааины иаалагылеит ари атакси. Ашкол аԥхьа атакси анаангыла, Дараҭиа Пас-иԥа атакси длылбаан, ашьҭахь днеины днагылеит, атакси аныҟәцаҩ иааира дазыԥшны. Атакси ныҟәцаҩ дааин, абагаж ааиртын, ашәҟәқәа ааҭигеит. Дараҭиа Пасиԥа иаагаԥсахә атакси ныҟәцаҩ инаииҭеит, Гәдоуҭаҟа ицоз џьоукы уа игылан. Урҭ ари атакси ҭацәушәа анырба иааины, «Гәдоуҭанӡа ҳаугома?» – ҳәа атакси ныҟәцаҩ инаиарҳәан, уи даназыразха, инеины инақәтәеит. Уи акәхеит, иманы дцеит.
Дараҭиа Пас-иԥа арҵага шәҟәқәа ааигазшәа анырба, ҵаҩцәақәак ааины, ашәҟәқәа аашьҭырхын, ирыманы ашкол ахь рҿынархеит.
– Абиблиотека аиҳабы дцахьазар ҟалап, шәышиашоу
392 #
арҵаҩцәа рҭыԥ аҿы иҩажәга. Абиблиотека аиҳабы уаҵәы даар, акласс анапхгаҩцәеи лареи еицхырааны, ишаны арҵаҩцәа ирырҭап, – иҳәеит Дараҭиа Пас-иԥа. Ашәҟәқәа згаз аҵаҩцәа днарышьҭалеит ашкол адиректор. Уи дахьҩеиз, аҩныҟа имцацкәа итәаз аҵараҟәша аиҳаби, акласснҭыҵтәи аусқәа реиҿкааҩи ракәын. Арҵаҩцәа зегьы цахьан рыҩныҟақәа рахь. Дараҭиа Пас-иԥа ашәҟә ҿыцқәа ахьааигаз, арҭ рҩыџьегьы даара ргәы иаахәеит. Избанзар, аҵаҩцәа ирымақәаз ашәҟәқәа ажәхьан, аӡәы инапы иакуа иҟамызт.
– Арҭ ашәҟәқәа қәнагала ишаны аҵаҩцәа ираҳҭароуп, ҳрылабжьароуп, ашәҟәқәа пату шрықәҵатәу раҳҳәароуп, – иҳәеит, акласси акласснҭыҵтәи аусқәа реиҿкааҩ Кәаӡ Дауҭ-иԥа.
– Аиаша уҳәеит Кәаӡ Дауҭ-иԥа. Ус иҟауҵароуп. Уара уоуп зегь реиҳа уи зусу, – иҳәеит аҵараҟәша аиҳабы Никәала Арзамеҭ-иԥа.
– Ааи, уа уоуп уи зусу, аха ҳара уи ҳазыԥшны ҳазтәарым. Зегьы иаҳусуп ари аус. Зегьы ҳмаҭәарқәа рзы ишҳалшо ала ҳақәԥароуп ашәҟәқәа пату рықәырҵаратә, ахәыҷқәа ҳрылабжьароуп, – иҳәеит ашкол адиректор.
– Аиеи, џьушьҭ, уи ҳара иахьа иҳамбеит, иаҳҳәац ауп, аха уара уахьыҟаз иҟоузеи? – иҳәан дҵааит ашкол аҵараҟәша аиҳабы Никәала Арзамеҭ-иԥа.
– Сара сахьыҟаз даара уамашәа иубаша, аусқәа ирылацәажәон. Блыбааратәи ашкол адиректор ихатәгәаԥхарала акәытқәа аниҵеит. Рҵаҩык кәтыхьчас дҟаиҵеит. Акәытқәеи акәтаӷьқәеи ҭины, ашкол иагқәоу ҟаиҵарц, ахыдҵа игеит.Уи ахыдҵа иигаз шынаигӡо ала ажәа риҭеит аизара иалахәыз зегьы. Ари аизара иалахәын Раикомааи Обкомааи, аҵара аминистрра аҿынтә рхаҭарнакцәеи. Урҭ зегьы рықәгыларақәа рҿы, ари адиректор иқәгылара даара ахәшьара бзиа арҭеит.
Уиеиҿыркааижьҭеишьҭашықәсыкҵуан.Шықәсыкала аихьӡарақәа бзиақәа иҟарҵаз азы, зегь рықәгыларақәа рҿы, ахәшьара бзиақәа аҭо иахцәажәон. Ари Қарҭаа
#
ианраҳа, даара ргәы иаахәеит. Абри еиԥш иҟаз алагалазы, Блыбааратәи ашкол акәтыхьча Қырҭтәылатәи ССР – зҽаԥсазтәыз арҵаҩы ҳәа ахьӡ ихырҵеит. Абри аус зегьы рхаҿы иааргарц, даргьы ирылшо акы ҟарҵарц алабжьарақәа ҟарҵон аиҳабыра, – ҳәа ашкол адиректор дышцәажәоз, дааҩнашылт Џыр.
– Уабаҟаз, Џыр уара иахьа аҵатәхәқәа умаӡамеи? – иҳәан дҵааит ашкол аҵараҟәша аиҳабы Никәала Арзамеҭ-иԥа.
– Икәадақәоу ҵаҩцәақәак азыҟасҵон, – иҳәеит Џыр Иаша-иԥа. Џыр Иаша-иԥа Дараҭиа Пас-иԥа ииҳәаз зегьы иаҳаит арҵаҩцәа рҭыԥ данааҩнала.
– Акәтыхьча «Зҽаԥсазтәыз арҵаҩы» ҳәа аҳаҭыртә хьӡы ирҭама? Иауеи? «Зҽаԥсазтәыз акәтыхьча» ҳәа аҳаҭыртә хьӡы ирҭар, еиҳа еиӷьымзи? – иҳәеит уи.
– Уара зны уаамыццакыни? – иҳәеит Дараҭиа Пас-иԥа.
– Ҳара аус ҳалацәажәоит, уара аҵәы ҳалауҵоит, уара уеиԥш иҟоу апартиа далаҵатәӡамзт. Зегьы ҳазхәаԥшуа Қырҭтәыла хазына иаӡбаз, уи арҵаҩы дазықәԥоит анагӡара... Арахь ари акоммунист ииҳәо шәаҳауеит, – иҳәеит Кәаӡ Дауҭ-иԥа. Абас иҟоу роуп ҳара ҳкомпартиа еилазго. Блыбааратәи абжьаратә школ арҵаҩы иахәҭаҵәҟьаны Қырҭтәылатәи СССР зҽаԥсазтәыз арҵаҩы ҳәа ахьӡ изҭаз рхаҵкы сара сцааит, урҭ аиашаҵәҟьа ҟарҵеит. Ақырҭуа жәлар дуӡӡа рхаҭарнакцәа ирҳәо рзымдыруа иҟоума, мамзаргьы?
Абри азҵаара ықәыргыланы ҳаргьы ҳалацәажәароуп. Акәытқәа ҳзымааӡаргьы, егьырахь иҟаҳҵаша маҷымкәа иҟоуп, иҟаҳҵар ҳҭахызар. Уажәыҵәҟьа апартиа аизара ааҟаҵаны ҳаламцәажәар ада ԥсыхәа ҳамаӡам. Акәытқәа рааӡара ҳаргьы ҳалагоит. Ыы, Блыбааратәи арҵаҩцәа раҵкыс ҳара ҳаицәома? Угәы ишԥаанагои, аҩыза Дараҭиа Пас-иԥа?
Дараҭиа Пас-иԥа иахьа аизараҿы сахьыҟаз исаҳаз ҳәа иҩызцәа рҿы ииҳәаз, даара дахьхәны дыҟан. «Абри анысҳәоз, сҿы ахы ҭашәарауааз», – иҳәон гәаныла.
394 #
Уажәы Кәаӡ Дауҭ-иԥа, уи дидымгылар ада уаҳа ԥсыхәа имамызт.
– Ибзиоуп Кәаӡ Дауҭ-иԥа. Уара ишуҭаху ауп. Уара уоуп акласси акласс нҭыҵтәи аусқәа реиҿкааҩ, уара уоуп ашкол аҿы аиҵбыраӡатәи апартиа амаӡаныҟәгаҩ. Ус анакәха, уара ухаҭарнаки уареи, шәхала шәааицәажәаны, шәара ишәҭаху азҵаара ықәшәыргыл, ҽеила иҭҵааны шәалацәажәа, нас егьырҭ акоммунистцәагьы ирҳәо раҳап.
– Ибзиоуп, Дараҭиа Пас-иԥа иуҳәаз саҳаит сара абыржәыҵәҟьа, изҩуеит алаҳәара – иҳәан Кәаӡ Дауҭ-иԥа дызхатәаз астол амгәа ааиртын, қьаад бӷьыцк ааҭигеит. Иаԥхьа иқәыз иҩыга аақәихын, алаҳәара аҩра дналагеит уи иҩырц ииҭахыз. Иара ииҩыз ақьаад ахьҭихыз, астол амгәа ааиртыхын, иааҭигеит кәалаԥ хәыҷык. Уи акәалаԥ хәыҷы акнопкақәа зҭоу ауп. Ҩ-кнопка цырак ааҭихын, ииҩыз алаҳәара аҭӡамц аҿы икыдыз, афанера иалхыз «Алаҳәарақәа» ҳәа зныз аҿы инкыдиҵеит. Акнопка наҟ-ааҟ ахқәа рҿы иналаҵаны. Ара итәақәаз ашкол аҵара аҟәша аиҳабы Никәала Арзамет-иԥеи, ашкол адиректор Дараҭиа Пас-иԥеи инзхәаԥшыз алаҳәара ианын зҵаарак.
«Аҭаҭын афлыҷ цырак ԥхасҭамтәкәа аҭагалара» ҳәа. (Ажәахәҟаҵаҩ, аиҵбыраӡатәи апартиатә организациа амаӡаныҟәгаҩ Кәаӡ Дауҭ-иԥа.)
Арҭ аҩ-хацәак назхәаԥшыз алаҳәара зынӡак иргәамԥхеит, ари азҵаара иқәгылоу, аха аиҵбыраӡатәи апартиатә организациа амаӡаныҟәгаҩ иҩны икыдиҵаз ажәакгьы рзахымҳәааит иаԥхьаз аҩыџьагьы.
Дара ирҭахы-ирҭахым, уи зҩыз изивамсит.
– Ари икыду алаҳәара шәара ижәбеит, шәаԥхьеит, ибзиангьы ижәдыруеит. Егьырҭ акомунистцәагьы, уаҵәы иааиуеит, ирбап, иаԥхьап, – иҳәеит иара.
Абас ала, уаҳа ажәак мҳәаӡакәа, инадҵны ицеит иахәаԥшыз рҩыџьагьы.
Адырҩаҽны ашьыжь, арҵаҩцәа анааи, икыдыз алаҳәара иаԥхьеит. Иаԥхьан ианаалга, «даҽа уск ҳалаижьит» – рҳәеит иаԥхьаз зегьы.
#
Дара даара ирцәымӷахеит ари аус. Адырҩаҽны аҵатәхәқәа зегьы рышьҭахь арҵаҩцәа рыҩныҟақәа ицеит, апартиа иалақәаз рыда.
Кәаӡ Дауҭ-иԥа днеин, икыдыз алаҳәара аакыдихын, иаԥхьа инаганы инықәиҵан, иара астол днахагылеит.
– Аизара ҳалагеит, уажәшьҭа далхтәуп аизара мҩаԥызгаша ахантәаҩы, – иҳәеит иара.
Аӡәы инапы ҩышьҭихит.
– Ажәа умоуп, – иҳәеит ашкол аиҵбыраӡатәи апартиа амазаныҟәгаҩ знапы иҩахаз иахь днаԥшуа.
– Сара аизара ахантәаҩыс дыҟазар сҭахуп, аҩыза Кәаӡ Дауҭ-иԥа. Уаҳа аӡәгьы ҿимҭӡеит.
– Ус анакәха, аҩыза Кәаӡ Дауҭ-иԥа иахьатәи ҳаизара хантәаҩыс дҟалар зҭаху шәнапы шәҩаха, – иҳәеит. Зегьы рнапқәа ирҩахеит.
– Ибзиоуп нас, сара соуп иахьатәи аизара мҩаԥызго, – иҳәан алаҳәара ааникылан:
– Амаӡаныҟәгаҩ далхтәуп, – иҳәеит иара, акоммунистцәа илаԥш нарыхго. Раԥхьа аизара хантәаҩыс, иара икандидатура назышьҭыз дахьтәаз, инапы дҩахеит. Уаҳа аӡәгьы ажәа данамыҳәа, амаӡаныҟәгаҩ икандидатура аашьҭаразы знапы иҩахаз ажәа ииҭеит.
– Сара аизара маӡаныҟәгаҩыс дыҟазар сҭахуп Дараҭиа Пас-иԥа, – иҳәан дааҳәны иҭыԥ аҿы длатәеит.
– Шәазыразума? Шәазыразызар, шәнапқәа шәырҩахеи? Аӡәк иеиԥш зегьы рнапқәа ирҩахеит.
Дараҭиа Пас-иԥа аҩыгеи, ҩбаны еимаз қьаад бӷьыцк аанкыланы, днеины астол днахатәеит.
Ус анкәха, сара соуп ажәахә змоу, шәааӡырҩы сажәахә салагоит, – иҳәан ацәажәара дналагеит.
– Аҩызцәа, акоммунистцәа шәа ишыжәбо еиԥш, иахьа, ҳаамҭа ҭыԥк аҿы игылом. Иахьа иҟоу уаҵәы иҟам, уаҵәы иҟоу – уаҵәашьҭахь. Ишыжәбо еиԥш аамҭа ԥхьаҟа ицоит, ҳара ҳаанымхарц азы, маҷк иадамхаргьы ҳаақәацқәацароуп, иҟоу-иану аабароуп. Шәымбои, Блыбааратәи арҵаҩцәа иҟарҵаз. Акәытқәа ранҵара
396 #
аӡәы иакәӡам изыбзоуроу. Арҵаҩцәа реилазаареи анапхгаҩцәеи роуп изыбзоуроу. Дара акәытқәа ианырҵаз рыла ашкол иагыз ҟарҵеит. Абуфеҭ уи ала аус ауеит. Зегьы акәытқәа ҳмааӡар ада ԥсыхәа ҟамло ҳаҟоума? Даҽа уск аԥшаара уамак аҭахны избом. Уи ала аԥара рҳаны, акәытқәа ааҳхәоит. Нас ҳаргьы акәытқәа рааӡара ҳалагоит. Аха уи уашьҭантәи усуп. Уи маӡам, шәаргьы ижәбоит. Аколнхацәа рымч азхом аҭаҭын афлыҷ аингалара, рымхқәа ирҭоуп, аџьықәреи аҿыхра иаҿуп. Раикомаа ианаардыр, аколнхацәа аџьықәреи аҿыхрахь макьана инарышьҭуам. Уи аҵкыс ҳара афлыҷ еидаҳкылоит. Ииашоуп, уи арыԥхра даара иуадаҩуп, аха сара изласыӡбаз ала еиҳа еиӷьуп, шәеидгылар, иҳалшоит.
– Уара ишԥоуӡбеи? – дҵааит Џыр иҭыԥ аҿы дыштәаз.
– Шәымбои, уажәнатә аҵәы алаҵара дшалагаз, – иҳәеит ажәахәҟаҵаҩ, Џыр иахь ихы рханы. Џыр уаҳа ажәакгьы имҳәеит, Кәаӡ Дауҭ-иԥа дналагахт ииҳәоз иажәахә инацҵаны:
– Еиҳа еиӷьуп афлыҷ змоу амахәқәа аказармақәа рҿы икнаҳҳар. Уа ирласны иҩауеит.
Ианҩалак, мшык аныцәгьоу инақәыршәаны, иахьыхшьу илылбааганы, абӷьыцқәа ааҿыхны, аиашьықьқәа ларгыланы, иара уаҵәҟьа илҭаԥсаны, иҟны, иҿаҳҳәоит. Убри аҽныҵәҟьа амашьына илақәҵаны, аҳәынҭқарра иалаагалоит.
Шәара шәазхәыц, ахәбатәи акласс инаркны, шәҩык усура ианҭыҵ, заҟа ҟарҵо. Ҽнак аӡә уаҳа изыҟамҵаргьы, хкьылак ҟаиҵоит.
Ус анакәха ҽнак ала еиҳа ианеиҵоу, хышә кыла афлыҷ еидаҳкылоит. Ҩажәамш аус ааур, заҟа кьыла ҟало. Уи иреиҵаӡоу ахә ала иаҳԥхьаӡар, заҟа мааҭ аԥара ҳауа.
Абри сара абас исыӡбеит. Шәара шәадгылар, ахашәалахә ду ҳауеит. Ҳбуфеҭгьы иазхоит, ҳашкол иагугьы ҟанаҵоит. Иаԥсоуп шәгәахәозар, акәытқәагьы алааҳхәоит. Раԥхьатәи амшқәа рзы ирызхаша рыхәгьы алаа#
ҳхәоит. Нас дара рхәы дара иаарго, ахашәалахәгьы ҳауа ҳалагоит. Абри ауп сара ишәасҳәарц исҭахыз, аӡәыр ишәзеилымкааз ыҟоума?
– Ишәзелымкааз ыҟазар азҵаарақәа сышәҭ, изласылшо ала аҭакқәа шәысҭоит. Азҵаара шәымамзар, ахцәажәарахь ҳаиасуеит, – иҳәеит Кәаӡ Дауҭ-иԥа, азҵаарақәа ирҭар зынӡак иҭахӡамкәа, итәаз зегьы лаԥшыла иааимидан.
– Абри мчыла аӡәыр иҳадиҵоу, мамзар уара ухала иуӡбоу? – дҵааит Џыр Иаша-иԥа
– Азҵаара шәымоума анысҳәа, ҿумҭӡеит. Нас ахцәажәарахь ҳаиасит, уажәы уара уааҳәын, азҵаара суҭоит. Ус акәзаргьы узҵаара аҭак ҟасҵоит. Ҳара ус ҳашьцылеит, аиҳабыра иҳадрымҵакәа ҳара ҳхала акгьы ҳзыҟамҵо. Аиҳабыра раҵкыс ҳара ҳаицәоума? Ҳреицәоушәа ҟаҵаны ҳзыҟоузеи? Абас аҭак ааҟаиҵеит ажәахәҟаҵаҩ Кәаӡ Дауҭ-иԥа.
– Сынтәантәарак ахәыҷқәа ҳаманы аҳәысҭақәа ҳархуп, аиҳабыра адҵа иҳарҭаз ала. Аиҳабыра ргәы иаахәо ҟаҳҵоит ҳәа уажәы, ҳара ҳхала ҳашԥалагои, аҭаҭын афлыҷ аҿыхра? Ианбыкәыз афлыҷ анҿаҳххьаз. Уи зыҿҳархуа рҭаацәа ирҳәои? Рҭаацәа ргәы иаанагари? Арҭ азҵаарақәа зныкыр уара урызхәыцхьоу? – иҳәеит Дараҭиа Пас-иԥа дахьтәаз иҽизнымкылакәа.
– Аҭаацәара ара усс ирымеи? Урҭ аус ахьрымоу рхәыҷқәа рыҩны ианыҟоу ауп. Уа дара ишырҭаху рхәыҷқәа ирхылаԥшлааит. Ҳара ҳусс ирылоузеи? Аха ари ашкол аҿы, абарҭ зегьы зусу, ҳара арҵаҩцәа ҳауп. Ҳара зегьы ҳаҵкыс, раԥхьа иргыланы, аҭакԥхықәра зду ашкол адиректор иоуп, аха уара еиҿукаауа акәым, аӡәы акы еиҿыскаауеит ҳәа далагаргьы, уиԥырхагахоит.
–Усумҳәан,ус.Ҳараҳдиректормакьанааӡәыдиԥырхагаханы, ҳара дҳамбаӡацт. Иара ицхыраара ду зегьы ирыдуп. Уи дырны пату иқәзымҵо ҳәа ҳара аӡәгьы дҳаздырӡуам, уара уакәымзар. Ииашамкәа, дарбанзаалак, аӡәгьы диҿамгылацт, – иҳәеит коммунистк дахьтәаз.
398 #
– Шәара шәышхәыцуа акәӡам ахәыцра шаҭаху. Политикалоуп ахәыцра шаҭаху, аха рыцҳарас иҟалаз, аполитика шәашьҭам, ма ишәзелкаауам. Аполитика иашьҭоу, иеилызкаауа иоуп зегьы пату зқәырҵо, ауаагьы пату рықәызҵо. Шьҭа ҳазҵаарақәа ҳарҟәаҵны, ҳаиасып ахцәажәарахь. Шәахцәажәа изҭаху. Амала, Қырҭтәыла аҭаҭын иаланагалаз азхоит, уаҳа аҭахӡам шәымҳәан, ԥхашьароуп, ус шәҳәар, – иҳәан Кәаӡ Дауҭиԥа изҵаарақәа дрыцәшәаны, азҵаарақәа ирҟәаҵырц нарабжьаиган, ахцәажәарахь диасит. Уа ирҳәашаз ҳәа ахшыҩ дырҵаны амҩа инықәиҵан, даацәажәахт.
– Изҭахыда, иахцәажәарц?
– Азҵаарақәа иҟарҵақәаз рыла ҳара иаабоит аҭаҭын афлыҷқәа реингалара аӡәгьы ишиҭахым, нас уара уааҟәымҵӡакәа, убри узахьынҳалазеи? «Афлыҷ ҿышәх» ҳәа аӡәгьы имҳәаӡеит. Насгьы уара иудыруазар ухәҭоуп ахәыҷқәа аплангьы шрықәу, – иҳәеит коммунистк дахьтәаз.
Уаҳа акыр зҳәар зҭаху аӡәыр шәыҟоума? Ус аӡәгьы шәыҟамзар, анапышьҭыхра ҟаҳҵап, – иҳәан иҽааирӷәӷәеит Кәаӡ Дауҭ-иԥа.
– Сшәыҳәоит, сара ажәалагала иҟасҵаз иадгыло шәнапқәа шәырҩахарц,–иҳәаниараинапгьыдҩахеит, аха иара аӡәгьы дидымгылеит. Зегьы дынрылаԥш-аарылаԥшит, инапы шьҭыхны ишикыз. Иара ида аӡәгьы инапы шьҭимхуашәа аниба, дгәааит. «Шәхантәаҩра шәара ишәымаз. Сара уаҳа арахь сыжәбом, – иҳәан дымтәаӡакәа ишәҟәқәа аашьҭихын, ашә агәараҳәа, инкыдыжьланы, дындәылҵны дцеит.
– Ари даҳзымашшуазар жәбап, – иҳәеит Дараҭиа Пас– иԥа, Кәаӡ Дауҭ-иԥа дгәааны данца ашьҭахь.
– Дашшып, аха нас дабацои? Аусура даҟәыҵуама? – иҳәеит Џыр иԥсахы ԥыжәжәо.
– Имур иқыҭа зегьы адгаланы, аизара ҟаҳҵап. Ас ҳара ҳхәыҷқәа ҳзымааӡеит. Қарҭаа ҳрыцәшәару, Аҟәаа ҳрыцәшәару, Гәдоуҭаа ҳрыцәшәару? Ҳара ҳзыцәшәо
#
ҳзымдыруа, ажьеиԥш зегьы ҳрыцәшәо ҳаҟоуп. Урҭ зегьы ҳарҟәаҵып, уажәшьҭа ҳахгьы ҳацәшәо ҳалагеит, – иҳәеит даҽа коммунистк дҩагылан. Зегьы ахьтәаз «ауу» ааилдыргеит. «Уаҳа аҭаҭын ашҟа ҳазнеиуам, ҳҵаҩцәа ҳзыԥхасҭатәуам, ҳаргьы ҳахқәа ҳзыԥхасҭатәуам». Зегьы ахьтәаз рыгәқәа ԥыжәжәо, ргәалақәа рҳәон.
– Акгьы хьаас иҟашәымҵан, аус злоу шәара шәоуп. Шәара ишышәҭаху еиԥш иамур, ақыҭа уаа еизаагап. Ажәлар ҳадгылар бзиоуп, дара рхәыҷқәа роуп, иҳаман аҳәысҭақәа ҳархызаап, – иҳәеит Дараҭиа Пас-иԥа, иҩызцәа даарылабжьан.
– Кәаӡ Дауҭ-иԥа ашшра дымцакәа, аҩныҟа дцазаргьы ҳаздыруам, ҳаргьы амцхә ҳшәоит, амцхә ашәара ҳамоуп, – иҳәеит даҽа коммунистк. Насгьы ижәдыруаз ҳара акоммунистцәа иаҳаӡбо мацара ҳколлектив зегьы шадымгыло, даргьы ишрымоу рхатәы гәаанагара, рхатәы дунеи. Урҭ макьана ус иааиуеит, аха «Ахаҳә уршыр иԥжәоит» ҳәа шырҳәо еиԥш, ажәлар ҳмыршыроуп. Урҭ рычҳара анхыҵ, ҳара акгьы шҳалымшо агәра згоит, – иҳәеит ицәажәоз аккомунист. – Шәаала досу ҳаҩныҟақәа рахь ҳцап. Ас аколлектив ду ахьыҟоу, аимак-аиҿак ҟаларгьы уамашәа ибатәӡам. Аҭаацәа бзиагьы мрик дрылашәар алшоит, – рҳәоит ажәлар. Уи итәы уадаҩым, – иҳәан Дараҭиа Пас-иԥа иҩызцәа раԥхьа дҩагылан, ашә аартны дындәылҵит. Уа итәақәаз зегьы уи ишьҭагыланы индәылҵын, рыҩнқәа рахь амҩа иқәлеит. Арҭ зегьы рыҩнқәа рҿы ианнеигьы, иахьатәи реизара акәын хьаас ирымаз, зегьы рыгәқәа ирҭымҵәо акәын ишыҟаз реизара. Знык иаахәланы, ишандаз, иҟало аабап ҳәа иԥшуан арҭ арҵаҩцәа, акоммунистцәа. Дара зызгәаҟуаз ахәлареи ашареи аԥсабара азакәанқәа еиламгакәа имҩаԥысит.
Арҵаҩцәа шцалац еиԥш адырҩаҽны шьыжьымҭан зегьы ашкол аҿы иҩеит. Раамҭа анааи, ишыҟарҵалац еиԥш, доусы рыклассқәа рахь ицеит. Уи аҽны иманшәаланы рҵатәхәқәа ирылгеит. Арҵаҩцәа аҷаԥшьацәа рнапқәа ирхаз аҟаԥшьқәа аарымырхын, акласси акласснҭыҵтәи
400 #
аусқәа реиҿкааҩ Кәаӡ Дауҭ-иԥа дахьтәалоз, иҭыԥ аҿы иқәырԥсеит. Ушьҭа доусы рыҩныҟақәа рахь ицарц рҿынархоны еиԥш, ҩмашьынак еишьҭагыланы агәашә иаадгылт. Раԥхьа агәашә иаадгылаз амашьына араион аҵара аҟәша аиҳабы Дарафеи Дарыҟәа-иԥа имашьына акәын.
Аҩбатәи амашьына дааҭыҵит Гәдоуҭатәи араиком аҩбатәи амаӡаныҟәгаҩ Гелашвили Биӡико Илиа-иԥа. Агәашә аартны ашкол ашҭа иҭаланы ишааиуаз, Дараҭиа Пас-иԥа машәыршәа ахышә дынкылԥшит. Уи ибеит иааиуаз зегьы.
– Ааит, иԥсцәа еиҭеигааит, дахьаҳзашш жәбоу, уара? – иҳәан Дараҭиа Пас-иԥа иҩызцәа даарылаԥшит.
–Ушьҭааҩныҟаацараиаамҭоуп,уиазыаӡәгьыгәыбӷан ҳаиҭом. Уаҳа ҿымҭӡакәа шәсышьҭаланы шәҿаашәха, – иҳәан ашә дынхыҵит. Иара иҩызцәа ишьҭаланы рҿынархеит.
Убри аамҭазы, иааиуаз асасцәа ашкол аҩбатәи аихагыла амардуан иаҿаланы иҩеиуан. Убасҟан Дараҭиа Пасиԥа ибжьы аагеит:
– Шәабаҟаз шәыхәҵәы азҳааит, аусура анҵәамҭаз, – иҳәан раԥхьа иҩқәназ араион аҵара аҟәша аиҳабы Дарафеи Дарыҟәа-иԥа инапы ааимихит. Уи Дараҭиа Пас-иԥа данынеиҿаԥш, уаҳа ажәак мҳәаӡакәа дааиалацәҟәит. Уи ишьҭагыланы иааиуаз Гелашвили Биӡико Илиа-иԥа инапы ааимихит «Добро пожаловать дорогои Гелашвили Бичико Илич», – иҳәан.
– Арҵаҩцәа зегьы ааргьежьны хәминуҭк раҟара ҳаилацәажәароуп, иҳәеит РОНО аиҳабы Дарафеи Дарыҟәа-иԥа.
Арҵаҩцәа зегьы аангылт ашкол абарҵа. Ашкол адиректори, иаази, арҵаҩцәа рҭыԥ ахь илеит. Аиҳабыра рҭыԥқәа аанкыланы ианнылатәа ашьҭахь, арҵаҩцәагьы аагьежьын, арҵаҩцәа рҭыԥ илыҩналан, ауасақәа аншәалак, ишааикәагыло еиԥш, иааикәагылеит.
– Џьоукы шәҭыԥқәа аагазар ҟалап, доусы шәахьақәшәо шәлатәақәа, рацәак аамҭа шәцәаагом, – иҳәеит
#
араион аҵараҟәша аиҳабы Дарафеи Дарыҟәа-иԥа. Аҭыԥқәа ахьыҟақәаз зегьы латәақәеит. Иашшыз иҭыԥ аҿы Дарафеи Дарыҟәа-иԥа дтәан, уи ивагылан даҽа сқамк. Уск аҵыхәала аӡә данааилуаз дахьтәоз. Уа длатәеит ашкол адиректор Дараҭиа Пас-иԥа.
Араион аҩбатәи амаӡаныҟәгаҩ Гелашвили Биӡико Илиа-иԥа имырбакәа, араион аҵараҟәша аиҳабы Дараҭиа Пас-иԥа дааиалацәҟәит. «Умшәан уҽырӷәӷәа», – ҳәа аанарго. Дараҭиа Пас-иԥа иара усгьы сшәап ҳәа игәы иҭаӡамызт. Дзыцәшәараны иҟази, ахәыҷқәа дрыдгылазар? Иаргьы иҩызцәа зегьы рҭыԥқәа аанкыланы ианылатәа араион аҵараҟәша аиҳабы дҩагылан, днавала-аавало акәымкәа, иаразнак, иззааиз аус ала ацәажәара дналагеит.
– Аҩызцәа, ҳара ҳнапы иану ахәыҷқәа аҵара дырҵара мацара акәӡам. Аҵара дырҵара еиԥш, ҳара ҳнапы иануп урҭ рааӡарагьы. Ус анакәха аҵара инаваргыланы, аџьа усгьы рылаҳааӡароуп коммунист ҵасла. Уи ада ԥсыхәа рымаӡам, дара анрызҳалак.
Убри дырны ауп, ҳара ҳаиҳабыра, Қарҭаа раԥхьа инаргыланы, аџьа ҳаҭыр ақәҵаны, аҵарагьы ҵо, аусгьы шыдҳаруа. Ари иашаны иеилызкаауа рацәаҩуп ҳара ҳ-Қырҭтәыла. Аха иҟоуп иззеилымкаауагьы. Иара убас еилызкаауа, аха цасҳәа, ирзелымкаашәа ҟазҵогьы. Убас иҟоу ҟалеит, цас иауазшәа шәара шәышкол аҿгьы. Аԥсҭазаара ԥхьаҟа ицоит, аха шәара ижәуам. Даара шәиеиԥшуп, аӷба амшын еиҩрссо ихыланы ицо, «Сцом» ҳәа амызгәыҭ иахьынҳало. Ус ҳҳәеит ҳәа шәара шәҿы дыҟоуп амцаԥшь иаҩызоу аҵеи, акласси акласс нҭыҵтәи аусқәа назыгӡо, аиҵбыраӡатәи апартиатә организациа амаӡаныҟәгаҩ Кәаӡ Дауҭ-иԥа. Аха рыцҳарас иҟалаз, уи ицхраауа, идгыло, уаҩ димам. Ишәзеилкаауам ҳҳәар, ҳиашам. Иеилышәкаауеит, аха ишәыхьыз, ишәыҵалаз сзеилкаауам. Шәидгылароуп Кәаӡ Дауҭ-иԥа. Абри ауп сара ишәасҳәо, – иҳәан иажәа даалгеит, араион аҵараҟәша аиҳабы. Уи ажәа ииҭоит араион аҩбатәи
402 #
амаӡаныҟәгаҩ аҩыза Гелашвили Биӡико Илиа-иԥа. Уи дҩагылан, ацәажәара дналагеит.
– Сара аԥсышәала сызцәажәом аха, ҳазҵаара иқәгылоу сазхәыцны, аҩыза Дарафеи Дарыҟәа-иԥа иажәақәа ицәажәашьа, санрызхәыцлак, ԥшьынҩажәеижәаба процент рҿынӡа еилыскаауеит ииҳәаз. Сара исҳәогьы уи ауп. Убри аҟнытә, сшәыҳәоит шәицхраа шәҵеи Кәаӡ Дауҭ-иԥа. Зегьы рымхқәа ирхуп, аџьықәреи ҿырхуеит. Ҳара Қырҭтәылантә адҵа ҳамоуп, аҭаҭын бӷьыцк аанмы-жьқәа, ҳалымгакәа аџьықәреи аҿыхра ҳаламгарц. Аха ҳара шәрыцҳаҳшьеит.
Аколнхацәа рымхқәа ишрылоу, ҳзымдыруа џьышәшьома? Кәаӡ Дауҭ-иԥа излаиҳәо ала, иара шәидгылар, шәыплан ишәыдыз тоннак ацышәҵахьеит. Инханы иҟоу афлыҷ қәнагала иеидышәкылар, даҽа х-тоннак инареиҳаны шәыплан иацышәҵоит. Аҩызцәа, шәара ижәдыруазааит уи цхыраара дууп Қырҭтәылазы, Аԥсназы, ҳраион азы, ҳқыҭазы, иара убас шәхазгьы. Шәидгыл шәҵеи лаша, Кәаӡ Дауҭ-иԥа. Ара зегьы шәахьцәажәо, аимак, аиҿак аҭаны иҟаҳамҵап. Иахьа шәхәыҷқәа аушәыжьхьеит. Ушьҭа урҭ шәрылаланы иахьеидышәкыло егьыҟам, аха уаҵәы шәҵатәхәқәа аныҟашәҵалак ашьҭахь, иааидкыланы ирашәҳәа, ҩымшҟа-хымшҟа аколнхара ҳацымхыраар ҟалом ҳәа. Абас аусура шәалагар, иара аус ахаҭа, ишәнарбоит, заҟа мшы аус утәу. Уаҵәы шәшааилак еиԥш усура шәцоит ҳәа шәҳәоны аҵаҩцәа рлымҳа иааҭасыр, усурагьы шәызцом, шәҵатәхәқәагьы шәзыҟаҵом. Убри ауп сара ишәасҳәо. Уаҵәашьҭахь шәцароуп усура. Ҳара, еснагь ҳзышәхылаԥшуам, аха раԥхьатәи амш аан, дшәыцхраарц дышәзааҳашьҭуеит араиком ахаҭарнак. Ақәҿиара дуқәа шәзеӷьасшьоит, аҩызцәа, – иҳәан аҟәаҿыҳәа иҭыԥ аҿы днатәеит.
– Аҭаҭын ҭагалара сынтәантәарак ҳаҿуп, ҳапрограмма хьӡашьас иҟаҳҵои? Ахаангьы афлыҷ аҿыхра аӡәгьы иҳадимгалацызт. Сынтәа иҟалазеи? – дҵааит Џыр.
#
Абас азҵаара ҟазҵаз Џыр шуакәыз иеилыскааит ушысымбацызгьы. Иудыруаз Џыр, арҵаҩ бзиа ипрограмма ахьӡашьа дақәшәоит. Шәара зегьы шәырҵаҩцәа бзиақәоуп ҳәа ауп ҳара ишаадыруа акәымзар, ахәыҷқәа рааӡарахь шәааҳашьҭуазма? – иҳәеит араиком аҩбатәи амаӡаныҟәгаҩ Гелашвили Биӡико Илиа-иԥа. Убри ашьҭахь уаҳа аӡәгьы ажәак сҳәоит ҳәа даламгеит арҵаҩцәа реилазаара аҟнытә. Амала аҵыхәтәан Дараҭиа Пас-иԥа дҩагылан, иҳәеит:
«Уаҵәы ҳҵатәхәқәа рышьҭахь аҵаҩцәа ираҳҳәоит, рымаҭәа ажәқәа рышәҵаны ишааша». Абас иажәа ааиркьаҿит уи.
Зегьы ҩагылан, индәылҵит. Араиком аҩбатәи амаӡаныҟәгаҩи араион аҵара аҟәша аиҳаби ирыцны илбааит Дараҭиа Пас-иԥеи, Кәаӡ Дауҭ-иԥеи.
Асасцәа шиашаз рмашьынақәа ахьгылаз инеит. Дараҭиа Пас-иԥеи Кәаӡ Дауҭ-иԥеи асасцәа чеиџьыкак рзыҟарҵарц рҭаххан, аха иззыҟарҵоз ирымуит. Дара рмашьынақәа ианынырҭалоз, «Ишшәаҳҳәаз ауп» рҳәан рнапқәа ҩышьҭырхын, излааз рмашьынақәа еишьҭагыланы рҿынархеит.
– Ирҳәаз шәаҳаит, урҭ ҳрывасны ҳара мчы ҳамам, – иҳәеит Дараҭиа Пас-иԥа дахьгылаз, арҵаҩцәа зегьы ааины ианааидгыла.
– Ус ауп, ус, иҳәеит Кәаӡ Дауҭ-иԥа дахьгылазгьы. Арҵаҩцәа зегьы рыгәқәа еиқәышьшьы иааидыҵын, доусы рыҩныҟақәа рахь рҿынархеит. Зегьы игәаӷ рыман ԥсахҩык иеиԥш дырԥхьаӡон Кәаӡ Дауҭ-иԥа. Иара дахьгылаз иҭыԥ аҿы дгылан. «Зегьы шәеидгылан, аха шәара шәаҵкыс сара сиааит» ҳәа игәы дҭахәыцуан. Асакара иқәгылоу аҵла заҵә еиԥш, арҵаҩцәа иеицны иахьлеиуаз дрыхәаԥшуан. Игәы иҭоу зеиҳәаша ҳәа аӡәгьы димбакәа, имала, дахьгылац дгылан.
404 #
Ажәбатәи ахы
Ливуки Стефеи аԥсраҿынтә аҩны ианааи, Ҭинагьы дыҟамызт, Марҭагьы дыҟамызт. Аха уи даарак хьаас иҟарымҵеит Ливуки Стефеи. Избанзар, дара ирдыруан, Ҭина иахьа, Аԥсныҟа дышцоз. Марҭа уи днаскьалгозаап, – рҳәеит. Ус иагьыҟан, аха Марҭа Аԥсныҟа дышцаз, арҭ ԥхыӡ ирбаргьы ихарҵо ҳәа иҟамызт. Ҭина уи лхы иақәналыргомызт, уи ибзианы ирдыруан Стефеи Ливуки. Марҭа лакәзар, Аԥсныҟа дцарц илыӡбаз, башахазгьы Ливуки Стефеи рхаҿы ирзаагомызт. Марҭа лаҳәшьаду днаскьалгозар, «даап» ргәахәын, иҭынчӡа иаатәеит.
Аамҭа акыр цеит, аха дыҟам, амала, агәыӷра рымоуп, џьара лҩызак лҿы дыҟазар, даап ҳәа. Иԥшит, иԥшит, еиҭаԥшит, аха дыҟам.
Амш алашара ацәмаҷхо, ԥшьаала алашьцара иалагеит. Стефагьы есааира илылсуа далагеит Марҭа лыҟамзаара, аха иҟалҵои, дабацои, Стефа? Ливукгьы игәы иалоуп Марҭа лыҟамзаара, аха егьаумҳәан дхаҵами, уи игәы алашьа хазуп, Стефа лгәы алашьа аасҭа.
– Бара, Стефа, Марҭа лҩыза Маша лышҟа дцазар? – иҳәан Ливук, Стефа длазҵааит. Стефа илҳәара лзымдыруа, даақәхеит.
Ус ҟалҵазаргьы ҟалап, аха дымҵаакәа дышԥацоз. Ус ахаангьы лара иҟалҵахьазма, мамзаргьы.
– Ахаангьы иҟалымҵацызт аиашаз, аха уажәы, иҟалҵазар ҟамлои? – иҳәеит Ливук Стефа дылҿаԥшуа.
– Ааи, усгьы ҟалар алшоит, – лҳәеит аҭакс Стефагьы.
– Ус анакәха, иаарласны Маша лахь ацара аҭахуп, – иҳәан Ливук, Стефа лнапы кны длахан, иҿынеихеит. Стефагьы уи днаишьҭалеит. Урҭ шиашаз ргәара инҭыҵын, автобусқәа ахьаангылоз ахь, рхқәа рханы рҿынархеит.
Автобус ахьаангылоз ианнеи, жәабаҟа минуҭ азԥшра рықәшәеит. Нас иааит автобус. Ливуки Стефеи иҩақәтәан сааҭбжак ашьҭахь, Машараа ргәара инҭалан, урҭ иаарԥылаз Дариеи Машеи рыла иеилыркааит Маша лҿы
#
Марҭа дшымнеиз. Марҭа Маша лыда уаҳа ҩыза дышлымамыз, усгьы дара ирдыруан.
Аҵыхәтәан Маша лан Дариа даахәыцын, ус ҿаалҭит:
– Аиаша шәасҳәап уи лаҳәшьаду длыццазар акәхап. Лаҳәшьаду ус ҟалҵом ҳәа шәара ишәҳәоит, лыгәра жәгоит, аха иабажәдыруеи, лара лгәы иҭоу? Иаҳҳәап лаҳәшьа ду ус лгәы иҭамзаргьы, адәыӷба даналҭа, Марҭа длымбааӡакәа џьара лхы авалкызар, ашьҭахь лаҳәшьаду лкупе усгьы лара илдыруан, уа днеизар, саб иахь сбыцымцар зуам ҳәа лҳәазар, ушьҭа иаҳҳәап, лаҳәшьаду иҟалҵараны иҟоузеи, – лҳәеит Дариа, аҵабырг иақәыршәаны иҟоу, шыҟоу зегьы лара илдыруашәа.
– Ус анакәха, ишԥаҟаҳҵои? – лҳәан дҵааит Стефа.
– Иҟашәҵахои? – Амилициа рахь адырра ҟашәҵа, уаҳа ԥсыхәа аманы сара избом, – лҳәеит уи.
– Ҳәарас иаҭахузеи, ишәҳәаз иашоуп, – иҳәеит Ливукгьы.
– Уи Аԥсныҟа дцазар, уаҳа арахь дмааӡои? – дҵааит Марҭа лҩыза Маша лылаӷырӡ лҿашы дахьгылаз.
– Дышԥамаауеи, даауеит, – лҳәеит Маша лан Дариа, лыԥҳа лхы лнапы аақәшьуа.
– Ус акәзар зыԥшрак аҭахӡам. Иаарласны Аԥсныҟа адырра ҟаҳҵоит, ҳдәықәҵа амилициа рахь, – лҳәан Стефа, Ливук инапы кны даахан, дзацәажәоз аԥҳәыс «ҳаҭамзааит» ҳәа налалҳәан, лҿыналхеит. Ливукгьы «ҳаҭамзааит» – иҳәан, дыздгылаз дынрыдҵны иҿынеихеит.
Амилициа ахьыҟаз автобус ала ацара аҭахымызт азы, убри аҟнытә, шьапыла инеирц рыӡбеит. Ус иагьыҟарҵеит. Имццакӡакәа ҭынч амҩа ианыланы рҿаархеит. Харак имцакәа, ишнеиуаз, амилициа рышә инылагылт. Уаҳа аӡәгьы изымҵааӡакәа, ишиашаз, амилициа аначальник иҿы инеит. Уа иахьнеиз, ирҳәеит иҟаз-ианыз зегьы, акы агмыжькәа, акы ацымҵакәа. Ливуки Стефеи ирҳәоз аниаҳа, аначальник ҭынч дмыццакӡакәа, иара ишиҟазшьаз еиԥш, ус иҳәеит:
406 #
– Шәара шәыԥҳа дызгеит зышәгәахәуа лаб иаҳәшьа ладрес шәымазар иҳашәҭар, реиҳа ианеиҳау мчыбжьык ахы-аҵыхәала уахь дылгоу-длымгоу еилкааны ишәаҳҳәоит. Лара ахәыҷгьы илҳәо лҿахәы лҿаҳхуеит. Иҟалап уи дазыразны, уахь дцазар, аха ушьҭа дахьхәхьазар. «Сан лышҟа сымцар ҟалом ҳәа дгылазар». Урҭ зегьы еилкааны, нас ишеилкаахалак, иашала амҩа иқәҵатәхоит. Уи шыҟало ҳәа сара абра ишәасҳәоит сҳәар, шәызжьеит. Уи ҳәарас иаҭахузеи, аамҭа аҭахуп, аамҭа иаҳнарбоит. Уажәы шәара сара сыхьӡала арзаҳал ҩны иааншәыжь, иҟоу ишыҟоу излажәдыруа ала, аиаша анҵаны. Нас сара уи аӡәы идсҵоит. Уи идҵа шынаигӡо сацклаԥшуеит, аамҭала илшо исырҟаҵоит. Абас иҟоуп ҳара ҳусушьа. Убри ауп сара исылшогьы, – иҳәан дааҳәны, иусқәа днарылагеит.
– Абри аҩыгеи ақьаади згар ҟалома? – дҵааит Ливук. – Ишԥаҟамлои, ига, – иҳәеит аначальник.
Ливук ақьаади аҩыгеи аақәихын, иҭацәыз сқамк аҿы
даатәан амилициа аначальник ихьӡ ала арзаҳал ҩны иаԥхьа инықәиҵеит.
Иара ихьӡала иҩыз арзаҳал илаԥш нахиган:
– Ушьҭа шәца, атак Аԥснынтәи иаауеит, ианаалак аҽныҵәҟьа ишәаҳҳәоит. Ус акәымкәа арахь ак лыхьзар ҳара иаҳмаҳар ада ԥсыхәа ыҟаӡам. Ус акыр ҳаҳаны ҳҟалар,
шәара ишәаҳҳәоит, – иҳәеит амилициа аначальник.
– Даара иҭабуп, иаҳзыжәуз агәцаракразы, – иҳәеит
Ливук аначальник икабинет ааныжьны дандәылҵуаз. Уаанӡа ҿымҭкәа Ливук ивагылаз Стефагьы данындәылҵуаз, лылаӷырӡқәа лгәы иқәыжжуа, мчыла даацәажәеит:
– Даара иҭабуп, ҳшәықәгәыӷуеит, абзиара шәзыҟалааит, – лҳәан Ливук иашьҭахь дгыланы лҿыналхеит.
– Абзиара шәымаз, лыбзиа ӡбахә шәаҳааит, – иҳәеит амилициа аначальник икабинет аҿынтә иандәылҵ, маҷк аҟара иааҭгылеит, иахьыллыбааз. Уажәы Ливук игәы иаанагон, Стефа лгәы ԥжәо дыҟоуп. Убри аҟнытә маҷк
#
иадымхаргьы, лгәы ааиҵызхша, лгәы ҟазҵаша, дзырлахҿыхша, џьара акы ихәыцырц. Акраамҭа дхәыцуан Ливук. Аҵыхәтәан, дазааҭгылеит зегь реиҳа еиӷьуп ҳәа ииԥхьаӡоз акы. Уи ацирк ахь лгара акәын. Аха ацирк Марҭагьы ларгьы ааигәа идирбахьан азы, мап лкыр ҳәа дшәеит. Киносахьак лирбар, издыруада, маҷк иадамхаргьы лгәы аалхашҭып, ааигәахәит.
– Стефа, маҷк аҟара акәзаргьы бҽыҟажа, бҽырӷәӷәа, Марҭа былцәымшәан, уи акгьы лыхьуам. Ҳәарада, уи лаб иаҳәшьа дылгеит. Урҭгьы дыртәыми ҳара дшаҳтәу еиԥш. Урҭгьы дырҭахыми ҳара дшаҳҭаху еиԥш. Акыр лыхьыр ҳәа бымшәан. Уи хьаас дҟабымҵан, сбыҳәоит.
– Иуҳәо иашоуп, Ливук. Уахь дыҟазар акгьы шылмыхьуа здыруеит. Аха уахь дымцакәа арахь акы лыхьзар, ишԥаауеи? Иаҳачҳагәышьап. Иаҳмычҳаргьы ҳабацо, мчыс иҳамоузеи? Иахьцалак арҭ аҩымшк адырра ҳауеит, – лҳәеит Стефа.
– Ус ауп, ҳәарас иаҭахузеи? Ари аҩымшк адырра ҳауеит Аԥснынтә ҳәа сгәы иаанагоит Стефа, бгәы иацәымӷымзар киносахьак ҳахәаԥшыр, ҳагәқәа ааҳхаҳаршҭуан...
– Мап, Ливук киносахьак сахәаԥшит ҳәа сгәы схашҭны сҟалаӡом. Сыԥҳа дысхазыршҭуа ҳәа адунеи аҟны акгьы ҟалоит ҳәа сыҟам. Амала, акрыфароуп уаҩ изымычҳауа. Ауаҩы зыҷкәын дыԥсызгьы, иҷкәын дшыкҿоу акрифоит.Акримфаришԥаиуеи? Иаргьыдыԥсуеит.Ливукҳцап аҩныҟа. Уа ҳнеир акгьы ҳнацҳап.
– Ииашоуп ибҳәо, Стефа, аха аҩны ҳнеиаанӡа ара акы ҳнацҳар ҟамлаӡои? Крыфарҭак аҿы акраҳфап. – Стефа иналабжьеигеит Ливук.
– Ус уара иануҭахха, акгьы ҳнацҳап ари абжьарак уаҩҵас акыр ҳамфацт, – лҳәеит Стефа. Ас ианааицәажәа ашьҭахь, ишнеиуаз ианыԥшы «акрыфарҭа» ҳәа иахьаныз рыбла нақәшәеит.
– Абра ҳнеип, – иҳәеит Ливук.
– Азамана, – лҳәеит Стефагьы, рҩыџьегь иеицны акрыфарҭа ашә адыртын, илыҩнашылеит. Нас ԥшьаала
408 #
ишаркыз еиԥш иаадыркын, столк ахьҭацәыз аскамқәа иаарыхан, инеины инатәеит. Урҭ шынатәаз еиԥш «аминиу» ахьықәыз иаақәылхын, ахәаԥшра дналагеит Стефа. Уи Стефа ишылкыз, днахәаԥшит Ливукгьы. Иаҳфаша ҳәа рҩыџьагьы ааизыразны, ирҭахқәаз афатәқәа аалырхит. Урҭ ара иштәаз анылба, афицинат ԥҳәызбагьы, афырҳәа, дааин, арҭ ахьтәаз, дынрыдгылеит.
– Абарҭ ҳзаага, – лҳәан Стефа афициант ԥҳәызба иаалгашаз ахьаныз, Стефа лнацәа нақәкны иналлырбеит. Афициант ԥҳәызба уаҳа ажәак мҳәаӡакәа Стефа лнацәкьарақәа рыла иллырбаз аалгарц лҿыналхеит. Убри аамҭазы, Ливук ибжьы афициант ԥҳәызба иналықәиргеит.
– Шәкы, шәкы нацшәҵа.
– Изаманоуп, ишәҳәаз саҳаит, – лҳәан афицинат ԥҳәызба, дахьцоз дцеит. Дара тәан ҿымҭӡакәа, дара рҩыџьегьы зызхәыцуаз, афицинат ԥҳәызба иаалгоз, ирфашаз рхәы акәӡамызт, – Марҭа лакәын.
Аамҭа митәык мгаӡакәа, асаан ианыргыланы ирфашази, шәкы-шәкы грамм акониаки ааганы, дара ахьтәаз астол инықәыргылан, лара днырԥырҵны, дцеит. Афицинат ԥҳәызба дшынырԥырҵыз еиԥш, Ливук афырџьан аақәихын, абас аныҳәара дналагеит:
– Марҭа ирласны лыӡбахә ҳаҳауа, дахьыҟазаалак, лгәы бзиа, лхы бзиа анцәа иҟаиҵааит ҳәа данныҳәа, аха ижәаанӡа, Стефагьы лфырџьан аақәылхын:
– Ливук иуҳәаз анцәа иҟаиҵааит – лҳәан, илҭыркәкәаны илжәит. Ливук иикыз ифырџьан ҭарцәны, Стефа лфырџьан ахьықәгылаз инаваиргылеит. Рфырџьанқәа аныржә ашьҭахь, имццакӡакәа акрыфара иалагеит.
– Даҽа шәкы-шәкы – иҳәеит Ливук, аха Стефа илымуит. Арҭ акрыфара ишалгаз збаз, афицинат ԥҳәызба, иаразнак лыԥхьаӡага кны, дааины рыстол ахьҭацәыз инықәылҵан «чах», «сах» ҳәа днарысын, шаҟа шәатәыз наралҳәеит. Ливук иџьыба дынҭалан, шаҟа аҭахыз аҟара аԥарақәа ааҭыхны, афицинат ԥҳәызба иналиркит. Дар#
гьы ҩагылан индәылҵны ицеит. Аҩны ианнеи, рпочта инҭаԥшызар, напылаҩыра бӷьыцк ҩны иҭоуп. Ари Стефа иааҭылхын лылаԥш нахылгеит. Уи ус анын: «Аԥснынтәи ателеграмма бзаан, са сҟны иҟоуп. Аҩны уаҩы шәсымбазт азы, уа исзаанмыжьит, ахәылԥаз ишәызназгоит».
Аҵаҟа иануп «апочтаныҟәгаҩ» хәа иара инапы аҵаҩны. Апочтаныҟәгаҩ дахьынхоз, дара ирцәыхарамызт. Дара ибзианы ирдыруан.
– Сара апочтаныҟәгаҩ дахьынхо, ибзианы издыруеит, ирласны саауеит, – иҳәан Ливук уахь иҿынеихеит.
– Сымала ара схы сзықәкуам, саргьы суццоит угәы иацәымӷымзар, – лҳәан Стефа Ливук днаишьҭалеит. Ливук агәашә дахьынҭыҵыз, даалзыԥшит. Уа Стефа данааи, рҩыџьегьы еицәажәо рҿынархеит. Амҩа уамак иқәымхакәа инеит апочтаныҟәгаҩ иҩны. Урҭ агәашә ишнадгылаз еиԥш, рыбжьы аргаха рымҭакәа, иара ибжьы ааиргеит: – «уа снеиуеит, уа».
Нас аҩны длыҩнаххын, аха афырҳәа даадәылҵит. Ливуки Стефеи агәашә аԥхьа иахьгылаз, днеины, днарыдгылеит, акыр зықәра неихьоу апчтаныҟәгаҩ. Уи Стефеи Ливуки дшынарыдгылаз еиԥш, ателеграмма иикыз Стефа иналиркит. Нас ара бнапы анҵа иҳәеит – апочтаныҟәгаҩ. Ателеграмма лнапаҿы ишлоуз ала.
Аха лнапы анылҵаанӡа аԥхьара дналагеит: «Стефа бысзымгәаан, ҳаашьа ус иҟалеит. Акгьы схарам. Сеилыбкаар, бсызгәааӡом». Стефа ари ателеграмма даԥхьан данаалга, Ливук даԥхьарц иара иахь иналырххеит. Лара апочтаныҟәгаҩ атетрад ааимылхын, лнапы наҵалҩит. Гәырӷьаҿҳәашас ԥарақәак апочтаныҟәгаҩ инаилҭеит.
Ливуки Стефеи агәашә аҿы ишгылаз, «абзиараз» иҳәан апочтаныҟәгаҩ даагьежьын, аҩныҟа иҿынеихеит. Даргьы аагьежьын, излааз амҩа инанылан, акаҭран мҩа иқәышьшь рыҩныҟа рҿынархеит. Иааит аҩны, ԥыхьа аасҭа еиҳа ргәалаҟазаарақәа бзианы. Стефа ателевизор наҿалкын, арҵәига дналагеит. Аконцерт ахьцоз, аалырԥшын, уа иаанылкылеит. Лысқам днахан ателе410 #
визор дазыӡырҩуа длатәеит. Ливукгьы лган аҿы дааины длатәеит. Арҭ аҩыџьагьы тәаны, ателевизор рыхшыҩ азышьҭны иахәаԥшуан. Ус изхәаԥшуаз аконцерт ианаалга, рҩыџьагьы иааибыҳәаны идырԥсит. Ливук уаанӡа аԥхьара дызҿыз ашәҟәы, уажә аԥхьара дналагеит. Лара дааҳәын, лыҩн усқәа днарылагеит. Ус ахәларагьа иналагеит. Ливук ашәҟәы аԥхьара даҿуп ихы адцаланы. «Сара сцап, Марҭа слызхәыцлап. Хшыҩла сыблақәа даахыргыланы, ҽеишәа дызбап. Издыруада Марҭа ԥхыӡрыла дызбозар, ԥхыӡрыла исалҳәар, сзыхлырҟьаз, скажьны дызхацаз? – «лҳәан гәаныла, лиарҭаҿы днеины, лҽааилыхны днаиеит. Лара диаанӡа ишылҳәаз еиԥш, даныҩаиа инаркны, Марҭа лызхәыцра дналагеит.» Сара лан соуп.
Ахшаара рзы иҟада ан лаасҭа иааигәоу? Мап, ан лаҵкыс ахшаара ирзааигәоу аӡәгьы дыҟам. Уи азоуп ан зегьы дызреиӷьаршьо ахшаара.
Нас сара сыԥҳа заҵә ус дзыҟамлазеи? Сара сзылцәымӷхазеи? Сара сыԥсы нлыхҭынҵо слышьҭоупеи лара» – дхәыцуан Стефа. Егьа лундазгьы Стефа лгәы Марҭа дааҭыҵны дзыҟамлеит. Стефа лгәы Марҭа дышҭаз, дҭоуп, дышлызхәыцуаз длызхәыцуеит лыԥҳа. Сара исхарақәоугьы ыҟоуп. Марҭа лаб дкажьны арахь смаар акәын. Дызхакасыжьуаз ҳәа акыр ыҟазар, усҟан сыԥҳа иласҳәозгьы сымдыруази, аха... Дызхакасыжьуа ҳәа акгьы ыҟам. Сара хаҵа сцаанӡа, иара ԥҳәыс дааимгеит. Уи иаанагоз, хаҵа сцаанӡа снеир, сидикылон ҳәа ауп. Аха сара усгьы сзыҟамҵеит. Урҭ рыдагьы ашкол дахьҭазгьы лырҵаҩцәеи лҩызцәеи џьара ҭыԥк аалырымҭеит. Лара лыҩны дыҟазар, исыбаргузеи, сара? Илыбаргәузеи, лара лхаҭагьы. Лаб иҟазшьа бзиан, лырҵаҩцәа ракәзар урҭгьы «Аԥсны быԥсадгьыл акәӡам» ҳәо лазҳәоз уаҩы дыҟаӡамызт. «Ҳанхон ҳанҵуан, ҳҭаацәара бзиан, ҳгәы ишаҭахыз ҳаҟазааун». Абас дышхәыцуаз Стефа ацәа дынҭанагалеит. Уи лылацәақәа шынҭааз еиԥш, Марҭа лаԥхьа дааин даагылеит.
«Сан, сылашара, бара бысҭахым џьыбымшьааит. Сара
#
бысҭахуп, бара ибеиӷьасшьогьы дсымаӡам. Аха бара бҿы Литва, сара сзаҵәуп. Литва бара бахьиз бахьааӡаз быԥсадгьыл ауп, аха уи сара исыԥсадгьылӡам. Бара ибымдыруеи Аԥсны сара заҟаҩы аҭынхацәа сымоу. Саб иашьцәа, урҭ рыхшаара. Анцәа ишиҳәара иҟоуп. Урҭ рыдагьы аижәлантәқәа зегьы еишьцәаҵас иеибабоит, рыжьрацәара ҭбаауп, иԥшӡоуп. Аԥсны ԥшӡоуп, уа амра рацәаны иԥхоит. Уаатәи ашәаԥыџьаԥ, ашьхара амшын уҳәа рыла адунеи аҿы иҟоу аҭыԥ ԥшӡарақәа зегьы иреиӷьуп сара сзыҳәан. Бара хаҵа бцаанӡа иара ԥҳәыс дааимгаӡеит. Хаҵа банца ашьҭахь ауп, саб ԥҳәыс данааига, уахь сбыманы бнеиуазар ҳәа дыбзыԥшын саб. Аха бара банымнеиӡа ԥҳәыс дааигеит. Ҩыџьа аԥацәагьы имоуп. Урҭ схатәы еишьцәа роуп. Сан сбыҳәоит сара Аԥсныҟа саара Ҭина илхароу џьыбымшьан. Уи илхаратәны былзымгәаан. Бара бымацара бсышьҭуам, адәыӷба аанкыларҭа астанциа аҿынӡа бҩазгоит ҳәа ласҳәан, лара адәыӷба данақәсыртәа, сара снеин, ашьышьма сҭаланы сҽысҵәахит. Адәыӷба ԥшьба-хәба аанҿасырҭа ианахыс ауп, сара саҳәшьа ду лҿы саннеиз. Уи сара иҟасҵаз уамашәа илбеит, дгәааит, дҵәуит «ҳгьежьып» – лҳәеит, аха сара изымуит. Лара дышҵәуоз мацара слыцны сцеит.» Абри лҳәеит, уаҳа дахьцаз дахьааз лымбакәа Марҭа дныҵшәкәа дцеит. Стефа заҟа илҭахызеи, абри аԥхыӡ абра иааҿахылмҵәарц. Издыруада, сылацәақәа неиқәысԥсар, сылацәа нҭаар, ари аԥхыӡ сеиҭаналалар ҳәа Стефа лгәы дынҭахәыцит, нас ус егьыҟалҵеит. Стефа лылацәақәа мчыла инеиқәылыԥсеит, дыцәарц азы, аха зынӡаскгьы лара дызмыцәеит, ус мчыла лылацәақәа хҩаны диан. Ушааԥшуа ԥхыӡ убом, амала ухәыцыр алшоит. Уазхәыцуеит еиҳа угәы иаахәаз, ма еиҳа угәы иалсыз хҭыск.УсеиԥшиҟоухҭысқәакСтефаилымазлыԥҳаМарҭа лыхҭысқәа ракәын. Ус Стефа Марҭа дышлызхәыцуаз, Марҭа лаҳәшьаду Ҭина лхаҿы дааит, лара Аԥсныҟа лцаразы. Убригьы хауҵаратәы иҟоуп, избанзар, Стефа Аԥсны дахьынӡаҟаз, лара данаарга инаркны, иарбанзаа412 #
лак, џьара иҽеимыз акы ала дылгәалашәо дыҟамызт Ҭина. Ҭина лыԥсы нылхҭынҵо Стефа бзиа дылбон. Ақалақь аҿынтә ақыҭахь данаауаз, лнапқәа ҭарцәны даауамызт, деикәаҳәы-еикәаԥса акәын дшылзаауаз. Абас уи илыгуилыбзоу дырны дылзыхәҳахәҭлауан. Аԥсшьарамшқәа раан данаалак, аҭаҭын аҿыхра арыԥхра, аҟәыд аҿыхра, агәылхра уҳәа, еиҳа дахьеилахаз аусқәа рҿы хеигӡара ҟамцакәа длыцхраалон. Арҭ зегьы уажәы Стефа дахьиаз, илгәалалыршәон. Афырҳәа, Стефа дахьиаз лхы дҩахан, дцәырҳаны лиарҭа дҩықәтәеит. Ус акраамҭа лиарҭа дықәтәан лыҩнапык лхы иаҵаргәаны икны.
Акрынҵы ашьҭахь, ашьшьыҳәа дыччо, лхы нықәылҵеит. Усҟан Ҭина длызхәыцуан Стефа.
Абас сара пату сықәызҵоз, сыԥҳа дӷьычны дшылымгоз, зысзымдырзеи? Уи лгара акала ишыҟалаз зысзымдыруазеи? Дзакәытә ԥҳәыс аҳкәажәыз санхәа. Сабхәындцәа ракәзар изакәытә уаа бзиақәазеи! Урҭ рыԥҳацәа, рыҷкәынцәа, рыуа, рҭынха, ишԥабзиақәаз, ишԥасзыразыз сара.
Абарҭ зегьы кажьны арахь санаауаз, аиашаз схы стәымызт. Ааи, усҟан сара арахь саазгаз, сан лыбзиабароуп. Ан лыбзиабара еиҳау иҟеи, аԥсҭазаараҿы. Уи данԥсы, лцәымза азыркуадаз, сара иасмыркыр. Насгьы Марҭа данызымба, сзырццакзеи, иаразнак ала амилициа рахь адырра зыҟасҵазеи? Аҭел самысуаз, ма ателеграмма ҟасымҵооз Ҭина, санхәа, ма сабхәындцәа уҳәа рыхьӡала.
Ари акәымзи аиаша, абри акәымзи аԥшӡа, абри акәымзи, аламыс, апату. Уажәгьы абырсҟаҟара сгәаҟрымызт, ашьшьыҳәа аҳаирплан сынҭалар, ҽнак ала уа сҟамлоз, иҟоу-иану еилысымкаауаз? Сара сҽеимхеит, аха дара ҽеиуп.
Аамҭак шаасоулак еиԥш, сцап Аԥсныҟа, сыԥҳа лахь, уа хымԥада, срыдыркылоит, игәырӷьаҵәа исԥылоит, иара уаатәи ҳгәылацәеи ҳҭынхацәеи.
Ливук дзыԥхьоз ашәҟәы алгарахь днеихьан, «Абри салымгакәа» шиҳәоз аҵх акыр инеит. Ашәҟәы
#
афырхацәа ихы иҭагьежьуа ишҭаз, дыцәарц ауада дныҩнашылт, дызҿыз аԥхьара даалганы. Усҟан Стефа дмыцәаӡацызт. Ливук Стефа дышмыцәацыз идыруан, аха хырҩаа лзимуашәа ҟаҵаны, иҽааилыхны, иаргьы ихы нықәиҵеит. Аҵх ашарахь инеихон, Стефа лылацәа нҭааит. Акранҵы ашьҭахь, арҵәааҳәа дыҳәҳәаны, лиарҭа дҩықәтәеит Стефа, иҟалҵо ҳәа акгьы лзымдыруа, Ливукгьы ацәа даалҵит.
– Ибыхьи, Стефа, бзыршәазеи? Ԥхыӡ бааԥсык бымбакәа быҟам, – иҳәан Стефа длазҵааит, аха Ливук ииҳәаз аҭак ҟалымҵеит Стефа. Лара дқьыз-қьызуа аҵәыуара даҿын.
– Ԥхыӡ бааԥсык ббазар акәхап, Стефа, аха ԥхыӡуп бацәымшәан. Уи акгьы аанагаӡом. Бара Марҭа бахьлызхәыцуа, бнервқәа еибакны, бахьыҟаз ауп, ус аԥхыӡ бааԥсқәа бзырбо, – иҳәеит Ливук, аха лара дқьыз– қьызуа аҵәуара дшаҿыц, даҿын, уаҳа даҟәымҵуа. Ливук дгыланы иҽеилеиҳәеит. Ахәшәи аӡи еидкыланы иааиган, Стефа лыгәшәа-мшәа ҳәо илиржәит. Стефа убас лыԥсы еибакны дыҟан, аӡыҵәҟьа лыхәда имылбаауа. Ахәшә анылжәы Стефа маҷк аҟара лҽааиқәылкит. Лхаҿы лыхшыҩ ааит, уҳәаратәы дааҟалеит. Лыбла ҭраа Ливук диҿаԥшуан. Иаргьы даарыцҳаишьан, лхахәы ааишьышьит. Стефа аԥхыӡ бааԥсы баны, дшыҳәҳәаз идыруан Ливук аха «ибыхьзеи?» ҳәа дылмазҵааит уи. Избанзар, уи иҭахымызт илбаз аԥхыӡ бааԥсы, лгәалаиршәар. Иара иҭахын Стефа ацәгьа-мыцәгьақәа лхашҭырц, уи алагьы лгәы ирҭынчырц, лгәабзиара еиӷьхарц. Ливук ҿымҭӡакәа акраамҭа Стефа длыдтәалан. Стефа уажәшьҭа дқьыз-қьызуа дҵәуамызт, аха лылаӷырӡқәа шаац иаауан. Лылацәа  ә а  ыҟа  шьааӡаиҟан . Ус лараафырҳәадҩагылан , лхалаҭа лыжәҩа иҭарԥаны, амаҵурҭа дныҩналеит. Абуфет ахьгылаз днеин, акониак ачаи аҵәца азна лҭалҭәан дҩаҵашьшь илжәит. Убри аамҭазы, Ливук дҩагылан дынлыдгылеит. Усҟан аҵәца ҭарцәны иқәлыргылахьан. Азнык азы Ливук изеилымкааит шаҟа лжәыз, аха илжәыз зхыл414 #
хыз азна шыҟаз идыруан. Уажәы, данахәаԥш идырт Стефа ачаи жәыга, аҵәца азна акониак шылжәыз. Стефа лхала арыжәтә лымжәыцызт лхаан. Аныҳәақәа раан илжәуан, аха усҟангьы, фырџьанк еиҳаны илымжәыцызт. Уажәы, иҟалҵаз Ливук иааицәымӷахеит, уамашәагьы ибеит, аха иҟаиҵози.
Абжьааԥны акәзар, ҳәарада Ливук Стефа длацәҳауан, уажәы лҭагылазаашьақәа зеԥшрақәоу рыла илеиҳәагәышьозеи акәымзар.
Ливук Стефа лыгәшәымшәа ҳәаны, ииулак лиарҭаҿы дышьҭеиҵеит. Акраамҭа ҿылҭуамызт Стефа. Ҿиҭуамызт Ливук ихаҭагьы.
Ашара иазааигәахон аҵх, алашара хыгагааӡа адунеи иаақәԥхеит. Стефа дҭаҳәахаа дыцәан. Ливук дааԥшуа, диан, аҽны ԥсшьара мшын, агылара дахыццакуамызт. Дхәыцуа диан иаргьы. Длызхәыцуан Марҭа, длызхәыцуан Стефа. Иашоуп Марҭа иара иԥҳаԥса лакәын, дихатәымызт, аха иара ихатәу ҳәа аӡәгьы димамызт. Убри аҟнытә, хатәы ԥҳак леиԥш, бзиа дибон, дагьылхылаԥшуан.
Стефа леиԥш, иаргьы игәы иалан Марҭа лцәыӡра, аха мчы ҳәа акгьы имамызт акәымзар. Стефа диманы Аԥсныҟа дцар, иҟоу еиликаар, издыруада данаауа, длыцны даар? Усгьы ҟалоит, аха аццакра аҭахымшәа иԥхьаӡоит. Амилициа рахь адырра иҟарҵаз аҭак дазыԥшыр, еиҳа еиӷьушәа ибеит. Уи аҭакгьы лассы иаап ҳәа игәы иаанагеит. Ус дааҿыхеит Стефа. Илжәыз акониак афҩы ааиҿасит Ливук. Ларгьы лгәы ааилахынҳәит, лыблахаҵ ааилагьежьит.
– Ливук аӡы сзааг, сбылны сцоит, – лҳәеит Стефа аарлаҳәа.
–Уажәыҵәҟьа,–иҳәанЛивук,амаҵурҭахьиҿынеихеит. Архьшәашәага ашә ааиртын аминералтә ӡы зҭаз абутилка ааҭиган, ашә ааиркит. Нас астол иқәгылаз Стефа акониак злалжәыз, ачаи-ҵәыца ахьықәгылаз иаақәылхын, аӡы нҭыршаны, инкаиҭәеит.
#
Абутилка ахы ларханы, аҵәца азна аминералтә ӡы ааҟаҵаны, Стефа иналиркит. Стефа лгәы иаахәаны, илжәит. Илжәыз лзеиӷьхазшәа лгәы иабан.
– Ливук, изжәыз аминиралтә ӡы сзеиӷьхеит. Сгәы кеикеиуа иҟанаҵеит – лҳәеит Стефа.
– Аиеи, ибзеиӷьхашәа ббоит, аха. Ииҳәарц ииҭахыз аҳәара ааицәымӷхеит Ливук.
– Ливук, уара иуҳәарц иуҭаху еилыскааит. Иҟасҵаз шиашам здыруеит, аха уаҳа ус ҟасҵом, уажәтәи ала усзым-гәаакәа усыцхраа, – лҳәеит Стефа, дӷьаҵәыӷьаҵәуа, Ливук дниҿаԥшит.
– Сбыцхраауеит, Стефа, сбыцхраауеит. Ахаан иҟабымҵацыз ҟабҵеит. Ари ԥхашьара дууп, ишҽеим бхала иеилыбкааит. Уи даара ибзиоуп, саргьы сбықәгәыӷуеит, ҽазны иҟабҵарым ҳәа. Аха ус егьа иҟазаргьы, ибжәыз бхырԥсааразы фырџьанк иадамхаргьы уажәы ибжәыроуп. Уи ала бҽыбхәышәтәыроуп, алкогольцәа рыҽшырхәышәтәуа ус ауп.
– Ливук, саргьы салкаголикхама, нас?
– Бара мап, макьана балкаголикӡам, аха...
– Ус сҟалар аҵкыс, сыԥсыр еиҳа исзеиӷьуп.
– Уи бара бнапы иануп. Уажәтәи ала абри ыжә, – иҳәан
кониак хәыҷык афырџьан илҭаҭәаны Стефа инлиркит. Стефа афырџьан ахьылкыз лнапқәа қыџь-қыџьуан, лгәы хынҳәуан «исзеиӷьхозар», – лҳәан ишылҭахымыз, мчыла илжәын, афырџьан ҭарцәны астол инықәлыргылеит.
Ԥыҭрак ашьҭахь, маҷк аҟара Стефа деиӷьхашәа лхы лбеит, аха иахьцалак, лгәы шыхынҳәыц ихынҳәуан. Ливук илзеиӷьуп иҳәан ачаи ршны илиржәит, аха уи аҽнытәиала илзеӷьханы лымбеит. Адырҩаҽны ашьыжь еиԥш, хар лымамкәа даалшәеит. Стефа акыр илхыԥсааит, илжәыз арыжәтә џьбара.
– Ливук угәы иацәымӷымзар, амилициа рахь ҳнықәлап, урҭ ирҳәо ҳаҳап, саргьы уажәшьҭа хар сымамшәа схы збоит, – лҳәеит Стефа.
– Мап, Стефа бара бгәы бзиахеит, аха сара сыблахаҵ гьежьуеит, акалашәа сыҟоуп, – иҳәеит Ливук.
416 #
– Ус акәзар, ахәылԥаз еиԥш, ҳцап, – лҳәеит Стефа, ашшыԥхьаӡ иаларгалаз аҭак аилкаара дахыццакуа.
– Ахәылԥазгьы ацара иаԥсам, избанзар, усҟангьы иҳалымшар ҟалоит, хәыҷык ҳаԥсқәа ааиваҳгап. Насгьы иҳақәымшәо ҟалар алшоит. Еиҳа еиӷьуп уаҵәы ашьыжь ҳцар, – иҳәеит Ливук, Стефа илҳәаришь ҳәа длыхәаԥшуа.
Ливук иблахаҵ гьежьуамызт, акалашәагьы ихы ибомызт, игәы бзиа, ихы бзиа, анцәа ишиҳәара дыҟан агәабзиараз. Аха Стефа акониак илжәыз афҩы лхын. Уи арыжәтә афҩы шылхыз, амилициацәа рахь дигар иҭахымызт, иԥхеишьон. Уаҵәы шьыжьымҭанынӡа ишԥалхымԥсаари ҳәа игәы иаанарган ауп, аҽны уахь ацара шахирԥаз. Стефа ахәылԥаз еиԥш хәыҷык акы днацҳаит, чаик лжәит, нас дынҭаҳангьы дыцәеит. Адырҩаҽны шьыжьымҭангьы заа дгыланы рхәы ҟалҵеит. Рҩыџьегьы леидтәаланы, акрырфеит. Адаԥа бӷьы ршны илиржәит, акониак афҩы лыхнахуеит ҳәа. Нас рҩыџьагьы иеицны амилициа рҿы иааит. Ашә ишынхыҵыз еиԥш: «Ливук Стефа арахь шәааи. Ашшыԥхьыӡ ҩны шәыхьӡала Аԥсныҟа иаҳашьҭыз, аҭак ааит. Шәааи, шәасырԥхьоит!» – иҳәеит усҟан изацәажәаз амилициа. Стефеи Ливуки ныҩнашылеит. Иара иаацәыригеит адокументқәа чаҟәаӡа.
Ҭина, Марҭа, Џыр, Кәасҭа иара убас Марҭеи Ҭинеи Шиаулиаинтәи ианаауаз амҩан ирықәшәаз Шәачатәи аԥҳәыс, агәылацәа уҳәа аӡәырҩы ирҿырхыз рҿахәқәа. Урҭ зегьы акакала дырзаԥхьеит. Аха иарбанызаалак џьара иаҳәомызт Ҭина дызкышаз аус.
Рыҩны, рынхашьеи рынҵышьеи зегьы иашаны ишыҟаз ианырҵеит.
Стефеи Ливуки аҿахәқәа ирыԥхьаны ианалга, ирҳәарыз рзымдыркәа акраамҭа ҿымҭӡакәа игылан, ирҳәаша рҿашәомызт. Убасҟан ашәҟәқәа дзырбаз амилициа рҩыџьагьы рыцҳашьаны дынрыхәаԥшит.
– Уажәшьҭа шәыгәқәа ҭынчхоу?
#
– Ааи, ҳагәқәа ҭынчуп.
– Уи шәара шәкалыжьуам, ддухар, шәылбалоит, шәара шәылбартә шәхы шәзымҩаԥгар.
– Иҟало аабап, ҳаҭамыз, аџьабаа ду ахьшәҳарбаз, – рҳәан изацәажәоз инидҵны рҿынархеит Стефеи Ливуки.
– Абзиара шәзыҟалааит, абзиара шәақәшәааит, – иҳәеит амилиционер Стефеи Ливуки амилициа рҿы ишааҩныҵыз еиԥш, уаҳа ҿымҭӡакәа ишиашаз аҩныҟа иқәланы ицеит.
Ажәабатәи ахы
Стефа амилициа рҿы дыҟан, данаа ашьҭахь, ԥыхьақәа реиԥш акәымкәа, уашьҭа акыр лҽеиқәылкуа далагеит. «Диашоуп Марҭа. Сара сиашамра еилылкааит. Нас ларгьы сара сеиԥш, ииашам амҩа данылозма? Ҳәарас иаҭахузеи, ус ҟалар диашахомызт Марҭа. Усҟан илцәыӡуан уаҩыла ибеиаз, лаби лаб иашьцәа зегьи. Иара убас, илцәыӡуан лыԥсадгьыл – Аԥсны. Уажәы лара Аԥсныҟа дахьцаз, аиаша ҟалҵеит. Марҭа слызгәаар сиашахом сара. Амала сынтәа ашкол дызҭамлакәа даанхар, дрыцҳами, баша шықәсык лцәыбжьахоит. Лара раԥхьа ашкол дахьҭалазгьы, дахьиз, дахьааӡаз, акәын. Марҭа ашкол дҭалаанӡагьы Џыр дицны лассы-лассы ашкол ахь дцалон. Ашкол аҿы аҩызцәа лыман. Аҩызцәа лыман иара убас дахьынхоз, агәыларагьы. Урҭ зегьы Марҭа ибзианы, илгәалашәоит. Иҟалап даргьы лара дыргәалашәозар. Урҭ лҩызцәа дрыцны ашкол далгозар бзиан, аха заҟа рҿы дтәаз ҳәа изырҵабыргуа ашәҟәы ҳәа акы лыцым. Убри ашәҟәы абра лара дахьҭаз ашкол аҿы ирымхны ишьҭызар, еиҳа иеиӷьуп, слызгәааӡар аҵкыс. Насгьы Ҭина, ԥыхьатәи сара санхәыԥҳа пату шсықәылҵоз, сшылҭахыз аасгәалашәар, Марҭа дӡаны дшылымгазгьы здыруан, амилициа рахьгьы адырра ҟасҵомызт, аха исыхьыз лара исаналыжьып ҳәа сгәы иаанагоит. Уи лыдагьы егьырҭгьы саҭарҵарым. Захар, уи иуацәеи иҭынхацәеи,
418 #
игәылацәеи, иҩызцәеи уҳәа сыздыруа зегьы. Ааи, хымԥада, ашкол аҿы сцаны ашәҟәқәа рымсхроуп», абас дхәыцуан Стефа. Уажәы Ливук иасҳәар, ииҳәо саҳап, – лҳәан Ливук иахь Стефа лыбжьы налыргеит:
– Ливук, уабаҟоу?
– Ара сыҟами, – иҳәан егьи иуада аҿынтә ибжьы ааиргеит.
– Араанӡа уааи, ак уасҳәоит.
– Уажәыҵәҟьа снеиуеит.
Усҟан Стефа Ливук дахьиԥхьаз даахьхәын «Ливук
аранӡа дзаазгои, сара иара иҿы сымнеиуеи» аалгәахәын, Ливук ашәҟәы даԥхьо дахьтәаз, днаидтәалан, дааиацәажәеит:
– Ливук, сара исхәыцуаз удыруоу?
– Мап, исыздыруам.
– Марҭа лзы сахьгәааз сиашам, сиашам иара убас
«Ҭина Марҭа дӷьычны дылгеит» ҳәа амилициа рахь адырра ахьыҟасҵазгьы.
Уа агха ӷәӷәа сыхьит. Уажәы Марҭа ашкол дҭарҵар рҭаххашт, аха адокументқәа рымаӡам. Адокументқәа арантәи илмоуӡар, уаагьы иҟарҵар алшоит, аха ара ашкол аҿы иаарымхны ишьҭызар, еиҳа еиӷьуп ҳәа сгәы иаанагоит. Уара угәы ишԥаанагои? – лҳәеит Ливук иҿаԥхьа азҵаара нықәлыргылан Стефа.
– Ҳәарас иаҭахузеи, бара биашоуп Стефа. Убас ҟаҳҵар, ҳаццакцәарагьы џьара иаахнаҩауеит.
– Ашкол ахь сара сцоит, бара бсышьҭуам. Избанзар, сара издыруеит уи ашкол ахь ацара бара ишыбҭахым – иҳәеит аԥхьара дызҟәаҵыз Ливук ишәҟәы иаԥхьа астол инықәҵо.
– Ливук, ашкол ахь ацаразы, сцоит аха, уара иудыруоу сара ашкол ахь ацара зысҭахым?
– Ааи, ԥыҭқәак здыруеит, аха зегьыҵәҟьа сыздыруам, – иҳәеит Ливук иааркьаҿны.
– Адирктори Марҭа лыкласс анапхгаҩи сзырҿаԥшуам. Урҭ иуаа бзиақәаӡам, ахәыҷқәа еилырхуеит.
#
– Бара бакәым, излоу реилазаарагьы ирҭахӡам ҳәа рҳәоит. Марҭа лыкласс анапхгаҩы ашшцәа рацәаҩны иоун, акласс анапхгара аҟнытә ихы дақәыиҭыртәит ҳәа саҳаит. Исаҳаижьҭегьы шьҭа хымшҟа ҵуеит, аха бара бҿы исзымҳәеит акәымзар.
– Иухьи Ливук сгәалаҟазаара зеиԥшроу умбаӡои? Исауҳәар сгәалаҟазаара бзиахар ҳәа ушәама? Адиректори иареи ирхароу рацәоушәа збоит Марҭа Аԥсныҟа лцара.
– Ҳәарас иаҭахузеи, ус акәзаргьы ҟалоит. Уи акласс анапхгаҩы иеиԥш адиректоргьы иамхра азҵаара ықәгылоушәа рҳәоит, – иҳәан Ливук иааиҿыҵҟьеит. Ливук ари ажәа иҿыҵҟьаз даара ицәымыӷахеит, избанзар уи макьана, ииашоу, ииашаму еилкааны имаӡамызт.
Ливук еснагь ҟазшьас иман цқьа еилкаамкәа изымдыруа џьара амҳәара. Ари аҟазшьа иара даара ҳаҭыргьы ақәиҵон. Џьара аҳәара акәым, бзиа иибо иԥшәма лҿыҵәҟьа аҳәара иаԥсам ҳәа иԥхьаӡон, дыԥҳәысми, аҳәса агәҭакы рымам. Аԥҳәыс лҿы иуҳәаз агазеҭ иануҵаз иаҩызоуп.
– Убригьы дамырхуа анцәа иҳәааит, – лҳәан Стефа илаҳаз ажәабжь лгәы ишаахәаз удырратәы лхы-лҿы иааныԥшит. Уи лхы-лҿы аччара иаақәыххыз, Ливук илаԥш аннақәшәа, иаргьы игәы иаахәан, «уажәраанӡа исҳәар акәымзи» ааигәахәит, аха игәы иаанагоз, Стефа лҿы акгьы имҳәеит. Стефа лгәы иаахәозар иҳәан Ливук ашкол ахь ацара зынӡак ишиҭахымызгьы ус иҳәеит:
– Стефа, ибҭахызар саргьы сбыццап, ашкол ахь бахьцо.
– Ушәҟәы узыԥхьо иугәаԥханы уаԥхьоит. Уи аԥхьара ушаҿу уалгар, еиӷьушәа збоит, уалга узыԥхьо. Марҭа лдокументқәа раагаразы, ҳҩыџьагьы ҳаҭахымхаргьы ҟалап, – лҳәеит Стефа.
– Ибзиоуп, нас бца, ашкол ахь. Иаага Марҭа лдокументқәа. Бара ишыбҳәаз еиԥш, бныҟәа, Марҭа лдокументқәа лықәшәар, лгәы иаахәап, ргәы иаахәап лара дзааӡо аҭаацәара. Пату ақәырҵап, уаатәи арҵаҩцәагьы, – иҳәан Ливук, абжьааԥны еиԥш, уажәгьы дҟәыӷаны даацәажәеит.
420 #
– Аиеи, сцап. Ус еиҳа иеӷьуп, – лҳәан егьи ауада дныҩналан аҽеилаҳәара дналагеит.
Лҽеилаҳәара митәык дадымхалеит. Стефа иаарласны, лҽеилаҳәаны, ауада дааҩныҵит. Усҟан Ливук ашәҟәы аԥхьара даҿын.
– Сара сцеит, – лҳәеит Стефа, Ливук лхы наиқәкны.
– Бца, – иҳәеит Ливук ишиҟазшьаз еиԥш, иажәа ааркьаҿны.
Стефа данындәылҵ Ливук длызхәыцуан: «Изакәытә лаӷырӡузеи уи лыԥҳа лзын икалҭәаз, аиашаз, уи агәыхь илызнарҵысыз дагоит, ма дархагахоит ҳәа акәын са сгәы ишаанагоз, аха лыԥсгьы еиқәхеит, уи агәырҩа хьамҭа илҭааз. Лҽамылхит, избанзар дҟәыӷан. Ҟәыӷарыла аныҟәара, еснагь ауаҩы деиқәнархоит. Ҳәарада, ушьҭа Стефа акгьы лыхьуам, уи лиашара деиқәнархоит».
Стефа агәашә дшынҭыҵыз еиԥш, Ливук иҩызак машьынала дааиуан. Уи Стефа даниба, даангылан, ибжьы наиргеит:
– Бабацои, Стефа? Стефа дахьцоз лҳәеит.
– Бааины бақәтәа, устәиалоуп сара сышцо. Стефа лшьаҿақәа аалырццакын, иаангылаз амашьынахь, лхы рханы лҿыналхеит. Амашьына даннадыххыла, аныҟәцаҩ ашә аартны, «бааины бҭал», – иҳәеит. Стефа дааццакны зышә аатыз амашьына днақәтәеит, дышнақәтәаз еиԥш, амашьына аҿынанахеит. Ари Ливук изааигәаз ҩызан аҟнытә, уажә ааигәа, Ливуки иареи анеиқәшәа иаиҳәеит Марҭа Аԥсныҟа дышцаз, уи лзы ируз-ирҳәаз зегьы. Ажәак ала иуҳәозар, уи идыруан Марҭа лҭоурых акы аанмыжькәа. Уи аҟнытә иара Стефа длазҵааит:
– Стефа, Марҭа лдокументқәа рзы акәхап бзаауа?
– Ааи, Марҭа лдокументқәа рзы ауп, сара арахь сзаауа. Уара ишудыруа здыруеит, Марҭа лҭоурых бзианы. Избанзар уажә ааигәа Ливуки уареи шәанеиқәшәа ишуеиҳәаз саиҳәеит, – лҳәеит Стефа, лара илзааигәаӡоу аӡә иеиԥш дыԥхьаӡаны.
– Ааи, ибзианы издыруеит Марҭа лҭоурых. Избанзар
#
уи сара исеиҳәахьеит Ливук. Уажәы бара адокументқәа ахьыбышьҭуа биашоуп. Убас иашала бныҟәар, быԥҳагьы, лара дзызцазгьы беилыркаауеит. Аԥсҭазаараҿы еилибакаароуп иҟоу, уаҳа акгьы ыҟам. Изеилибакааз рыбжьара, ахаангьы рыцҳара ҟалом, – иҳәеит амашьына ныҟәцаҩ. Стефеи аныҟәцаҩи еицәажәо ус ишнеиуаз, ашкол агәашә инавсны, иаангылеит амашьына. Стефа амашьына ашә аалыртаанӡа аныҟәцаҩ ус иҳәеит: – Марҭа даԥсуоуп. Аԥсуаа даара имилаҭ маҷны аҭоурых ду змоу милаҭуп. Ақәра ду ирымоу иабзоураны, акультура ду рымоуп, урҭ рыԥсадгьыл иапатриотцәоуп. Урҭ рҵас, рыламыс адунеи ахьынӡанаӡааӡо, даҽа милаҭк ирыламҩашьо иҟоуп. Аӡәырҩы рыҩнқәагьы снеихьеит. Урҭ сара ибзианы издыруеит.»
Стефа амашьына ашә аалыртын дыллыбааит.
– Абзиараз, Стефа, Ливук сысалам иҭ, – иҳәеит иара, Стефа «ҭабуп» лҳәаанӡа.
«Абзиара узыҟалааит, иҭабуп сахьааугаз, иҭабуп Ливук асалам ахьизуҭиуа. Хымԥада уи иасҳәоит уаргьы саргьы ҳшеиқәшәаз, усаламгьы исҭоит», – лҳәан Стефа амашьына дыҩлыбаан, ашкол агәашә ахь лҿыналхеит. Лара амашьына дшылылбааз аныҟәцаҩ асигнал абжьы наирган, аҿынанахеит. Лара ашкол агәашә аартны дынҭалеит. Усҟан аԥсшьара ду ыҟан. Уажәоуп аҵатәхәы аҿынтә аҵәҵәа аныҟала. Ашьхымза аҭра ашьхақәа анҭыппуа еиԥш, аҵаҩцәа рыклассқәа ирыҩныппны, ашкол ашҭа ақәлара иаҿын. Стефа ус дышнеиуаз, Маша даалԥылеит. Маша иаразнак, – Стефа! – лҳәан лнапқәа ааиҵыхны иҩышьҭылхын, дыҩуа, дааин Стефа лҽынылгәыдлыжьлеит.
Стефа лыԥҳа дылбазар аҟара Маша даалеигәырӷьан, дҩышьҭылхын далгәыдкыланы, днеимда-ааимдо даалыгәӡит, аха ирласны ҵаҟа длыргылеит. Уи лнапқәа Маша дырзышьҭымхит. Дхәыҷума Маша. Уи аҭыԥҳанаӡа длаҟарахарц уамак лыгӡам. Стефа Марҭа даалгәалашәан, лԥараҭра аҿы аалыртын, ҟәрышьқәак Маша иналлыркит..
422 #
– Ари уамак ыҟам, аха иахьа ибызхоит, – лҳәеит Стефа Маша длыхәаԥшуа.
– Сара исфаша сымоуп, исҭахӡам, – лҳәеит Маша Стефа илылҭаз аԥарақәа мап рыцәкуа.
– Ус бҳәар, сбыргәаауеит, сара Марҭа леиԥш быԥхьаӡаны ауп, арҭ аԥарақәа збысҭо – анылҳәа, «иҭабуп» лҳәан Маша Стефа илылҭоз аԥарақәа аалымылхит. Маша Стефа аԥарақәа гәык-ԥсык ала ишлылҭаз иеилылкааит. Даалгәалашәеит Марҭа. Стефа даарыцҳалшьан, лылақәа ҭырхаха дҩалҿаԥшит, нас Стефа лгәы иаахәап, – лҳәан Маша даацәажәеит.
– Шәара ижәдыруоу ҳакласс анапхгаҩы дшамырхыз? Уажәы акласс напхгаҩыс иҳарҭаз дшыбзиоу шәдыруоу, шьыри адиректоргьы дамырхуандаз! – лҳәеит Маша, лыбжьы аӡәы иаҳар ҳәа дшәо, иаархәыҷны.
– Ус бара ибымҳәан, бхәыҷуп, макьана ибыздыруам уи акласс анапхгаҩ ҿыц дзеиԥшрахо. «Аҩымсаг ахьынӡаҿыцу аҩны бзианы иаԥссоит» – рҳәоит.
– Сара бара бҿоуп, уаҳа џьаргьы исҳәаӡом. Бара бгәы ишахәоз здыруан ауп, изысҳәаз. Шьыри, уи Марҭа илдыруандаз, лгәы ишԥахәарыз – лҳәахт Маша, Марҭа дшыгәхьаалго удырратәы.
– Маша ушьҭа бца, бымбои бҩызцәа зегьы цахьеит, ари аԥсшьара ду ауп. Акрыфара бҽагбмырхан, – лҳәан ԥыхьа еиԥш, дҩышьҭыхны акәымкәа, даалаҟәын Стефа Маша дналыгәӡит. Маша дыҩуа, лҩызцәа злацаз ала лхы рханы лҿыналхеит. Стефа Маша дахьнеиуаз длыхәаԥшуа дгылан. «Марҭа ари ашкол дҭазар, уажәы рҩыџьагьы иеицны имнеиуази» ҳәа дхәыцуан. Стефа Маша акрыфарҭа ашә аартны даныныҩналагьы, Стефа дахьгылац дгылан, иӷәӷәаны иарсу аҵәҩан еиԥш, дымҵысуа. Лара илзымчҳазт лылаӷырӡқәагьы аахыҳәҳәылеит. Стефа дахьгылаз: «аӡәы сибар ԥхашьароуп» – аалгәахәын ашьшьыҳәа арҵаҩцәа рҭыԥ ахь лҿыналхеит. Уа ашә дылагылан аҩныԥссаҩ аҷаԥшьаҩ ԥҳәыс, лнапқәа аҟаԥшь рхаҵаны. Уи Стефа даанылкылан, длазҵааит:
#
– Ишәҭахыда, шәара?
– Сара дысҭахуп, афбатәи акласс анапхгаҩы, – лҳәеит Стефа.
Афбатәи акласс анапхгаҩы шәара шәанааиуаз, дыншәывсит. Акрыфараз, акрыфарҭахь дцеит. Ахԥатәи аҵатәхәоуп уажәы инҵәаз, лара аԥшьбатәи аҵатәхәы лымаӡам,– лҳәеитаҷаԥшьаҩ-аҩныԥссаҩ.
– Шәара шәызҿу дыԥҳәысуп, афбатәи анапхгаҩы дхаҵоуп, – лҳәеит Стефа, ахаҵа ҳәа лара дызҿу дшамырххьаз лмаҳацызшәа.
– Шәара шәызҿу ахаҵа, адиректори иареи ус хәымгақәак ҟарҵан, азы аус иаман.
«Уи ҟазҵаз сара соуп» – иҳәан, афбатәи акласс анапхгаҩы ихы аиҭан, аусура дамырхит. Аха аус хәымга ицҟазҵаз адиректор дизыхьчоз џьишьан, аха дизымхьчеит. Уигьы иҵырдырааит, иус ҟьашьуп, имаҵура амхрала деиқәхар «иҭабуп» иҳәап, аха уи ала дзеиқәхом ҳәа ауп ауаа ирҳәо. Урҭ изларҳәо ала аус аӡбарҭа иарҭаргьы ҟалап, иҟало аабап. Уи дамырхыр, иҟало даара дыбзиоуп, дҟәышуп, ламыс змоу аӡә иоуп иара. Уаҳа сҳәом бара быгәра згоит азоуп, ари амаӡа збасҳәо», – лҳәеит ари аԥссаҩ аҷаԥшьаҩ, уи лыгәра лгартә еиԥш, илзааигәаӡоу аӡә леиԥш дыԥхьаӡаны.
– Уи сара иабасҳәо, насгьы иҳәатәым зҳәақәо среиуаӡам сара. Уи азы шәгәы шәырҭынч, – лҳәеит Стефа аҩныԥссаҩ аҷаԥшьаҩ лгәы лырҭынчырц азы. Абас абарҭ реицәажәара ашьҭахь Стефа акыр инаскьаганы игылаз аҵаа ҵла иаҵаҟаҵаз атәарҭаҿы днеин днатәеит. Дтәоуп, дхәыцуа Стефа. Дзызхәыцуа лыԥҳа Марҭа лоуп. Уи ара ашкол дҭахуп. Адиректор икабинет ашә аартны даадәылҵхт, лылаӷырӡқәа лҿашы.
Ари ашкол банҭаҳҵоз агха ду ҳахьит, бара ҳашкол бҭаҳамҵар акәын. Ҳара бара ҳашкол бызҭаҳҵаз ибзианы аҵара зҵо аӡә бакәыз џьаҳшьан азоуп. Аҵараҿы зынӡа бкәадазаап. Бҿы еилганы акагьы бымҳәозаап акласс аҿы. Ус иҟақәоу ҳаргьы иҳамоуп, бара бабаҳҭахыз – иҳәахт уи адиректор. Марҭа ашкол ашҭа дықәсны аҩныҟа дцарц
424 #
днеихуан. Аҵаҩцәеи арҵаҩцәеи еилагыланы ашкол ашә инхыҵхт». Хәбаҟа минуҭ анааҵ, аккаҳәа аҵатәхәқәа рахь аҵәҵәа ааҟалеит.Ари аҵәҵәабжьы Стефа лхәыцра даалнахит.
Аԥссаҩ – аҷаԥшьаҩ дахьгылаз, Стефа лахь лҿыналхеит иаарласны, уи дахьгылаз Стефа днеины дналывагылеит. Стефа аҵааха лымҭаӡакәа аԥссаҩ-аҷаԥшьаҩ Стефа
лахь лыбжьы налыргеит:
– Афбатәи акласс анапхгаҩы абыржәы шәара даашәывсын, арҵаҩцәа рҭыԥ ахь лҿыналхеит. Лымацара заҵәык арҵаҩцәа рҭыԥ аҿы даанхеит, маҷк шәааԥшы, уажәыҵәҟьа аҵаҩцәеи арҵаҩцәеи еилысуа еилоуп, – лҳәеит аԥссаҩ-аҷаԥшьаҩ. Стефа илаҳаз хаҵаны, дыԥшны даангылеит. Ицеит ҩбаҟа минуҭ, хабалак, иааҭынчрахеит.
«Соулыжьыр ахәҭоуп» ҳәа аалгәахәт Стефа.
– Блеир ҟалоит, ушьҭа блеи, лымала лоуп арҵаҩцәа рҭыԥ аҿы иҟоу, атетрадқәа лыриашозар акәхап. Ус акәзаргьы бара быззааиз азы мап бцәызкуа лакәӡам, – лҳәан аԥссаҩаҷаԥшьаҩ амардуан Стефа даҿаланы дахьҩеиуаз, лыбжьы налхьылыгӡеит. Стефа иаарццакны лҿыналхеит, амардуан дҩықәнан арҵаҩцәа рҭыԥ ашә днылагылеит. Ашә днаснасын, дӡырҩуа, ашә даалагылеит.
– Шәлеи! – ҳәа арҵаҩцәа рҭыԥ аҿынтә ԥҳәыс бжьык аагеит. Стефа ашә днагәҭасын, аҷараҳәа иаалыртын, дныҩналеит.
– Мшыбзиақәа! – лҳәеит Стефа, дшынҩнашылаз еиԥш, итәаз аԥҳәызба ҿа лхы налықәкны.
– Бзиара жәбааит, шәлеи арахь ишәҭахыдаз? – дҵааит итәаз аԥҳәыс ҿа.
– Шәара шәоуп исҭаху. Сара излеилыскааз ала шәара шәоуп афбатәи акласс анапхгаҩы.
– Ус ауп, сара соуп афбатәи акласс анапхгаҩы акыр азы сышәҭахызар, сышәзыӡырҩуеит, шәымаҵ аура сазхиоуп.
– Ааи, шәысҭахуп, шәара шәыцхыраара сҭахуп. Сара
#
Марҭа лан соуп. Стефа лажәа нагӡаны аҳәаха лымҭаӡакәа арҵаҩ ҿа даацәажәеит:
– Марҭа иӷьычны Аԥсныҟа иргаз лан шәоума? Уи лымшала заҟа гәырҩа шәхажәгахьоузеи? Шәрыцҳашьаны заҟаҩы шәылацәажәо саҳахьоузеи, – ҳәа Стефа дрыцҳашьаны, даалыхцәажәеит арҵаҩы ҿа.
– Мап, уи длымӷьычӡеит, дырӷьычит ҳәа сара соуп ауаа ирылазҵаз. Сара соуп, аха уи гха дуны исыхьит. Анцәа саҭеимҵааит агха иҟасҵаз азы. Уи адагьы сара егьа гәнаҳа ҟасҵахьеит. Сара сыдагьы гәнаҳара ҟазымҵацда. Ари ҳдунеи ду гәнаҳала иҭәыми? Ари шыҟалаз абас ауп. «Марҭа лаҳәшьа ду сара сҿы дыҟан. Сыԥшәмеи сареи аҽны ԥсрак ахь ҳамцара ҟамлазт, ҳцеит. Марҭа лаҳәшьаду днаскьалгон, адәыӷба даналҭа, лара длыбаауашәа ааҟалҵан, лҽылҵәахит. Хԥа-ԥшьба аанҿасырҭа ианырхыс, Марҭа даацәырҵын лаҳәшьа ду лкупе аҿы днеит, ушьҭа дабалгоз, ҳара арахь данаҳамба, Аԥсныҟа адырра ҟаҳҵеит. Уа дыҟоуп. Уа ашкол дҭаларазы адокументқәа сҭахуп, уи азоуп сзааз, агәхьаа шәасыргоит, аха, – лҳәеит Стефа.
– Ҳәарада, аҳәыҷы лдокументқәа лҭахуп, аха ус адокументқәа шәыҭара ҳара азин ҳамаӡам. Лара дахьцаз, ашкол аҿы, дызларыдыркылаз ала ашәҟәы аагатәуп. Нас убри ашәҟәы ала адокументқәа шәаҳҭоит, – лҳәеит афбатәи акласс анапхгаҩы.
– Унан, абриҵәҟьа шԥаҳзымдыруеи, сыԥшәмеи сареи. Ус сҳәеит, аха акы еилаҳамкаауа, ҳхәыҷны ҳаҩны ҳаҩнома, ҳахқәа ҳтәӡамкәа ауп аҩны ҳшыҩноу. Ҳара ҳаҩны ҳшыҩноу еиԥш, иҳақәшәира аҩны дыҩналаргьы сҭахым, – лҳәеит Стефа, илыхьыз ԥхашьаны.
– Ииашоуп ишәҳәо, сара шәара шәыӡбахә саҳахьеит акласс ансыдыскылоз. Усҟан сара иеилыскааит уи. Арҵаҩцәа ргәы ишалаз шәара шәзықәшәаз азы, шәрыцҳаршьоит зегьы. Ԥыхьатәи афбатәи акласс анапхгаҩи ашкол адиректори рыда. Урҭ уаа гәаҵәа жәпақәоуп. Ирҳәоит ахәыҷқәа еилыхны ирбоит ҳәа. Марҭагьы дыгҿацаланы
426 #
дрыман, аҵара лгәы ахдыршәеит ҳәа. Ажәак ала, ашкол аҿы аусура дара иртәым, – ҳәа рзырҳәон ауаа.
– Иҭабуп схәыҷгьы саргьы ҳахьеилышәкааз. Ахәыҷы илзымдыруа абызшәала аҵара лырҵара ауам. «Аԥсуа» «аԥсуа» ҳәа илхыччон, дымцакәа. Уи иалаҳхи иҳаҩсхьоу аус. Адокументқәа рзы ишәҳәо иашоуп. Уи дызларыдыркылаз ала ашәҟәы аарышьҭуазар аабап. Абыржәы, сышиашоу аԥошьҭаҿы снеины, ателеграмма ҟасҵоит, – лҳәан Стефа дыццакны дҩагылеит.
– Саҭамзааит шәыззааиз аус азы, ацхыраара ахьсызшәымҭаз. Избанзар, уи изымуа усуп.
– Ибҳәо иашоуп. Сара сбызгәааӡауам, иаҭахыз ашәҟәқәа шәырҩны, шәнапқәа нанҵаны ҳәа иаасырмариан, аха – лҳәеит Стефа. Нас абзиара шәзыҟалааит лҳәан ашә аартны дныҩныҵит. Дук мырҵыкәа, ашкол ашҭа днықәсын, агәашә аартны дынҭыҵын, автобусқәа ахьаангыло ахь лҿыналхеит Стефа. Лара автобусқәа ахьаанкыло дышнеиз еиԥш, апочтахь ицоз автобус ааин, дҩыхәнан, иахьҭацәыз тәарҭак аҿы днеины днатәеит. Дук мырҵыкәа лавтобус аҿынанахеит. Аҩбатәи аанҿасырҭаҿ акәын апочта ахьыҟаз.
Уа автобус анаанҿас, Стефа афырҳәа длылбааит. Дышиашаз апочта длыҩналеит. Адахҭа днадгылан, абӷьыц аақәылхын, илҭахыз нанҵаны, инықәлыршәит. Ателефонистка абӷьыц аақәылхын, ианыз ажәақәа ааԥхьаӡаны «абрысҟаҟара бшәароуп», – лҳәан, шаҟа лшәоз лалҳәеит. Стефа лԥараҭра аҿы аалыртын шаҟа шәатәыз аҟара налылҭеит. Стефа аԥара злалшәаз ала аквитанциа ҩны иналылҭеит. Стефа аквитанциа аақәылхын лԥараҭра инҭалҵан, лымаҵ зуз ателефонистка «ҭабуп» ҳәа лаҳәаны дындәылҵны дцеит. Апочта аҟнытә Дариа дахьынхоз рацәак бжьамызт, шьапыла днеиратәы иҟан. Уажәы, Стефа илыӡбеит Дариа лҿы днеины, Машагьы лызхара дбаны, Дариагьы длацәажәарц. Уи алагьы лгәырҩақәа лхалыршҭырц. Ус иагьыҟалҵеит Стефа. Минуҭқәак рышьҭахь Стефеи Дариеи еицәажәо, Дариа
#
луадаҿы итәан. Стефа раԥхьа иаацәырылгеит Марҭараа рыкласс анапхгаҩы дшамырхыз, адиректоргьы иусқәа даарак ишҽеим. Изларҳәо ала рҩыџьагьы иҽеимыз уск мҩаԥыргеит. Иҽеимкәагьы ауаа рылацәажәоит. Ари Дариагьы илаҳахьан, аха Стефа лҿы днеины, илзымҳәацызт акәымзар. Ус Дариа илзыҟаҵазҭгьы Стефа заҟа дгәырӷьарызеи? Марҭа лзы заҟа лгәы лыхьыз, заҟа лаӷырӡы калҭәаз аҟара калҭәомызт. Уи агәыхь илымаз акыр ихнаҩауан, Аха Дариа илзымҳәеит. Лара Дариагьы заҟа илҭахызеи Стефа лҿы днеины илҳәар...
Уажәы, Стефа ианцәырылга ауп уажәраанӡа Дариа ишылдыруазгьы анылҳәа. Дариа Стефа иахьлызламҳәацыз, Дариа Стефа лҿаԥхьа аҭамзаара шьҭалҵеит. Уажәы дара анцәа иҳәон, урҭ рмаҵурақәа рамхра адагьы, аҭакрагьы рықәшәарц. Стефа Дариа илалҳәеит Марҭа лдокументқәа аарышьҭырц ателеграмма шылшьҭыз. Адокументқәа ааны ианыҟала апочтала имышьҭӡакәа, лара лхаҭа дцарц, лхәыҷгьы арахь дылзаагозар, даалгарц, дылзаамгозаргьы лҽырбзианы дыҟазарц азы длылабжьарц, насгьы лара лызхара дылбарц лгәы ишҭоу. Дариа даалаган, акофе лыршит. Илеидтәаланы иржәит. Рызхара ианеибаба, аамҭа анырга ашьҭахь, иааидыҵит арҭ аҳәсақәа. Стефа дахьынаиааиз акыр лгәы лхашҭшәа дааҟалеит. Аха аҩны данааи нахыс лыԥҳа еиҳа лгәы дыҵхо далагеит. Лара дтәан лыԥҳа длызхәыцуа.
Арантә Марҭа Аԥсныҟа данцоз аҩны илшәқәаз рылоуп дышцаз. Уа дахьнеиз, лымаҭәақәа илшәылҵо ҳәа илымоузеи? Аԥснынтәи Литваҟа лара данцоз, уа Аԥсны лымаҭәақәа рацәаны инхеит, аха усҟан лара дхәыҷын. Уи аахыс дазҳаит, афбатәи акласс аҿы дтәоуп. Усҟантәи лымаҭәақәа уажәы илзыбзиахома? Иагьа лҭахызаргьы амаҭәақәа ара иҟоуп. Иагьа ԥшӡа рбаргьы Ливуки Стефеи лара илзаархәон. Уажәы лара иабалыхәарҭоу акәымзар.
Ҭина Марҭа Литвантә данаалга, мчыбжьык аҟара анааҵ, Аҟәаҟа длыманы дцан, ҩынтә лҽызлеиҭалкшаз амаҭәақәа лзаахәаны илзаалгеит. Захари Светеи усҟан еиԥшымызт азы.
428 #
Уи нахыс, Захари Светеи аҟәрышьқәа аидкылара иаҿын Марҭа илзыхәҳахәҭырц азы. Ицәгьамкәа аԥара еидыркылеит урҭ. Уи иахьа акәзаарын ҿҳәарасгьы иамаз, иарбанызаалак ҭитәык мгаӡакәа Светеи Захари Марҭа дрыманы Адлерҟа ицеит хәҳахәҭра ҳәа. Адлер имццакӡакәа илалаԥшны ихәаахәҭырц азы. Уа ирҭахқәаз рмоур, уаантә дара ргәы иҭан Шәачаҟа ицарц. Шәачаҟа имцакәа Адлер ирҭахыз шроуаз агәра ргон. Ус иагьыҟалеит, Марҭа илҭахқәаз зегьы араҟа ироуит, нас дара аханы Шәачаҟа изцарызеи!
Кәасҭа нхарала Захар дахьынхоз акыр дацәыхаран аҟнытә, иахьа уажәраанӡа Марҭа иара ишҟа днеимԥхьаӡацызт. Амала, ахәыҷкәа ашкол аҿы иеиқәшәалон, уа иеибабалон. Ус акәымкәа иҟазҭгьы Марҭа иагьарааны Кәасҭараа рҿы днеихьазаарын. Аха ус иҟам ишыжәбо. Ари амчыбжь азы Марҭа, хаз ҷыдала лхәы ҟаҵаны, лҩызцәа лыдкыланы длеигарц игәы иҭан. Уи рдыруан Захари Светеи.Ҭина илзаалхәақәазамаҭәақәамаҷхәызма,ахаЗахари Светеи Ҭина илзаалхәақәаз амаҭәақәа ракәымкәа,дара илзаархәақәаз лышәҵаны Кәасҭа иҿы дларгарц акәын ргәы иҭаз. Убри азы акәын Марҭа урҭ дрыманы Адлерҟа изцазгьы. Усҟан Адлер «Азверинец» ааны иҟан. Дара неины ирбеит. Акинотеатр аҿы акиносахьа иахәаԥшит. Адлер аҭыԥ ԥшӡарақәа акыр рбеит. Стефеи Захари Марҭа рыгәҭа дыбжьаргыланы рпатреҭқәа ҭырхит. Аҵыхәтәан, акрыфарҭаҿы инеин, акрырфеит акрыржәит. Акрыфарҭа ишаадәылҵыз еиԥш, Ԥсоуҟа ицоз автобусқәа ахьаангылоз инеин, раԥхьа иааиз втобуск инҭалан Ԥсоу иааит. Араҟагьы акраазхәо џьоук ракәу џьушьап ашәыр зҭиқәо инрызҵаа-аарызҵаауа, акраамҭа ирылан. Абарҭ абас Ԥсоу ианыҟаз хымш раԥхьа, нахьхьи, Литвагьы Марҭа лани лабԥсеи гәыҵхарҭас ирымаз Марҭа лакәын.
Стефа апочтаҿы дыҟан аҩны данааи, Ливук дыҟамызт. Стефа аҽны дахьыҟақәаз рҟнытә, дааԥсаха аҩны дааин, лҽааиҭакны лиарҭахь днеины, лхы нықәылҵеит. Ҽеишәа аԥсшьаха лоуаанӡа аӡәы ибжьы аагеит. Уи зыбжьыз
#
дылзеилымкааит Стефа. Аҩынтә абжьы анаага, Стефа абжьы игаз зыбжьыз деилылкааит. Уи аԥочтаныҟәгаҩ ибжьы акәын. «Ажәабжьс иаҳзааигазеи» ҳәа дхәыцуа, аҩны дныҩныҵны, днеиԥылеит. Конвертк «Заказное» ҳәа ақәыҩны амҳәыр аарханы, Стефа иналиркит апочтаныҟәгаҩ. Ари злалоуз алагьы лнапы нанылҵеит, апочтаныҟәгаҩ азеиԥштә тетрад ҷыда имаз аҿы. Стефа Аԥсны дахьыҟаз, илҵаз «Арахь умҩахҵ» уажәы, лара илҭааз иалҳәеит, аха иаргьы Аԥсны дааӡазшәа – «Ҭабуп!» «Сыццакуеит» – иҳәан дааҳәны, иҿынеихеит. Стефа дыццакы-ццакуа аконверҭ аалыртит. Абар, Марҭа ашкол дахьҭоу аҟнытә ауп ашәҟәы ахьааз. Ашкол адирекциа аҳәара шыҟанаҵо Марҭа лдокументқәа нарышьҭрацы, дара рышкол дахырԥхьаӡарац азы. Уажәыҵәҟьа, лҽааилалҳәанашколахьдцаны,Марҭалдокументқәа рымхны, Аԥсныҟа амҩа дықәлон, аха Ливук аҩны дыҟамызт, уи диазымҵаакәа цашьа лымамызт. Ливук даанӡа дизыԥшыр акәын, дагьизыԥшит. Ахәылԥаз Ливук дааит аҩны, Стефа лгәалаҟазаара бзианы, Ливук дахьибаз игәы иаахәеит.
– Иахьа даара сгәы баахәоит, Стефа. Убас ауп аҟәыӷа ихы шымҩаԥиго. Агәырҩа бааԥс зҽазҭаз дагоит. Уи иаҿагыланы иқәԥаз аиааира игоит, аԥсҭазаарахь деихоит, – иҳәеит Ливук.
– Ливук, уара иудыруоу, иахьа сара абас сгәалаҟазаара бзианы сҟазҵаз, – лҳәан Стефа, Ливук азҵаара илҭеит.
– Мап, исыздырӡауам, – иҳәеит Ливук.
Стефа лгәалаҟазаара зеиԥшроу издыруам. Амала, ибоит лгәалаҟазаара шбзиоу. Цқьа даназхәыц, Марҭа лхабарк лаҳазаап игәахәын.
– Марҭа лхабарк баҳазаап, – иҳәеит.
– Уақәшәеит, Ливук уақәшәеит, – Марҭа дахьҩеиз ашкол дҭарҵеит. Ашкол аҿынтә ашәҟәы ааит. Уи ааганы апочтаныҟәгаҩ исиҭеит. Уи ада ԥсыхәа шҳамам уаргьы саргьы иаадырыр акәын. Аха уи аума аус злоу. Аус злоу Марҭа лдокументқәа зларымаҳхыша ашәҟәы ҳауит.
430 #
Заа адырра ҟаҵатәын. Ҳара адырра аныҟаҳҵа, иаҳзаарышьҭит.
– Ааи, ииашаҵәҟьаны, уи аадырыр акәын, аха ҳзымхәыцит. Ҳҭагылазаашьа усшәа иҟалеит, – иҳәеит Ливук.
– Ус егьа ҳагхахьеит, егьагьы ҳагхараны ҳаҟоуп, аха уи агәхьаа зкыда? Уи усҟаҟара азхәыцра аҭахым. Уажәы азхәыцра зҭаху иаарласны Марҭа лдокументқәа лара ашкол дахьҭоу рықәыршәара ауп. Ашкол аҿы снеины, иаарласны, почтала исшьҭыргьы ҟалоит, аха схаҭа изгар сҭахуп, Марҭагьы дызбап. Дысзыгәыкны, дсышьҭалозаргьы сыздыруам, уара угәы иацәымӷымзар, сцон, – лҳәеит Стефа.
– Бца. Уи сара сгәы иалсӡуам, – аҭак ҟаиҵеит Ливук.
– Ус акәзар макьана, ахәыҷқәа ашкол иаурыжьуам. Ашкол ахь сцоит, Марҭа лдокументқәа рымысхырц – лҳәан, дҩагылеит Стефа.
– Бца, иҳәеит Ливук.
Стефа дааццакны, лҽааилалҳәан, ашкол ахь лҿыналхеит, Аԥснынтәи инеиз ашәҟәы лыманы. Стефа ашкол аҿы дҩеит. Афбатәи акласс анапхгаҩы длыԥшаан, илҭахыз ашәҟәқәа ааиқәлыршәан, Стефа лышҟа иналырххеит.
– Адиректор инапы анҵатәуп, иаргьы икабинет аҿы дыҟоуп, – лҳәеит акласс анапхгаҩы.
– Сбыҳәоит бшаҿу бара исзыҟабҵарц, уи адиректор сиҿаԥшыр сҭахӡам, – лҳәеит Стефа.
– Ибзиоуп, бара ус ианыбҭахха, – лҳәан дааԥышәырччан, дҩагыланы адиректор икабинет ахь лҿыналхеит акласс анапхгаҩы. Лара рацәак даанымхакәа дааит.
– Зегьы еиқәшәоуп, – лҳәеит адокументқәа аныналлыркуаз.
– Даара иҭабуп, абзиараз, – лҳәан Стефа дындәылҵит.
– Бызхаҭабуеи, уи сара сус ауп, – лҳәеит акласс анапхгаҩы, деихаччо.
Стефа иаарласны аҩны дааит. Ливуки лареи ааицәа#
жәан, авиакассахь ицеит. Адырҩаҽны ашьыжь асааҭ фба рзы, аҳаирплан Адлерҟа иԥырраны иҟан. Лара лзы иҵәахызшәа ҭыԥк ҭацәны иҟан. Аблеҭ аахәҳаны аҩныҟа иааит.
Стефа ауха лзыршомызт. Знык ишандаз ҳәа дышгәаҟуаз, аацәылашеит. Афырҳәа дҩагылан, агәара дынҭыҵит. Ливук длыцны дцон, аха аблеҭ ыҟаӡамызт. Ҩблеҭк рҭахызар, даҽа мшқәак иааԥшыр акәын.
Стефа дахьынҭыҵыз, таксик аанкыланы дҩақәтәан, аерапорт ахь дцеит.
Стефа дзықәтәаз аҳаирплан ажәҩан иалаланы инеиуан Адлерҟа ахы рханы.
Светеи Захари Марҭа дрыманы Ԥсоу ианааи, аџьармыкьа ишалаз аамҭа ԥыҭк цеит. Нас иццакны, Ԥсоу аҳәаахьы идәықәлеит, аҩныҟа иаарц. Ԥсоу иахьааиз ҩбаҟа сааҭ игылан, ауаа ахьырацәаз аҟнытә, рылсра уадаҩын, аха ирулак, ирылсуаны еиԥш, Марҭа ллымҳа бжьык ааҭаҩит «Марҭаа» – ҳәа. Марҭа иаразнак лышьҭахьҟа дынхьаԥшит, аха уаҳа бжьы лмаҳаит. – Мама, – лҳәеит Марҭа, лаԥхьа игыланы инеиуаз Света лнапы днакьысны.
– Изакәызеи?
– Марҭа ҳәа бжьык саҳаит.
– Марҭа ҳәа бара быда заҟаҩ ыҟоу, бдыруоу?
– Сан лыбжьы еиԥшшәа саҳаит.
– Усшәа баҳаит ауп.
Арҭ рыхҩыкгьы ирулак, агәаран иаалҵын, ашыр–
шырҳәа амҩа ианыланы инеиуан.
Иҵабыргыҵәыҟьаны, Марҭа илаҳаз Стефа лыбжьы акәын. Уи уажәы акәын аҳәааҿы дааины, агәаран даннықәгылоз. Данԥшы, дылбеит Марҭа, иагьлызҿылҭит. Аха Марҭа аҭак аныҟалымҵа, «дысцәҩашьазаап» лҳәеит.
Стефа аҳәаа данахыҵуаз, аҵх акыр инеихьан, аха уа дзаанымгылеит. Гәдоуҭаҟа ицоз втобуск длақәтәан Гәдоуҭа дааит. Уи ауха Стефа илыршеит Гәдоуҭа авокзал аҿы. Светеи, Захари, Марҭеи, дара ргәы ишаанагоз аҵкьысгьы ихәҳахәҭны иааит. Марҭа лзы иаархәарц ргәы
432 #
иҭаз аҵкьысгьы, илзыхәаахәҭит. Марҭа лыдагьы Баграти Бадреи рызгьы имаҷымкәа ихәҳахәҭит.
Акы заҵәык урҭ аныгьежьуаз ргәы иалаз Баграти Бадреи ахьаарымгаз акәын. Урҭ ааргар, ацирк ддмырбози.
Ажәеизатәи ахы
Аҭаҭын афлыҷқәа хыҵәҵәаны аказармақәа рҿы икнаҳаны, аҳәынҭқарра иаларгаларц, ирыӡбыз, мшқәак иахыԥазаргьы иахьакәын уи ҿҳәарас иамаз. Ахәыҷқәа зегьы ашкол ахь рсикатрқәа кны ицеит. Уаантәи рырҵаҩцәа рыцны ицеит аҭаҭын плантациақәа рахь Урҭ иркыз ацикаторқәа рыла, аҭаҭын ашьапқәа рымахәқәа хырҵәон, нас ахықәцәақәа рҿы ашәҭқәа ирымоу хыҵәҵәаны икарԥсон. Ашәҭқәа хыҵәҵәаны ианкарыԥсоз, амахәқәа злакнарҳашаз, ацқәа азынрыжьуан. Уи ала аказармаҿы икнарҳауан, ашашәақәа ахыб аҵаҟа иаркны иҟарҵақәоз рҿы. Ишаҳҳәахьоу еиԥш, аҵаҩцәа ирыцын урҭ аҵара дзырҵоз рырҵаҩцәа зегьы. Урҭгьы рҵаҩцәа ирывагыланы аус руан. Аҭаҭын амахәқәа ихырҵәҵәоз ҿаҳәаны рҟәаҟәа иқәыжьны џьоукы аказармақәа рахь ирыманы ицон. Аказармақәа рҿы џьоукы асаара игыланы аҿаҳәарақәа ҟарҵон. Џьоукы хыхь иқәгыланы аҿаҳәарақәа иҟарҵоз рымхны, ашашәақәа рҿы ихыршьуан.
Абас мацара, цәгьаԥсышьала аҵаҩцәеи арҵаҩцәеи еилагыланы аус руан. Анацәеи абацәеи зегьы ашәира иаҿын, ари аус зымшала иалагаз рзы. Избанзар, сынтәантәарак ашкол иаужьны аҭаҭын аҿыхреи арыԥхреи ирҿын. Схы ҭызгоит ҳәа, афлыҷгьы ҿаҳамхыр ҟалом ҳәа дықәгылеит акласси акласс нҭыҵтәи аусқәа реиҿкааҩ Кәаӷ Дауҭ-иԥа. Абарҭ рус изҿыз қәҿиарак аиуеит ҳәа аӡәгьы игәы иаанагомызт, аха иаҿагылашаз уаҩы дҟамлеит. Уи иадгылеит аиҳабыра. Убри абжьазгаз иаҳаҭра шьҭнахып ҳәа ауп, араиком аҩбатәи амаӡа#
ныҟәгаҩи, араион аҵара аҟәша аиҳаби арҭ рышкол аҿы иааны, аусура ианҭыҵшазгьы аҿҳәара аҭаны ишцаз. Ауаҩы игәы иҭоу аахтны, аргама аҳәара азин иманы дыҟазар, ҳәарас иаҭахузеи, ари ашкол аҿы аус зуаз анапхгара аӡәызаҵәык ида егьырҭ зегьы мап ацәыркуан, мап зцәыркуаз аҭаҭын афлыҷ аингалара заҵәык акәӡамызт. Урҭ мап ацәыркуан есышықәса аҭаҭын аингалараз аҵаҩцәа аусурахь рынашьҭра. Усҟан ахәыҷқәа иҵегь еиӷьны аҵара рҵо иҟарҵон. Убасҟан, аҵаҩцәеи арҵаҩцәеи ргәабзиарагьы иҵегь еиӷьхон. Заҟа чымазара аҭаҭын ауаа иднархьхьеи. Уи аҳақьымцәа изларҳәоз ала, аҭаҭын иахо иреиҵамкәа аҭаҭын аарыхра знапы алаку зегьы ргәабзиара ҵнашәаауан. Уажәы, аҭаҭын ауп ҳазлацәажәо, аха изакәытә гәамузеи иацрыҵуа аҟанҷ ааӡара. Убригьы аҵаҩцәеи арҵаҩцәеи аҿӡами, есԥхынра аклассқәа ирыҩнаҵаны ааӡара. Уамашәа иубаша, абас аҵара ахаҭыԥан, ицәгьоу аусурахь ахәыҷқәа рнагара, дара зхылҵыз аҭаацәарагьы мап ахырҳәаауамызт. Избанзар, урҭ ацәшәахьан ҩажәижәибыжьтәи ашықәс еиқәаҵәақәа. Уи иацәшәаны ишааиуаз, маҷ-маҷ, иашьцылеит. Аҵара ааӡаратә ус аҿы, уи ада ихәарҭамшәа еилыркаауа иалагеит аӡәык ҩыџьак ракәымзар. Ус иашьцылеит зегьы. «Ауаҩы џьаҳанымгьы дашьцылоит» ҳәа баша ирымҳәозаап...
Ҳара хыхь ишаҳҳәахьоу еиԥш, Стефа Адлернтәи Гәдоуҭа данааи, уи ауха Абгарыҩҭаҟа ацара иаԥсам ҳәа илыԥхьаӡоит Избанзар, аҵх агәҭа еиҩнашахьеит. Авокзал аҩнуҵаҟа иԥхаҷҷараӡа иҟоуп. Аԥхынра еиԥшҵәҟьа уаала иҭәымзаргьы, аха иахьцалак, макьана ицо-иаауа, аԥсшьацәа ыҟоуп. Аџьџьаҳәа, ацәажәабжьқәа ҩныҩуеит. Гәыԥ-гәыԥла итәаны ашәақәа рҳәоит.
Ажәак ала, иаҳҳәозар, Стефа уи ауха араҟа илыршеит. Ианаашаркка, лара дзыдтәалаз агәыԥ «Абзиараз» ҳәа наралҳәан, Марҭа лымаҭәақәа зҭаз лсумка аашьҭылхын, авокзал ашә аартны дныҩныҵын, ашә нкыдҳалеит. Ашә ахьынкыдҳалаз, агәараҳәа абжьы аагеит.
434 #
Стефа аԥхара аҿынтә адәахьы данаадәылҵ, ауп уи ианылдыр, шьҭа ахьҭахара ишалагаз. Имаҷӡаны акәзаргьы ашьха асы аақәнаршәшәон, уи ахьшәашәара арахьгьы иаанамгар амуит.
Стефа авокзал аԥхьатәи ашә алоуп дшындәылҵыз. Усҟан ус илӡбеит, хыхь амҩаҿы дыҩкылсыр, дызго ак ҟалар, далацарц, ма автобус анааиуанӡа даанхар, уи ала дцарц. Аха лара агәыӷра лыман Абгарыҩҭаҟа ицо автобус аанӡа, дызго акы лоушашәа. Атаксиқәагьы ара еиҳа илоушашәа лгәы иабон.
Стефа авокзал данааҩныҵ, акыр длак-ҩакуа дгылан. Нас атаксиқәа раангыларҭахь дцарц еиӷьушәа иаалыԥхьаӡан, уаҳа авокзал дыҩнамлакәа, уи аган ала алыбаарҭа амардуан шыҟаз лҿыналхеит. Амардуан длылбааны, уахь лҿыналхеит. Ҩажәаҟа метра акәын ирыбжьаз амардуан дахьлылбаази, атаксиқәа ахьаангылози. Атаксиқәа ахьаангылоз днеин, лсумка лыжәҩа ихшьыз аахыхны илалыргылеит. Уа акраамҭа дгылан Стефа. Нас иааит зықәра акыр инеихьаз хаҵаки ԥҳәыски жәабаҟа шықәса зхыҵуаз ӡӷабк дрыцны. Урҭ Стефа лашьҭахь инагылеит, агылара рылымшо. Аҵыхәтәан таксик ааины иаангылеит.
– Анцәа иџьшьоуп ари атакси ахьааиз, ушьҭа даҽа таксик ааир, ҳара иаҳтәуп, – лҳәеит зықәра ыҟаз аԥҳәыс.
– Уигьы ааип, – иҳәеит ахаҵа.
– Сара ахьҭа сакит, – лҳәеит жәабаҟа шықәса зхыҵуаз аӡӷаб хәыҷы.
– Ари атакси ала шәара шәца, – лҳәеит Стефа аԥсышәала.
– Мамоу, ус ҟалом, –иҳәеит ахаҵа.
– Бхаҵкы сара сцааит, даара иҭабуп, лҳәан аӡӷаб ҳәҷы лыжәҩа аанкыланы, ашьҭахьтәи ашә днадгылеит, зықәра ыҟаз аԥҳәыс.
– Шәҭалозар шәҭал, жәымбои, аԥҳәызба лгәаран шәылҭеит. Сара шәара шәыдагьы иахьа аӡәырҩы рымаҵ зураны сыҟоуп – иҳәеит аныҟәцаҩ. Аӡӷаб хәыҷи аԥҳәыси
#
ашә иахьаадгылаз, иаартны инҭалеит. Ахаҵагьы атакси аԥхьатәи ашә аартны дынҭалеит.
– Иҭабуп дад, быԥсынҵры духааит. Аиҳабыреи аиҵбыреи бзыбзиахалааит – ҳәа дныҳәа-ныԥхьаны ахаҵа атакси днақәтәарц иҿынеихеит. Арҭ зегьы шақәтәаз аниба, аныҟәцаҩ итакси аҿынаирхеит, ҳахьцо ҳәа ахаҵа излаиеиҳәаз ала. Рацәаамҭак атакси аангыларҭаҿ даанымхеит Стефагьы. Жәабаҟа минуҭ анааҵ, иааины лаԥхьа иаангылеит таксик. Усҟан хҩы-ԥшьҩы раҟара лашьҭахь иааины игылахьан. Атакси ааиаанӡа аҷкәынцәа аӡә ус иҳәеит:
– Уажәы, атакси анааилак, шәара шәақәтәаны шәца. Шәимгар ҳәа шәшәоу атаксист? Ара ҳара иаҳзымдыруа иҟада? Шәара шәцар, сара слацәажәоит, снапаҿгьы даазгоит, дызлазбо ала.
– Ибзиоуп, – рҳәеит иҩызцәа. Аха атакси шаанкылаз еиԥш, Стефа лсумка аашьҭыхны атакси ныҟәцаҩ иаԥхьа днагылеит.
Сара соуп агәаран зтәу. Арҭ ақәшәмыртәан, уажә иааиуа атакси ала шәара шәца, нас ари снапаҿы даазгоит ҳәа реиҳәеит, – лҳәеит Стефа аԥсышәала.
– Шәызҿқәоу закәузеи, уара? Шәаҳәшьцәагьы ус рзышәҳәома. Ԥхашьарак, шәарак ҳәа ублақәа изырхымлозеи ҳәа атаксиныҟәцаҩ ибжьы наиргеит, аҵыхәан игылаз арԥыс ихы наиқәкны. Атаксиныҟәцаҩ арҭ ибзианы идыруан. Атаксиныҟәцаҩ урҭ ацәгьауаа баны даангыломызт, даарагьы ицәымӷын. Даргьы ибзианы ирдыруан, иагьицәшәон. Атаксиныҟәцаҩ дахьҭатәаз дыҩҭыҵын, Стефа лсумка аалымхны, абагаж инҭаҵаны ашә ааиркит. Лара днеин, ашьҭахьтәи атәарҭаҿы дынҭатәеит. Атаксиныҟәцаҩ иҭыԥ аҿы дшылатәаз еиԥшҵәҟьа, Стефа ҿаалҭит:
– Абгарыҩҭанӡоуп сахьцо, ухаҵкы сцеит.
Атаксиныҟәцаҩ ипасажьыр илҳәаз ала Абгарыҩҭаҟа ихы рханы иҿынеихеит. Убри аамҭазы, ԥҳәыск лнапы аалҟьеит. Ари иара игәеиҭан даанҿасит.
436 #
– Аҭыԥ умазар Аԥшьдәанынӡа сцон, даара сыццакуеит, ухаҵкы сцеит, – лҳәеит аԥҳәыс.
– Бгәы иацәымӷымзар, усгьы устәиала ҳцоит, даагап абри аԥҳәыс, – иҳәеит атаксиныҟәцаҩ Стефа лахь даахьаҳәын.
– Дыжәга, дрыцҳами, дыццакуазар акәхап, – лҳәеит Стефа атаксиныҟәцаҩ иажәа аҭакс. Атаксиныҟәцаҩ даангылеит. Атакси аанызкылаз, аԥҳәыс дааины, ашә аартны дынҭатәеит раԥхьатәи аҭыԥ, атаксиныҟәцаҩ ивараҿы, иҿынеихеит атаксиныҟәцаҩ. Уи амҩа иқәыршәны дцоит. Аамҭа рацәак мцацкәа Хыԥсҭа ацҳа ианнықәс, мрагылара раԥхьатәи архәараҿ ианааи, «абра усзаангыл», – лҳәан лыбжьы аалыргеит аԥҳәыс. Атаксиныҟәцаҩ аԥҳәыс иахьылҳәаҵәҟьаз даангылт. Аагаԥсахә наиҭаны, длылбааит. Иҿынеихеит атаксист. Абгарыҩҭаҟа ихы рханы.
– Сара ашкол аҿынӡа сугоит, ухаҵкы сцааит, – лҳәеит Стефа. Уахь анеира даҽа километрак инреиҳаны ишыбжьазгьы.
– Ибзиоуп, – иҳәеит атаксиныҟәцаҩ, иажәа ааркьаҿны. Уи дышцац дцон. Днеит ашкол аԥхьа ҳәа лара иахьылҳәаз. Атакси аақәырҵәины, дызлааз ала ихы рханы даангылеит иара. Нас атакси дынҭыҵын, абагаж ашә аартны, лсумка ааҭиган, инаиргылеит. Стефа араанӡа ааразы шаҟа шәатәыз лзымдыруа дыҟазма. Заҟараан таксила даахьази. Лаагаԥсахә лнапы ианыџьгәалан илкын лара. Уи атаксиныҟәцаҩ иахь иналырххеит. Иара иаалымихын, аԥырга ааиԥхьаӡан, «иҭабуп» ҳәаны инидҵхьаз аԥҳәыс лахь иҿынеихеит.
– Баагьежьы, бхаҵкы сцеит, – ига, аԥырга.
– Аԥырга аҭахӡам, араанӡа сара смаац џьушьоу? Капеикгьы ацҵан иусымҭаӡеит, – лҳәеит лара.
– Иашоуп, бара аԥара исыбҭаз, баагаԥсыхә ауп. Аха Аԥшьдәанынӡа иаазгаз, илымсхыз аԥара ахысхит, – иҳәеит иара.
– Уи ахыхра аҭахӡам, – лҳәеит, уаҳа иара иахь дхьамԥшӡакәа агәашә шыҟаз, дышнеиц, днеиуан.
#
– Абра икасԥсеит, ибҭахызар ишьҭых, ибҭахызар ишьҭыбымхын, – иҳәан атаксиныҟәцаҩ аԥарақәа нкеиԥсан, иара итакси дызлааз ала ахы рханы, иҿынеихеит. Атакси анца ашьҭахь, Стефа даахьаԥшын, аԥарақәа каԥсан.
– Изысҭаз имгеит, баша изкасыԥсари. Изакәытә ламысузеи имоу, ари атаксиныҟәцаҩ, – лҳәан, аԥарақәа аашьҭылхит Стефа. Нас ашьшьыҳәа днеин, ашкол агәашә аартны дынҭалеит.
Днықәԥш-аақәыԥшит ари ашкол ашҭа. Хабалак, шаҟа иԥшӡароузеи, Абгарыҩҭаа рышкол ахьықәгылоу аҭыԥ? Ԥшьымҩакны еихагылоуп. Арҭ амҩақәа ахьеихагалоу, рханыҵәҟьа, ахәкәаԥраҿ ашкол шашаӡа иқәгылоуп, амшын ахь ахы рханы. Шамахамзар, аҩнқәа рхыбқәа арантәи зегьы урықәԥшуеит. Аҩада уԥшыр, зықәцәақәа ажәҩан иалоу ашьхақәа уныргәыдԥшылоит, рыхқәа ҟәаш-ҟәашӡа, ркалҭахь аиаҵәара иарганы шәаԥыџьаԥла иҭаҳәҳәаны, амшын агәы ихыԥшыло, иԥагьаӡа иахьгылоу. «Шаҟа иԥшӡароузеи сыԥҳа заҵә Марҭа раԥхьа ашкол дахьҭалаз. Раԥхьа лнапы кны дахьаалгаз, нас лыҽӡаны дыззааз. Уи ланҵәҟьа дылхазыршҭыз лыԥсадгьыл «Сара агха сыхьит абри еиԥш аҭыԥ ԥшӡа кажьны сахьцаз» ҳәа дхәыцуан, Стефа дахьгылаз. Лара уамашәа илбон ашкол ашҭа аӡәгьы дахьықәлымбаауаз. Аҵатәхәы рымазар акәхап. Аҵәҵәа ааҟалар, аҵаҩцәа ршыкь бжьы уқәнамыргыло, иаақәҩышт аха...
Стефа лсумка кны, ашкол ашҭа дахьааҭалаз акыр иԥхалшьеит, аха уаҳа иабалгари. Стефа лсумка ус ишылкыз, лҿыналхан, аҩбатәи аихагыла дыҩхалеит.
Лара хыхь дахьыҩхалаз, амардуан иамариашаны ашә ҿан. Ашә аханы атрафорет икыдыз ианын: «Арҵаҩцәа рҭыԥ» ҳәа аҩыра. Стефа лсумка лыхәда ихшьыз аахылхын аӡәы иԥырхагамхартә еиԥш аҭӡамц инадлыргылеит. Лара дааҳәын, ларма напала ашә амаа аанкыланы, ларӷьа напала ашә днас-насит. «Шәлеи» ҳәа бжьык аагеит арҵаҩцәа рҭыԥ аҩнуҵаҟала Стефа ашә аалыртын, дныҩналеит. Афырҳәа дҩагылеит, астол иахатәаны
438 #
атетрадқәа рыриашара иаҿыз Клава Констонтин-иԥҳа. Арҭ аҩҳәсак акраамҭа еиҿаԥшуа, арбаӷь ҷышьқәа реиԥш, игылан. Нас рҩыџьагьы иахьгылақәаз рҿынтә иҩны рҿаархеит. Ианынеидыххыла, рҽынеигәыдрыжьлан аибагәӡра иалагеит. Урҭ акраамҭа рнапқәа еикәыршаны игылан, нас рнапқәа иеикәыршаз ааурыжьит. Аиҭа рнапқәа ааикәдыршахит. Акыр ус игылан, нас рнапқәа анааурыжь Клава Констонтин-иԥҳа даацәажәеит: – Бтәа, Стефа, Марта дыббарц азы баазар акәхап Марта лаашьа уаазхәыцыр, уамашәа иҟалеит. Уи Ҭина дымҵарсны даалгазшәа угәы иаанагоит,ахауиусзынӡакиҟаӡам.Ҭинаизлалҳәоала,лара адәыӷба данҭала бымаҭәақәа бызҭасҵоит ҳәа адәыӷба длыцҭалеит. Ҭина лҭыԥ аҿы днаганы даныналыртәа, лара днеины ашьшьыҳәа лҽылҵәахит, ашьышьма дҭаланы, адәыӷба ацамҭазы, хԥа-ԥшьба аангыларҭа ианырхыс ауп, Марҭа ашьышьма дааҭыҵны Ҭина дахьтәаз, акупе ашә аартны даныныҩнала...
Абас ауп Марҭа арахь аашьас ҳәа иҟалҵаз, – лҳәеит Клава Констонтин-иԥҳа. Стефа даҽакала Ҭина длымԥхьаӡарц азы. Абас, иҟаз шыҟаз еиԥш Стефа илалҳәеит аӡәгьы длыдымгылаӡакәа. Клафа Канстантин-иԥҳа луаҩра, лиашара пату ақәҵо, Стефа даацәажәеит:
– Урҭ зегьы сара ибзианы издыруеит, Клава Константин-иԥҳа, Ҭина ҳәа бара бзышьҭоу, анхәыԥҳак леиԥш акәмызт сара дшысыԥхьаӡоз, иаҳәшьа гәакьак леиԥш акәын. Иахьагьы ус сылзыҟоуп сара. Ларгьы ус дыҟазар ҳәа сгәы иаанагоит. Агха зыхьыз сара соуп, Захар иҭаацәеи иареи ракәӡам. Сыгха исыхьыз ауп сыԥҳагьы лгәы сцәыԥсны, арахь дықәланы дзааз. Анцәа дыҟоуп Клава Константин-иԥҳа. Уи сара ииашаны сахьирхәит, – лҳәеит Стефа, длатәауа. Клава Константин-иԥҳагьы, ашьшьыҳәа лҭыԥ аҿы длатәеит.
– Клава Константин-иԥҳа, бара ишыбҳәаз еиԥш, сара арахь саара зыхҟьаз Марҭа лыгәхьаагарагьы ауп, ҳәарас иаҭахузеи, аха еиҳарак, сара арахь саара зыхҟьаз Марҭа лдокументқәа роуп. Урҭ баша раашьҭра аҵкыс, схаҭа иа#
азгар еиҳа еиӷьуп ҳәа исыԥхьаӡан, иаазгеит. Урҭ адокументқәа ана ссумка иҭоуп, уажәыҵәҟьа иаазгоит, – лҳәан дҩагылан днеин лсумка ахьгылаз иааҭылган, Клава Константин-иԥҳа дахьтәаз, лаԥхьа инықәылҵеит.
– Клава Константин-иԥҳа, сшәыҳәоит абарҭ адокументқәа адиректор ихаҭа ишәҭарц, – лҳәеит.
– Ишԥаисымҭо, исҭоит, – Стефа, – лҳәан Клава Константин-иԥҳа, лаԥхьа иқәыз адокументқәа аақәылхын, дызхатәаз астол амгәа аартны, инҭалҵеит. Стефа илҳәоз лтема дааҟәыҵын, даҽа темак ахь дниасит.
– Клава Константин-иԥҳа, ишԥаԥшӡароу шәышкол ахьгылоу, акәша-мыкәша, иагьшԥаҭынчроу араҟа. Ажәа ишалоу еиԥш, амҵ ԥыруазар абжьы уаҳауеит, – лҳәеит Стефа, ара аҳра зуа аҭынчра уамашәа ибо. Усҟан Клава Константин-иԥҳа дааччан, иахьа ахәыҷқәа шамыԥхьоз, Стефа ишылзымдыруаз еилылкаан, ус лҳәеит:
– Стефа, ҳашкол аҿы, иахьа ахәыҷқәа аԥхьаӡом, ҭаҭын ҿыхра иҟоуп. Урҭ аԥхьозар ашьхымза аиҿыҵымҭаз ашьхымзаҭра аҩнуҵаҟа абжьы шго еиԥш акәын аклассқәа рыҩнуҵаҟа аҵаҩцәа рыбжьы шыҩныҩуаз. Сынтәантәарак аҭаҭын аҿыхреи арыԥхреи рзы ашкол ҳаужьын. Аҭаҭынҭрақәа ҳнырхаҳауа ҳархын ҳҵаҩцәеи ҳареи. «Ух гәышьа» ҳәа ҳҭаҭын ақәцәақәа ҿыхны ҳанаалга «афлыҷқәа» ҿаҳхроуп, Қырҭтәыла аҭаҭын аплан азынамыгӡеит рҳәар, ԥхашьароуп, – иҳәан ҳҩызак Қырҭтәыла апатриот иашан даақәгылт, раикомаагьы наидгылан, ҳааҳәны аҭаҭынҭрақәа ҳнархылеит. Аҵаҩцәеи арҵаҩцәеи иеицны, имида-гәидаха аҳәысҭақәа ирхуп. Урҭ Марҭагьы дрыцуп. Марҭа дызлоу агәыԥ ахәбатәи абригадахь иргеит. Уи абригада ыҟоуп, ҳқыҭа зда царҭа амам аҳәааҿы. Арахь ааигәа-сигәа џьара дыҟазар, бсыманы сцон аха, лҳәеит Клава Константин-иԥҳа.
– Сара исзеилымкааит араҟа ас ҭынчроушәа анызба, уамашәа избеит, арҵаҩцәа ӷәӷәақәа ыҟазаап, алеишәа бзианы иркызаап ҳәа сгәы иаанаган, – лҳәеит Стефа.
Арҵаҩцәа бзиақәоуп, аха иагьа иумақәазаргьы шьҭы440 #
бжьык мго ҟалашьа амамызт, лҳәеит Клава Констонтиниԥҳа.
– Бара бтетрадқәа рыриашара баҿын, сара сыбԥырхагахеит, аха Марҭа даанӡа ара исычҳароуп, нас Гәдоуҭаҟа сцар, асасааирҭаҿы сыршап, – лҳәеит Стефа.
– Ҳара ара ҳшынхо, бара асасааирҭахь бышԥаҳашьҭуеи, ажәытә быҩнаҿы бнеиргьы бназмышьҭуа лакәӡам Света, ԥыхьатәи быԥшәма иԥҳәыс. Игәаӷьны уа бзымнеиуазаргьы, ԥыхьатәи банхәа макьана лыԥсы ҭоуп. Урҭ ирҿыҵны инхо Кәасҭа уҳәа, бара бахьнеилак, бахьрыдрымкыло ҳәа егьыҟаӡам. Еиҳагьы даара ргәы иахәоит. Шьыбжьоншьҭахь иаауеит ашколҷкәынцәа. Марҭа ихараны дызгаз Џыр иоуп. Иара уахь данырышьҭ, «Сара сахьыҟоу Марҭагьы дыҟазааит» – игәахәын, иара дахьцоз, Марҭагьы диман дцеит. Изхысҳәаауа, Џыр данаауа Марҭагьы диманы даауеит, ара шәеиқәымшәар ҟалаӡом. Аҩныҟа бымгакәа асасааирҭахь бшимышьҭуа ала агәра бсыргоит.
– Ус сара сыԥхашьоит.
– Быԥхашьа-быԥхамшьа, мчыла акәзаргьы бимгар иуӡуам, – лҳәеит Клава Константин-иԥҳа.
– Уаанӡагьы Ҭина ибзианы Марҭа деилалҳәахьан. Ҩынтә-хынтә лҽызлалыԥсахуа лзаалхәахьан. Иацы Светеи Захари Адлерҟа дрыманы ицан, ибзианы илзыхәҳахәҭит, иагьаџьара маҭәа ԥшӡақәас иҟоу зегьы лзаалхәеит. Амала, урҭ лышәҵаны ҳара макьана дҳамбаӡацт. Дабаабои, урҭ иацоуп ианылзаархәа. Бара ара баныҟаз, ибыцәхәыҷхақәаз бымаҭәақәа лышәҵаноуп иахьа ҭаҭынҿыхра дышцаз. Клава Константин-иԥҳа Стефа ажәабжь илалҳәаз даарччеит.
– Дзеиԥшроугьы анцәа идырп, лыҵкы хәхәаӡа ишьҭарҳәазо, лҩызцәа дрылазар акәхап.
– Ҳәарас иаҭахузеи, Стефа? Уи ԥҳәызба наӡак леиԥш дыҟоуп. Лара илшәу лымаҭәақәа дыргәылҷҷаауеит. Клава Константин-иԥҳаи Стефеи абас ишынеицәажәа– ааицәажәоз, аамҭа акыр инеит. Клава Констонтин–иԥҳа лсааҭ днахәаԥшын:
#
– Ушьҭа ирласны иаауеит, асааҭ хԥа ҟалеит, урҭ аанӡа џьаргьы сызцом, – лҳәеит.
Убри аамҭазы, ақыҭа анаӡара, аҳәааҿы, аҭаҭын афлыҷқәа рҿыхра, аизгара иаҿыз аҵаҩцәа дрылан Марҭа. Џыр дахьгылаз акыр иацәыхаран, дара. Урҭ рахь ихы наирхан, Џыр рызҿиҭит:
– Ишәкқәоу шәаарылгар, уаҳа хышәымҵәан, иахьатәи ала иазхоуп, иҟаҳҵаз. Уаҵәы усгьы ҳаауеит, иахьа иаҳцәынхаз ала ҳалагоит, уаҵәы усура ҳанааилак.
Исҳәаз шәаҳазар арахь шәааи!
– Алхас, ирласны ҳалгап. Џыр ҩахьхьи дгыланы дыԥшуеит. Иркқәоу ирылгаз, иара дахьгылоу аҽеидкылара иаҿуп, уахь ҳцароуп ҳаргьы, – лҳәеит Марҭа.
– Уахь ацара сара исҭахӡам. Уаха абра ҳаҟазар еиҳа иеиӷьасшьоит, – иҳәеит Алхас дыччо.
– Избан? – дҵааит Марҭа илаҳаз лзеилымкаазшәа.
– Избанзар, бзиа бызбоит, ҳаицуп.
– Бзиа иубо сыздыруам аха, суҿасуеит, – лҳәеит лара,
илкыз аҭаҭын амахә лкаршәны, Џыр дахьгылаз ахь дыццакны, лҿыналхеит. Џыр иахь лхы рханы дахьҩеиуаз, лгәы ҭыҷҷаауа дгәырӷьаҵәа акәын дышҩеиуаз Марҭа. Марҭа Литвантәи данаа ашьҭахь, Светеи ашкол адиректор Дараҭиа Пас-иԥеи, Марҭа дрыманы афбатәи акласс ашә аартны ианыныҩнашыла раԥхьа зылаԥшқәа неиқәшәаз Алхаси Марҭеи роуп.
Убри аахыс ашкол аҿы аума, амҩан аума, дара рылаԥшқәа еиҳа инеиқәшәалон, аха изакәыз, дара рхаҭақәагьы ҽеишәа ирыздыруамызт. Амала, абзиабара аҵыхәаламакьанаажәакгьыеибырымҳәацызт.Иахьа,Алхас изымдырӡакәа ианааиҿыҵҟьа, ицәымыӷхеит. Марҭа лакәзар, «суҿасуеит» ҳәа илҳәаз дахьхәит акәымзар, башахазгьы, уи лгәы акгьы алымсит, аха уи Алхас иабаидыруа. «Сажәа исҳәаз Марҭа Џыр иалҳәар ишԥазуеи?» ҳәа акәын уажәы, иара дышхәыцуаз. «Џыр исеиҳәалак, сеиҳәааит, исычҳап» ҳәа дхәыцуа ауп Алхас иҩызцәа рҽахьеидыркылоз ахь дышнеиуаз. Алхас иҩызцәа ахь442 #
гылаз, днеины, деиқәышьшьы днарылагылеит. Зегьы ирбон уи игәы шеиқәыз, аха ихьыз ҳәа рыздыруамызт, «Дааԥсаны дыҟоуп» ҳәа акәын урҭ ргәы ишаанагоз.Зегьы рҽанааидыркыла, Џыр асиа даԥхьеит. Зегьы ыҟан.
– Иҟам аӡәыр шәыҟазар, шәнапқәа шәырҩах, – иҳәеит Џыр илафны, ахәыҷқәа сырччап ҳәа. Џыр илаф заҳаз зегьы ааибарччеит.
– Иҟам инапқәа злашьҭихгәышьоузеи? – дҵааит ҵаҩык.
Џыр илаф шлафыз изеилымкаакәа.
– Оора, ари дыхәмарны исырччап ҳәа иҳәеит, ахәмарра уара иузеилымкааӡои? – дҵааит иҩызак. Ас зҳәаз иаҳаз шлафыз анеиликаа, уаҳа ажәак мҳәаӡакәа, дҭынчӡа иҽааникылт.
– Шьҭа шәаала, – иҳәан, Џыр раԥхьа днагыланы иҿынеихеит. Ашьхымзақәа анеиҿыҵуа ран иашьҭаланы ишцо еиԥш, Џыр иҵаҩцәа ишьҭаланы инеиуан.
– Џыр иҵаҩцәа акыр ицәшәон, ицәыԥхашьон, аха иагьаумҳәан, ихәыҷқәамзи, еицәхасуа, еибарччо, инеиуан. Ирҳәо-ируа иара имбошәа ҟаҵаны, Џыр раԥхьа дгыланы дышнеиц днеиуан. Ус сааҭки бжаки рышьҭахь ашкол агәашә аԥхьа ианааи, дааҭгылеит Џыр. Иааҭгылеит Џыр ицыз иҵаҩцәагьы.
Араҟа акәын аҵаҩцәа зегьы ахьеицрыҵуаз. Ииашоуп, ара иааиаанӡагьы, аҵаҩцәа зыҩнқәа ирывсны иаақәоз аӡәаӡәала ирыцрыҵны, рыҩныҟақәа рахь иҩеиуан, аха урҭ рхыԥхьаӡара усҟаҟара ирацәамызт. Урҭ рӷьырак ахьыҟаз, аброуп, аброуп, урҭ ахьеицрыҵуагьы.
– Шәца, доусы шәыҩныҟақәа рахь, шәыԥсқәа шәшьа, иахьа шәшааз еиԥш, уаҵәгьы шәаа, ишԥаҳаури ҳаиҳа зымчу иҳадырҵеит, урҭ иҳадырҵо наҳагӡалароуп, – иҳәеит Џыр, аҵаҩцәа еидыҵны доусы рыҩныҟақәа рахь рымҩақәа ианрықәлоз. «Абзиаразы, уаҵәынӡа» – рҳәон зҩызцәа инрыцрыҵны зҿыназхалак.
– Абзиаразы, – аҭак ааҟарҵон, уа иаанхақәоз.Уа иаанхеит Џыр имҩалацәа. Егьырҭ зегьы доусы рымҩақәа
#
ианрықәла, Џыр имҩалацәеи иареи рымҩа иқәлаанӡа, Клава Константин-иԥҳа ашкол ахышә аалыртын лыбжьы налыргеит:
– Џыр, минуҭ аҟара Марҭа дысҭахуп. Аранӡа дҩеиааит. Саргьы ирласны аҩныҟа сцоит, санлеиуа дсыманы слеуеит.
–Марҭа,КлаваКонстантин-иԥҳа дбыԥхьоит арҵаҩцәа рҭыԥ аҿы, уа бҩеи. Нас ларгьы баргьы шәеицлеиуеит, усгьы шәара дшәывсны ауп дышцо – иҳәан иара, иаанхаз аҵаҩцәеи иареи рҿынархеит.
Клава Константин-иԥҳа Марҭа данлыԥхьоз, Џыргьы диԥхьарц лҭаххан, аха Стефа илҭахымхеит, Џыр иҿы дыԥхашьон азы. Марҭа илура лзымдыруа, маҷк аҟара амҩа даанхалеит, нас арҵаҩцәа рҭыԥ ахь лҿыналхеит. Алхасгьы Марҭа дахьцаз, иҭахӡамкәа Џыр дицны иҿынеихеит. Џыр имырбаӡакәа Алхас инапы ааиҟьеит, «Абзиараз» ҳәа аанарго. Уи Марҭа илбеит, аха илымбазшәа ааҟалҵан, ашкол агәашә дынҭалеит. Марҭа днеит ашкол актәи аихагыла ашә ахьҿаз ахь. Стефеи Клава Канстантин-иԥҳаи хыхь иахьықәгылаз зегьы рбарҭан. Марҭа лзефыр маҭәақәа лышәҵаны, хыхь арҵаҩцәа рҭыԥ аҿы даныҩхәна, ашә днадгылан, аҿыгә– ҿыгә ҳәа днасит.
«Быҩнал, Марҭа», – лҳәеит Клава Константин-иԥҳа. Марҭа ашә аалыртын, арҵаҩцәа рҭыԥ дныҩналеит. Дшынҩналаз еиԥшҵәҟьа: «Мама», – лҳәан Марҭа лан лахь дыҳәҳәаны лҿыналхеит. Стефагьы «Сыԥҳа» – лҳәан Марҭа днылԥылеит. Еизгәыкны иааигәыдеибаҳәҳәалеит. Клава Константин-иԥҳа лгәы ԥшааны, лылаӷырӡқәа лҿашны дгыланы, ани аԥҳаи гәыдеибакыланы иахьгылаз дрыхәаԥшуан. Нас иаауибажьын, Стефа лылаӷырӡқәа лҿашы, Марҭа длыхәаԥшуа днагылеит.
– Ибшәқәоу закәи бара. Ари ибшәу сыҵкы ауп ҳәа сыҟоуп.
– Ааи, ари исшәу бара быҵкы ауп. Быҵкы акәымкәа уаҳа иарбану зыбгәахәыз.
– Акыр здыруоу? – лҳәеит Стефа.
444 #
– Скажьны бахьааз еиҳа еиӷьу, Марҭа, сыбҭахымкәа бахьааз. Стефа илҳәарц илҭахыз лҿы илзарҳәомызт.
– Сара бара бысҭахымкәа смааӡеит. Бара ибеиӷьасшьо сара уаҩ дсымаӡам, аха сыԥсадгьыл ахь сааит. Бгәы иалбмырсын, аха сыԥсадгьыли бареи шәысзеиҩыхуам, бара баҵкыс сыԥсадгьыл еиӷьасшьоит. Избанзар, сашьцәа саҳәшьцәа зегьы абра иҟоуп. Саб иааигаз Света лыхьӡуп. Убригьы бара сшыбҭаху еиԥшҵәҟьа сылҭахуп. Литва исзааигәоу исымаз бара заҵәык бакәын, Ливукгьы сабҵәҟьа иеиԥшҵәҟьа сибон, убас патугьы сықәшәҵон, аха сабҵәҟьа еиҳа дысҭахуп. Бгәы иалбмырсын аха, саб акгьы ихараӡам, – лҳәан лан дгәыдкыланы, дқьызқьызуа аҵәуара дналагеит Марҭа. Дқьыз-қьызуа дҵәыуон Стефагьы. Клава Константин-иԥҳа ани аԥҳаи ахьҵәуоз илзымчҳакәа аҵәуара даҿын.
Ани аԥҳаи раԥхьа лара аҵәуара дааҟәыҵын, рылабжьара дналагеит.
– Ушьҭа аҵәуара шәааҟәыҵи. Шәахьеиқәшәаз шәгәырӷьарц ауп ишәыхәҭоу. Ларгьы днеилап, баргьы баалап. Ас шәара шәеиԥш иагьаҩ ақәшәахьеит, – лҳәеит Клава Константин-иԥҳа. Азҳара митәык аҭахӡам мышқәак роуп, нас Марҭагьы хаҵа дцап. Марҭа бара бҿы дыҟазаргьы хаҵа дцот. Усҟан, дшыбычҳауа еиԥш, иахьагьы дычҳа, лызҳаны хаҵа дцазшәа дыԥхьаӡа, Стефа длылабжьон Клава Константин-иԥҳа.
Аӡы шны ианхыҵлак, ишеиқәтәо еиԥш, иааиқәтәеит ани аԥҳаи. Клава Константин-иԥҳагьы лԥышә аччаԥшь аақәыххит. Рыхҩыкгьы неиҿаԥшын, иааибарччеит.
Арҭ акраамҭа иеицәажәо, иеидгылан. Клава Константин-иԥҳа Захар иааигаз Света дааҟәымҵӡакәа лырҽхәара даҿын. Нас Марҭа Стефа лхы налықәылкын:
– Ара ҳшааиз еиԥш, саҳәшьаду Ҭина Аҟәаҟа сылган, – хынтә исшәысҵашаз амаҭәақәа сзаалгеит – лҳәеит Марҭа. Марҭа днылԥыҩлан, Клава Константин–иԥҳа инацылҵеит.
– Марҭа есҽны дҷыгәӡа, дыԥшӡаӡа, деилаҳәа-еилаца дааиуеит.
#
– Иацы Адлерҟа срыманы ицан, заҟа сзаархәазгьы сыздыруам. Асумка азнаҵәҟьа амаҭәақәа сзааргеит, – лҳәеит Марҭа дгәырӷьаҵәа.
– Иацы Адлер шәыҟазма? – лҳәан иџьашьаны дҵааит Стефа.
– Ааи, иацы Адлер ҳаҟан.
– Асааҭ заҟа рзы аҳәааҿы шәыҟази? Деиҭаҵааит Стефа. – Асааҭ хԥа реиԥш, – лҳәеит Марҭа.
– Усҟан сызхәаԥшыз бара бакәын. Банызба, быхьӡ
ҳәаны ҿысҭит. Усҟан бӡыӷәӡа баангылан, ишәаз ақәасаб еиԥш, бааӡырҩит. Нас бҿынабхеит, ауаа рацәа бнарылашьшь бцеит. «Сыла сажьазаап», – сҳәан саргьы уаҳа ҿысымҭит.
– Аиаша басҳәап, мама. Саргьы быбжьы саҳаит, ишыбҳәаз еиԥш, быбжьы анаасаҳа, сааҭгыланы, сӡырҩит, аха уаҳа быбжьы смаҳаит. Сан лыбжьеиԥш бжьык саҳаит анысҳәа ихарымҵеит, «бан блызхәыцуазаарын», – рҳәеит рҩыџьагьы. Аха усҟан, бара сбызхәыцуамызт сан. Сгәырӷьаҵәа сзызхәыцуаз исзаархәаз сымаҭәақәа ракәын, – лҳәеит Марҭа, дыччо.
Абас акраамҭа ицәажәо, араҟа, итәан арҭ ахҩыкгьы.
– Автобус заҟа рзы иаауеи? – лҳәан дҵааит Стефа. Клава Константин-иԥҳа аҭӡамц икыдыз асааҭ днахәаԥшын:
– Даҽа сааҭбжак агуп, – изыбҭахузеи? – дҵааит Клава Константин-иԥҳа.
– Гәдоуҭаҟа сцоит асасааирҭаҿы аҭыԥ шԥаҟамлари? Уа аҭыԥ ҟамлар Ҭина лҿы саангылап, слыдылкылар, – лҳәеит Стефа.
– Ҭина бышԥалыдлымкыло, дгәырӷьаҵәа ауп бышлыдылкыло, ус бызцәажәои, мама? – лҳәеит Марҭа, Стефа лцәажәашьа лгәамԥхакәа.
– Сыԥхашьоит азоуп, амилициа рахь адырра ҟасымҵар акәын, аха усҟан иҟасҵоз здыруазма?
– Уа биашоуп, Мама, амилициа аҭахӡамызт, аха усгьы саҳәшьа ду Ҭина бара баҭалҵом, – лҳәан Марҭа лаҳәшьаду Ҭина даалырҽхәеит.
446 #
– Уахатәи ала џьаргьы бцаӡом. Ҭина лҿы бнеиргьы блыдылкылоит, аха арахь бахьрыдрымкыло ыҟаӡам. Аха сара џьаргьы бсышьҭуам, сара сҿы быҟазаауеит, – лҳәеит Клава Константин-иԥҳа.
– Иҭабуп ас ахьыбҳәаз, аха уахь сызбыццом, – лҳәеит Стефа.
– Уаха саб иашьа Кәасҭа аџьма сзишьуеит, Литвантә сааижьҭеи Кәасҭараа рҿы сымнеиӡацт. Нанду ҭаацәала ҳаидыртәаланы ачара анаҳзылу ашьҭахь, Лиолиагьы илурц лҽазыҟаҵаны дыҟан, аха иахьылзааигәаз, ԥсрак ҟалан, – иахыԥеит. Аԥсра аҿынтә данааигьы, акраамҭа ачара анылзыму Кәасҭа «сара аџьма лзысшьуеит, абрысҟаҟара ианахыԥа», – иҳәан аџьма аахәаны иааит. Уаха акәхап уи аҿҳәарагьы. Кәасҭеи Лиолиеи аҩны иҩеиуан, уа ҳаибабон, егьырҭи сареи ашкол аҿы ҳаибабон аҟнытә,уахь сзымлецызт,–лҳәеитМарҭа.
– Ус Кәасҭа аҿаҭахьы иқәиҵаз здыруан, аха уаха ишыҟаиҵоз сыздыруамызт, – лҳәеит Клава Константин-иԥҳа. Нас дааҳәын, Стефа дылҿаԥшуа инацылҵахт:
– Уаха аџьмажьы ҳфоит, сыбшьуазаргьы џьаргьы бсышьҭуам.
– Бцозар, саҳәшьаду Ҭина лахь бца, асасааирҭахь банца, сара бсануп ҳәа уаҳа бызбом, – лҳәеит Марҭа.
Стефа уаҳа ажәак лзымҳәеит.
Дук мырҵыкәа автобус абжьы аагеит. Иҩагылан ахышә инадгылеит урҭ ахҩыкгьы. Рыблақәа ирымжьеит, зыбжьы газ рқыҭан ибжьаз автобус акәын. Уи еихо аҩадара икыдланы иҩеиуан. Хыхь ианыҩқәна, ашьшьыҳәа иаангылеит. Ҩ-ҿык змоу ашьхымзаҭра ашьха-қәа анҭыҵуа еиԥш, аҩ-шәык рыла ауаа аҭыҵра иналагеит. Дук мырҵыкәа, иҭыҵшаз анҭыҵ, «Абрысҟаҟара абри автобус излаанагазеи?» уҳәаратәа, ауаа рацәа еилагылан. Нас маҷ-маҷла аилыҵра иналагеит. Даҽа хәҩык– фҩык раҟара автобус аҿы иаанхаз аманы, аиашарҭа иахьықәгылаз, иаақәҵын, аладара инҭалеит.
– Ушьҭа шәаала, уа иахьцо, рацәак иаанхом, инеит,
#
иаразнак иаагьежьит ауп, – лҳәан Клава Константин– иԥҳа, ашә шыҟаз лҿы налырхеит. Стефагьы Марҭагьы уи иналышьҭалеит. Ус индәылҵит рыхҩыкгьы шеицыз еишьҭагыланы. Клава Константин-иԥҳа ашә цаԥхала иаалыркын, ацаԥха аҵәахырҭаҿы инаган иаалҵәахит. Иллыбаан, амҩан инеины, автобус ааира иазыԥшны иаангылеит. Стефа лсумка лкын. Дук мырҵыкәа автобус ааины иаангылеит. Автобус инақәтәеит иеицыз рыхҩыкгьы. Аҿынанахеит автобус. Стефа илкыз лсумка лаԥхьа иналыргылеит. Автобус шнеиуаз, Захар игәашә аԥхьа иаангылеит. Марҭа лылаӷырӡқәа хыжжыла лан лаԥхьа иахьгылаз, иаашьҭылхыз лсумка аалымылхын, ус лҳәеит:
– Мама, арахь бмааиуазаргьы, ма Кәасҭараа рахь бнеи!
– Марҭа, бан сара аҩныҟа дызгоит, нас уаха уахь дсыманы снеиуеит, – лҳәеит Клава Константин-иԥҳа, Марҭа лылаӷырӡқәа лҿашы автобус длалбаан, агәашә аартны, ргәара дынҭалеит. Клава Константин-иԥҳа, лара ишылҳәаз еиԥш, автобус дара раԥхьа ианнеи, иаанылкылан, раагаԥсахә налшәан, рҩыџьагьгьы ллыбааит.
Марҭа аҩны данааи, Света ачыс аҟаҵара даҿын.
– Ари асумка ибку закәызеи? – дҵааит Света.
– Сан ашкол аҿы дыҟан. Арантә адокументқәа рзы
ашәҟәқәа ишәышьҭыз анрықәшәа, сдокументқәа лхала илыманы даарц лыӡбан, илыӡбаз налыгӡеит. Дахьаауаз, сымаҭәақәагьы аалгеит.
– Дабаҟоу, арахь дзаабымгеи? – лҳәан Света дааҵҟьеит.
– Дыԥхашьоит. Арахь акәым, саҳәшьаду Ҭина лҿыҵәҟьа анеира дацәыԥхашьоит.
– Нас уаха дабацо?
– Клава Канстантин-иԥха дылгеит.
Уаха Кәасҭа иахь дназгоит, – лҳәеит, иҟалҵо сыздыруам, аха...
– Шьыри, даалгондаз, – лҳәеит Света.
– Бара бызҿузеи?
– Сара сызҿу Лиолиараа рахь иаагап ҳәа ауп, ҳнапқәа
448 #
ҭарцәны ҳазлацауазеи. Бара бнеины акрыф, нас бҽыкәаба, аԥхӡы былҵны быҟоуп, – лҳәеит Света.
– Уи ауп саргьы сгәы иҭоу, – лҳәан Марҭа, лнапқәа ӡәӡәаны, лхәы цәырганы акрыфара дналагеит. Марҭа акранылфа ашьҭахь, абана дҭалан лҽылкәабеит. Иацы илзаархәаз лымаҭәақәа, еиҳа илгәаԥхоз рыла лҽеилалҳәеит. Аимаа ҿыцқәа лышьалҵеит. Ахәылбыҽхан Захари Светеи рхәыҷқәа рыхҩык рыманы Кәасҭараа ргәара инҭалеит. Урҭ уа ианнеи, ашьтәа ршьхьан, уажәы, ажәра иаҿын. Шәишәики кәытқәаки аҳәсақәа иршьхьан, урҭгьы ажәра иаҿын. Кәасҭа Света лашьцәа иреиҳәан, урҭгьы ааихьан.
Захар иҭаацәа ицны дахьааиз, Кәасҭа игәы иаахәаны дырԥылеит. Раԥхьа Марҭа аԥсшәа леиҳәеит. Нас Светеи, Захари, ахәыҷқәеи.
– Аџьма анысшьуаз, бадыргыланы бысныҳәар акәын, аха иуадаҩым. Усгьы агәаҵәа кны бысныҳәоит. Иахьа шәаԥхьоз џьысшьон, аҿҳәара анасҭоз. Аҵатәхәқәа рышьҭахь қәнагала ҳахьӡон, аха иуадаҩым, – иҳәеит Кәасҭа. Аԥсшәақәа анааибырҳәа, ашьҭахь Марҭа даацәажәан:
– Сашьаду, иаҳҭоу дудыруоу?
– Дарбан, иаҳҭоу? – иаргьы Марҭа длазҵааит.
– Сан дааит. Арахь дыԥхашьаны дзымааит, Клава
Константин-иԥҳа лахь дцеит. Уаха уа даангылоит.
– Аиаша бҳәома? Кәасҭа иаҳаз хамҵакәа Марҭа длазҵааит.
– Ааи, аиаша сҳәоит. Аиаша сымҳәакәа, нас уара узжьома?
– Ус акәзар бзиоуп, – иҳәан даагәырӷьеит Кәасҭа. Дызҿқәаз данаарылга «Сара уажәыҵәҟьа саауеит» иҳәан агәара дынҭыҵит.
Клава Константин-иԥҳаи Стефеи акрыфаны, иааилгоны еиԥш, Кәасҭа ибжьы Клава иаалықәиргеит, Клава аҿыҭбжьы анлаҳа, дыҩдәылҵит. Кәасҭа Клава даагәыдикылеит, нас лаԥхьа дгыланы, аҩны дныҩналгалеит.
#
Уаҳа ажәак мҳәаӡакәа Стефа даагәыдикылеит. Нас ус иҳәеит:
– Уаха «компаниа» хәыҷык сымоуп Марҭа лзы. Бақәшәароуп. Уаҳа басҳәом Клава блыцны бнеироуп. Нас Клава лахь даахьаҳәын:
– Бара быҟамызт, аха ишәаҳәоуп хәыҷгьы-дугьы, – иҳәан дындәылҵит Кәасҭа.
Кәасҭа аҩны дахьнеиз, зегьы иреиҳәеит дахьыҟаз, Стефа ааԥхьара шлиҭаз. Уи зеиҳәаз ргәы иаахәеит. Лгәы иаахәеит Светагьы, нас уи лашьцәагьы. Агәара агәҭаны астол чысла ирҭәны Кәасҭа Марҭа диныҳәеит. Иақәшәаз уа астол аҿы ҵәыцак-ҵәыцак диржәит. Ахәылԥаз агәыла-азла изаҳәақәаз зегьы ааин, илатәан, акрырфеит акрыржәит. Стефа агәылацәеи аԥшәмацәеи рызхара дрызбомызт, аха лара лгәы еиқәын. «Абарҭ реиԥш иҟаз ауаа срылҵны сабацоз? Иашоуп Ливук дыбзиоуп, аха имала иоуп иҟоу», – ҳәа дхәыцуан Стефа. Лан лыԥсра амшала икалыжьыз лгәырҩон, лгәы еиқәышьшьы дыҟан. Ара Ҭинагьы дыҟан. Уи адырҩаҽны аҩныҟа дымцар ҟаломызт, данцоз, Стефагьы Марҭагьы лыманы дцеит.
Клава Канстантин-иԥҳа Марҭа лан дахьынӡаҟоу, Марҭа хәдықәҵара лзыуны, дшаулыжьуа, агәра ллырган, лара дгәырӷьаҵәа лан длыцны Гәдоуҭаҟа дцеит.
Ажәаҩатәи ахы
Стефа араҟа акыр даангыларгьы ҟалон, аха дыԥхашьон. Изыхҟьозаалакгьы, лара лыҩны ааныжьны хаҵа дцахьан, убри аҟнытә, ара ушьҭа уаҳа аангылашьа лымамызт. Лара лыламыс ишаҵанакуаз ала, иӡбаны илыман ара дахьынӡаҟоу асасааирҭаҿы даангыларц, аха ус иҟамлеит. Клава Константин-иԥҳа лыбзоурала.
Стефа лгәы ҭынчын Марҭа лзы. Уи азы Кәасҭа ииуз ачара хәыҷгьы иуанаҳәоз рацәан. Џыр иҩнаҿгьы, абас, ачара шылзыруз, Марҭа лан илалҳәеит. Убригьы Стефа
450 #
лгәахәара иацнаҵеит. Ҭинеи, Стефеи, Марҭеи иеицны Ҭина лыҩны ианааи, акыр рыԥсы аныршьа ашьҭахь, авокзал ахь ицеит рыхҩыкгьы иеицны, Стефа лзы аблеҭ аархәарц.
Стефа иахьаҵәҟьагьы, аблеҭ лаур, дцон лыҩныҟа, аха рыцҳарас иҟалаз, ус изыҟамлеит. Хымш рышьҭахь акәхеит аблеҭ анлоуз, насгьы ҵхагәҭанхеит, арантә ицоз адәыӷба Шиаулиаи ианнеиуаз ҳәа илԥхьаӡеит Стефа. Избанзар, Ливук аҭел дизасыр хымԥада, дшылԥылоз дылдыруан лара. Ҭина акассир ибзиан дылдыруан. Уи азы акәзаргьы ҟалап аблеҭ шлоуз. Ҭина лоуп раԥхьа акасса днадгыланы иҵааз. Акассири лареи аԥсшәақәа анааибырҳәа ашьҭахь ауп, аблеҭ аӡбахә анцәырылга. Акассир аблеҭ ыҟоуп анылҳәа, афырҳәа лԥараҭраҿы, аԥара шаҟа аҭахыз аҟара ԥхьаӡаны иааҭылхын, акассир лаԥхьа инықәлыԥсеит. Ҭина акассир «ҭабуп» ҳәа налалҳәеит, акассир аблеҭ анаалылҭа. Ари Стефа ианылба, лблеҭ ахә лара илшәарц далагеит, аха Ҭина илымуит. Ҭина Стефа лзы аблеҭ ахьаалхәаз Марҭа даара лгәы иаахәеит. Стефа лблеҭ ахә лара илшәарц даналага.
– Ишакәхалак, сҭаца бауми, ус зыбҳәозеи? – лҳәеит Ҭина Стефа илҳәаз лгәы иалсны.
– Бҭаца сакәын, аха саԥсамхеит, – аҭак ааҟалҵеит Стефа.
– Уи ҳаҟәыҵп, иҟалаз ҟалеит, – лҳәан Ҭина раԥхьа дгыланы лҿыналхеит. Ани аԥҳаи лара иналышьҭалеит. Ус авокзал амардуан илалбаан, атаксиқәа ахьаангылоз ахь рҿынархеит рыхҩыкгьы.
– Ҭина бгәы иацәымӷымзар, ашьшьыҳәа шьапыла хцап, сызхара избап Гәдоуҭа. Арахь уаҳа сзымааргьы ҟалоит,–лҳәеитСтефа.Марҭалылақәаҭырхахалан днылҿаԥшит.
– Иҟалазеи, Стефа, ҳара ҳахь уаҳа бзымаакәа? Бара бзын, еснагь ҳашәқәа ҟьаҟьаӡа ишаарту бдыруазааит. Бхала бакәым, бхаҵагьы баргьы шәеицааларгьы, шәҳадаҳкылоит. Дыббоу, баргьы ҳаргьы ҳабжьара ибжьагы#
лоу аҭыԥҳа дзаҟароу. Уи лаҳаҭыр аабап, баргьы ҳаргьы. Марҭа даҽа маҷк аҟара ддухар, уахьгьы днаҳашьҭлауеит. – Иҭабуп, Ҭина. Сара саԥсамхеит, аха ус шыҟашәҵо агәра згоит, – лҳәеит Стефа, лылаӷырӡқәа лҿашы, лҟырҟы
еибакны, дзымцәажәо.
– Бзиоуп Стефа, бара ишыбҭаху еиԥш, ҳцап шьапыла,
– лҳәан, Ҭина раԥхьа лҿыналхеит. Лара лшьапқәа лыхьуан, аныҟәара лцәыуадаҩын, аха ажәак лымҳәаӡеит, Стефа лаҳаҭыр азы. Арҭ ахҩык шеицыз аӷды-мдыҳәа иеицәажәо ақалақь иалаланы инеиуан. Дара ус ишнеиуаз, Захарраа ргәылак даарԥылеит. Урҭ аԥсшәақәа ааибырҳәан, инеицрыҵит. Урҭ ргәыла маҷк аҟара дҩеихьаны еиԥш, Ҭина даахьаҳәын лыбжьы налыргеит:
– Сукәыхшоуп Гарик. Ушнеиуа Захар иҿы убжьы нарганы акәзаргьы иҳәа, Стефа лзы аблеҭ ааҳхәеит, арыцхә жәохә рзы адәыӷба дҭалоит ҳәа.
– Ибзиоуп Ҭина, ибҳәаз саҳаит, – иҳәеит Гарик даахьаҳәны. Нас доусы рымҩақәа ирныланы рҿынархеит. Гарик иусқәа имаз аныҟаиҵа, рацәак ақалақь даламхакәа, аҩныҟа дааит. Ҭина ишиалҳәаз еиԥш, Гарик Захар игәашә днадгылан, иаиҳәеит Стефа лзы аблеҭ шырхәҳаз, арыцхә жәохә рзы адәыӷба дышҭалоз. Захар Гарик иаиҳәеит аҩныҟа дымҩахыҵрац, – «сыццакуеит» иҳәан, иҩныҟа днаидҵны дцеит.
Ҭинеи, Стефеи, Марҭеи иеицны акыр иныҟәеит, Аԥсшьарҭа ҭыԥқәа «Волгеи» «Скороходи» рааигәасигәа, илеиҩеиуа, акыр аамҭа рхыргеит. Нас Нестор Лакоба имҩа инанылан, рҿынархеит. Ишҩеиуаз апарк иҩыҵалан, ишиашаз ахаҿы иҩеит. Арантә амшын ахь рыхқәа рханы рҿылархеит. Ҩбаҟа квартал ианырхыс ишиашаз инадгылеит акинотиатр «Аиҩызара». Уажәы акиносахьа иахәаԥшқәуаз азал аҩныҵра иаҿын.
– Акиносахьа ҳахәаԥшып шәҭахызар, – лҳәан Ҭина, Марҭеи Стефеи днырҿаԥшит, киносахьас ицо ҳәа дазымҵааӡакәа.
– Саԥхьа ак бауеит, убри сара исҳәап ҳәа акәын, аха
452 #
сара саԥхьа бара ибҳәеит, шәааи, ҳахәаԥшып акиносахьа, – лҳәан Стефа, аблеҭ аалхәарц акассахь лҿыналхеит. – Бҽаанкыл, Стефа, бара бсасуп, – лҳәан Ҭина Стефа лыжәҩа кны даалыхан, агәаран днагылеит. Аблеҭқәа
аахәаны данбааиуеи ҳәа иԥшны игылан Стефеи Марҭеи. Аԥхынра ишыҟалалоз еиԥш, Ҭина уамак агәаран дықәымгылеит, аблеҭқәа амхны дааит. Акиносахьа алагара жәохәҟа минуҭ агын. Иахьантәарак шьапыла иахьныҟәоз аҟнытә, иааԥсаны иҟан, ирзааигәаз тәарҭак аҿы илатәақәеит рыхҩыкгьы. Араҟа акыр итәан, рыԥсқәа аныршьа иҩагылан, акинотеатр илыҩналеит. Рҭыԥқәа рыԥшаан, илатәақәеит. Ԥыҭраамҭак ус ицәажәо итәан. Аамҭа анааи, абжьааԥны еиԥш, раԥхьа акиножурнал ала иалагеит. Ари Аԥсны аԥсабара акәын иунарбоз, шамахамзар изыҟамлеит Аԥсны ҭыԥ ԥшӡарак бжьаханы, иблахкыгаха акәын Аԥсны аԥсабара урҭ рыблаҿы ишааиуаз. Иахьантәарак урҭ леи-ҩеиуа Гәдоуҭа иахьалаз, уи аԥшӡара рыгәқәа ирҭымҵәо акәын ишыҟаз. Аха ари акино-журнал ианахәаԥш, еиҳагьы иԥшӡахеит, изакәытә тәылоузеи Аԥсны. «Ас еиԥш атәыла џьаргьы иҟамзар ҟалап» ҳәа рыгәқәа иаанагартә иҟан ахәаԥшцәа ҳәарада, ари акино-журнал иахәаԥшуаз, дарбанзаалак лассаамҭа иблақәа ирхымҵуа, игәаҵа иҭымҵо, иаанхон. Ус иаанҵәеит ари акиножурнал иахәаԥшуаз Аԥсны асахьақәа рыблақәа ишхыз ахәаԥшцәа аҭӡамц ишкыдыԥшылоз, иаацәырҵит Гьаргь Гәлиа иҩымҭа «Сакьан ааԥынра». Ари акиносахьа иунарбон аԥсуа қыҭа Сакьан аԥсабара, уи аԥшӡара иагәылаҵәахны ицоз ахҭысқәа. Зегьы гәырӷьаҵәа иахәаԥшуан ари асахьа. Аха Стефа ус дахәаԥшуамызт. Иахьантәарак Гәдоуҭа ақалақь аԥшӡарақәа илбози, Аԥсны иазкны акиносахьа дызхәаԥшызи киносахьан изыҟамлеит. Ари акиносахьа аҵкыс еиӷьыз, даҽа сахьақәак лаԥхьа ииасуа иалагеит. Уи Захари лареи раԥхьа ианеиқәшәаз акәын. Урҭ асахьақәа ракәын уажәы Стефа лыблақәа иаархымҵкәа ирыхгылаз, Сакьантәи ааԥынра акәӡамызт.
#
Захар ақалақь ахь шамахамзар даалаӡомызт, даныҷкәыназ инаркны, иахьа уажәраанӡагьы.
Уск анимаз акәын уи ақалақь ахь данаалоз, џьоукы– џьоукы реиԥш, ақалақь дналаҳауа уаҩы димбацызт. Захар уажәы ааигәа машьынак иауит акәымзар, автобус ала акәын иара дышныҟәалоз. Автобус ашьыжь даанагон, нас асааҭ хԥа рзы акәын ианцоз. Уи дыззааиз иусқәа аныманшәалахалак, абри акинотеатр аҿы дааины, киносахьак мбакәа дцаломызт. Уи даара бзиа ибон акиносахьақәа рыхәаԥшра.
Убас, ҽнак зны, Захар ақалақь ахь данаа, акиносахьа ибарц агәаран дшықәгылаз ауп Стефа лҩызцәеи лареи иеицны акасса ишаадгылаз. Убри инаркны Стефа дахьтәаз, Захар дылгәалашәон. Захар иааины иаагылаз аҭыԥҳацәа дрыхәаԥшит. Иаразнак ала далихит Стефа. Стефа лҩызцәа даҽа ҩыџьа ыҟан, зегьы хҩык еицын, «исыхьлак, сыхьааит» – иҳәан Захар, ԥшьблеҭк ааихәеит. Ас ихаан иҟаимҵацызт Захар. Иара ус аҽкажьра издыруамызт, еснагь аԥара деиҷаҳауан. Иахьа ас дҟазҵаз иразҟы акәзаарын. «Уразҟы уахыԥаны џьаргьы узцом» ҳәа иҟами аԥсуа жәаԥҟа. Убас ихьт Захар агәаран иқәгылаз данаарылагыла, иааихәаз аблеҭқәа Стефа иналиркит. Стефа илҳәара лзымдыруа уа даақәхеит. Лҩызцәа рылақәа ҭырхаха лара илыхәаԥшуан.
– Исзеилымкааит, ари змааноузеи, сабаудыруеи? – лҳәан Стефа Захар днаиазҵааит.
– Бсыздыруам, аха ҳаибадырырц ауп, – иҳәан Стефа лахь инапы наирххеит:
– Захар сыхьӡуп, – иҳәеит иара.
– Стефа сыхьӡуп, – лҳәеит ларгьы.
– Аҭамзаара ду шьҭаҵаны сбыҳәоит, абарҭ бҩызцәагьы
сбырдырырц, – иҳәеит Захар.
Дара рыхьӡқәа дмырҳәакәа, лҩызцәа лнапқәа нарықәылкуа, лара даацәажәеит.
– Ари Марина лыхьӡуп, ари Светлана лыхьӡуп.
– Даара ихьӡы бзиоуп шәыхьӡқәа, – иҳәан зегьы ааидкыланы иааирҽхәеит.
454 #
– Маҷк ҳаалеиҩеир ҟамлаӡари? – Захар аҭыԥҳацәа днаразҵааит.
– Иаԥсамзар ҟалап ушьҭа ирласны акиносахьа иалагоит, – лҳәеит Стефа, лара лаԥхьа аҭак аӡәы илҳәар ҳәа дшәаны, лҩызцәагьы ахьгылаз:
– Уи даҽазны, уажәтәиала акиносахьа ҳагхоит, – рҳәеит еицҿакны.
Уи акәхеит Захар арҭ аӡӷабцәа иаԥхьа инаиргылан, акинотеатр азал иныҩналт. Еицрыхәхәа ариад ибжьаланы ишнеиуаз, дара рҭыԥқәа ахьыҟаз инадгылеит. Ариад анаӡара итәан ҩыџьа аҷкәынцәа. Уи ариад раԥхьа иныбжьалеит Маринеи Светланеи. Урҭ инарышьҭалеит Захари Стефеи. Уи акәхеит арҭ аԥшьҩык рҭыԥ аанкыланы илатәеит.
– Ҳара дара ҳрышьҭаӡамкәа, дара рхала иахьааз, убоу? – иҳәеит аҷкәынцәа руаӡәы ара итәаз.
– Ҳанаауаз, амышьҭабзиа даҳԥылеит. Амышьҭа ыҟам рҳәахуеит. Амышьҭ ыҟахгьы «афаст» ҳәа уаҳаит, инациҵахт егьи аҷкәынгьы.
– Нас дааҳәын, Захар иахь ихы мырхакәа, аха ибжьы иаҳартә ҿааиҭит:
– Аҩыза, арҭ ҳанрацәажәар, угәы иалсуама?
Убасҟан, иган аҿы итәаз иҩыза даацәажәан – игәы ишԥалсуеи? Иара игәы иахәароуп амаҳәылацәа ҳиоуазар, ус акәӡами – дҵааит иара.
– Ус ауп, ус. Ҳаимаҳәылацәаз. Арҭ сара даарак издыруа џьушьома? Шәара шәеиԥш саргьы уажәоуп ианыздыр, – иҳәеит Захар.
– Ус акәзар, ҳара иаабап. Уара уи улацәажәала, – рҳәан дара ирыдтәалақәаз рацәажәара иалагеит. Изхәаԥшырц иааиз акиносахьа агәхьаа ркуазма дара. Дара злацәажәоз атема зынӡа ихазын. Урҭ иеицәажәо ишнеиуаз, иҟан ианааибарччозгьы.
– Шәымцәажәан, шәаҳԥырхагоуп ҳәа раԥхьеи рышьҭахьи итәақәаз заҟантәы ирҳәахьази, аха зегь акакәын ишцәажәац ицәажәон.
#
Убри аамҭазы, иҷыгәӡа итәаны акиносахьа иахәаԥшуан Захари Стефеи. Акиносахьа анаанҵәа, ара ахәаԥшцәа итәаз зегьы реиԥш, даргьы ауаа ишрылагылаз, адәахьы идәылҵны ицеит. Урҭ ахьындәылҵыз аршәы рҭиуан. Захар днеин, ҩ-ршәык ааихәан, акы Стефа иналиркит, егьи иара. Арҭ рҩыџьагь ҟәба-ҟәшәо рҿынархеит. Арҭ акыр инеи-ааиуа иеицны апарк иҵан. «Автобус сагхара сыҟоуп» ҳәа игәы иааҭиҳәааан исааҭ днахәаԥшит Захар. Уи иқыҭахь ицоз автобус ақәҵра ицқьаны даҽа сааҭбжак агын.
– Саҭамзааит, аха уажәтәи ала сыццакуеит. Автобус ақәҵра сааҭыбжак роуп иагу. Баргьы саргьы ҳаиқәшәалар сҭахуп, ҳабеиқәшәои? – Захар Стефа длазҵааит.
– Сара сахьыҩноу автобусқәа ахьаангыло, ааигәара ауп, уаала унаскьазгоит, – лҳәеит дааччан, автостанциа шыҟаз рыхқәа рханы рҿынархеит. Дара шеицыз инеит лара дзыҩназ аҩны аԥхьа.
– Ҳара ҳаиқәшәалар уҭахызар, абра ҳаиқәшәалап иануҭаху. Абни аԥса шьап ахьгылоу, умбои? Абни аԥхьа уааир, ҳаиқәшәоит. Амала, уанааиуа заа издыруазар ауп ҳәа нацылҵеит. Ари реиқәшәарҭа аҭыԥ ҳәа Стефа иахьылҳәаз, иара игәаԥхеит. Избанзар иԥхьакырҭан, автобусқәа раагыларҭахь ицо ауаа рҿынтә.
– Ибзиоуп, асааҭ жәеиза рзы уаҵәы ашьҭахь, – иҳәан Стефа лнапы аалымихын, иара автобусқәа ахьаангыло ахь ихы рханы иҿынеихеит. Лара агәашә аартны дынҭалеит.
Усҟан Стефеи Захари ахьтәазгьы, уажәы иахьтәоу акәша-мыкәша акәын. Акиносахьа аанҵәаны, ауаа агәгәаҳәа ианааилала, урҭ ршыкьбжьы азал аҭӡамцқәа изрылымскәа ианааиҩнагьежь ауп Стефа ацәа далазшәа ахәыцра даналҵ. Уи илхәыцшаз маҷызма, адунеи азна ыҟан. Ҭинеи Марҭеи аныҩагыла, Стефагьы дҩагылеит. Еицны адәахьы индәылҵит.
Уамак иаламхакәа, аҩныҟа иқәланы иааит. Стефа араҟа аҟазаараз даҽа ҩымш роуп илзынхаз, ахԥатәи амш, уи
456 #
данцо ауп. Арҭ аҩымш Марҭеи лареи еицны илеи-ҩеиуа, ақалақь иалан. Ҭина урҭ уаҳа дрыцыцмныҟәеит лшьапқәа лыхьуан, насгьы аҩны усқәа дынрыха-аарыхон аҟнытә, Ҭина лгәылаԥҳәыс ус лалҳәеит:
– Бара Ҭина, Марҭа лан длыцҵаны дынбыжьуеит, бара Марҭа дшаабгаз еиԥш, ларгьы дылгар ишԥабуеи?
– Сара Марҭа дӷьычны даазымгаӡеит. Уи Стефагьы иеилылкаахьеит, ибзиангьы илдыруеит. Стефа Марҭа дӡаны дзылгараны дыҟоузеи? Ус дылгозар, длызымҭода? Сара мап скуама, ан лхәыҷы дылгозар? – лҳәеит Ҭина лгәыла ԥҳәыс илҳәаз даарак лгәы ишамыхәаз удырратәы.
– Аиаша бҳәеит, Ҭина, сара сымхәыцӡакәа исымхаҳәеит. Агәылаԥҳәыс Ҭина лҿаԥхьа абас аҭамзаара шьҭалҵеит.
Стефа арыцхә жәохә рзы адәыӷба дышҭалоз, Гарик Захар ианиеиҳәа, Захар Света илеиҳәеит. Света ланхәа илалҳәеит. Ари Мина ианаалаҳа, ус лҳәеит:
– Унан, ҳазхара дҳамбаӡакәа дышԥацои? Анцәа иҿынтә иҵасым нан, ларгьы ҳаргьы аҭыԥҳа замана дҳабжьагылоуп, данцо,дыхьшәашәаӡадаҳмышьҭып,амҩахь илфаша хәык лзыҟаҵа. Саргьы исымоу ала џьоукы неидыскылақәап. Захари бареи адәыӷба дақәыртәаны ддәықәышәҵа, ахәыҷқәа сара избоит.
– Ишәҳәо иашоуп, ус ҟаҳҵароуп. Ус ҟаҳҵар Марҭа лгәы иаамыхәои? – лҳәеит Света.
Мина илҳәаз Света дахьадгылаз, Мина лгәы иаахәеит.
–Убасауп,убас,ауаҩрашыҟоу.Быуаҩрасакәыхшахааит сышԥаилыбкаауа. Сыззеилымкаауа ҭацак дсықәшәар, ишԥазурыз? Сара акыр сықәын ауп бара бызсықәшәаз. Сара сцеит, нан, – лҳәан Мина лыҩныҟа лҿыналхеит.
– Шәымццакын, макьана шәыҟаз, – лҳәеит Света, аха Мина илымуит, дааҳәны аҩныҟа лҿыналхеит.
– Стефа данцо, саргьы саауеит, исымоу ала џьоукы неидкыланы, – лҳәахт Мина илымҳәац џьшьа. Ус Мина агәара дынҭыҵны дцеит.
Аҿҳәара змоу ирласны иааиуеит. Убас иааит Стефа адәыӷба данҭалоз арыцхә жәохә. Уаанӡа ишылҳәахьаз
#
еиԥш, илымақәаз неидкыла-ааидкыланы, илыманы Захар иҿы дааит. Уи иаалгеит амандарина, алимон, ашәеилаҵа, ашәаӡа, араса. Ара дахьааизгьы Света баша дтәамызт, ачашә аӡра даҿын. Света дызҿыз Мина ианылба, лгәы иахәеит.
– Захар уан дукәыхшоуп, Света иҟалҵақәази сара иаазгази Стефа илзугароуп, дагьынаскьаугароуп. Иудырааит сгәы ишалсуа, мап анук – лҳәеит Мина Света ишлаҳауаз.
– Мап икын, аха сара измуӡеит, дышԥанаскьеимго, днаскьеигароуп, – лҳәеит Светагьы. Захар ҿымҭӡакәа аҵәҩан еиԥш, дгылан.
– Зҿумҭуазеи? Уан илҳәаз акгьы захумҳәаауазеи? Уи лҿынтә уԥҳа дыҟоуп, уи лаҳаҭыр батәӡами, мамзар, сара сгәаар ҳәа ушәома?
– Аиеи нас сцап сани бареи ианышәҭахха, – иҳәеит Захар игәаӷьны.
Света Стефа лзы лымҩаныфа даналагоз, «Иҟабымҵан сара изгом, дагьнаскьазгом» ҳәа леиҳәеит.
– Уан ус илҭаххеит, иагьахәҭоуп. Уан лаҳаҭыраз уцароуп, – лҳәеит Света.
Света дызҿқәаз данаарылга, ланхәа иаалгақәази, лара иҭалҵақәази неицылҵан, ҩ-сумкак рҭәны иналыргылеит. Лара уаҳа ажәак лымҳәеит.
Захар имашьына аус ааирун, изхәыҵагылаз агараж иаахәыҵихын, агәашә ахь ахы рханы инаиргылеит. Амашьына аус шауаз, иара аҩныҟа длеит, имаҭәақәа уанҭаны асқам иахшьын. Иеимаақәа иқлаԥадқәа рҭаԥсаны, аскам аԥхьа игылан. Захар џьара данцо, Света, еснагь ус ҟалҵалон, уажәгьы ус иҟалҵеит. Захар дааццакны иҽеилеиҳәеит. Имазеиз асумкақәа иманы днеин, Света илӡқәаз ачашәқәеи, акәти абагаж инҭеиҵеит. Убри аамҭазы, Света даҽа сумкак лыманы дааин, Захар иаԥхьа иналыргылеит.
– Ари закәызеи? – иҳәеит Захар Света иҟалҵаз пату ақәымҵашәа, аха игәы иаахәаны.
458 #
– Мама иҟалҵаз акгьы ацҳамҵар анцәа игәы иаахәом. Араҟа иҟоуп: ахәырма рҩа, аҵәарҩа, алаҳарҩа, аџьанџьыхәа. Захар ари асумкагьы аашьҭихын, абагаж инҭаиргылеит. Нас Света лахь дааҳәын дыхәмаршәа ус иҳәеит:
– Анцәеиныс Ԥсоу инаганы ишысҭиуа, ԥара ԥыҭк снаҭон. Света дахьгылаз дааччеит.
– Сцап, нас сымцар банхәеи бареи ижәуам, сналацәажәаны даазгар шәахьхәып, – иҳәан имашьына дынҭаларц иҿынеихеит.
– Дааугаргьы ҟалоит, ҩыџьа аҳәсақәа змоу дыҟам џьушьома? – лҳәеит Света дыхәмаршәа, Захар имашьынахь иҿанынеихоз. Света афырҳәа дыниаԥысын, агәашә аалыртит, иара имашьына аус аируаанӡа, шамахамзар еснагь, Света ус ҟалҵалон. Захар џьара данцало, агәашә артреи аркреи лара илуалушәа, иҟалҵалон. Света агәашә аартны, аркразы дыхианы дгылан. Захар имашьына абжьы аарганы данынлывс, лара агәашә аалыркын, аҩныҟа лҿыналхеит.
Захар Ҭина лҿы днеит ианаамҭаз, Стефеи Марҭеи Захар изыԥшны итәан. Ҭина Стефа лынаскьагара лҽазыҟалымҵеит, лара дымцхәызшәа ҟалҵеит. Лара лакәым Марҭагьы дрыцымцарц лҭаххеит, аха уи даанукылара уҟоуп. Стефа лцамҭаз Ҭинеи лареи гәыдеибакылеит, ихыдеибакылеит. Рҩыџьагьы рылаӷырӡқәа ҩарҿашын, рылацәқәа аӡаҩа ԥсыӡ еиԥш, иҭыҟаԥшьааӡа иааҟалеит. Абас ишҵәуоз, Стефа днеины Захар иҭыԥ авараҿ днатәеит. Марҭа амашьына ашьҭахьтәи аҭыԥ аҿы. Аҵыхәтәан, Захар амашьына ашә ааиртын дынҭатәан, аус аирун, иҿынеихеит. Ҭина даагьежьны, аҩныҟа длеит. Хәбаҟа минуҭ роуп адәыӷба аангыларҭа авокзал аҿынӡа амҩа ианықәха. Авокзал аҿы ианнеи, амардуан аԥхьаҵәҟьа иаангылан, абагаж ашә аартны, Стефа лзы иҭагылақәаз ааҭырган, амҩасцәа ирԥырхагамхартә, иаҿаӷӷаа амардуан инаҿадыргылеит. Нас акакала Стефеи Захари иеицхырааны аперрон ахь иҩхаргалеит.
#
Ишиашаз, Аҟәантәи иаауаз адәыӷба знылоз амҩа аԥхьа, инаганы инадыргылеит.
Аԥхын еиԥш, уажәы ауаа рацәаҩымызт, аха усгьы имаҷуп ҳәа узҳәомызт. Адәыӷба иазԥшқәаз гәыԥгәыԥлаиеилагыланы,еицәажәон,ашәарҳәон,ихәмаруан, иччон. Зыгәқәа еиқәны араҟа иубоз: Марҭеи, Стефеи, Захари ракәын. Арҭ ҿымҭӡакәа ус итәан. Акранҵы ашьҭахь, Марҭа лҩызцәақәак ахьгылаз, днырзыԥшит. Урҭ ԥсшьаҩцәақәак наскьаргон:
– Сара сҩызцәа рышҟа сцоит, ирласны саауеит, – лҳәан Марҭа лани лаби дынрызҵааит.
– Бца, аха ирласны баа. Адәыӷба ааира жәохә минуҭ роуп иагу, – лҳәеит Стефа.
– Бан баалыдымтәало, уажәы уахь бымцар ҟамлаӡои, – иҳәеит Захар.
– Ирласны саауеит, папа, – лҳәеит Марҭа, лҩызцәа ахьгылаз ахь лҿыналхеит. Иааизынхеит Захари Стефеи. Ара дааижьҭеи уажәеиԥш, ас еизааигәаны иааиқәымшәацызт Стефеи Захари. Урҭ рҩыџьагьы аҳәатәы рыман, аха раԥхьа иаацәырганы аҳәара дара ирцәуадаҩхеит. Рҩыџьагьы ирҳәашаз ражәақәа уажәыуажә иҩырҿаххуеит, аха рцәыргара урҭ ирзыгәаӷьуамызт. Аҵыхәтәан, игәаӷьра аиааира агеит Захар.
– Иаҳзыбузеи, Стефа, ҳкажьны бышԥацоз? – иҳәеит. – Ус иаҳлахьынҵан, – аҭак ааҟалҵеит Стефа.
Иҵегь азҵаарақәа рыла дыхҭеикыр ҳәа дшәан, Стефа
лажәа нахылгеит. Убри аамҭазы, Марҭа лани лаби ахьтәаз ахь дааԥшит. Стефа ианылба, «Арахь бааи» ҳәа лыбжьы налыргеит. Стефа лыбжьы Марҭа илаҳау илмаҳау аилкаара уадаҩхеит. Ауаа ршыкь бжьы иналаӡ ицеит.
Убри аамҭазы, арадио ала абжьы аагеит. «Адәыӷба аномер 170 сааҭк иагхоит» ҳәа. Ари Стефа иаалцәымӷахеит. «Марҭа арахь бааи» ҳәа уаҳагьы ҿылымҭит. Захар игәы ҟалҵарц ахырқьиара далагеит Стефа.
«Захар сара издыруеит уаргьы саргьы ҳаилыҵра зегьы сара ишысхароу, ҳаԥҳа дсыманы сцар, уаргьы уахь
460 #
ушԥамнеири ҳәа сгәы иаанагон, аха ишубо, сгәы сажьеит. Уара уахь умнеиӡеит. Ухаҵан, ухаҵара наугӡеит. Анцәагьы уара дудгылеит. Сара хаҵа санца, ашьҭахь, уаргьы ԥҳәыс дааугеит. Уара ишудыруа еиԥш, сара уаҳа ахшаа дсоуӡуамызт. Иҟаларын, сара хаҵа сымцазҭгьы уаргьы ԥҳәыс дааумгар. Ҩыџьа аԥацәагьы лхылҵхьеит. Убраҟагьы уара анцәа дудгылеит. Ганкахьала, ари сара сзынгьы гәырӷьароуп. Избанзар, сыԥҳа ҩыџьа аиашьцәа лымоуп. Сара издыруеит, Ливук иҿы насыԥ бзиак шысмауа, иара ихы сыхҭынҵо дышсышьҭогьы. Ихатәы ԥҳак леиԥш,патулықәиҵонМарҭа.Уисарасигаанӡагьыҩыџьа аҳәсақәа ааигахьан, аха ахшаа дырмауӡеит. Сара сзигазгьы Марҭа лзоуп. Уи гәык-ԥсык ала иҭахын, Марҭа бзиа дбаны лааӡара, ихатәы ԥҳак леиԥш, иара данԥсуагьы дылбарц. Аха Марҭа лашьцәа рҿы лыҟазаара, мышкы зны, лара илзеиӷьхоит. Убри азоуп сара Марҭа слылабжьо, Литваҟа дызгарц сызлышьҭам. Ус слышьҭаларгьы дсызгаӡом. Сара анцәа сахьирхәхьеит. Амала, Аԥсны ахахьы, ма аҵыхәахь џьара сыҟаны, уара уаасхылаԥшуа, узыҟалар, Ливукгьы игәхьаа скуамызт, аха уара угәы иаанаго сыздыруам акәымзар»... Абас Стефа лгәы иҭаз аацәырганы илҳәеит. Стефа лгәы иҭаз анылҳәа, иаалцәымыӷхан, лылақәа ҭырхаха Захар днеиҿаԥшит. Аперрон аҿы иҟоу аӡәгьы игәхьаа мкӡакәа, днеимда-ааимда, дырӷәӷәаны даагәыдкыланы, длыгәӡырц иара иахь лара лхы днахеит, аха Захар имуӡеит.
– Стефа бҽыбмыргаӡан. Ушьҭа уи ԥсыхәа шамам еилкаа. Уаанӡа схы сзыларҟәуам. Амала баала ҳаԥҳа дбала. Уи Светеи, сареи, сани, сашьцәеи уҳәа мап ацәаҳкӡуам. Марҭа, хаҵа дцап. Усҟантәи аус, уи ԥхьаҟатәи усуп. Иахьатәи ала, цәымӷас бызлалкша, иарбанызаалак, ҳара акгьы шлаҳамҳәо ала, сара агәра бсыргоит, – иҳәеит Захар.
Убри аамҭазы, Марҭа лҩызцәа даарыцрыҵын лани лаби ахьтәаз ахь дааит.
«Ишәыхьи, шәҩыџьагьы шәылақәа ҭыҟаԥшьааӡа,
#
асҵәҟьа бзиа шәанеибабоз, шәзеилыҵзеи?» – лҳәан лани лаби раԥхьа азҵаара нықәлыргылеит Марҭа.
Уи лызҵаара аҭак рзахымҳәааӡеит Марҭа лани лаби. Марҭа лани лаби аӡәгьы далымхкәа, рҩыџьагьы рыцҳалшьон, рҩыџьагьы бзиа илбон. Аха Литваҟа наӡаӡа лцара башахазҭгьы лгәы иҭашәомызт. Амала, Марҭа лызҳар, лани лабԥсеи рбаразы лассы-лассы дцаларацы еснагь лгәаҵа иҭан, еснагь дазхәыцуан. Абри ҵәахышьа амамызт.
Марҭа лан лхы налықәкны ус лҳәеит:
Мама, баала бцала сара сыбҭахызар. Бымбои, уажәы бсахьааз, аӡәыр бгәы нирхазар. Сара сызҳар бара бкасыжьуам, бызбалоит. Абри бдыруазааит мама.
Марҭа илҳәаз Стефа лгәы иаахәан, ус лҳәеит: – «Марҭа, бара башьцәа рҿы бахьыҟоу, баԥхьаҟатәи быԥсҭазаараз, даара ибзиоуп. Бара бызлоу рхылҵшьҭра даара ибзиоуп. Урҭ рзы иҽеим ажәак зҳәо ахаангьы дзыҟалом. Бара урҭ рҳәатәы хаҵала. Рҳәатәы хабҵалар, хымԥада бышбзиахо, сара агәра згоит. Бара ишыбҳәаз еиԥш, саргьы сцалоит, саалоит. Бара быда сара аӡәгьы дсымам...». Ус Стефа дышцәажәоз адәыӷба абжьы аагеит. Уи иазыԥшқәаз апасаџьирцәа реидарақәа кны, уи ахьаадгылоз аҭыԥ ахь рҿынархеит. Захари Стефеи рсумкақәа аашьҭыхны, урҭгьы зегьы ахьцоз ахь рҿынархеит. Адәыӷба ааины, иаангылеит. Адәыӷба ахьаангылаз, авагон дара азыԥшны иахьгылаз аԥхьа акәхеит, ашәгьы дара ахьгылаҵәҟьаз раԥхьа иақәшәеит. Ари авагон аҿы адәыӷба иҭалоз Стефа лыда аӡәгьы дыҟамызт. Амҩаԥгаҩ авагон длылбааны, данаангыла, Стефа днаидгылан, лблеҭ наилырбеит.
«Бҭал», – иҳәеит иара иааркьаҿны.
Стефа авагон дҩықәнан, атамбур аҿы лҿаанылкылт. – Ушьҭа ссумкақәа сышәҭала, – лҳәеит Стефа, Захар
иахь лхы налырхан. Захар акакала лсумкақәа рыхԥагьы нылиркит. Урҭ асумкақәа атамбур аҿы инықәлыргылеит. Авагон амаа аанкыланы, амардуан дҩаҿалан, атамбур дҩықәгылеит Захар. Нас Стефеи иареи иеицхыраа462 #
ны асумкақәа Стефа лкупе ахь инаргеит. Захар авагон даныҩқәна, Марҭагьы сыхәноит ҳәа далаган, аха авагон амҩаԥгаҩ дааникылеит.
«Бара баша бырԥырхагахоит, арахь бгьежьы», – иҳәан. Марҭа ашьшьыҳәа лҽаанылкылт авагон амҩаԥгаҩ ииҳәаз хаҵаны. Стефеи Захари рсумкақәа рҭыԥқәа рҿы ианыҟарҵа, «абзиараз» ҳәа ианааидыҵуаз Стефеи Захари аагәыдеибакылт, иааибагәӡын. Уаҳа ажәак мҳәаӡакәа Захар шьҭахьҟа иҿааихеит. Стефагьы излақәназ атамбур аҿынӡа днаскьалгеит. Захар амардуан амаа кны дыллыбааит, Марҭа дахьгылаз лаԥхьа.
– Папа, уа ушыҟаз, адәыӷба дәықәлар ҳәа сшәан, – лҳәеит Марҭа лаб диҿаԥшуа.
– Сабанӡагап зыбгәахәуаз, уа сшақәтәаз адәыӷба дәықәларгьы, Гагра слеир, сгьежьны саауан, – Захар иԥҳа лхы ааишьышьит.
– Сара Литвантә сшааз еиԥш, уцар ҳәа сшәоит, – лҳәеит Марҭа дааччан.
– Бара Литвантә баазар, быԥсадгьыл ахь бааит, аха сара сабацои, сыԥсадгьыл кажьны, – Захар иԥҳа абас налеиҳәеит.
– Папа, иуҳәо иашоуп, сара сыԥсадгьыл ахь сааит, сашьцәа рҿы сыҟоуп, – лҳәеит Марҭа дааччан.
Убри аамҭазы, адәыӷба «арҵәаа» ҳәа иааҳәҳәеит. Ашьшьыҳәа, иҳәазо аҿынанахеит.
Стефа лыԥсы аҵкыс иеиӷьалшьоз лыԥҳаи, ԥыхьатәи лхаҵеи ааныжьны дқьыз-қьызуа авагон ахышә лнапы кылырҳәҳәаны илҟьон. Марҭа лан дҵәыуозшәа анылба, ларгьы ақьыз-қьызра далагеит. Захаргьы дахьгылаз игәы ааԥшаан илаӷырӡқәа рҿаархеит. Рнапқәа шырҟьоз мацара, адәыӷба архәара инавалеит. Марҭеи Захари авагон архәара иавалаанӡа иахәаԥшуа, аперрон иқәгылан, уахь иԥшуа. Ԥыҭрак ашьҭахь, рыхқәа ианаарҩаха, дара рыда аперон аҿы уаҳа аӡәгьы дыҟамызт. Адәыӷба иагоз агеит. Иаанхаз рыҩныҟақәа рахь ицеит. Марҭеи Захари ракәзар, урҭгьы аперрон иқәсны рҿынархеит. Урҭ злақәназ амардуан аҿы ианнеи, агәыдыҳәа, илылбаан,
#
Захар имашьына ахьгылаз инадгылеит. Нас иаарласны, амашьына инақәтәан, аҩныҟа рҿынархеит.
Захар, ашьшьыҳәа дцон. Архәара ианаавала, иаԥхьа иааиуаз амашьына лас «жигули» ӷәӷәала диаахеит. Захар инапы ԥҵәеит, дхәахәеит Марҭагьы маҷк, дхәахәеит, аха дуадаҩымхеит. Ари иҟалаз збаз ҟалеит, изымбазгьы ираҳаит. Иаразнак ала ауаа еизеит, ГАИ ааит. Захар ахәшәтәырҭахь дыргеит. Захар иаахаз ирласны даауан, ижәны дыҟан. Захар ижәны дыҟамызт, аԥҟарагьы еилеимгаӡеит. Захар акгьы ихарамызт. Зегьы зхараз дзаахаз иакәын. Захар дзаахаз иара иқыҭа датәын. Еиуарак рыбжьамызт, аха аԥсшәа рзеилан, ҭаацәала. Аинспекторцәа аӡәи, Захар иаахази еиуацәан. Захар дзаахаз, амашьына ддырҵәахит, аинспекциа аиҳабы даацәажәан, ус иҳәеит:
– Рмашьынақәа ԥҽит ауп, уаҳа акгьы ҟамлеит. Доусы рмашьынақәа ҟарҵар, уаҳа ус рымам. Егьырахь, излаҳалшо ала ҳара ҳрыцхраап. Амҵ алым алҳамхып, рхала еинаалааит. Дара пату еиқәызҵо уаауп. Анцәа ибзоурала ԥсыҭбара ҟамлеит.
– Ус ауп ус, – рҳәеит иақәшәаз реиҳараҩык.
– Уара, ус ауп, ус шәҳәоит, аха ахәшәтәырҭахь ижәгаз акгьы ихараӡам. Дара рмашьынақәа шгылоу гәашәҭи, насгьы иара дышгылоу гәашәҭи дыбӷаӷо, ишьапқәа дызрықәымгыло, – иҳәеит иақәшәаз аӡәы.
– Ҳара еинҳраалоит ҳәа ҳаҿуп, арахь аичырчаҩцәа цәырҵуеит. Ҳара иҟаҳҵо ҳара иаадыруеит – иҳәан ишихәҭамз ала ибжьы ҩардуны даацәажәеит аинспектор аиҳабы. Аӡәык-ҩыџьак рыда зегьы еимпит. Аинспекциа ирҩыз ашәҟәы, дара ирдыруаз џьоукы рнапқәа радрынҵеит. Захар иаахаз аныҟәцаҩ аинспектор еиҳабы имашьына днақәиртәан диманы дцеит.
– Иаҳҳәаргьы иааӡаргьы ижәны уҟоуп ус ауми – дҵааит аинспектор еиҳабы.
– Уи иаш-иашоуп, ах аха маҷҷк аууп изжәыз, – иҳәеит аныҟәцаҩ.
464 #
– Маҷк ауп иужәыз, аха сара судыруоу? – дҵааит аинспектор еиҳабы.
– Уш-шԥасзымдыруа, аиинсспектор уоуми?
– Уҭакызар акәын, аха уҟаз, уабхәа иаҳаҭыр азы суцхраауеит ҳәа саҿуп.
– Ууаҿыз, ууаҿыз... уареи сареи ҳазлеиуацәеи? – дҵааит аныҟәцаҩ.
– Анцәеиныс унаганы ушҭаскуа, уара ацхыраара уаԥсаӡам.
– Ссаԥсоуп, усыцхраа, уаҳа ҿысҭуам, – иҳәан иҿы ааихеикит. Иара уахь днамгаӡакәа аинспектор аҳақьым иахь дыҩхалан, иара ишиҭахыз ала ашәҟәы иҩит. Нас иара днаган аҩны даанижьит.
Ари иҟалаз Џыр ианиаҳа, дышиашаз ахәышәтәырҭахь дцеит. Уа дахьнеиз Захар инапы ахьыԥҵәаз еиқәыршәаны, агьыԥс иҭаҵаны иҟарҵахьан, Марҭа дҵәыуо дидтәалан.
– Ушԥаҟоу Захар, унапы иԥҵәаз акәу иҵегь ухәахәоу? Бара хьаа бымоума? – иҳәан Џыр абас рҩыџьагьы дразҵааит.
– Сара иарбанызаалак, хьаа ҳәа акгьы сымаӡам, – лҳәеит Марҭа.
– Сара снапоуп хьаас исымаз. Уи еиқәыршәоуп, хьаа сымаӡам, – иҳәеит Захаргьы.
– Аинспекторцәа ирҳәои? – дҵааит Џыр.
– Урҭ неиаанӡа сара арахь сааргеит. Узаахаз ҳәа ирҳәои, ҳареи аԥсшәа ҳабжьоуп. Уи амашьына иақәтәаз изларҳәо ала, сара акгьы схараӡам.
Аишьцәа ус ишеицәажәоз аинспекторцәа ааит. Захар иацәажәеит, дшизамышшуаз иҳәеит. Урҭ ашәҟәы ирҩыз изаԥхьеит. Захар инапы аниҵеит.
Аинспекторцәа анца ашьҭахь, Захар инапы ҿазҳәаз, аҳақьым-ахьирург дааит. Џыри иареи иеибадыруан, аԥсшәақәа ааибырҳәеит. Аԥсшәақәа анааибырҳәа ашьҭахь, аҳақьым даацәажәеит:
#
– Арҭ злақәшәақәаз ала акгьы рмыхьӡеит, инапы аԥҵәара акәзар, иманшәаланы еиқәҳаршәеит. Амала, ихы пату ақәиҵароуп. Ихы пату изақәҵар, ибзиахоит. Ахәыҷгьы анцәа дихьчеит.
– Ааи, ус ауп, – иҳәеит Џыргьы.
– Хьаа ҳәа акгьы сымаӡам – иҳәеит Захар.
– Ус анакәха ари ахәышәтәырҭаҿы иаанкылара
иаԥсамзар ҟалап, – иҳәеит аҳақьым.
– Хьаа имамзар аҩныҟа дызгоит – иҳәеит Џыр.
– Ибзиоуп, ашәҟәқәа еиқәсыршәап, – иҳәан аҳақьым
дындәылҵит. Џыр аҳақьым иҿы днеины, аҳақьым ииҩыз ашәҟәы ааимхны, Захари Марҭеи Џыр имашьына илҭаиртәан, Ҭина лҿы инеит. Уи иҟалаз налаҳәаны, аҩныҟа ицеит.
Арҭ аҩны иааныжьны Џыр Захар имашьына ахьдыргылаз ахь дцеит.
Мызкы аҟара анҵы, Захар дзаахаз, усҟан ирҩыз ашәҟәқәа ааиқәдыршәан, иҩызцәа назикын, ҩынҩажәеи-жәаба нызқь ишәарц идырҵеит Захар.
– Сара Захар силабжьон, иуаахаз аус даумҭан, дҭаркыр алшоит. Уара умашьына уара иҟаҵа ҳәа. Уажәы ишәҳәо ламысдароуп, – иҳәеит Џыр.
– Иҟалаз, шыҟалаз, ани аинспектор ирҽеит. Изыхьыз рнапқәа анырҵеит. Ҳара ишаҳҳәаз шәазыразымзар аӡбарҭа иаҳҭоит анырҳәа, Захар иамҳәаӡакәа ҩынҩажәеижәаба нызқь мааҭ аламысдақәа ириҭан, ирыман ицеит.
Џыр ас ҟаиҵеит. Захар акгьы шихарамыз шидыруа, ирымеимкит. Избанзар, дара Захар ихароуп ҳәа ашәҟәқәа еиқәыршәаны рнапаҿы иркын.
Захар апротокол инапы ананиҵоз, ирҳәаз хаҵаны, дамыԥхьаӡакәа инапы аниҵеит.
466 #
Ажәахатәи ахы
Стефа Захари Марҭеи адәыӷба даҭаны рҿаныларха лылаӷырӡқәа ҭыҩрны зҿаазхаз, акраамҭа илҿыкьаса илеиуан. Лыԥсы лгәы икылачны, уажәы-уажәы дахәаҽуа аҿынӡа инеиуан. Лыԥҳазаҵә лара мап лцәылкит. Уи адагьы лара илҭахи лгәы ԥызжәара. Аха уи аҵкьыс ихьаа дуны илзынхеит Захари уи иҭаацәеи рцәыӡра. Стефа ушьҭа еилылкааит наӡаӡа урҭ шылцәыӡыз. Избанзар, Захар иааԥҵәаны илеиҳәеит, даара дышрыцҳаишьо, аха ушьҭа иара иахь агьежьра шзалымшо, усҵәҟьа ихы шизыламырҟәуа.
Уажәы, Стефа лыбла иаахгылеит Захари лареи раԥхьа ианеибадыруаз амш. Еиқәшәарц ахьеибырҳәаз аҭыԥ. Убри аамҭазы, лаб иҩызцәак ишиарҳәаз, «Аԥша-лас» аҿы ишеиӷьыз. Лаби лареи уахь ишиасыз. Аԥсшьарҭа ҩны «Аԥша-лас» ааигәара ауада шамырхыз, уҳәа дрызхәыцуан уажәы.
«Аԥша-лас» ааигәара ауада анамаҳх, саби сареи ҳаицны, амшын аҟнытә ҳаауан.
Аԥсшьацәа злаҩеиуаз раԥхьа аирымӡ аҿы дтәан Захар. Саби сареи ҳивсит, ҳаныҩеивс, сара дызбеит, аха дзымбазшәа ҟасҵеит. Захаргьы илаԥш ҳааҵашәеит, аха саб дахьсыцыз азы иҽирԥсит, ахаан симбаӡацызшәа ҟаиҵеит. Саби сареи акыр ҳаныҩаскьа, саб имбартә еиԥш Захар снапы изысҟьеит: «Ара уҟаз ирласны саауеит» ҳәа аанарго. Уи иара иеиликааит, дагьсызԥшит. Саби сареи ҳахьыҩназ ҳаннеи, ихы нықәиҵан, дыцәеит саб. Уи даныцәалак, ҩба-хԥа сааҭ дааԥшӡуамызт. Уи бзианы издыруан сара. Саб дшыцәаз еиԥш, иаразнак ала, Захар дахьтәаз ахь сцеит. Уа саннеи, аԥсшәа анааибаҳҳәа ашьҭахь, Захар дыччо, ус сеиҳәеит:
– Стефа, ҳара ҳахьеиқәшәо ҳәа саҳәаны, бара арахь бааит. Ара ҳаиқәшәалап бҳәар, еиҳагьы исзааигәамзи, еиҳагьы исзеиӷьымзи?
– Узжьап ҳәа сгәы иҭамызт, аха сара сҭагылазаашьа
#
ус иҟалеит, Захар. Саб иидыруаз џьоукы иқәшәан: «Ара аҵкыс уа еиӷьуп» ҳәа иарҳәан, ара ҳааит. Иҵабыргны, ара еиҳа еиӷьуп. Уара ухала уаау, мамзар аӡәыр акыр уалҳәоу? – сҵааит сара.
– Ҳара иахьеибаҳҳәаз аҭыԥ аҿы сызгылаз ԥҳәыс ҿак сылбан, сара сахь лҿаалхеит лыҩны дааҩныҵны. Аха уи аԥҳәыс ҿа сара сзы даауеит ҳәа сыҟамызт. «Ҳгәашә аԥхьа уааины узгылоузеи, иуҭахыда?» ҳәа дсазҵаар ҳәа сшәан, сымҩасҩушәа сҿынасхеит. Нас лара лыбжьы аалыргеит:
– Захар, сара уара узоуп сзаауа, маҷк уаанҿаси?
Сара саангылеит, сыхьӡ ҳәаны ҿызҭыз, дзусҭада сабалдыруеи ҳәа сгәы сҭахәыцуа, ус даасыдгылеит уи аԥҳәыс ҿа.
– Сара сануба, умҩасҩушәа ҟауҵеит, аха уара Стефа лзоума узгылоу? – дсазҵааит лара.
– Ааи, сҳәеит сара.
– Уи лаб иҩызцәақәак иқәшәан аԥсшьарҭа ҩны «Аԥша-лас» ааигәара имадырҽхәан, иԥҳа диманы уахь дцеит. Убрахь уцар, – дуԥшаауеит, – лҳәеит лара.
– «Иҭабуп», – сҳәан сааит арахь. Иахьа ашьыжь инаркны сбышьҭоуп, – иҳәеит Захар.
– Уи уадаҩым, иахьцалак, ҳаиқәшәеит, – сҳәеит сара.
Абас ҳаиқәшәара ашьҭахь, ҳаиқәшәалон ҳара. Хымшҟа ҵхьаны еиԥш, Захар иҩызаки иареи шеицәажәоз, саби сареи ҳнарыдгылеит. Саб акыр амшын агәы дхыԥшылауа дгылан. Нас аҷкәынцәа днарацәажәар иҭаххан, днеины рган аҿы днатәеит, саргьы уи снаидтәалеит.
– Шәара аратәқәоума? – аҷкәынцәа дразҵааит саб.
– Ааи, аратәқәоуп, – рҳәеит Захар иҩызеи иареи.
– Сара сыԥҳаи сареи Г әдоуҭа ҳаԥсы ҳшьон, ҩымчыбжьа раахыс. Сҩызцәақәак сықәшәан аԥсшьарҭа ҩны «Аԥша-лас» ахь уиасыр, еиҳа еиӷьуп – рҳәан сааит. Гәдоуҭагьы бзиоуп, аха ауаа рацәоуп. Ара еиҳа иҭынчроуп, даара исгәаԥхоит. Сымԥсыкәа сҟалар, есышықәса саалап ҳәа сгәы иҭоуп, дцәажәон саб.
468 #
– Сара сцеит, иҳәан, уаанӡа Захар иацәажәоз дҩагыланы дцеит, саб иажәа аҳәаха имҭакәа. Ари саб иааицәымӷахеит.
– Ахьӡара анцәа ҳазшаз иуиҭааит, – иҳәеит Захар.
– Уара уаԥсуами?
– Аа, саԥсуоуп.
– Аԥсуаа адунеи иақәлоу милаҭуп. Дара раҟара аиҳабыреи аиҵбыреи пату ақәызҵо, иныҟәызго, уаҩ дыҟам адунеи аҿы. Урҭ рыламыс ӷәӷәоуп, – дцәажәон саб.
– Ус рҳәоит ауаа. Усгьы акәхап, – иҳәеит Захар.
– Акәхап ҳәа акәым, аха акәҵәҟьоуп. Уи еилкаауп, иҭҵаауп наукала. Уи азын ауп ауаа шәмилаҭ пату зақәырҵо.
– Шәара хаҭала шәышԥарзыҟоу, аԥсуаа пату рықәышәҵоу?
– Сара аԥсуаа уаҳа аҭахымкәа пату рықәысҵоит, амала аԥсыуак игәара сҭамлацт, аиаша уасҳәап. Сара урҭ пату зрықәысҵо, рыӡбахә зласаҳауа мацарала ауп – Шәара ишәҭахызар аԥсуа қыҭа шәналс-аалсны абара, уи сара исылшоит, аус анызымуа аамҭа иаҳзақәыршәар, – иҳәеит Захар.
– Уи сара ишԥасҭахым, аха сымҩаԥызго дысҭахуп. Исҭахым сыԥҳаи сареи ҳамала, иаҳзымдыруа ақыҭа ҳналаҳауа, рлақәа ршуа, рылалара. Уара ишуҳәаз еиԥш, иулшозар, сара мап сҳәаӡом. Аамҭа уманы уҟалозар – иҳәан саб Захар иҟәаҟәа днас-насит, наџьнатә иидыруа аӡә иакәушәа.
– Уаҵәы аԥсшьара сымоуп. Шәара шәақәшәозар, сышәзаауеит, – иҳәеит Захар. Ииҳәарызеи, ҳәа саб диҿаԥшуа.
– Уара уақәшәозар, сара сышԥақәымшәои, сара ԥсшьара сыҟоуп, сыжә сҳәом, сҳәыс. Уареи сареи акыр ҳаицәажәеит, ҳаизааигәахеит, аицныҟәараз аиқәшаҳаҭра ҳабжьаҳҵеит. Ушьҭа иаамҭоуп ҳәа сгәы иаанагоит ҳаибадырра. Ари исыцу сыԥҳа лоуп, илыхьӡуп Стефа. Сара слитовуп, аха аурыс хьӡы сыхьӡуп, Алексеи ҳәа
#
исышьҭоуп, – иҳәан Алексеи Захар инапы ааимихит. Нас Захар дааины сара снапы аасымихит, ахаан симбацызшәа, Захар сыхьӡуп, – иҳәеит аҵыхәтәан.
Акраамҭа ҭынчран, нас Захар даацәажәан:
– Иахьатәи ҳаибадырра аҳаҭыр азы шәхы саҭәашәшьозар акинотеатр ахь сшәыԥхьоит асааҭ жәба рзы.
– Ҳхы уаҭәаҳамшьартә иаауазеи? Ҳаргьы ҳуаауп, уаргьы ууаҩуп. Акинотеатр ахь ҳнаԥхьара, ҳара «ҭабуп» ҳәа ахаҳҳәаауеит, ҳаргьы џьара ҳаԥсахап, – иҳәеит саб.
– Иҭабуп, сара, аҳәара ишәысҭаз, мап ахьацәышәымкыз, саԥшәмара сахьахышәымбааз, – иҳәеит Захар.
Саби сареи Захар акинотеатр ахь ааԥхьара ахьҳаиҭаз саб игәы иахәаны даацәажәеит:
– Абра уаҳзыԥшы, иаарласны ҳаауеит. Аамҭалагьы рацәак аагаӡом, – иҳәан саб, иҿанынеиха, саргьы снаишьҭалеит.
– Ара сшәымбар акинотиатр аԥхьа сышәзыԥшуп, уа шәлеи, – иҳәеит Захар.
– Уара ишуҭаху, – иҳәан саб, Захар иахь дааԥшын иҿыҩаихеит. Уи саргьы снаишьҭалеит. Саби сареи ҳаицны ҳҩеиуан, даара агәалаҟазаара бзиа иман. Саб иаҵкыс сара сгәырӷьаҵәа сыҟан. Уажәы-уажәы сышьҭахьҟа сыԥшуан Захар дызбозар ҳәа. Иаргьы ҳара ҳахьцоз, дҳашьклаԥшуан. Ус архәара ҳаннаваҵәи нахыс, ҳаибамбеит. Ҳҽааиҭакны, иахьеибаҳҳәаз аҭыԥ ахь ҳҿынаҳхеит саби сареи. Аха Захар уа дыҟамызт. Ҳара иаадырит акинотеатр аԥхьа дызҳзыԥшыз. Уаҳа лак-ҩакрак ҟамҵакәа саби сареи уахь ҳҿынаҳхеит.
Акинотеатр аԥхьа ҳаннеи Захар аблеҭқәа аахәаны даҳзыԥшны дгылан. Акиносахьа алагара хәбаҟа минуҭ ракәын иагыз.
– Ушьҭа акиносахьа иалагоит, шәааи ҳлеип, – иҳәеит Захар.
– Азамана, – иҳәан саб дынҳаԥасны иҿынеихеит. Ашә аԥхьа ҳаннеи, Захар аблеҭқәа аацәыриган аблеҭқәа
470 #
гәазҭоз иналирбан, ҳҭыԥқәа рҿы ҳнатәеит. Ус акиносахьа иналагеит, акиносахьа ҳара ҳахәаԥшуа, ҳтәан. Саб ихы азышьҭны акиносахьа ахәаԥшра даҿын. Захари сареи ҳахәаԥшуашәа ҟаҳҵон, аха ҳара ҳхы ахьыҟаз хазын, уи азхәыцха ҳазҭодаз? Ҳаҩнуҵаҟа мцабзк ҳаӷралан абылра ҳаҿын. Захар снапы кны днахан, ишьамхы илықәиҵан, инапы нақәҵаны иааникылеит. Сара афырҳәа, снапы снахеит. Аха Захар инапы аҿааирхан, иикыц снапы аанкыланы ишьамхы илықәҵаны инапы нақәиҵахт. Уаҳа снапы сымнахаӡеит. Ус снапы икын Захар. Акрынҵы ашьҭахь, Захар инацәкьарақәа, сара снацәкьарақәа неибжьеиԥсан, ирӷәӷәаны иааникылеит. Уи сара даарак сгәы иаамыхәеит, аха ҿысымҭит. Акиносахьа ԥыҭк цахьан еиԥш:
– Ари акиносахьа сара избахьеит, амала суҳәоит сыԥҳа ара лымала даанумыжькәа ауада ахьҳамоу агәашә аҿынӡа дҩаскьага, – иҳәан Захар иахь ибжьы наиргеит саб.
– Уи сара избап, – иҳәеит Захар дгәырӷьаҵәа. Сара саб ииҳәаз смаҳазшәа, дахьцазгьы сымбазшәа сҽырԥсны стәан.Амала,сабасаниҳәа,Захарисареиеибакызҳнапқәа аауҳажьит. Захари сареи зынӡагьы ҳаикьымсӡазшәа, ҳнаскьа-ааскьаны ҳнатәеит, ҳара дшаабоз, саб акинотеатр ашә аартны дныҩныҵит. Захар снапы даахан, ишьамхы илықәиҵан, инапы лақәҵаны, иқәырӷәӷәаны иааникылеит.
– Захар, суҳәоит снапқәа аужь, сара ус сашьцылаӡам, – сҳәеит сара, Захар сиҳәо, сыблақәа ҭырхаха сиҿаԥшуа. Захар, исҳәаз хаҵаны снапқәа аауижьит.
Акиносахьа аанҵәаанӡа уаҳа снапқәа имкит Захар. Акиносахьа анаанҵәа сыжәҩа ааникылан, ашә икылеибаҳәа инеиуаз, акиносахьа ахәаԥшцәа ҳанрылаланы, ҳанрылҵит. Алашарақәа каххаа иахьаркыз, амҩа ҳанымлакәа, алашьцара ахаԥаны иҟаз амҩахәасҭа ҳаныланы ҳҿынаҳхеит.
– Захар, арыстәи сзааугеи? Алашара ахьыҟоу ала ҳцар еиҳа еиӷьӡами? – сҳәеит сара сыбжьы ашәара ахыҩуа.
#
– Мап, Стефа, арыстәи еиҳа еиӷьуп, избанзар еиҳа иааигәоуп, насгьы илашьцароуп, – иҳәан сааигәыдҳәҳәала, сааигәӡит.
– Ус сзумун, Захар. Иудыруазааит уара унапада напы шыскьымсыц, уқьышә ада қьышә сқьышә ишакьымсыц, – сҳәеит сара.
– Саргьы убасҵәҟьоуп, Стефа – иҳәеит иара.
– Уи сызхаҵом. Уара аӡӷабцәа урылажьуп. Уҷкәына ԥшӡоуп. Уара иумуазаргьы мчыла знапаҿы уаазгақәогьы аӡӷабцәа шыҟоу здыруеит.
– Аӡәгьы слыцымныҟәацт ҳәа басҳәом, аха агәра бсыргоит аӡәгьы дшысымгәӡыц ала .
– Уи сара исызхаҵом.
– Ихаҵа. Адунеи аҿы, аиаша зҳәо ҳәа аӡәыр ыҟазар, уи сара соуп.
– Уанлыцныҟәа, ас ацәылашьцара мҩала даныҩаскьаугоз дымгәӡыкәа дышԥаҩаскьаугоз, дзумгәӡи уи?
– Сыԥхашьон.
– Ыы, нас сара соума узцәыԥхамшьо, – сҳәан сааччеит сара.
– Ибҳәо иашоуп, бара боуп сызцәыԥхамшьо. Иззакәу сыздыруам, аха, – иҳәан сеиҭаагәыдикылахт. Убри аамҭазы, сара исҳәо изуа, сзымдыруа сааҟалеит. Убри сцәа-сжьы иааилашыз амч ала сара схала Захар снапқәа ааикәсыршан, даагәыдкыланы, даазгәӡит. Уи нахыс сахьыҟаз, сахьаныз сзымдыруа сааҟалеит.
Сыхдырра саналҵ, ашьац еҵәараҿ сара сышьҭан, Захар ииқәа ишьаҵара даҿын. Убасҟан ауп сара исыхьыз закәу анеилыскаа, аха сымгәааӡеит Захар изы. Сагьахьымхәӡеит исыхьыз, избанзар, иеилыскааит Захар раԥхьатәи ибзиабара шиааиз. Сцәа иалашәеит сара сиццозар, иара мап шимҳәоз. Џьоукы ирҳәоит абзиабара цқьа аамҭа аҭахушәа. Даарак уи иашамзар ҟалап. Раԥхьатәи абзиабара аҟара мчы змоу зыҟалом. Захар уаҳа сара сахь умааиргьы сара уи абзиабара исзымдырӡакәа исауз ахаангьы исхашҭуам ҳәа схәыцуан сара. Сара саныҩагыла, Захар дынсыдгылан аиҭа саагәыдикылеит:
472 #
– Стефа, саҭабымҵан, исыхьыз закәу сыздыруам бразҟыдастәыр сҭахым, бсыццозар бызгоит – иҳәеит иараигәыҭыӷьӷьаа.Ари ииҳәазсарасаргәырӷьеит.Сара схәыцрақәеи иара ихәыцреи ахьеиқәшәаз азы. «Разҟык сымазаап, ари иеиԥш, аҷкәын хазына ажәа ансниҵа», ҳәа схәыцуан сара.
Ҳҩыџьагь ҳгәырӷьаҵәа апарк лашьца илганы игаз амҩа ҳаныланы ҳнеиуан. Амҩа лашьца ҳаныҵын иҟьаҟьаӡа иҟаз амҩаду ҳнанылеит. Уи аган ахь акәын ҳара ҳахьынхоз. Уажәы амҩа аханытә алада ҳахқәа рханы акәын ҳашцоз. Алашара каххаа иаркын. Амҩаду наҟ-ааҟ аҵарауааи ашәҟәыҩҩцәеи рбиустқәа гылан. Ашәҭқәа рыла иҭалаҳаны иҟан ари амҩаду. Аҵыхәтәан агәашә ҿан. Агәашә аартны ҳанҭысын аԥсшьарҭа ҩны «Аԥшалас» инҭыганы иҟаз амҩаду ҳнанылеит. Уаантәи акыр ҳанынаскьа, ҩадараны ҳҩаҿалеит. Усҟан саб амчамдыр аҵаҟа дтәаны дысзыԥшын. Саб дахьтәаз сылаԥш наиқәшәеит. Захари сареи ҳанеиԥырҵуаз сигәӡыр ҳәа сшәаны сыҟан. Избанзар, саб ҳаибон. Аха Захар симгәӡит. Уи саб дахьтәаз ибазар акәхап.
– Абзиараз ҳәа аԥсшәақәа ааибыҳәаны, ҳнеиԥырҵит Захари сареи.
– Захар бааскьеигоу? – дҵааит саб.
– Ааи, агәашә аҿынӡа сааигеит.
– Уи бзиоуп, – иҳәеит саб.
Сара саб дахьтәаз, снавсын, снеины, сиарҭаҿы снаиеит. Дук мырҵыкәа сабгьы днеины ииарҭаҿы днаиеит. Макьана имааицызт ҳара иҳацышьҭалоз хаҵагьы ԥҳәысгьы. Урҭ аҵх акыр инаганоуп изааз...
Аҵхагәҭаны Захар аҩны данааи, дышиашаз иуада длыҩналан, днеины ииарҭаҿы днаиеит. Аҽнынтәарак аус зуаз аӡә иеиԥш, Захар дааԥсаны дыҟан, дахьыҩаиаз дынҭаҳәахаа дыцәеит. Адырҩаҽны иара аԥсшьара иман, аус иуӡомызт. Уаҵәы аҩны изуша ҳәа апланқәа заа иҟаиҵахьан, аха акгьы агәхьаа мкӡакәа, – «џьара сымцар ҟалом. Уаҵәы ахәылԥаз санаауа, сасцәақәак аазгоит» –
#
ҳәа иан иналаҳәаны, акы днацҳаны, агәара дынҭыҵны дцеит Захар. Дук мырҵыкәа Захар днеит Стефа лаби лареи ахьиқәшәаз аҭыԥ аҿы. Уи уа дышгылаз Стефа лаби лареи наидгылеит. Усҟан урҭ амшын иҭаланы иааиуан. Алексеии Захари рнапқәа ааимданы, аԥсшәақәа ааибырҳәеит.
Стефа дыԥхашьаны, акыр днаскьаны дгылан..
«Захар ҳара акы ҳнацҳаны, ҳҽааиҭакны ҳааиуеит, ҳаанӡа уара ара уаҳзыԥшыз, иахьаҳҳәаз амҩа ҳақәлоит», – иҳәан Алексеи дааццакны, иҿынеихеит. Стефа Захар дицрыҵны дахьцоз, зынӡаск илҭахымкәа, ашьшьыҳәа лаб днаишьҭалеит. Дара акыр ианыҩаскьа архәара инавалеит. Дара ахьҩеиуаз дрыхәаԥшуа дгылан Захар. Стефа иара иахь дшааҳәыз аниба, Захар дааччан, инапы дҩахеит. Ларгьы лнапы ҩышьҭылхит, лаб имырбакәа.
Стефа лаби лареи аҩны ианааи, рнапқәа ааӡәӡәаны, акы инацҳаит, нас рҽааилаҳәаны Захар дахьырзыԥшыз аҭыԥ аҿы илылбааит. Уа ианлеи, Захар дгылан.
– Адәқьан ала ҳнеип, амла ҳакыр иаҳфаша ааҳхәап, – иҳәеит Алексеи.
– Аԥсуаа рыгәҭа уалсны уанцо, амла ушԥакуа. Џьара ҳанкыдгылар акы ҳнацҳауеит, – иҳәеит Захар.
– Уи шԥыкәу? – иааџьеишьеит Алексеи.
– Аԥсуа иҩнаҭа имҩахыҵыз ихәы еснагь ихиоуп.
– Дузымдыруазаргьу?
– Ааи, дузымдыруазаргьы. Амала, ирзымдыруа дахьымҩахыҵуа, аԥшәма ԥҳәыс рхәы ахьынӡаҟалҵо, аԥшәмеи асаси иеибадыруеит. Урҭ еицәажәо иштәоу, аԥшәма ԥҳәыс рхәы лырхиоит, нас ачеиџьыкахь ииасуеит.
– Иахьысзымдыруа сызнеиуам, – иҳәеит Алексеи.
– Унеир акгьы амаӡам. Аԥшәма дзынхо асас изоуп. Асас бзиа аԥсуа иҿы днеир, аԥшәма изы игәадуроуп.
– Ишакәызаалак, сызнеиуам. – Сара сҿгьы умнеиӡои?
– Уара уҿы снеиуеит.
474 #
– Ус акәзар, шәаала, – иҳәан Захар раԥхьа дгыланы иҿынеихеит.
Аби аԥҳаи Захар дахьцоз, иашьҭахь игыланы инеиуан. Захар дгәырӷьаҵәа дыҟан. Уи ихылԥа аҵыс ҭаҳәуан. Раԥхьатәи абзиабаратә мцабз иҩаицрасыз абылра иаҿын. «Абри дсынасыԥхондаз, уаҳа исҭахызеи?» – иҳәошәа лаҳауан Стефагьы дахьнеиуаз.
Урҭ иаарласны инеит Ӡыхәашь амшын иахьалалоз. Урҭ аӡиас ианынхықәгылагьы аӡы хәашьӡа иҟан. Ари аӡиас шамахамзар, ианыхәашьымыз ыҟаӡамызт.
Аби ԥҳаи Захар иҳәеит, ари аӡиас ахьӡ раиҳәарц, насгьы уи хьӡыс изхаиауз.
Ари аӡиас ашьха ахрақәа иргәылсны иаауан. Уи згәылсуаз ахра аҳаш аман.
Аҳаш змаз ахра ԥганы аӡиас ианалаҳалак, аӡиас хәашьуан. Ари ахра абгара азымариан. Мшык аацәгьахацыԥхьаӡа ибгалон. Убри аҟнытә, абри аӡиас, Ӡыхәашь ҳәа иашьҭан. Захар ишыҟаҵәҟьаз рзеиҭеиҳәеит.
Арҭ ахҩыкгьы ара акраамҭа игылан, нас идәықәлеит Ӡыхәашь аԥшаҳәала иавганы игаз амҩа ианыланы. Акыр ианыҩаскьа ашьҭахь, инымҩахыҵын, аккарра иҵаланы рҿынархеит. Ус акыр ицеит. Ргәқәа шьҭнахуан аԥсабара аԥшӡара, рлымҳақәа ирҭысуан аԥсаатә рашәаҳәабжь.
Акыр ианыҩаскьа, изҵаз аккарра аанҵәеит, инрылалеит ауаа ахьынхоз. Ауаа ҳабла-ҳаблала инхон. Захар ирзеиҭеиҳәон, урҭ аҳаблақәа рыхьыӡқәа, насгьы уа инхоз ауаа рыжәлақәа. Ҳаблацыԥхьаӡа жәлак, ма ҩ-жәлак ракәын инхоз. Убри Алексеи даара иџьашьаны, ҵарауаҩык, иеиԥш акәын, аинтерес кны, урҭ ажәлақәа дышрыхәаԥшуаз.
Амра шьыбжьон лхыҳәҳәоны еиԥш, Захар ицны аби аԥҳаи игәараҭа инҭалеит.
Усҟан, Захар хаз нхара ҳәа дымцацызт. Амала, хазы аҩны иргылахьан.
Нхаҩык, иеиԥш, ица икәтыршәшәара зегь ҟаҵан. Игәара аанда кын. Иуҭра ашәыр ҭырҭәааны еиҭаҳан. Ма#
кьана Џыри иареи еицынхон. Урҭ рангьы дыҟан. Мина лыхьӡын.
Асасцәа Мина дырԥыланы, игәыдылкылеит, аԥсшәа ралҳәеит.
– Макьана ара шәыҟаз уажәы саауеит, – лҳәан ашьашәыр ианааҵагыла лара дылраԥысын, аҩны длыҩналан, рыцыԥхьаӡа аскамқәа аалган, ашьашәыр аҿы иналыргылт.
– Шәтәақәа, шәхаҵкы сцеит, – лҳәан Мина, лысасцәа налыртәеит. Урҭ даарыдтәалеит Захаргьы. Мина лысасцәа анылалыртәа, лара даагьежьын амаҵурҭа длыҩналеит. Мина лысасцәа рхәы ҟалҵеит. Астол ахь дрыԥхьеит. Дара ҩагылан уахь рҿынархеит. Дара ашьашәыр аҿы иахьтәази, амаҵурҭахь ианнеиуази изхәаԥшуаз, еиҿкааны руҭра иҭагылаз ашәыр хкқәеи рбаҳчеи ракәын.
Захар аԥшәмара аанкылан, раԥхьа иара инапқәа иӡәӡәеит, нас асасцәа еиҳабы-еиҵбыла. Ари аԥсуа ҵас акәын. Захар исасцәеи иареи ашьашәырҵаҿ иантәази, дара астол ианахатәози, аԥсуа ҵас еиламгакәа, Захар аханы дтәеит. Иара иашьҭахь Алексеи диртәеит, урҭ рышьҭахь Стефа. Астол рхиан аԥсуа чыс мацарала. Алексеии Стефеи ахаан ирымфацыз аҟәыди абысҭеи ргәы иаахәаны ирфеит. Ашә абысҭа иалаҵангьы даара иргәаԥхеит.
Акәтыжьи асыӡбали еилаҳаны ирфеит. Раԥхьа ианылатәа шәкы-шәкы грамм ажьаӷь уатка ржәит Алексеии Захари. Нас аԥсуаҵас аныҳәаҿақәа аԥҵо, аҩыжәра иалагеит. Стефа лзы, хаз ҷыдала, Мина аҩызла аалгеит. Ҩбаҟа аҵәыца аҩызла Стефа илжәит.
Амра ҵлакы ашәара аҟара агын аҭашәара. Убасҟан ауп дара ангыла. Даара рқьаф ҟаҵаны игылеит Захари Алексеии. Мина Стефа дылгәаԥханы длыхәаԥшуан. «Шьыри ҭацас дызмазаалак», – лҳәеит урысбызшәала. Стефа ари анлаҳа, дааччеит. Захар иан илҳәаз имаҳазшәа, ихы ларҟәны дтәан».
476 #
Ус аҷараҳәа Стефа дахьтәаз акупе ашә аатит. Авагон мҩаԥгаҩи аревизори иеицны иааҩнашылт – сшәыҳәоит шәблеҭқәа сшәырбарц, – иҳәеит аревезор. Ари акупе аҿы хҩык ракәын иҟаз. Урҭ рблеҭқәа наидырбеит. Аревизор рблеҭқәа аниба, – «Ԥшӡала шәахьцо шәнеиааит. Амҩа алԥха шәауааит», – рҳәан индәылҵит авагон мҩаԥгаҩи аревизори. Абарҭ раԥхьа ианааҩнашылоз, лара дызлаз лхәыцрақәа дназлыҵыз, дара анца ашьҭахь деиҭаналалахт, уи ахәыцра зегь реиҳа ихьанҭаз хәыцран.
«Стефа лаби лареи руада иааҩныҵын, рҿаархеит. Аха ашә шаиркрыз ихашҭын, лаб днагьежьит. Уи даанӡа дизымԥшкәа днеиуан Стефа. Ус дышлеиуаз днаԥшызар, Захар дахьтәалац амардуан аԥхьа атәарҭаҿы дтәан. Иара Стефа даниба, дгәырӷьаҵәа дааҟалеит. Афырҳәа дҩагылан, лнапы аалымихит, нас длазҵааит:
– Алексеи дабаҟоу 
– Дсышьҭагыланы даауеит, – лҳәан аҭак ааҟалҵеит.
– Уи даар, ҳзеицәажәаӡом, ак басҳәар сҭахын.
– Исоуҳәои?
– Бара ибдыруеит бзиа бшызбо, баргьы сара бзиа сыббоит ҳәа сгәы иаанагоит. Ус анакәха, бзиа ҳаибабоит. Бзиа иеибабо аҷкәыни аӡӷаби ирыхәҭоузеи?
– Сыздыруам.
– Ибдыруеит, аха ибҳәом.
– Сара ибасҳәап.
– Аиеи, исаҳәа.
– Бзиа иеибабо аҷкәыни аӡӷаби хаҵеи ԥҳәыси ҳәа
иеибагоит.
– Усхыччома Захар?
– Мап, сыбхыччаӡом, сара аиаша басҳәоит, Захар
ииҳәаз шҵабыргыз Стефа иеилылкааит, дгәырӷьаҵәа лара лажәа инацылҵеит:
– Саб иамҳәаӡакәоу?
– Баб иабҳәар ацҭәы ҟаиҵар ҟалоит. Уи аҵкыс баб иамҳәаӡакәа еиҳа еиӷьушәа збоит сгәанала.
#
– Дгәааны, дҳашьҭалар ишԥаауеи?
– Дгәааны дҳашьҭаларгьы бара боуп аус злоу «сахьааиз сыҟоуп» бҳәар акгьы иҳәом ҳәа сгәы иаанагоит.
– Саби сареи ныҟәара ҳануга ашьҭахь мышкы ыҟам уара урҽхәаԥхьыӡ анимҳәо, имҳәац џьашьа, ҽнак хынтәԥшьынтә уӡбахә анимҳәо ыҟаӡам. Ус уирҽхәоит, аха сугаҵәҟьар ииҳәо сыздыруам.
– Сишьып бгәахәома, Стефа бгәы ишԥаанагои?
– Ашьразы уишьрым, аха «ас иаарласны бзиа иеибабашьас иҟашәҵазеи?» – иҳәашт иара.
– Раԥхьатәи абзиабара аӡбахә зынӡаск иара имаҳацт ҳәа бгәы иаанагома?
– Сыздыруам.
Захар данԥшы, Стефа лаб Алексеи амардуан даҿалан длеиуан. Стефа лаби лареи рцара даҽа хымшҟа роуп иаанхаз. Уажәы аҿҳәара рзамҭар, ус иаанхар ҟалоит. Уи азы Захар Стефа длазҵааит:
– Шәара ааигәа шәышцо здыруеит. Шәцара даҽа мышқәак роуп инхаз. Уажәы аҿҳәара аҳамҭар, уаҳа ианбаҳҭо? Уаҵәы ауха асааҭ ҩба реиԥш, сҩызцәа сыманы сааиуеит. Абра сыбзыԥшуп. Амала, баб ихьӡала бӷьыцк ҩны изааныжь «Абри ауаҩ сиццеит» ҳәа анҵаны. Ҳара ҳахьынхо, усгьы иара ибзианы идыруеит, иҭахызар уахь дҩеиааит, еиҭасҳәахуеит, аус злоу бара боуп.
– Баб дааиаанӡа ажәа сыҭ. Бара бразҟыданы сара бҟасҵом адунеи сықәнаҵы.
– Ибзиоуп, сазыразуп иуҳәаз, амала, сумжьааит.
– Бышԥазжьои, сылашара? Сара бшысымжьарыз бара сбымжьааит.
– Саргьы узжьом.
– Бқәи сшыбымжьо ала?
– Уара уԥсааит.
– Иаҳҳәаз ауп ус амуи?
– Ааи, ус ауп.
– Уаҳа сҳәом...
Абас ала арҭ рразҟы аилаҵара аҿҳәара арҭеит. Захари Стефеи шеицәажәоз Алексеи амардуан дахьлыбаауаз
478 #
ибон, аха ԥхыӡ ибаргьы ихаиҵомызт арҭ аҩыџьа рразҟы аилаҵара уаҵәы ауха, асааҭ ҩба рзы ҿҳәарас ишамаз. Ус днарыдгылеит Алексеи, Захари Стефеи.
– Шьыжьбзиа, – иҳәан Алексеи Захар аԥсшәа иеиҳәеит.
– Бзиара жәбааит, – иҳәан Захар, аҭак ҟаиҵеит.
– Стефа, баала шьыжьхьафара, – иҳәан иҿынеихеит Алексеи.
– Бзиоуп, – лҳәан лара лаб днаишьҭалеит.
– Ишаҳҳәаз ауп, – иҳәеит Захар, Стефа лаб имаҳаратәы. Лара «бзиоуп» ацынхәрас лхы аалырҵысит дгәырӷьаҵәа. Захаргьы ихылԥа аҵыс ҭаҳәуан. Акраамҭа Захар дахьгылац дгылан, Стефа лаби лареи анца, – ашьҭахьгьы. Аха дара ааиаанӡа иара ара дзаанымгылеит. Стефеи иареи рымаӡа лаб ирыҵихыр ҳәа дшәан.
Убри аҟнытә, ԥшьаала, лаби лареи акинотеатр аҟнытә ианаауаз излаауаз амҩала иҿынеихеит. Иара аԥсшьарҭа ҩны «Аԥша–лас» длыҵсын, аԥсшьацәа амшын ахь излалеиуаз агәашә дынҭалан, амшын аҟәарахьы илыбаауаз, излалыбаауаз амардуан аԥхьа атәарҭақәа игылаз руак аҿы днеины днатәеит Захар. Уа акраамҭа дтәан. Нас дҩагылан, аҩныҟа ихы рханы иҿынеихеит. Иара дахьынхози, аԥсшьарҭа аҩны «Аԥша-ласи» хԥаҟа километра инеиҳаны ирыбжьан. Шьапыла сдәықәлап амҩан машьынак сыхьӡар салацап, исхьымӡаргьы ишԥазури. Ус сцар акәхоит, – иҳәан иҿааихеит Захар. Ишиҳәаз еиԥш, акыр дҩеихьаны машьынак ихьӡан, уи ала агәашә аҿынӡа днеигеит. Аҩны данҩеи, усгьы иан аҩны дыҟан, дабацоз, Џыр иакәын усура иҟаз. Мина лыҷкәын данааи, дихәаԥшызар, иҟазшьа лгәамԥхеит, аха акгьы иалымҳәеит.
Иуадаҿы днеин, ихы нықәиҵеит. Уа дхәыцуа акраамҭа диан. Ус дышиаз Захар цәажәабжьқәак иаҳаит. Ҽеишәа дӡырҩызар Џыр иакәын. Уи усурантә дааин, иани иареи иеицәажәон. Иуада дааҩныҵын Џыр иани иареи ахьеицәажәоз ашә ихы нкылеикын, ибжьы наиргеит.
#
– Џыр, ара уаадәылҵи, ак уасҳәар сҭахуп.
– Исауҳәозеи? – иҳәан Џыр дындәылҵит.
– Ара усышьҭаланы уаалеи, – иҳәан Захар аҩны дныҩныҵын, арасаҭрахь иҿынеихеит. Џыргьы уи дишьҭаланы днеиуан. Ашьац қашәқашәо, ииаҵәҟаҟараӡа иҟаз днылатәеит Захар.
– Уаргьы абра утәа, – иҳәан Џыргьы дтәарц наидиҵеит.
– Ибзиоуп стәап, аха бзиароу исауҳәо – иҳәеит Џыр дыччо.
– Сара сзы бзиароуп, аха сани уареи шәзы сыздыруам – иҳәеит Захар.
– Уара узы ибзиароу, ҳара ҳзы ибзиарам ҳәа ҟалашьас иамоузеи?
– Ԥҳәыс даазгоит уаха, ҳан илаҳәа. Шәара мап шәкыргьы, сара дызгоит. Уи лымгашьа сымаӡам, сара дысгәаԥхеит...
– Уара иугәаԥхаз ҳаргьы даҳгәаԥхоит, аха акызаҵәык сара сгәы зымнаӡо, «Уахаҵәҟьа ԥҳәыс даазгоит», ҳәа аӡәыр иаҳахьома? Ачара зуа, рыҩны-ргәара маҷк инаха– аахоит. Ус акәӡами, Захар?
– Ус ауп, аха уи аҟара аамҭа сара исымаӡам. Уаҵәашьҭахь адәыӷба иҭалоит, Литваҟа ицоит. Лаби лареи иеицуп. Нас Литва сцаны дызлаазгои, уажәы даазымгар ҟалом. Уаха асааҭ ҩба рзы ҳәа ласҳәеит, дысзыԥшуп, – иҳәеит Захар.
– Ус акәзар, ҳан иласҳәоит. Уи даназыразымха, угәы иалумырсын, аха саргьы сызудгылом.
– Уи мап лкуеит ҳәа сыҟам, ларгьы дылдыруеит. Уажәы ааигәа лаби лареи аҩны иҟан.
– Ус акәзар ҳан мап лкуеит ҳәа сыҟам, лыԥшра лсахьаҳәа шаҟа длырҽхәази!
– Мап лкы, илымкы, илаҳәа, – иҳәеит Захар.
– Уи сара избап, – иҳәан Џыр дҩагыланы дцеит, Мина амаҵурҭа дахьыҩназ, Џыр днеин:
– Сан, бгәы иаахәара ажәабжь басҳәоит.
480 #
– Исоуҳәоузеи, уан дукәыхшоуп.
– Мап кышьа амаӡам. Уаха Захар ԥҳәыс дааигоит.
– Сужьоу, аиаша уҳәоу? Дааины лыҷкәын дгәыдылкылоит.
– Бызжьаӡом. Иашоуп, иааигогьы бара дыбдыруеит.
Жәаха заб дзыцны ибҭаз лоуп.
– Дида, уи ҳара дҳазныҟәгома? Уи леиԥш иҟоу аҭыԥҳа
ҳгәара данҭала, уаҳа иаҳҭахузеи? Аха уахаҵәҟьа уи лаагара акалашәа иҟалоит. Иеицҵаны џьара ишьҭызар акәын, сымаҳә иахь дыбжьаагап, нас арахь даагап, маҷк аҟара акәзаргьы, ҳҽааиҿаҳкаашәа ааҟаҳҵар.
– Азамана. Сан, бара ибҳәаз Захар иасҳәоит, уаҳа аҭахӡам, – иҳәан Џыр иан дналԥырҵны дцеит. Уи Захар дахьтәаз, днеин, ран илҳәаҵәҟьаз ажәакгьы ацымҵакәа, ажәакгьы агмырхакәа, иеиҳәеит. Захар иаҳаз игәы иаахәан, ус иҳәеит:
– Џыр, машьынаки, ҩыџьа аҷкәынцәеи уԥшаароуп. Амцхәгьы аҭахӡам.
– Уи сара избап, амала мап лымкааит.
– Уи мап зкуа лакәӡам.
– Ус акәзар амашьына сашьҭалоит. Уажәоуп усурантәи
санааи, амла сакны сыҟоуп, акы снацҳаны, амашьына сыԥшаауеит, – иҳәеит Џыр. Захар дыниԥырҵны дцеит. Захар иакәзар иан дылбар ҳәа дшәан, агәарахь дымнеиӡакәа аанда иҽынахыҩрны дцеит, дахьцаз анцәа идырп.
Сааҭк ашьҭахь, Џыр аҩны дааит, аҭаца дызлаарго амашьынеи аҭацаагацәеи ԥшааны. Уи иан илеиҳәеит. Мина илаҳаз ажәабжь даара лгәы иаахәеит.
Амш шылашьцара илашьцахьаны еиԥш, Џырраа ргәара иааҭалеит амашьына лас «Волга». Уи зтәыз Џыр иҩыза бзиа Сергеи иакәын.
Егьи иааигаз Захар диҩызан, Вова ихьӡын. Арҭ агәара ианааҭала, Мина дгәырӷьаҵәа дырԥылеит. Иааираны иҟаз лҭаца длыдырныҳәалеит, даргьы разҟыла еиқәшәарц илныҳәа-ныԥхьеит.
#
Џыр иҩызцәеи иареи ашьашәыр аҿы илатәеит иеицәажәо, Мина урҭ рхәы аҟаҵара даҿын
Рацәак дадымхалеит Мина лысасцәа рхәы аҟаҵара, аҩныҟа дрыԥхьеит. Даргьы мап мҳәаӡакәа, ацәыкәбар аҿы рнапқәа ааӡәӡәаны, аҩныҟа илеит. Астол бзианы ирхианы иҟан. Ашәишәи арбаӷь шьны ачанахқәа ирынҵаны иқәгылан, ажьҵаа, ачашә, ахышәҭ-мышәҭ, ашәыр, аҩы, ауатка.
Арҭ ахҩык латәан акрырфеит, рқьафқәагьы ҟарҵеит. Асааҭ жәаба реиԥш, иҩагылан, рмашьына инҭаланы ицеит. Уа иахьнеиз Захар дрықәшәеит. Ишырҳәаз еиԥш иахьеибырҳәаз аҭыԥ аҿы асааҭ ҩба рзы Стефа днеит. Џыр иҩызцәеи иареи неин аԥсшәа ларҳәан:
– Бымшәакәа бҳацаала, сара Захар еиҵба соуп, арҭгьы ҳара иаҳтәқәоуп, – иҳәан агәашәнҭыҵ амашьына ахьгылаз ахь рҿынархеит. Уа ианнеи, Захар уа дгылан. Стефа амашьына аныҟәцаҩ днаивадыртәеит. Егьырҭ ахҩык неин, ашьҭахьтәи аҭыԥқәа рҿы инҭатәеит, амашьынагьы аҿынанахеит. Захарраа рахь ицо амҩа инавсны, аҿыҩанахеит.
– Арахь сабажәго дҵааит? – лара дахьтәаз.
– Макьана ачара аура ҳазыҟаҵам, мызкы аҟара ҳҭынхацәа рҿы шәаанҳажьуеит Захари бареи. Ҳара ҳаҩныҟа акы ҳнаха-аахақәап. Нас ачара уны шәааҳгоит, – иҳәеит Џыр, .
Лара ихы налықәкны лара лабхәында иҿынтәи ианеилылкаа, уаҳа ажәак мҳәаӡакәа дтәан. Стефа дахьыргоз даҽа қыҭан. Сааҭк аҟара ауп амҩа иахьықәха. Зыҟны инеирц ахьырҭахыз рмашьына агәашә инылагылеит.
– Уа аԥшәма, – иҳәан Џыр ибжьы наиргеит.
– Ҳаи, иҳәеит аԥшәма.
– Аҩны уҟоума?
– Аҩны сыҟамкәа изуеи, аха сышьҭалахьеит, сҩагылоит
уажәыҵәҟьа.
– Умгылан ҳәагьы уаҳҳәом, асасцәа уҭоуп. – Бзиала шәаабеит.
482 #
Мсас иҽааилаҳәаны, дындәылҵит. Днеит абжьы ахьгаз агәашә аҿы.
– Аҭаца дҳаманы ҳааит, ҳусасуп ҳудукылозар, – иҳәеит Захар иҩыза.
– Ҳара ҳзынхо асас изоуп. Уи ҳҳәеит ҳәа ҳара иаабалакгьы ҳадаҳкылаӡом, амашьына дыҩҭыганы дысшәырбароуп иаажәгаз, – иҳәеит Мсас. Џыр дааин, Стефа лыжәҩа кны дыҩҭигеит. Аԥшәма дналыхәаԥшит.
– Даазгада ари, – дҵааит Мсас
– Захар иоуп, Мина лыҷкәын.
– Ахазына дааигеит, ахазына, нас дааҳәны иԥшәма
лахь ибжьы наиргеит.
– О, бара бгыл, уажәгьы уа биоума? Баҳәшьаԥа ԥҳәыс
диманы дааит. Мсас иԥшәмагьы дҩагыланы, дааины даарыдгылеит. Мсас дааин, аҭаца аԥсшәа налаиҳәеит. Нас уи иԥшәмагьы лнапы ыргьежьуа, даагәыдылкылеит. Акәаскьа дыҩхаргалан, агҿаҩра дынгҿадыргылеит.
Мсас днеин ишәақь аакҿиган, иаанкылан, бжьынтәы– аантәы раҟара еиқәырццакны дхысит.
– Иҟалазеи? – ҳәа зыбжьқәа зыргақәаз ҟалеит, ахысбыжьқәа заҳаз.
– Ачара сымоуп, ачара инеибыҳәа-ааибыҳәаны арахь шәааи, – иҳәеит Мсас. Мсас ибжьы еилызкаақәазгьы, иззеилымкаазгьы ыҟоуп. Аха изакәызаалак, ак шыҟоу дырны, агәылацәа ааизыҩҩит
Ушьҭа еилыркааит иҟалаз закәу. Зегьы акәаскьа иҩықәнаны аҭаца аԥсшәа наларҳәеит. Лара аԥсшәа лаҳәаны ианылбаа, агәара агәҭаны иааилагылеит зегьы, убасҟан агәылацәа рыгәҭаны Мсас даагылан, зегьы аарӡырҩны даацәажәеит:
– Дадраа, ишыжәбо еиԥш, иахьа сара дысҭааит сҭакәажәлаҳәшьаԥа.Сарасаԥсуоуп.Усанакәха,аԥсуара ишаҵанкуа еиԥш, сымҩаԥыжәгароуп.
Иарбанызаалак, акы аасхәом: сҩы, суатка, сшыла, сышьтәа, сыкәтқәа, сшәишәиқәа уҳәа ҳамоуп. Ҳгәылацәа ааизганы чара хымпыҿк ҳзыжәуроуп. Аҵыхгьы акыр
#
инеихьеит. Уаха аҩныҟа шәымцаӡакәа, уажәнатә шәалагароуп.
– Ибзиоуп, ҳхы уцәаҳшаҭом – рҳәан иреиӷьу цәык арахә иаарылхны иршьын, ацәа ахыхра иналагеит. Убас, доусы змараз аусқәа инрылаган, ашьыжь асааҭ жәаба реиԥш, атәара иналагеит. Агәылацәа хәыҷгьы-дугьы зегьы ақәшәеит ари ачара. Убри аамҭазы, аԥсшьарҭа ҩны «Аԥша-лас» ааигәара уадак амхны зыԥсы зшьоз Стефа лаб хаҵа дышцаз зҳәоз, лара лнапала илҩыз ашәҟәы аниба, зны длышьҭаланы днеирц ааиӡбазаарын, аха дахьхәын, аҽныҵәҟьа имаҭәақәа аашьҭыхны Литваҟа дцеит. Алексеи Литва даннеи, мызкы аҟара дыҟан, нас игәы аангылан, дыԥсит, аха Стефа лахь адырра рзыҟамҵеит. Лан даныԥсы ауп лаб дшыԥсыз анеилылкаа, лара дахьнаргаз ицқьаны шықәсык дыҟан. Убри аамҭа иалагӡаны Џырраа рҽынеиҿыркаа-ааиҿыркаақәеит. Ачара иаҭахқәаз зегьы еиқәдыршәеит. Рыҩны-ргәара, ирыгыз, ирыбзаз ҟарҵеит.
Мсас игәараҭа ауп лара дахьдәылыргаз, аиҭа ачара уны, аҭацаагацәа дрыҭаны Захар иҩнахьы дыргеит. Ара ҩ-чарак уны, Захар игәараҭаҿгьы цәдук ҩеигеит Мсас. Иԥшәма лакәзар, ԥҳәыск ишлаҭәаз акы даҵамхеит.
Стефа адәыӷба дҭаланы Гәдоуҭантә дандәықәла инаркны Шаулиаи днеиаанӡа абарҭ ахыҭысқәа лара дрызхәыцуан, дышрызхәыцуаз ауп Шаулиаи дышнеиз. Стефа лсумкақәа лыманы атамбур данаақәгыла, днаԥшызар, Ливук ашәҭқәа кны дахьгылаз, лбеит. Стефа дахьықәгылаз аҟнытә, Ливук данынаиҵагыла, акакала лсумкақәа нилыркит, ларгьы длылбааит.
– Марҭагьы даабгоз џьысшьон, – иҳәеит Ливук илаӷырӡқәа хыжжыла.
484 #
Ажәиԥшьтәи ахы
Стефа адәыӷба данлыбаа, Ливук иикыз ашәҭқәа нылиркын, даагәыдкыланы дааигәӡит. Нас асумкақәа еимакы-еиҿакны, ирыманы рҿынархеит. Зны авокзал аҿынтә, узлалбаауа, амардуан аҿынӡа инаргеит. Нас уаантә, амардуан ала илыбааргеит. Асумкақәа ахьыллыбааргазҵәҟьа Ливук имашьына гылан. Асумкақәа амашьына инақәҵаны, даргьы нақәтәаны, ишиашаз рыҩныҟа ицеит. Аҩны иахьнеиз, Стефа дыццакны, лҽаа-иҭалкит. Илшәылҵеит лыҩнымаҭәақәа. Уаанӡа илшәқәаз наҟ иԥхьалкит. Ливук азҵаарақәа лиҭон, лара урҭ рҭакқәа ҟалҵон. Иҟамызт Ливук иҟаиҵоз азҵаарақәа лара аҭак зылзыҟамҵоз.
Ишдыру еиԥш, Ливук ахшаара имамызт. Уи даара ахшаара идыргәаҟуаз аӡә иакәын.
Стефа иара данигозгьы, иҟаларын лыԥҳа длымамзар димгаргьы. Избанзар, иара хара дхәыцуан. Ибзианы идыруан иара ахшаа дшимоуаз, ахшаа димоур, иажәра шыцәгьахоз. Убри аҟнытә акәын, Ливук Марҭа пату лықәҵаны дшибоз, Литвантә Аԥсныҟа данцагьы, Стефа лаҵкысгьы иара игәы далсны дыҟан. Ливук иагьа зҵаара ҟаиҵаргьы, Стефа лҿынтә имаҳаит Марҭа Литваҟа дзырхынҳәышаз, ма лырхынҳәраз дзыргәыӷша ажәак. Абри акәын зегь реиҳа хьаас имаз Ливук. Убри азоуп Ливук абас азҵаарагьы шлиҭоз.
– Стефа Марҭа зынӡа гәыӷракгьы былымҭаӡеи, арахь Литваҟа лааразы?
– Мап Ливук, уи арахь Литваҟа уаҳа дааӡуам. Лара лтәқәа ахьыҟаз дцеит. Уи уаҳа арахь дааны уаргьы саргьы дҳадтәалом. Амала, ддухар, ҳкалыжьуам, ҳалбалоит, лара излалҳәаз ала.
– Нас баргьы саргьы абас ҳаԥсаанӡа ҳаидтәалазаауама, ишԥааури бгәанала?
– Ишԥаҳаухуеи? Ус анцәа иҳақәиҵазар, ишԥаҳаури уаҳа?
#
– Ус ауп ус. Анцәа иуқәиҵаз уахысны цашьа умам, аха изакәытә разҟузеи урҭ ирымоу, ахәыҷқәа еиҵаҩҩы измоу. Стефа даақәԥсычҳан, Ливук наҟ днеиԥырҵит.
Ливукуаҳамҳәакәадҩагылан,адәахьыдцеит.Акраамҭа адәахьы дыҟан. Ус аҩны дааҩнаххын ус иҳәеит:
– Стефа, бара быҟамызт, аха ҳҩыџьагьы ааԥхьара ҳаиҭеит сҩыза Гриша. Уи баргьы дыбдыруеит, ибгәалашәоу автобусқәа раангыларҭаҿ ҳангылаз, иааины, аԥсшәа ҳазҳәаз, автобус ҳанақәтәагьы аблеҭқәа ҳзамихит.
– Ааи, доурысуп, аха ԥыҭҩык алитовцәа дрыԥсоуп. Убас иҟазшьа ыҟоуп, даамсҭашәоуп ихы инаркны ишьапаҿынӡа. Изхысҳәаауа, уи имшира уахоуп ианыҟоу, баргьы саргьы хаицны ҳцар сҭахуп, бгәы иацәымӷымзар.
– Ливук угәы иалумырсын, аха уахь ацара сара исылшом. Уи сылшартә еиԥш, агәалаҟазаара сымаӡам.
– Ибзиоуп, нас саргьы сцарым. Сара еиҳа агәалаҟазаара бзиа сымоу џьыбшьоума, Стефа? Баргьы саргьы ҳгәала акоуп. Ҳаԥҳа заҵә даҳцәыӡит. Уаҳа аӡәы дҳауп ҳазҳәаӡом, аха ишԥаҳаури, ҳгәырҩа хьамҭа ҳҽаҳҭаӡар иашам.
Џьара ҳнеироуп, џьара ҳааироуп. Ус ауп аԥсҭазаара шыҟоу. Ауаҩы иагьа гәырҩацәгьа дақәшәаргьы иҽаҵамырхакәа, аҽацәгашьа ихы ақәиршәароуп.
– Ус ауп, аха сара исылшом Марҭа лыгәхьаагара адагьы сааԥсаха сыҟоуп. Иумдыруеи, адәыӷба ушарааԥсо, ункыдҟьа-аакыдҟьо уаманы ианаауа.
– Изымдыркәа, адәыӷба иахьа избама, ма уи сақәымтәацкәа сыҟоума? – иҳәеит Ливук, маҷк аҟара Стефа игәы аалзынханы.
– Ливук угәы иалымсааит уҩыза имширахь сызцом ахьысҳәаз, суҳәоит сеилукаарц. Уара санузеилымкаа, уаҳа сеилызкаараны иҟада? – лҳәан Стефа, лылаӷырӡқәа аахажжылеит.
– Бара бзымцозаргьы егьаурым, аха сара сцароуп, уи дҩыза бзиоуп, дсызкажьуам. Уажәы схы нықәҵаны сыԥсы ааиҭаскроуп, – иҳәан дҩагыланы, ииарҭахь дцеит.
486 #
Ливук диаанӡа ус игәы иаанагон, дышиалак, дынҭаҳәахаа дыцәоит ҳәа. Избанзар, иахагьы ҽеишәа дызмыцәеит Стефеи Марҭеи дышрызхәыцуаз. Диан, ус днаҳәы-ааҳәуа Ливук, нас ахәыцра дынҭанагалеит.
«Сара схаҭазаҵәуп, сԥа дыҟам, сыԥҳа дыҟам. Аиашьеи аиаҳәшьеи усгьы исымам, ас есымша сыҷкәынаны, сгәы бзианы, сыҟазар, ма сшыҷкәыноу сыгҿамхакәа, иаасықәшәан, сыԥсыр бзиоуп, аха ус акәымкәа, сычмазаҩханы, ма сажәны аиарҭа саӷрахар ишԥазури? Марҭа сара дысхылымҵит, аха слықәгәыӷуан иансылымшо сылбап ҳәа. Стефа излалҳәоз ала, уи ддухар, даалашт, дцалашт, аха уи сара сылбо дзыҟалом. Стефа дылбарц алшоит аха... Уи аҵкыс еиӷьуп аӡә дҳааӡар Стефа илуазар. Уи слацәажәароуп, уи ада ԥсыхәа ҳаманы избом». Абас дышхәыцуаз, Ливук ацәа дынҭанагалеит. Стефа ашә аалыртын, днаԥшит, аха Ливук дыцәоушәа анылба, даамырԥшӡакәа, ашьшьыҳәа шьҭахьҟа днагьежьит. Ливук дахьыцәаз, ус ԥхыӡк дналалеит:
«Иара дцараны дахьыҟаз иҩыза имшираҿ акәхуп. Астол бзианы ирхианы дахатәахуп. Акыр рфоит акыр ржәуеит, ишәаҳәоит, икәашоит. Гриша аханы дтәахуп. Гриша иааигәара дтәахуп ԥҳәыск ҩажәеихәбаҟа шықәса ирҭагылоу. Уи Ливук иахь дыԥшыхуеит, аха уи длыхәаԥшыр иҭахыхым. Избанзар, игәы иҭахуп Стефеи Марҭеи. Аҵыхәтәан ихәаԥшуаз аԥҳәыс иаԥхьа дааихын дааиеихырхәан, длыцкәашарц инапы кны даахеит. Иара иҭахӡамкәа дҩагылан, длыцкәашахт». Ливук акәашара дшаҿыз дааҿыхеит. Данааҿыха, иара игәы еиқәын, игәы еиқәын иҵегь дахьылмыцкәашаз азы. Ливук иҿыхара иақәыршәаны дааҩналеит Стефа Ливук иҩыза имширахь дахьцо, иигаша сумка ԥшӡак иҭаҵаны изыҟалҵеит. Стефа Аԥснынтәи данаауаз, иаалгаз амандаринеи, алимони, ауаткеи, аҩи, арасеи. Стефа урҭ инарыцылҵеит шампантәи бутилкакгьы.
Ливук дҩагылан, имаҭәа ҿыцқәа ашафинер иааҭихын, иҽааилеиҳәеит. Иеимаа ҿыцқәагьы наишьаиҵеит, игал#
стук ихәда инаиҭеит. Ишлиапа наихеиҵеит, Ливук амҩа иқәламҭаз Стефа лахь ихы наирхан:
– Стефа, сызцом бҳәан, аха усҟантәи бгәаанагара быԥсахзар, ҳаиццар, уи сара даара сгәы иаахәон.
– Мап, Ливук, суҳәоит усыдымхалан.
– Ибзиоуп, нас схала сцап.
– Уахьцо, унапқәа ҭарцәны уцома?
– Сышнеиуа, агастраном аҿы бутилкак ашампантә
аасхәап.
– Уахь уахьцо, абарҭ га, – лҳәан Стефа асумка ааганы
Ливук иаԥхьа иналыргылеит. Ари Ливук ианиба, даара игәы иаахәеит, уамашәагьы ибеит.
– Абарҭ зегьы уахь изгома? – дҵааит Ливук уамашәа ибаны.
– Ааи, ига. Ус ауп, нахьхьи, аԥсуаа ишыҟарҵо. Ареиԥш бутилкак ауатка, ма бутилкак шампан-ҩы рыман инеиӡом.
– Ус акәзар, аԥсуаҵас сцап, – иҳәан Ливук дааччан, асумка аалымхны, имашьына ахьгылаз агараж ахь иҿынеихеит. Агараж ашә аартны иааҵиган, имашьына днақәтәан, игәашә дынҭҟьеит. Агәашә алыркразы уа дгылан Стефа. Ливук агәашә дшынҭыҵыз еиԥш, Стефа агәашә ааркны, аҩныҟа лҿыналхеит. Ливук дышиашаз, ашәҭқәа ахьырҭиуаз днеит. Ашәҭ шьыҵәрақәа ааихәан, абагаж иҭамҵакәа, иара иаԥхьа атәарҭаҿы инықәиҵан, имашьына аус аруны, иҿынеихеит.
Дук мырҵыкәа Ливук днадгылеит, зымширахь дцоз иҩыза Гриша игәашә. Иаараны иҟаз Гриша иҩызцәа зегьы ааихьан, Ливук иакәын иззыԥшыз. Ливук дышнеиз анырба, иҩызцәа зегьы даара иеигәырӷьеит. Ливук ишәҭ шьыҵәрақәа ааҭихын, изнапык ала иааникылеит. Уи шикыз имашьына ашьҭахь днеин, абагаж иҭагылаз асумка ааҭиган илаиргылан, абагаж шаркыз еиԥш, иааиркит. Нас асумка аашьҭыхны, Гриша иаԥхьа данааи, исумка ларгыланы, ашәҭқәа наииркит имшира идныҳәало. Асумкахь Ливук инапы наирххан, ҿааиҭит:
– Абри асумка уара иутәуп. Уи иҭоу ашәыр аагоуп
488 #
Аԥснынтәи. Стефа Аԥсныҟа дыҟан. Уаантә иаалгеит, лара дзымааит, дааԥсаха дыҟан азы. Сара аҩнынтә иаазгеит. Ушьҭа уара аҩныҟа инаганы уԥшәма илыҭ. Астол инықәылҵааит, нас ҳантәо, иаабап уа иҟақәоу. Гриша иҩызцәа уамашәа ирбон Стефа иаалышьҭыз «арысҟаҟара џьара инарго ҳхаан иҳамбацт», – рҳәон уа игылаз зегьы.
– Ливук иакәын ҳаззыԥшыз, ушьҭа изасҳәаз зегьы ара шәыҟоуп, шәааи арахь – иҳәан Гриша иҩызцәа раԥхьа днагыланы, иҿынеихеит. Доусы рыҳәсақәа рыжәҩа рнапқәа наҵхны инаишьҭалеит. Гриша днеины аханы днатәеит, егьырҭ ишақәшәаз еиԥш, рыҳәсақәа иаарыдтәаланы, илатәақәеит.
Гриша иԥшәмаԥҳәыси, лара лҩызаки ракәын рхәы зырхиауаз. Гриша иԥшәма лҩыза, лара лхала дыҟан, уи лыԥшәма ҩышықәса уажәаԥхьа иԥсҭазаара далҵхьан, ақьыба чымазара иахҟьаны, ҩыџьа ахәыҷқәа аԥеи аԥҳаи аалызныжьны.
Зегьы анылатәа, Гриша иԥшәма ԥҳәыс лхаҵа днаидтәалеит, лара лҩыза егьи лган ала дналыртәеит. Астол аԥшәмацәа иқәдыргылаз адагьы иқәгылан аԥсуа ажьаӷь уатка, аԥсуа ҩы еиқәаҵәа, араса, аџьынџьыхәа амандарина. Арҭ астол иахатәаз уамашәа ирбон. Дара рҵас ишаҵанкуаз ала, аҵәцақәа куа, акрыфара иаҿын. Акыр рқьафқәа аныҟарҵа ашьҭахь, ашәаҳәара иалагеит итәаз зегьы. Ирҳәон алитов ашәақәа, убас ирҳәон аԥсуа шәақәагьы. Аҵыхәтәан акәашарагьы иалагеит. Ливук аҳәсақәа итәақәаз зегьы аӡәӡәала иркәашеит. Аҵыхәтәан диркәашеит аԥҳәыс еибагьы.
Аҵх акыр инаганы игылеит ара итәақәаз зегьы. Аԥҳәыс еиба илыхьӡын Светлана. Лыхшаара ушьҭа ихәыҷқәаӡамызт. Аиҳабы аабатәи акласс аҿы дтәан, аиҵбы афбатәи акласс аҿы дтәан. Аха ус егьа иҟазаргьы, арахь данаауаз, лгәыла ԥҳәыс лнапы ианылҵеит лхәыҷқәа дырхылаԥшларц. Гриша иԥшәмаԥҳәыс Груниеи лареи еиҩызцәа бзиақәан. Реиҩызара адагьы иагьеиуацәан, ранацәа еиҳәшьцәан. Уи азоуп Груниа
#
лыԥшәма имширахь Светлана дзаарыԥхьаз. Гришеи Груниеи ахәы ахьыҟарҵо, дрыцхраарц даарыԥхьеит. Усҟан Груниа Светлана ажәа лылҭеит аҩныҟа данаауа, лыԥшәма Гриша аҩнынӡа дигарц. Светлана дахьынхоз лыҩны давсны акәын иҩныҟа дышцоз Ливук. Уи аҟнытә, Груниа илыӡбеит лыԥшәма аџьабаа илмырбарц. Зегьы аԥшәмацәа аԥсшәа раҳәаны, ацара иаҿын. Аҵыхәтәанынӡа даанхеит Ливук. Груниа Ливук днаидгылан:
– Ливук, абри аԥҳәыс сара дысҩызоуп, дагьсыуоуп. Ацхыраараз даасыпхьеит, уаха Гриша имашьынала лыҩныҟа дигарц дыҟоуп. Ишубо еиԥш, Гриша ижәны дыҟоуп. Усгьы уара устәиала уцоит, уахьцо дугарц суҳәоит, угәы иацәымӷымзар.
– Усҟак аҳәара аҭахӡам, «бара дга» ҳәа ансабҳәа, уаҳа аҭахӡам. Дзысымгои лара сара сызлацо ала дцозар, лара лыҩны ахьгылоу, лара илдыруеит усгьы. Уаангыл ахьылҳәо саангылоит, – иҳәеит Ливук. Светлана Груниа лахь днаҳәын:
– Гриша дызсырааԥсозеи, Ливук аҷкәын замана сигозар. Иара усгьы уахь дцоит, аӡәгьы дицым, аҽакым – лҳәан ҵәык Ливук инаилылхт Светлана.
– Аӡәгьы дицым, аха аԥҳәыс замана димоуп. Уи уаха дзааимга сыздырам аха – лҳәеит Груниа.
– Иахьоуп Аԥснынтәи данаа, уи даара дааԥсаны дыҟан азоуп, – иҳәеит Ливук Стефа лыӡбахә Груниа ианылҳәа.
– Умшәан, ус акәзар сара сышәԥырхагахом, – лҳәеит Светлана, илафшәа илафымшәа. Ливук Светлана илҳәаз хырҩаа азимушәа ааҟаиҵеит.
– Баала, Светлана, – иҳәан имашьына ахьгылаз ахь дааццакны иҿынеихеит Ливук. Светланагьы Ливук днаишьҭалеит. Ливук имашьына данынҭатәа, Светланагьы днеин днаиватәеит. Ливук имашьына аус ааирун, иҿынеихеит. Ахышә ихы аахирҳәҳәан, зыҩныҟа имцацкәа иҟаз «абзиараз» ҳәа нараҳәаны, днеиуан уи
490 #
аҩныҟа ихы рханы, акаҭран мҩа даныланы. Абжьааԥны еиԥш даарак аццакра икӡамызт Ливук иахьагьы. Светлана дахьтәаз аҭыԥ лзымхошәа дыҳәцы-мыцуан лыҽивалырӷәӷәон дахьтәаз. Ливук архәарақәа данрывсуаз, лыҽлызнымкылошәа ҟаҵаны лыҽигәыдлыжьлон. Иара иеиликааит Светлана илҭахыз, аха ихы аԥшнымҵашәа дцон, акаҭран мҩа ианыршәланы. Светлана ишылҭахыз Ливук дныҟәар, Стефа илаҳар ҳәа дшәон. Уи иара иҭахӡамызт. Иабеиҭахыз, нас иҩны ацтәы ҟалар, иара Стефа пату лықәиҵон. Аха ус егьа иҟазаргьы дхаҵамзи, Ливук? Лара лҽигәыдыжьлара данаҟәымҵӡа «ари мап зкуа лакәӡам исцәалаӡуеи Стефа иабалаҳари», – иҳәан Светлана длазҵааит:
– Бара бахьынхо, акыр ихароу, Светлана?
– Митәык бжьам ушьҭа ҳнеиуеит, абна ҳахьаахаҵәиуа ауп, – лҳәеит.
– Ус акәзар абра џьара ҳаангылап, – иҳәеит Ливук. Светлана ҿылымҭӡеит. Ашьшьыҳәа амашьына нымҩахыҵит. Аҵааҵлақәа ахьгылаз ахь. Акыр данынаскьа Ливук имашьына ааникылеит. Ливук инапы аҿынеирхан, Светлана иаалыкәиршан, иӷәӷәаны дааникылан, ашьшьыҳәа, лԥышә иԥышә инақәиҵеит. Светлана мчыла лхы днахан:
– Араҟа иманшәалаӡам, – лҳәеит аарлашәа. Аха Ливук уи илҳәаз имаҳаӡазшәа ҟаҵаны, инапқәа лыкәыршаны Светлана лыгәӡра даҿын. Аамҭа акыр анца, Светлана ишылҳәаз еиԥш, араҟа ишыманшәаламыз Ливук ианеиликаа:
– Светлана, еиҳа иахьыманшәалоу ҳнеип, – иҳәан Ливук, амашьына ашьҭахьтәи атәарҭахь ииасит. Аашаркконы еиԥш аан ауп Ливук имашьына Светлана лыҩны ашә аԥхьа ианаангыла. – Светлана даҽазны ҳанеиқәшәо абра саалоит, – иҳәеит Ливук.
Ара аара аҭахӡам. Ҳаиқәшәара уҭахызар уаха ҳахьыҟаз аҵлақәа рымҵа унеи. Сара аҩнынтә ибзианы избарҭоуп. Амала, издыруазааит уара уа уанааило аамҭа. Зегьы иреиӷьу асааҭ хԥа реиԥш уахынла, схәыҷқәа аныцәалак, хабалак анҭынчроу. Уара угәы ишԥаанагои?
#
– Ҳара ҳахьеиқәшәо егьараан еиҭаҳкып, аха бара ишыбҳәаз еиԥш, уаҵәы ауха саауеит. Ушьҭа бца сылашара. Бца аҵх алыԥха бауааит.
Светлана лыҩныҟа лҿыналхеит. Ливукгьы имашьына аақәирҵәин, иҩныҟа ихы рханы иҿынеихеит. Ливук иҩны днеит. Имашьына агараж иныҵаиргылан, ашә ааиркит. Иара, ашьшьыҳәа агәара дынҭысын, аҩны ашә ааиртын дныҩналеит. Стефа дааԥшыр ҳәа дшәаны, ишьапқәа ҵыркьакьаны, ииарҭаҿ днеины, днаиеит. Иқьафгьы цәгьамкәа иҟаҵаны дыҟан. Ливук ихы ахьнықәиҵаз, дук аамҭа цаанӡа дылҭаҳәахаа дыцәеит.
Ливук ашьыжь данааԥш, амра ҵлакы ашәара аҟара иҩеихьан. Стефа Марҭа дыгәхьааганы лхы ахьылгара лзымдыруа дыҟан. Уажәы, илӡбеит Марҭа ашкол илыцҭаз лҩыза Маша лышҟа дцарц. Маша лан Дариа Стефа дылдыруан. Лара илҭахын уи дынлацәажәарц, нас Машагьы лызхара дылбарц. Избанзар, Стефа Марҭа лцәаҩа лхылбаауан Маша. Ливук дгылаанӡа, рхәы аармазеины инықәлыргылеит. Ливук дангыла, Стефеи иареи латәаны акреицырфеит. Урҭ акранырфа ашьҭахь, Стефа даацәажәан:
– Ливук иаха уахьыҟаз, иубаз иуаҳаз ҳәа акгьы аасоуҳәомеи? Ишԥамҩаԥыси амшира амш?
– Сҩыза имшира амш зынӡа ибзианы имҩаԥысит. Иарбанзаалак акы агны ҳәа иҟамызт. Ирзыбҭиқәаз даара ргәы иаахәеит, аԥшәмацәа реиԥш асасцәагьы даара ргәы иахәеит. Урҭ даара пату ақәырҵеит. Ауаа рацәаҩны иҟан. Ирзынабҭиз зегьы уамашәа ирбеит «Арысҟаҟара џьара инаргома», – рҳәеит. Амала, бара бахьыҟамыз аԥшәмацәа ргәы инанамгеит. Сара ирасҳәеит бара бымнеира зыхҟьаз, Аԥснынтәи быҟаны банааз, амш ишақәшәаз. Гриша имшира бара бааԥсаны бахьыҟаз азы шакәу, бахьсыцымз зыхҟьаз.
– Иахьа сара исыӡбеит Маша лахь сцарц. Уи лани сареи ибзианы ҳаибадыруеит, ҳнеицәажәақәар, сҭахын. Сара Маша санлацәажәо, Марҭа слацәажәошәа сгәы
492 #
иабоит. Уажәоуп Аԥснынтәи санаа, аха Марҭа дсымбеижьҭеи уамаамҭа цахьоушәа сгәы иаанагоит. Маша сналыхәаԥшыр, Марҭа дызбазшәа сҟалоит, Маҷк аҟара сыԥсы ааивызгарашәа сҟалоит. Насгьы аинтерес ду сымоуп Марҭа лыкласс анапхгаҩи ашкол адиректори русқәа шыҟоу. Урҭ реиҿымкаашьа акәушәа сгәы иабоит Марҭа лцара зыхҟьазгьы. Ажәак ала иуҳәозар сара исҭахуп Маша лахь ацара. Иахьа уара аҩны уҟоуп усгьы.
– Ааи, сара иахьа аҩны сыҟоуп, насгьы схы кылжәаны ицоит, џьара сцо сабаҟоу. Амала, сара исылшоит бара бахьцо бганы саар.
– Мамоу Ливук, уара уԥсы шьа, унықәиа, уаақәтәа, ананӡа аҩеира закәи, уаанӡа сымацара сзымцозар, сзыԥсахи?
– Ааи, нас, ашьшьыҳәа, бца. Бҩызеи бареи иахьынӡашәҭаху шәеицәажәа. Машагьы бызхара дыббап. Бара ибҳәан еиԥш, Марҭа дыббазшәагьы ибыԥхьаӡап, – иҳәеит Ливук.
Ливуки Стефеи абас реицәажәара ашьҭахь, Стефа ара рацәак даанымхеит, амҩа дықәлеит. Сааҭк ала днеит, лара дахьнеишаз, ара гәахәала дылԥылеит Маша лан Дариа.
– Стефа аҩныҟа бааи, Машагьы ашкол ахьынтә ирласны даауеит. Уи лацәажәара шыбҭаху здыруеит.
– Ааи, Дариа бара аиаша бҳәеит, сара Маша санлацәажәо, маҷк аҟара акәзаргьы сыԥсы ааивызгоит.
Стефеи Дариеи абас ишеицәажәоз Дариа ачаи лыршын, аҵәцақәа ирҭаҭәаны иаалган, астол инықәлыргылеит. Аконфеҭқәа зҭаз аконфеҭҭра навалыргылеит. Аконфеҭ инацҳауа, ачаи инахәо иеицәажәо, акраамҭа итәан Стефеи Дариеи.
– Бара Дариа, Сара Аԥсныҟа санцоз, ашкол адиректор дамырхуеит ҳәа рҳәоны исаҳаит, иашоума? Бара ибаҳахьоума?
– Ааи, ииашоуп. Ус рҳәан, аха макьана аус иуеит. Иамырхыз афбатәи акласс анапхгаҩы иоуп. Уи иаби ашкол адиректори еиҩызцәа бзиақәан. Аибашьраан иеидгыланы, рыжәлар рҭиуан. Убри азы, ашкол адиректор
#
афбатәи акласс анапхгаҩы пату иқәиҵон. Рыгәрақәа иеибаганы еицӷьычуан. Ианрыҵырх, афбатәи акласс анапхгаҩы «иӷьычыз сара соуп» ҳәа ихы аиҭан, дҭаркит. Ашкол адиректор макьана дыҟоуп, аха иаргьы дамырхуеит ҳәа ауп ирҳәо, иҟало аабап. Иамырхыз ицынхәра дықәдыргылеит. Уи даара дыбзиоуп ҳәа рҳәоит.
– Ушьҭа Марҭа лзы зегь акоуп, акласс напхгаҩыс иарҭазаалак, аха Маша лзы зегь акакәӡам. Ибзиоу акласс анапхгаҩы, аҵаҩцәа рзы акыр даԥсоуп.
– Исыздыруам ибасҳәара, сара хаҭала лара дсымбацт, аха лыӡбахә шсаҳауа акәзар, дыбзиоуп. Машагьы дылгәаԥханы, еснагь лырҽхәара даҿуп.
– Ус акәны анцәа иҟаиҵааит, аха аҩымсаг ҿыц ибзианы иаԥссоит – рҳәоит.
– Ааи, усгьы ажәаԥҟа ыҟоуп, аха ус акәны анцәа иҟаиҵааит.
Абас, иеицәажәо Стефеи Дариеи ачаи шыржәуаз дааит Маша. Маша Стефа дшылбаз еиԥш, лышәҟәқәа аскам инықәҵаны, Стефа лахь, дыҩны лҿыналхеит. Стефа Маша дшылбаз еиԥш дҩалхаҵгылан, Маша дналԥылеит. Рҩыџьагьы ани аԥҳаи реиԥш рҽынеигәыдрыжьлан, иааигәыдеибакылан, иааибагәӡит. Нас Стефа лҭыԥ аҿы днеины днатәеит. Маша днеин Стефа лыбӷа лнапы аакәыршаны даангылеит. Стефеи Дариеи аицәажәара иаҿын, аха адуцәа анцәажәо урԥыҩланы ацәажәара шиашам шылдыруазгьы Маша урҭ реицәажәара агәхьаа мкӡакәа Стефа длазҵааит:
– Аԥсныҟа шәыҟан ҳәа саҳаит, Марҭа дышԥаҟоу? Лгәы бзиоу. Сара Марҭа дыгәхьааганы, сыԥсуеит. Сара сакәым акласс аҿы илыцтәақәаз зегьы дыгәхьааргоит. Џьоукгьы илзырҳәақәоз ирыхьхәны иҟоуп.
– Даныҟаз урҭгьы ҭыԥ лырҭаӡомызт.
– Ааи, аха... «Урҭ зегьы зхароу ҳакласс анапхгаҩы иакәын», – рҳәоит. Маша ас дызцәажәоз лышәҟәҭра асқам иахьықәылҵаз, иаақәылхын, лара луадахь дцеит.
– Бызгылоузеи, бара Стефа. Арраҿоуп ус аихаҵгылара
494 #
ахьыҟоу ҳәа рҳәоит. Уаагьы изхаҵгыло аиҳабыра роуп, асолдаҭ ихаҵгылаӡом.
– Сара аихаҵгылара сашьцылеит Аԥсны. Аԥсуаа хәыҷгьы дугьы еихаҵгылоит, ус иҟоуп дара рҵас. Уи дара ртәала пату еиқәҵарауп иаанаго. Сара стәалагьы зынӡа ииашоуп, – лҳәан Стефа длатәеит.
– Ибҳәо иашоуп Стефа, – лҳәеит. Дариа Стефа илҳәаз аалымырҽхәаны.
Убри аамҭазы, Маша лҽааиҭакны луада дааҩныҵны дааин, Стефа дахьтәаз лнапы лҟәаҟәа инықәкны ус лҳәеит:
–Илҳәои, Марҭа? Сыӡбахә лҳәалоу?Сарадшыгәхьаазго еиԥш, ларгьы сыгәхьаалгоушь? Маша ас ацәажәара дахьаҿыз, Стефа лгәы лырԥшаан, лылаӷырӡқәа лылҿашит. Нас Стефа Маша лхы дааҩахан, иаалгәыдкыданы днагәӡит. Стефа Маша лхы дахьынагәӡыз, Марҭа лакәушәа аалыԥхьаӡан, убас гәыбылрак гәыбзыӷрак, Стефа лцәа лжьы ааимнадеит, лыԥҳа лахь илымаз агәыбылра аҵкыс инеиҳаума уҳәаратәа еиԥш. Стефа агәырӷьара иаалнаҭаз еиԥш, гәырӷьара ахаан илмоуцт уҳәаратәы дааҟалеит.
– Маша, бара Марҭа даара дыгәхьаабгоит. Сара уа сахьынӡаҟаз бара быӡбахә анылымҳәоз ҳәа ҽнак ыҟамызт. Изыхлырҟьазаалак, бара дбылацәажәон, даара брыцҳалшьон, алитов бызшәа ахьыбзымдыруаз азы, быхҭацаланы бахьрымаз азы.
Марҭа илыбарги дышнеиз еиԥш деиларҳәеит, лаб иашьцәа ачара хымпыҿқәа лзыруит. Риашьара дууп, иҭбаауп. Аԥсуаа рҵас изларыднаҵо ала, реижәлантәқәа зегьы еишьцәак реиԥш иҟоуп, убас патугьы еиқәырҵоит дара. Урыҵашьыцратәы иҟоуп аижәлантәқәа зегьы, аишьцәа реиԥш иахьеибабо. Егьырҭ амилаҭқәа зегьы урҭ ирҿыԥшрацы рыхәҭоуп. Марҭа дхыхны арахь лаагара сагьаламцәажәеит. Уи салацәажәаргьы иаԥсаны избомызт. Сара сзышьҭоу, лара илзеиӷьу ауп, сара исзеиӷьу акәӡам. Ус анакәха, лара дахьыҟоу еиԥш, иахьылзеиӷьу ҳәа џьаргьы иҟаӡам. Амала, мышкы зны, сыҩны наҭины,
#
уахь сцоит Ливук дсыманы. Марҭа лассы-лассы дызбаларц азы. Насгьы сара ибзианы агәра згоит, ус ҟасҵар, ларгьы сшылбало. Сара даҽазны Аԥсныҟа санцо, баргьы бызгоит, сара даара исҭахуп Марҭеи бареи наӡаӡа шәеиҩызцәаны шәаанхарц.
Сара сынтәа хышықәсоуп Аԥсныҟа ԥсшьара ҳәа сцалоижьҭеи. Сара ԥсшьара ҳәа сахьцахьоу зегьы иреиӷьасшьоит Аԥсны. Уажә иааиуа аԥхынрагьы уахь сцарц сгәы иҭоуп. Санцо, баргьы бызгоит, Маша, – лҳәеит Дариа лыԥҳа лгәалаҟазаара шьҭылхырц. Ахышықәсагьы сара сыԥсы ахьысшьало Аҟәа ауп. Аха сынтәа Гәдоуҭаҟа ԥсшьара сцарц сгәы иҭоуп. Гәдоуҭа иазааигәоуп Марҭа дахьынхо ақыҭагьы. Насгьы Марҭа лаҳәшьаду уа дынхозар, Марҭа уа длеилозар акәхап. Уа шәеиқәшәалап шәызхарагьы шәеибабап.
– Марҭа лаҳәшьаду шәылбар, лара лҿы шәаанылкыларгьы ҟалоит. Амала, уи аҭынхацәа рацәаҩны илымоуп. Шамахамзар луадақәа ҭацәны иҟамлацт акәымзар.
– Ус аӡәгьы агәхьаа даласҵар сҭахӡам, – лҳәеит Дариа. Абас Стефеи Дариеи шеицәажәоз аамҭа рацәаны ицеит. Ушьҭа Стефа лыҩныҟа лцара аамҭа ааит. Уи Маша цәаныррала илдырит, лыгәгьы иалсит, лара илҭахын, Стефа дара рҿы иҵегь дыҟазарц. Марҭа лыӡбахә иҵегь инеиҵыхны, далацәажәаларц. Лара Стефа лхаҭагьы уи лҭахын, аха аҩныҟа дымцар ҟаломызт аҟнытә, дҩагылеит. Дариагьы дҩагылеит Стефа днаскьалгарц азы. Стефа дцарц даныҩагыла, Маша даагәыдкыланы, дналыгәӡит. Ус рыхҩыкгьы иеицны индәылҵит.
– Ушьҭа сара сцоит, шәара ара шәыҟаз, – лҳәеит Стефа.
– Маҷк шәнаскьаагар иҟалозеи? – лҳәеит Дариа. Стефа дахьыҟаз, аԥшәмацәа «Абзиараз» ҳәа наралҳәан агәашә аартны, дынҭыҵит.
– Ари уаҳа днаскьаагар луам, ҳгьежьып, Маша, – лҳәан Дариа даагьежьит. Маша лан дгьежьызшәа анылба, лар496 #
гьы даагьежьит. Стефа Дариеи Машеи данаарԥырҵ дышиашаз автобусқәа раанкыларҭахь дыццакны лҿыналхеит. Дариеи Машеи Стефа днаскьаганы ианаагьежь, рыҩныҟа илеит. Стефа автобусқәа ахьаангылоз дышнеиҵәҟьаз еиԥш, автобус ааин, дыҩҭалеит. Дук мырҵыкәа Стефа аҩны днеит. Стефа аҩны даннеи, Ливук дыҟан. Уи макьана џьаргьы дымцацызт.
Бахьыҟаз иҟази? Ибмаҳацыз ибаҳаи, – иҳәан Ливук Стефа длазҵааит.
– Сахьҩеиз Дариа дсықәшәеит. Дариеи сареи ҳшеицәажәоз, ашкол аҿынтә дааит Маша. Уаанӡа ишысҳәахьаз еиԥш, Маша данызба, Марҭа дызбазшәа сгәы иаанагеит. Уи дгәыдыскылеит, дхыдыскылеит. Ларгьы убасҵәҟьа сбара деигәырӷьеит. Сара Маша иласҳәеит Аԥсныҟа санцо, ларгьы уахь дшызго. Ус сҳәазшәа анылба, лангьы илалҳәеит. Иааиуа аԥхынра лара Аԥсныҟа ԥсшьара дышцо, уахь дшылго. Марҭа лаҳәшьаду лҿы, ма лааигәара џьара ауада шамылхуа.
Ливук иаҳаз ажәабжь даара игәы иаахәеит. Стефа илҳәаз лажәақәа инарыцҵаны, иҵегьы лҳәалар иҭахын. Аха уи зегь раҵкыс дзыргәаҟҵәҟьоз Светлана лбара акәын. «Уаҵәы ауха ҳаиқәшәап» ҳәа иеибырҳәахьаз аамҭа ааит. Уи уахоуп. Хымԥада, уахь дцароуп Ливук...
Ливук имашьына агараж иахьыҵагылаз иааҵиган, маҷ-саҷқәак иагқәаз рыҟаҵара дналагеит. Урҭ рыҟаҵара Ливук иахьатәила иплан иаламызт, аха урҭ ҟаимҵар ада ԥсыхәа имамызшәа даҿын. Уи иҭахын уи ала аамҭа игарц. Нас аамҭа инарбон Светлана лахь ацара аҿыҵга шиԥшаашазгьы, Ливук имашьына иагыз, иабзаз ҟаиҵеит. Нас имашьына дақәтәаны, агәара дынҭыҵны дцеит. Ԥыҭраамҭак уахь дыҟан. Нас аҩныҟа дааит.
Ливук уи аҽны, иҩны-игәара дакуамызт. Аамҭа аныҟәашәа иагын. Асекундқәа сааҭхеит, асааҭқәа мышхеит. Аха уи амш иагьа идузаргьы ҵыхәтәак аман, ицеит ииасны. Лашьцеит, аҵх ҵыхныҟәара амҩа инықәлеит. Асааҭ
#
хԥа рахь аус ауеит. Стефа лхәыцра хьамҭақәа шылхажьыз дынҭаҳәахаа дыцәеит. Уаанӡа хынтә-ԥшьынтә раҟара Стефа дахьиаз длыхәаԥшхьан, аха дышмыцәацыз анибалак, ашьшьыҳәа ихы ахчы илылаижьуан. Ужәы Стефа дыцәоушәа аниба, афырҳәа дҩагылан, иҽааилаҳәаны, амашьына агараж иааҵганы дҩақәтәан, агәара дынҭыҵны дцеит, аамҭагьы уамак мцацкәаны, аҵааҵлақәа рыҵаҟа имашьына неины иаангылт. Уаанӡа Светлана илдыруан Ливук арахь асааҭ заҟа рзы дааиуаз. Насгьы лара игәра лгон, уи дшимжьоз, ианаамҭоу, дшааиуаз. Светлана аамҭа рацәак мгакәа дааит Ливуки лареи еиқәшәарц иахьеибырҳәахьаз аҭыԥ ахь – аҵааҵлақәа рыҵаҟа.
Ливук даниба инапқәа џаџаӡа иҩышьҭыхны, дылԥылеит. Ларгьы хәбаҟа-фбаҟа метра данизааигәаха лнапқәа ҩышьҭыхны Ливук ишҟа лхы рханы, лҿаалхеит. Иааиԥылеит рҩыџьегьы. Урҭ шааиԥылаз еиԥш, рнапқәа ааикәдыршан, еивиааны изызҳаз ҩ-ҵлак реиԥш, еигәдибаҳәҳәала, иаагылеит. Нас инеины, амашьына ашьҭахьтәи атәарҭа инҭалеит...
Уи ауха, Ливук аҩныҟа дхынҳәит ацәылашамҭаз.
Стефа, дахьиаз, данааҿыха, Ливук длымбеит. Акраамҭа данылымба «Абри дабацеишь» ҳәа лгәы иаанаган, дҩагыланы днаишьҭаԥшыр лҭаххан, аха уажә дааип ушьҭан дааип шылҳәоз ацәа дынҭанагалеит. Ашьыжь Стефа данааԥш, Ливук ииарҭаҿы диан, уаҳа акгьы лызиамҳәеит. Ацәа дахьалаз аҟнытә, илзеилымкаазшәа лыԥхьаӡеит лара.
Абри ахҭыс ашьҭахь, даҽа хынтә-ԥшьынтә раҟара ас еиқәшәахьаны еиԥш, Светлана маҷ-маҷ лхәыҷқәа азыҟалҵо,иреиллыркааитларааҩызабзиадышлымоу.Уи лҩыза лыҩныҟа даалыԥхьарц шылҭаху. Ус иагьыҟалҵеит лара. Мызкы аҟара анаабжьыс ашьҭахь, Светланеи Ливуки ихәы бзианы иҟалҵеит. Светлана Ливук лыҩныҟа данаалыԥхьоз, аамҭа иҽагмырхакәа дааит.
Усгьы араҟа астол рхианы иҟан. Ливук данаауаз, ахәыҷқәа аҳамҭақәа рзааигеит. Ливуки Светланеи ахәы498 #
ҷқәеи, леидтәаланы акрырфеит. Акрыфара ианналгоз Светлана Ливук шәкы-шәкы грамм акониак ржәит. Ахәыҷқәа акранырфа ицаны ииеит. Иааизынхеит Светланеи Ливуки. Шәкы-шәкы грамм акониак иржәыз, шампантәи аҩы ала ацҵара иналагеит. Аҵх агәы ааиҩнашаанӡа ишыржәуаз астол иахатәан. Ацх агәы ааиҩнашоны еиԥш, иҩагылан, Светлана луадахь инеит. Урҭ хаҵаки ԥҳәыски реиԥш, рҽааилыхны инаиеит. Ианиауаз, рышьҭыбжьқәа лыҷкәын иаҳан, дҩагыланы Светлана луада ашә кны данааха, изамыртит, ашә ацыԥха ҭыԥ ала дынкылыԥшын, ибеит иани рысаси рнапқәа еикәыршаны ишиаз. Ахәыҷы дгәаан, ашә ирхыџ-хыџуа, далагеит, аха дара рыҽдырԥсит.
Ашьыжь ахәыҷқәа ангыла, Ливук аҩныҟа дцахьан. Аҷкәын дгәаан илахь ҵырхәны иан длыхәаԥшуан Аҵыхәтәан, иан лзы, ус иҳәеит:
– Быԥхамшьаӡои, бҩыза иаха бахьикәаиаз?
– Уара ухәыҷуп макьана. Ус иҟоу азҵаарақәа рылацәажәара сара азин усҭаӡом. Уаб дыԥсит сара сымала шәара шәысзааӡаӡом. Аҳамҭақәа ишәзааигаз умбои? Абас есымша дҳацхраалоит уи. Уи уара дабауԥырхагоу? Уара иуусу аҵара ауп. Аҵара ҵала. Уаҳәшьагьы уаалылабжьала – лҳәеит Светлана.
Аҷкәын уаҳа ҿимҭӡеит. Уи иҿымҭра зыхҟьаз, «ус иахәҭоуп» ҳәа акәу здырхуада? Иаҳәшьагьы акгьы ахылымҳәааит, «ус иахәҭоуп», – ҳәа лгәы иаанагазар акәхап, уи дхәыҷыми, аԥсҭазаара азакәанқәа макьана иабалдыруеи?
– Уи нахыс, лассы-лассы, арахь дааилон Ливук. Ливук арахь дааицыԥхьаӡа, ахаа-мыхаақәа ахәыҷқәа ирзааигалон. Аӡӷаб хәыҷы лзы ахәмаргақәа ааигалон. Ливук иааигахьоу ахәмаргақәа зегьы иреиӷьалшьон амшә шкәакәа. Уи лара даара бзиа илбон.
Аҷкәын еиҳабы дхәыҷӡамызт, аабатәи акласс аҿы дтәан, аҵара бзианы иҵон. Ливук ихы зцәихьчоз еиҳарак уи иакәын. Иан длыцәшәон акәымзар, ддәылицон...
#
Ажәохәтәи ахы
Аҭаҭын афлыҷқәа реидкылара ахы анадыркуаз ибзианы аус руазшәа ргәы иаанагон арҵаҩцәа реилазаара зегьы. Еиҳараӡак ус игәы иаанагон акласси акласснҭыҵтәи аусқәа реиҿкааҩ Кәаӡ Дауҭ-иԥа. Ишаҳҳәахьоу еиԥш иара иоуп ари аус раԥхьаӡа ашьаҭа зкыз. Уаанӡа аҵаҩцәеи арҵаҩцәеи ирухьаз аус аламҵакәа, иара ибзоуралаҵәҟьа ҩажәамш аҵаҩцәа аҵара иаҟәыхны, аҭаҭынҭрақәа инырхаҳало ирхын. Иҟарҵаз акыр ыҟоушәа ирыԥхьаӡон. Аха ҩажәамш иҟарҵоз зегьы анеидыркыла, рацәак зыҟамлеит. Кәаӡ Дауҭ-иԥа адунеи даақәлеижьҭеи ҭаҭын шьапык имрашәацызт.
Агәыр азна аҭаҭын имрыԥхцызт. Дырқьынцыцны аҭаацәа драаӡон, даныхәыҷӡаз аахыс. Иара иаб аибашьра даныргоз, иара дмаҷмызт, иаб аибашьра дҭахеит. Зхаан уск зымуцыз, дахьхәыцуаз зегьы изымариоушәа ибон. Ҳәарас иаҭахузеи, уи азоуп хаала-мчыла аҵаҩцәеи арҵаҩцәеи еидкыланы аҭаҭын афлыҷқәа реидкылара ишалагаз. Афлыҷқәа аказармақәа рыҩныҵҟа икнаҳаны иҟарҵаз аҵаа аныҟала иденгны аҳәынҭқарра иаларгалаз, хәденг заҵәык роуп иалҵыз. Рыхәденгкгьы аныркапан хынҩажәа килограмм роуп иҟалаз. Ари ихы иасит, зынӡа деиланагеит Кәаӡ Дауҭ-иԥа. Х-тоннак иреиҵамкәа аҭаҭын ҳаплан иацаҳҵоит ҳәа араиком аҩбатәи амаӡаныҟәгаҩ Гелашвили Биӡико Илиа-иԥа ажәа ииҭахьан. Ушьҭа уи иеиҳәозеи, иара? Хҿыхшьас имоузеи, ҳәарас иаҭахузеи, ак хәыцтәуп.
Ари аус аӡәы иджьылатәуп, аха дарбан уи зыдижьло. Убри ауп аус. Ҳәарас иаҭахузеи, адиректор иоуп уаҳа издужьлода, иара зынӡа ииҭахыҵәҟьам Џыр иоуп, аха уи идижьлартә дыҟам, ари аус Џыр идижьларгьы митәык дизахьырхәуам. Уи аҵкыс адиректор Дараҭиа Пас-иԥа идижьлар еиҳа аус алҵуеит. Егьа умҳәан уи арҵаҩцәа реилазаара деиҳабуп, аҭакԥхықәрагьы еиҳа имами? Убри аҟнытә, адиректорра дамырхыргьы алшоит. Иди500 #
ректорра дамрымхыргьы лахь ӷәӷәа ирҭар, иара изын акыр иаԥсаны иҟалоит. Дыԥсыҽымхози, Дараҭиа Пасиԥа? Абарҭқәа дрызхәыцуа дашьҭалеит Дараҭиа Пасиԥа игхақәа реилкаара. Раԥхьа уи дашьҭалеит афлыҷқәа анеидыркылоз, аҵаҩцәеи арҵаҩцәеи ҩажәамш рыла шаҟа мшы иагхақәаз реилкаара. Егьырҭ ашколқәа рҿынтә аҵаҩцәа кәадақәа, аҵаҩцәа леишәацәгьақәа шидикылоз уҳәа убас, ашкол иагу зегьы Дараҭиа Пасиԥа ихаратәра. Абарҭқәа зегьы хырҩаа рзуны ауп, Кәаӡ Дауҭ-иԥа ашьыжь ашкол аҿы данааи, раԥхьа иусура дызлалагазгьы.
Аҵатәхәқәа рахь аҵәҵәа ҟалаанӡа Кәаӡ Дауҭ-иԥа иҭыԥ аҿы дахьтәаз дҩагылан, ибжьы ҿацаӡа итәақәаз зегьы инарықәиргеит:
– Аҩызцәа, арҵаҩцәа, шәааӡырҩи зны, акы шәыласҳәоит. Ԥыҭҩык арҵаҩцәа аӡырҩра иалагеит, аха џьоукы, игәхьаа рымку ма ирмаҳау здырхуада, аха ишцәажәац ицәажәон, дара ахьтәақәаз. Акраамҭа иара дгыланы дырзыӡырҩуан. Дара шцәажәац ицәажәон. Ацәажәара ианаҟәыҵ, аԥыхьа аасҭа ибжьы ацҵаны Џыр ихы наиқәикын ҿааҭит:
– Џыр, сара исҳәазеи уажәы?
– Иалздрааи, иуҳәаз, – иҳәеит Џыр Кәаӡ Дауҭ-иԥа изҵаара аҭакс. Ари иара даргәааӡан иҵегь ибжьы рдуӡӡан, аҳаԥшьа дҭаҟаауашәа ибжьы ҿацаӡа игәыҭшьаагаха ҿааиҭит:
– Шәааӡырҩы сымҳәеи, шәдагәахама, шәыззегь, ибжьы нарылаиргахт арҵаҩцәа реилазаара зегьы ахьтәаз. Усҟан ашкол адиректор дахьгылаз, «Ари цтәык ҟаиҵахоит» – ааигәахәын, ибжьы рдуны ҿааиҭит:
– Кәаӡ Дауҭ-иԥа, Никәала Арзамеҭ-иԥа арҵаҩцәа русуратә планқәа гәеиҭоит ауп, уара иуҳәаз аӡәгьы ишимаҳаз. Уаарԥеиԥш, ԥыҭраамҭак – иҳәеит иара.
– Уаргьы ҵәык налаҵах, Дараҭиа Пас-иԥа. Уара усыцхраар ухәҭоуп, аха сыцхыраара ацымхәрас усԥырхагоуп, – иҳәан Кәаӡ Дауҭ-иԥа идиректор иахь днахьаҳәит.
#
– Ҳӡырҩуеит, ҳӡырҩуеит, аҭамзаара шьҭаҳҵоит Никәала Арзамеҭ-иԥа ҳусуратә планқәа гәеиҭон, ҳаилахашәа ҳҟалан ауп – рҳәан уаанӡа имӡырҩқәози, иӡырҩқәози џьоукы рыбжьқәа хырвырӡа инеиларԥсеит.
Иара акраамҭа дӡырҩуа дгылан, нас дналагахт:
– Ушьҭан иаҳмаҳаит шәымҳәааит уаҵәы шәанаауа ҩажәамш шәахьынӡаушьҭыз шәҵаҩцәа заҟа-заҟа мшы аусура иагхаз, насгьы дара зусҭцәоу рыхьӡқәеи рыжәлақәеи рсиа ҟаҵаны, абра саԥхьа астол иқәышәҵароуп. Ишәаҳама зегьы, сара исҳәаз? – ибжьы рдуны дынрылаҳәҳәеит.
– Ааи, иҳаҳаит иуҳәаз.
– Ишәхашәмыршҭааит аӡәгьы...
– Иаҳхашҭуам аӡәгьы.
Абас Кәаӡ Дауҭ-иԥеи арҵаҩцәеи реицәажәара ашьҭахь, аккаҳәа, аҵәҵәабжьы аагеит. Арҵаҩцәа зегьы раԥхьа Кәаӡ Дауҭ-иԥа ажурнал ахьықәыз иаақәихын, иара дцараны дахьыҟаз акласс ахь иҿынеихеит. Иара ашә данынхыҵ «ишәырлас-ишәырлас», – иҳәан ишьҭахьҟа ашә ихы аакылирҳәҳәан, ибжьы наиргеит. Иара имҳәаргьы рыклассқәа рахь ицон. Аха иара ихы иаџьишьон, дцараны дахьыҟаз, иҽырԥагьаны, иҿынеихеит.
Иара акласс ашә данынхыҵ, ишьҭахьҟа днаԥшын иаауаз аҵаҩцәа ибжьы нарықәиргеит: «Ишәырласишәырлас». Усҟан Дараҭиа Пас-иԥа аҵатәхәы имамызт.
Арҵаҩцәа рҭыԥ ааныжьны адәахьы иҿынеихеит. Ҭагалан аҵыхәтәантәи амшқәа руакы акәын ари амш. Ашьха ақәцә асы ықәнарҳәҳәахьан, иҿыцаҳәцаҳәуа, ахьҭагьы аҿалахьан. Дараҭиа Пас-иԥа ашьхаҟа ихы рханы дыԥшуан, дышгылаз ҵаҩы леишәацәгьак дынивсит, ус дук знапы иану аӡә иакәушәа днаскьаны даангылеит. Ари Дараҭиа Пас-иԥа ибон, аха имбошәа ҟаҵаны, дышгылац дгылан, ашьхаҟа дыԥшуа. Ус актәи акласс аҿы итәаз ҵаҩык ашьышьма ахьгылаз ахь ихы рханы иҿынеихеит.
– Ара уааи, уара ахәыҷы, – иҳәан аҵаҩы леишәацәгьа
502 #
ахәыҷы ибжьы наиқәиргеит. Аҵаҩы хәыҷы дыҩны, ацаҩы леишәацәгьа дахьгылаз днеины, днаидгылеит. Уи дшынидгылаз еиԥш, аҿацаҳәа ахәыҷы диҿасит. Аҵаҩы хәыҷы ашьа леиҿашәит. Дқьыз-қьызуа аҵәыура дналагеит уи.
– Сара ишызбо, акласс ахь уца, – иҳәан аҵаҩы хәыҷы акласс ахь иҿынеиирхеит. Аха иара акласс ахь дымцаӡакәа дааҳәын, ашкол агәашә дҭыҵны иҩныҟа ихы рханы иҿынеихеит. Ари иҟалаз акгьы аанмыжькәа, ибзианы ибон Дараҭиа Пас-иԥа дахьгылаз, аха аҵаҩы хәыҷы диргьежьратәа изыҟамлеит. Ашкол данаавс, дшыҳәҳәоз мацара, дыҩны аҩныҟа дцеит. Дараҭиа Пасиԥа, уи аҵаҩы дишьҭаларгьы дшихьымӡоз идыруан азы, ашьшьыҳәа иҽааникылеит.
Аҵаҩы леишәацәгьа дгәырӷьаҵәа дахьгылац дгылан бзиара дук ҟазҵаз аӡә иеиԥш ихы ԥхьаӡаны. Дараҭиа Пас-иԥа уи дахьгылаз дихәаԥшуан уамашәа дбаны, ибжьы наиқәиргеит:
– Араанӡа уааии, уара
Аҵаҩы леишәацәгьа дааины дааидгылеит Дараҭиа
Пас-иԥа ажәак иҳәаанӡа аҵаҩы леишәацәгьа иҽырпаӷәны диҿаԥшуан.
– Ишәҭахузеи? – иҳәеит.
– Дзыхурҟьазеи уара ани ахәыҷы, зқьышә ашьа ҭухыз?
– Уи ахәыҷы ус иқәнагоуп. Акласс аҿы дзыҟамзеи? – иҳәеит аҵаҩы леишәацәгьа. Иарбанзаалак шәарак, ма ԥхашьарак илақәа ирхумбаало, ашкол адиректор диҿаԥшуан.
– Ишызбо акласс аҿы унеины, ушәҟәқәа аашьҭыхны, уқәланы аҩныҟа уца. Уаб дааумгакәан ашкол ахь умааин, – иҳәеит адиректор.
– Сзымцои, сгәырӷьаҵәа сцоит, амалагьы ара сахьыҟоу сҭахӡамызт. Амала, саб даар иуеиҳәо уаҳәап – иҳәеит аҵаҩ леишәацәгьа. Ари аҵаҩы ицәажәашьа уамашәа ибаны, дшанханы, дихәаԥшуан. Ари аҵаҩы
#
леишәацәгьа аабатәи акласс аҿы дтәан. Иара дахьынхози, ашколи ирыбжьан зынӡа ҩышә метра. Раԥхьа ашкол данҭалоз, ара дҭалеит, аха мызкы инареиҳаны араҟа аҵара изымҵеит. «Ирҵаҩы дыбзиам» – лҳәан иан, лхаҵа ихы дылҭалан, даҽа школк ахь диаргеит. Уа иани иаби зихылаԥшуамызт. Иара зҿы дыҟаз ҳәсақәан, насгьы акы рҳәар иҭаацәа гәаар ҳәа ишәаны, иқәҿырҭуамызт. Аашықәса атәым ҩны аҿы дыҟан, иани иаби ражәа ԥхак ма ражәа ӷьеҩк имаҳацызт, иара ииҭахыз ада акгьы ахаан имҳәацызт. Иҟаиҵо, ииҳәо зегьы дрықәиҭны изҳауан. Абас дыԥхасҭахеит ари аҷкәын. «Аҵаҩы леишәацәгьа» ҳәагьы ахьӡ ҷыда наирҭеит. Иара ихьӡҵәҟьа Алмас акәын, аха абас ихьӡ рыԥсахит. Нас Алмас ҳәа, абри иеиԥш иҟоу аҵаҩы изы излоуҳәарызеи. Аиашаҵәҟьа ҟарҵеит уи ихьӡ зыԥсахыз. Иара ари ашкол данҭарҵоз , Кәаӡ Дауҭ-иԥа ашкол адиректор Дараҭиа Пас-иԥа иеиҳәеит:
– Ари аҷкәын, уаҩ дызмыхәо аӡә иоуп. Ҳашкол аҿы мызкы аҟара аҵара иҵон, нас дааҭыганы «Ашкол бзиахь» дырган, ишаабо еиԥш «Дыбзиан» драаӡеит. Дахьырааӡаз дыҟазааит, – аха Дараҭиа Пас-иԥа дидикылеит.
– Ари аҷкәын ҳқыҭа датәуп, дҭаҳҵом ҳәа ҳалагаргьы ҳиашам. Иагьа дуаҩы ԥсыҽзаргьы џьара акаҿы дышԥаҳазкылымгари ҳәа игәы иаанагон Дараҭиа Пас-иԥа. Аха иахьа дшибаз еиԥш, дыҟоуп ҳәа иара ахаангьы игәы иҭамшәацызт. Абас иҟоу аҵаҩы, аҵатәхәқәа анцо аамҭазы, доужьны адәы иқәҵара, ҳәарас иаҭахузеи, зынӡак ииашам. Кәаӡ Дауҭ-иԥа ус ҟаимҵар акәын аха доуижьит.
Ус ҳҳәеит, аха ихала ддәылҵзаргьы алшоит. «Ари акласс аҿы дтәаны дарбан рҵаҩызаалак, иҵатәхәы аҿы қәкыс имоу изынагӡараны дыҟам», – ҳәа дхәыцуа арҵаҩцәа рҭыԥ ахь дыҩхалеит Дараҭиа Пас-иԥа. Кәаӡ Дауҭ-иԥа икабинет аҿы диԥхьан, рҩыџьегьы рымацара еицәажәо итәан. Дараҭиа Пас-иԥа иҳәеит аҵатәхәқәа анцоз аамҭазы, дындәылҵны ашкол ашҭаҿы дышгылаз, хәыҷык ашьышьмахьы дышцоз, «Аҵаҩы леишәацәгьа»
504 #
дааиԥхьан, иара иҿы днаганы, диҿасит, иқьышә ашьа ҭихит. Дараҭиа Пас-иԥа ус зыҟауҵазеи? – ҳәа аниеиҳәа «Уара уус алам, сара иҟасҵо сара избап» ҳәа шиеиҳәаз, иҳәеит.
Убри азы, уаб дааумгакәа умун ҳәа наиасҳәан аҩныҟа дындәықәысҵеит. «Саб даар, иуаиҳәогьы убап», – ҳәа шиеиҳәазгьы иҳәеит. Дараҭиа Пас-иԥа, абас данцәажәоз, дӡырҩуа дтәан Кәаӡ Дауҭ-иԥа. Уажәы, Дараҭиа Пас-иԥа ацәажәара данаалга, иара ацәажәара дналагеит. «Уи иҳәеит «аҵаҩ леишәацәгьа» уаҩы димыхәауа дшыҟоу.
Убри аҟнытә, иара аҵатәхәы анимоу, адәахьы дшауижьуа. Адәы иқәны иибо имч зықәхо, ипҟаларц дҵас иманы. Ус ҟаимҵар адагьы ԥсыхәа шимамыз. Избанзар, аҵатәхәқәа раан аҵаҩцәа ирацәаҩны адәы ишықәло. Ари аԥышәа ихы иаирхәо даналага, ашьҭахь ишымдәылҵуаз. Кәаӡ Дауҭ-иԥа, ацәажәара абас дшаҿыз, Дараҭиа Пасиԥа дниԥыҩлан:
– Кәаӡ Дауҭ-иԥа уара угәы ишԥаанагои, убри азы уиашоума?
– Сиашамкәа изуеи, уи сԥышәа ала аҵатәхәқәа анцо аамҭазы, адәахьы ицақәо рхыԥхьаӡара, акырӡа еиҵахеит. Уи шԥоубо уара?
– Уара уԥышәа зынӡаск иҽеиу ԥышәаӡам. Ари иадгыло аӡәгьы дҟалоит ҳәа сгәы иаанагом. Ара ҳара ҳауп иҟоу, аха «сԥышәа иҟасҵаз», – ҳәа аӡәы иҿы иумҳәааит уарԥхашьоит уара. Макьана уҷкәыноуп, узырԥхашьо зыҟауҵарызеи?
– Сара иҟасҵо сара избап, уара уус алам, иуаҳау исҳәаз, – иҳәеит Кәаӡ Дауҭ-иԥа. Адиректор Дараҭиа Пас иԥа ихы наиқәкны. Уамашәа дизгәааны ауп ас аҳәара дшалагаз. Ари Дараҭиа Пас-иԥа ианеиликаа, иажәақәа хьарԥссо, игәшәымшә аҳәара дналагеит, аха Кәаӡ Дауҭиԥа џьара хьаҵрак игәы иҭаӡамызт. Дцәажәацыԥхьаӡа еиҳа еицәоу ажәақәа игәыдижьлон. Ус иажәақәа рҿыцны рҿааирхеит адиректор иахь:
– Уара уакәымзар, аҭаҭын афлыҷ рҩаны аҳәынҭқарра
#
иалаагаларц ахыдҵа иаҳгаз ҳзынамгӡаргьы, акыр ҳазааигәахон.
– Сара исхароузеи, изласылшоз ала смахәҿа еилҳәаны сшәывагыланеи, ус акәӡами, цқьа ухәыци?
– Уҳавагылоушәа ҟауҵон, аха уаҳԥырхаган. Аҵаҩцәа аус зуша ауужьуан, нас ҳара иаҳҳәаз зланаҳагӡарызиз? Маиа заҟа мшы дагхеи? Ус заҟаҩы ыҟада? Абарҭ иагхақәаз зегьы уара уакәӡами иаузыжьыз? Нас иҳәеи адиректор ухаҵкы?
Абас иаахтны Дараҭеи Пас-иԥа диҿагылеит, зажәа ада ихәарҭоу уск аҿы макьана уаҩы ибартә акгьы злымшац Кәаӡ Дауҭ-иԥа. Ари ихьаҵуа аӡә шиакәым анидыр «Изауҳәо змаҳауа, изҭауҭәо зкылсуа» ҳәа ззырҳәо шиакәыз анеиликаа Дараҭиа Пас-иԥа Кәаӡ Дауҭ-иԥа иацәажәара дааҟәыҵын,ашьшьыҳәадҩагыланы,адәахьы дындәылҵит. Уи дишьҭаланы дындәылҵит Кәаӡ Дауҭиԥагьы. Ус рҩыџьегьы иеишьҭагыланы, арҵаҩцәа рҭыԥ иныҩналеит. Дараҭиа Пас-иԥа дгәааны дшыҟазгьы, игәаара аӡәы изеилымкааратәа ихәыҵаҵаны иҵәахит. Нас иабеиҭахыз иара игәы иалоу, зегьы гәаланы рыҭара. Агәала зуҭаз игәалаҟазаара абжьыхра ауми иаанаго. Уи башахазгьы иҭахӡамызт Дараҭиа Пас-иԥа.
Кәаӡ Дауҭ-иԥа Дараҭиа Пас-иԥа ихәыцшьа ихәыцшьамызт. Деимахәланы арҵаҩцәа рҭыԥ дааҩналеит. Арҭ ахьааҩналаз аӡәгьы дыҟамызт, зегьы рыҩныҟақәа рахь ицахьан. Уи аҽны акласс нҭыҵтәи аусура ҳәа акгьы рымамзар акәхарын. Арҭ рҩыџьагьы ара ианааизынха, Дараҭиа Пас-иԥа раԥхьа дындәылҵын, амардуан даҿаланы иҿынеихеит. Кәаӡ Дауҭ-иԥа арҵаҩцәа рҭыԥ ашә ааиркын, ацаԥхақәа ырхьархьаруа инеиган аҵәахырҭаҿы инеиҵәахит. Нас иаргьы амардуан длылбаан, агәашә шыҟаз, дааццакны иҿынеихеит. Дараҭиа Пас-иԥа уи аҽны астаршна диԥхьан аусҳәарҭахь ихы рханы днеиуан. Кәаӡ Дауҭ-иԥагьы уи дишьҭан. Убри аамҭазы «Аҵаҩы леишәацәгьа» иипҟаз ахәыҷы иан инапы кны, ашкол аҿы ишәыз амаҭәақәа ракәымкәа, даҽа
506 #
маҭәақәак ишәҵаны длыманы дааиуан. Арҭ амҩан иааиқәшәеит, Кәаӡ Дауҭ-иԥа иааицәымыӷхеит, ахәыҷы инапы кны длыманы дшааиуаз данааиԥыла. Аха иара акгьы изымдыруашәа иҽааҟаиҵан, аԥсшәа лаҳәаны длывсырц иҿынеихеит. Убри аамҭазы, ан даацәажәан:
– Саҭамзааит, аха ак уасҳәар сҭахын.
– Изакәызеи исашәҳәо, сӡырҩуеит, – иҳәеимт Кәаӡ Дауҭ-иԥа.
– Уаргьы иумаҳацкәа уҟам абри ахәыҷы ашьа иҿашәы аҩныҟа дысзылашәышьҭит. Идуз ҵаҩык иоуп изызуз. Уи ус анизиуаз, ашкол адиректор ибон...
– Узыхирҟьеи, узыпҟаз? Кәаӡ Дауҭ-иԥа аҵаҩы диазҵааит, аха аҵаҩы ҿимҭӡеит.
Усҟан ан даацәажәан:
– Арҵаҩы иҽлымхны, ӡык нкеиҭәарц ашьышьмаҭрахьы дышцоз. «Ара уааи» – иҳәан иаԥхьа днагыланы, диҿасит, иқьышәгьы ашьа лҭашит. Ахәыҷы дышҵәуоз аҩны длеит, ашьа игәыдшыла. Уи акәындаз иуҳәаша ахәыҷы ииқәагьы иирҟьашьит. Уи даншәа ихьзаап. Абри еилыскаап ҳәа ауп сшааз. Абри аус абра ианшәзеилымкаа, сышиашоу раикомаа рҿы сцаны сашшуеит, мамзар ара еилышәкаароуп, – лҳәеит ан.
– Раикомаа рҿы бцаны бахьашшуа егьыҟам, ус ԥхашьароуп. Амҵ акамбашь алухыр акыр иаԥсоума? Уи аҵкыс аҩныҟа ашьшьыҳәа бца. Сара сымч ақәхоит ари аус. Бара бхәыҷы дзыпҟаз деилкааны ихәҭоу сара дақәсыршәоит, – иҳәеит Кәаӡ Дауҭ-иԥа.
– Сыҷкәын дзыпҟаз деилкаауп, иԥшаара заҭахузеи? Дараҭиа Пас-иԥа ишибоз ауп дшипҟазгьы, – лҳәеит ахәыҷы иан.
– Уи абнахь, аусҳәарҭахь дцеит. Дыбҭахызар уи ида царҭа бымамзар, уа дыббоит. Сара маҷк аҟара сыццакуеит. Аҩны снеины, акы снацҳаны, раикомаа рахь сымцар ҟалом автобус сахьӡароуп, – иҳәан ахәыҷи иани дрыдҵны, аҩныҟа иҿынеихеит Кәаӡ Дауҭ-иԥа.
– Аусҳәарҭаҿы дыҟазар ауми еиҳагьы сара исҭаху, – лҳәан ан лхәыҷы инапы данкны, уахь лҿыналхеит. Ан
#
лхәыҷы длыманы аусҳәарҭахь лҿанылалха Кәаӡ Дауҭ– иԥа иааицәымыӷхан, ибжьы налықәиргеит!
– Уахь ацара зынӡаск иаҭахӡам. Уи аус сара сымч ақәхоит ҳәа басымҳәази.
«Араанӡа санааи, Дараҭиа Пас-иԥа аусҳәарҭаҿы дыҟазар, уи ишибоз, иҟалаз асҭаршна ишиаҳауагьы иасҳәап. Иара ихаҭа иҟалаз иахиҳәаауагьы збап». Абас дхәыцуа ан лхәыҷы инапы кны амҩа даныланы аусҳәарҭахь ацара даҿын. Кәаӡ Дауҭ-иԥа иакәзар, ари аус даара ицәымӷхан, дазхәыцуа аҩныҟа дцон.
Избанзар, иара ибзианы идыруан, ари аус азы цҭәак аныҟала, зегьы иара ишихарахоз. Дараҭиа Пас-иԥа ишибоз иҟалеит, аха «ас ҟаҵала» ҳәа иара дауиргылах. Уи дазкныдзыргылазиараиоуп.Усанакәха, аҭакԥхықәрагь здыло иара иакәхоит. Сара сакәӡам, – ҳәа мап икып ҳәа игәы иҭоуп.
Иара шиакәыз Дараҭиа Пас-иԥа иаиҳәахьеит. Аха ашәақь агәыцә иҭҟаз еиԥшуп иҟанаҵашаз ҟанаҵахьеит ииҳәаз иажәа. Убри дшазхәыцуаз аҩны дааит. Акы днацҳаны, автобус, ааира иҽақәыршәаны, араиком аҩбатәи амаӡаныҟәгаҩ иҿы анеира ихы азкны, агәара дынҭыҵит Кәаӡ Дауҭ-иԥа.
Убри аамҭазы, Дараҭиа Пас-иԥеи астаршинеи еицәажәо, акабинет аҿы итәан, иалацәажәон адгьыл еимакны, аисразы еидыххылаз аигәылацәа рус ӡбашьас иарҭашаз азы.
Ашәгьы дамысӡакәа ашьшьыҳәа, иаартны дынкылԥшит зхәыҷы дрыпҟаз ан. Астаршнеи ашкол адиректор Дараҭиа Пас-иԥеи еидтәаланы ишеицәажәоз лбеит. Уи акәын ларгьы илҭахыз. Иҵрааны маҷк ашә аалыртит. Лхәыҷы лаԥхьа дналыргылан, лнапала аԥхьаҟа днаигәыҵасын, дишьҭаланы ларгьы дныҩналеит. Аԥсышәакгьы мҳәаӡакәа иаразнак, лара даацәажәан:
– Дараҭиа Пас-иԥа, уара уакәын сара исҭахыз, аха ара шәҩыџьагьы шәахьызбаз, еиҳагьы еиӷьуп. Араҟа сара акгьы сҳәаӡом. Иҟоу шыҟоу избаз иоуп издыруа.
508 #
Уи иеиҳа издыруа ҳәа аӡәгьы ҟалашьа имаӡам. Ус иҟоу Дараҭиа Пас-иԥа иоуп. Уара иауҳәап асҭаршынгьы, Быџьгәа Ҳаџьараҭ-иԥа, лҳәан ажәа наилҭеит Дараҭиа Пас-иԥа. Арҭ аҩхацәак, лара дшааҩнашылаз еиԥш, иҩалхаҵгылеит. Усҟан ишыҩалхаҵгылаз еиԥш, атәашьа иақәымшәо акыраамҭа иқәацә-қәацәӡа игылан.
– Бтәа Малица, – иҳәеит аамҭа акыр аныбжьыс ашьҭахь, Быџьгәа Ҳаџьараҭ-иԥа зхәыҷы инапы кны иааҩнашылаз, Малица ихы налықәикын.
– Мамоу, сгылазааит сукәыхшоуп, – лҳәеит Малица, Дараҭиа Пас-иԥа ииҳәо иеилылкаарц дышихәаԥшуаз. Дараҭиа Пас-иԥа ацәҟьа иаҿашәаз иеиԥш дахьгылаз, дзеиҭамҵуа, ииҳәо иҿамшәо, даанхеит. Иибаз шибаз, иаҳаз шиаҳаз, имҳәар ада ԥсыхәа имоуит. Быџьгәа Ҳаџьараҭ-иԥа иахь ихы наирхан, даацәажәеит:
– Быџьгәа Ҳаџьараҭ-иԥа, ишубо еиԥш, Малица лхәыҷы инапы кны ҳара ҳахьыҟаз длыманы дааит. Лара ас зыҟалҵазеи? Ас аҟаҵара лыхәҭамызт ҳәа ламыс змоу аӡәгьы игәы иаанагаӡом. Сара сакәзаргьы Малица иҟалҵаз ҟасҵон. Сара ари аныҟалоз, аҵатәхәы сымамызт. Ашкол ашҭа снықәлап, иҟоу-иану збап ҳәа сындәылҵит. Саныԥшы «Аҵаҩы леишәацәгьа» ҳәа ахьӡ ҷыда змоу, днаскьаны, дгылан имацара. Уи снаилабжьар сҭаххеит.
– Ара узгылоузеи? – сҳәан снаиазҵааит. Аха сара исҳәаз имаҳаӡазшәа ааҟаиҵан, ашьышьма ашҟа инеиуаз ихы наиқәкны ҿааиҭит:
– Алик, ара уааии.
Алик дыҩуа днеины, иаԥхьа днагылеит. Уи иаԥхьа дшынагылаз еиԥш, аҿаца ааиҿыҵиргеит, ашьагьы неиҿашәит. Алик, дқьыз-қьызуа дышҵәуоз ашкол даавагьежьын, аҩныҟа ихы рханы иҿынеихеит. Сара ахәыҷы сишьҭаларгьы сихьӡомызт. Аҵаҩы леишәацәгьа сахьгылаз, сыбжьы наиқәсыргеит.
– Араанӡа уааи, сынуацәажәар сҭахуп.
– Сара усацәажәар уҭахуп, аха сара суацәажәар
#
сҭахӡам, сара усацәажәар уҭахызар, сара сҿы уааи. Ишԥазурыз саргьы снеины, иара дахьгылаз снаидгылеит.
– Дзыхурҟьозеи уара ани иупҟаз, – сҳәан сиазҵааит. – Акласс ахь дахьыҟамыз дахсырҟьеит.
– Уара узыҟами акласс аҿы?
– Уи уара иуусым.
– Убыржәыҵәҟьа ушәҟәқәа аашьҭыхны, аҩныҟа уца анысҳәа.
– «Уи еиҳагьы еиӷьасшьоит», – иҳәан ишәҟәқәа иманы аҩныҟа дцеит. Дараҭиа Пас-иԥа акгьы ацимҵеит. Кәаӡ Дауҭ-иԥа ибзоурала дышгылаз имҳәаӡеит.
Уи аҳәара иаԥсам ҳәа иԥхьаӡеит Дараҭиа Пас-иԥа. Уи адагьы Кәаӡ Дауҭ-иԥа ихымҩаԥгашьақәа ртәы ажәакгьы имҳәеит. Ианакәызаалак, ашкол ашҭаҿы имҩаԥысуаз аус бзиақәа ҩыџьа ахьааидгыло, раҟара рыцҵаны иҳәалон, аха иҽеим уск ашкол ашҭаҿ иааҟалар, ахаан џьара имҳәацызт. Избанзар, ашкол иара иҩны еиԥш иԥхьаӡон. Нас иабеиҭахыз иҩны иамоу аусқәа, ицәыр-ганы ауаа дырбара? Ус иҟоу изыҵәахуазар, иԥсы аҵаҵан иҵәахуан.
– Иҟаз, шыҟаз, уҳәеит, аха аҵаҩы леишәацәгьа ҳәа унеиргьы-уааиргьы аҳәара уаҿын, ихьыӡ ныҭкааны изумҳәазеи?– лҳәеит Малица. Адиректор лыҷкәын дзыпҟаз ихьӡ ахьимҳәаз лгәы иаланы. Усҟан иара дааччан:
– Алмас ихьӡуп, аха уи изы Алмас злоуҳәари – иҳәеит Дараҭиа Пас-иԥа.
«Аҵаҩы леишәацәгьа», – ҳәа ауп уи изы зегьы ишырҳәо, – иҳәеит Быџьгәа Ҳаџьараҭ-иԥа. Ари заҳаз ара итәақәаз зегьы, ркьатеи ахқәа ԥыҵәҵәо, иааибарччеит.
Абас Дараҭиа Пас-иԥа, ацәажәара дахьынӡаҿыз, иӡырҩуа итәан Быџьгәа Ҳаџьараҭ-иԥеи Малицеи, нас лыҷкәын хәҷы Алики. Алик хәыҷы иара ишилацәажәоз дырны, ицәажәалак, илақәа ҭырхаха дырҿаԥшуан. Дараҭиа Пас-иԥа ибзианы идыруан ахәыҷы иахьиаҳауа иакәым шҳәатәымыз. Убри аҟнытә, ииҳәоз иажәақәа раӡаны, иара ишилшоз ала дрызхәыцны акәын дыш510 #
цәажәоз. Аха Малица азҵаара анилҭа, иара аҭак шыҟаиҵоз, ихаҭа игәамԥхеит, иԥхеишьеит ахәыҷы иахьиаҳауаз ажәа ииҳәаз, аха ажәа ажәоуп, ахы иаҩызан, ианиҿыҵшәа, ахы шцарыз, цеит. Дараҭиа Пас-иԥа ацәажәара дшааҟәыҵыз еиԥш Быџьгәа Ҳаџьараҭ-иԥа ацәажәара иҽналаирхәын, Алик ихы наиқәикит.
– Алик, Алмас дуҿасратәа цәгьарас иҟауҵеи, уара?. Алик иан лыҽиварӷәӷәа дахьлыватәаз дҩагылан:
– Акымзарак ҟасымҵаӡеит «Ара уааи» иҳәан саннеи, дысҿасит.
– Уаанӡа акыр иауҳәахьазма, акыр изуухьазма? Деиҭаизҵааит Быџьгәа Ҳаџьараҭ-иԥа диҿаԥшуа. Нас Быџьгәа Ҳаџьараҭ-иԥа Дараҭиа Пас-иԥеи Малицеи ихы нырзишьҭын:
– Ҳәарас иаҭахузеи, ашкол аҿы Алмас дҽеимкәа дыҟоуп, аха иауҳәарызеи. Анс иҟоу иҿы ухы аннауга, иакәым улихуеит, ак иамҳәаӡакәагьы узлатәарызеи. Алмас иаб дааганы ҳиацәажәап. Акгьы рымҳәаӡеит рҳәо иҟаҳамҵап. Аиашаз, анс иҟоу ашкол дыҭцатәуп, аха ашкол дҭуцар, дабаргои? Уи ауп иуҳәаша, дахьугалак, цәгьарамзар бзиара ҟазҵо аӡә иакәӡам. Ашкол дахьынӡаҭоу дахьчоит, аха, нас абахҭахь ихы хоит ауп, уаҳа џьара бзиарак ахь ихы ханы ахаангьы дзыҟалом.
– Хыхь ишысҳәаз еиԥш, Алмас иаб дааганы, ҳиацәажәап. Арҵаҩцәа зегьы ргәы рҽанаҳҵап. Алмас акласс аҿынтәи даурмыжьларатә иҟаҳҵап. Уаҳа исҳәо сыздыруам, – иҳәеит Быџьгәа Ҳаџьараҭ-иԥа иԥсы ԥыжәжәо.
– Сара исҳәагәышьои, шәара сшәывсны џьаргьы исҳәарым аха шәара ишәамҳәаӡакәа сзымычҳаит. Сангәаа, раикомаа рахь сцаны исҳәоит сҳәазаргьы, саҭашәымҵан, – лҳәеит Малица. Малица абригьы лҳәеит лхәыҷы инапы данкны длыманы дцарц лҿыналхоны еиԥш, ашә аҷыгәҷыгәҳәааӡәыдаасит.Дарбану,ашәиасуа хәадыԥшызар, дааҩналеит Алмас иаб Хабыгә.
– Мшыбзиақәа, бзиа шәҳәеит, – иҳәеит дшааҩнашылаз еиԥш.
#
– Бзиара убааит, – рҳәеит ара иҟақәаз зегьы Малицагьы дналаҵаны. Иҩихаҵгылан, илатәеит.
– Бзиара убааит, бзиала уаабеит Хабагә, ҳара ушаҳҭахызҵәҟьаз уааит, – иҳәахт Баџьгәа Ҳаџьараҭ-иԥа, Хабыгә иааира иҭахыҵәҟьаны.
– Сышәҭахы, сышәҭахым сааит. Сара џьара снеиуа сыҟоума. Заҟа ус сымоу сара сакәым анцәагьы издыруам, аха сусқәа зегьы рыгәхьаа мкӡакәа, урҭ зегьы зымҩа илышьҭаҵаны сааит. Сара ара сааиаанӡа, ашкол аҿы снеит, аха уа дарбанызаалак, аӡәгьы дыҟам аҩныԥссаҩ лыда. Аиаша ҳҳәозар, убри аҩныԥссаҩ лакәын ашкол адиректорра зыхәҭазгьы Дараҭиа Пас-иԥа иакәмызт аха – иҳәеит Хабыгә. Дараҭиа Пас-иԥа игәы иалсып ҳәа дымхәыцӡакәа, иааиҿыҵашәалак, иҿы иарҳәо дцәажәон Хабыгә.
Дараҭиа Пас-иԥа иҽизнымкылакәа, дыҵҟьар ҳәа дшәаны Быџьгәа Ҳаџьараҭ-иԥа Дараҭиа Пас-иԥа днеиҿаԥшит иблақәа ҭырхаха, нас днаиалацәҟәит. Уи иаанагоз «ари иҟны ухы наумган», ҳәа акәын. Уи бзианы иеиликааит Дараҭиа Пас-иԥа. Уи дымлацәҟәыргьы Дараҭиа Хабыгә иҿы ихы шнеимгоз идыруан иара. Дараҭиа Пас-иԥа Хабыгә ииҳәоз иажәа ацкы имҳәеит, мчыла иҽникылеит, иҟәыӷара ду ицәеижь иалаз абзоурала. Аха Хабыгә иажәа гәымхақәа рыцкы иара иҳәар аҵкыс, акырынтә еиҳаны иҳәеит Быџьгәа Ҳаџьараҭ–иԥа. Уи иԥсахы еибакны дтәан. Аҵыхәтәан, Хабыгә ииҳәақәоз изымчҳазт, дааҵҟьеит
– Иууеи, Хабыгә ухаҵкы. Уҿы уаԥшны узымцәажәои? Уара зцәа зхыхны узыхцәажәо дудыруоу? Уи ҳқыҭа иамоу аҵеицәа иреиӷьу, раԥхьа игылоу иоуп. Аиаша ҳҳәозар, уи дагьреиӷьуп, ауаҩ ҟәыш ҳәа дыԥхьаӡоуп. Ҳқыҭа анаӡара ҩыџьа ргәы ааибагар, иара дҳацымкәа иаҳзеинраалаӡом, Ҳара ҳқыҭаҿы мацара акәым, уи ус дахьыҟоу, ҳраион аҿы зегьы «унеишь-уааишь» ҳәа иарҳәоит. Уи иажәа хәшәуп ҳәа ауаа дрыԥхьаӡоит, ус дагьыҟоуп. Уара уеиԥш, ахәышҭаара дыҽҳәажьу џьушьома? Уара суаҩуп ҳәа
512 #
адәы уқәуп, арахь уаҩра улаӡам, ауаҩра улазар, уҷкәын думааӡози. Уҷкәын заҵә дузымааӡеит, аиаша уасҳәоит.
– Изуеи сыҷкәын заҵә дысзымааӡакәа! Зныкыр уара акриҿауҵахьоума, ыы?
– Акрыфареи аҽеилаҳәареи роума аус злоу. Аус злоу ааӡароуп. Уара уҷкәын дааӡазар, акласс ахь дымнеикәа ашкол ашҭа дықәуп. Дызиааиқәо, иибақәо зегьы лкажьны, ипҟоит. Уи азоума Хабыгә, уҷкәын ашкол ахь дзынаушьҭуа? Иудырааит уҷкәыни уареи ишәеиԥшу аӡәы диқәшәар уҷкәын дшишьуа...
– Ыы, ус иизырҟаҵо сара соума, сара сакәым, аха шәара шәоуп. Сара сыҷкәын акы изҵозар ҳәа ауаа зегьы ишы-ҟарҵо еиԥш, ашкол ахь дсышьҭуеит, шәара акласс аҿы дмыртәаӡакәа, адәы дықәҵаны дшәымоуп, ахәыҷқәа ишәырпҟоит.
Хабыгә ииҳәаз Дараҭиа Пас-иԥа изымчҳазт, дааҵҟьеит:
– Хабыгә, уара излоуҳәо ала Алмас сара соуп ахәыҷқәа изырпҟо. Ус акәӡами изуҳәаз?
– Уара уоуп сымҳәеит, аха сара изӡаӡом Кәаӡ Дауҭ–иԥа иоуп ахәыҷқәа ашкол ашҭа иқәны иубо пҟала ҳәа днаганы дзыргылаз. Иара сырҵаҩы иҳәатәы хасҵоит ҳәа даҿуп, арахь, иҷкәын дизымааӡеит ҳәа шәара шәысҿагылоуп. Убри аамҭазы, Малица ашырҳәа дааҵҟьаны:
– Кәаӡ Дауҭ-иԥа иҳәеит ҳәа сыҷкәын дишьыр ҟалома? Сыҷкәын иқьышә зчу шәихәаԥши? Алмас сыҷкәын дахьиҿасыз ауп, ас иқьышә кылчаа дҟазҵаз. Абас ажәақәа неимда-ааимдо ишцәажәоз акыр аамҭа цеит. Ашкол аҿы имҩасқәоз ахҭысқәа Быџьгәа Ҳаџьараҭ-иԥа уамашәа ибон. Баша ирымҳәозаап «Ауаҩы ихатәы цәгьа иара иаҳаӡом» ҳәа. Дараҭиа Пас-иԥа иакәзар ашкол аҩнуҵаҟа имҩаԥысуа ахҭысқәа идыруеит, аха иҵәахуеит, ушьҭа ҵәахышьа аимур ҟалап. Абырсҟаҟара аус хьамҭақәа мҩаԥызго асабрада иҿаҵаны иргылогьы, ихала ихы цәыримгар ада уаҳа ԥсыхәак имамкәа даақәгылт. Быџьгәа Ҳаџьараҭ-иԥа ари аус амцхә ауаа ирыламҵакәа,
#
ишаанкылатәу дазхәыцит. Убри аҟнытә, Хабыгәгьы Малицагьы рыгәшәымшәа аҳәарахьы диасит. Уи дидгылеит Дараҭиа Пас-иԥагьы. Аха мариала иҽриҭомызт Хабыгә. Уи ииҳәоз иажәақәа арҵабыргра иҭаххан, афырҳәа дҩагылан ашә аартны ихы нкылырҳәҳәаны, ҽааиҭит:
– Алмас, ара уааи уара? Али-ԥси рыбжьара Алмас дааҩнашылеит. Хабыгә иҷкәын ихы наиқәкны ҿааиҭит:
– Алмас, абарҭ рҿы уԥхамшьакәа иҳәеи.
– Кәаӡ Дауҭ-иԥа иҿынтә уара дҵас иумаз?
– Кәаӡ Дауҭ-иԥа иҿынтә сара дҵас исыман аҵатәхәқәа
анцо адәахьы иқәны избо зегьы рыпҟара. Уи исыдиҵаз сара инасыгӡон. Алмас иажәа алгаха имҭакәа, Хабыгә иԥа дааникыларц ҿааиҭит:
– Иазхоуп, Алмас шьҭа удәылҵ. Алмас иаб иҳәатәы хаҵаны дындәылҵит. Быџьгәа Ҳаџьараҭ-иԥеи Дараҭиа Пас-иԥеи Хабыгәи Малицеи рыгәшәымшә ҳәаны аҩныҟа иаурышьҭит, аҵыхәтәан, урҭ ирарҳәеит рус ирымаз, дара ахәамԥшыкәа ишаанырмыжьуа.
Малицеи Хабыгәи аҩныҟа ианца ашьҭахь, урҭ аҩ-хацәак акраамҭа араҟа итәаны иеицәажәон. Нас доусы рыҩныҟақәа рахь ицеит. Абри ашьҭахь мчыбжьык ааҵаанӡа Дараҭиа Пасиԥа араиком абиуро аилатәарахь иԥхьеит. Иара иҽмырххакәа иахьиԥхьаз, ианиԥхьаз аамҭазы, дцеит. Абиуро аилатәараҿы раԥхьатәи зҵаарас иқәгылаз Дараҭиа Пасиԥа изҵаара акәын. Уи адагьы иҵегь азҵаарақәа ыҟан, уи аҽны изхәаԥшышаз, аха раԥхьа иалагеит Дараҭиа Пас-иԥа изҵаара. Мамзар иара изҵаара ашьҭахьҟа ииаргар, егьырҭ азҵаарақәа ианрылацәажәо, иаргьы уа дтәазар акәхон. Уи иашам ҳәа иазыԥхьаӡаны ауп, иара изҵаара раԥхьа ишалацәажәоз.
Апартиа араиком актәи амаӡаныҟәгаҩ абиуро аилатәара ааиртит. Абиуро аҿы актәи азҵаара алацәажәараз ажәа ииҭеит араиком аҩбатәи амаӡаныҟәгаҩ аҩыза Гьелиашвили Биҷико Илиа-иԥа. Уи дҩагылан еилаҟәаҟәо иҩны имаз иажәахә аԥхьара дналагеит.
514 #
Аҩызцәа, абиуро алахәылацәа, шәара ишыжәдыруа еиԥш, сынтәа аҭаҭын аингалараҿ аколнхарақәа аиҵахара рыман. Амшцәгьа бааԥсқәа рацәаны иахьыҟаз иахҟьаны. Есышықәса еиԥш, сынтәагьы ҳхы иаҳмырхәар ҟамлеит ахәыҷқәа. Урҭ рыбзоурала ԥхасҭада аҭаҭын ашьапы инаркны ақәцәынӡа ԥхасҭада иҭаагалеит. Аха ақәақәа рацәаны иахьлеиуаз иахҟьаны, аҭаҭын ақәцә аҵкыс хараӡа еиӷьхеит афлыҷ. Шамахамзар афлыҷ ҿырымхӡеит. Афлыҷ ас ишыбзиахаз збаз арҵаҩы аклаасси акласс нҭыҵтәи аусқәа реиҿкааҩ, аиҵбыраӡатәи апартиа амаӡаныҟәгаҩ, Қырҭтәылеи Аԥсынтәылеи рҵеи иаша, Кәаӡ Дауҭ-иԥа азҵаара ықәиргылеит, хатәгәаԥхарала аҭаҭын афлыҷқәа реингалара иалагарц, уи ала Қырҭтәыла иақәу аплан иацҵаны инарыгӡарц. Ари азҵаара анрыдыркылоз, арҵаҩцәа зегьы ақәшаҳаҭны, гәахәарала ирыдыркылеит.
Ҳәарас иаҭахузеи, ашкол арҵаҩцәа зегьы ҳара иаҳҿагылозма, ари аус аҿы? Ҳара дызлаадыруаз ала, ари ашкол адиректор Дараҭиа Пас-иԥа инапы иану аус гәык-ԥсык ала инаигӡалон ҳәа акәын, аха уажәы ус изыҟамлеит. Уи инапы ианыз, гәык-ԥсык ала анагӡара ацынхәрас, иара даԥырхагахон.
Аҵаҩцәа аӡәырҩы аус дмырукәа иауижьуан, иаҳҳәап: убас иоуижьқәаз иреиуоуп: Марҭа, Маиа, Ниура уҳәа убас ирацәаҩны. Ашкол адиректор ихарала х-тоннак еиҵамкәа афлыҷ арҭарц ахыдҵа иргаз ахаҭыԥан дара иарҭаз хынҩажәа килограмм заҵәык роуп. Абри ауп сара ишәасҳәарц исҭахыз», – иҳәан длатәеит ажәахәҟаҵаҩ. Дҩагылеит абиуро аилатәара мҩаԥызгоз актәи амаӡаныҟәгаҩ Гәрамга Фазылбеи Самԥал-иԥа. Уи иҳәеит:
– Аҩыза Дараҭиа Пас-иԥа, иколлектив аус бзиа иаԥшьаргаз, дахьаԥырхагаз азы, аҵыхәтәантәи лахь ӷәӷәа иҭазарц аӡбит, абиуро иазыразу шәнапқәа шәырҩахеи?
Абиуро алахәылацәа зегьы рнапқәа ирҩахеит.
– Иазыразым аӡәыр шәыҟоума? Азҵаара ықәиргылт
#
актәи амаӡаныҟәгаҩ Гәрамга Фазылбеи Самԥал-иԥа. Ус иҟоу аӡәыр шәыҟазар, шәнапқәа шәырҩахеи? Аӡәы инапы дымҩахеит, зегьы еиқәышаҳаҭхеит.
– Ажәа саҳәоит, иҳәан дҩагылеит Дараҭиа Пас-иԥа.
– Уус ҳахәаԥшхьеит, ажәа уаҳҭаргьы иабаухәарҭоу, – иҳәеит актәи амаӡаныҟәгаҩ аҩыза Гәрамга Фазылбеи Самԥал-иԥа.
Актәи амаӡаныҟәгаҩ ииҳәаз, ишиҳәаз еиԥшҵәҟьа иааиҭеиҳәеит аҩбатәигьы амаӡаныҟәгаҩ Гьелашвили Биҷико Илиа-иԥагьы.
– Сара ажәа саҳәоит...
– Ухы уақәиҭу, иаҳҳәо... умаҳаӡои? – иҳәеит Биҷико Илиа-иԥа.
– Сара схы сақәиҭуп, аха уара уоуп зхы иақәиҭым – иҳәан ашә нкыдыжьланы, дындәылҵит Дараҭиа Пасиԥа. Уи дшындәылҵыз еиԥш, таксик ааиуан, иааникылан, аҩныҟа дымнеиӡакәа, дышиашаз ашкол ахь дцеит. Убри аамҭазы, арҵаҩцәа рҭыԥ аҿы еидтәаланы еицәажәон Кәаӡ Дауҭ-иԥеи Никәала Арзамеҭ-иԥеи. Урҭ еидтәаланы ишеицәажәоз, Дараҭиа Пас-иԥа ашә аартны дааҩнашылеит. Уи дныҩнашылазшәа аниба ажәакгьы мҳәаӡакәа, ашьшьыҳәа днаивсны дҩагылан, дындәылҵны дцеит Кәаӡ Дауҭ-иԥа. Никәала Арзамеҭиԥа дҩагылан дызхатәаз астол дҩахыҵын, днеиԥыланы инапы ааимихит, аԥсшәа иеиҳәеит Дараҭиа Пас-иԥа.
– Идәылҵны ицаз дызхасмацәажәо ҳәа акыр удыруама? – дҵааит адиректор.
– Дахьузашшыз, ԥхеишьазаап.
– Цира алаба ҟьаны дҵәуон ҳәа иара дашшит, иара дгәааит, иаҵанкуазеи ари?
– Гаӡароуп иаҵанакуа, уаҳа иаҵанакуазеи, аха уи хьаас дҟаумҵан, ара уаҳа дубом. Дараҭиа Пас-иԥа аус сызицуам, – иҳәан дцеит.
Ус акәзар Кәаӡ Дауҭ-иԥа макьана ламыс хәыҷык изынханы иҟазар ҟалап, – иҳәан дааҳәны, икабинет ахь иҿынеихеит Дараҭиа Пас-иԥа. Уи аҽны иара даара
516 #
игәы ԥжәаны дыҟан. Дарбанызаалак, аӡәы иацәажәара иҭахымызт. Раикомаа рҿы длаганы, аҵыхәтәантәи лахьы ӷәӷәа иҭаны дахьаурыжьыз игәы иалан. Ихәҭамыз аӡәы иҿы иҳәаны, игәы нирхар ҳәа дшәон. Уи азоуп арҵаҩцәа рҭыԥ аҿы иаанхаз Никәала Арзамеҭ-иԥагьы изиеимҳәаз Дараҭиа Пас-иԥа агәала имазгьы.
Никәала Арзамеҭ-иԥа идиректор дшынеиҿаԥшыз еиԥшҵәҟьа идырит, гәала ӷәӷәак шимаз. Уи аҟнытә, ихала даанижьит, иԥсы ишьарц. Нас иара иҿы днеины, икабинет ашә аркны, дындәылҵны аҩныҟа дцеит. Уи данца ашьҭахь, Никәала Арзамеҭ-иԥагьы рацәак даанымхакәа, арҵаҩцәа рҭыԥ ашә аркны иаргьы дцеит.
Жәафтәи ахы
Марҭеи Машеи реиҩызара дмырӡит. Марҭа Литвантә Аԥсныҟа данаа аҽныҵәҟьа, Маша лзы илҩит асалам шәҟәы. Ари асалам шәҟәы Маша ианлоу, ларгьы длатәаны аҭак лҩит. Убри инаркны арҭ аӡӷабцәа иааиԥмырҟьаӡакәа асалам шәҟәқәа рыбжьан.
Мызкы ала, акы ҩба салам шәҟәы анрыбжьымсуаз ыҟамызт. Уахь ажәабжь иҟоу Маша илыҩуан, арахь ажәабыжьс иҟоу – Марҭа.
Ус, уажә ааигәа Маша лҟынтә Марҭа илоуз асалам шәҟәы, лышәҟәы ишагәылаз Алхас ибеит. Алхас иҭаххеит Маша асалам шәҟәы лзиҩырц, аха адрес ахҩылаара далагар, аӡәы дибар ҳәа дшәан, ус игәникылеит. Нас аҩны данааи қьаад бӷьыцк аҿы иҩит. Уашьҭа адрес имоуп, Маша лзы, асалам шәҟәы иҩыргьы ҟалоит, аха илеиҳәои, изымдыруа аӡӷаб. Алхас иӡбеит Маша илеиҳәашаз. Уи баша ажәала ишәасҳәар аҵкыс еиҳа еиӷьуп, иара ахаҭа шәаԥхьар. Абар иара ихаҭагьы:
«Аҩыза, Маша, сара бара бсыздыруам, бара сара сшыбзымдыруа еиԥш, аха сара издыруеит бара Марҭа бшылҩыза бзиоу. Сара иаахтны ибасҳәоит сара Марҭа
#
дшысгәаԥхо. Аха рыцҳарас иҟалаз, бысгәаԥхоит ҳәа анласҳәа, дысҿасит. Уи аахыс уаҳа ажәакгьы ласымҳәацт, слыцәшәоит аиҭа дысҿасыр ҳәа. Убри аҟнытә, сбыҳәоит бараисызлабҳәарц,бзиадшызбо.Иараубасисызлабҳәарц, бзиа дшызбо ласҳәаргьы уаҳа дысҿамсырц. Сбыҳәоит исызлабҳәарц сара сыда даҽаӡә бзиа длымбарц. Абзиара бзыҟалааит, Маша».
Абас анын, иахьа Маша Аԥснынтәи илоуз асалам шәҟәы. Ари Маша лан иллырбар лҭаххан, аха илзымгәаӷьит. Стефеи лареи еиҩызцәоуп, даара пату еиқәырҵоит, илымхаҳәар ҳәа дшәоит.
Убри аамҭазы, Дариа ахәыцра дҭанагаланы даман. Маша ашкол аҿынтә дааит, афбатәи акласс дызлалгаз атабель лыманы. Маша башахазгьы лгәы иҭашәомызт, ас ахәшьара бзиақәа лыманы акласс далгоит ҳәа, аха далгеит. Ҳәарас иаҭахузеи, «ибзиоуп» ҳәа дзалымгеит, аха ҩ-хԥак роуп илызцаз, егьырҭ лыхәшьарақәа зегьы ԥшьбақәоуп. Урҭ ахԥақәагьы ҳаԥхьаҟа исырҽеиуеит ҳәа лгәы иҭоуп. Уажәы, уи лгәы дҭоуп лҩыза Марҭагьы. Марҭа ахәшьара бзиақәа лызцон ара дыҟазҭгьы. Лара леиԥш, арҵаҩ ҿыц Марҭагьы бзиа дылбон, ҳәарада. Аха уи Марҭа лразҟы даламшәеит.
Маша ашкол аҿынтә аҩны данааилак, Дариа лыԥҳа длазҵаалон:
– Иахьа хәшьарас ибоуқәазеи? – ҳәа.
Маша хәшьарақәас илоуқәаз анылҳәалак, лымшынҵа аалымхны, днахәаԥшуан. Дырҽхәатәызар, длырҽхәон. Дырџьатәызар длырџьон. Ус акәын ҵасс илымаз Дариа.
Аха уажәы Маша дгәырӷьаҵәа афбатәи акласс дшалгоз ала атабель кны дшааизгьы лызгәамҭеит, лхәамц акәын ара иҟаз, лыхшыҩ Аԥсны иҟан азы.
Дариа ҵыԥх лыԥсы ахьылшьоз, сынтәа Маша длыманы дцарц лгәы иҭан. Ҵыԥх дахьыҩназгьы дыҩналаргьы лҭахын. Уи зыҩны дыҩназ ақырҭуа ԥҳәыс ауаа дреиӷьымызт,ахалыҩныамшынаҟәара иқәгылан.Руставели имҩаду иавагылан. Амардуан даалбааны, амҩа ааиҩы518 #
лҵәар, амшын аҟәара днықәгылон. Убас иааигәан. Егьирахь аԥшәма дшыҟоу дшану лара иабалусу, ауада иақәу ахә лшәон.
Уажәы, Дариа илхәыцуаз ҵыԥх лара зыҩны дыҩназ лыԥшәма ԥҳәыс аҭел дылзасны, иеилылкаарц акәын луада анҭацәуа. Ауада ахә лшәон. Маша ашкол аҿынтә аҩны данааи Дариа апочтаҿы дцаны, аҭел дасырц лгәы иҭан. Аамҭа акыр анҵы ашьҭахь ауп, Дариа Маша ашкол аҿынтә дшааиз анылба, Маша лтабель уажәгьы илкын.
Нас ишԥаҟоу бтабель, исырбеишь, арахь, – лҳәан Маша илкыз атабель ианыз ахәшьарақәа лгәаԥхеит Дариа. Маша лыхәшьарақәа даара иӷәӷәамызт, аха ԥыхьа ишыҟаз иаҿырԥшны уахәаԥшуазар, уааигәырӷьаратә иҟан. Ҳәарас иаҭахузеи, Дариа лыԥҳа леихьӡарақәа даара лгәы иаахәеит, дгәырӷьаҵәа убасгьы лҳәеит.
– Маша, даара сбыргәырӷьеит. Убри аҟнытә, саргьы бсыргәырӷьарц сгәы иҭоуп.
– Сызлабыргәырӷьои, акыр сзаабхәама? – Мап, акгьы бзаасхәаӡом.
– Нас сызлабыргәырӷьозеи?
– Аԥсныҟа ԥсшьара сахьцо бызгоит.
– Иабыкәу, Аҟәоу?
– Ааи, Аҟәа.
– Гәдоуҭа ҳаангылар, ҟамлаӡои?
– Уигьы ҳахәаԥшып.
Маша лгәы лҽанӡамкәа иаалызцәырҵыз лгәырӷьара
ҳәаа амамызт. Мҵәыжәҩада дыԥрыртә еиԥш, агәалаҟара бзиа лыман. Маша асалам шәҟәы илауз, изҩыз иахьи Марҭа лахьи, аҭак лҩырц лгәы иҭан, аха ушьҭа аҩра даҟәыҵит. Асалам шәҟәқәа рыҩра зылҭахузеи иаарласны уахь дцозар. Уа дахьнеиуа Марҭеи лареи, еиқәшәоит. Иллырбоит ари асалам шәҟәы. Марҭа илҭаххар, Алхаси лареи еибалырдырыргьы алшоит. Шаҟа дгәырӷьозеи, Маша.Уииахьеиԥш,ахаангьыдымгәырӷьацызт.Ҩ-гәырӷьарак лымоуп иахьа. Акы, афбатәи акласс дахьалгаз. Ҩба Аԥсныҟа бызгоит ԥсшьара ҳәа лан иахьлалҳәаз. Маша агәырӷьара ду илымаз Дариа илбон, уи лыԥҳа ас
#
дахьгәырӷьоз, ларгьы даргәырӷьон. Уи илҭаххеит иҵегьгьы длыргәырӷьарц. Убри аҟнытә ауп, уажәгьы лыԥҳа дызлызҵааз.
– Маша, бааԥсацәаны быҟамзар, ибҭахызар, баала аԥочта аҿынӡа ҳцап, Аԥсныҟа аҭел ҳасып, ҵыԥх ауада ахьсымаз сынтәа иҭацәу, иҭацәыму, еилаҳкаап. Иҭацәызар, аҭел ҳанасуа аҽны инаркны ахә ҳшәалоит, ҳара уа ҳаҩналаанӡа аӡәгьы дыҩналымҵарц.
– Сааԥсаны сыҟаӡам, сбыццоит апочтахь. Иахьа ауада ҭацәуп, – лҳәар уаҵәы Аԥсныҟа амҩа ҳақәлома, – ҳзықәымлари амҩа?
– Ҵыԥх бахьыҩназ иҭацәымзаргьы, Марҭа лышҟа аҭел басып. Урҭгьы амшын ааигәара ауп иахьынхо Марҭа лаҳәшьаду дыҟоуп. Гәдоуҭа дынхоит. Уи лҿы ҳнеиргьы ҳлыдылкылоит, Марҭа излалҳәо ала.
Заҟа исҭахузеи, Марҭа дахьынхо ақыҭаҿы, мамзаргьы Марҭа лаҳәшьаду лҿы аангылара.
– Шәара ахәыҷқәа шәеибадыруеит ҳәа адуқәа ҳрыдыркылома, аха усгьы иаҳцәыӡуеи. Ҳрызҵаап урҭгьы. Изакәхалак Аԥсны ҳнеины хыҵакырҭак ҳмоукәа ҳаанхарым, усгьы. Баала ҳцап иахьаҳҳәаз, – лҳәан Марҭа лахь лыбжьы налыргеит Дариа.
– Баала, – лҳәеит Машагьы.
Рыҩны ацыԥхақәа аадыркын, иеицны агәара инҭыҵит. Иҩеит апочтаҿы.
– Бара ара бгылаз, сара аҭел сасуеит, – лҳәан Дариа уа аус зуаз аԥҳәызба ԥшӡа дналацәажәан, иахәҭаз ҟәрышьқәакгьы налшәан, аҭел асырҭатә буткақәа игылаз руакы ахь иахьлыԥхьаз дныҩналеит. Хәбаҟа минут уа дыҩнан, нас дыччо, дааҩныҵит.
– Еилыбкааи, аҭел бахьасыз, – лҳәан Маша лан длазҵааит.
– Иахьа инаркны ауада ахә бшәозар, ибызныскылоит. Убыржәыҵәҟьа џьоукы ааираны иҟоуп. Иахьа инаркны ахә бзымшәозар, урҭ иааиуа, ҩнасҵоит, – лҳәеит. Ҵыԥх сара зыҩны сыҩназ ақырҭуа ԥҳәыс.
– Нас илабҳәеи? – дҵааит Маша.
520 #
– Уаха инаркны ахә сшәоит ҳәа сҳәан, ҩ-иарак ныскылеит. Ус иагьысшәароуп. Уа ҳнеины ауада сашьҭало сабаҿу, – лҳәеит Дариа.
– Уаҵәы ҳдәықәлома? – дҵааит Маша
– Ҳандәықәло сыздырӡуам. Аблеҭқәа ҳаур ҳаздәықәымлои, аха...
– Аблеҭқәа жәамш иаҳмоургьы убрысҟаҟара мшы ахә ҳшәома?
– Иаҳшәароуп, ҳшеилаӡаз еиԥш. Баала ушьҭа аихамҩа авокзал ахь ҳцап. Уаҵәы инаркны аблеҭқәа анҳауа, иааҳхәоит. Издыруада, уаҵәы иҳаургьы. Уаҵәыҵәҟьа амҩа ҳақәлоит. Ҳәарас иаҭахузеи, иҳаур, еиҳа еиӷьуп. Иҟало аабап, – лҳәан Дариа лыԥҳа длыманы лҿыналхеит. Аҭел асырҭеи аихамҩатә вокзали митәык рыбжьамызт аҟнытә, автобусгьы иазымԥшӡакәа, ашьшьыҳәа шьапыла иҩеит. Ани аԥҳаи ишиашаз акасса инадгылт.
– Аҟәаҟа уаҵәы ицо адәыӷба ҩ-блеҭк сҭахын, иҟоума?
– Акоуп иҟоу, шәара ҩ-блеҭк шәҭахызар, уаҵәашьҭахь азы иҟоуп, – лҳәеит акассир.
– Ус акәзар уаҵәашьҭахь ицо аҿы ҩ-блеҭк сышәҭ, – лҳәеит Дариа.
Акассир ԥҳәызбеи Дариеи ахьеицәажәоз Маша илаҳауан, илызхаҵомызт лани лареи уаҵәашьҭахь Аҟәаҟа амҩа иқәлоит ҳәа.
Дариа лԥараҭра аҿы аалырҭын, ҩ-блеҭк рыхә аԥара ааҭылхын, – аҿхышә инықәылҵеит. Акассир ԥҳәызба аԥарақәа аақәылхын, лкасса инҭалҵеит. Нас аблеҭқәа ҩны Дариа иналлыркит.
– Даараӡа иҭабуп, – лҳәан Дариа акасса днадҵны лҿыналхеит. Уи илызԥшны игылаз лыԥҳа Маша дналышьҭалеит. Ани ԥҳаи иеицны амагазинқәа рахь ицеит. Аԥхын иршәырҵақәаша маҭәа ҿыцқәак, амшын ианҭало иршәырҵақәашаз уҳәа маҭәақәак аахәаны аҩныҟа игьежьит. Аҩны иахьааиз уаҵәашьҭахь ааира иаазы-ԥшны илатәеит ани ԥҳаи. Раԥхьатәи амш еиҳарак цахьан, аблеҭқәа анамырхуаз. Убри аҟнытә, митәык иа-мыргәамҵит. Аха
#
аҩбатәи амш акәын имхәлаӡоз. Ани аԥҳаи рзыҳәан ари амш шықәысык иаҟаразшәа акәын ишырԥхьаӡоз, ирулак, дырхәлеит. Аҵхгьы шомызт, амш аҵкыс еиҳаума уҳәо иҟалеит, аха иахьцалак, шеит, иагьа идузаргьы рымшқәеи рыҵхқәеи. Иааит дара ззыԥшыз амшгьы.
Уажәы, ани ԥҳаи адәыӷба иазԥшны игылоуп авокзал аҿы. Акранҵы ашьҭахь иааит иззыԥшыз адәыӷба.
Арадио ала ирыларҳәеит адәыӷба ааираны ишыҟаз. Дариеи Машеи ирацәаны аидара рымамызт. Сумкак, сумкак ракәын ирымаз. Рблеҭқәа ирныз рвагон аномер инахәаԥшын, рвагон аангылоит ҳәа ргәы иахьаанагоз, рсумкақәа ларгыланы даргьы уа иаангылеит.
Дара ахьгылаз инаркны хәбаҟа-фбаҟа метра иҩавсны иаангылеит. Ани ԥҳаи рсумкақәа аашьҭыхны уахь рҿынархеит. Авагонмҩаԥгаҩ аблеҭқәа нилырбеит Дариа. Иара иаалымхны днахәаԥшит, днарыхәаԥшит ипасаџьырцәагьы. Нас аблеҭқәа шьҭахьла иргьежьны Дариа иналиркит.
– Шәҭал, – иҳәеит авагонмҩаԥгаҩ иажәа ааркьаҿны.
– Иҭабуп, – рҳәеит ани ԥҳаи инеицҿакны. Нас доусы рсумкақәа аашьҭыхны амардуан амаа кны иҩаҿалан, атамбур инықәгылеит. Уаантәи авагон инҭаланы рҿынархеит рсумкақәа рыжәҩахыр ихшьны.Авагон ҭацәын, уажәы акәын, зегьы ақәтәара ианаҿыз. Ани ԥҳаи авагон ианҭалоз аӡәык-ҩыџьак ракәын иҭалахьаз. Макьана, ҽеишәа рҭыԥқәа ылрымхыцызт – рылхра иаҿын. Ани ԥҳаи раԥхьа иақәтәахьаз, инрывсуа ишнеиуаз, инадгылеит дара ркупе.
Рҩыџьагьы уахь иныҩналеит. Иахьыныҩналаз, ҵаҟатәи аиарҭақәа дара иртәын. Рсумкақәа уа инықәҵаны, астол хәыҷы аҭӡамц иадҟаҵаланы иҟаз, наҟ-ааҟ, инахатәеит ани-ԥҳаи. Адәыӷба адәықәлара даҽа сааҭыбжак агын. Дариа дҩагылан:
– Маша, бара ара быҟаз. Сара сынлыбааны, газеҭқәаки амҩан иаҳфашеи аасхәоит. Ҳагхар ҳәа ҳшәаны, акыр, заа ҳақәтәеит, аха иуадаҩым.
522 #
–Аиеи, сараарасыҟоуп.Иаҳфогьыбзиоуп,ахалимонадқәакгьы аага амҩа ҳахьықәу аӡыша ҳакуеит, аҵааршәгьы бхабмыршҭын, – лҳәеит Маша.
– Ибзиоуп, урҭ акгьы сара исхасыршҭуам, – лҳәан Дариадцеит. ДариадаанӡаМашаахәыцрадынҭанагалеит.Ус дышхәыцуаз, лылацәақәа нҭааит, аԥхыӡ дналалеит. «Дариа дааит афатәқәеи, арыжәтәи, агазеҭқәеи лыманы. Иаарласны адәыӷба дәықәлеит. Есааира аццакра иацҵо мацара ишнеиуаз, адгьыл иҩаҟәыҵын, ажәҩан иҩалалеит. Адәыӷба неиуан, аԥҭа еилачқәа ирхысны. Аԥҭақәа ахьхымыз рыҵаҟа иубон ақыҭақәеи ақалақьқәеи иара убас иубон амҩақәагьы. Ус инеихт Гәдоуҭа.
Адәыӷба хәхәаӡа ажәҩан иалахуп. Аха Гәдоуҭа ианнеи илаҟәуа-илаҟәуа мацара, аихамҩа инангылеит. Маша даныԥшы, Марҭа лнапқәа шьҭыхны, Маша илымариашаны дааихуеит. Абар-абар рҽааигәыдрыжьлоны еиԥш...». Дариа ирфашази иржәшази изыԥхьашаз агазеҭқәеи лыманы дааин, астол хәыҷы инықәылҵеит. Алимонаҭи аменералтә рыжәтәи астол хәыҷы аҵаҟа Дариа ианлыргылоз, рыхқәа анааинҟьа, абжьы иаархылҵыз Маша ацәа даалнахит. Маша ацәа данаалҵ, даара лгәалаҟазаара бзиан. Ԥхыӡырыла илбоз лыблақәа иаархымҵуа ирхын. Урҭ ракәын лара лгәалаҟазаара шьҭызхуазгьы, «Шьыри избаз аԥхыӡ еиҭазбандаз» – лгәахәон Маша дахьтәаз.
Аԥсныаҟа ацара шыбхәыцуаз, ҩаха-ҩымш бызмыцәеит. Уажәы, Аԥсныҟа амҩа ҳанықәла, бгәы ҭынчхазаап, бҭахәхәа быцәеит, – лҳәеит Дариа лыԥҳа длеигәырӷьаны, длыхәаԥшуа.
– Ааи, ибзианы сыцәеит сара. Ибзиоу, ицәгьоу сыздыруам, аха аԥхыӡгьы збеит. Бааӡырҩи зны, избаз аԥхыӡ басҳәар сҭахуп. Уи иаҵанкуагьы сабҳәап, бара ишеилыбкаауа ала, – лҳәан Маша аԥхыӡ илбаз дмыццакӡакәа, акгьы аанмыжькәа, лан илалҳәеит.
– Уи ԥхыӡ бзиоуп. Игәы ҳаракыроуп ажәҩан балаланы, бԥыруа, иббазар, – лҳәан Дариа лыԥҳа лгәы ааҟалҵеит.
Ус адәыӷба ақәҵра иагыз асааҭбжагьы аанҵәазаап.
#
Адәыӷба леиха-ҩеихан, ихәар-чаруа, ашьшьыҳәа, аҿынанахеит. Маҷ-маҷ аныҟәашәа иацҵо-иацҵо ишнеиуаз, «знык Аԥсны снеиндаз» аҳәозшәа ирласны идәықәлеит. Адәыӷба цон Аԥсныҟа ахы рханы, ақалақьқәеи ақыҭақәеи, адәкаршәрақәеи ашьҭахьҟа иааныжьны. Ашьыжьмҭан адәыӷба иҭалаз хәылԥазынӡа дмааԥсаӡакәа ахышә лхы кылакны, икны, дыԥшуан Маша.Уидаарааинтереслыманы,аԥсабарадахәаԥшуан. Аха дызхәаԥшуаз аҭыԥқәа ҽеишәа илбаанӡа, днарывганы, дагон дзықәтәаз адәыӷба. Урҭ ҽеишәа иахьылзымбоз лгәы иалан Маша. Уи адәыӷба ҩаха-ҩымш рыла Адлер иааит.
Дариа лыԥҳаи лареи адәыӷба иллылбаан, ишиашаз атаксиқәа ахьаангылоз иҩеин, агәаран инагылеит. Хәҩы-фҩы дара раԥхьа игылан, аха иааиқәырццакны, атаксиқәа иааиқәаз рыбзоурала, иаарласны дара ргәарангьы ааит, Раԥхьа игылаз нзықәтәаз атакси шыннықәҵыз еиԥш, даҽа таксик ааины иаангылеит. Атакси ныҟәцаҩ атакси дынҭыҵын, аидарақәа ахьҭарҵо днеин, ашә ааиртын рсумкақәа нҭеиҵеит. Ипасаџьирцәа аннақәтәа, иаргьы иҭыԥ аҿы днеины, аԥсҟы аанкыланы, Аҟәаҟа ихы рханы иҿынеихеит. Дариеи Машеи гәырӷьаҵәа аԥсабара аԥшӡара иахәаԥшуа, Аԥсны иалсны Аҟәаҟа ицон.
Акыр амҩа иқәхазаргьы Аҟәа иҩеит. Дариа ҵыԥх дахьыҩназ агәашә инылагылеит. Атаксиныҟәцаҩ иааиқәырццакны хынтә-ԥшьынтә раҟара амашьына абжьы ааиргеит. Амашьына абжьы шаагаз еиԥш Цицико дыҩны агәашә даадыххылеит. Усҟан, Дариеи Машеи рсумкақәа амашьына аидарақәа ахьҭарҵо аҭыгара иаҿын. Дариеи Машеи рсумкақәа маҷк аҟара наҟ инаскьаганы иларгыланы раагаԥсахә аныҟәцаҩ инаирҭеит. Иара атакси дынҭалан, «Абзиараз» наҳәаны, дызлааз имҩа днаныланы иҿынеихеит.
Цицико дааин, Дариа дгәыдылкылеит, дхыдылкылеит. Дариа аԥсшәа анлалҳәа ашьҭахь, Маша лахь днаԥшын:
524 #
– Дышԥаԥшӡоу, бара дшыбтәу ҩашьом, – лҳәан Машагьы аԥсшәа аалалҳәеит. Нас Цицико Дариа лахь дыԥшны ҿаалҭит:
– Ҳаҷкәынцәа еилалгашт ари дшыԥшӡоу ала.
– Аҷкәынцәа рахь макьана дабаҟоу? Дхәыҷуп афбатәи акласс уажәоуп даналга, – лҳәеит Дариа. Нас рыхҩыкгьы, иеицны агәашә аартны, агәара инҭалеит. Ишиашаз, илыманы днеин риарҭақәа ахьыҟаз ауада илыҩналеит. Ҵыԥх каруаҭ заҵәык акәын араҟа игылаз. Дариа дзықәиаз акәын, уажәы хкаруаҭк лыргылеит.
– Абас иҟоуп шәахьтәо, шәахьгыло, шәахьынхо, – лҳәан Цицико Машеи Дариеи ирылҭаз ауада лырҽхәо далагеит. Ицәгьамызт аиашаз, акаруаҭқәа амцхә гыламзар, ҩыџьа рзын «Уаҳа зҭахым» акәын, аха ара игылан хкаруаҭк. Убри аҟнытә аԥшәма ԥҳәыс ишлырҽхәо иҟамызт. Дариа еиҳарак изылгәаԥхоз амшын иахьазааигәаз азы акәын. Иҵегь днеимда-ааимдар, ҳәарас иаҭахузеи, еиҳа имарианы ауада лауан, аха агәхьаа лкымызт амцхә аԥара илшәо.
Цицико лҽыргәыбзыӷӡаны Дариа длацәажәон. Зхы шьҭыхны илзыӡырҩуа иеилимкаар залшомызт, уи лыҩнуҵаҟа акы дшаргәаҭеиуаз, акы цәырылгар шылҭахыз. Аха агәаӷьра лцәыуадаҩын, уи агәаӷьра иагьа илцәыуадаҩзаргьы игәаӷьны абас ҿаалҭит:
– Дариа, бара мап шыбымҳәо здыруеит, ак басҳәар сҭахуп, сара сацәыԥхашьоит.
– Изакәи, бызцәыԥхашьо, ара ԥхашьара аҭахӡам еилаӡароуп иҟоу, ҳшеилаӡо еиԥш акәхоит аусқәа шыҟало.
– Шәара ҩыџьа шәыҟоуп, ишыббо еиԥш, ара х-каруаҭк ыҟоуп. Ус анакәха, хҩык рҭыԥ ахә бшәароуп. Усҟаҟара бымсымхып ҳәа акәын, аха аԥара даара саргәаҟуеит. Ауалқәа сыхәцә рылмыҳәҳәо исықәуп. Урҭ суалқәа исықәқәоу, ракәымзар, усҟаҟара бымысхуамызт. Еснагьгьы ас аилахара аусаухуа. Исықәу суалқәа сшәап. Усҟан баргьы саабыхәаԥшып, сынтәада уаҳа арахь баумаахуа – лҳәан Цицико аҟыр-ҟырҳәа дааччеит, лыччаԥшь хаарак аҵамкәа.
#
Дариа илаҳаз ажәа даара дархәыцит. Уамашәа илбеит. Азныказ илҳәара, илура лзымдыруа, даақәнархеит. Аха аҵыхәтәан, дааԥхашьан Цицико илҳәаз аҿы даанагеит, лыламыс илыҵанаҳәаз ажәақәа рыбзоурала.
– Ибзиоуп исшәоит хҩык иршәараны иҟоу. Аԥара азын шәгәы шԥансырхо. Ԥарамзар акгьы ыҟаӡам ҳәа згәы иаанаго среиуаӡам сара. Уи баргьы ибдыруазар быхәҭоуп. Ҳара иахьа ҳаибамбеит, – лҳәеит Дариа аԥшәма илҳәаз азы лгәы наӡоу имнаӡоу узеилымкаауа.
– Усгьы ибшәараны быҟоуп, бгәыӷшәа бԥарақәа бымханыхыр аҵкыс бгәы иацәымӷымзар уажәы исыҭ, – лҳәеит Цицико, абгахәыҷы агызмалра лыгызмалны, лылацәақәа цеицеиуа Дариа дылҿаԥшуа.
Аԥшәма ԥҳәыс илҳәаз мап ахымҳәааӡакәа Дариа лԥараҭра аартны иааҭылхын заҟа лҳәаз аҟара налылҭеит. Аԥарақәа анлылҭауаз даацәажәан:
– Бысҭ, – лҳәеит хаарак аҵаӡамкәа, Дариа лгәы иахәомызт Цицико лхымҩаԥгашьа.
– Иҭабуп сызкәыхшоу Дариа, – лҳәан Цицико дгәырӷьаҵәа днылԥырҵны дцеит. Абас ала, Дариа лыԥҳаи лареи рыԥсшьара мшқәа ара ирхыргарц ӡбаны, иаангылеит. Дариа лыԥҳаи лареи ашьыжь игыланы ицон, уаха зны иаауан. Ус хымш рышьҭахь ахәылԥаз, Дариа лыԥҳагьы ларгьы руадаҿ ианааи, уа итәоуп хҩык ақырҭуа ҷкәынцәа, ауада уажәы ирзымдырӡо џьоукы ҩноуп. Дариа лыԥҳаи лареи ирҳәара ирыура рзымдруа, иҳашҳатәараха иаақәхеит. Дариа лыԥсы анааивылга, дааҵҟьан:
– Шәара шәызусҭацәада, насгьы азин шәызҭада сыԥҳаи сареи ҳуадаҿы ааира.
– Ҳара Қырҭтәылантәи ҳааит, Цицико ҳлыуацәоуп, лара лоуп ара ҳаҩназҵаз, лара ари ауада ҳаныҩналҵоз илҳәеит, ари ауада шәара шәшыҩноу, аха урҭ сара стәқәа роуп, даҽа уадак рысҭоит, – лҳәан, ҳаинаалан, абра ҳаҩналҵеит. Шәымаҭәақәа уахь илгеит. Абна дыҟоуп, шәнеины шәлазҵаа шәҭахызар.
526 #
Арҭ рцәажәабжь анлаҳа, Цицико дааин даарыдгылан, лажәақәа мчыла ирхаауа, даацәажәеит:
– Арҭ акгьы рхараӡам, сымыш Дариа. Ара иааганы иҩназҵаз сара соуп. Сара стәқәа шәоуп сҳәан, – саашәықәгәыӷны шәымаҭәақәа зегьы наган, шәуадаҿы иҟасҵеит. Акгьы шәацәымшәан зегьы еибганы иҟоуп.
– Шәҳақәгәыӷт, аха ас иҟалома? – Илҳәарц илҭахыз мҳәакәа мчыла лҽаанылкылеит Дариа.
– Ара ҩ-каруаҭк роуп игылоу, иалашәхи ахԥатәи ахә шәшәо, – сҳәан ус иҟасҵеит шәара еиҳа ишәзеиӷьхап ҳәа базхәыци, сеилыбымкаауазар, ббап...
Цицико илҳәақәоз Дариа илҭахымызт, аха ишԥалуаз, илҭахызшәа ҟалҵон лҽанлырнаалон. Рымаҭәақәа еиҿкааны, иқәылҵеит, нас лыԥҳаи лареи агәара инҭыҵны дара акрахьырфалоз, акрыфарҭахь ицеит. Ирҭахқәаз фатәқәак аарган ирфеит. Ани аԥҳаи кранырфа ашьҭахь, амшын аҟәарахьы илеин, раԥхьа тәарҭак ахьырбаз илатәеит. Ани аԥҳаи иахьа агәалаҟазаара бзиа рымамызт. Аԥсабара аԥшӡара иаарыкәыршан иҟоу, акгьы ргәаԥхомызт, рыԥшәма ԥҳәыс лцәаара ахырбаауан. Ишдыру еиԥш, ани аԥҳаи иахьа абас агәалаҟазаара рызымҭаз, рыԥшәма ԥҳәыс Цицико лакәын.
Уи лгәара анҭаԥшра рҭахӡамызт, ԥсрак-ӡрак еиԥш, ирыԥхьаӡон, аха ишԥарурыз. Ус акраамҭа рҩыџьагьы хәыцуа итәан, раԥхьа иахьылатәаз, аҭыԥ аҿы.
Усҟан Дариа лгәы иааҭашәеит, зыҟны иҟоу лыԥшәма ԥҳәыс дааныжьны, рҩыџьагьы царц. Уи лыԥҳа лҿы ианылҳәа, Маша лгәы иаахәаны, ус аҭак ҟалҵеит:
– Ҳцап Гәдоуҭаҟа, Марҭа лышҟа. Уантә ҳанаауа ауада ҳашьҭалап, Марҭа дшыгәхьаазго бдыруоу. Знык дызбанда ҳәа ауп сшыҟоу.
– Ибзиоуп бара ус ианыбҭахха, ҳцап Гәдоуҭаҟа. Издыруада, уа еиҳа иаҳгәаԥханы, ҳаангыларгьы. Уи аӡәыр имуа дыҟоума.
– Марҭа лаб иаҳәшьа Гәдоуҭа инхо, есԥхынра аԥсшьацәа лзаауеит. Издыруада луадақәа ҭацәны иҟазар,
#
усҟан хымԥада, ҳлыдылкылоит. Лара луадақәа ҭацәны иҟамзар, џьара уада ҭацәык ахьыҟоу, ҳзылыԥшаауеит. Ҳцап, убрахь ҳәа Маша лан лыҳәара даҿын.
– Ибзиоуп, Маша, ҳцап Гәдоуҭаҟа. Ҳгәалаҟазаара бааԥсы иҳауз шьҭыҵуазаргьы аабап, – лҳәан дҩагылеит Дариа, Машагьы лан длышьҭахх дҩагылеит. Урҭ иеицны автостанциахь идәықәлеит. Автостанциахь ишнеиуаз Гәдоуҭаҟа ицоз автобус ықәҵхьан, амҩан иаарԥылеит. Рҩыџьагьы рнапқәа рҟьо ианалага, аныҟәцаҩ илаԥш иааҵашәеит. «Арҭ иццакқәо џьоук ракәхап», иҳәан дырзаангылеит. Дариеи Машеи ыҩны автобус ашә ианнадыххыла, наҟ-ааҟ ашәқәа аатит. Рҩыџьагьы автобус иҩықәнан, иаргьы аҿынанахеит. Автобус атәарҭақәа зегьы ҭәын, абжьарагьы ԥыҭҩык бжьагылан. Дариа дахьгылаз ааигәара жәохәҟа шықәса зхыҵуаз ҷкәынак дтәан. Афырҳәа дҩагылан иҭыԥ аҿы Дариа диртәеит. Иара Маша дахьгылаз дынлывагылеит. Автобус Гәдоуҭаҟа ахы рханы инеиуан. Ус Гәымсҭа ацҳа иқәсын, аҩадара иаваланы аҿынанахеит, автобус ашьха анаара иаҿаланы иҩеиуан. Дариа дзыртәаз аҷкәын диазҵааит:
– Узмилаҭда, уара аҷкәын? – Милаҭла, саԥсуоуп.
– Уабанхо?
– Гәдоуҭа.
– Уара иудыруама акомҿар рымҩа ахьыҟоу?
– Изымдыркәа, уоуми сахьынхо.
– Гәдоуҭа ақалақь хәыҷуп, шамахамзар зегьы шәеибадыруазар шәыхәҭоуп. Еиҳаракгьы мҩак аҿы иеицынхо, издыруада уара дудыруазар Ҟәыш-ԥҳа Ҭина? Убри лахь ауп ҳахьцо. Ҭина лашьа иԥҳа Марҭа ҳәа дыҟоуп, уи сыԥҳа дылҩызоуп. Амала, Марҭа ақыҭаҿоуп дахьынхо.
– Дыздыруеит Ҟәыш-ԥҳа Ҭина, алаба зку маҷк ицыркьуа лами.
Дариа илҳәара лзымдыруа даанхеит. Избанзар лара илыздыруамызт Ҟәыш–ԥҳа Ҭина алаба лкызу илкымзу аҟынтә, «ааигьы» лзымҳәеит, «мапгьы» лзымҳәеит.
528 #
– Уи лара лакәхап уаҳа дарбану. Ҭина Ҟәыш-ԥҳа ҳәа уи амҩаҿ лара лыда даҽаӡәы дынхаӡом. Уа сара шәызгоит, – иҳәеит аҷкәын.
– Иҭабуп, рҳәеит, ангьы аԥҳагьы. Аҷкәын Маша лыбжьы илымҳа инҭасыз дааиланагеит. Уи еиԥш бжьы хаа, бжьы гәыкы, иара ахаангьы имаҳацызт. Даҽа ажәазаҵәык ҩылҿыҵшәандаз ҳәа дӡырҩуан уи аҷкәын, аха лара уаҳа ажәак аалҿымшәеит. Убасҟан, иара илақәа ҭырхаха, лара лышҟа днаԥшит. Убри аамҭазы, ларгьы иара ишҟа даахьаԥшит. Рҩыџьагьы рылаԥшқәа ааиқәшәеит. Абраҟагьы илаԥш лзиҟәымго, даашанхеит аҷкәын. Аҷкәын ихьыз Маша, иеилылкаан дыԥхашьаны, лхы лалырҟәит.
Автобус цон ишцац, аҩадара иаҿаланы, аидара иамоу ишацәымыцхәу удырратәы иқьуа, иӷызуа.
– Ҳара ҳзызцо Ҭина лҿы лассы-лассы днеилоит, лашьа иԥҳа Марҭа лыхьӡуп, сара исықәлоу ӡӷабк. Уии сареи класск аҿы ҳаицтәан Литва даныҟаз, уи дузымдырӡои? – дҵааит Маша, иара длацәажәар шиҭахыз, аха дшыԥхашьоз лбон азыҳәан ацәажәара дналалыргарц лҭахны.
– Марҭа дышԥасзымдыруеи? Уи мчыбжьык аахыс Ҭина лҿы дыҟан, иахьа ашьыжь ауп аҩныҟа данца.
Аҷкәын ас аниҳәа, Маша дгәырӷьаҵәа дааҟалеит, нас лан лахь лхы аалырхан, илаҳаратәы лыбжьы ҩыҭганы ҿаалҭит:
– Исҳәо баҳауоу, Ҭина дцыркьуазаап, алабагьы лкызаап. Мчыбжьык аахыс Марҭа Ҭина лҿы дыҟазаарын, иахьоуп ақыҭахь данца. Литвантә ҳанааи, ҳашиашоу Гәдоуҭа ҳааир дҳақәшәон.
– Марҭа лаҳәшьаду ас имарианы, данаҳԥшаа, лара лыԥшаара усҟак иуадаҩхом, – лҳәеит Дариа дахьтәаз.
Автобус Афон Ҿыц ианнеи, ԥыҭҩык албаарҭаҿы илбааит, автобус абжьара ибжьагылақәаз зегьы тәеит, даҽа ҩҭыԥкгьы аанхеит.
– Ана, бнеины бтәа, – иҳәеит аҷкәын Маша лзы. Лара днеины днатәеит. Автобус илбаашаз анылбаа ашьҭахь,
#
ҵаҩцәақәак ҩақәтәеит, аха урҭ аӡәгьы дымтәеит, ааигәа илбаауан азы, ашә илагылан, Маша дахьтәаз аҭыԥ шҭацәыц иҭацәын. Аҷкәын дыԥхашьаны дтәом. Ахәыҷқәа анақәтәа, автобус дәықәлеит. Уи акыр ианынаскьа, Маша аҷкәын иахь дааԥшит. Усҟан, иаргьы лара лахь дааԥшуан. Рҩыџьагьы рылаԥшқәа ааиқәшәахт, иааибарччеит. Нас Маша ҿымҭӡакәа лнапы аалҟьеит. «Ара уааины усыватәа» ҳәа аанарго.
Маша лнапы шылҟьаз аниба, али-ԥси рыбжьара аҷкәын Маша днеины дналыватәеит. Уи нахыс арҭ аҩыџьа еицәажәо ицон амҩа иахьынӡақәыз.
Дариа лыԥҳа дахьгылаз ахь днаԥшит, аха длымбеит, лыбжьы ахьгоз ахь днаԥшызар, аҷкәыни лыԥҳаи шракәыз иеилылкааит «шьири дзакәытә ҷкәына бзиоузеи. Убас ԥак дсымандаз – ҳәа лгәы иааҭылҳәааит Дариа.
Гәдоуҭа автобусқәа раангыларҭаҿ ианнеи, ари автобус уаанӡа иахьаангылоз, аҭыԥ аҿы иаангылеит. Аԥхьа итәақәаз албаара иаҿын. Аҷкәын аныҟәцаҩ иаԥхьа днеин, иара иблеҭ наирбаны, даҽа ҩблеҭк рыхә аԥара наииҭеит.
– Сара аблеҭ сымоуп, даҽа ҩыџьа сышьҭахь иааиқәо ирхысшәаауеит, – иҳәан, нас ишьҭахьҟа иааиуаз рахь ибжьы наиргахт:
– Шәара шәаагаԥсахә, сара исшәеит, – иҳәеит аҷқәын.
– Иҭабуп, ҳабаудыруеи, – лҳәеит Дариа.
– Шәара зыҟны шәцои сареи ҳаиуацәоуп, насгьы шәара Гәдоуҭаа шәҳасасуп. Гәдоуҭаа бзиа иаабоит асасцәа, насгьы патугьы рықәаҳҵоит, – иҳәан дааччеит аҷкәын автобус ианлылбаа, арҭ ахҩык иеицны акомҿараа рымҩа инанылеит. Ушьҭа митәык бжьам, Ҟәыш–ԥҳа Ҭина дахьынхо, аха макьана имнеицт, уахь амҩа иқәуп.
– Абрауп дахьынхо, шәара шәзышьҭоу Ҟәыш-ԥҳа Ҭина – иҳәеит уи лгәашә ианнадгыла.
Иара инацәкьарақәа аарҵәины агәашә днас-насит.
530 #
– Уарбану, агәашә иасуа, уҭал. – Ауада аҩнуҵаҟантә лыбжьы аагеит Ҭина Ҟәыш-ԥҳа.
– Асасцәа шәҭоуп Ҭина, шәырԥыл, – иҳәеит аҷкәын.
Ҭина «изусҭцәада исзааз» аалгәахәын, дыҩдәылҵит. Иаазгаз лгәыла ҷкәын Зурик иакәын. Илзымдыруаз зықәра акыр инеихьаз ԥҳәыски, иқәыԥшӡаз ӡӷаб ԥшӡаки лаԥхьа игылан. Ԥсшьаҩцәақәак ауада рҭахны иааигаз џьашьа даацәажәеит.
– Ԥсшьацәазар акәхап, ауада рҭахызаап, аха исызсыдкылаӡом Урыстәылантәи ҳҭынхацәақәак аараны иҟоуп. Аха ус иаумыжькәа, агәылацәа уҩрылаланы уадак рзыԥшаа, – лҳәеит.
– Арҭ ус ԥсшьаҩцәаӡам, бара бдырны иааит, ани аӡӷаб хәыҷы Марҭа класск аҿы илыцтәаз лоуп...
– Маша боума?, – лҳәеит Ҭина арҵәааҳәа дыҳәҳәаны. Машеи Дариеи ирҳәо рзымдыруа, Ҭина илыхәаԥшуа игылан.
– Ааи, Маша соуп, – лҳәеит Маша.
Ҭина днеины дгәыдылкылеит. Акраамҭа дылгәыдкыланы дгылан. Нас Маша дааулыжьҭын Дариа лахь днаԥшит:
– Ари Маша анлакәха, бара Дариа боуп, ус ауми?
– Ааи, ус ауп, – лҳәеит Дариа, дыччо дахьгылаз.
Ҭина лнапқәа ҩышьҭыхны Дариа лахь лҿыналхеит.
Рҽынеигәыджьыланы, иаагәыдеибаҳәҳәалан, иааибагәӡит.
– Марҭа еснагь шәыӡбахә лҳәалоит. Уи ала шәыздыруеит, – лҳәеит Ҭина, мчыбжьык аахыс сара сҿы дыҟан, иахьа ашьыжь ауп данца, издырыр дсышьҭуазма, – лҳәан даацәажәахт.
– Шәааи аҩныҟа, – лҳәан Ҭина раԥхьа днагыланы лҿаалхеит. Дариагьы Машагьы гәырӷьаҵәа уи иналышьҭалеит. Ҭина агәашә аалыртын, раԥхьа дынҭалеит. Дариагьы Машагьы лышьҭаланы инҭалеит. Агәашә ианы-нҭалоз, хҩык ахацәа рыҳәсақәа рыцны инрывсын, амҩа инанылеит.
#
– Анҭ иҳавсыз ԥсшьацәоуп сара исуацәоуп, хымш ҵуеит ара иҟоуижьҭеи, даара иуаа бзиақәоуп. Рхы пату ақәырҵоит , – лҳәеит Ҭина.
Ҭина лысасцәеи лареи еицны асасааирҭаҿы инатәеит. Нас дҩагылан амла шәакуазаргьы ҟалап, «шәхәы ҟасҵоит», – лҳәан акҿыҩра дныкҿалеит.
– Ҳара сааҭк аԥхьа акраҳфеит, макьана акгьы ҳҭахӡам – лҳәеит Дариа.
– Ус иагьа иҟазаргьы исымоу ала акы шәнасырцҳароуп. Аԥсуа игәара иҭалаз ичеиџьыка агьама имбакәа ҟалашьа амаӡам, – лҳәеит Ҭина Дариа илҳәаз лмырҳаӡакәа лысасцәа рхәы аҟаҵара даҿын.
Минуҭқәак рышьҭахь, Ҭина илымаз ала лысасцәа рхәы аалырхиан, илеидтәалеит рыхҩыкгьы.
Акрыфара иаҿын Ҭина лысасцәеи лареи.
– Шәара Аҟәа шәыԥсы шәшьозар ҟалап, – лҳәан Ҭина лысасцәа дразҵааит.
– Ааи, Аҟәа ҳаԥсы ҳшьоит, аха ҳаԥшәма рацәак даҳгәаԥхом, – лҳәан Дариа, лыԥшәма ԥҳәыс ирзылуз лгәы иаламзи, ак аанмыжькәа зегьы лалҳәеит.
Уахатәи ала акгьы лзеиҿкаауам, аха уаҵәы ашьыжь инаркны уадак дашьҭаларц лгәы ишҭазгьы лымӡеит. Дариа илҳәеит, ҵыԥх лара лҿы дшыҟаз, аха иҽеимз ҳәа акгьы шлыдлымбалаз.
Сынтәа раԥхьа лыԥҳаи лареи аанӡа амш инаркны, лыԥшәма ԥҳәыс лхымҩаԥгашьа шылгәамԥхаз, лҳәеит Дариа.
– Аҟәа еиҳа ишәгәаԥхома? Гәдоуҭагьы аԥсшьаразы ицәгьаӡам. Гәдоуҭа шәаанымгыло, – лҳәеит Ҭина, гәык– ԥсык ала лара лҿы иаанхарц шылҭаху дырдыруа .
– Сара Гәдоуҭоуп исҭаху, Аҟәа сҭахӡам, ара сыҟазар, Марҭагьы дызбалон, ҳаангылап ара.
– Ус шәҭахызар шәаангыл ара сара сҿы, шәара ианышәҭахугьы ақыҭахьгьы шәцап. Марҭеи бареи шәызхарагьы шәеибабап. Ианышәҭаху, арахьгьы шәаалап, амшын шәҭахызар, уаҟагьы иҟоуп, – лҳәеит Ҭина.
532 #
– Иҭабуп ишәҳәаз, ус акәзар иҭацәу ауада шәымазар иахәҭоу ахәгьы ҳшәап.
– Ауадақәа сымоуп аԥсшьацәагьы сыдыскылоит, аԥарагьы рымысхуеит, аха сара сыуацәа аԥара шԥарымысхуеи. Егьаҩы ирымысхыргьы сашьа иԥҳа лҩыза аԥара шԥалымысхуеи? – лҳәеит Ҭина Маша лхы налықәкны. Ҭина лцәажәашьа Машеи Дариеи ргәы иаахәеит. «Ҭина дзакәытә ԥҳәыс бзиоузеи», – ааргәахәит.
– Шәыҟаз ҳара ҳҿы, шәҳасасыз, Маша Марҭа лыхьӡ заҟантәы илҳәо исаҳахьоузеи. Уажәы, Маша ара дшыҟоу лаҳар, ақыҭаҿы днукылараны дыҟоума. Иаразнак ала арахьдаауан.Уахаарашәаангыл.Уаҵәыашьыжьшәцаны, шәымаҭәақәа шәыманы шәаа, – ҳәа нарыдылҵеит Ҭина лысасцәа.
– Ибзиоуп ус анаҳзыжәу, саргьы мышкы зны акы саԥсахап, – лҳәеит Дариа.
Акранырфа ашьҭахь, ани аԥҳаи Ҭина дрыцны Гәдоуҭа аҭыԥ ԥшӡарақәа акыр рбеит. Ахәымҽхан амшын иҭалеит. Даара иргәаԥхеит араатәи аҭыԥ ԥшӡарақәеи амшын аҟәареи. Ахәымҽхан, аблеҭқәа аамхны акинотеатр «Аиҩызараҿы» Ҭина лысасцәа акиносахьа длырбеит. Адырҩаҽны шьыжьымҭан иҩагылан ани ԥҳаи Аҟәаҟа ицарц рҿынархеит, аха Ҭина акы инамырцҳакәа иаулмыжьит.
Ҭина лҿы акы ианнацҳа, Дариеи Машеи Аҟәаҟа ицеит. Уа иахьыҩназ Цицикои Дариеи иеинымаалеит.
– Сара ибысҭаз буадақәа бгәамԥхозар, иахьыбҭаху бца. Бԥарақәа ҳәа акгьы шыбмауа дыр. Шәара аурысқәа Қырҭтәыла шәааны, ишәҭаху ҟашәҵо, ишәҭаху шәҳәо, анцәа имҳәааит.
– Сара иахьынӡаздыруа, баргьы саргьы ҳзықәгылоу адгьыл Жәыргьыҭ, Қәҭешь надкыланы – Аԥсынроуп. Сара ԥсшьара сааит, сыԥсы сшьар сцоит. Сара сеиԥш, шәаргьы шәцо анцәа шәҟаиҵааит, – лҳәеит Дариа агәара данынҭыҵуаз.
#
– Џьаҳанымҟа бцааит, арахь уаҳа бзымбароуп ҳәа аҳәҳәара даҿын Цицико...
Ашьыбжьон лхыҳәҳәон еиԥш, Дариеи Машеи Гәдоуҭа, Ҭина лҿы иааит. Иахьыҟаз, изқәшәақәаз акгьы аанмыжькәа, Ҭина иларҳәеит.
Ҭина урҭ рҟазшьақәа дрышьцылан азы аччара далагеит. Ҭина лысасцәа анаауаз ҳәа лгәы ианаанагоз, рхәы рхианы иҟалҵеит.
Уажәы, ишааиз еиԥш, иҟалҵахьаз рхәы аацәырылган, илартәаны акрырҿалҵеит. Нас иеицны, атаксиқәа ахьаангылозахьицеит.Уаиахьнеизагәараниҩагылеит.Аԥхьа игылақәази Ҭинеи иеибадыруан аҟнытә, аԥсшәақәа ааибырҳәеит. Рацәак аамҭа мцакәа таксик ааины аҭыԥ аҿы иаангылеит. Агәаран зтәыз ирымуит, Ҭина лҩызцәеи лареи аԥхьа идәықәрымҵар.
Ус акәхеит, Ҭина лысасцәеи лареи зықәтәаз атакси Захар игәашә инылагылеит.
Раагаԥсахә Дариа илшәарц далаган, аха Ҭина илымуит. Заа лԥараҭра иҭыхны лнапы ианыџьгәаланы илкыз атаксист инаилҭеит. Атаксист итәы аниоу, дықәланы дызлааз амҩала дцеит.
Ҭина лысасцәеи лареи агәашә аартны инҭалаанӡа Марҭа атакси абжьы анлаҳа, амаҵурҭа лхы аакыллырҳәҳәан днаԥшызар, иааиуаз днарыхәаԥшит. Аха иаразнак иааиқәаз лзеилымкааит акыр ныбжьан аҟнытә. Акыр ианааигәаха Ҭина илыцу Маша дышԥалеиԥшу аалгәахәт Марҭа, аха лыла дажьазшәа лгәы иабан, акраамҭа дрыхәаԥшуа дгылан. Изакәызеи мшәан, Маша дышԥалеиԥшу издыруада «сыла сажьозар» аалгәахәит, лылахь лнапы надкыланы днаԥшит. Усҟан, акыр иааигәахахьан. Марҭа иеилылкааит лыла дшамжьаз «Маша», – лҳәан дыҩны даалԥылеит. Машагьы дыҩны лҿыналхеит. Рҩыџьагьы анааиԥыла иаагәыдеибакылеит, иагьааибагәӡит. Урҭ акраамҭа игылан, рнапқәа еикәыршаны. Марҭа Маша аԥсшәа лаҳәаны, Дариа лышҟа лҿыналхеит. Марҭа Ҭинагьы аԥсшәа лалҳәеит.
534 #
Арҭ рышьҭыбжь заҳаз Светагьы ауҭра дахьҭаз дааҭыҵын, иааиқәаз рысасцәа аԥсшәа ралҳәеит. Аԥшәмацәа рыԥсшәаҳәашьа уамашәа ибаны, дгыланы, дрыхәаԥшуан Дариа. Зегьы шеицыз аҩныҟа илеит. Асасааирҭаҿы илеиз зегьы рҭыԥқәа ылхны илатәеит. Света урҭ ԥыҭраамҭак дрыдтәалан. Еилылкааит арҭ зусҭцәақәаз. Марҭа лҩыза Машеи уи лан Дариеи шракәыз Марҭа Света ианлалҳәа, ианааиз аԥсшәа шралҳәазгьы, аиҭа аԥсшәа ралҳәахт, игәыдкыланы. Аҟәа ԥсшьара ҳәа иахьыҟаз аҟнытә, Ҭина лахь ишааз, нас уаантәи Ҭина арахь ишаалгаз зегьы Дариа Света илалҳәеит. Дариа илҳәаз Света ианеилылкаа ус лҳәеит:
– Аҟәа шәыԥсы ахьышәшьозгьы, Ҭина лахьгьы, сара уаҳа шәсышьҭӡуам. Аҩныҟа шәцаанӡа ара шәыҟазароуп. Ара аҳауа еиҳагьы ицқьоуп, маҷк ихаразаргьы, араҟагьы иҳамоуп амшын. Шьапыла шәлеир еиҳагьы ишәзеиӷьуп...
Света лажәақәа лхы рзышьҭны дырзыӡырҩуан Дариа. Машеи Марҭеи реиҳабацәа ирҳәо даара хьаас имкӡакәа еидтәаланы, рыхшыҩ еизышьҭны, еицәажәон. Захаргьы исасцәа аԥсшәа реиҳәан дынрыдтәалеит. Урҭ еицәажәо иштәаз Света амаҵурҭа аҟнытә ашә ааҵрааны, лхы нкыллырҳәҳәан, лыбжьы аалыргеит, «араанӡа уааишь»:
– Уажәыҵәҟьа, – иҳәан Захар иԥшәма лажәа ҩбамтәкәа дҩагылан, иԥшәма дәахьиԥхьаз ахь днеит. Сасык данаауа ҳәа иҭакны илымаз ашәишәи арбаӷь ацымхәра нҭакны, иара аалган аҳәызба надкыланы Захар инаилыркит.
Ашәишәи арбаӷь ашьапқәеи амҵәыжәҩақәеи ааидкыланы илышьҭаиҵеит, амҵәыжәҩақәеи ашьапқәеи дынрыӷрагылан, аныҳәара дналагеит.
«Ҳгәараҭа асас дагымхо, ирзаҳшьра, ирҿаҳҵара ҳауа, абзиара ҳаманы анцәа ҳҟаиҵааит», – иҳәан ашәишәи ахәда аҳәызба наҵишьын, ахы хҵәаны инкаижьын, ашьапқәеи амҵәыжәҩақәеи дахьрыӷрагылаз даақәҵит. Зыхәда хиҵәаз ашәишәи арбаӷь акраамҭа, аҽмырҵысӡакәа икажьын. Нас аԥаҭ-ԥаҭра иналагеит
#
акраамҭа аԥаҭ-ԥаҭра иаҿын, иара дахәаԥшуа дгылан, «лассы аамҭа сыԥсуам» ҳәа Захар игәы иааҭиҳәааит. Ауаҩы ҩнатә ԥсаатәк ахәда анхиҵәалак, акыр аԥаҭԥаҭра иаҿызар, уи ахәда хызҵәаз лассы дыԥсӡуам ҳәа ауаа ажәа рҳәо иаҳахьан.
Захар ишәишәи зыхәда хиҵәаз ахьышьҭаз, Света саан дук кны дааин, ашәишәи арбаӷь ланҵаны, илыманы аҩныҟа дцеит. Захар исасцәа ахьтәаз днеины днарыдтәалеит. Уи исасцәеи иареи иеицәажо итәан. Света рацәак ашәишәи арбаӷь дадымхалакәа ахәы ахыхны, ирыцқьаны, ижәны, иахәҭаз аџьыкҵәаҵәа аҭаны, ачанахқәа ирынҵаны, астол инықәлыргылеит. Абҳәаса сыӡбал, абысҭақәа зынқәаз ачанахқәа инрывалыргылеит, ачашәқәа ххны, ҳыџьара-ԥшьыџьара инықәлыргылеит. Убас ахаа-мыхаақәагьы нықәлыргылеит. Аҩы ауатка агханы иҟалозма, урҭ ыҟан.
Ажәак ала иуҳәозар, астол бзианы ирхианы, саси аԥшәымеи нахатәеит.Акрырфеит,акрыржәит,иахьынӡарҭахыз. Ахәылԥаз, иеицны иаақәаз Марҭа днарыдкыланы, Захар Гәдоуҭаҟа игеит.
Дариеи Машеи рыҩны иҟоушәа ишырҭахыз иҟан. Ианырҭахыз ақалақь аҿы иҟан, ианырҭахыз, ақыҭаҿы. Урҭ ахьцо-иахьаауа Марҭа дрыцын. Марҭеи Машеи еицымкәа рзычҳауама, мамзаргьы.
Ақалақь аҿы амшын еиҳа ирзааигәан, ақыҭаҿы аасҭа, аха уаанӡа Света ишылҳәахьаз еиԥш, араҟа ршьапқәагьы ԥыҭк инеиҵырхуан
Ақалақьи ақыҭеи рахь ианцо, ианаауа, зегьы ихы иадиҵан, иара иакәын изгалоз, иаазгалоз. Машеи Дариеи ахьынӡаҟаз ишаҳҳәахьоу еиԥш, Марҭа еснагь дрыцын. Џыр имашьына ала Аԥсны аҭыԥ ԥшӡарақәа шамахамзар зегьы дирбеит. Екскәрсиа мҩаԥгаҩыс иара иакәын иҟаз. Џыр Аԥсны аҭоурых бзианы идыруан.
Дариеи Машеи анцоз, рцара аамҭа ааиаанӡа иааихәахьаз рблеҭқәа аадыркны, аԥсшәақәа нараҳәауа, Гәдоуҭа илеиган, адәыӷба инақәиртәеит Џыр.
536 #
Аҟәа ақырҭуа ԥҳәыс ишлыдылкылази Ҭинеи Захар иҭаацәеи шрызныҟәази уамашәа ирбон Дариеи Машеи. Урҭ ахаан ирхамшҭуа ргәаҵаҿы, наунагӡа иаанхеит.
Жәибыжьтәи ахы
Дариа лыԥҳаи лареи Аԥснынтәи Литваҟа ицеижьҭеи мчыбжьык аҟара акәын иҵуаз. Макьанагьы Стефеи Дариеи еиқәымшәацызт. Дариа Аԥснынтәи Литва даннеи, убри аҽныҵәҟьа, заҟа илҭахызеи, Стефа лҿы днеины, Аԥсны дахьыҟаз, илбаз, илаҳаз уҳәа акгьы аанмыжькәа Стефа зегьы лалҳәарц, аха ус лара илзымҳәеит. «Иахьа сцап, уаҵәы сцап», – шылҳәоз, илымбаӡакәа уи амчыбжь лывсны илҭакәкәа ицеит.
Уажәгьы, Дариа Стефа лахь дзымцар ҟаларын, уажә ааигәа Ливук дшылбаз еиԥш длымбазҭгьы. Аха Дариа, Ливук дшылбаз, Стефа лҿы илымҳәакәа лара илзымычҳаит, Стефа лара илзааигәаз лҩыза бзиа злалакәыз ала. «Ажәа ахы мҳәакәа, аҵыхәа узҳәом», – рҳәоит ажәлар. Убри аҟнытә еиҳа еиӷьуп ҳәа сгәы иаанагоит Дариа Ливук дшылбаз ҳәа лара ишылҳәаҵәҟьаз, зынӡакгьы џьара ԥсахрак амҭакәа, ишсаҳаз еиԥш, сара сҿынтә ишәаҳарц.
Ҽнак зны, Дариа лусмка аашьҭыхны аџьармыкьахь дцеит, лыԥҳаи лареи мчыбжьык аҟара ирфашеи иржәшеи аалхәарц азы. Уа дахьнеиз, илҭахқәаз зегьы аахәаны, аҩныҟа дцаразы, аџьармыкьа агәашә дааҭыҵуаны еиԥш, даалҿаҳаит Ливук Светлана лыжәҩа инапы аҵхны дшааиуаз. Дариа азнык азы ихалымҵеит лара лабҿаба илбаз. Ашьҭахь цқьа данихәаԥш, ихалҵеит. Избанзар, иара иакәын, Дариа Ливук дылзымдыруа дыҟазма. Лара дыԥхашьан, лхы ларҟәны, илымбазшәа днарывсит. Ливукгьы иааицәымӷхан, Дариа димбазшәа ааҟаиҵан, дынлывсит. «Ари аԥҳәыс еиба Ливук дабеиԥыхьашәеи»
#
ҳәа дхәыцуа, днеиуан Дариа. Иаразнак ала Стефа лрыцҳашьара ихыкәлааны, Дариа лгәы инасит. Стефа лыԥҳа заҵә дылхыҵны Аԥсныҟа дцеит. Уи нахыс, иааизынхеит Стефа лыԥшәмеи лареи рымацара. Макьана ҽеишәа имӷьацызт Стефа лыԥҳа лҿынтә илауз ахәра ӷәӷәа. Уажәы лыԥшәмагьы дылцәыӡшама? Ус еиԥш, уажәгьы ианыҟала, нас илыԥсыхәоузеи, Стефа рыцҳа? Ҳәарада, илызхыго усхом ари аус. Ус иҟалом ҳәа злоуҳәарызеи, Ливук атәым ԥҳәыс лыжәҩа инапы аҵхны дылбазар. Уҳәан-сҳәанны илаҳама, Дариа. Уи лыблалоуп ишылбаз, лыблала илбаз хамҵашьас иамоузеи. Дариа Стефа иаҳәшьак леиԥш, дрыцҳалшьон. Уи лара лхы данылшьалон. Убри аҟнытә, Дариа илыӡбеит агәашә дахьынҭыҵуаз лсумкақәа ларгыланы, дааԥшырц. Издыруада, Ливуки Светланеи игьежьны ианаауа, дрықәшәозар ҳәа агәыӷра лыманы. Дариа лсумкақәа ахьлыргылаз, акраамҭа уа игылан, ларгьы деиҭамҵӡакәа урҭ дырхагылан. «Ушьҭа сцап, урҭ цәгьаԥсышьа зауша, шьҭа иахьызбо, акгьы аҟам, аха», – лҳәан даалаҟәны лсумкақәа аашьҭылхуаны еиԥш, Ливук сумка дук икуп, Светлана ижәҩа кны диваԥало, лыҽиварӷәӷәа днеиуеит. Урҭ Дариа иҩалывсит, аха дара Дариа дрымбаӡеит. Урҭ деиҭарықәшәар ҳәа дшәан, Дариа дахьгылаз акыр лҽаанылкылеит, нас ԥыҭрак ашьҭахь, лсумкақәа аашьҭхны лҿыналхеит, автобусқәа раангыларҭахь лхы рханы, лара уахь дышнеиуаз, уа днеиаанӡа даангылан, лсумкақәа лалыргылеит, митәык бжьаӡам автобусқәа ахьаангылои, Дариа дахьгылои. Дариа дахьынаԥшуаз, илбон Ливуки Светланеи рнапқәа еикәыршаны, автобусқәа раангыларҭаҿ ишгылаз. Ус автобус ааины раԥхьа иаангылеит. Автобус анаангыла, рыҩџьагьы неины инҭалеит. Урҭ зықәтәаз автобус аҿынанахеит. Дариагьы лсумкақәа аашьҭыхны, автобусқәа ахьаангыло ахь, лҿыналхеит. Дариа акраамҭа дгылан автобус дазԥшны. Автобус ааигәа иқәҵын аҟынтә лассы имааит. Автобус анааи, Дариа лсумкақәа лыманы дынҭалеит, дааит
538 #
аҩны. Усҟан Маша ашәҟәы даԥхьо дтәан. Дариеи Машеи Аԥснынтәи иааижьҭеи киносахьак рымбацызт. Уаха Дариа лыԥҳаи лареи киносахьак рбарц, лгәы иааҭашәеит. «Убри сыԥҳа иласҳәар, лгәы иаахәап», – лҳәан Дариа ҿаалҭит:
– Маша, киносахьак ҳамбеижьҭеи акрааҵуеит, уаха ҳцап акинотеатр ахь.
– Ибзиоуп, ҳцап, Аԥснынтә, ҳааижьҭеи киносахьакгьы ҳамбацт, – лҳәан Маша дгәырӷьаҵәа дҩагылеит, дзыԥхьоз лышәҟәы агәлаҵа нагәылаҵаны, астол инықәылҵан:
– Аҵыхәтәантәи асеанс азы ҳцап. Уаанӡа сара усқәак сымоуп, иҟасҵап. Баргьы бзыԥхьо, бышәҟәы баԥхьала.
– Иахьантәарак ашәҟәы аԥхьара саҿуп. Ушьҭа сыԥсы сшьоит. Уаха акинотеатр ахь ҳцап..
Дариа дызҿқәаз лусқәа дрылагеит. Маша ашәҟәыԥхьара данаҟәыҵ, агәашә дынҭыҵын, лҩызцәа еицәажәо иахьтәаз днеины, днатәеит. Маша акраамҭа дҭынчӡа дтәан. Лҩызцәа злацәажәоз лхы азышьҭны, дырзыӡырҩуан. Урҭ злацәажәоз цқьа ианеилылкаа, ларгьы лажәақәа нарылаҵо, ацәажәара дналагеит, иахьаҭахыз ажәагьы нарымакуа, днырҿагылон. Маша лҩызцәеи лареи шеицәажәоз, Дариа лсуқәа данрылга, дындәылҵын, лыбжьы налыргеит:
– Маша, ушьҭа арахь бааи, иахьаҳәаз ҳцоит.
Ахәылбыҽхан, хәыҷыкгьы ҳныҟәап, ҳшьапқәагьы неиҵаҳхып.
– Ибзиоуп, уажәыҵәҟьа снеиуеит, – лҳәан Маша дҩагыланы аҩныҟа лҿыналхеит. Маша аҩны даннеи, Дариа аҽеилаҳәара даҿын. Маша луада дныҩналеит лҽеилалҳәарц.
Минуҭқәак рышьҭахь ани ԥҳаи рҽеилаҳәа-рҽеилаца, рыҩны ашә цаԥхала инаркны, агәара инҭыҵит. Автобус инҭалан, акинотеатр аԥхьа иахьаангылаз, иллыбааит. Уаантәи ишиашаз инеин, акассаҿы агәаран инагылеит. Ргәаран анааи, аблеҭқәа аамырхит. Акиносахьа иал#
гаанӡа, уаанӡа ишырҳәахьаз еиԥш, акыр илеи-ҩеиуан. Акиносахьа алагара жәабаҟа минуҭ шагыз ани-ԥҳаи неины, рҭыԥқәа рҿы инатәеит. Урҭ уа итәан иеицәажәо. Ус Ливук Светлана лыжәҩа кны, акинозал иааҩналеит. Урҭ акинозал ишааҩналаз еиԥш, Дариа лылаԥш нарықәшәеит, аха илымбошәа ааҟалҵеит. Дариа лыԥҳа илымбарц азы, зымҩа дынхьарԥшны длацәажәон. Ус Ливуки Светланеи рҭыԥқәа рҿы инеины, инатәеит. Дариа лыԥҳаи лареи ахьтәаз аҿынтә ахԥатәи ариад акәын дара ахьтәаз. Урҭ Маша илымбарц Дариа илҭахын. Убри аҟнытә, Маша зымҩакы дхьарԥшуа, ацәажәара даҿын Дариа.
Ус акиносахьа иналагеит. Ашьхыцқәа ангыло еиԥш, «ауу» ҳәа зшыкьбжьы узмыргылоз ааиқәтәеит. Уи нахыс, амҵ ԥыруазар иуаҳаратәы ҭынчран азал аҿы. Аамҭа анааи, акиносахьа иалгеит. Акиносахьа иалагаанӡа ахәаԥшцәа ршыкь бжьы шгоз, еиҳаны агара иналагеит. Акиносахьа иахәаԥшуаз зегьы акинозал аҩныҵра иаҿын.
– Маша, макьана бтәаз, – лҳәан Дариа, Маша дымгыларц налабжьалгеит.
– Ибзиоуп, зны ԥыҭҩык дәылҵааит, нас ҳара ҳдәылҵп, – лҳәеит Маша.
Дариа Ливуки Светланеи лылаԥш нырхымгакәа дрыхәаԥшуан. Ливуки Светланеи рнапқәа еикәыршаны иштәаз еиԥш, ус иагьындәылҵит.
– Баала, Маша, ушьҭа ҳаргьы ҳдәылҵып. Аиҳараҩык дәылҵхьеит, – лҳәан дҩагылеит Дариа.
– Бзиоуп, – лҳәан деиҵамхакәа дҩагылеит Машагьы. Маша лан лыжәҩа аанылкылан, длывагыланы, лҿыналхеит. Ус ани ԥҳаи иеицны адәахьы индәылҵит, Дариа илҭахын арҭ шеицыз, иҵегь илбарц, аха уаҳа илымбеит, ауаа рыжәпара иналаӡ ицахьан.
Дариа лыԥҳаи лареи аҵх акыр инеихьан, аҩны ианааи. Акы инацҳаны, инеины, риарҭақәа рҿы инаиеит. Маша дшыҩаиаз еиԥш, дҭахәхәа дыцәеит, аха Дариа
540 #
дзыцәомызт, ахәыцра дҭанагаланы даман, дрыцҳалшьон Стефа. Уаанӡа ишаҳҳәахьоу еиԥш, Стефа лыԥҳа дылцәыӡхьан, уи лаб иахь данца, амш инаркны. Уажәы, Ливук дылцәыӡуеит, нас ишԥалыԥсыхәоу Стефа рыцҳа? Абас, Дариа Стефа дрыцҳалшьон, аха ишылхаразгьы лдыруан. Убри аҟнытә, Дариа абас лҳәон: «Зегьы зхароу лара лоуп». Аԥсны ԥшӡа, Аԥсны какаҷ аҿы аразҟы лаун, аҷкәын хазына, анцәа дылзишан, уи иҿынтә аԥҳа длыман, аха аҩсҭаацәа дырфеит. Иауеи, аҩсҭаацәа дзырфаз Стефа лан данԥсы, дахьааиз, дзаангылазеи, лан лықә-лҵас ашьҭахь дзымцеи? Ливук дызиццазеи? Лара раԥхьатәи лыԥшәма Захар дыԥхашьа-ԥхаҵо, дзакәытә арԥысузеи? Абас иҟаз азҵаарақәа ддыргәаҭеиуан Дариа дахьиаз.
Ашарԥазшәа ауп Дариа ацәа данынҭанагала. Дариа Стефа дахьлызхәыцуаз акәхап, лаԥхьа дшашаӡа даагылахт ԥхыӡрыла. Нас усгьы лҳәахт:
– «Дариа, бара исцәыбҵәахуа ус маӡак ҟалоит ҳәа сыҟамызт, аха иҟалеит. Избан, сара изсабымҳәаз Ливук Светлана длыцны даныббаз? Уи сара аамҭала исаҳазҭгьы, исылсыршон ирхынҳәра. Аха ушьҭа уи ирхынҳәра алшоны збом. Иахьа нахыс сара сразҟыданы, ари адунеи ԥшӡа санхалеит. Уи аҵкьыс сҽысшьыр, еиҳа исзеиӷьуп», – лҳәахт Стефа.
« – Ус шԥабҳәои, Стефа? – лҳәахын Дариа арҵәаа ҳәа дыҳәҳәаны, Стефа лышҟа лҿыналхеит, лҽыналгәыджьыланы,даагәыдылкыларц”.Убриаамҭазы,дцәырҳаны дааҿыхеит Дариа. Лылацәақәа лнапы нхылшьылан, иаалрыцқьеит.Афырҳәалиарҭадҩықәтәеит,уи лыԥхыӡ илбаз дазхәыцуа. «Изызҳәахари, сара аԥхыӡ избаз, ҳәарада, ишԥхыӡ бзиам усгьы идыруп. Стефа рыцҳа илқәашьхараны иҟозеи?» – дхәыцуан лиарҭа дахьылатәаз Дариа.
Дариа дҩагыланы лҽеилалҳәеит. Амаҵурҭа дааҩналан, лыԥҳаи лареи ирфашаз рхәы рхианы астол инықәлыргылт.Убриаамҭазы,Машагьыдгыланы,анапы#
рӡәӡәага аҿынтә лҿи лнапи ӡәӡәаны дааин, лхәы рхианы иахьықәгылаз, аскам даахан, еиҳа ишламараз ала астол длахатәеит. Уи акрыфара дналагоны еиԥш, Дариагьы лнапқәа ӡәӡәны, дааины, лыԥҳа дналыдтәалеит. Рҩыџьагьы ргәы иаахәаны акрыфара иаҿын. Акрыфаны ианалга, иҩагылан, иеицхырааны, рыстол аилыргара иналагеит.
Нас Дариа илыӡбеит Стефа лышҟа дцарц.
– Маша, бара аҩны быҟаз, сара Стефа лҿы сцаны, саауеит. Аԥснынтәи ҳааижьҭеи лхабаргьы ҳамбацт. Аԥснынтәи ҳанааиҵәҟьа, Стефа лҿы ҳнеины, иаабаз, иҳаҳаз, ҳахьнеиз, ҳахьааиз уҳәа зегьы лаҳҳәар акәын, аха иахьа уажәраанӡа ҳзымнеит. Сымнеиӡар аҵкьыс хараӡа еиӷьуп ихьшәаны сахьнеиуа, – лҳәан Дариа лыԥҳа дналылабжьан, агәара дынҭыҵны, амҩа днангылеит. Сааҭбжак ашьҭахь, Дариа Стефа лҿы днеины, еицәажәо, еидтәалан.
Дариа Стефа илалҳәеит Аҟәа лыԥсы анылшьоз, ақырҭуа ԥҳәыси, лареи реиванагалара атәы. Нас Маша лҩыза Марҭа лаб иаҳәшьа Ҭина лахь раара. Уантәи Ҭина лашьа Захар иахь рцара. Захар иԥшәма Светеи иареи заҟа пату рықәырҵаз. Урҭ деиҭанаиааиуа дышрыбжьаз. Уантәи лгәалаҟазаара бзианы Литваҟа дшааз.
Даҽазны ԥсшьара ҳәа Аԥсныҟа данаауа, дара рҿы ада даҽаџьара дцар, ргәы ишалсуа ларҳәеит. Арҭ реиԥш иҟоу амилаҭ адунеи аҿы џьаргьы иҟам ҳәа лгәы ишаанаго, уҳәа рыбзиаӡбахә ада даҽакы лзымҳәо, ацәажәара даҿын. Дариа дцәажәонаҵы Стефа лгәы еиқәышьшьы аӡырҩра даҿын. Дариа ацәажәара данааҟәыҵ, Стефа даацәажәеит:
– Ииашоуп, Дариа ибҳәо ажәақәа зегьы. Бара мызкы ала аԥсуааи ақырҭқәеи рҟазшьақәа бзианы иеилыбкааит. Сара заҟа шықәса уа сыҟаз, аха исзеилымкааит. Сара иеилыскаазар, схаҵа силҵны арахь саауазма? Насгьы ара хаҵа сцозма? Аха сара уажәы ус сҳәеит ҳәа разҟуп иҟоу. Ус исразҟын, сразҟы сзахымԥеит. Амала, аҩбатәи сразҟы
542 #
ҳәа исоузгьы дыцәгьам, дыбзиоуп. Пату сықәҵаны, сныҟәигоит. Марҭа ара дахьынӡаҟазгьы, ихатә ԥҳак леиԥш, пату лықәҵаны дибон, «ҳаԥсыр анышә ҳалҭоит» ҳәа длықәгәырӷьон. «Ушьҭа ишԥаауеи, баргьы саргьы ҳамала абас ҳаидтәалазаауама?» – иҳәалон уи зны– зынла...
Стефа лажәа Дариа днаԥыҩлеит:
– Стефа, Ливук бара бигаанӡа уаҩы димаӡамзи, ихылҵ-ԥылҵ ҳәа имада?
– Ус аӡәгьы димаӡам, иара хылҵ диоуӡуам. Убри азоуп Марҭа бзиа дбаны дзиааӡоз.
– Уу, уи аупеи иҟала ҳәа аалымхаҳәеит Дариа. Нас иаалцәымӷахан, лҽаанылкылеит. Дариа лҳәашьа Стефа илгәамԥхеит. «Уу, уи аупеи, иҟалаз» – ҳәа Дариа изхылҳәаараны иҟази? Ари акы иазҳәоуп хымԥада, лгәахәын Стефа, Дариа длызҵааит:
– «Уу, уи аупеи иҟалаз» – ҳәа зхыбҳәаазеи, – Дариа?
Дариа иаалцәымӷахан, лҽаанылкылеит. Ари азҵаара аҭак Дариа илымҳәарц иақәылкын, аха илҳәеит. Мҳәашьасгьы илымазеи, иаҳәшьак леиԥш илыԥхьаӡоз аԥҳәыс лҿы. Насгьы уи лҳәаразоуми дзааз, илымҳәар, иашамызт.
– Стефа, сара бара бҿы сзааиз машәыршәа, ма уҳәансҳәанны исаҳаз акы хаҵаны акәӡам. Сара сыла иабаз басҳәарц ауп.
– Дариа, бара была иабеи? Исабымҳәо, бызԥшузеи? Стефа лгәы хыҭ-хыҭуа, Дариа длазҵааит:
–Ианцәырзга, ҵәахышьа амам, исҳәароуп.
–Иҳәа, сбыкәыхшоуп, Дариа, дӷьаҵәы-ӷьаҵәуан, Стефа дахьтәаз.
“Уажәы ааигәа, фатәқәак аасхәарц азы, аџьармыкьахь сцеит. Уа Ливуки Светланеи шеицыз збеит. Аџьармыкьа агәашә ианҭалоз Ливук Светлана лнапы икын, ианҭыҵуаз, Ливук изнапык ала сумка дук икын, лара Ливук инапы лкын. Сара сышрыхәаԥшуаз, инсывсны ицеит. Ари избаз сааивнагеит. Исҳәарц иақәскит, аха исзым#
гәаӷьит. Ус сааиуан. Иацы Машеи сареи киносахьак аабарц, акинотеатр ахь ҳцеит. Акиносахьа алагамҭаз, ҳара ҳнеины, ҳҭыԥқәа рҿы ҳтәахьан. Ҳаштәаз, Ливуки Светланеи рнапқәа еикәыршаны иааҩнашылт. Инеины, рҭыԥқәа рҿы инатәеит. Дара рҭыԥқәа рҿы иахьтәазгьы, рнапқәа еикәыршаны итәан. Акиносахьа ианалгагьы, рнапқәа шеикәыршаз, инарылҵны ицеит.
Ари басымҳәаргьы ҟалон, аха ибамҳәакәагьы исзымычҳаит. Ибасымҳәаргьы сиашоуп ҳәа сгәы иаанагомызт”, – лҳәан Дариа Стефа дылҿаԥшуан, илҳәарызеи ҳәа. Стефа Дариа дцәажәонаҵы ҿымҭӡакәа, дӡырҩуа, дтәан.
Дариа лажәа дшаалгаз еиԥш, Стефа дқьызқьызуа аҵәыуарадналагеит.Дариа Стефалыҽлырӷәӷәарцдлылабжьон, ҵәыуарала акгьы шылзыҟамҵоз лалҳәон. Уи аҵкьыс, лгәы рӷәӷәаны, ҟәышрала, Ливук диацәажәарц. Лнапаҿы даалгарц акәын Дариа Стефа илалҳәоз.
Стефа дҩагылан, абуфет иҭагылаз аурыс уаҭка аалган, астол илықәлыргылт. Уи инавалыргылт ҩ-фырџьанк. Урҭ аурыс уаҭкала иаалырҭәын, хыжәлақәас ҳәа аколбаси, ашәи, ачеи ачанахқәа ирынҵаны инықәлыргылт. Фырџьанк, фырџьанк ауаҭка ржәит. Урҭ ирымҵаз ала акгьы инацҳаит. Абас ишеидтәалаз, аамҭа акыр ргеит. Аҵыхәтәан Стефа дҩагылан акаҳуа ршны, акружка хәыҷқәа рҭәны раԥхьа иаақәлыргылт. Аконфеҭҭра азна еиуеиԥшым аконфеҭқәа анҵаны, уаҟа инавалыргылт. Акаҳуа инахәо, конфеҭк инацҳауа, акраамҭа иеицәажәо итәан арҭ аҳәсақәа.
Аамҭа акыр инаганы иҩагылеит. Урҭ шыҩагылаз еиԥш, аԥсшәақәа ааибырҳәан, нас Дариа дындәылҵны лыҩныҟа дцеит. Дариа данца ашьҭахьгьы, Стефа акраамҭа аҵәыуара даҿын. Ус Стефа дышҵәыуоз, ашә аартны Ливук дааҩнашылт. Ливук Стефа дҵәыуашәа аниба, иҟалаз изымдырт. Иара имаӡақәа, макьана аӡәы идыруеит ҳәа дыҟамызт. Уи азын игәы ҭынчын иара. Ливук игәы иаанагеит Марҭа дыгәхьааганы, ма Марҭа
544 #
лҿынтә иҽеимыз ажәабжьк лаҳаны дҵәыуеит ҳәа. Аха ус акәмызт, Стефа дызҵәыуаз лара Ливук дахьиԥсахыз азы акәын.Иараахараимаз,Стефаилцәыҵәахны,харак змаӡам аӡәы иеиԥш иҽыҟаҵаны, Стефа длызҵааит:
– Ибыхьи, Стефа, бзырҵәыуазеи?
– Уара сахьыуԥсахыз азы...
– Сара бара бсымԥсахӡацт макьана.
– Суԥсахит, Ливук, суԥсахит. Уажәы ааигәа аџьармыкьаҿы узыцныҟәоз аԥҳәыси уареи шәшеицыз шәырбеит...
– Уи азоума бызҵәыуо? Уи атәы басҳәоит ибҭахызар. Аџьармыкьа аҩнуҵаҟа сҩызак аус иуеит. Уи аказы дзымбар ҟаломызт азы, снеит иара иҿы.
Иаргьы саргьы ҳшеицәажәоз, иԥҳәыс дааҳадгылеит. Исҭахыз аниасҳәа ашьҭахь, аԥсшәа наиаҳәаны, сҿанынасха, иԥҳәысгьы «ушьҭа сцалап», – лҳәан лхаҵа днаидҵны лҿыналхеит.
Уи сара данызба, лхаҵа ишибоз, илкыз асумка аалымсхит. Сара ламыск аҟаҵара азин сымаӡами?
– Лсумка аалымухит, аха ужәҩа кны душьҭамлар ҟамлаӡози?
– Сара сыжәҩа зынӡакгьы илымкӡеит.
– Нас убри ужәҩа зкыз аԥҳәыс улыцны иацы акинотеатр аҿы акиносахьа умбаӡози?
–Сароу?
– Ааи, уара
– Сара иацтәила акиносахьа збоит ҳәа шьаҿакгьы
ҟасымҵеит. Акиносахьа збар сҭахызар, бара бзымгози? Бара бымгаӡакәа зныкыр акиносахьа збоит ҳәа сцахьоума?
–Умцацызт, аха уцеит. Уи ҵәахышьа амаӡам, баша аҵәахра уҽазумкын, Ливук.
– Ашаҳаҭ дбымоума? Шаҳаҭ дбымамкәа ус бызҳәомызт. Ҳәарада, аӡәы былжьеит.
–Иаҭаххаргьы ашаҳаҭ дсыԥшаауеит.
– Бҽеиқәк, Стефа, сара бызлазбо ала аӡәы былжьеит. Быгәнаҳа лықәшәааит. Ливук ишилшоз ала Стефа лыгә#
шәымшә иҳәон. Аиашаз, Ливук Стефа дагьрыцҳаишьон, аха наӡаӡа лара длыцынхартә дзыҟаломызт. Избанзар, иара ахшаа димамызт, диоурангьы дыҟамызт. Иара дзықәгәыӷуаз Марҭа лакәын. Ушьҭа Марҭа Аԥсныҟа дцеит. Уи уаҳа арахь дшымаауаз анидыр, насгьы ҩыџьа ахәыҷқәа змаз аԥҳәыс даниднагала, уахь дцеит.
Ԥшра-сахьала, уаҩышьала Стефа лҿынӡа Светлана дзыҟамызгьы, лхәыҷқәа сааӡар, санԥсуа, нышәк сарҭап, – иҳәон, гәаныла Ливук.
Ливук аинтерес ду иман, Светлана дышлыцыз, Стефа илазҳәаз, аха уи Стефа илымҳәозар, уаҳа иара иазҳәараны иҟадаз. Уи илҳәомызт. Уи шылымҳәоз иара ибзианы идыруан. Ус анакәха, уи аилкаара аҽазкра иаԥсоуп ҳәа иара зынӡакгьы иԥхьаӡаӡомызт азы, азхәыцрагьы даҟәыҵит. Ливук Светлана дигарц шиҭахыз, заа иӡбахьан. Уи Стефа илеиҳәарцгьы игәы иҭан, аха иаахәжәаны илеиҳәар аҵкьыс, маҷ-маҷ дашьырцыланы иҳәарц игәы иҭан. Уи азы акәын мап зикуаз. Ливуки Стефеи акыр ианеицәажәа ашьҭахь иӡбеит ԥыҭрак аҟара дылԥырҵырц. Убри аҟнытә, иҽыргәыбзыӷны, даацәажәеит:
“Стефа, хәыҷык ишыбдыруа, бҽаарҭынч, саргьы сныҵыҵуеит.” Абас аниҳәа дындәылҵит. Ахәылԥаз ауп Ливук аҩныҟа даныхынҳә. Усҟан, Стефа акыр лыҽлырҭынчхьан, аха дахьҵәыуоз, ллакыҵақәа ыҵчаа иҟаз, макьана дара ҳәа акгьы рымамызт, иҵчаа ишыҟаз иҟан. Ус дшыҟазгьы фатәы хаала рхәы ҟалҵан, Ливукгьы ларгьы леидтәаланы акрырфеит.
Абри ашьҭахь, иҵит даҽа мызкы иазынаԥшуа. Уахык зны, акрыфаны ианышьҭала ашьҭахь, Ливук Стефа лахь ихы наирхан:
– Стефа,–иҳәеитуи.
– Сӡырҩуеит, – аҭак ҟалҵеит лара.
– Исҳәар бгәы иалсыр ҳәа сшәоит, аха исымҳәаргьы
иашам. Ҳҩыџьагьы ҳлеидтәаланы, ҽеишәа ҳхәыцны, ҳхқәа ирзеиӷьу акы алаҳхыр еиҳа еиӷьӡами?
546 #
– Ишԥеиӷьым, еиӷьуп, ҳәарада.
– Ус анакәха, бара макьана хаҵа бцарц былшоит, ахылҵгьы дбауеит. Уи дбааӡар, банԥсуагьы нышәк баиҭап, быԥсаанӡагьы бибап. Саргьы хәыҷқәак змоу ԥҳәыск дысзыԥшаар, урҭ сааӡар, саныԥсуа, нышәк сышԥарымҭари?..
– Абри аума «ҳахқәа ирзеиӷьу акы алҳхыр зуҳәо», – лҳәан Стефа, лнаргәыҵа рҟьаҟьаны Ливук аҿаца ааиҿыҵлыргеит, аха иара иҽимырҵысит.
– Иҭабуп, Стефа, – иҳәан ашьшьыҳәа дҩагылан, дындәылҵны дцеит. Стефа лымала аҩны дааҩнахеит. Аухантәарак, дааҟәымҵӡакәа ҵәыуаран дызҿыз Стефа. «Сара Ливук сышԥеиҿасуаз. Иҟасҵаз иашам, сара абри санисуаз, снапқәа ҿҩаандаз», – лҳәон гәаныла. Аха иахцалак, агәыӷра лыман Стефа, Ливук лара лахь дгьежьны даауеит ҳәа, аха уаҳа умԥсит, уи уаҳа Стефа лахь дымхынҳәит. Мышкы цеит, ҩымш цеит. Стефа гәырҩала лыҩны дыҩноуп. Гәыхҽыгас аурыс уаҭка, ачаи ҵәыца илҭаҭәаны илжәуан. Ливук Стефа лыҩны дандәылҵ ауха дышиашаз, Светлана лахь дцеит. Уа дахьнеиз, иҟаз, ианыз зегьы анлеиҳәа, еиҳагьы лгәы иаахәеит. Уи лгәахәара адыргас Ливук иқьышәгьы днагәӡит. Иаргьы дгәырӷьаҵәа дааҟалеит. Нас Светлана Ливук дихәлаччо, даацәажәеит:
– Ушьҭа ишԥаҟаҳҵо, ҳчара аҽҳәара аҳҭоума?
– Уи бара ишыбҭаху ауп,– иҳәеит Ливук иааркьаҿны. – Сара ишысҭаху акәзар, ҳчара аҽҳәара аҳҭоит уахаҵәҟьа. Аиаша уасҳәоит иуҿасыз аԥҳәыс лахь ухынҳәны слыцынхоит ҳәа уалагар, уиашам. Уи даарак бзиа улбомызт ауп дзуҿасыз. Зхы пату ақәызҵоз ԥҳәысҵас бзиа улбозар, дуҿасраны дыҟаӡамызт. Сылашара, Ливук, сара адунеи ахаан ус ҟасҵараны сыҟам, избанзар, бзиа узбоит.
– Ус бымцәажәан, Светлана. Сара ушьҭа Стефа лахь схынҳәуам. Сара уахь ушьҭа хынҳәышьа сымам. Ус шакәу баргьы аргама иббоит. Ачара аҽҳәара аҭара акәзар, уахаҵәҟьагьы аҿҳәара аҳҭап, уи сара мап ахысҳәаауам, сазы#
разуп. Амала, бгәы иалбмырсын, сара сҩызцәа ҳәа аӡәгьы исызиаҳәом. Ливук ас зиҳәаз, иҩызцәа ишиџьырымшьоз идыруан Стефа дкажьны даҽаӡәы лахь дахьцаз.
– Ус акәзар ибзиоуп, сара стәқәа ирасҳәап ҳчара рацәак идумзаргьы ҟалоит. Ҳхәыҷқәаны ҳара ҳауеиднагала. Амала, изаҳҳәақәо рсиа ҟаҳҵароуп, уи хымԥада, иаҭахуп, – лҳәан қьаад бӷьыцки ҩыгаки аалган, аҩра дналагеит. Ливуки Светланеи рчараҿы иааиқәоз ҳәа ргәы иаанагақәоз, ашәҟәы иананырҵа, зегьы ҩажәаҩык ҟалеит. Уи аухаҵәҟьа рчара аҽҳәарагьы арҭеит. Уажә иааиуа амҽыша акәхеит уи. Уи амш аҿынӡа ибжьоуп даҽа ԥшьымш.
Адырҩаҽны, ашьыжь, ианыҩагыла, ақалақь ахь ицан, ааԥхьаратә шәҟәқәа аахәаны иааргеит Ливуки Светланеи. Урҭ рчарахь иаарԥхьоз, рыхьӡала ааԥхьаратә шәҟәқәа харҭәааны иҟарҵан, зыхьӡала ирҩыз иганы ирырҭеит. Ливуки Светланеи ахәаша аҽны аџьармыкьахь ицан, афатәи арыжәтәи аахәаны иааргеит, амҽышазы ирмазеины иҟарҵеит.
Амҽыша аҽныизарҳәазааин,ирфеит,иржәит,ишәаҳәеит, икәашеит, ус идыршеит. Ачара бзианы ицеит. Ацәа рыгны, зегьы рқьафқәа ҟаҵаны, ашьыжь иҩагыланы, доусы рыҩныҟақәа рахь иқәланы ицеит. Ливуки Светланеи, рхәыҷқәеи рымала иааизынхеит.
Ари Стефа илаҳаит, уи нахыс лара лгәырҩа илымаз, аригьы нылзацлан цәгьала лыҩны дааҩнахеит. Стефа даара игәнылгеит Ливук наӡаӡа дахьлыцәцаз. Марҭа данлыцәца аҵкьысгьы, игәнылгон Ливук дахьлыцәцаз, избанзар, лыԥҳа данлыцәца Ливук диқәгәыӷуан. Уажәы, дзықәгәыӷуа ҳәа аӡәгьы длымаӡамызт. Абри нахыс Стефа џьаргьы дымнеиуа, џьаргьы дмааиуа, аҩны дааҩнахеит. Убраанӡа ирацәаны акәымзргьы арыжәтә ажәра иналагахьаз, убри нахыс, аҩны дтәаны, еиуыжьӡаны арыжәтә ажәра далагеит. Стефа мызкы ахы аҵыхәала, убас илыгхеит, уаанӡа ибзианы дыздыруаз, уажәы, дибар дизымдыруа аҿынӡа.
548 #
Ливук Стефа лҿынтә ддәылҵны данцоз, имаҭәақәа ишәыз рыда уаҳа акгьы изымгеит. Уи имаҭәақәа игаразы, анеира иҭахижьҭеи акрааҵуан, аха уахь анеира ицәыуадаҩын, ԥсрак ӡрак аиԥш иԥхьаӡон. Иара излеиӡбыз ала, Стефеи иареи, еиднагалеижьҭеи, иеицыҟарҵаз ҳәа акгьы даҳәомызт, ус иҟоу акыр шыҟоугьы, иара дзыҳәоз ишәҵатәы маҭәақәа рымацара ракәын. Иара ибзианы идыруан, Стефа лҿы имаҭәақәа рзы анеира, лара агәырҩа цәгьа шылзаанагоз. Убри аҟынтә, иара уахь анеира иҭахымызт, аха дымнеир ада уаҳа ԥсыхәагьы имамызт. Хәынтә-фынтә иҽызлеиҭеикыша амаҭәа ҿыцқәа шимоу, адқьан аҿы аахәара аԥсоуп ҳәа иԥхьаӡомызт. Мшәан, урҭ раахәарагьы ус имариоума? Ливук игәаӷьит Стефа лҿы анеира, уи имгәаӷьыр ада ԥсыхәа имамызт аҟнытә. Уахь даннеиуаз, заа иӡбеит, Стефа егьа лҳәаргьы ичҳарц, лара ажәа лымеимкырц, аха изгозар, имаҭәақәа игарц. Абри қәкыс иҟаҵаны ауп, Ливук Стефа лгәашә аартны, лгәара дшынҭалаз. Ливук раԥхьа амаҵурҭа дыҩнаԥшит, Стефа дибозар ҳәа. Ливук Стефа даарыцҳаишьеит, лара астол дахатәаны дшыцәаз аниба. Уи илаԥш астол инахигеит. Стефа дызхатәаз астол иқәгылан: ча саки, колбас сақәаки, нас абаҭлыка абжа аурыс уаткеи. Иқәгылан, иара убас, «Аурыс уатка» зҭаз буҭилкакгьы ҭацәны.
Ливук Стефа ас даниба, уаҳа ибжьы мыргаӡакәа имаҭәақәа ахьыҟаз, ашә аартны дныҩнашылеит. Арахь, данаауаз, иааигаз, иааҵәа ду аацәыриган, имаҭәақәа еиҵакәаҳаны илҭеиҵеит. Иџьаба аныцә шашәа ааҭихын, ааҵәа ахы рӷәӷәаны иааҿеиҳәеит. Ливук зхы ҿеиҳәаз иааҵәа иманы дындәылҵын, агәашә аԥхьа иргыланы, иара даагьежьын, Стефа дахьыцәаз днеин,дааирҿыхеит. Стефа Ливук данылба даара дгәырӷьеит. Аиашаз, уи Ливук уаҳа дылбоит ҳәа дыҟамызт.
– Ливук, уаргьы саргьы акака еицаажәып, – лҳәан лбуҭилка афырџьан наҵакны, ахы лалырхеит, аха акгьы млеит. Стефа абуҭилка шҭацәыз анылба, лнапы налырххан, Аурыс уатка зҭаз, абуҭилка аалган, ҩ-фыр#
џьанк рҭәны инықәлыргылеит. Афырџьанқәа рҭәны иқәлыргылаз, руакы аақәылхын, абас Ливук иныҳәара дналагеит:
«Анцәа уиныҳәааит, Ливук. Анцәа агәабзиара уиҭааит. Сара суҭахымкәа умцеит. Уара ӷәӷәала ахәыҷқәа уҭахын. Уи азы акәын Марҭа хатәы ԥҳак леиԥш дыԥ-хьаӡаны, дшуааӡоз. Аха уи дызтәыз рахь данца, уара ахәыҷқәа змаз ԥҳәыск дуԥшаан, дугеит. Шәеиԥымхааит ларгьы уаргьы, шәеидажәлааит».
Стефа лныҳәаҿа ашьҭахь, илжәаанӡа ҳәа дымԥшӡакәа иаргьы ифырџьан аақәихын абас аныҳәара дналагеит:
“Иҭабуп, Стефа. Сара абзиарақәа исзеиӷьабшьаз жәантә еиҳаны абзиарақәа бзеиӷьасшьоит. Иҭабуп ҳәа басҳәоит, сахьеилыбкааз. Насгьы сбыҳәоит баргьы бхы бахәарц. Бара макьана бҿоуп, хаҵа бцар, ахылҵ дбауеит. Быгәнаҳа сықәсҵар сҭахым. Ибаҳау, Стефа”, Ливук илаӷырӡқәа лиҿашит. Стефа Ливук илаӷырӡқәа аазшәа анылба, ларгьы лылаӷырӡқәа лыблақәа иаархшылеит. Рыҩџьагьы рфырџьанқәа аақәырхын, инеинҟьаны иржәит. Урҭ рфырџьанқәа ҭарцәны астол инықәдыргылеит.
– Ливук, ари ҵыхәтәантәи гәӡразааит, – лҳәан Стефа, Ливук ихәда лнапқәа аакәлыршан, иӷәӷәаны даагәыдылкылан, даалыгәӡит. Иаргьы инапқәа аалыкәиршан, дааигәӡын, наҟ днаскьаны днагылеит.
– Стефа, сара сымаҭәақәа рзы акәын сзааз. Сара санааи, бара астол бхы ықәыжьны быцәан. Бара быцәоушәа анызба, бмырҿыхаӡакәа снеины, сымаҭәақәа ааҵәа инҭаҵаны, абна, агәашә аҿы иргыланы сааит, аԥсшәа баҳәаны сцарц. Бгәы иаанамгааит, сымаҭәақәа рҷыдахаз, даҽакы згеит ҳәа, ибҭахызаргьы бнеины игәаҭ.
– Ливук, уара ус зуҳәои? Сара уара усзымдыруа џьушьома? Уара ус шыҟаумҵо, қәнагала издыруеит, Ливук. Уара иугәаԥханы, сыҩны иҩноу зегьы ааҩныганы иугозаргьы, сара ажәак ахысҳәааӡом. Сара сыҟазшьа уара иузымдырӡуеи? – лҳәан Стефа Ливук дизҵааит.
550 #
– Издыруеит, Стефа, издыруеит, – иҳәеит Ливук, ихы ааирҵысын.
Ливук Стефа дааныжьны, ԥҳәыс дааганы, ачара иухьан акәымзар, Стефа лҿы даангыларгьы ҟаларын, аха уажәы, ус ҟаиҵо дыҟамызт.
– Стефа, сара сцоит бара бааныжьны, аха баргьы саабхылаԥшуеит, ацхыраарагьы бысҭалоит. Бара сахьеилыбкааз азы “иҭабуп” ҳәа басҳәоит, – иҳәан иџьаба инапы нҭишьын, имаҷӡамкәа аԥара ааҭихын, астол инықәиҵан, дындәылҵит.
Ливук данца ашьҭахь, Стефа астолгьы еилмыргаӡакәа, днеины, лиарҭаҿы днаиеит.
Лара лымала диан, ауада аҭӡамцқәа дныркыдԥшылаааркыдыԥшылуа. Лара дахьиаз, дааҟәымҵӡакәа аҵәыуара даҿын. Лара данааԥш, лхы згәылаз лыхчы зегьы бааӡаӡа иҟан, Стефа лыхчы бааӡоушәа анылба, иаарҳәны илыхчнылҵеит. Уи ашьҭахьгьы акраамҭа диан. Стефа дахьынӡаиаз, илымхәыцуаз ҳәа иарбан иҟаз. Уи лхәыцрақәа рымацара ааидкыланы иҩызар, ицқьаны, зҿыгҳара дуу роман дук ҟалон, аха урҭ зегьы срылалом. Аҵыхәтәантәи лхәыцра ауп сара абра изҩырц исҭаху. Избанзар, аҵыхәтәантәи лхәыцра ашьҭа дынхыланы, акыр лыллыршеит, аха акгьы алымҵит умҳәозар. Уи илхәыцыз абри ауп. «Ара сымала нхашьа сымам, Марҭа арахь уаҳа даауам. Сгәанала еиҳа еиӷьуп ҳәа исыԥхьаӡоит, сара сымԥшӡакәа сыҩны ҭины Аԥсныҟа сцар, изеиԥшразаалак, уадак аахәаны сыҩналап. Ҟьамсар гаҩыс акәзаргьы, џьара аусура салагап. Марҭа данаақәхьаазгалакгьы, сцаны дызбалап. Сара сахьынхо, садрес ласҳәар, хымԥада, днеины ларгьы сылбалоит. Уи гхада сара агәра згоит. Захар сиҳәап даасхылаԥшларц. Анцәа иумҳәан сара уи иҭаацәара саԥырхагахозар. Иара иԥҳәыс дылкажьны сара сигозаргьы, изуӡуам. Избанзар, сара агәнаҳара сҭахӡам. Сгаӡарала агәнаҳара изуз ауп, абас скыдҟьо сызмоу. Ишыздыруа, даҽа гәнаҳарак ҟасҵахома. Мап, уаҳа гәнаҳара ҟасҵом. Амала, ус Захар
#
даасхылаԥшуазар, дсыцхраауазар, сара мап скӡуам. Имаҷҩума, нас ҩыџьа аҳәсақәа змоу ахацәа».
Афырҳәа, Стефа длатәан, лыԥҳа лыхьӡала асалам шәҟәы аҩра далагеит.
Стефа хԥаҟа-ԥшьбаҟа цәаҳәа анылыҩ, илҩыз зымҩа инықәылҵан, Захар ихьӡала асалам шәҟәы аҩра дналагеит. Уи илҩыз асалам шәҟәы абас аҳәон: «Захар, уаргьы саргьы ицқьаны ажәа шықәса ҳаицынхон, ҟыҟдаҿыҟда. Сара схарала иахьа ҳаилыҵны ҳтәоуп. Уара аӡәы дааугеит, сара аӡәы сиццеит. Аха сара аҩбатәи схаҵа скажьны ахәыҷқәа змаз дааигеит. Иара ахшаа диоуамызт, Марҭа лакәын дзықәгәыӷуаз. Сара сан даныԥсы, сахьааиз уаҳа сымгьежьит.
Иагьаусиҟазаргьы,сараиздыруеит,маҷкиадыМхаргьы сара сыбзиабара шумоу. Анцәа дшыҟоу удыруазар, аҳәара иусҭо мап ацәумкын. Марҭа дышԥаҟоу ҳәа сузҵааӡом. Избанзар, сара ибзианы издыруеит, уи ахылаԥшра бзиа шлымоу. Амала, аҵаразы дшыҟоу сыздыруам. Ара даныҟаз, литов бызшәала аҵара лҵон. Уа дахьнеиз, урысшәала аҵара далагеит. Ҳәарас иаҭахузеи, уи аҵара шылцәыуадаҩу, здыруеит.
Убарҭгьы, егьырҭгьы реилкааразы, сара Аԥсныҟа снеир сҭахуп. Зынзаҵәык сынуацәажәаны сыԥсындаз ҳәа сыҟоуп. Ҳазну амза ҩажәеи хәба рзы, Адлер сҟалоит, убра усԥыларц суҳәоит. Гәык ала иузыҟоу, ԥыхьатәи уԥшәма ԥҳәыс Стефа».
Абри асалам шәҟәы Стефа илҩыз аконверт инҭалҵан, адрес нақәылҵеит. Иаразнак апочтахь дцан, аусҳәарҭа агәараҿы,аџьҵладуигылаз,ашьапы«Почта»ҳәаанҵаны, икыдыз аиашьык, илҩыз асалам шәҟәы нҭа-лыршәит Стефа. Убри ашьҭахь, хымш нҵәаны аԥшьымш рзы, Стеф адәыӷбаангыларҭа вокзал днеин, адәыӷба дынҭалеит. Аамҭа ахьцаз лымбаӡакәа Адлер дааит. Лара дзықтәаз авагон аангылараны иахьыҟаз,иаангылеит. Лара дзықәтәаз авагон аԥхьа Захар дгылан. Авагон шаангылаз еиԥш, Стефа авагон амардуан дыллыбаан, Захар иахь
552 #
лхы рханы лҿыналхеит. Захаргьы Стефа лахь иҿааихеит. Рҩыџьагьы рнапқәа ааиқәыршаны, иааибагәӡын, иҷыгәҷыгәӡа, маҷк-маҷк аҟара инаскьаны, нас иааҳәны авокзал ахь рхқәа рханы рҿынархеит, аӷды-мыды ҳәа иеицәажәо. Авокзал азал ду аҿы инеит. Уи уаала иҭәын, акәакьҭахьшәа ҩбаҟа тәарҭақәа ҭацәын акәымзар. Захари Стефеи азал агәҭаны ианнеи, иааҭгыланы, инаԥшыааԥшит, иҭацәу еирымӡк ахьгылоу рбозар ҳәа.
– Абна иҭацәуп, – иҳәеит Захар, азал акәакь ахь данынаԥш. Стефагьы илбеит азал акәакьҭаҿы аирымӡ ҭацәны иахьгылаз. Рыҩџьагьы уахь рҿынархеит. Уа ианнеи, рыҩџьагьы леиватәеит рыгәқәа хыҭ-хыҭуа. Урҭ ирҳәашаз мачхәызма? Аҳәатәы рацәа рыман, аха урҭ ирымаз аҳәатәқәа рцәыргара убас ицәгьан, гәы ӷәӷәак змоу аӡә иакәымзар, гәы ԥшқак змоу аӡәы изымҳәартә еиԥш. арҭ аҩџьа араҟа итәан акраамҭа еиҿаԥшуа, аха аӡәгьы ацәажәара агәаӷьра иоуамызт.
Аҵыхәтәан, Стефа ацәажәараз агәаӷьра лоун лыбжьы хәаҽӡа ԥшьаалашәа иныҵакны ҿаалҭит:
– Захар, иухьи, уҭынчцәахазшәа збоит. Уаргьы саргьы раԥхьа ҳанеибадыруаз, уеилҟьа-еилӷәыцәӡа, уаҩы думыхәо, мап зласкшаз ажәа сзымԥшаауа, сара исзынархаз ажәақәа рывсшьа сымамкәа уцәажәон, уажәы, урҭ раҳаиҭ-ҟәиҭ цеит, иҟалазеи?
– Акыр здыруоу, Стефа, ббаашәит, схы иҭамкәа, сгәы иҭамкәа сылкажьны бцеит. Бан лыԥсра сҳәеит, лыхатәфара сҳәеит, лҩынҩажәамш сҳәеит, лышықәс ашьҭахь, ушьҭа дышԥамаари ҳәа сызԥшуаз, исаҳаит хаҵа бышцаз ала ажәабжь. Уи сҵәуит, исхьит, акыраамҭа сџьабеит. Сара схала санызнымха, ӡӷабк мчыла сызҭахқәаз слышьҭаргалан, даазгеит. Анцәа илԥха лоуааит, уи аӡӷаб. Зегьы рыла дыбзианы дсықәшәеит. Сҵәҩан шьапгьы лмырӡит. Ҩыџьа аԥацәа срабуп уи лҟнытә. Баргьы саргьы ҳаԥҳа Марҭа лакәзар, дгәазырҳагаха ҳаҩны дыҩнагылоуп. Ланԥсеи лареи пату еиқәырҵоит, ани ԥҳаиҵәҟьа пату шеиқәырымҵара еиԥш. Лашьцәа
#
ракәзар, ҽнак дрымбар рзычҳаӡом, ларгьы лашьцәа рзы убас дыҟоуп. Ус иагьа иҟазаргьы, бара сара сгәаҵа банҭам ҽна заҵәыкгьы ыҟаӡам, изааӡари, бзиа бызбоит уажәыгьы...
– Иуҳәаз уажәақәа даара сгәы иаахәеит, саргьы убасҵәҟьа бзиа узбоит, аха аҩсҭаацәа схалан, ҳҭаацәара бзиа хсырбгалеит. Уи хыбгалеит сара схарала. Сара соуп иагьззеицәахаз. Уара уи азы хәыцкгьы улымшәеит, иузеиӷьымзар, иузеицәамхеит. Уара ишудыруа еиԥш, сара Марҭа лыда хшаа дсымам. Ахара сымхәыцӡакәа иҟасҵаз, уара узы ибзиахеит, сара сзоуп изҽеимхаз акәымзар. Агәнаҳара иҟасҵаз, сара исхаԥеит, сыԥсҭазаара арцәгьеит. Сыԥҳа заҵә Марҭа сара сҿы даанымгылакәа, уара уахь дааит. Уара укажьны, сзыццазгьы, даасхыҵны, ахәыҷқәа змаз ԥҳәысс дигеит. Уи ахәыҷқәа иԥсы изрылымхуа бзиа ибон. Марҭа аҩны дсымазар, ҳәарада, Ливукгьы сара скажьны даҽаӡә лахь дцаӡомызт. Захар, уара ишубо еиԥш, ари адунеи ду аҿы сымацара саанхеит, схы ахьызгара сзымдыруа. Уара азин суҭозар, Литва исымоу сыҩны ҭины, Аԥсны ҩнык аахәаны сыҩналон. Сыԥҳагьы лассы-лассы дызбалон, уаргьы уаасхылаԥшларын. Ҩыџьа аҳәсақәа змоу дыҟам џьушьома? – лҳәан, даччашәа лун, Захар днеиҿаԥшит Стефа, лылақәа ҭырхаха. Захар уаанӡа Стефа илҳәақәоз ихы рзышьҭны дырзыӡырҩуан, аха Стефа аҵыхәтәантәи лажәақәа дааччашәа илҳәаз, иара дзамырччеит. Илахь ааиқәнаҵеит, уи аҭакгьы абас иҟаиҵеит:
– Стефа, сара издыруеит бара брыцҳара, аха ишԥазури. Аарҳәышьа змам аус ҳабжьалеит баргьы саргьы. Быԥҳа дыббалозар, сара мап сҳәаӡом. Даҽа маҷк аҟара Марҭа ҩлызҳар, бара бахь днеилап, ларгьы уи ауп илҳәо. Амала, бара хазы ҩнык аабхәеит ҳәа, уа быҩнаҵаны, сара ҩыџьа аҳәсақәа сшәыбжьаны, амалахазгьы бақәсыргәыӷуам. Избанзар, усҟан, сара ҩжьак ирышьҭалаз сиеиԥшхар ҳәа сшәоит.
– Иуҳәо иашоуп, саҭамзааит сара схарақәа рзы. Уара уҩны уҭаацәа узыԥшуп. Уца уҩныҟа. Сара уаха ара
554 #
исыршап, уаҵәы асааҭ жәаба рзы адәыӷба ықәҵуеит, аблеҭ соур, уи ала сцоит. Аблеҭ смоур, аеропорт ахь сцап. Уаанӡа уадак сԥшаар, уахынла уа сыршалап. Ҽынла амшын сҭазаап, ақалақь салазаап. Ус саамҭа схызгалап.
–Ибзиоуп, уи бара ишыбҭаху ауп. Аха усҵәҟьагьы ҳзеицрыҵуам, ана аресторан аҿы ҳнеир, акы ҳнацҳап.
– Ишуҭаху.
Стефеи Захари ахьтәаз иҩагылан, аресторан илыҩналан, иахьҭацәыз ҭыԥк аҿы илатәеит. Аофициант ԥҳәызба арҭ ахьтәаз анылба, қьаад цқьаки лҩыгеи кны, дааины даархагылеит. Захар аминиу днахәаԥшын, Стефа илҭахқәаз афатәқәа имдыруази, урҭ аалгарц аофициант ԥҳәызба дналыҳәеит. Аофициант ԥҳәызба илеиҳәақәаз ашәҟәы инанылҵеит, ԥыҭк данынаскьа, Захар ибжьы налықәиргеит, «Шампантәи» ацҵа ҳәа. Адахҭа днадгылан, «Шампантәи» ҳәа лқьаад инанылҵеит. Нас дук мырҵыкәа Захар ииҳәақәаз зегьы лыманы дааин, аофициант ԥҳәызба, изхатәаз астол инықәлыргылт.
Стефеи Захари рычхьыԥқәа аашьҭырхын акрырфеит рбуҭилка «Шампантәи» ааҭадырцәит. Арҭ акрыфа– акрыжә иҩагылеит. Амшгьы акыр илеихьан. Хәлар, Захар аҩныҟа дзымцар ҳәа дшәан, Стефа даацәажәеит:
– Захар, иуҳәаз саҳаит, уара уаԥсуа хаҵоуп, ус уагьаанхароуп. Аамҭа цар, аҩныҟа ацара уцәыцәгьахоит, уи аҵкьыс заа уца.
– Зны ара ҳнеины, аблеҭ ыҟазар иааҳхәап, ара иҟамзар, аеропорт ахь сцап. Ибгәаламшәои, баргьы саргьы Краснодарҟа ҳанцоз, уахык ҳахьаангылаз, бгәы иацәымӷымзар, уахагьы уа ҳаангылап.
Стефа дгәырӷьаҵәа дааҟалеит, «иахьцалак, срыцҳаишьоит», – лҳәеит лара гәаныла, Захар ииҳәаз ажәакгьы ахылымҳәааит Стефа.
Иеицны акассаҿы инеит. Аха Литваҟа ицоз адәыӷба ыҟамызт. Уаантәи аеропорт ахь ицеит. Уахь иԥыруаз аҳаирплан ыҟан. Уи ԥыруан ауха асааҭ жәаҩа рзы. Уи аилкааразы агәаран инагылаз, Захар иоуп.
#
– Стефа, бпаспорт сырбеи, – иҳәеит Захар.
Стефа лпаспорти аблеҭ ахә аԥарақәеи иеицҵаны инилыркит. Захар Стефа илҭаз аԥарақәеи апаспорти аалымихын, аԥарақәа шьҭахьла инаиргьежьит. Иара иџьаба аԥарақәа ааҭыхны, акассир заҟа лҳәаз аҟара апаспорт инагәылеиҵан, лаԥхьа адахҭа инықәиҵеит. Апаспорт иаагәылхны, аԥарақәа ааԥхьаӡаны, акасса инҭалҵеит. Аблеҭ ишахәҭаз иаахарҭәааны Захар иаԥхьа адахҭа инықәылҵеит. Стефа лпаспорти лблеҭи Захар иаақәихын, агәаран дналҵны, Стефа дахьгылаз, дналыдгылан, аблеҭ нылиркит.
Аҳаирплан ақәтәаразы, алаҳәара ҟарҵаанӡа, Стефеи Захари еиҳа иахьԥхьакырҭаз тәарҭак аҿы иеицәажәо итәан. Аҳаирплан аԥырраз алаҳәара аныҟарҵа, лара днеин, аҳаирплан аҭаларазы агәаран иахьгылаз днагылеит. Захар уа дгылан, Стефа дахьынӡеибоз. Аха, Стефа димбо наҟ данынарылала игәы еиқәышьшьы даагьежьын, аџьармыкьахь ицоз автобус ахьаангылоз днеины, агәаран днагылеит. Уантәи акы днақәҵуа, даҽакы днақәтәо мацара Ԥсоу дааит. Уи шьапыла аҳәаа дынхыҵын, Гәоуҭаҟа ицоз автобус гылан. Ари автобус Захар иқыҭа иавсны акәын ишцоз. Уи ахьгылаз днеины, днақәтәеит. Иара илыбаарҭаҿы ианнеи, дыллыбаан, аҩныҟа иҿынеихеит. Захар заа данзымаа, Света акыр дшәеит. Захар дшаалбаз еиԥш дизҵааит:
– Ҳара ҳуцәшәаны ҳаҟан, уабаҟаз уажәраанӡа?
Захар «абра сыҟан» ҳәа иаахәжәаны имҳәакәа ҭынч– ҭынч лхы азышьҭны, илеиҳәеит акгьы аанмыжькәа зегьы.
– Захар, иуҳәаз хасҵоит. Аҵабырг ахьуҳәаз азы сузгәааӡом. Амала, Марҭа лышҟа иумҳәан, уи лгәы арԥшаауеит, – лҳәеит вета дыччо.
556 #
Ажәаатәи ахы
Аамҭа ласны ицоит амацәыс еиԥш, уааҳәны уаахьаԥшаанӡа. Иахьцаз убаӡом. Иацы ихәыҷқәаз, иахьа рызҳан, иарԥарцәахеит, иҭыԥҳацәахеит. Аԥышәарақәа қәҿиарала иҭины, ашкол иалгеит. Ушьҭа доусы ирҭахқәаз рзанааҭқәа алырххьеит, усгьы. Урҭ иалырхыз рзанааҭқәа рыла аҵарақәа ирҭалоит. Изҭалақәо қәҿиарала ианалгалак, доусы рзанааҭқәа рыла аусурақәа ирылагашт. Русурақәа рыла рызҳаны, рыхьӡ, рыԥша шьҭыҵны, рыжәлар иаарылагылашт! Уи бзиами! Уи гәырӷьарами! Уи зҳарами. Азҳара анцәа ириҭааит ахьыбҿар! Аҿар рызҳароупԥсҭазаарасиҟоу.Аҿаррызҳалааит,аԥсҭазаара ԥхьа ицалааит, иҿиалааит. Иахьа ашкол иалгаз, дыррала ишазҳаз еиԥш, ирызҳааит маха-шьахалагьы. Марҭа лакәзар, лҩызцәа зегьы реиԥш, ԥшралеи-сахьалеи, дырралеи лызҳаит. Лыӡӷы аҵәаҵәарақәа ҭыҟаԥшьааӡа, дыԥшӡаӡа дыҟоуп. Уи лаб иҿы дыҟоуп. Литавнтәи данаа ашықәс инаркны, лан лахь дызцомызт, аха лан данаалак, длыцны дцалон, иахьынӡалҭаху уа дыҟан, нас даалгалон. Марҭа лан длыцны дцалон аԥхынтә ԥсшьарамшқәа раан. Маша лани лареи Марҭараа рҿы иааилуан. Марҭа Литва дахьынӡаҟоу, Машеи лареи еснагь иеицын, зны Марҭа Маша лҿы дыҟан, зны Маша Марҭа лҿы. Аԥхынтә ԥсшьарақәа раан, Маша лани лареи Гәдоуҭаҟа иаалуан. Араагьы Машеи Марҭеи еснагь иеицын. Ихарҭәаау абжьаратә школ иалгаразы, аԥышәарақәа рҽаназыҟарҵоз, амшқәа руакы аан акәын. Аԥсшьара ду аан, аҵаҩцәа зегьы адәахьы иҟан. Уи аҽны ҷаԥшьаҩыс акласс аҿы иҟаз Алхас иакәын. Алхас акласс аҿы дтәаны ашәҟәы даԥхьон. Акласс дааҩнашылеит Марҭа. Алхаси Марҭеи афбатәи акласс аҿы иантәаз, Алхас Марҭа «бзиа бызбоит» ҳәа анлеиҳәа, лара «суҿасуеит» ҳәа аниалҳәа амш инаркны ауп Алхас Марҭа бзиа дибаҵәҟьо даналагаз. Аха иара убасҟан илеиҳәаз ауп уаҳа ажәакгьы леимҳәацызт. Иара Марҭа дылцәыԥхашьон,
#
дагьлыцәшәон. Еснагь, хара-хара длывсуан. Амала, лара илмырбаӡакәа длыхәаԥшуан. Аиҳабыратә классқәа рахь даанеи, Алхас Марҭа даныналыхәаԥшлак, «мышкы разҟык соураны сыҟазар, абри лыда аӡәгьы дысмауааит» ҳәа иҳәалон. Алхас Марҭа даныналҿаԥшлак дааҟаԥшьхон. Ааигәа ашкол ралгамҭазы, Алхас иҭаххеит игәы иҭаз ааҭыганы Марҭа илеиҳәарц, аха ус ҿымҭӡакәа дааиуан лымариа дақәшәомызт, ус леиҳәартә еиԥш. Марҭа лымариа уажәоуп Алхас данақәшәа. Иҟалаз ҳәа изымдырӡакәа. Амацәыс еиԥш, иаразнак дҩагылан, ашә днеины днаԥырагылан, мыҩтәык ибжьы ҭымгацәакәа ҿааиҭит:
– Марҭа, ибгәалашәоу, афбатәи акласс аҿы ҳантәаз, ибасҳәаз. Убрижьҭеи бара быда аӡәгьы дысгәаԥхом. Ишыббо, иаарласны ашкол ҳалгоит. Убыржәыҵәҟьа ажәа сыбҭарц сбыҳәоит.
– Алхас, афбатәи акласс аҿы ҳантәаз исоуҳәаз сгәалашәоит, аха сара иуасҳәаз ахьугәаламшәо ауп сгәы иалоу. Усԥырҵ уажәыҵәҟьа, «суҿасуеит», – лҳәахт Марҭа. Алхас иааиқәшәеит, иахьбасҳәоз иҳәо дааҟалҵеит. Ашьшьыҳәа ашә днаԥырҵын, днагылеит. Ла-ра дынивсын дыҩны лҿыналхеит. Марҭа дыҩны дахьнеиуаз, ачча лҿықәыххы дыҟан. Ус аҩбатәи аихагыла аҿынтәи амардуан дыллыбаан, лҩызцәа рахь лҿыналхеит. Уахь лҿаныналхоз, ишылдыруаз, лыччара аанылкылеит. Мамзар, «бзырччозеи» – ҳәа дыхҭаркыр алшон. Алхас акласс аҿы дыҟан, лҩызцәа акы ргәы иаанагар ҳәа дшәеит. Марҭа Алхас дивсны данца ашьҭахь, иара днеины, иҭыԥ аҿы, днатәеит. Акыраамҭа дхәыцуа дтәан.Иараиааигәалашәеит,актәи аҵатәхәыаан,Марҭа ихәыҵагәаны салам шәҟәык дшаԥхьоз, нас аконверт инҭаҵаны лышәҟәҭра ишынҭалҵаз. Алхас афырҳәа дҩагылан, Марҭа лышәҟәҭра дынҭаԥшит. Имарианы иԥыхьашәеит ари ашәҟәы. Аконверт днахәаԥшны, Алхас иаагәникылеит Маша ладрес, нас афырҳәа, иахьҭаз инаганы инҭеиҵеит. Иара днеины, иҭыԥ аҿы днатәеит.
558 #
Бӷьыц цқьак ааҭиган, дааццакны Маша ладрес наниҵеит. Уи шәҟәык иаагәыламҵакәа, иааикәарҽны ижакьет аҩнуҵаҟатәи иџьаба инҭеиҵеит. Ус аԥсшьара ду аамҭа ааин, иаанҵәеит. Аҵаҩцәа зегьы жәыланы рыклассқәа рахь рҿаархеит, зегьы рҭыԥқәа рҿы инатәақәеит.
Аклассқәа зегьы рҵатәхәқәа инарылагеит. Акласс зегьы арҵаҩы изыӡырҩуа итәан. Алхас ида. Алхас игәы еиқәын, аӡырҩыха аамҭа имамызт. Уи амш цәгьала ихигеит. Аҵатәхәқәа рышьҭахь, Алхас ишәҟәқәа аашьҭихын, иҩызцәа дырзымԥшӡакәа, дышиашаз аҩныҟа дцеит. Аҩны дахьлеиз, игәы шеиқәу иҵырдыраар ҳәа дшәан, иҽеиҭакны дааин, длатәаны, акрифеит игәы ишамгоз. Нас «Сыдҵақәа ҟасҵоит», – иҳәан иуадахь дцеит. Бӷьыц цқьак ааиган длатәаны аҩра дналагеит. Ииҩуаз салам шәҟәын. Алхас акраамҭа аҩра дызҿыз даалгеит, нас ибжьы рдуны аԥхьара дналагеит.
«Хаҭала исзымдыруа бахь асалам шәҟәы, Маша, бара ишыббо еиԥш, сара бсыздыруам, аха издыруеит, бара Марҭа бшылҩыза бзиоу, лассы-лассы асалам шәҟәқәагьы шшәыбжьоу. Марҭа Литва ашкол данҭаз, ларгьы баргьы шәеиҩызцәан, пату иеиқәышәҵон. Уаантәи арахь данаа ларгьы-саргьы партак ҳаицахадыртәеит раԥхьа данызба инаркны, бзиа дызбеит. Аха, лара лҿынтә исымаз абзиабара ицәырганы исызлаҳәомзт, акраамҭа. Аха ҽнак зны, ларгьы саргьы ҳамала ҳанааиқәшәа, игәаӷьны иласҳәеит бзиа дшызбоз, уи аҭакс сара исалҳәеит, «суҿасуеит» ҳәа. Уи ашьҭахь, уаҳа ажәакгьы сызламҳәеит, иласҳәарц акырынтә сыҽшазыскхьазгьы. Уажәы, ишыбдыруа еиԥш, ашкол ҳалгоит. Аӡәыкҩыџьак роуп, усгьы, еиҳау аҵарахьы ирышьҭуа. Егьырҭ џьоукы училишьақәак ирылгоит, иаанхо, аколнхараҿ аусура иалагоит. Сара Марҭа лыда ԥсҭазаара сымам. Сара исҭахын ларгьы саргьы ҳаԥсҭазаара иеилаҳҵар. Уажәы ааигәа слацәажәарц иақәыскит. Раԥхьатәи сажәа шаасҿыҵшәаз еиԥш, «иуасҳәахьоу ухашҭма?» ҳәа аҭак сылҭеит. Уи уаҳа сызлаҳәом абзиабара аҵыхәала. Маша
#
сбыҳәоит, сагьбықәгәыӷуеит бсызлацәажәарц. Насгьы илҳәо ажәа аҭак ҩны исзаабышьҭырц».
Алхас ииҩыз асалам шәҟәы данаԥхьа, дызхатәаз астол имашьхәылҵ лықәыргыланы, инаргәыҵа аҟьаҟьара ицламҳәа илаҵаргыланы, «исышьҭру, исмышьҭру» ҳәа дхәыцуа акыр аамҭа астол дахатәан, аҵыхәтәан, «исышьҭып» ҳәа игәы иааҭеикит. Уажәы ааигәа, апочҭаҿы даныҟаз, аконверҭ аахәаны иааигаз, дызхатәаз астол иахьаҵеиҵаз, иааҵихын адрес нақәҵаны иаахиҩан, иаарҷапны, иџьаба инҭеиҵеит, нас аԥышәарақәа иҽырзыҟаҵара дналагеит. Алхас хәылԥазынӡа дтәаны аԥышәарақәа рҽырзыҟаҵара даҿын. Ахәылԥаз ишәҟәқәа даарҟәаҵын, ирахә рахь дцарц дҩагылеит. Уи ирахә рахь данзымцо, зны-зынла ианаангылалозгьы ыҟан. Убри аҟнытә, иара ирахә анаауаз, дырԥылалон. Амҩан ирахә аниԥымлалак, иахьыҟазаалак, иԥшааны иааицалар акәын. «Сшьапы неиҵысхуеит, сырахә рызгьы сгәы сырҭынчуеит», – иҳәон иара. Уажәыгь ус ҟаиҵеит. Ирахә дырԥыланы, иааицеит.
Адырҩаҽны дышцалац еиԥш, ашкол ахь дцеит. Ашкол аҿынтәи данаауаз, апочҭаҿы днеин, аиашьчыкь хәыҷы «Почта» ҳәа изныз ашә дҩахан, инҭаиршәит. Иара дааҳәын, аҩныҟа дцеит. Ари асалам шәҟәы Маша ианлоу дгәырӷьаҵәа иаахлыртит. Уи лгәы ишаанагоз ала, Марҭа илҩит ҳәа акәын. Аха аԥхьара даналага, уамашәа илбеит. Еиҳагьы аинтерес аҵаҵаны даԥхьеит. «Сыззымдыруа, хара инхо аҷкәын қьаӷьариас сҟаиҵеит дсықәгәыӷны. Излазбо ала уи гәык-ԥсык ала Марҭа бзиа дибоит. Аха иара даԥсоу-даԥсаму, уи лара илдыруазар акәхап. Сара цхыраарас иҟасҵараны иҟоузеи? – лҳәан Маша дхәыцуа длатәеит. Маша дтәаны акыр дхәыцит, дыччеит, дҵәыуеит, лҩыза Марҭа дыгәхьааганы. Аԥышәарақәа ишаарылгалак еиԥш, сара Аԥсныҟа, Марҭа лахь сцоит. Усҟан иласҳәап, иагьылсырбап ари асалам шәҟәы. Ацхыраара аҭахны избар,слыцхраап,слылабжьап,–лҳәеит, гәаныла, аха асалам шәҟәы исоуз ҳәа лзызҩып Марҭа. «Уи акгьы
560 #
амам,–лҳәан,длатәаныМарҭалзы асаламшәҟәылҩит. Маша Марҭа лыхьӡ ала илҩыз асалам шәҟәы адырҩаҽныҵәҟьа апочта илҭалыршәит.
Ари ашьҭахь мышқәак цахьаны еиԥш, Марҭа лҩызцәеи лареи ашкол ахь иҟаны ишаауаз, есымша ишыҟарҵалац еиԥш, иахьагьы апочтаҿы инкыдгылеит. Маша Марҭа лыхьӡ ала илҩыз асалам шәҟәы лауит. Иаразнак, ихлыртын, аԥхьара дналагеит. Аха абжьааԥны илоуқәоз асалам шәҟәқәа иреиԥшмызт ари асалам шәҟәы. Аҵыхәтәанынӡа дамыԥхьаӡакәа лышәҟәыҭра инҭалҵеит Марҭа. Апочҭа иаадҵын, Марҭа лҩызцәеи лареи аҩныҟа рҿылархеит. Зегьы рыҩныҟақәа иццакуан, аха Марҭа леиԥшҵәҟьа иццакуаз, арҭ аӡӷабцәа рҿынтә аӡәгьы дыҟамызт. Уи знык аҩны слеины, исоуз асалам шәҟәы саԥхьандаз ҳәа акәын дшыҟаз.
Марҭа аҩны дааит. Уи луадаҿы лышәҟәқәа рҭыԥ аҿы иныҟалҵан, лара лҽааиҭакны, иахьа илауз асалам шәҟәы аԥхьара дналагеит. Уи зыҩуаз, ишаҳҳәахьоу еиԥш, Маша лакәын. Зны гәаныла даԥхьеит Марҭа. Нас лыбжьы рдуны аԥхьара дналагеит.
Саԥхьаҩ, ухаҵкы! Сара исҭахуп Марҭа дзыԥхьо асалам шәҟәы, уара ухы аазышьҭны, уаазыӡырҩырц. Уи абас иалагон.
«Сыхаара, Марҭа! Сара бара ибзызыҩуа асалам шәҟәы, бара исзыбҩыз асалам шәҟәы аҭак акәӡам. Уи зҭаку, партак аҿы ибыватәоу, бҩыза Алхас исзиҩыз асалам шәҟәы ауп. Уи излеиҩуа ала бара арантә уахь баннеи, зыҽны ашкол бҭалаз амш инаркны, бзиа бибоит. Уажәы, ааигәа ибеиҳәеит «бзиа бызбоит» ҳәа. Аха аҭакс бара иабҳәеит «суҿасуеит» ҳәа. Аха ушьҭа иааит шәеиԥырҵра аамҭа, ашкол шәалгоит. Зегьы џьара-џьара шәцоит. Алхас игәы иҭоу ааҭыганы уажәы ибеимҳәар, уаҳа ибеиҳәараны данбаҟоу? Игәаӷьит уи ажәа баҳәара. Бара аҭак ибҭеит, афбатәи акласс аҿы бантәаз, ари ажәа азы аҭак ибҭаз «суҿасуеит» ҳәа. Ари аҷкәын бара гәык-ԥсык ала бзиа бибоит. Амала быбзиабара имоу
#
даԥсоу даԥсаму сыздыруам, аха... Аԥышәарақәа ҳшаарылгалак, сани сареи уахь, Аԥсныҟа ҳшәызнеиуеит. Усҟан цқьа ҳалацәажәап. Амала, уажәтәи ала ибасҳәо уи ауп, «Бзиа бызбоит» ҳәа базҳәалак, зегьы бырҿасуа бҿаабхар, аҷкәынцәа рыхәҵәы кьашӡа иаақәыбхуеит баргьы бразҟыдаха баақәхоит... Уажәшьҭа абзиараз. Гәык ала ибзыҟоу Маша».
Марҭа ари асалам шәҟәы даԥхьаны данаалга, уамашәа ибаны, аҟыр-ҟыр ҳәа аччара дналагеит ахагацәа реиԥш, нас лхы астол инықәлыжьын, аҵәуара дналагеит. Дышҵәуоз, Света илаҳар ҳәа дшәан, мчыла лҽаанылкылеит. Лылаӷырӡқәа аалрыцқьан, луада дааҩныҵны, амаҵурҭахь длеит. Лхәы еиқәшәаны астол иқәгылан, длатәан, акрылфеит. Нас дҩагылан, луадахь дцан, аҽны хәлаанӡа аԥышәарақәа лҽырзыҟаҵара даҿын. Аха дзыԥхьоз даарак лхы иҭаломызт. Избанзар, Алхас лаԥхьа дгылан, уи иакәын дызхәаԥшуаз, уи иакәын дзызхәыцуаз. Уажәы илгәалашәеит, раԥхьаӡа лара Литвантәи данаа, ашкол аҿы Света даныҩналаз амш. Убас, лхаҿы иааит «бзиа бызбоит» ҳәа Алхас ианлеиҳәаз. Урҭ зегьы лара илычҳаратәы иҟоуп. Избанзар, усҟан Марҭа дхәыҷцәан, абзиабара закәу цқьа иеилкааны иабалдыруаз. Алхас иалҳәаз агәхьаа лкуамызт, аха уажәы ааигәа дара аныхәыҷқәаз илеиҳәаз ажәа ахьиҳәахыз агәра лгаратәы иҟан. Аха уи агәхьаа ахьылымкыз акәын, Марҭа лгәы иалаз.
Алхас иҟазшьа имԥсахцызт ԥыхьа дшылзыҟаз акәын уажәыгьы дшылзыҟаз, дааракгьы лықәҿиҭуамызт. Башахазгьы игәы иаанагомызт Маша Марҭа лыхьӡала ашәҟәы аалышьҭхьеит ҳәа. Избанзар, уи ишьҭиижьҭеи рацәак ҵуамызт. Марҭа лакәзар, акыр лҽылыԥсахит, лыгхақәа рырҽеира далагеит. Алхас данцәажәоз, џьара дыԥшуашәа ҟаҵаны, маӡала дизыӡырҩуан. Еснагь дцәажәаландаз ҳәа лгәы иланаҳәалон. Ус, Аԥсны ашколқәа зегьы аԥышәарақәа ҭины иалгеит. Ушьҭа иаанхаз аттестатқәа раура ауп. Сынтәа ашкол иалгаз зегьы азԥшуп
562 #
уи амш лаша. Марҭа лкласс ирыӡбеит аттестатқәа анроулак, ашьҭахь Риҵаҟа ицарц, фатәи-жәтәи рыла рҽеиқәыршәаны. Иааит раттестатқәа анрауаз амшгьы. Ирауит раттестатқәа. Ушьҭа иаанхаз Риҵаҟа ацара акәын. Марҭа илҭахын ари амш Машагьы дақәшәарц. Аха Машагьы ларгьы класск аҿы еицтәан, рҩыџьагьы сынтәа ашкол иалгон. Маша Литвантәи даны, Риҵаҟа ианцоз дырхьымӡар ҳәа дшәон. Убри аҟынтә, Марҭа илҭахын лыкласс Риҵаҟа рцара амш, излауала, наҟ инахарц. Ус иагьыҟалҵеит лара. Риҵаҟа ицараны ианыҟаз, мчыбжьык наҟ инахеит. Ари ҟалеит Марҭа лыбзоурала. Лҩызцәа заа аҿҳәара иарҭаз азы, лара дақәымшәозшәа ҿыҵгас иаҭаны.
Риҵаҟа рцара аҿҳәара анарҭа аҽны, Марҭа Маша лахь ателеграмма ҟалҵеит, абри амш аҽны аекскурсиа Риҵаҟа ҳцоит, ахәылԥаз, Џыр иҩны ҳакласс зегьы ааганы, ачара рзиуеит, бзақәшәозар, ирласны бааи ҳәа анҵаны.
Маша ателеграмма анлоу, дара раттестатқәа роухьан, ахәылԥазгьы мҩаԥыргахьан. Мчыбжьык ашьҭахь, Маша лани лареи, Аԥсныҟа амҩа иқәларц ргәы иҭан. Аха мчыбжьык аҿынӡа амҩа иқәымлар, ари ахәылԥаз Маша дақәшәомызт. Убри аҟнытә, адырҩаҽныҵәҟьа амҩа иқәлеит Машеи Дариеи, Марҭа лыкласс уаҵәашьҭахь ашьыжь, Риҵаҟа ицараны иҟазар, иахьеиԥш, Машеи Дариеи Ҭина лҿы иааит. Уи ауха Гәдоуҭатәи акультуратә хан аҿы иааны иқәгылон, аҳәсахәыҷқәа рансамбль «Гәында». Зурик иани иаҳәшьеи иманы акультуратә хан ахь ицараны иҟан. Ус акы аныҟоу, иани иаҳәшьеи, есымша игалон. Урҭ анигоз, Ҭинагьы илеиҳәон, урҭ дрыцны дигалон. Уажәгьы Ҭина лҿы дааит, акультуратә хан ахь иани иаҳәшьеи ахьиго ларгьы дигарц. Зурик Ҭина лҿы даннеи, Дариеи Машеи тәан. Аха урҭ иара изымдырӡеит. Дариа зынӡакгьы дылгәаламшәаӡеит. Маша дылдырит, аха дыԥхашьаны ҿылымҭӡеит.
Зурик ииҳәаз Ҭина ианлаҳа, афырҳәа аԥарақәа аалган, илҭарц, Зурик иахь иналырххеит.
#
– Зурик, сымала саныҟаз, есымша сблеҭ ааухәалон, аха уаха, арҭ сысасцәагьы згоит аԥара сымухроуп.
– Мамоу, Ҭина. Урҭ рблеҭқәагьы аасхәартәы сыҟоуп макьана, – иҳәан Ҭина идылгалаз аԥарақәа имгеит.
– Унан, издырыр, аконцерт ахь сызцом, асасцәа сҭоуп сымҳәози? – лҳәан лгәы лҽалыргеит. Нас Ҭина лысасцәа рахь лхы рханы ҿаалҭит:
– Ари дыжәдыруоу?
– Мамоу, дҳазырӡуам, – лҳәеит Дариа лхы аалырҵысын.
–Ари раԥхьа сара сҿы шәанаауаз, шәаазгаз аҷкәын иоуп, – лҳәеит Ҭина.
– Унан, дышԥасзымдыруаз, – лҳәеит Дариа дахьтәаз.
Маша лылақәақәа хааӡа иаахтны, Зурик дниҿаԥшын, лхы аалырҵысит, «Сара уздыруеит» – ҳәа аанарго, иаргьы днылҿаԥшит ибла разқәа рыла.
– Уажәтәиала абзиараз, – иҳәан дцеит Зурик.
Дышиашаз дцан, аблеҭқәа аахәаны, иааигеит. Ҭина лысасцәа рхәы ааҟалҵан, илеидтәаланы акрырфеит, нас Зурик иааира иазыԥшны илатәеит. Аконцерт алагара сааҭбжак аҟара шагыз, Ҭина лысасцәеи лареи еицәажәо иштәаз, ашә днас-насын, иааиртит. Аҩныҟа дымнеиӡакәа ашә ихы нылеикын:
– Сани, саҳәшьеи, сареи абна аԥса аҵаҟа ҳшәызԥшуп, – иҳәан ашә ныдҵаны дцеит. Иани иаҳәшьеи ахьгылаз, днеин, дынрыдгылт. Ҩбаҟа-хԥаҟа минуҭ иԥшын, нас иззыԥшызгьы ааит. Урҭ ааины, ианаарыдгыла:
– Рахә шәзыԥшуп, шәынҳархеит шәызҳазыԥшыз, – лҳәеит Ҭина.
– Еицҳазԥшит, ҳабаццакуеи, – рҳәеит рыхҩыкгьы. Зурик раԥхьа дгыланы иҿынеихеит.
Егьырҭ ишьҭахь игыланы, ҭынч еицәажәо инеиуан.
Жәабаҟа минуҭ рышьҭахь инеит акультуратә хан аҿы, аконцерт алагарагьы уамак агӡамызт. Зурик дынраԥысын, ашә илагылаз аблеҭқәа нылиркит. Лара аблеҭқәа акакала рыхқәа ԥжәжәаны, иргьежьны инаилҭеит.
564 #
Зурик ицыз раԥхьа инауижьын, иара дрышьҭаланы иҿынеихеит. Урҭ неиуан ариадқәа ирыбжьаланы.
– Ара шәаангыл, абри ауп ҳариад, абра шәыбжьаланы, анаӡаранӡа шәцоит, – иҳәан ибжьаларц нарыдиҵеит. Еиҳаба-еиҵбала ишыбжьалоз, аҵыхәтәан иаанхеит Машеи Зурики. Машагьы дыбжьаланы днатәеит. Аҵыхәтәан Зурик дрышьҭаланы иҿынеихан, Маша лган аҿы днатәеит. Арҭ ахьеидтәалаз, Зурик дыԥхашьон; иани, иаҳәшьеи, Ҭинеи рҿынтә. Аконцерт ахьынӡацоз, ажәакгьы Маша илеимҳәеит. Ус ҿымӡакәа, иҭынчӡа итәан, Зурик ицыз, егьырҭ иҩызцәагьы. Амала, рнапқәа анеинырҟьоз даргьы еинырҟьон. Ус иалгеит аконцерт. Ариад ишыбжьалаз еиԥш, имыццакӡакәа, абжьыҵра иналагеит. Аӡәаӡәала иеицырхәхәа, ариад ибжьаланы иааиуан. Аконцерттә зал иныҩныҵын, ацәыкәбар иааҵагылт.
– Макьана цәыкьоуп, ишәҭахызар, апарк шәныҵс– ааҵс, – иҳәеит Зурик.
– Аиеи, нан, ҳахьтәаз, ҳшьапқәагьы шьаҽызшәа иҟалеит, иагьынеиҵаҳхп, ӡыкгьы ҳнахәап, – лҳәеит Зурик иан. Уи акәхеит, илҳәаз лажәа иахымԥакәа, ишеицыз апарк иныҵалеит. Зурик иан ишылҳәаз еиԥш, раԥхьа дгыланы Зурик дышнеиуаз, раԥхьа дынзыдгылаз, аҿхышә аԥхьа даангылеит. Нас Зурик аӡы зҭиуаз лахь ихы нарханы, ҿааиҭит:
– Фаҵәцак ҳазҭаҭәа. Аӡы зҭиуаз, атыр-тырҳәа, аҵәцақәа аарҭәны, адахҭа инықәлыргылеит. Иеицыз акака аақәхны иржәит.
– Даҽа убри аҟара аршәгьы ҳәа налеиҳәан, урҭ рыхәгьы аԥара нацҵаны аӡы зҭиуаз лаԥхьа инықәиԥсеит. Иеицыз зегьы, акака аақәырхын, ифо ишнеиуаз, аирымӡ ахьгылаз инеины инатәеит. Доусы иркқәаз рыршәқәа рфеит. Уи ашьҭахьгьы, акыр иеицәажәо итәан. Нас иҩагылан, ишеицыз, апарк иныҵалеит. Акраамҭа, иеицәажәо апарк иҵан. Аамҭа акыр анырга ашьҭахь, иҩагыланы рыҩныҟақәа рахь рыхқәа дырхеит. Дара
#
злааз амҩа ианыршәланы инеиуан. Ус инадгылеит Ҭина лгәашә. Ҭина раԥхьа даагылан:
– Шәымҩахыҵ аҩныҟа, шәыԥсқәа ааиҭашәкып, каҳуакгьы ҳнахәап, – лҳәеит гәык-ԥсык ала лҩызцәа мҩахылгарц лҭахны, аха ирыцқәаз, «иҭабуп» – рҳәан рымҩа ишықәыз рҿынархеит.
– Даараӡа иҭабуп, иаҳзыжәуз, ахарџь шәаҳҭеит, – лҳәан лыбжьы нархьылыгӡеит Ҭина.
–Иҭабуп, абзиараз, – рҳәеит Дариагьы Машагьы.
– Ҭабуп зхышәҳәаауазеи? – рҳәеит Зурики, иани, иаҳәшьеи. Урҭ акыр ианынаскьа, Ҭина лысасцәа лыманы лгәара инҭалеит. Урҭ ацәа иаарымнахаанӡа, иеицәажәо итәан. Аҵх акыр ианнарга, Ҭина лысасцәа руада длырбан, инеины, инаиеит. Ларгьы луадаҿы днеин, лхы нықәылҵеит.
Зурик иани иаҳәшьеи ицны рҩызцәа ианаарыцрыҵ, Зурик иан Ҭина лырҽхәара даҿын. Уи заҟаҩы аҭынхацәа лзаауа, хәыда-ԥсада заҟаҩы ныҟәылго ҳәа. Ииашаҵәҟьаны убарҭ зегьы дызларыхәои уҳәарын. Аха лара луадақәа қьырала ирыҩназ, иаарымылхуаз, лысасцәа инрықәырӡуа дааиуан. Амала, ларгьы аныҟәара бзиа илбон. Дара рахь данцозгьы, лара ирзылуаз даргьы илзыруазар, акәхарын.
Ҭина илдыруан Марҭараа аттестатқәа шроухьаз, иаарласны Риҵаҟа ицараны ишыҟаз, насгьы убри амш инақәыршәаны, аушьҭымҭацәа ирызкны Џыр ахәылԥаз иара иҿы иҟаиҵарц игәы ишҭаз, иара ихарџь ала. Аха ианыҟаҵәҟьоу аҿҳәара лыздыруамызт. Ахәылԥаз аныҟарҵозаалак, лара илмаҳакәа ишыҟарымҵозгьы лдыруан Ҭина. Марҭа Ҭина лышҟа дмааижьҭеи акыр ҵуан, аԥышәарақәа ахьлымаз аҟнытә. Аԥышәарақәа анлымамыз, есс ԥсшьарамшы Ҭина лахь данымаауаз ыҟаӡамызт. Аԥхынтә ԥсшьарамшқәа раан, усгьы реиҳарак уа акәын лымшқәа ахьылхылгоз. Ҭина дахгәаҟуан, Марҭа латтестат абара. Аха ларгьы ақыҭахь ацара
566 #
аамҭа лауамызт. Аашар, лысасцәа лыманы уахь ацара акәын гәҭакыс илымаз.
Ҭина шарԥазы заа дгылан, лысасцәа рхәы ҟалҵеит. Иҟалҵаз рхәы астол инықәыргыланы, лара дрызыԥшны, длатәеит. Лысасцәа ангыла, рҿи рнапи ӡәӡәаны иааин, рхәы зықәгылаз астол илахатәеит. Ҭинагьы лысасцәа зхатәаз, днарыцахатәеит. Акрырфеит, акрыржәит, нас ақыҭахь ицарц, иеицны агәара инҭыҵын, амҩа инангылеит, таксик ааиуазар, ақыҭахь иалацарц азы. Хәбаҟа минуҭ ара игылан, нас иҭацәыз таксик ааиуан, иааныркылеит, иниацәажәан, инақәтәеит. Атакси ныҟәцаҩ арҭ ахьцоз ақыҭа изымдыруа дыҟазма? Лара Ҭина лхаҭаҵәҟьа заҟантәы дигахьази ари ақыҭахь. Ҭина атакси ныҟәцаҩ иалымҳәац џьшьаны еиҭа иалҳәеит ақыҭахь ишцо, насгьы иарбан қыҭоу.
Убасҟан атаксист даччан:
–Издыруеит,издыруеит,– иҳәеит.
Атакси ныҟәцаҩ Захар игәара аԥхьа даннеи, даангылан, иақәтәаз «иҭабуп», – рҳәан иллыбааит. Раагаԥсахә Ҭина атакси ныҟәцаҩ ианынилҭа иара дааҳәын, дызлааз амҩа днаныланы дцеит. Атакси иаанагаз, шиашоу, аҷараҳәа, агәашә аартны Захар игәара инҭалт. Света дгәырӷьаҵәа дырԥылеит илзааиз лысасцәа. Аҩны инеины ишынатәаз еиԥш, Ҭина илҭаххеит Марҭа латтестат дахәаԥшырц. Света лахь лхы рханы лыбжьы налықәлыргеит:
– Света, Марҭа латтестат ахьыббара иҟазар, ара исзаагишь, – снахәаԥшып, илызцаз лыхәшьарақәа збар сҭахуп.
–Уажәыҵәҟьа иаазгоит, – лҳәан Марҭа луадахь дцеит Света. Алеи-ԥси рыбжьара Света аттестат аалган, Ҭина лахь иналырххеит. Света Ҭина лахь ирханы илкыз аттестат аалымылхын, иаартны, днахәаԥшит. Ҭина дгәырӷьаҵәа дааҟалеит, аттестат даннахәаԥш, ҩ-ԥшьбак ракәын ианыз, егьырҭ зегьы хәбақәан.
#
“Анаџьалбеит, абас иҟоу аттестат кны, еиҳау аҵараиурҭа дышԥазымҭалари?” – аалгәахәит Ҭина. Нас Ҭи-на илкыз аттестат, ыргьежьны, Света иналылҭеит. Света аттестат ахьыҟаз аҭыԥ аҿы иныҟалҵан, дааит. Ашкол аушьҭымҭацәа адирекциа аҿаԥхьа аҳәара ҟарҵеит, аушьҭымҭатә ахәылԥаз Риҵа имҩаԥыргарц. Аха уи мап ацәыркит арҵаҩцәа реилазаара. Избанзар, Риҵаҟа иахьцо, арҵаҩцәа зегьы, зрыццаӡом. Уи адагьы, аушьҭымҭацәа Риҵа иганы, аушьҭымҭатә хәылԥазы уа амҩаԥгара аҭаацәагьы азыразхомызт. Зегьы реиҳа уи даҿагылеит Џыр. Џыр арҵаҩцәа рганахь алагьы, аҭаацәа рганахь алагьы абжьы иман. Уи ишиҭахыз еиԥш, иагьыҟалеит. Уи ишиҭахыз абас акәын. Ашьыжь асааҭ жәаба рзы, рымҩаныфақәа рыманы, ашкол аҿынтә иқәҵо. Ахәылбыҽхан, асааҭ ааба рзы, иара иҿы иааиуа. Ахәылԥаз иаҭаху афатә-ажәтә зегьы иара ихы иадиҵеит. Риҵаҟа иахьцо, ҩыџьа арҵаҩцәеи, аҭаацәаратә комитет иалоу аӡәи, аушьҭымҭацәа ааԥхьара зырҭази, Дариеи, Машеи, Зурики рыццо ҳәа Џыр ажәалагала иҟаиҵаз, иадгылеит арҵаҩцәа реилазаара зегьы.
Абас ала, арҵаҩцәа реилазаара ишырыӡбаз еиԥш, автобус ҩажәеи ааҩык лақәыртәаны Риҵаҟа амҩа иқәлеит, доусы рымҩаныфақәа рыманы.
Автобус ашкол аҿынтә, аҿаныҩанаха нахыс, аушьҭымҭацәа ашәа аацәырганы, ишырҳәоз мацара, Бзыԥҭатәи аҩхаа иҩыбжьалеит. Уаанӡа, шамахамзар, зегьы ирбахьан, рыбла хызкшаз акгьы ыҟамызт. Аха Риҵаҟа узлацо ажәытә цҳа инаркны, аҩхаа ианыныбжьала зегьы шанханы акәын, ирбоз аԥсабара ишахәаԥшуаз. Аҩхаа иҩыбжьалаанӡа ауп ашәа анырҳәоз, ушьҭа ашәа аҳәара иаҟәыҵны, аԥсабара иахәаԥшуан. Абас аблахкыгаԥсабара џьашьауа ишахәаԥшуаз мацара, иҩеит Риҵа амашьынақәа раангыларҭаҿ равтобус наргыланы, дара шьапыла иахьынӡазнеиуаз, Риҵа иакәшаны ирбеит. Арҭ араҟа рыҿрықәдыршәеит рқыҭа аҿынтәи ара аус зуқәуаз, ҩыџьа аԥсуа хацәа – Матуа Шамели Леиба Ромеи.
568 #
Еиҳа иахьыԥшӡарҭоу аҭыԥқәа рҿы, рпатреҭқәа ҭырхуан. Убас, аамҭа рацәаны иргеит. Матуа Шамел дҩеин, аглиссерқәа ирықәтәақәаз драцәажәеит, аглиссерқәа иахьынӡарҭаху ирықәтәарц, аӡәгьы акапеи рымрымхырц, ашьҭахь заҟа шәатәу ааидкыланы иара ишәарц. Акласс анапхгаҩы, аушьҭымҭацәа иманы, аглиссерқәа ирықәтәарц акасса ианнадгыла, акассир лыбжьы аалырган:
– Иеицу шәгәыԥ иахьынӡашәҭаху аглиссерқәа шәрықәтәа. Уи ахә ишәатәу, аҵыхәтәан, иааидкыланы ашәара ихы иадиҵеит, шәқыҭа аҵеи, ара аус зуа, Матуа Шамел. Зегьы акасса инадҵит. Акассир ишралҳәаз еиԥш, аушьҭымҭацәа иахьынӡарҭахыз аглиссерқәа ирықәтәаны, Риҵа агәы еиҩырссо ирхын.
Аглиссерқәа рықәтәара ианалга, Алхас Маша лымариа ааиԥшаан, абас леиҳәеит:
– Маша, Марҭеи бареи сшәыбжьагыланы спатреҭ ҭысхыр сҭахуп. Бара ибгәаԥхар иҟалоит, бсыцхраарц сбыҳәоит.
– Уи сара избап, – лҳәан Алхас аҭак илҭеит Маша. Маша днеин Марҭа дналацәажәеит. Афырҳәа Машеи Марҭеи ааин, Алхас иааидгылеит, убасҟан, Марҭа даацәажәҩан:
– Апатреҭ сыцҭыхра уҭахызар, сара исоумҳәоз, аҳәаанхыҵтәи ақьаӷьариа дабоуҭахыз?
– Акрыздыроу, бысҿасыр ҳәа сымшәеи.
– Умшәан, ус анысҳәа, саныхәыҷыз ауп.
– Иабаҟоу, ааигәагьы исабҳәеитеи.
– Ааигәа исҳәаз азы саҭамыз... Аччара даҿын Марҭа. Алхас ишиҳәахьаз еиԥш, Марҭеи Машеи дрыбжьагыланы, наҟ-ааҟ рыҩџьагьы рыжәҩақәа кны, хыџьара– ԥшьыџьара рпатреҭқәа ҭырхит.
Марҭа акыр дааԥхашьан, аха лгәы иҭаз мҳәакәа илзымычҳаит.
– Алхас, ак уасҳәар сҭахын... – Ибымҳәо, ибҭаху.
– Уаргьы саргьы ҳамала...
#
– Уи ауми абзиа, – иҳәан рҩыџьагьы еивагыланы рпатреҭқәа ҭырхит.
Абас аамҭа анырга, амлагьы иакит. Ианаауаз иӡбаны ишрымазала,афатә-ажәтә иааргазрыманы,дәыԥшӡак аҿы илатәаны, акрырфарц акәын. Аха Леиба Рома имуит.
– Сара иахьысҳәо шәаалароуп, – иҳәан акрыфарҭахь инеиԥхьеит.
– Ибзиоуп, иаҳфо-иаажәуа усгьы ҳара иҳамоуп, – рҳәан акрыфарҭахь анеира иазыразхеит аушьҭымҭацәа ирыцыз реиҳабацәа.
Ааԥхьара зиҭаз зегьы шеицыз акрыфарҭа илыҩналеит. Астолқәа зегьы фатәы-жәтәыла ихиоуп. Дарбанзаалак, тәымк дыҟам, иҭацәуп. Аушьҭымҭацәа иааргаз афатә– ажәтә астолқәа ирықәырҵар рҭаххеит, аха иахьықәырҵоз аҭыԥ рмоуит. Убри аамҭазы Рома рыгәҭа дҩагылан, ус иҳәеит:
– Издыруеит шәаргьы афатә-ажәтә шаажәгаз, аха сшәыҳәоит, урҭ ара ицәыршәымгарц. Сара исҭахуп, счеиџьыка шәҿасҵарц.
Ус иагьыҟаиҵеит Рома. Афатә астол иагымзт. Рыжәтәыс алимонад маҷхәызма. Аушьҭымҭацәа реиҳабацәа ирыцыз рзы акониаки шампантәи ыҟан. Имыццакӡакәа араагьы аамҭа акыр рхыргеит.
Абас қьаф уны, акрыфарҭа иааҩныҵит.
Уи ашьҭахьгьы акыр иныҟәо иаван Риҵа аԥшаҳәа. Аҵыхәтәан, Ауадҳараҟа идәықәлеит. Уа иахьҩеиз,
аӡҵәҵәы ржәит, инаԥшы-ааԥшит, иблахкыгаха иҟаз аҭыԥ ԥшӡарақәа иргәылан аҽнынтәарак. Зегьы акрыфаакрыжә иҟоуп аӡәгьы амла дакӡуам, аха аушьҭымҭацәа иааргаз кьысда иҟоуп, иабаргои? Шьҭахьла иргар, Цәымпыл ихьыз ҳәа ишихыччоз еиԥш, даргьы ирхыччар ҳәа ишәеит. Убри аҿынтә аушьҭымҭацәа ирыцқәаз реиҳабацәа ирыӡбеит, џьара ҭыԥ ԥшӡарак аҿы итәаны акрырфарц. Ус иагьыҟарҵеит, ҭыԥ ԥшӡак рыԥшаан, иазыҟаҵаны ирымаз рымпахьшьқәа лкаршәны рхәқәа
570 #
лықәырҵеит. Иахьтәаз ааигәара, аԥсшьаразы иҩеиз аԥсуааи, харантә иааз милаҭқәаки рықәшәан, илеидтәаланы акрырфеит, ирыдтәалаз рқьафқәагьы ҟарҵеит.
Асааҭ фба реиԥш, изгәылаз аԥсабара ԥшӡа ааныжьны, аҳаракырантә, алаҟәырахь алыбаарахь рхқәа дырхеит. Урҭ злааз рышьҭа ихыланы илеиуан Бзыԥ аԥшаҳәа иаваланы, Бзыԥ аӡиас иахьӡарц рҭахушәа иццакны. Ус Бзыԥҭатәи аҩхаақәа ааныжьны, Аԥсны иагәылсны ицо, акаҭран мҩа инанылеит.
Ушьҭа амҩа иаша ианыланы ицон, рыҩныҟақәа рахь рхқәа рханы. Ашәа шырҳәац ирҳәон. Ус Џыр дахьы-нхоз, ааигәара ианнеи, «Радеда» аацәырыргеит. Уи ашәа шырҳәоз, агәара инҭалеит, изықәтәаз автобус агәара агәҭаны иаангылан зегьы ллыбааит. Иахьыллыбааз Џыр игәараҭаҿы ауп, игәылацәа зегьы еизаны иҟоуп. Арҵаҩцәа Риҵаҟа имцақәази, агәылацәа аҭаҳмадацәа ара еиқәшәаз, «Радеда» ҳәо агәара иааҭалаз, «дабаҟоу, аҭаца иаажәгаз» ҳәа ҽхырҵаа ҟарҵон.
Ашьаԥа ҟаҵаны, ақәчагақәа рҭәны, афатә ықәын, арыжәтә ықәгылан, абутилкақәа ирҭаҭәаны. Астол иагыз абысҭеи акәаци ракәын. Акәац жәны ақәаб иҭан. Абысҭа «ԥшшы» ахга иқәгылан. Иаразнак абысҭа ахәара иаалган, анҵарахьы ииасит амаҵуцәа. Абысҭа аанҵаны ишаалгаз еиԥш, атәарахь иеихеит. Раԥхьа арҵаҩцәеи агәылацәеи рахьтә иҟаз, аиҳабацәеи рнапқәа дырӡәӡәаны идыртәеит. Нас урҭ раҵкьыс иеиҵбацәаны иҟаз. Урҭ рашьҭахь идыртәеит, иахьатәи ачара зызку сынтәатәи ашкол аушьҭымҭацәа. Абарҭ зегьы шылатәаз еиԥш, иԥхаҵәыԥхаҵәуа акәац жәны, ачанахқәа ирынҵаны, раԥхьа иаақәдыргылт. Абысҭагьы ҿахра-ҿахра ачанахқәа ирынҵаны раԥхьа инықәырҵеит. «Анцәа улԥха ҳаҭ», – рҳәан зегьы рхәқәа рнапқәа надыркит. Ҩба-ҩба, хԥа-хԥа ҿаҵа рфахьаны еиԥш, Џыр ифырџьан аақәихит, зегьы афырсырҳәа иаагылеит. Убасҟан, Џыр ибжьы аагеит:
«Анцәа ҳазшаз улԥха ҳаҭ. Анцәа абзиара ҟаҵала. Аҿар азҳара рауа, аҵара дуқәа ирылго, Аԥсны дара
#
имҩаԥырго, дара рыда даҽаӡәы аҳас дамоуа! Иахьа иаҳхаԥаны иҟоу, игәырӷьо иҩны Аԥсныҟа ишааз еиԥш, иҵәыуа, Аԥсны ааныжьны ртәылахь ицо анцәа ҳазшаз иҟаиҵааит», – иҳәан ифырџьан иҭаз ижәит. Ари аныҳәаҿа адуцәа итәақәаз зегьы иржәит. Аушьҭымҭацәа реиҳабацәа ишырбоз, арыжәтә ржәуазма, урҭ алимонади аминералтә ӡи ракәын иржәуаз.
Итәақәаз ҿаҵақәак анырфа ашьҭахь, Џыр иаԥхьа иқәгылаз аҵәца аақәихын, аныҳәаҿа аҿааирхеит:
– «Ари зныҳәаҿоу анцәа уиныҳәааит.Анцәа агәабзиара уиҭааит. Угәы иҭаукқәоу зегьы рҿы аманшәалара уауааит. Ухьӡсҳәом,ужәласҳәом,–ҳәадаалафын,ДбарЗауранцәа уиныҳәааит», – иҳәан иаҵәца лҭыркәкәаны ижәит. Заур мап икит, изуам ҳәа далагеит, аха аӡәгьы дидымгылеит. Аҩы зжәуаз зегьы иныҳәаҿа анырк, мап изацәымкит. Ус ԥыҭрак анааҵ, Заур аҽаца-ҽацаҳәа аныҳәаҿақәа рҿааирхеит, зегьы ҩагылеит иӡырҩуа.
Ҳаиҳа зымчу улԥха ҳаҭ. Аԥсуа жәлари егьырҭ амилаҭқәа ҳара ҳзакәу еилкааны иҳацынхои, абзиара ҳзыҟаҵа. Ус акәымкәа, Аԥсны Қырҭтәылоуп, Аԥсны ҳәа акгьы ыҟаӡам ҳәа иаҳҿагыло, ҳбызшәеи ҳадгьыли ҳамырхырц иқәԥо, Аԥсны анхара иақәиҭумтәырц суҳәоит, сукәыхшоуп ҳаиҳа зымчу»... Ари аныҳәаҿагьы зегьы неизыԥшны уаанӡа ишыркыз еиԥш, раҵәцақәа ркуан.
Џыр идтәалақәаз рахьтә еиҳа иҭаҳмадаз аҵәца анаақәих, дааныҳәаны, ижәырц ианынеиҿеикуаз, акаҩҳәа «ура» аацәыригеит Џыр. Уи ицырҳәон итәаз зегьы. Уи нахыс, аныҳәаҿақәа зклак рзы «ура» рҳәон. Акраамҭа анҵы ашьҭахь, аҿар ҩагылеит, аха аиҳабацәа ахьтәаз, рааигәа иҟан, рымала иаанырмыжьит. Џыр иаацәыригеит аркәашага ашәа. Аӷу дырган зегьы иааицдырӷызит. Иалагеит анапеинҟьара. Аҿар, уаанӡа итәаны игылахьаз рахьтә ӡӷабки ҷкәынки акәашара иналагеит. Џыр ахапа ааимидан, аҳәара дналагеит Алхас. Џыр иашәа Алхас ианааимида, Џыр аҷкәыни аӡӷаби дынрыбжьаԥалан,
572 #
икәашоз аӡӷаб длывагьежьны акәашара дналагеит. Арҭ шыкәашоз. Марҭа даарыбжьаԥалан, Џыр ицкәашара дналагеит. Уаанӡа Џыр ицкәашоз даақәҵын, лҩызцәа дынрылагылеит. Џыри Марҭеи еивагьежьны, акраамҭа акәашара иаҿын. Урҭ даарыбжьаԥалеит Алхас. Алхаси Марҭеи еиҽырбаны, ишыкәашоз, иаақәҵын, рҩызцәа инарылагылеит. Арҭ рышьҭахьгьы, акраамҭа ашәаҳәареи акәашареи ирҿын. Шамахамзар, имкәашаз ҳәа аӡәгьы дыҟамызт аушьҭымҭацәа рахьтә. Алхас Зурик дахьгылаз днеин днаихәаԥшит, нас Џыр ашәа анцәыриго ҳәа дыԥшны даатәеит. Ԥыҭрак ашьҭахь, аҵәыцақәак аник, Џыр еиҭа ашәа ааҭирҟьеит. Дԥырны даақәлеит Алхас. Аха аҭыԥҳацәа аӡәгьы рыҽдмырҵысит.
Убри аамҭазы, ахьшь акәҷышь имҵасны ианаго еиԥш, Алхас аӡӷабцәа ахьгылаз, днарыласын, Маша даалихын, длыцкәашо, диманы даақәлеит. Ларгьы ԥсыуа ҭыԥҳак леиԥш, лхы пату ақәҵаны, дшыкәашоз, Алхаси лареи даарыбжьаԥалеит Зурик. Урҭгьы акрамҭа, иеицыкәашон. Зурикгьы патула Маша лҩызцәа ахьгылаз, раԥхьа днаганы днауижьит. Иара дааҳәын, иҩызцәа днарылагылт. Абас, аҩыжәра митәык рҽамҭакәа, шәаҳәаралеи кәашаралеи аамҭа акыр инаргеит. Арҵаҩцәеи агәылацәеи тәаны иангыла ашьҭахьгьы, еицәажәо, акыр аамҭа ргеит. Џыр усгьы иҩны дыҟан. Арҵаҩцәа рахьтә, аушьҭымҭацәеи рыкласс анапхгаҩи, акласси акласс нҭыҵтәи аусқәа реиҿкааҩ ҿыци аангылеит, егьырҭ зегьы рыҩныҟақәа рахь ицеит.
Аушьҭымҭацәа аалаган, ирцәынхаз ачысқәа акалаҭ иҭаҵаны иҟарҵеит. Акәац хазы иҭарҵеит, ачанахқәеи аҵәцақәеи зегьы еидыркылеит. Ақәчагақәеи ақәтәагақәеи аанда авҵан иганы џьоукы ишьҭарҵеит. Арматура иалхыз аҵаргылақәагьы наганы, урҭ инарықәырҵеит. Ушьҭа иаанхаз, ачанахқәеи, аҵәцақәеи, ачуанқәа рыӡәӡәареи, аӷәымаҭәеи рҭыԥ ахь рнагареи акәын. Урҭ Џыр игәылацәеи иареи уаҵәазы ирзынрыжьит. Абарҭ аныҟарҵа ашьҭахь, иргәалашәеит ачуанқәа аӡы
#
рҭаҭәаны ишааныжьтәыз. Уи ҟарымҵар, ушьҭан арыцқьара еиҳа ицәгьахон. Урҭгьы наганы акрант аԥхьа инадыргылан, рызна-рызна аӡы ааҟарҵеит. Ушьҭа аӡәы акы рзиҳәо иҟам. Агәылацәа русқәа реиҳарак дара иҟарҵеит. Есышықәса аушьҭымҭацәа ирызкны ахәылԥазқәа мҩаԥыргалон, аха иабыкәыз, ас аушьҭымҭацәа иахьыҟарҵахьаз. Арҵаҩцәа ианраҳа даара ргәы иаахәеит. Арҵаҩцәа ракәым, адырҩаҽны ацхыраараз иаақәлаз агәылацәагьы уамашәа ирбеит, патугьы ақәырҵеит.
Џыр арыжәтә зжәуаз џьоукы-џьоукы реиԥш, уи иашьҭаз аӡәы иакәымызт. Аха иара иашьа иԥҳа лҩызцәа лыдкыланы иахьааигаз, иара дызлаԥшәымаз ала ус иахәҭоуп ҳәа иԥхьаӡеит. Џыр уи ауха аҩы шижәыз ақыҭа иаарылаҩит, аха аӡәгьы ихеимҵеит, алаф алырхырц, алафҳәаҩцәа ирҳәазаап, – рҳәеит. Избанзар, цәгьароума, бзиароума, ма даҽаџьароума, дахьнеиуаз, дахьааиуаз, рыжәтәк ижәуа, ахаан аӡәгьы димбацызт. Аҭаацәа зегьы ыцәеит Ҭинагьы Дариагьы нарыдкыланы. Ҭинагьы Дариагьы аиарахь рхы андырхоз, Дариа ус лҳәеит:
– Ҭина, Маша слыцәшәоит, егьа бымҳәан, лара дтәым уаҩны дрылами.
– Дариа, иарбанзаалак, џьара шәарак ҟабымҵан, ус цәгьарак иалаҟоу, цәгьарак згәы иҭоу, араҟа, аӡәгьы дыҟаӡам. Ибымбои, Зурикгьы ара дыҟоуп. Уи иашьак иеиԥшдлывагылоуп,–лҳәан Дариалгәыаалырӷәӷәеит Ҭина.
– Ааи, аха, – лҳәеит Дариа, даарак лгәы шымнаӡоз удырратәы.
Џыр дшыҩаиаз еиԥш, дынҭаҳәахаа ацәа дынҭанагалеит. Ҭинеи Дариеи акраамҭа еицәажәо ииан, нас урҭгьы ацәа инҭанагалеит. Аушьҭымҭацәа рашәаҳәабжь хааӡа ргәы иқәыҩуан. Аха урҭгьы, акранҵы ашьҭахь, рашәаҳәабжь ааиқәтәеит. Аҵх ашарахьы инеихеит. Усҟан, ҿымҭӡакәа зегьы аатәеит. Аӡәгьы «иҟытбжьы» уаҳауамызт, хабалак, ҭынчран иҟаз. Аушьҭымҭацәа
574 #
рашәаҳәабжьи рцәажәабжьи ирылыҩны иумаҳауазу, ма уаанӡа ҽнамҭуазу здыруада, аха арҭ ҿымҭӡакәа, еиқәышьшьы, ианаатәа, аҟармаҵыс абжьы хааӡа иаагеит. Аушьҭымҭацәа ҿымҭӡакәа ашара ианаԥылоз, иара ашәа хаа рзаҳәон. Ашәа хаа ҳәо, амҩа иқәнаҵон аҟармаҵыс. Уи иеигәырӷьон, иахьа аԥсҭазаара аилашырахь зшьапқәа еихызгоз аушьҭымҭацәа. Уи ашәаҳәара ишаҿыз, иаацәылашеит. Марҭеи Машеи еидтәалан. Урҭ наҟ-ааҟ, ирыдтәалан Алхаси Зурики. Алхас уаҩы имаҳартә еиԥш, хәыҭ-хәыҭла ибжьы ныҵакны, Марҭа лахь ихы рханы ҿааиҭит:
– Марҭа, ак басҳәар сҭахын, азин сыбҭоума?
– Азин умоуп, Алхас, ишԥыкәу азин шумам.
– Зурик иҭахуп Машеи иареи иеиҩызцәа бзиақәаны
иҟаларц. Урҭ цқьа иеибадырырц азы, уаҵәы, Аҟәаҟа дганы илирбарц иҭахуп.
– Зурик Маша Аҟәаҟа дганы илирбарц иҭахызар, дынлацәажәар, илҭахызар диццоит, илҭахымзар диццаӡом. Уи уаргьы саргьы ҳусс иалоузеи?
Алхас Марҭа илеиҳәаз, зхалеиҳәаз дыруп. Зурик Маша Аҟәаҟа дигозар, лымацара дшылмышьҭуаз идыруан, ларгьы дрыццар акәхон. Лара урҭ данрыцца, иаргьы дрыццарц акәын, Алхас ииҭахыз.
Уи Марҭа ианеилылкаа, даччан, инацылҵеит:
– Издыруада, саргьы сшәыцзар уҭахызар? Алхас дааԥхашьеит. Азнык азы ииҳәара иҿамшәо дааҟалеит. Нас мчыла иԥхашьара иҽаалихын, даацәажәеит.
– Ааи, исҭахуп.
– Уи азы ирдыруазароуп Ҭинеи Дариеи.
– Нас ирашәымҳәо.
– Зурик Ҭина илеиҳәар ԥсыхәак азылуеит, аха уаҵәыҵәҟьа заацәоуп, – лҳәеит Марҭа дыччо, Алхас ииҳәаз лгәаԥхо.
– Уаҵәы заацәазар, уаҵәашьҭахь ыҟами? – Уи акы иамусуп.
–Ҳаинаалама?
#
– Мап, Алхас. Макьана ҳаинымаалаӡацт. Ҭина илашәҳәа ҳәа уасымҳәеи?
– Ҭина сара исызлаҳәаӡом, аха Зурик илеиҳәап.
– Ааи, Зурик иоуп, уара излалоуҳәозеи? Усҟан Зурики Машеи иеицҵаны илзышьҭуам. Ҭина лара лхала илҳәаргьы алшоит «Марҭагьы дшәыцзааит» ҳәа. Ус лымҳәар, Маша дшәыцны лцара лҭахымзар, ибымуазар, «Марҭагьы дҳацзааит» ҳәа Ҭина илаиҳәар, дазыразхар алшоит. Уахатәи ала ҳаицәажәара азхазааит. «Абна алымҳа амоуп» рҳәоит ажәлар, – лҳәан Марҭа лажәа аахлыркәшеит.
– Ибзиоуп, Марҭа, ибҳәаз саҳаит, – иҳәан Алхас Марҭа дынлыдҵын, Зурик дахьтәаз днеины иацәажәара дналагеит. Аушьҭымҭацәа зегьы тәоуп, амра агылара иазыԥшуп. Зны-зынла рыбжьқәа ныҵакны, џьоук неицәажәоит ауп, ҭынчроуп. Алхаси Зурики роуп рыбжьы ныҵакны иааҟәымҵӡакәа ацәажәара иаҿу. Урҭ амра агылара хыс ирымоума. Урҭ хыс ирымоу даҽакуп. Ус «уроо» ҳәа быжьқәак аагеит. Алхаси Зурики, азнык азы иҟалаз ҳәа акгьы рзеилымкааит. «Ҳамра гылеит», «Ҳамра гылеит» – ҳәа абжьқәа анаага ауп, иҟалаз анырба. Усҟан амра абз ашьхара иаавҵыҳәҳәан, маҷ-маҷ, адунеи ақәыԥхара иналагеит. Аушьҭымҭацәа рбыжьқәа шгац игон. Алхаси Зурики зегьы ирҳәо рҳәан, даргьы рыбжьқәа нарыларҵеит. «Ҳамра гылоит», «ҳамра гылоит». Ицәазгьы ҿыхеит, арҭ рбыжьқәа заҳауаз зегьы ирҳәон: «шәымра гылааит», «шәымра гылааит» ҳәа. Амра шгыларыз, игылеит. Аԥсабара иқәԥсаз аӡаӡа еимхәыцқәа рбо, хыхь ахалара иаҿын амра, аушьҭымҭацәа рымра. Аушьҭымҭацәа гәырӷьо, игәыдибакыланы, аԥсшәа иеибыҳәо, аиԥырҵра иаҿын.
576 #
Азеижәтәи ахы
Машеи Марҭеи рымала заҵәык Џыр игәараҭаҿы иаанхеит. Абжьааԥнеиԥш, Џыргьы иахьа заа дзымгылаӡеит. Ажәра иашьцыламыз Џыр иаха иижәыз, ихы иҭагьежьуа иҭан, иҭууа иҟанаҵеит. Марҭеи Машеи неины, Ҭинеи Дариеи ахьиаз акәымкәа, даҽа уадак аҿы инаиеит. Урҭ аҷҷаҳәа, акраамҭа иеицәажәон. Ишеицәажәоз, Марҭа МашаилалҳәеитАлхасииҳәаз.УиМаша ианлаҳа,ҩнуҵҟала даргәырӷьеит, аха лгәырӷьара лҵәахит, лҩызаҵәҟьа лҿы «дысгәаԥхоит» ҳәа иаахтны аргама илзымҳәеит.
Маша Зурик раԥхьаӡа данылба, амш инаркны, лгәы изцон. Уи нахыс, дылбацыԥхьаӡа, даҽа ԥсык аалыллазшәа, акалашәақәа, дҟалон. Аха урҭ Марҭа илалҳәозма? Лара илымаз Зурик иҿынтә абзиабара, акала иахылгарц Марҭа Маша длазҵааит:
– Марҭа, аиаша саҳәи. Бара Алхас бзиа дбымбаӡои? Марҭа дааԥышарччеит, аха ҿылымҭӡеит.
– Зҿыбымҭуеи? Сара бҟазшьала избоит уи бзиа
дшыббо, ус ауми?
– Ус акәзааит, нас.
– Уи баргьы бзиа бибоит. Шәҩыџьагьы шәыбзиабара
ԥшӡоуп, шәагьеиқәнагоит. Уажәы ашкол шәалгеит, аҵарақәа рахь шәцозар, акраамҭагьы шәеиқәымшәакәа шәаанхоит. Баргьы аӡәы дыббашт, иаргьы аӡәы дибашт, аха бара даҽаџьара бхы бмырхан, дбымԥсахын, иара бимԥсахуазар. Шәҵарақәа шәрылгар, шәыԥсҭазаара еилашәҵар, аразҟы бзиа шәауеит шәҩыџьагьы.
– Уи ҳаԥхьаҟатәи усуп, уажәнатә алацәажәара заацәоуп – даақәыԥсычҳаит Марҭа.
– Сара еиҭабасҳәоит, дбымԥсахын Алхас. Уи даара дыҷкәына бзиоуп. Акыргьы ҵуазар ҟалап шәара бзиа шәеибабоижьҭеи, ус ауми?
– Уи атәы сабымҳәан, уи акалашәақәа иҟоуп.
– Ишԥаҟоу?
– Маша, сара излазбо ала, бара зегьы еилыбкааҵәҟьар,
#
бҭахуп. Ус анакәха, аханатә ибасҳәап. Сара Литвантәи санаа, харак имгақәа, исеиҳәеит: «Бзиа бызбоит» ҳәа.
– Нас иабҳәазеи, уи аҭакс?
– «Суҿасуеит» ҳәа иасҳәеит. Уаҳа ажәак сеимҳәеит. Сиҿасыр ҳәа дшәаҵәҟьоу сыздыруам.
– Нас уажәоума «бзиа бызбоит» ҳәа анбеиҳәа? – Уаанӡагьы исеиҳәахьан, уажәгьы исеиҳәеит. – Нас иабҳәазеи?
– Иухашҭма, раԥхьа ус ансоуҳәаз, иуасҳәаз?
– Уажәыгь уи бҳәахома? – иҳәан даччеит Алхас.
– Нас уи нахыс.
– Уи нахыс ҳшыббо ҳаҟоуп, иззакәу сыздыруам, аха
есымша дызбалар сҭахуп.
– Усҵәҟьа дыббалар бҭахызар, бзиа дыббоит, иара мап
бцәызкуа иакәӡам.
– Ааи, аха ҳҵара...
– Шәҵарагьы шәахьӡоит, макьана шәажәӡам.
– Ибҳәо иашоуп, Маша иахьцалак, ҳара ажәақәак
иеибаҳҳәо ҳалагеит. Ҳгәы иҭоу аахтыҵәҟьаны, макьана цқьа иаҳзеибымҳәозаргьы, аха сара шәара шәоуп ирыцҳасшьо. Шәара, макьана шәыбзиабара атәы ажәакгьы шәымҳәацызшәа шәызбоит.
– Дарбан, иззыбҳәа, Марҭа, – дҵааит Маша.
– Зурики бареи шәоуп, исҳәо ззысҳәо, уаҳа дарбан.
– Ибазҳәада Зурики сареи бзиа ҳаибабоит ҳәа?
– Иара бзиа бибоит. Уи сара, ибзианы издыруеит. Баргьы бзиа дбымбакәа быҟам, аха ибҳәом акәымзар.
– Сара макьана аӡәгьы бзиа дсымбаӡацт, аха иҟалаша
сыздыруам, – лҳәеит Маша, лажәақәа аҩысҭаара аҵаҵаны.
– Нас уаҵәашьҭахь Ҭинеи Дариеи азин ҳарҭар Аҟәаҟа ҳамцаӡои?
– Аҟәаҟа ҳзымцои, сара бара баҳаҭыр азы сцар алшоит, избанзар, сара сқьаӷьариоуп.
– Уи иашоуп. Бара акыр ҳаинбраалеит. Ушьҭа саргьы қьаӷьариара бзызуеит. Сгәы иаанагоит Зурик Ҭина иан578 #
леиҳәа, Аҟәаҟа ҳцаразы, лара даназыразха, агәра згоит мамагьы дшазыразхо. Ус анакәха, уаҵәашьҭахь ҳаицны Аҟәаҟа ҳцоит. Настәи аусқәа шәнапы иануп.
– Иҟало аабап.
– Ушьҭа ҳацәап.
– Бзиоуп.
Ацәа зылацәақәа ирхыланы иҟаз арҭ аҭыԥҳацәа,
минуҭқәак рышьҭахь иҭахәхәа ицәан.
Џыр дангыла, амра акыр ихалахьан. Иара ашьыжь
дгылалон, иани иареи иеицхырааны, рыжәқәа рхьалон. Нас ашкол ахь дцаанӡа ирахә ҭицалон. Иахьа заа дзымгылеит, иара дангыла, Мина ажәқәа хьаны иҭылцахьан. Уажәы Џыр дзызхәыцуаз, ақәчагақәеи, атәарҭақәеи ачуанқәеи, уҳәа иахьааргаз рҭыԥ ахь ргара акәын. Убри аамҭазы, ҷкәынцәақәак уардынла иааин, Џыр инапы амыркӡакәа ирыманы ицеит. Урҭ анцоз, Џыр ибжьы аарықәиргеит:
– Урҭ ижәго рҭыԥ аҿы ианыҟашәҵалак, арахь шәмааикәа шәымун. Сшәызԥшуп ҳәа.
Џыр ишиҳәаз еиԥш, изеиҳәаз русқәа ианрылга, иара иҿы иааит. Урҭ анааи, егьырҭ игәылацәагьы ааины, абысҭа уны, акәац рԥханы илатәеит. Ихамырҟьацәакәа рқьафқәагьы ҟарҵеит.
Ҭинеи Машеи Дариеи хәылԥазынӡа иҟан. Урҭ Џыр изымгеит ижәны дахьыҟаз азы. Аха ҷкәынак диҳәан, ишьҭит. Урҭ ахьцоз Марҭагьы дыргеит.
Ҭина лҿы Зурик днеины ус леиҳәеит:
–Ҭина, Марҭа акыр балҳәахьоума? Аинститут аҿы ҳнеины, ҳанкыдҵааларц иеибаҳҳәан.
– Ааи, исалҳәеит. Шәца, иеилышәкаа иҟоу иану. Шәыҽԥышәшәа, иҟало шәбап.
– Ҳахьцо, Машагьы дҳаццар, иҟалои?
– Шәахьцо, Маша дшәыццар, акымзарак ҟалом. Амала, лан илуазар. Лан ҳлазҵаап, уи илҳәо ҳаҳап, – лҳәан Ҭина, Дариа луадаҿы днеин, длазҵааит:
– Зурики Марҭеи Аҟәаҟа ицоит, аинститут аҿы инкыдҵааларц. Машагьы дыргар рҭахуп. Бара бгәы иаанагои?
#
– Сара Зурик сицәшәаӡом. Марҭагьы дыҟазар, дрыццааит лара илҭахызар. Аҟәагьы ҽеишәа илбап, – лҳәеит Дариа.
Уи акәхеит, Марҭеи Машеи рҽеилаҳәа-рҽеилаца минуҭқәак рышьҭахь руада иаадәылҵит. Агәараҿы игылаз аԥса аҵаҟа дырзыԥшны дтәан Зурик. Арҭ аҳәсахәыҷқәа ааины ианааидгыла, дҩагылан, аԥсшәақәа ааибырҳәеит. Нас иара раԥхьа дгыланы иҿынеихеит. Уи иҿанынеиха, даргьы наишьҭалеит, ҩажәа минуҭ рышьҭахь иҩеит автобусқәа ахьаангылоз, уа дрызыԥшны дгылан Алхас. Алхас арҭ иааиз аниба, аԥсшәа реиҳәеит игәыдкыланы. Раԥхьа Зурик дгәыдикылеит, нас Маша. Анҭ гәыдкыланы, аԥсшәа раҳәаны, Марҭа лнапы лымхны аԥсшәа леиҳәозма. Ма леихырхәара азирхозма? Егьырҭ иҩызцәа аԥсшәа шреиҳәаз еиԥш, Марҭагьы даагәыдкыланы, дагьааигәӡит. Алхас Марҭа дыгәӡны, аԥсшәа анлеиҳәа, лара амца ҩылыхҟьеит. «Ус ҟасымҵар акәын» ааигәахәит иара, аха иҟаиҵашаз ҟаиҵахьан, уи шьҭа уаҳа аарҳәышьа амамызт. Марҭеи Машеи ахьгылаз иааныжьны, Зурики Алхаси акассахь рҿынархеит. Акасса ианнадгыла, аблеҭқәа раахәаразы ажәа ааимаркит арҭ аиҩызцәа, аха Алхас Зурик иаԥхьа днеин, агәараан игылаз иашьҭахь днагылеит.
– Шәара шәоума, ашьҭахь игылоу? – дҵааит Алхас.
– Ааи, сара соуп ашьҭахь игылоу, – иҳәеит Алхас зашьҭахь днеины днагылаз ахаҵа. Алхас зышьҭахь дгылаз зегьы жәаҩык раҟара ыҟан. Акассир урҭ аблеҭқәа рыҭара рацәак дадымхалеит, аха аблеҭқәа ахьиоуз ашьҭахьтәи аҭыԥқәа рҿоуп. Даҽа маҷк аҟара иаанхар, ари ареис аҿы аблеҭқәа рауамызт. Урҭ даҽа сааҭк аҟара азыԥшра рықәшәон. Алхас аблеҭқәа анамих ашьҭахь, Зурики иареи неины инарыдгылеит, Марҭеи Машеи ахьгылаз.
– Аблеҭқәа амаҳхит, аха ашьҭахьтәи атәарҭақәа рҿоуп, аблеҭқәаахьҳауз,уаҳаиамуит, – иҳәеитАлхас,ашьҭахьтәи атәарҭақәа рҿы аблеҭқәа иамихыз иаҭәамшьо.
– Ашьҭахьтәи аҭыԥқәа рҿы акәзаргьы иуадаҩым, иаҳмоуӡар аҵкьыс еиӷьуп, – лҳәеит Маша.
580 #
Рыԥшьҩыкгьы иеицны автобус раԥхьатәи ашә иаатыз инадгылеит. Ашьҭахьтәи ашәқәа аркын, избанзар, аныҟәцаҩ аблеҭқәа гәеиҭон, апасаџьырцәа анлыбаауа, рблеҭқәа ргәаҭара еиҳа имариахон азы. Уаҟагьы агәараан игылан. Ргәараан анааи, Марҭеи Машеи раԥхьа иҩыхәнеит, нас Алхаси Зурики ҩыхәнеит. Доусы рҭыԥқәа рҿы инатәеит. Аҭыԥқәа дырҭәит, аха автобус макьана игылоуп, аԥхьатәи ашә шартыц иартуп. Аныҟәцаҩ имбошәа ҟаҵаны дтәан, акатаҳәа автобус аҭалара иаҿын. Автобус иҩхалаз џьоукы, аҭыԥ амамшәа анырбалак, шьҭахьла, иллыбаауан. Иццакуаз наскьаны инагылон. Убас мацара атәарҭақәа рыбжьара унацәа узрыламкуа иаабжьдырҭәааит. Аныҟәцаҩ иовтобус уаҳа амкуашәа аниба, ибжьы акыр иҩхацаланы, ҿааиҭит:
– Шәҽааидышәкыл, шәҽааидышәкыл, шәара шәеиԥш, арҭгьы цар шырҭаху шәзымдырӡои? – иҳәан ашә дҩахан, иааиркит, автобусгьы аҿынанахеит. Ари автобус Аҟәаҟа ахы рханы инеиуан. Харантә иааз аԥсшьаҩцәа, аԥсабара ԥшӡа рыԥсы рзалымхуа иахәаԥшуан, иахьцоз. Урҭ реиԥшҵәҟьа акәымзаргьы, арҭ аԥшьҩык иеицыз знык-ҩынтә раҟара иаахьазаргьы, уаҳа Аҟәа имаацызт. Зурик ақалақь аҿы дынхон, дагьреиҳан аҟнытә, акырынтә Аҟәа даахьан, арҭ аҭыԥқәа ибла хыркхьан, уажәы даарак рыхәаԥшра аинтерес имамызт. Автобус аидара ӷәӷәаны иаман, еихо аарлаҳәа ицон. Аха Ешыра архәарақәа ираҩсны, аиашарҭа инықәлеит. Ишьҭхысаа Аҟәаҟа ахы рханы инеиуан. Ус Гәымсҭа ацҳа инықәсын, акаршәра ианыланы ишнеиуаз, автовокзал инадгылт, ашьшьыҳәагьы, иаангылеит. Уи ашәқәа шаркыц иаркын. Аԥхьатәи ашәқәа аатит. Аблеҭқәа гәаҭо, апасаџьырцәа роужьра даҿын аныҟәцаҩ. Ашьҭахьтәи ашәқәа шаркыц иаркын. «Ашьҭахьтәи ашәқәа аарты ҳәа џьоукы аҳәҳәара иаҿын. Аха аныҟәцаҩ иааиртуамызт, аблеҭ змақәамыз ицәцар ҳәа дшәаны. Ус зегь рышьҭахь иллыбааит: Машеи, Марҭеи, Алхаси, Зурики. Урҭ акраамҭа, инаԥшы–ааԥшуа, иахьыллыбааз игылан, нас амҩахь
#
иҩхалеит. Иахьыҩхалаз акәын авто-бусқәа ахьаангылоз. Раԥхьа иааиз, автобус инҭалан, ақалақь агәынӡа ицеит. Уа акәын иахьыҟаз, арҵаҩратә институти, амедицинатә училишьеи. Раԥхьа аучилишье аҿы иҩеит. Еилыркааит ԥышәарақәас ирҭиқәоз. Уа аԥышәарақәа ирҭиқәоз абарҭ амаҭәарқәа ракәын: 1. ахимиа – ҿырҳәала, 2. абиологиа – ҿырҳәала, аурыс бызшәа – ахҭҳәаа аҩра.
Аԥышәарақәа рыҭираз акы ҟарҵашазаргьы рыбӷа ԥызҵәоз апаспортқәа рымазар акәын, насгьы ҩышықәса иреиҵамкәа ааглыхрақәеи, аргыларақәеи, ма аколнхарақәеи рҿы уҳәа аус зларухьоу ала, ашәҟәы рымазар акәын. Сынтәа иалгози ибзиаӡаны ашкол иалгази, мамзаргьы ибзиаӡаны аԥышәарақәа ҭины иаднакылаз ракәын, аԥышәарақәа рышьҭахь, апаспортқәа зырҭоз. Зурик ҩышықәса аус иухьан. Уи апаспорт иман. Аԥышәарақәа ҭины, аконкурс аҿы дызиааир, дҭалон. Егьырҭ ибзиаӡаны аԥышәарақәа рзыҭир, иҭалон, аха уи аигәыӷра уадаҩын. Ажәак ала, иуҳәозар, аучилишьеи аинститути рҭалараз иаҭахқәаз зегьы иеилыркааит. Аха дара зҭалап ҳәа игәыӷуамызт. Избанзар, аԥсуаа, шамахамзар ирыдыркыломызт, аӡәык-ҩыџьак рыда. Урҭ бӷа ӷәӷәак змази, ма аԥара рацәаны измази ракәын. Аԥсуаа мацара ахьрыдыркылоз, аԥсуа бызшәеи алитературеи, аиҵбыратәи аклассқәа рырҵаҩцәеи ахьазыҟарҵоз ракәын.Арҭаԥшьҩыкгәыӷрадукрымаӡамкәа аучилишьагьы, аинститутгьы ныжьны ицеит. Имидагәидаха инеиуан урҭ амҩа ианыланы, аха иахьцо рзымдыруа. Ус ишнеиуаз, Зурик дааҭгылан, иҩызцәа раԥхьа дгыланы ҿааиҭит:
–Иаҳҭии, иаҳзымҭи ҳдокуменқәа алаҳҵап, нас иҟало аабап.
–Ибзиоуп, – рҳәеит Алхаси Марҭеи. Зурик идокументқәа шрыдыркылоз усгьы ирдыруан.
– Шәаала амаамынқәа рпитомник ахь ҳцап.
– Ибзиоуп, – иҳәан Алхас, Зурик ииҳәаз даазыразхеит.
582 #
– Шәара ишышәҭаху, – рҳәеит Марҭагьы Машагьы.
Аиҩызцәа ас ианеизыразха, иеицны, амаамынқәа рпитомник ахь рҿынархеит. Дук мырҵыкәа апитомник ахь ахаларҭа инадгылеит. Уаҟа хҩы-ԥшьҩы раҟара аҭакәажәцәа тәаны азараҟьа рҭиуан. Алхас раԥхьа дназыдгылаз аҭакәажә аԥара налиҭан:
– Абарҭ иеицу акака рыҭ, – иҳәеит.
Ҭакәажәык ақьаад рҳәырақәа ҟаҵаны, азараҟьа ҭаԥсаны, асаан ҟьаԥс ианҵаны, ирмазеины илымаз, иахьаныз иааныхны, иеицыз зегьы акака надлыркит. Аҭакәажә «иҭабуп» ҳәа наларҳәан, дара амаамынқәа рпитомник ахь ицарц амарда иаҿгаз амардуанқәа ирҿаланы рҿыҩархеит. Агәашә аԥхьа ианҩеи, амаамын ан ахәыҷы ашьамхы иқәыртәаны, ахы ишалаԥшуаз, анҭ иҩеиуаз анаба, «азараҟьа сырҭоит» – ҳәа агәы иаанаган, аԥа хәыҷы анапы кны, аанда иааины иаадгылеит. Уи иашьҭарххны, егьырҭ амаамынқәагьы ааин, аихатәы аанда рызнапык ала икны, егьи рнапы аанда инкылырҳәҳәаны иркын. Иеицыз аиҩызцәа ирмаҷ-рмаҷны азараҟьа рырҭон амаамынқәа. Дара ауаҩы иеиԥш, азараҟьа гәылхны, ацырақәа рҿы иҭаԥсо, ацәақәа наҟ инкаԥсо, афара иаҿын. Аиҩызцәа уамашәа ибаны, иччо, амаамынқәа ирыхәаԥшуан. Дара ишырхыччоз анырбалак, амаамын дуқәа рылақәа ҵархәны, ирхыччоз инарыхәаԥшуан. Азараҟьа ирымаз анынҵәа, амаамынқәа еилыркаан, ицаны рҭыԥқәа рҿы инатәеит. Аиҩызцәа иеицыз шьҭахьҟа иаагьежьит. Урҭ уаҳа ажәакгьы иеибымҳәаӡакәа, иеицны инеиуан, аҷҷаҳәа иеицәажәо. Ус ишнеиуаз аботаникатә баҳча инадгылт.
“Ҳанҭаланы иаабап”! – иҳәеит Зурик, рыԥшьҩыкгьы шеицыз агәашә аԥхьа иааины, ианаадгыла. Аӡәгьы мап имҳәаӡеит. Зурики Машеи иеицны агәашә ианынҭала, Алхаси Марҭеи урҭ инарышьҭалеит. Апарк иҵганы амҩақәа хабалак иган. Дара, хазы-хазы амҩақәа инарнылеит. Арҭ аиҩызцәа иеицыз, ари абаҳча инҭалаанӡа ирҳәоз, аҵара ишҭалаша акәын. Аха уажәы
#
,абзиабарагьы нацырҵо иналагеит. Урҭ хазы-хазы, апарк иҵгаз амҩақәа ирныланы, аботаникатә баҳча ԥшӡа иҵаланы ишнеиуаз, ишымгәыӷӡуаз иеицәыӡит. Алхаси Марҭеи наԥшы-ааԥшит, аха рҩызцәа рымбеит.
– Арҭ џьара итәеит, ҳәарада, ҳаргьы џьара ҳтәап, бгәы иацәымӷымзар, – иҳәеит Алхас.
– Изаҭахи атәара, уааԥсама, Алхас? – лҳәан Алхас азҵаара илҭеит Марҭа.
– Сааԥсазаргьы ҟалоит, – аҭак ҟаиҵеит Алхас. Марҭа дааччеит. Ус ишнеиуаз, раԥхьа инзыдгылаз аирымӡ ахь иҿынеихеит Алхас. Марҭагьы лыжәҩа ааникылан, ашьшьыҳәа уахь дналыхеит. Лара мап мкӡакәа, Алхас дахьынлыхаз ахь лҿыналхеит. Рҩыџьгьы неин, инеиватәеит. Алхас Марҭа лнапы ахьааникылаз, длеилԥсаа дцеит. Акраамҭа ҿымҭаӡакәа итәан. Ииҳәо иҿашәомызт Алхас. Марҭа лакәзар, лгәы аҭҳара-ҭҳара ҳәа еисуа, ииҳәарызеишь ҳәа дӡырҩуа дтәан, нас иҽааиԥсахын:
– Ибыхьи, Марҭа, зҿыбымҭуази? – иҳәеит Алхас.
Ҳауа изыхәҭада раԥхьа ацәажәара?
–Усгьы аԥҟара ыҟоума?
–Акыр здыроу? – лҳәеит Марҭа лылақәа ҭырхаха Алхас
дҩеиҿаԥшын.
–Ус акәзар, раԥхьа ацәажәара сара сакәхап изыхәҭоу,
аха раԥхьа сажәа ацәыргара сацәшәоит. –Узыцәшәозеи?
–Бысҿасыр ҳәа.
–Сызхауҿасша ажәа уҳәар, суҿамсуеи.
– Афбатәи акласс аҿы ҳантәаз, ибасҳәаз ауп уажәгьы
ибасҳәарцисҭаху.Усҟан«суҿасуеит» ҳәасабҳәеит,уажәы ус сабҳәарыма?
– Усҟан, схәыҷымзи, сгаӡан.
– Уажәы бҟәыӷамхеи. Марҭа илҳәаз лажәа ахы ахьцоз иеилылкаан, дааԥхашьан, лхы лалырҟәит. Алхас инапы неиган, Марҭа лнапы инақәиҵеит. Акыр иԥсы ихәлашәаны дтәан. Иԥсы анааивига, ашьшьыҳәа даацәажәан:
584 #
– Ушьҭа иааӡо егьыҟам. Сара бара быда схәарҭам, исҳәо базыразума, Марҭа?
– Аҵара ҳалымгакәоу?
– Мап, аҵара ҳалгароуп, аха издыруазароуп, сара бзиа сызбо дышсымоу.
– Уҵараҿы уи ухәарҭахап угәахәуоу?
– Ҳәарада, исыхәоит. Исразҟхода ҳәа аҳәсахәыҷқәа срышьклаԥшуа аҵкыс, исразҟхо заа дыздыруазар, шԥасзеиӷьым.
– Саргьы исзеиӷьхару?
– Ҳәарада, ибзеиӷьхоит...
– Нас иаҳзеиӷьхо шаадыруа, мап кышьас иаҳҭоузеи? – Сылашара, Марҭа, ари «ааи» ауп иаҵанакуа, ус
ауми?
– Ус акәзааит нас...
Алхас, убас дгәырӷьеит амҵәыжәҩақәа иманы ажәҩан
даҵакьысуа, дԥыруа, дхоушәа еиԥш, изымдырӡакәа инапы аҿынаирхан, аха иҽааникылеит. Иҟаиҵаз шиашам анеиликаа:
– «Саҭамзааит, Марҭа», – иҳәан инапы иара иахь даахеит.
– Иуасҳәари, «суҿасаанӡа» аҭамзаара шьҭоуҵеит. Уажәтәи ала иуанасыжьуеит, – лҳәеит Марҭа.
Убри аамҭазы, Зурики Машеи ахьтәазгьы абзиабара акәын излацәажәоз.
Арҭ араҟа ишылатәаз еиԥш, уаҳа ажәак мҳәаӡакәа Зурик Маша даагәыдикылан дааигәӡит.
– Маша, сара даара бзиа бызбоит. Бзиа бызбоижьҭеигьы акыр ҵуеит. Ихабҵоу сыздыруам акәымзар, иҳәан Маша лхы игәы инадиҵеит инапы ала.
–Ус, ҟоумҵан, ус, – лҳәеит Маша, аха лхы Зурик игәы иадырӷәӷәала иахьикыз даамыхеит.
–Маша, бзиа бызбоит, – иҳәахт Зурик – Зурик сумжьаӡои?
– Бышԥазжьо, сеилагама?
– Ус амц зҳәақәо рацәаҩуп.
#
– Аиаша зҳәақәо еиҳаҩуп.
– Уара уиашоуп, аха аиаша зҳәақәо рахь ҳара ҳаҵанакыр, аха...
– Ҳаҵанамкратәа ҳзыхҟьеи?
– Акрыздыроу? – лҳәеит Маша лгәы еиқәышьшьы.
– Сара бысцәымшәан, абжьысра сгәы иҭаӡам. Сара
сгәы иҭоу аҵареи анхареи роуп. Унхарц азыҳәан бзиа узбо,бзиаиубо,аԥҳәысдумазароуп.Усиҟоубарабакәзар сҭахуп.
– Ааи, аха сшәоит.
– Бзыршәои?
– Усҟан схәыҷын, ҳгәылак Аԥсны лыԥсы лшьон.
Қырҭуак бызгоит ҳәа джьаны, длыцныҟәон. Рчарагьы аҿҳәара арҭеит. Ҳаԥыхьа уажәааны ԥсшьара данаауа, акәхеит аҿҳәара, аха адырҩашықәсан данаа, уаҳа ихабар лымбаӡеит. Сыҩны ауп ҳәа иара илирбаз аҿы днеины данҵаа, дзазҵааз аԥҳәыс ус лалҳәеит:
– Уи, Қарҭтәын, усҟан, ара ԥсшьара ҳәа дааны дыҟан ауп, уи ара дышԥанхои? Уи дахьынхо Қарҭ ауп. Нас ишԥалурыз ари аӡӷаб рыцҳа, днагьежьны, дызлааз адәыӷба дынҭалан, лыҩныҟа дықәланы дцеит.
– Маша, бгәы ишԥаанагои, саргьы ус бзызур ҳәа бшәома?
– Ааи, Зурик, ус сшәаргьы ҟалоит.
– Бымшәан, Маша, бымшәан. Сара ус иҟоу ауаа среиуаӡам, ус иҟоу ауаа сара сраӷацәоуп.
– Зурик, изызӡои, саргьы уара бзиа узбоит. Уара уеиԥш, саргьы уара бзиа узбоижьҭеи акыр аамҭа ҵуеит. Раԥхьаӡа уаргьы саргьы ҳанеибаба, уара бзиа сануба, саргьы бзиа узбеит, аха ҳара ҳзымеицәажәеит акәымзар. Уара ишудыруа еиԥш, сара Москватәи амедицинатә институт аҿы аԥышәарақәа ҭины аҭалара сгәы иҭоуп. Сара арахь сзааз уара узоуп. Уара ишуҳәаз еиԥш, сара бзиа субаҵәҟьозар, уааи, ҳаҽԥаҳшәап, Москватәи еиҳау аҵараиурҭақәа рҭалара. Уа иҟоуп аргыларатә институт. Аҷкәын изы уи аинститут даара ибзиоуп. Уа аҷкәынцәа
586 #
еиҳагьы ирыдыркылоит аӡӷабцәа раасҭа. Уара апаспорт умоуп. Ашкол уаналга ашьҭахь, ҩышықәса аргылараҿы аус уухьеит. Уи зырҵабыргуа ашәҟәгьы уџьыба иҭоуп. Ухәшьарақәа бзиоуп, лымкаала аматематика удыруеит, черчениеи асахьаҭыхреи рзы аҟыбаҩ бзиа улоуп. Сара сгәы иаанагоит, ари афакультет уҭалоит ҳәа. Зурик, азныказ ииҳәара-ииура изымдыруа даақәхеит. Ашьҭахь, цқьа данхәыц, Маша илҳәаз дадгылеит. «Дыбзиоуп Маша, адырра бзиа лымоуп. Лара сыԥсы еиԥш дысгәаԥхоит. Ҳара ҳҩыџьагьы иреиҳау аҵара ҳазҭалар бзиоуп, ма ҳуаӡәы ҳазҭаларгьы, изҭамлаз даангыланы, аусура дцалап, иҭалаз аинститут ахь дцалап», – ааигәахәит иара.
Марҭеи Алхаси ахьтәаз иҩагылан, рҿынархеит. Урҭ неиуан аботаникатә баҳча иҵганы игаз амҩақәа рахьтә акы ианыланы. Ус ишнеиуаз Машеи Зурики ыҟоуп ҳәа ргәы иахьҭаӡамыз аҭыԥ аҿы итәаны ишеицәажәоз анырба:
–Угәыишԥаанагои,иаанҳажьрыма,шьҭа,аботаникатә баҳча, ҳаӡӷабцәа амла иаҳаркит. Урҭ акы инаҳарцҳап, ҳаргьы акы ҳнацҳап. Ус еиҳа еиӷьзар ҳәа сгәы иаанагоит, – иҳәеит Алхас, Марҭеи иареи аанымгылаӡакәа, Зурики Машеи ахьтәаз, ирывсны иахьнеиуаз.
– Аиеи Алхас, уара аиаша уҳәоит, шьҭа иаанҳажьып аботаникатә баҳча. Џьара ҳнеины, акы ҳнацҳап, нас акатер ҳанҭаланы, амшын агәы ҳанхылап. Уи зегьы иреиӷьу ԥсшьароуп, ус ауми, иҳәан дҩагылеит. Уи ишьҭарххны дҩагылеит Машагьы.
– Ус ауп, ус, уи ушьҭан ҳалацәажәап. Уажәы иахьаҳҳәаз ҳцоит, – иҳәан ишцац еиԥш, Марҭеи Алхаси иеицны инеиуан. Акыр ианынаскьа, Алхас ишьҭахьҟа дааԥшызар, Зурикгьы Машагьы рышьҭаланы иааиуан, «баангыл, анҭ ҳарзыԥшып», – иҳәеит Алхас Марҭа лахь днаԥшны. Марҭа дааҭгылеит. Урҭ ирыхьӡеит Зурики Машеи. Рыԥшьҩыкгьы шеицыз, аботаникатә баҳча агәашә инҭыҵит. Уаанӡа ишырҳәахьаз еиԥш, раԥхьа инзыдгылаз крыфарҭак иныҩнылеит, Алхас агәаран днагылеит. Егьырҭ
#
иахьҭацәыз ҭыԥк аҿы инеины, инатәеит. Алхас игәаран анааи, иҩызцәа неины ачанахқәа рҭәны ахәыҟаҵаҩ адахҭа иқәиргылоз, акатаҳәа, иқәхны агара иаҿын. Аҵыхәтәан иара ихәы аақәхны, иманы, днеин иааигаз астол инықәиргылеит. Даагьежьын, ачанах азна ачеи алимонадқәеи ааиган, астол агәҭаны инықәиргылеит. Акрыфара иналагеит. Акрыфара иаҿын, лассы-лассы алимонад инахәо. Ус акрыфаны иалгеит. Акәакьҭаҿы анапырӡәӡәага ахьыҟаз, инеин раԥхьа Марҭеи Машеи рнапқәа ӡык нақәырҭәеит, нас Алхаси Зурики. Зегьы рнапқәа анырыӡәӡәа ашьҭахь, акрыфарҭа индәылҵын, аладаҟа игаз амҩа ианыланы рҿынархеит. Илеит амшын асқьалаҿы, дара шлеиҵәҟьаз еиԥш, акатер уаала иҭәны асқьала инадҵит.Акатер иазымгақәазгьы ԥыҭҩык асқьала иқәгылан. Уи ахьцаз сааҭки бжаки амҩа иқәхон аҟнытә, иазԥшыр акәхеит. Акыр илеи-ҩеиуа аамҭа рхыргон. Нас Зурик днеин, аршәы ахьырҭиуаз, аҿхышә днадгылеит. Рыцыԥхьаӡа аршәы ааихәан астол инахатәеит. Аршәы ыфо, акраамҭа итәан. Ус аамҭа ааизаап, акатер ааинт. Аҭыԥ аҿы инадгылеит. Аматросцәа ааин, ашаха шәпақәа рыла ирхханы инкыдырҳәалеит. Амшын ацәқәырԥақәа думызт, аха егьаумҳәан, акатер дырҵысуан. Матроск ӷәҟьаҟьак ааиган, акатери асқьалеи рҿы ахқәа нықәиҵеит. Нас аӡәаӡәала рыжәҩақәа куа мацара, акатер аҟнытә асқьалахьы рнагара дналагеит. Акатер ауаа рлыбаара акыр иадхалеит.
Урҭ акатер алыбаара иахьынӡаҿыз, катерла амшын агәахьы ахылара згәы иҭаз аблеҭқәа амхны, агәаран игылан. Урҭ ирылан: Алхаси, Зурики, Машеи, Марҭеи. Акатер илыбаашаз, анлыбаа ашьҭахь ҿыц акатер иҭалозгьы, илыбааз реиԥш, аматрос аӡәаӡәала рнапқәа куа мацара, акатер рҭәны ауаа нақәиртәеит. Акатер иақәтәашаз анақәтәа ашьҭахь, аамҭа амцхә мгаӡакәа, радиола ишдәықәлоз нрыларҳәан, шахала изыдҿаҳәалаз агәашь аматорс иааԥиртит. Амшын ацәқәырԥақәа акатер иадсылоз, ишаргазҽазуаз асқьала инадҵит.
588 #
Акатер цон амшын агәы иаханы. Уаантәи ибзианы Аҟәа рбон. Зегьы ргәы иаахәаны акәын Аҟәа ишалаԥшуаз, избанзар, Аҟәа унаргәыҵа иангылоушәа ахы-аҵыхәа зегьы убон, џьоукы акатер аҩнуҵаҟа иҭаланы арыжәтә ржәуан, џьоукы, гәыԥ-гәыԥла, иеидгыланы ашәа рҳәон. Џьоукы рыӡӷабцәа рыбӷа рнапқәа акәыршаны, уажәы-уажәы рқьышәқәа инрыгәӡуа, игылан. Арҭ Марҭа иахьылбоз дыԥхашьаны илымбозшәа ҟаҵаны, зымҩакы дыԥшуа дгылан. Марҭа лҩызцәеи лареи акыр игылан, нас инеины рҭыԥқәа рҿы инатәақәеит. Ус итәан ашәа зҳәоз ирзыӡырҩуа.
Ашәа рҳәон, еиҳарак, қырҭшәалеи урысшәалеи. Ашәаҳәара ианаҟәыҵлак, амузыка аабжьаргалон. Уи амузыкагьы, ма иқырҭшәан, ма иаурысшәан. Машәыршәа акәзаргьы, аԥсышәала ашәакгьы уаҳауамызт. Алхас изымчҳазт, ҿааиҭит:
– Аԥсышәала ашәак ашәырҳәеи, аԥсышәала.
– Аԥсышәала апластинка ҳамаӡам, ҳәа бжьык аарылаҩит, акатер иақәтәаз зегьы.
– Иаашәхәар, иҟалои?
– Џьаргьы ирҭиӡуам. Аԥсуаа ашәа рызҳәаӡом, апластинка зларҭиуеи. Убри аамҭазы, Алхас Зурик ихы наидикылан:
– Уааи, Зурик ашәак ҳҳәап.
–Ҳҩыџьа ҳамацароу?
– Ҳҩыџьа ҳхала, зны, ашәаҳәара ҳналагап, нас аӡәыр
ҳадгылозар, аабап.
– Иҳадгыларыда, ара иҟоу зегьы аурысқәеи ақырҭцәеи
роуп.
– Иауазеи, аԥсуаа ҳаҟамкәа, исыцшәырӷыз, –
иҳәан аркәашага аацәыригеит рган аҿы игылаз аԥсуа ҷкәын. Даргьы иааицдырӷызын, ашәа хааӡа ишырҳәоз, анапеинҟьра иналагеит. Афы исызшәа дкәашо даақәлеит Алхас. Уи иҽынеиҵыхны акәашара илшо дыҟамызт. Ариадқәа рыбжьара, аҭыԥ ҭшәараҿы ишьапқәа рықәыргыларҭа аҭыԥ имоуа, акәашара даҿын. Урыс хаҵак дҩагылан:
#
– Аҭыԥ рышәҭ, аҭыԥ ҳәа аҳәҳәара даҿын. Маҷмаҷ инаскьа-ааскьо мацара, излауаз ала, аҭыԥ рыҭара иналагеит. Ус дықәԥрааны дкәашо даақәлеит Марҭа. Алхас диԥсахит урыс ҷкәынак, нас қырҭуак, нас Зурик. Аҵыхәтәан, Марҭа дааԥсашәа анылба, Маша Марҭа даалыԥсахит. Зурики лареи акәашара иалагеит. Урҭ краамҭа иқәымҵӡакәа иеивагьежьуа акәашара иаҿын. Рызхара ианыкәаша ашьҭахь иаақәҵит. Аамҭа ахьцаз рымбаӡакә акыр ицеит. Акатер асқьала, ашьшьыҳәа инадгылеит. Абри аҭыԥ аҿы ауаа акатер ианақәтәоз, иақәзыртәоз аматрос дааин, ашә дааԥырагылеит. Даҽа матроск днеин, ишыҟаиҵалац еиԥш, ашаха шәпала акатер агәашь инадиҳәалеит. Акатер шызазоз, аӷә ҟьаҟьа, акатери асқьалеи рыбжьара инықәиҵан, аӡәаӡәала рықәгара дналагеит. Машәырда иӡхыҵит зегьы. Ари агәыԥ иеицыз, ҩыџьа-ҩыџьала, хҩы-хҩыла асқьала ааныжьны ацара иаҿын. Асқьала аанрыжьит арҭ аԥшьҩыкгьы. Асқьала урҭ анықәс, ауаа рыжәпара иналалан, авокзал ахь ицоз автобусқәа ахьаангылоз, ахь рҿынархеит. Уа ианнеи, рацәак иаанымхакәа, автобус ааин, инақәтәеит. Урҭ зықәтәаз автобус авокзал аҿы иҩеит. Ара иахьааиз, саҭбжак инеиҳаны автобус азԥшра рықәшәеит. Алхас днеин, аблеҭқәа аамихын иџьыба инҭеиҵеит. Уи ашьҭахь, акыр илеии-ҩеиуан, авокзал аперрон аҿы, автобус ааины, аҭыԥ аҿы ианаангыла, даргьы неины инақәтәеит. Ари автобус аҩнуҵаҟа аицәажәабжь гон. Аицәажәабжьқәа игоз рбыжьқәа рылыҩуан, ҳара ҳфырхацәа рцәажәабжьқәа. Ус аамҭа анааи, аныҟәцаҩ дааин, автобус аԥсҟы аанкыланы, иҭыԥ аҿы длатәаны, ипасаџьырцәа днарылаԥшын, акыр ибжьы аардуны, иааиргеит:
– Зегьы шәыҟоума? – Ааи, зегьы ҳаҟоуп.
Ус анакәха зегьы шәыҟоуп, ушьҭа ҳдәықәлап, – иҳәан аныҟәцаҩ автобус аус ааируит. Автобус ахьгылаз, ԥыҭраамҭак аус аура иаҿын. Амотор маҷк аҟара ианшы,
590 #
автобус аҿынаирхеит. Ус амҩаду аҿы автобус аннеи, Гәдоуҭаҟа иаақәирҵәин, нас ириашаны иҿынеихеит. Аԥсабра аԥшӡара иагәылаланы инеиуан автобус. Апасаџьырцәа реиҳараҩык рганқәа рахь иԥшуан. Ҳәарас иаҭахузеи, урҭ Аԥснытәқәам, ма рацәак Аҟәа имаацыз џьоукы ракәын.
Марҭеи Машеи рган ахь акәын иахьыԥшуз. Урҭгьы зынӡа имаҷӡаны акәын ари амҩа ишанысхьаз. Амҩа ақәша-мықәша иҟаз аԥсабара аԥшӡареи, амшын казкази, ашьха ӷьазӷьазреи, рызхара ирзымбацызт. Алхаси Зурики изватәақәаз ианрацәажәоз ирарҳәақәоз ражәақәа рҭакқәа ҟарҵон акәымзар, дара ирҭахыз, рылаԥш аҟәымгаӡакәа аԥсабара ахәаԥшра акәын. Ус илеит Гәдоуҭа. Автобус аангыларҭаҿы ианаангыла, аныҟәцаҩ ишыҟаиҵалац еиԥш, аԥхьатәи ашә ааиртын, аӡәаӡәала рблеҭқәа гәаҭо роужьра дналагеит. Аблеҭқәа змамыз рнапқәа ирныџьгәаланы иркқәаз раагаԥсахә аарымихуан. Иллыбааит автобус иақәтәаз зегьы. Алхаси Марҭеи еиҳа ашә иазааигәаны итәан азы раԥхьа иллыбааит. Урҭ ирышьҭагыланы Зурики Машеи лыбаар акәын, аха урҭ рашьҭахь атәарҭақәа ирыбжьаланы иааиқәоз, агәаран аԥҟарақәа ааиларган, Зурики Машеи алыбаара маҷк аҟара иадхалеит. Арҭ анынлыбаа, Алхаси Марҭеи рзыԥшны игылан, нас иеицны рҿынархеит. Ишиашаз Ҭина лҿы инеит. Уа ишнеиз еиԥш илатәеит. Урҭ акыр иааԥсаны ишыҟаз, рылақәа ирхубаалон.
– Шәааԥсаны шәыҟазар акәхап, уашьҭа аԥхын ааизар, втобусла аныҟәара, аҽагакра аҵкыс уарааԥсоит, – лҳәеит Ҭина.
– Рацәакгьы ҳмааԥсаӡеит. Ҳаштәаз, ҳагьцеит, ҳагьааит ҳгыланы ацара ҳақәшәар акәын, ҳанкарахаҵәҟьоз, – иҳәан аҭак ааҟаиҵеит Зурик.
– Шәахьцаз иеилышәкааи, – дҵааит Ҭина.
– Уахь ҳамцаргьы иҟаз аадыруан, аха ҳаӡӷабцәа амаамынқәа дҳарбеит, катерла иҳарныҟәеит, – иҳәеит Зурик. Алхас ҿымҭӡакәа, дхәыцуа дгылан. Ҭина Алхас дылзымдырызт дизҵааит:
#
– Зурик, ишәыцу аҷкәын дысзымдырит, саҭамзааит, аха...
Убасҟан, Зурик Ҭина лызҵаара аҭак аҟаҵаха имҭакәа, иара даацәажәеит:
– Сара, Марҭа класск аҿы илыцтәаз соуп, с– Алшәымбоуп. Алшәымба Едраҭ-иԥа соуп.
–АлшәымбаЕдраҭуҳәоу?Едраҭаҷкәынбзиадимазаап. Едраҭи сареи класск аҿы ҳаицтәан. Даара аҟазшьа бзиа змаз, аҵарагьы бзианы изҵоз аӡәы иакәын, аха ашкол дзылгаз ада, уаҳа акгьы изацымҵеит. Ашкол далымгар, аколнхараҿы дрыдрымкылозшәа, – лҳәан лоунытә даақәыԥсычҳан, инацылҵеит:
– Ус зыхьқәаз иара имацара ауиакәху, аԥсуаа рызегь уи ауп есышықәсагьы ирыхьуа. Урҭ ақырҭцәа акы ианнахааит, ара иҳаланаҵы, аҿар бӷа еиҵыхшьа шәырҭашам. Аԥсабараҿ зегьы ҵыхәтәак змам ыҟам, – рҳәоит. Урҭгьы ҵыхәтәак шԥармоури, – лҳәан Ҭина даарылаԥшит лысасцәа.
– Аиеи, усоуп, Аԥсны дара аҳцәоуп, ирҳәо ҟалоит. Қарҭ иҟоу аҵараиурҭақәа рзымхошәа арахь иааны аҵараиурҭақәа ирҭалоит. Урҭ аҵара ишаалгалак еиԥш, рпортфелқәа кны, аусура иналагоит. Шықәсык ҵаанӡа ауадақәа роуеит. Уи нахыс рани раби инадыркны, рыуеи рҭынхеи аӡә даанмыжькәа зегьы арахь ирыханы раагара иналагоит. Излазбо ала иахьагьы баша ҳааԥсазшәа ауп ишызбо, – иҳәеит Алхас.
– Ара, Аҟәа аԥышәарақәа рахь унарышьҭуеит, аха ибзиаӡаны аԥышәарақәа уҭир ауп уанрыдыркыло. Ибзиаӡангьы иуҳәаргьы, ибзиаӡоу ахәшьара узҭода? Дара роуп хабалак иҟоу, – иҳәан Зурик ицәажәоз ихы нарылаирхәит.
– Уара уакә сакәзар, Урыстәылаҟа сцоит. Апаспорт умоуп, уаттестат бзиоуп. Ҩышықәса аргылараҿы аус ууан. Аус злаууаз ала ашәҟәы умоуп. Аргылараҿгьы аԥышәаумоуп.Уахьуцареиҳауаҵараиурҭауаанахәаргьы алшоит. Сара ҩышықәса аус уны, нас иреиҳау аҵараиурҭа
592 #
сҭаланы иҟасҵо ҳәа акгьы ыҟамшәа сгәы иабоит, – иҳәеит Алхас игәы каҳаны.
– Агәкаҳара аҭахӡам, ишыдыдуа еиԥш, ақәа леиуам, – рҳәоит ажәлар. Шәара макьаны шәыҷкәынцәоуп. Ижәжәыша аӡыхь ахы ыҵнамхӡацт, ишәразҟхо адырра уадаҩуп аԥсҭазаара ақәԥара аҭахуп, шәмаашьакәа шәықәԥалароуп. Уи ада ԥсыхәа ыҟаӡам, – лҳәеит Ҭина.
– Ус ауп, аха..
Абас акраамҭа иеицәажәон. Ашьҭахь, афырҳәа дҩагылеит Алхас.
–Ушьҭа сара сцара аамҭа ааит, ҳқыҭахь ицо автобус сагхар, нас ацара сцәыуадаҩхоит. Абзиара шәзыҟалааит, – иҳәан дцарц иҿынеихеит.
– Шәшааиз еиԥш, ацәажәара сналанагалан, амла шәакуазаргьы, акрыфара сымҳәеит, акрыжәра сымҳәеит. Зны уаангыл, сухәыхшоуп, исымоу ала акы аацәырызгоит, – лҳәан дӷьаҵәы-ӷьаҵәуа, Алхас дааидхалт Ҭина. Аха иара мап икит.
– Абарҭ шәразҵаа, ҳанаауаз аламҭалаз Аҟәа акраҳфеит. Иҭабуп даара, – иҳәан Ҭина илҳәаз аԥсшәа нахҳәааны иҿынеихеит.
– Абзиара узыҟалааит, – лҳәан Ҭина дахьгылаз лҽаанылкылеит, иҩызцәеи иареи акы неибырҳәар рҭахызар аалгәахәын. Ишылгәахәыз еиԥш, иҩызцәа ицны агәашә инҭыҵит. Урҭ Алхас архәара дааваҵәиаанӡа уа игыланы изыԥшуан, нас Марҭеи Машеи аҩныҟа инагьежьит.
– Саргьы сцап, абзиара шәзыҟалааит, – иҳәан дзыдгылаз днарыдҵны иҿынеихеит Зурикгьы.
– Уара узырццаки, – лҳәеит Марҭа даахьаҳәны. Зурик уаҳа ажәак мҳәаӡакәа дцеит. Зурик данцоз, Машагьы дааизхьаԥшын:
– Абзиараз, Зурик, – лҳәеит. Уи данца ашьҭахь, Марҭеи Машеи аҩныҟа илеит.
– Зурикгьы дцама? – лҳәеит Ҭина, Марҭеи Машеи гьежьны аҩны ианааи, Зурик дрыцымшәа анылба.
– Ааи, дцеит, – лҳәеит Марҭа.
#
– Шәҩызцәа цеит, аха шәара акы шәнацҳа, – лҳәан Ҭина Марҭеи Машеи даарыдхалт, аха дара ирымуит «акрыфан ҳаҟоуп», – рҳәан. Арҭ реицәажәабжь заҳаз Дариа дахьиаз, дҩагыланы дааит. Иахьа ашьыжь лыԥҳа лҩызцәа дрыцны Аҟәаҟа ианца, лара шәҟәык аақәхны, аԥхьара дналаган, шьыбжьонгьы, акгьы днамыцҳакәа, дааҟәымҵӡакәа ашәҟәы аԥхьара даҿын. Дариа дтәаны ашәҟәы дшаԥхьоз, дааԥсеит. «Сианы саԥхьалап», – лҳәан дианы ашәҟәы аԥхьара дналагеит. Дариа дианы ашәҟәы дшаԥхьоз, дамхацәеит. Лышәҟәы ахьылкыз иллымпыҵыҩрын, лгәы инықәҳаит. Ус акраамҭа дыцәан. Ацәажәабжьқәа лгәы иқәыҩуан, аха ацәа алҵра лцәыуадаҩхеит, илулак, ацәа далҵны дҩықәтәеит. Данҩықәтәа, лгәы иқәыз ашәҟәы асаара илкаҳаит.
Дариа длаҟәын, ашәҟәы аашьҭылхын, лаԥхьа астол игылаз инықәҵаны, дындәылҵит. Дариа данындәылҵ, зыбжьы гоз аҷкәынцәа цахьан. Ҭинеи, Марҭеи, Машеи ракәын иҟаз.
– Зыбжьы гоз аҷкәынцәа цахьоума? – дҵааит Дариа. – Ааи, ицахьеит, – лҳәан аҭак ааҟалҵеит Маша.
– Шәахьыҟаз, иеилышәкааи?
– Иаҳзымдыруз ҳәа иеилаҳкааз маҷуп.
– Иаадыруаз ауп еиҳарак иҳарҳәаз. Уи азы уахь ацара аԥсамзаргьы ҟаларын, аха ҳцеит, – лҳәан даацәажәеит Марҭа дахьгылаз.
– Аҵара аган ахь ала ибҳәаз садгылоит, аха егьыс аамҭа бзианы ишәхыжәгоу?
– Ааи, раԥхьа иргыланы амаамынқәа аабеит. Катерла амшын агәахьы ҳцаны ҳааит, акраҳфеит, акраажәит, ҳкәашеит, ҳшәаҳәеит, – лҳәеит Маша.
– «Аконцерт» абамҩаԥыжәгоз? – дҵааит Дариа.
– «Аконцерт» мҩаԥаагон акатер аҿы. Нас асқьалаҿы. Ари Дариа уамашәа илбеит. Ашьҭахь, Маша дымццакӡакәа дааҭгыла-ааҭгыло, уи аҽны рашәаҳәара зыхҟьаз акы аанмыжькәа зегьы Ҭинеи Дариеи иралҳәеит.
Ас еиԥш иҟоу ажәабжь заҳаз ааибарччеит. Ҭинеи
594 #
Дариеи аамҭа ишахыԥахьазгьы, шьыбжьон ҳәа акры рымфацызт. Урҭ акы инацҳарц азы Ҭина дҩагылан, ирфашаз аацәырылган, ҭынч астол инахатәеит. Марҭагьы Машагьы «шәааи» ҳәа рарҳәеит, аха дара ирымуит, «акрыфаны ҳаҟоуп» – рҳәан.
Ҭинеи Дариеи акрыфаны ианалга, иҩагылеит. Рҩыџьагьы еицхырааны астол ҭадырцәит. Ачанахқәеи, аҵәцақәеи, ачкьыԥқәеи рыӡәӡәан, рҭыԥқәа рҿы иныҟарҵеит. Нас ахәылбыҽхан, ԥшахьырсра ҳәа амшын ахь ицеит. Аалашьцаанӡа уахь иҟан. Аҩны ианааи, Ҭина лыҩн усқәа днарылагеит, Дариа дызҿыз ашәҟәы аԥхьара. Аҵх акыр иганы, чаик ыжәны инаиеит. Аамҭа ықәҳа ацара иаҿын. Ус иааит Дариеи Машеи рыҩныҟа ацара аамҭа . Ари Маша Зурик иалҳәеит, Зурик – Алхас. Алхасгьы дааит Дариеи Машеи рынаскьагараз. Дариеи Машеи рыҩныҟа ианцоз, дәыӷбала акәмызт ишцоз, ҳаирпланла акәын. Аблеҭқәа Гәдоуҭа абаӷәазаҿы Дариа иамылххьан. Адлер ицаны, аҳаирплан иҭалар акәын. Уахь инаскьаргон, Зурики Марҭеи. Автобус аангыларҭаҿы ианнеи, Алхасгьы уа дырзыԥшны дгылан. Алхас дыззыԥшыз иҩызцәа ааиуазшә аниба, дара ааианӡа иара днеины агәаран днагылеит Адлерынӡа аблеҭқәа ааихәаразы. Дара Алхас агәаран дгылоушәа анырба, «уи имаҳкыргьы иуам», – рҳәан аԥсшәа наиаҳәаны, наҟ инаскьаны инагылеит. Алхас дахьгылаз игәаран анааи, хә-блеҭк аамихын, нас иҩызцәа ахьгылаз, днеины днарылагылеит. Уа акраамҭа арҭ еицәажәо игылан. Автобус ақәҵра аамҭа анааи, дара ҩақәтәан Адлерҟа ицеит. Арҭ зықәтәаз автобус ишиашоу аеропорт ахь ицоз акәын. Уи аҟнытә, џьабаа мбаӡакәа ишиашаз, аеропорт аҿы илеит. Автобус ишынлыбааз еиԥш, ашьашәыр ахьыҟаз еирымӡк аҿы инеины илатәеит, Литваҟа ицоз аҳаирплан аҭалара аамҭа анааиуа ҳәа адиктор лыбжьы агара иазыӡырҩуа. Ус итәаны иеицәажәон. Сааҭбжак ашьҭахь, адиктор лыбжьы аақәҩит аеропорт акәша-мыкәша.
Адиктор лыбжьы шаагаз еиԥш, уи аҳаирплан ааира иазыԥшқәаз зегьы, иахьтәақәаз, иааҳәыцы-мыцит.
#
Нас иаарласны зегьы ахьтәақәаз иҩагылан, ирымаз рсумкақәа аашьҭырхын, рҿынархеит. Убас иҩагылеит Дариеи Машеи. Урҭ рышьҭахь иҩагылеит иааскьазгоз рҩызцәагьы. Дариеи Машеи рсумкақәа кны инеины агәаран инагылеит аҳаирплан ахьтәоу ахь ицаразы. Дариеи Машеи ааскьазгоз рҩызцәа аԥсшәа анрарҳәа ашьҭахь, урҭ рблеҭқәа гәаҭаны иаартны иҟаз аихатә гәашә инҭалеит, раԥхьа игылақәаз рымҩалацәа инарышьҭаланы. Апасажьырцәа зегьы аихатә гәашә ишынҭалаз еиԥш, аҷараҳәа арҭ агәашәқәа аадыркит. Машеи Марҭеи иахьынӡеибабоз рнапқәа рҟьон. Маша лани лареи уаҳа ирымбо, наҟ ианынҭала, урҭ наскьазгоз шеицыз, Гәдоуҭаҟа иаауаз автобус ахьаангылоз инеин, автобус иҩақәтәан Гәдоуҭаҟа иааит. Алхаси Зурики, Марҭа Ҭина лҿы днарган, дара аагьежьын, рыҩныҟақәа рахь рҿынархеит.
Ҩажәатәи ахы
Маша зыҽны Москва днеиз, аҽны инаркны, Москватәи амедицинатә институт аҭаларазы аҽазыҟаҵара далагеит. Лара илдыруан Зурик Москватәи аргыларатә институт аҭалара ҩышықәса раахыс, аусгьы уа, аҭалара аҽазыҟаҵара дшаҿыз. Уи изы аинститут аҭалара еиҳа имариан, лара лзы аҭалара аҵкьыс. Избанзар, иара иаԥхьаҟатәи изанааҭ ала аус иуан, уи бзианы идыруан. Ашкол далгеит ибзианы. «Ибзианы ашкол салгеит» ҳәа дымԥшыкәа, аҽазыҟаҵара даҿын. Маша лакәзар, сынтәоуп ашкол даналга, лыхәшьарақәа бзиан, аинститут аҭаларазы, аха уажәоуп, аҽазыҟаҵара даналага, џьаргьы аус лмуӡацт, уи ала бӷьыцкгьы лыцӡам. Амала, уи лгәы иҭоуп амедицинатә институт дзымҭалар, амедицинатә училишье дҭаларц, уигьы иамур, изакәызаалак, усурҭак ԥшааны, аусура далагарц, нас ҳаԥыхьа иааиуа ашықәс азы амедицинатә институт аҿы дықәгыларц,
596 #
уи дҭамлакәа Москва далымҵырц. Абас лҽырӷәӷәаны, аҵара лхы азышьҭны ауп, уажәы аҽазыҟаҵара дшаҿу. Дариа уамашәа илбон, Маша еиҳау аҵара аҭалара лҽақәшьны дахьаҿыз. Лара ашкол даналга, инаркны, амедицинатә институт аҭалара акәын хықәкыс илымаз, аха асҵәҟьа амедицина бзиа илбоит ҳәа дыҟамызт.
– Маша, быԥсы аашьала, маҷкгьы баалеи-ҩеи, алаҩеира бгәабзиара иазеиӷьуп, – лҳәалон Дариа знызынла, аха Маша уи аҭак, абас иҟалҵон:
– Сан, бысԥырхагамхалан, сара исгәаԥханы аҽазыҟаҵара саҿуп. Ауаҩы игәаԥханы дызҿу иԥырхагахараны дыҟаӡам, – лҳәалон лара.
Дариа ас анлаҳалак, Маша азҵаарақәа лыҭара даҟәыҵуан. Маша аҽазыҟаҵара дызҿыз еиҭа дналагон. Убас мацара лҽазыҟалҵон, Дариа Москваҟа длыманы дцаанӡа. Москваҟа ацаразы, Дариа заа аблеҭқәа амылххьан. Урҭ Москва ианнеилак, аԥышәарақәа рыҭира ԥшьымш ракәын ианхоз, урҭ зҿы инеиуаз ауаҩы дрыман. Уи Дариа лаҳәшьа Даша лакәын. Дариеи Машеи рыԥырра аҽҳәара анааи, иԥрит. Ишиашаз Даша лҿы инеит. Даша дреигәырӷьаны илыдылкылеит лаҳәшьеи лаҳәшьаԥҳаи. Гәык-ԥсык алагьы илыдылныҳәалеит, қәҿиарала амедицинатә институт дҭаларц. «Иҭабуп», ахырҳәааит Машеи Дариеи, Даша гәык-ԥсык ала адныҳәалара иҟалҵаз.
Машеи Дариеи Москва ианнеи аҽны, иахьымӡеит Маша лдокументқәа амедицинатә институт аҿы рыҭара. Избанзар, уи аҽны иахьӡартә еиԥш, заа изымнеит. Адырҩаҽны ашьжьымҭан иҩагылан, ишиашаз амедицинатә институт ахь ицеит. Дара уа ианнеи, ҩыџьа ракәын агәаран игылаз, адокументқәа арҭаразы, дара ахԥатәиқәаны инагылеит. Аха макьана дмааицызт адокументқәа здызкылоз аԥҳәызба. Урҭ уа ишгылаз, жәабаҟа минутҭ анҵы ашьҭахь, дааит уи аԥҳәызбагьы. Уи илышьҭарххны иааит даҽа жәаҩык раҟарагьы здокументқәа азҭараны иҟақәаз. Дариеи Машеи раԥхьа игылақәаз рдокументқәа анарҭа ашьҭахь, Машагьы
#
лдокументқәа аҭаны данаагьежь, днаԥшызар, лышьҭахь агәаран игылаз уаа шәҩык иреиҵамзар ҟаларын. Убысҟаҟара ирацәаҩын, здокуменқәа азҭоз абитуриентцәа.
– Макьанатә шаҟа ирацәаҩу, аконкурс духар ҟалап, – лҳәеит Маша лгәы каҳаны.
– Аконкурс адура акәӡам ара аус злоу. Ара аус злоу адырреи, аразҟи роуп, – лҳәеит Дариа лыԥҳа лгәы ҟалҵаразы.
– Нас, арҭ зегь реиҳа сара соума адырра змоу.
– Зегьы бара бықәлацәа роуп. Зегь реиҳа здыруа ҳәа макьана, аӡәгьы дыҟаӡам. Араагьы адырра адагьы, аразҟы ыҟоуп. Ибразҟызар бҭалап, аразҟы бзиа анцәа ибиҭааит.
– Иаабап разҟыс исымоу. Ара иамур аучилишье сҭалап, уа иамур, џьара аусура салагап.
– Уи бара ибусуп, ушьҭа бхәыҷӡам Маша. Маша лгәы лырӷәӷәарц длылабжьон Дариа. Дариеи Машеи ақалақь рҽаламырхакәа Даша лыҩны иааит.
Уа ишааиз еиԥш рхәы мазеины астол иқәгылан, илатәан акрырфеит. Нас Дариеи Дашеи ақалақь иналаԥш– аалаԥшырц ицеит Маша аҩны дааныжьны.
– Маша, бара бтәаны аԥышәарақәа бҽырзыҟаҵала, ҳара ақалақь ҳналс-аалсуеит, – лҳәеит Дариа. Дариа Москва ԥыҭ-чыҭқәак лсырбароуп, уи Москва зынӡа илыздырӡуам, – лҳәеит Даша.
– Аиеи, сан Москва лырба, уигьы лара лзы акыр иаԥсоуп, сара сҽазыҟасҵап еиҳа исзеиӷьуп...
Абас еиԥш иҟаз аицәажәарақәа рышьҭахь, Дариеи Дашеи руада индәылҵны, ақалақь ахь ицеит. Маша лымацара аҩныдыҟанишылҭахызеиԥш,аӡәгьыдылԥырхагамхакәа аҽазыҟаҵарадаҿын.Убриамшеиԥшакәын, есымшагьы ишыҟарҵалоз Дариеи Машеи. Ашьыжь шаанӡа индәылҵны ицон, ақалақь иалан, ианааԥсалак, паркк аҿы илатәаны рыԥсы ршьон, амла ианаклак, акы инацҳауан,насахәылԥазиҟәба-ҟәшәоаеҳәшьцәаиеицны
598 #
аҩны иааиуан. Маша уаҩы дылԥырхагамкәа, ишлылшоз ала аҽазыҟаҵара даҿын. Аҽҳәара змоу ирласны иааиуеит. Ус иааины иаарыдгылт, аԥышәарақәа анырҭиуаз амш. Агәырӷьарақәеи агәырҩақәеи абитуриентцәа ирзазгоз амш. Аԥышәарақәы рыҭира Маша данцоз, лымала дырмышьҭит, уахь илыццеит Дариеи Дашеи.
Анацәеи абацәеи, убас, ирзааигәоу, егьырҭ, рҭынхацәеи уҳәа рыла аинститут ашҭа ҭырҭәааны иқәын. Урҭ зегьы ргәқәа хыҭ-хыҭуа, иззааиз, аԥышәарақәа шырҭиуа иеилыркаарц, рдәылҵра иазԥшны игылан. Аха аԥышәарақәа ҭины, идәылҵуаз абитуриентцәа, дара рхаҭақәагьы ирыздыруамызт хәшьарақәас ироуз. Урҭ заа ирарҳәахьан, ироуа ахәшьарақәа ҩны аҭӡамц ишкыдырҵоз. Амала, аԥышәарақәа ззымҭиқәаз, иара уаҵәҟьа ирарҳәон, ишырзымҭиз. Ус еиҳа еиӷьын, мамзар иргәыӷуа баша иааныркылозма. Аԥышәарақәа ззымҭиқәаз, дара рхала ирдырратәы иҟан. Ҳаӷоу дгаӡахааит, дара азҵаарақәа ирырҭоз аҭак шыҟарҵоз рымдыруеи? Маша аԥышәара ҭины данаадәылҵ, хәшьарас ибоузеи ҳәа Дариеи Дашеи лзымҵааӡеит. Азҵаарақәа ибырҭақәаз рҭакқәа шԥаҟабҵеи ҳәа ауп ишлазҵаауаз. Ус лара ианлазҵаа, лара абас аҭак ҟалҵеит:
– Сара стәала «ԥшьба» ҳәа исырҭаз азҵаарақәа рҭакқәа ҟасҵеит, ҳәа сгәы иаанагоит. «Ԥшьба» смоургьы, ма «хԥа» соуп. «Ҩба» шысмоуз здыруеит. Уи агәра згоит сара.
– Аиеи, нас «ҩбаҵәҟьа» бмоузааит. – лҳәеит Дариа.
– «Ҩба» бмоукәа бызцар, нас аконкурс аҿы иҟало аабарын, – ҳгәыӷлап, имгәыӷкәа иԥсхьада, – лҳәеит Даша.
Ара митәык иаанымхакәа, Маша дрыманы аҩныҟа ицеит. Адырҩаҽны ашьыжь ианыҩагыла: «Бара ара быҟаз, раԥхьа иааиуа аԥышәара бҽазыҟҵала, ҳара ҳцаны, ибоуз ахәшьара иеилкааны ҳаауеит”, – рҳәеит Дариеи Дашеи. Аха Маша лгәы иамуит, урҭ ахьцоз дрыцы#
мцар. Урҭ ахьцоз дрыцымцакәа даангыларгьы, ҳәарас иаҭахузеи, усгьы акгьы дзаԥхьомызт аҟнытә, илыӡбеит ларгьы дрыццарц. Раԥхьа ирҳәаз ауп акәымзар, Дариеи Дашеи илыдымхалаӡеит. Иахьцоз рыхҩыкгьы иеицны ицеит. Аинститут ашә дара ныҩналаанӡа, даадәылҵит Зурик. Маша лани, лан лаҳәшьеи лареи шааиуаз Зурик днырҿаԥшит. Зурик афырҳәа даагьежьын, Маша лнапы кны даахеит. Машагьы Зурик днеиҿаԥшит. Маша лани, лан лаҳәшьеи рыгәхьаа мкӡакәа, инапқәа ааиҵихын, Маша даагәыдкыланы, дааигәӡит, ҩынтә-хынтә, нас дгәырӷьаҵәа даацәажәан:
–Маша,ибыдысныҳәалоит«хәба» боуит.
– Иалудырааи, исауз ахәшьара?
– Убыржәыҵәҟьа саԥхьаны сааит. Исҳәо хабымҵозар,
абна аҭӡамц аҿы асиа кнаҳауп, шәнеир ижәбап, – иҳәан урҭгьы аԥсшәа нараҳәаны, ирыдиныҳәалан, раԥхьа дгыланы асиа ахькнаҳаз ахь иҿынеихеит. Даргьы уи ишьҭаланы инеиуан. Зурик Маша дахьигәӡыз ԥхеишьон, аха ииушаз иухьан. Зурик Маша илеиҳәаз ажәабжь убрысҟаҟара деигәырӷьеит илзымдырӡакәа ларгьы Зурик днеимда-аамдо, хынтәҟа-ԥшьынтәҟа даалыгәӡит. Ари ДариеиДашеи иахьырбоз,дааԥхашьеитЗурик.Дариеи Дашеи гыланы иԥшуан. Зурик афырҳәа днеин Дариагьы даагәыдикылеит, лыхгьы днагәӡит.
– Ишәыдысныҳәалоит актәи аԥышәараз «хәба» лоуит Маша, – иҳәеит Зурик.
– Ари ишәзааигәаӡоу аӡә иакәхап, аха сара дысзымдырӡеит. Дуа ҿыцзар акәхап, – лҳәеит Даша.
– Ари зҿы ҳаԥсы ҳшьоз Ҭина лгәыла иоуп. Маша дылҩыза бзиоуп, – лҳәеит Дариа. Нас Зурик иахь дааҳәын:
– Ари саҳәшьа лоуп, Москва дынхоит, – лҳәеит. Зурик афырҳәа днеин, Дашагьы даагәыдикылеит. Зурик ииҳәаз азырханы, иааҳәны, аҩныҟа ицомызт усгьы. Араанӡа ианаа дара рыблала ирбар акәын, ус егьыҟарҵеит. Уахь рҿынархеит, Зурикгьы днарышьҭалеит урҭ ахьнеиуаз, аха иара днаскьаны днагылеит. Маша илауз ахәшьара
600 #
аилкааразы агәаран иқәгылеит, аха уажәы уа агәаран иқәгылаз ауаа рхыԥхьаӡара рацәамызт, ирласны асиа ахькыдыз инеит. Маша «лыхәба» рыблала ирбеит. Уи иаадҵны рҿынархеит, Зурикгьы днарышьҭалеит. Маша заҟа илҭахызеи, Зурик хәшьарас иауз, лан диазҵаарц, аха дазымҵааит. Маша лара дымҵаазшәа анылба, лара дҵааит:
– Сара «ԥшьба» сауит, – аҭак ҟаиҵеит Зурик.
– Иудысныҳәалоит. Егьырҭ аԥышәарақәагьы еиӷьны иуҭиуа анцәа иҟаҵа, – лҳәеит лара.
– Иҭабуп, Маша, иҭабуп. Иҟало аабап. Сара зегь реиҳа сзыцәшәоз абри акәын. Егьырҭ сҭиип ҳәа сгәы иаанагоит.
Дашагьы Дариагьы ааҳәын:
– Иудысныҳәалоит, егьырҭ аԥышәарақәагьы еиӷьны иуҭирц, – рҳәан Зурик идырныҳәалеит, ахәшьара иауз.
– Арҭ иахьидырныҳәалаз, игәы иахәаны:
– Иҭабуп, иҭабуп – иҳәеит.
Маша дахьгылаз, лара «хәба» ахьлоуз, Зурик «ԥшьба»
ахьиоуз, маҷк аҟара лгәы иалан, аха хәшьарақәас ироулак, рҩыџьагьы аанахәоны иҟалондаз ҳәа анцәа диҳәон Маша. Маша лара даанамхәаргьы, иара даанахәондаз ҳәа агәаҳәара лыман. Усҟан, лара заа ишылыӡбахьаз еиԥш, иарбанзаалак, џьара усурак далаганы, Зурик лассы-лассы дылбаратәы лҿыҟалҵарын. Абри акәын Маша дахьгылаз лгәы иҵхоз. Абри акәын Машеи Зурики Москва аҵара иҭаларц анырыӡбоз инаркны, Маша лгәы иааҭымҵуа иҭазгьы. Уажәы, Маша раԥхьатәи лԥышәаразы «хәба» ахьлоуз рыблала ианырба, аҩныҟа ицарц рҿынархеит. Дариа гәык-ԥсыкалаилҭаххеитлаҳәшьалахьЗурикдналыԥхьарц, ишихәҭоу патугьы иқәырҵарц, аха имуит. Машеи сареи аԥышәарақәа ахьаҳҭиуа, қәҿиарала иҭины, ҳанаанахәалак ауп, ҳара ҳанеиҭанаиааиуа, аԥсуа ҩы ԥхеи-ԥхеиуа, ианеицаажәуа. Макьана, изаацәоуп, – иҳәеит иара.
– Ус акәзар, стелефон аномер усҭоит, уасла, – лҳәан Даша лтелефон аномер илҭеит.
#
– Абзиараз, ҩаԥхьа ҳаиқәшәара аҿынӡа, – иҳәан днарыдҵны дцеит. Зурик урҭ днарыдҵны данца, ауаа рацәа дынрылалаанӡа, иара дахьнеиуаз, ишьклаԥшуа игылан, дынзыцрыҵыз рыхҩыкгьы. Маша лакәзар, даҽаџьара дыԥшуашәа ҟалҵон, лани лан лаҳәшьеи иахьырбоз, аха дхәыҵыԥшны, маӡала Зурик иакәын дызхәаԥшуаз. Зурик дрымбо, ауаа данрылала Даша даацәажәан, ус лҳәеит:
– Дзакәытә ҷкәына бзиоузеи? Иеилҟьашьа, ицәажәашьа, ихы пату ақәҵашьа, уҳәа зегь рыла деиқәшәоуп. Дариа абни аҷкәын иеиԥш иҟоу маҳәыс дбоур, бразҟы иакит.
– Бара, Даша бцәажәашьа зеиԥшроу ала, бтәым уаҩушәа ауп бышцәажәо. Сара амаҳә бзиа дсоуны, сразҟы ианакуа, бара бразҟы иамкуа быҟоума. Нас Маша лахь Даша дааҳәын, маҷк аҟара лыбжьы нароушәа ҿаалҭит:
– Маша, абри аҷкәын хазынеи бареи абзиабара атемала шәмеицәажәаӡаци, Аԥсны шәаныҟаз, шәара шәеибадыруеижьҭеи акыр шааҵуа, сара исаҳахьеит, бара ибымҳәозаргьы.
– Ииашоуп, ҳара ҳаибадыруеижьҭеи акыргьы ҵуеит. Зурики сареи ҳагьеицәажәхьеит, ҳагьеицныҟәахьеит, аха ҵара усымзар, макьана акгьы иеибаҳамҳәацт. Зурики сареи иашьаки иаҳәшьаки реиԥш ауп пату шеиқәаҳҵо.
– Абзиабара цқьа ус ауп ахы шцәырнаго, – лҳәеит Даша дҿаԥха-ҿаччо.
– Уи аҟара сыздыруам, макьана сақәымшәацт, – лҳәан Маша дааччашәа луит.
– Абри аҷкәын сыԥҳа дигозар, мап сҳәом. Урҭ аԥсуаа ухы рыхҭныуҵартә рыбзиабара иаԥсоуп. Маша ҩызак длымоуп Марҭа ҳәа аӡәы. Уи лаб иаҳәшьа Ҭинеи, лаб – Захари, ланԥса Светеи, ланду Минеи, лаб иашьа Џыри уҳәа реиԥш адунеи уаҩ дықәуп ҳәа сызҳәом, убас иуаа бзиақәоуп.
– Дариа, бара убарҭ зыӡбахә бымоу, убас иуаа бзиақәаны, дара зегьы иреиӷьны, дара рыда уаҳа адунеи
602 #
аӡәгьы данымшәа аҳәара иашам. Ус ҟалашьа амам. Урҭ рмилаҭ ҟазшьоуп ирымоу. Ибгәаламшәаӡои, ҳаб аԥсуаа дышрыхцәажәалоз, «Аԥсуа ҩызас данышьҭух, ахаан уиԥсахуам. Асас изы еснагь игәашә шаарту, аиарақәа ҟаҵаны, уахык аӡәы диҭаар, дахьириаша ҳәа ишимоу”, уҳәа ҳаб ианҳаиҳәалоз.
– Ишԥасгәаламшәои, исгәалашәоит зегьы, аха уи ҳаб ииҳәақәоз роуп. Сара аԥсуак иҿы сымнеицызт, сыблала изымбацызт.
– Ҳәарас иаҭахузеи, уи иаанагаӡом, аԥсуаа зегьы, неиҩымсрада ибзиақәоуп, иҽеим аӡәгьы далашәом ҳәа. Амилаҭқәа зегьы рҿы иҟоуп ибзиақәои, ибзиақәами. Аха аԥсуаа реиԥш милаҭ ҟазшьа, бзиа змоу адунеи аҿы џьарагьы иҟам. Дара рмилаҭ ҟазшьеи рмилаҭ культуреи роуп ибзиақәоу. Уи ныҟәыргоит шамахамзар аԥсуаа зегьы, аӡәык-ҩыџьак ракәымзар, ишырҳәо еиԥш, “аҭаацәара бзиагьы мрик дрылашәар алшоит”, аха уи акәӡам аус злоу. Аус злоу, ишаҳҳәахьоу еиԥш амилаҭ ҟазшьеи амилаҭ культуреи роуп... Абас иеидгыланы иеицәажәон Дариеи Дашеи. Арҭ ус иеицәажәонаҵы Маша дырзыӡырҩуа дгылан, аха урҭ ирҳәо абжак лаҳауамызт. Лара лхы-лгәы изышьҭны дзызхәыцуаз Зурик иакәын.
– Ара ҳазгылоузеи, ушьҭа аҩныҟа ҳамцо, Маша иаалыдгылараны иҟоу аԥышәара лҽазыҟалҵароуп, – Даша лаԥхьаҟа шьаҿақәак ныҟалҵеит. Дариагьы Машагьы уи иналышьҭалеит. Урҭ автобусқәа раангыларҭахь инеирц амҩа ианангылаҵәҟьа таксик раԥхьа иаангылан, аӡәы дыллыбааит. Дара неин, атакси инадыххылан, иниазҵааны, инҭалеит. Ҳахьугаша ҳәа аниарҳәа, иахьырҳәаз аҭыԥ аҿы минуҭқәак рышьҭахь инеигеит. Аагаԥсахә наирҭан, иллыбааит. Иара дышиашаз дцеит, дара рыҩныҟа инеит. Урҭ аҩны ишнеиз еиԥш, Даша рхәы ааҟалҵан, акрырфеит. Акранырфа ашьҭахь, уаанӡа Маша лҽахьазыҟалҵалоз ауадаҿы днеин, иаарласны иаалыдгылараны иҟаз аԥышәара аҽазыҟаҵара дналагеит. Дариеи Дашеи иеицәажәо итәан. Урҭ ус иеицәажәо
#
иантәалоз, иахьа мацара акәмызт. Ус иеицәажәо итәалон, Маша аԥышәарақәа лҽаназыҟалҵалоз, ани ԥҳаи Даша лҿы иахьынӡаҟаз. Раԥхьатәи аԥышәара аан, Зурик ишыҟаиҵаз еиԥш, иара иауз ахәшьара Маша илеи-ҳәарц, лара хәшьарас илоузгьы иеиликаарц, уаҳа уахь дымнеиӡеит. Иара Даша лҭел аномер иман, ҭелла илеиҳәон иоуз ахәшьарақәа, иара убас, иеиликаауан, Маша хәшьарас илоузгьы. Рҩыџьагьы ҿырҳәалатәи аԥышәарақәа«ԥшьба»,«ԥшьба»ҳәаирҭиит.Ирзаанханы иҟаз аурысшәа адиқтант аҩра акәын. Аҩра аҽазыҟаҵара ҳәа уамак аҭахымшәа ирыԥхьаӡон Машеи Зурики. Адиқтант аҩра хымш рышьҭахь имҩаԥыргараны иҟан.
– «Сшьапгьы неиҵысхып, сыԥсгьы маҷк аҟара иааиҭаскып», иҳәан Зурик Даша лыҩны дааит. Ара дахьааиз, дара ргәы иаахәаны иԥылеит. Иаразнак ала ихәы ҟарҵеит. Дара акрышырфахьазгьы Зурик илаидтәаланы акрырфеит. Амала, арыжәтә цәыррымгеит, уажәтәила иаԥсам ҳәа иԥхьаӡаны. Зурики Машеи ргәы ишаанагоз ала аҩра аԥышәара аҭиразы аҽазыҟаҵара аҭахӡам, ишаадыруа еиԥш иҳаҩуеит, ҳара киносахьак аабоит, Москва ҳналаланы ҳәа ргәаанагара ирымаз Даша ихлырбгалеит.
– Аҩрагьы аҽазыҟаҵара аҭахуп, ҩымш-хымш рҿы шәанааи, шәмаашьароуп. Нас шәыԥсы анышәшьаша, аамҭа шәымоуп, уажәтәила, иҵегь аҽазыҟаҵара аҭахуп, уи адиқтантқәа рыҩра ауп. Адиктантқәа шәырыҩра сара исылшартә сыҟоуп. Тәанчара сцаанӡа Москватәи бжьаратә школк напхгара асҭон, аурыс бызшәеи алитературеи дсырҵон. Нас уажәы шәара адиқтант шәырыҩра сылымшаӡои? – лҳәеит Даша дыччо. Насгьы убри амш инаркны, Зурик џьаргьы дымшьҭӡакәа, уахгьы-ҽынгьы, итәаны, Даша адиқтантқәа длырыҩуан Зурикгьы Машагьы. Аԥышәарақәа анааи, рыҩџьагьы «ԥшьба» роуит. Ушьҭа дара агәыӷра рыман аинститут ишаднакылоз ала. Аха ус егьа иҟазаргьы, зеиԥш ҟамло егьыҟам. Иаднамкылар ҳәа маҷк аҟара ашәарагьы рыман.
604 #
Убри азоуп, Зурик Аԥсныҟа иишьҭыз ателгаммаҿы аинститут саднакылеит ҳәа занимҵаз. Ателлеграмаҿы «ԥшьба» соуит ҳәа ауп ишаниҵаз. Хымш анааҵ Машараа ҭаацәала зегь иеицны Зурикгьы дрыманы, раԥхьа аргыларатә институт аҿы, Зурик аԥышәарақәа ахьиҭиуаз инеит. Уа ианнеи, аинститут иаднакылақәаз ҳәа рсиа ахькыдыз инахәаԥшызар, асиа агәҭа ашашараҿы ианын Зурик Цымцба ҳәа. Уа иадгылақәаз аӡәгьы игәхьаа мкӡакәа днеимда-ааимдо, Зурик игәӡра иаҿын Дариеи Дашеи. Аҵыхәтәан, Машагьы даагәыдкыланы, даалыгәӡит, амцаԥшьгьы аҽыҩҳәа иҩалыхҟьеит, иаргьыдааҟаԥшьхеит.Ари гәарҭеитДариеиДашеи,аха ирымбаӡазшәа ҟарҵеит. Машагьы аинститут даанахәеит ҳәа раҳазар аҵкьысгьы Дариеи Дашеи ргәы иаахәеит, Маша Зурик гәык–ԥсык ала ишидылныҳәалоз, насгьы иара Маша дшылзыҟаз анеилыркаа. Избанзар, урҭ ирбон Машеи Зурики рыбжьара абзиабара цқьа иины ишыҟаз.
Ушьҭа Зурик изы ргәы рҭынчны, ишеицыз амедицинатә институт ахь идәықәлеит. Дук хара имгакәа инеит, амедицинатә институт аҿы. Араҟагьы ишеицыз, инеины инадгылеит асиа ахькыдыз. Амш акыр иҩеихьан аҟнытә, абитуриентцәа ааины, игәарҭахьан, убри аҟнытә, агәаран ыҟамызт. Аргыларатә институт аҿы Зурик асиа дшаныз еиԥш, араҟгьы, асиа агәҭа ашашараҿы дануп Маша Оксанова ҳәа. Ара, раԥхьа дгәыдкыланы илыдиныҳәалеит Зурик, нас Дариеи Дашеи. Арҭ шеицыз, игәырӷьаҵәа, апочҭаҿы инеин, Аԥсныҟа ателеграмма ҟарҵеит Машеи Зурики аинститут ишҭалаз ала. Амала, Зурик жәамшҟа уахь дышзымнеиуа, – рҳәеит, Москва бзианы идырбарц азы.
Зурик иаб ателеграмма аниау аҽныҵәҟьа, иаргьы Дариа лыхьӡала ателеграмма ишьҭит. Зурик да-наауа, даргьы ицны иаарц анҵаны.
Москва Машеи Зурики аԥышәарақәа анырҭиуаз аамҭазоуп, Марҭеи Алхаси Аҟәа аԥышәарақәа анырҭиуазгьы.
#
Ишаҳҳәахьоу еиԥш, Марҭа амедицинатә училишье аҿы аԥышәарақәа лҭиуан. Марҭа аԥышәарақәа қәҿиарала иҭины, амедицинатә училишье даанахәеит. Алхасгьы арҵаҩратә институт аҭоурыхтә факультет аҿы аԥышәарақәа «ԥшьба» – «ԥшьба» ҳәа иҭиит, аха даанамхәеит. Уи дзаанамхәаз, иара иеиԥш, ахәшьарақәа зауз, аха аттестат аҿы хәшьарала иеиӷьқәаз ыҟан. Насгьы ҩышықәса аколнхараҿы аус зухьази иареи аҭыԥ реимакырҭан ҳәа ауп. Иҟаиҵагәышьози, дзықәшәаз ихы анираалеит Алхас. «Ҩышықәса аколнхараҿы аус зур, нас сҭалап», – иҳәеит иара. Алхас аинститут дахьзымҭалаз, даарак хьаас имкит. Марҭа амедицинатә училишье дахьҭалаз, даара игәы иаахәеит. Иара днеины, Марҭа илыдиныҳәалеит. Марҭа лгәы еиқәын, лыла акы або дыҟамызт, Алхас дахьызҭамлаз азы. Иара даарак хьаас имкит, аинститут дахьызҭамлаз, ҩышықәса аус уны, иҵегь иҽазыҟаҵаны, аҭалара акәын иара дзызхәыцуаз.
Зурик Даша лҿы жәохә мшы дыҟан. Нас зҿы дыҟаз, Дашеи, Дариеи, Машеи ицны Аԥсныҟа дааит. Зурик иаб Миша дгәырӷьаҵәа дыҟан, иҷкәын Москва аинститут дахьҭалаз азы. Дариеи Дашеи Зурик агәцаракра бзиа изыруз азы ауп, Миша иҷкәын изы ашьтәа шьны ачара анизиуаз, даргьы ааԥхьара зриҭаз. Машеи, Маша лан лаҳәшьеи лани,ицны аҩныданааи,Ҭиналҿоупурҭраԥхьа иахьнеиз. Уи Дариеи Машеи абжьааԥны ишлыдылкылоз еиԥш ауп, уажәгьы ишлыдылкылаз. Зурик иҭаххеит ишиашаз, иара иахь инеигарц, аха дара ирымуит. Жәохә мшы Зурик дара рҿы дыҟан ҳәа уажәы, дара рыуа жәытә илывсны Зурик иҭаацәа рахь изымцеит. Амала, уажәы дара ззааз Миша ааԥхьара ириҭаз азы ауп. Урҭ ачара ашьҭахьрацәакгьы иаангылом.Ианакәызаалак,аҿҳәара змоу ирласны иааиуеит. Зурик аинститут дахьҭалаз азы, иаб ачара изиуаз, аамҭа ааины иаарыдгылт. Уа иҟан Миша игәылацәеи, изааигәаз иуацәа гәакьақәеи. Гәылак иаҳасаб ала, ари ачара лаҳәан Ҭинагьы. Ҭина лысасцәеи лареи ачара аҽны иеицны инеит. Урҭ рнеира аԥшәма дара пату ақәиҵеит. Уи иҷкәын аинститут
606 #
данҭалоз, агәцаракра изыруз, пату ақәҵаны, игәылацәеи иҭынхацәеи идирҳаит. Зурик, лымкаала, Алхас иеиҳәеит, дизлеирц. Алхасгьы ианиаҳаз амш ихамыршҭӡакәа, иҩықәыршәны длеит.
Алхаси Марҭеи ирыбжьаз абзиабара, макьана дара рыда аӡәгьы издыруамызт. Марҭа Алхас данылба:
– Ани аҷкәын класск аҿы исыцтәаз иоуп, сыниацәажәоит, – лҳәан дзыдтәлақәаз днарыдҵын, Алхас иахь днеит.
Марҭа Алхас днаидгылан:
– Мшыбзиа, Алхас, – лҳәеит уи данынаидгыла.
– Бзиара ббааит, Марҭа, – иҳәеит иара.
– Зурик ачараз иуеиҳәама? – дҵааит Марҭа уаҳа
илҳәашаз анылзымдыр. Лҳәашьагьы аалцәымӷахеит. «Иахьсарымҳәо снеиуама» – иҳәеит Алхас Марҭа дгәаар ҳәа дацәшәаны, уаҳа имҳәеит. Ԥыҭк анааҵ:
–Ааи,исеиҳәеит,даарасгәыиаахәеитЗурик аинститут дахьҭалаз.
Умшәан, уаргьы уҭалоит, Алхас. Сара уара улымкаа сахьҭалаз, схы ахызбаауеит...
– Сара бара бахьҭалаз, сеигәырӷьоит. Сара сахьзымҭалаз, хьаасгьы исымам ҩышықәса рышьҭахь сҭалоит. Уаанӡа маҷк акәзаргьы сыҩны-сгәара снаха-аахауеит. Сара ахьаа ансоуаз, ҳҩыџьагьы ҳзымҭалар акәын. Марҭа ушьҭа бҩызцәа рахь бца. Арҭ асасцәа уаҵәашьҭахь ицоит. Урҭ анцо, инаскьабгозар акәхап, саргьы уа сҟалоит. Ҽеишәа ҳаицәажәар сҭахуп.
– Азамана.
Абри аҟара анеибырҳәа, Марҭа Алхас днеиԥырҵын,
уаанӡа дзыдтәалаз рахь дцеит.
– Алхас даара дыҷкәына бзиоуп. Дызбацыԥхьаӡа еиҳа
дысгәаԥхоит, уаанӡа дызласзымдыруаз абзиарақәа акыр цәыригоит, – лҳәеит Ҭина.
Марҭа Алхас дааидҵны лара дахьтәаз дааигәаны данаалыдтәала:
– Ааи, дыбзиоуп. Сара Литвантәи санаабга, адиректор
#
раԥхьа иара сынидиртәалеит. Иаргьы саргьы партак ҳшеицахатәаз ашкол ҳалгеит иарбазнаалак, џьара ажәа хәахәак сеимҳәаӡеит. Сара сакәым, џьоукы-џьоукы аҷкәынцәа реиԥш, дыӡӷабума, дыҷкәыноума, аӡәы игәы нирхеит ҳәа смаҳацт. Амала, дызрыцҳасшьо аинститут дахьызҭамлаз ауп. Аԥышәарақәа зегьы «ԥшьба» – «ԥшьба» ҳәа иҭиит, аха конкурсла дзымцеит, – рҳәеит. «Уи агәхьаа скым, ҩышықәса аколнхараҿы аус зур, ма арра сыҟаны сааир, сҭалап”, – иҳәеит. Ус иагьыҟаиҵоит иара дызлагаз аус, алгара бзиа ибоит, – лҳәеит Марҭа. Марҭа Алхас иҵегь длырҽхәашан, аха бзиа дшылбо, лаҳәшьаду илыҵылдыраар ҳәа дшәон, лҽаанылкылеит.
– Игәахәтәы дахьӡааит, – лҳәеит Ҭина аҵыхәтәан, нас дзыдтәалақәаз акы ргәы иаанагар ҳәа дшәан, дааҳәын, дара рацәажәара дналагеит. Марҭа урҭ дырзыӡырҩуа дтәан, нас Дариеи, Дашеи, Машеи рахь лхы налырхан, дара Москваҟа ианцо, иеилылкаарц даацәажәан:
– Шәара Москваҟа шәанбацои?
– Уаҵәашьҭахь ҳцоит.
– Даҽа маҷк шәаангылар ҟамлаӡои?
– Мамоу, Марҭа, уажәы аангылашьа ҳамаӡам. Сынтәатәиала арахь ԥсшьара ҳәа уаҳа ҳзымааргьы ҟалап, ишыббо еиԥш, Маша аинститут дҭалеит, баргьы аучилишье бҭалеит. Актәи акурс инаркны, шәырҵаҩцәа ибзиаӡаны шәхы дшәырбароуп. Ибзиаӡаны аҵара шәҵарц азы ирацәаны ашәҟәқәа шәрыԥхьароуп. Аԥышәарақәа бзианы ишәҭиит, аха шәахькәадақәоугьы ыҟами. Урҭ шәара шәаҟара издыруада? Ус анакәха, шәара шәахькәадақәоу ҽеишәа иааилкааны, ибзианы, ишәҵароуп. Аҳақьым изанааҭ ус имариаӡам. Зегьы нҭырҷҷааны, ибзианы, ижәдыруазароуп. Ус анакәымха, шәнапы иану ауаҩы иԥсҭазаара шәарҭахоит. Ари аҭак ааҟалҵеит Марҭа дыхәмаршәа.
– Аҳақьым иус цәгьоушәа балацәажәоит, аха усҵәҟьа ицәгьаӡам, егьырҭ азанааҭқәа раҵкьыс еиҳагьы иахьымариоу ыҟоуп.
608 #
– Ишԥацәгьам аҳақьым иус. Аҳақьым агха ихьыр ҟалома? Аҳақьым агха анихь...
– Асахьаҭыхҩы иуси аҳақьым иуси узеидкылом.
– Еиҳа ицәгьеи?
– Асахьаҭыхҩы иус.
– Мап, аҳақьым иус еиҳа имариоуп. Уи зырҵабыргуа,
аиумор шәасҳәап шәҭахызар.
– Иҳаҳәеи нас, уи аиумор ҳәа бызҿу. Марҭа илзыӡырҩуа
иаатәеит. Марҭа ус ацәажәара дналагеит:
– Дыҟан иеицырдыруаз сахьаҭыхҩы бзиак. Иқәра акыр
ианнеи, асахьаҭыхра даҟәыҵын, аҳақьымрахь диасит.
– Ус зыҟауҵазеи, ҳәа уи иҩызак данизҵаа, иара абас
аҭак ҟаиҵеит:
– Асахьаҭыхра даара иуадаҩу занааҭуп. Гхак ухьыр,
зегьы ирбарҭоуп. Уаҳаҭыр ланарҟәыр алшоит. Аҳақьымра иаҳа имариоуп. Уа агха ухьыр, аӡәгьы ибаӡом, адгьыл ихнаҩоит.
– Аиаша бҳәеит, аиаша, – рҳәан итәақәаз зегьы ааибарччеит, Ҭина лыда. Ҭина дымччаӡеит. Уи Марҭа лзы лгәы нханы даацәажәеит:
–Усҵәҟьа бгәы иаанагозар, бызҭалаз бҵара баша бҭалеит. Ибҭахымзар, бҭыҵыргьы былшоит. Убас иҟоу аҳақьымцәа роуп, амаҷ азы ачымазаҩ дызцәыԥсуа.
Марҭа илҳәаз аалцәымыӷхан, дыԥсыр еиҳа илзеиӷьызшәа лхы аалыԥхьаӡан:
– Ари иуморуп, сара уи бзиоуп сҳәама? – лҳәан лхы налганы даацәажәеит.
– Аиумор, иуморуп, аха уи еиԥш иҟоу аиумор, амедицина аусзуҩы иҳәар иашам. Даара иԥхашьароуп, уи еиԥш иҟоу, аиумор зҳәаз изы. Аиумор аҳәашьа удыруазароуп. Уи аҳәашьа анузымдыр, иахьакәым умҩахҟьар алшоит, – лҳәеит Ҭина. Марҭа инацылҵеит:
– Саҳәшьаду, саҭамзааит, џьаракыр агха сыхьзар, бара биашоуп, амедицина аусуҩы ишихәҭамыз сцәажәеит, – лҳәан даччан, лаҳәшьаду даагәыдылкылеит. Арҭ араҟа иеицәажәо иштәаз аамҭа акыр цеит. Амаҵуцәа
#
ықәгьежьаауа, амаҵ аура иаҿын. Ашьаԥа аҩнуҵаҟа зегьы дырхиеит. Ари ачара хәыҷы аҿы иҟан нхаралагьы аԥшәма изааигәаҵәҟьақәоу игәылацәеи, Зурик иҩызцәеи, уаҳа аӡәгьы иаҳәамызт, иҵегь инеиҵыхны ауаа раҳәара аԥсангьы иҟамызт.
Ақәчага аишәақәа андырхиа, фатәи-жәтәи анықәдыргыла, еиҳабык, ана-ара, гәыԥ-гәыԥла, игыланы иеицәажәақәоз, даарылагылан ибжьы нарықәиргеит:
– Ишыжәбо еиԥш, зегьы мазеиуп, анапыӡәӡәарахь шәнеи, аамҭа мгакәа, шәхаҵкы сцеит.
Аведра азна аӡы ҟаҵаны, зымпахьшьы знапы иахаршәны, агәыгәым кны игылаз, аҭыԥҳа лахь еиҳабык иҿынеихеит. Уи ишьҭарххны, еиҳабы– еиҵбыла иеизыԥшны, зегьы уахь инеихеит. Ҭина илыдтәалақәази лареи, хазы лымкаала, урысшәала иреиҳәеит анапыӡәӡәарахь инеирц. Урҭгьы ҩагылан, уахь рҿынархеит. Знапқәа зыӡәӡәаз зегьы атәара иаҿын. Амаҵ зуаз џьоукы рыда итәеит зегьы. Ҭина лҩызцәеи лареи ахьтәаз, «ҳасасцәа гәакьақәа» – иҳәан лымкаала аԥшәма пату рықәиҵеит. Урҭ иналкааны амаҵуцәа рымаҵ руан. Ҩба-ҩба, хԥа-хԥа ҵәыца анырк ашьҭахь, ашьаԥа иааҵыҩит аркәашага ашәа. Раԥхьа даақәлеит Зурик, нас рҽеиҭныԥсахло аҳәсахәыҷқәа ивагьежьуа икәашон. Лыҽлызнымкылеит Маша. Зурик дивагьежьуа даақәлеит. Алхас Зурики Машеи даарыбжьаԥалан, Маша лыцкәашара дналагеит. Зурик аԥхӡы иҿашы, иҩызцәа ахьгылаз днарылагылеит. Алхаси Машеи шеицыкәашоз «ари дысцәылгара дыҟоуп» ҳәа лгәы иааҭашәазшәа Марҭа дԥырны икәашоз дынрыбжьаԥалан, акәашара дналагеит. Машагьы, днеины лҭыԥ аҿы днатәеит. Алхаси Марҭеи акраамҭа иеицыкәашон, нас лыжәҩа аанкыланы, дахьгылаз аҭыԥ аҿы днеиган, даагьежьит. Иаргьы днеиныиҭыԥаҿыднатәеит.Абас шәаҳәарала,кәашарала, қьафурала, ирхыргеит ари ачара. Ҭина лҩызцәеи лареи ангыла, инеилышәшәа-ааилышәшәо, агылара иналагеит аӡәырҩы. Дариараа анцоз аԥшәма иҭабуп ҳәа наиаҳәаны,
610 #
агәара инықәҵит. Дара адырҩаҽны ианыҩагыла, агәара инҭыҵит. Шьыбжьонынӡа амшын аҟәарахьы иҟан, уа рыԥсы ршьон. Ашьыбжьон лхыҳәҳәоны еиԥш, игьежьны аҩны иааит. Дук мырҵыкәа, Зурик Ҭина лҿы дааит, аҩныҟа игарц. Дара мап ркит, аха имукәа игеит. Адырҩаҽны, еиҳагьы иеизааигәаны иеибадырит Зурик иҭаацәеи, Маша лҭаацәеи Машеи. Уи лани, лан лаҳәшьеи анцоз, аԥсшәақәа еибырҳәеит. Аԥшәмацәа асацәа ирарҳәеит аԥхынра ԥсшьара ирзаарц. Даргьы ирҳәеит Москваҟа – инеирц. Абас ргәы алаҟа, рхы алаҟа, асасцәеи аԥшәмацәеи ааидыҵит.
Адырҩаҽны, шьыжьымҭан, адәыӷба аангыларҭа авокзал аҿы дгылан Алхас. Уи дырзыԥшын Машеи, лани, лан лаҳәшьеи, Зурики Марҭеи. Митәык аԥшра иқәымшәеит Алхас. Иааит дыззыԥшыз зегьы. Зурик аблеҭқәа ааихәараз, акассахь иҿынеихеит. Убасҟан, Алхас ибжьы наиқәиргеит.
– Зурик, аблеҭқәа рзы акәзар, узцо, сара иамсххьеит, арахь угьежьы. Алхас ас аниҳәа, Зурик даагьежьит. Аелектричка ааиаанӡа, арҭ иеицәажәо аперрон иқәгылан. Ус аелектричка ааин, раԥхьа иаангылт, иҩыхәнеит иеицыз зегьы. Аелектричка атәарҭақәа рыбжьара ибжьаланы инеиуан.
Ус ишнеиуаз, ирацәаны аҭыԥқәа ахьҭацәыз рҭыԥқәа аанкыланы илатәеит Дариеи Дашеи. Наҟ-ааҟ, урҭ инарыдтәалеит Машеи Марҭеи. Аҵыхәтәан, рсумкақәа кны, рҩызцәа ахьтәаз, иаарыдгылеит Зурики Алхаси. Асумкақәа иркқәаз, хыхь авагон, еихатәыла иадҟаҵалаз ақәҵарҭақәа рҿы инықәырҵан, урҭ рыҵаҟа иҭацәқәаз аҭыԥқәа рҿы дара натәеит. Аелектричка урҭ ирзыԥшызшәа, зны, иҭагә-ҭасуашәа аун, нас ашьшьыҳәа абжьы аарганы инаҵысит. Уи цон инҭгыла-ааҭгыло, адәыӷбақәареиԥшиццакуамызт.Ахаапасаџьырцәаргәы ҿыӷьуамызт,аҷҷаҳәа иеицәажәоитәан.УсилеитАдлер. Аелектричка ианҭалоз еиԥш, ианлыбаауазгьы, еиҳабыеиҵбыла,иеизыԥшныилыбаауан.Аҵыхәтәаниллыбааит
#
Зурики Алхаси, рсумкақәа кны. Урҭ аныллыбаа, рҩызцәа рзыԥшны иахьгылаз, инадыргылеит. Минуҭқәак ара игылан иеицәажәо, нас аеропорт ахь ицоз, автобусқәа ахьаангыло ахь рҿынархеит. Автобус ақәҵымҭа иаақәшәан, ирулак, иақәтәеит. Атәарҭақәа рҿы инеин, инатәеит. Дук мырҵыкәа инеит аеропорт аҿы, автобусқәа ахьаангыло. Автобус анаангыла, уи иақәтәаз зегьы ашьшьыҳәа иллыбаан, аеропорт азыԥшырҭатә зал ахь рҿынархеит. Уа иахьнеиз, иахьҭацәыз аҭыԥқәа рҿы инатәеит. Ицәажәо иштәаз, аамҭа ахьцаз рымбаӡакәа иааит. Адиктор лыбжьы аарылаҩит, Москваҟа ицо рзы аҳаирплан аҭалара азин шыҟаз. Уи аҳаирплан иазыԥшыз зегьы уахь рҿынархеит. Зурики, Алхаси, Марҭеи, инаскьаргозгьы, рсумкақәа аашьҭхны, аԥсшәа наҳәаны, раԥхьа игыланыинеиуаз,рымҩалаҩцәаинарышьҭалеит. Зурики Алхаси Марҭеи шьаҿақәак ааҟарҵан, иааҭгылеит. Егьырҭ цеит аҳаирплан ааины иахьтәаз ахь. Инаскьаргоз, наскьаганы, автобусқәа ахьаангылоз ианнеи, аӷьӷьаҳәа аҳаирплан абжьы аагеит. Уахь инаԥшызар, аҳаирплан адгьыл иҩаҟәыҵны ишьҭыԥрааны ахалара иаҿын. Иааит Адлертәи аџьармыкьахь ицоз автобус. Уи инақәтәеит рыхҩыкгьы иеицыз. Адлер аџьармыкьаҿы ианнеи иллыбааит. Гәдоуҭаҟа иаауаз, автобусқәа рангыларҭахь рҿанынарха, Зурик даацәажәеит:
– Алхас, шәареи сареи иахьатәила, ҳаимҩалацәам, шәара шәхала шәца. Сара Шәачанӡа сымцар ҟалом. Абзиара шәзыҟалааит, – иҳәан дрыцрыҵны, иҿынеихеит Зурик.
– Абзиара узыҟалааит, уахьцо уманшәалахааит, Маша улышьҭаланы уцозар, – иҳәан Зурик алаф ааилихит Алхас. Иааибарччеит Алхаси Зурики.
– Абзиараз, – лҳәеит Марҭагьы дыччо. Зурик дызрыцрыҵыз, «дара рымала иеицызааит, ишырҭаху еиԥш, еицәажәап»,ҳәа игәы иаанагеит ҳәа дазхәыцуа.
Алхаси Марҭеи гыланы, Зурик дахьнеиуаз, ихәаԥшуан дахьынӡарбоз. Уи уаҳа дрымбо ауаа данынрылала, Алхас ус иҳәеит:
612 #
– Марҭа, бара Адлер ббахьоу?
– Марҭа илҳәара лҿамшәеит азнык азы, аха данаахәыц, Алхас изҵаара аҭак ааҟалҵеит:
– Литваҟа ҳанцалоз, ҳанаалоз, сани сареи акыр ҳналсаалсқәахьеит.
– Аналс-аалсра иаанагаӡом, Адлер бзианы ибдыруеит ҳәа. Саргьы акырынтә аџьармыкьаҿы саахьеит, аха аџьармыкьа ада акгьы сыздыруам. Нас уи иаанагома, сара Адлер бзианы издыруеит ҳәа. Мап. Бааи, ҳаицны ҳналаԥшып Адлер, бгәы иацәымӷымзар.
– Изаҳҭахи, Алхас, заа аҩныҟа ҳцар, еиҳа еиӷьзар?
– Ус еиҳа еиӷьҵәҟьоуп ҳәа бгәы иаанагозар, бзиоуп, нас. Алхас игәы мнаӡакәа лызҵаара аҭак шыҟаиҵаз Марҭа ианеилылкаа, «игәы сцәыԥсыр аҵкьыс, ииҳәаз сақәшаҳаҭхап», – ҳәа лгәы иаанаган, абас аҭак илҭеит.
– Бзиоуп, нас, Алхас, уара ишуҭаху.
– Сара ишысҭаху акәзар, бсыцны баала. Марҭа лыжәҩа ааникылан, амҩа ааҩҵәаны, аџьармыкьа шыҟаз рҿынархеит. Аџьармыкьа агәашә ианнадгыла, Марҭа даацәажәан:
– Алхас, иалаҳхуазеи, аџьармыкьа? Уа иҟалар алшоит ҳара ҳаздыруа, аҵәы ҳахазҵаша ауаа.
– Ус акәзар, бзиоуп, баала абрыстәи, – иҳәан аџьармыкьа иавганы игаз атротуар мҩахь рҿынархеит, лыжәҩа аанкыланы. Урҭ шнеиуаз, дааҭгылеит Алхас, нас ус даацәажәеит:
– Абри аҭыԥ аҿы сзықәшәахьоу бдыруоу?
– Узықәшәахьеи?
– Амҩа ҳшықәу аҵкьыс, џьара ҳлатәаны исҳәар еиҳа
еиӷьзар?
– Ишуҭаху, Алхас, аха амҩа ҳақәуп ҳәа иуҳәар иҟалои?,
иҳәа – Алхас ацәажәара дналагеит:
– Ҵыԥх уажәааны, абна иахьыбсырбаз аҭыԥ аҿы
сшааиуаз, жәохәҟа-жәафҟа шықәса зхыҵуаз ӡӷабк лысаби дылгәыдырӷәӷәаланы, дааиуан. Ишызбоз, лнапала, лысаби дызлаҳәаз ааиԥхьлырттеит, сара данаасывала:
#
– Схәыҷы, дызлаҳәаз сцәеиԥхьттеит, маҷк аҟара, даанкыли, даасырҽеиуеит, – лҳәеит лара.
Сара ахәыҷы даалымысхырц сҿынасхеит. Убри аамҭазы солдаҭк дааиуан. Афырҳәа, саԥхьа дынкылсын илкыз асаби даалымихит. Убри аамҭа лхы иархәаны, афырҳәа, асолдаҭ днеиԥырҵын, дыҩны, амҩа ааҩҵәаны, ауаа рыжәпара дналаӡ дцеит. Асолдаҭ ииҳәара-ииура изымдыруа амҩа даанхалт. Саргьы иҟалаз уамашәа избан сшанханы саанхеит. Нас асолдаҭ даахәыцын, иикыз асаби димсхырц сара сахь иҿааихеит. Сара снеиԥырҵны, наҟ сҿынасхеит.
– Ари дабазгои, сара? – иҳәан асолдаҭ, ибжьы ҩасхьигӡеит.
– Сара иласхузеи? Сара дыстәны удыруама? Абнахь амилициа рахь дга, – сҳәан, сыбжьы ҩаихьысыгӡеит.
Акыр санынаскьа, сашьҭахьҟа санаахьаԥш, асолдаҭ асаби дигәыршәыланы дахьнеиуаз, снеихьыԥшит.
– Дааумгоз асаби аҩныҟа, – лҳәан Марҭа дыччо Алхас дааиҿаԥшит.
– Аҩны саннеи, сзықәшәаз сан ианласҳәа, уажәы ,бара ишыбҳәаз еиԥш, «дааумгоз асаби аҩныҟа» – лҳәеит сан. Ашьҭахь, акыр данхәыц, лажәа илҳәаз дахьхәын: «Дшааумгаз ауп, дааугар, ари асаби димоуп ҳәа аӡәгьы дуцымцар, алшоит», – лҳәеит сан. Сан илҳәаз иашахару, бара бгәы ишԥаанагои? – иҳәан Алхас, Марҭа длазҵааит.
– Ииашазаргьы ҟаларын, асаби дызмоу, иԥҳәысгьы дыҟоуп, – рҳәон. Аԥҳәыс дызмоу ахаҵа иццаз, аӡӷаб ахаан цҭәа лыгхараны дыҟаӡам. Нас ацҭәа зҭаху ҳәа иҟоу дарбану? Амала, уара иззуҳәаз асаби дааӡаны, думазар, иаауго аӡӷаб илцәалаӡуеи? Лымаҵ зуша длаузар, еиҳагьы длеигәырӷьар ауп илыхәҭоу.
– Убри, зыӡбахә ҳамоу асаби дааӡаны дсымазар, бара ибҳәози, мап сцәыбкрызу?
– Мап, уцәыскуамызт, уара ишуҳәо еиԥш, иҟалаҵәҟьазар, аха уԥҳәыс дыҟазар, мап скуан.
614 #
Бара биашоуп, Марҭа, ауаҩы акыр даԥсоуп, малс иҟоу уаҩуп. Ауаҩы дахьыҟам егьа мал ыҟазаргьы ибашоуп... Абас ишеицәажәоз, агаҿа иазааигәаны илеит. Арымарахь ала апарк ԥшӡа ыҟоуп, иаҵәабӷьыла иҭалаҳаны. Уи анырба, апарк иныҵаланы, абара иааилаҳаит рҩыџьагьы. Нас Марҭа даацәажәан:
– Шьыри, шаҟа иԥшӡоузеи, ари апарк, иныҵаланы избалак.
– Уи абара ҳахьӡоит, макьана, амш акрыҟоуп. Уи апарк ҳныҵалаанӡа, бааи абни аресторан аҿы ҳнатәаны акы ҳнацҳап.
– Ус амла сакыҵәҟьом, аха уаала, уара иануҭахха.
– Баала... Алхас Марҭа лыжәҩа шикыз аресторан иныҵалеит.
Акранҵы, ашьҭахь, аресторан иаадәылҵын, амҩа инангылт.
– Ҳныҵалап ари апарк ссир.
–Уара ишуҭаху...
Марҭеи Алхаси иеицны апарк иныҵалеит лахьхьынӡа–
аахьхьынӡа иныҵс-ааҵсны ирбеит. Нас ишааиуаз, еирымӡк ҭацәны иахьгылаз инадгылеит.
– Абра ҳлатәаны, ҳаԥсқәа ааиҭаҳкып. – иҳәеит Алхас.
– Ибзиоуп, – аҭак ааҟалҵеит Марҭа. Нас инеины иҭацәыз аирымӡ аҿы илатәеит рҩыџьагьы. Ус акраамҭа ҿымҭӡакәа итәан араҟа. Аҭынчра ууаӡа ирхатәан. Уи аҭынчра ааилеигеит Алхас.
– Марҭа, сара издыруеит бара сшеилыбкаауа. Сыбзеилымкаауазар, аранӡагьы, бсыцны баауамызт. Ус зегьы рҳәатәы хазҵо бышреиуамгьы ибзианы издыруеит. Сара гәык ала бшысҭаху иеилыбкаауеит. Убас баргьы сыбҭахуп. Абас еиԥш иҟоу аибаҭахра ауп изахьӡу “Абзиабара”. Баргьы саргьы бзиа ҳаибабоит...
–Ус ауп, Алхас, ус ауп.
– Ус анакәха, ҳара ҳҩыџьагьы ҳабзиабара иадырганы, абри амацәаз, сан исылҭаз амацәаз ауп, – иҳәан
#
иааҭыхны, Марҭа лнапы кны даахан, ишьамхы инықәиҵан, лнацәа инахеиҵеит.
– Уан иулҭазар, еиҳагьы еиӷьасшьоит, еиҳагьы пату ақәысҵоит, аха уи ацкыс сара иусҭо сымаӡамеи? – лҳәеит аарлаҳәа Марҭа лыбжьы ныҵакшәа.
– Уи ацкыс исыбҭо егьаурым. Ацкы змырхуа мап лкыр ҳәа изыцәшәо лоуп. Бара сбыцәшәаӡом. Избанзар, мап шыбымкуа здыруеит, – иҳәеит Алхас дыччо.
– Усҟан, сыԥсааит, – лҳәеит Марҭа гәык-ԥсык ала. Убасҟан, Алхас иарӷьа напы аалыкәиршан, иарма напала Марҭа лхы ааникылан, лылақәақәа днархыԥшылеит.
Убасҟан, иааиқәԥсеит Марҭа лылақәақәа. Алхас Марҭа лқьышә иазырхаз иқьышә ашьшьыҳәа алаҟәхара иаҿын. Ус ишлеи-леиуаз, рҩыџьагьы рқьышәқәа ааи-қәылеит...
Акранҵы ашьҭахь, аӷьеҩ ҳәа дҩаҵҟьеит Марҭа. Хабалак днаԥшы-ааԥшит, аха ԥсы зхоу уаҩы длымбеит, нас дааҳәын Алхас дниҿаԥшит:
– Зыгәра угаша хаҵа дыҟамзаап, – лҳәеит лара, лхылҿы гәырӷьарак ықәӡамкәа.
– Саҭамыз, Марҭа, бара ибҳәан еиԥш, «зыгәра угаша хаҵа дыҟамзаап». Акы заҵәык сгәалашәом. Бара быда аԥсҭазаара сымам.
– Саргьы, уара уда ԥсҭазаара сымаӡам, ҳаԥсҭазаара еилаҳҵозар ҳәа сгәыӷуеит, аха уара уццакцәоит. Уара уццакцәара сара саргәааит, – лҳәан лҿыналхеит дызлааз лымҩала. Уи убас днеиуан, арахь данаауаз ианылҵаз лышьҭақәа дырхыланы даауеит уҳәаратәы еиԥш. Лара акыр днеихьаны еиԥш, Алхас дынлышьҭалан, лыжәҩа инапы наҵихын, иеицәажәо рҿынархеит. Урҭ неиуан акы еибызымҳәаз џьоукы реиԥш. Ус аџьармыкьа ианҩавала, Алхас инапы лыжәҩа иаҵхыз аамылхын, лыблақәа хааӡа Алхас дниҿаԥшын:
– Усзымгәаан, Алхас, «абна аблеи алымҳаи амоуп», – рҳәоит, џьоукы ҳарбар ҳәа сшәоит. Сыжәҩа аанкылара маҷӡак аҟара иаачҳа. Суҳәоит, – Марҭа илҳәаз лажәа Алхас дахымԥеит. Уи лыжәҩа уаҳа имкит, аха длывагыланы,
616 #
дышцац дцон. Ус иеицны ишнеиуаз, Алхас Марҭа длазҵааит:
– Ҳазбап зыбгәахәуада, Марҭа?
– Аџьармыкьахь крыҭира ҳәа ҳара ҳҿынтәи иаауа рацәаҩуп. Урҭ ҳарбар ҟамлаӡои?
– Быжәҩа скымзаргьы ҳарбоит.
– Ус ҳарбеи, сыжәҩа унапы аҵхны ҳарбеи, акы акәӡам, Алхас...
– Уи иашоуп, уаҳа быжәҩа снапы аҵысхуам.
– Убас аҳәатәы хазҵо иоуп сара исгәаԥхо.
– Убас аҳәатәы хазҵо ҳәа иҟоу сара соуп, Марҭа, сара
исеиӷьу дыбзыԥшааӡом.
– Уи здыруеит, Алхас. Уара суқәгәыӷуеит азоуп, ас
зысҳәо...
Абас ишеицәажәоз, иахьҩеиз рымбаӡакәа Гәдоуҭаҟа
ицо автобусқәа ахьаангыло, аҭыԥ аҿы иҩеит. Ишҩеиҵәҟьаз Гәдоуҭаҟа ицоз автобус ааины иаарыдгылт. Иеиҵамхаӡакәа, афыр-сырҳәа иҩыхәнеит. Ҩыџьа–хҩы рыда зықәтәамыз ари автобус, алеи-ԥси рыла иаадырҭәит, иаарласны иаргьы аҿыҩанахеит.
Марҭеи Алхаси рҭыԥқәа рҿы итәаанӡа, дара рҭыԥқәа ишырхагылаз, автобус иақәтәақәаз зегьы лаԥшыла иааимырдеит, аха ирдыруаз ҳәа аӡәгьы дрымбеит. Иалырдырааи, урҭ шеицу џьоукы ирбар, ирхырҳәаауа, зҿы укыр, зыбз узымкуа, ауаа маҷума. Марҭеи Алхаси имшәаимырҳа, рҭыԥқәа рҿы илатәан ишеицәажәоз мацара, Марҭа дахьыбжьалоз архәараҿы иааит.
– Марҭа, бара ара блыбаауоу, Гәдоуҭаҟа бцоу?
– Ара слыбаауеит.
– Ус акәзар, сара Гәдоуҭанӡа сцап, уаантәи саап.
Аҵыхәтәантәи автобус ала. Уи аара макьана акрагуп. Издыруада уаанӡа бара акы багаргьы.
– Иҟало збап, – лҳәан аԥхьатәи ашә ала лҿыналхеит, Алхасгьы дналышьҭалеит, Марҭа лаагаԥсахә лимыршәарц. Автобус аԥсҟы зҟыз иаԥхьа даннеи, Алхас Марҭа лыжәҩахырқәа ааникылан, «ус ҟабымҵан, ԥхашьароуп»,
#
– иҳәан аныҟәцаҩ дниԥыригеит. Автобус аанкылан, Марҭа дыллыбааит.
– Сара Гәдоуҭанӡа сцоит, аа, Адлерынтә ҩыџьа ҳаагаԥсахә, – иҳәан аныҟәцаҩ аԥарақәа наииҭеит...
Автобус аҵыхәтәантәи аангыларҭа акәын Гәдоуҭа. Уа ианнеи, иақәтәаз зегьы ллыбааит, автобус аныҟәцаҩ иаԥхьа аагаԥсахә нықәыԥсо.
Ҩажәеи актәи ахы
Автобус аҿынанахаанӡа, Марҭа дахьыллыбааз аҭыԥ аҿы дгылан, автобус аҿанынаха, лара дааҳәын ақыҭахь ицоз автобус аанҿасырҭахь лҿыналхеит. Уажәы, уа аӡәгьы дыҟамызт, избанзар, макьана автобус ааира аамҭа акыр агын. Уа ауаа анеизоз, автобус ааимҭазы акәын. Сааҭбжак аҟара ҵхьан, Марҭа ара дгылеижьҭеи. Хҩы-ԥшьҩы раҟара ауаа ааихьан, ақыҭахь ицақәоз. Убри аамҭазы, хатәы машьынак ааин, Марҭа дахьгылаз, аԥхьа иаангылеит.
– Ирласны бааи, Марҭа, аҩныҟа бцозар, – иҳәан аныҟәцаҩ Марҭа ибжьы налықәиргеит. Ари иаангылаз Марҭараа ргәыла Ҷас иакәын. Ҷаси Захари нхарала рацәак рыбжьамызт, аха усҵәҟьагьы иагьеизааигәамызт. Ҷас иҩны уавсны акәын, Захар иҩнахьы ушцоз. Ҷас дахьынхоз, иавсны амашьына аҿаныҩанаха, Марҭа дӷьаҵәы– ӷәаҵәуа ҿаалҭит:
– Ҷас, ара уаангыл, сахьынӡааугаз, иҭабуп. Ашьшьыҳәа шьапыла сцоит, сшьапгьы неиҵысхуеит, – лҳәеит, аха иара имуит.
– Изуазеи, мҩабжара бааныжьны, анцәагьы исџьишьомеи. Аҩныҟа бымҩахыҵ сҳәеит ҳәа, бымҩахыҵшам. Захар игәы иалымсуеи ара баансыжьыр, – иҳәан Ҷас даанымгылаӡакәа дышҩеиуаз, Захар игәашә дааҳәны днадгылеит. Марҭа амашьына дааҭыҵт. Марҭа дахьынаԥшуа, Захар ауҭраҿы, дшырпуаз лбеит.
618 #
– Шәҩызагьы аҩны дыҟоуп, шәызхарагьы шәеицәажәап, шәымҩахыҵ, – лҳәеит Марҭа.
– Иҭабуп, Марҭа. смыццакуазар снеиуан, аха даара сыццакуеит. Аҩны сынкыдгыланы, аиҭа ақалақь ахь сымцар ҟалом. Исхашҭыз, бара аҵара бҭалеит ҳәа саҳаит, ибыдысныҳәалоит, – иҳәан иҿынеихеит.
– Иҭабуп, иахьсыдышәнаҳәалаз. Аҩныҟа шәааир акәын, – лҳәеит Марҭа. Ҷас аҩныҟа дахьлызнамгаз лгәы иаланы.
Захар ауҭра дахьҭаз аҟнытә ибон, Марҭа аныҟәцаҩ дышиацәажәоз. Марҭа даазгаз, дара ирҭаху аӡә шиакәыз иеиликааит, аха дарбаныз абеидыруаз. Марҭа Захар арпра дахьаҿыз иаԥхьа даннаи, ихы налықәикын:
– Бара, Марҭа, баазгаз дарбану? – дҵааит Захар.
– Саазгаз Ҷас иоуп.
– Ҷас бҳәоу, дзымбеижьҭеигьы акрааҵуеит, аҩныҟа
даабгар акәымзи.
– Аҩныҟа уааи ҳәа акыр сидхалеит, аха имуит.
– Уи иаргьы саргьы ҳаиқәлацәоуп, пату иеиқәаҳҵоит,
ҳхәыҷра аахыс. Даабгар ҳазхарагьы ҳаицәажәон, аҵәыцақәакгьы ҳкуан, – нас дааҳәын, дызҿыз арпра аиҭа дналагеит. Марҭа Захар дынивсын, аҩныҟа длеит.
– Ашәхымс дшаахыҵыз еиԥш, Света даацәжәан:
– Иахьа Ҭина лысасцәа рыҩныҟа ицозар акәхап, урҭ наскьабгозма?
– Ааи, инаскьазгон.
– Бымала бакәзу, урҭ наскьазгоз?
– Избан, сымала шсакәыз?
– Уаҳа иҟадаз?
Марҭа илҳәо лҿамшәо дааҟалеит. Акраамҭа ҿымҭӡакәа
дгылан, нас Света даччан:
– Алхаси Зурики ракәхап урҭ быцнаскьазгоз.
– Ааи, – лҳәеит Марҭа аарлаҳәа лыбжьы ныҵакны.
Зурик Москватәи аргыларатә институт дҭалеит. Маша Москватәи амедицинатә институт, – лҳәеит Марҭа.
– Урҭгьы саҳахьеит. Баргьы аучилишье бҭалеит. Ирыц#
ҳасшьо Алхас иоуп. Ибзианы аԥышәарақәа иҭиит, аха аус имуцт ҳәа дрыдрымкылеит, аиаша абаҟоу, – лҳәеит Света лгәы иаланы.
– Ааи, аԥышәарақәа бзианы иҭиит, аха конкурсла дзымцеит. Аус зухьази, арра ицаны иаахьази, рацәаҩны иҟан, – рҳәеит. Аха зегь акоуп, ҩышықәса рышьҭахь дҭалоит. Уи иреиҳау аҵара дҭалартә адырра имоуп, – лҳәеит Марҭа.
– Алхас цәгьала дысгәаԥхоит. Иан лымала лоуп аҩны иҟоу. Ушьҭа ҩышықәса аус уны, нас аҵара дахьҭало егьыҟам, аха ԥҳәыс дааигар, дынхар, еиҳа изеиӷьуп. Света лажәақәа Марҭа дҩеилыԥсаа дыргеит. Алхаси лареи реизыҟазаашьа лдыруашәа лгәы иабеит Марҭа. Аха мап, ус акгьы Света илыздыруам, ус баша лгәаанагара лҳәеит ауп. Амала, Алхас ибзиара акәымзар ицәгьак аӡәы иҳәо лмаҳацызт Света. «Афбатәи акласс иантәаз аахыс иеидтәалоуп, ишыхәыҷыз иеицрызҳаит. Лара Марҭагьы ԥшреи-сахьеи згу аӡәы лакәӡам. «Абарҭ, абзиабара ашәахәақәа рықәнамԥсаӡаци», – ҳәа акырынтә дазхәыцхьан ауп Света абас зхылҳәаазгьы.
– Ибҳәо закәи аҵара далымгакәа ԥҳәыс дышԥааигои? – лҳәеит Марҭа, Света илҳәаз ацынхәрас. Алхас ԥҳәыс дааигаҵәҟьазшәа лгәы иабаны.
– Марҭа, ишыббо еиԥш, Алхас аинститут дзымҭалеит. Аинститут дҭалар, акы иамусын, аха ҩышықәса аус уны, ма арратә уалԥшьа ихганы, аҵара дҭаланы, далганы, нас ԥҳәыс дааиго. Ари ахаҵа заҵә изы дахькылнаго базхәыци, – лҳәан Света Марҭа даалҿаԥшит. Марҭа Света даныналҿаԥш, Марҭа лылаӷырӡқәа нархыжжылеит. Ари Света лылаԥш нақәшәеит. «Зегьы лара илдыруеит» аалгәахәын, Марҭа луадахь дцеит. «Ҳәарада, Марҭа лгәы иамыхәоз сымхаҳәеит. Уи азоуп лылаӷырӡқәа зынхыжжылаз. Абзиабара рыбжьазар акәхап ҳәа Света дхәыцуан. Света днеин, Марҭа луада ҵрааны иҟаз дынкылыԥшит. Марҭа аҵәыуара даҿын. Ус Света лылаԥш нақәшәеит, Марҭа лнапы иахаз амацәаз. Амацәаз,
620 #
иахьа Алхас инапала, лара лнапы иахеиҵаз. Уи Света илымбарцаз, лнапы ишахылхшазгьы лгәаламшәеит. Уи лбазаап ауп Света, Алхас ида дыҟамшәа дышлырҽхәозгьы. “Длырҽхәааит, дызлырҽхәазеи сҳәаӡом. Деилкааны, длырҽхәозар, длырҽхәошәа ҟаҵаны, гызмалрак аҵалымгалозар. Агәнаҳа анцәа исуамырҳәан, Светаҵәҟьа ус збалҳәари? Уи анык леиԥшҵәҟьа слыдылкылеит, анык леиԥшҵәҟьа сылбоит. Нас абас еиԥш иҟоу ахәыцрақәа схаҿы изааиуазеи, ахәыцра бзиақәа зымааиуазеи? Издыруада, сара схаҭа сыбзиамзар? Уи атәы сҳәаӡом. Аӡәы ихара изхараӡам ианидижьло, уи еицәоу гәнаҳа ыҟам адунеи аҿы. Нас сара убас сзыҟеи, схала агәнаҳа сзаҵалои? Мап, Света дыбзиоуп. Сара сзы бзиарамзар, цәгьара лҭахӡам. Агәра згоит, сымаӡа сгәаҵа иҭаҵәахны исымоу ласҳәаргьы, аӡәы ишиалымҳәо, сара сеиԥш, ларгьы лгәаҵа иҭаҵәахны ацхыраара шсылҭо, лара леиԥш исзааигәоу, уаҳа сара исымада? Исзааигәақәоу хәыҷқәоуп, ма исеиҳабацәоуп. Иласҳәап Света, уи лыгәра угартә дыҟоуп. Аӡәыр иасҳәараны сыҟазар, лара лыда уаҳа сара аӡәгьы дсымам, лнапы сҽанысҵар, еиҳа исзеиӷьуп”, – лҳәон гәаныла.
Афырҳәа, дҩагылеит. Лылақәақәа чабрала иаалрыцқьеит. Дышиашаз, Света амаҵурҭа дахьыҩназ, днеит лара, лнапы иахаз амацәаз лбар ҳәа дацәымшәакәа. Уи лбар, еиҳагьы еиӷьалшьозар ҟаларын. Избанзар, иалшон, усҟан, Марҭа игәаӷьны илызцәырымго, Света ицәырылгаргьы. Усҟан, еиҳа имариахон, ари аус аӡбара, аха иабаҟоу, ус иҟамлеитеи? Марҭа лхала ицәырылгароуп, ацәыргара иагьа иуадаҩзаргьы. Уаҳа ԥсыхәак лыманы иҟам. Марҭа Света амаҵурҭа дахьыҩназ, лааишьа зеиԥшраз ала, акы лҳәарц шылҭахыз аҟара лцәа иалашәеит, аха изакәу лыздыруамызт. Еилкаашьасгьы иалҭарызеи, Марҭа лхала илымҳәозар? Убри аҟнытә, Света ҿымҭӡакәа дааҭгылеит, Марҭа илҳәо дазыԥшны.
Акраамҭа ҿымҭӡакәа игылан рҩыџьагьы. Аҵыхәтәан, Марҭа илгәаӷьит илҳәарц илҭахыз.
#
– Мама, ари ббоу? – лҳәан лнапы амацәаз зхаз ҩышьҭылхын Света лахь иналырххеит. Света амацәаз днахәаԥшын:
– Ибызҭада, ҳазгәаԥхада? Иеиҿкаашәа иҟоу аӡә иакәушь? Иеиҿкаам аӡә иакәны дыҟазар, ибдырааит сышбыдымгыло? Башьцәеи баҳәшьцәеи макьана ихәыҷқәоуп, аха баби, баб иашьцәеи, бандуи, сареи ҳагәқәа ԥжәаны ҳбымшьын. Иахьакәым тышак бхы ҭабыжьыр, ибдырааит, уи атыша аҭыҵра шымариамхо. Уи атыша бышҭажьу мацара, быԥсҭазаара зегь царгьы шалшо бдыруазааит. Дарбану, быԥсҭазаара зыбҭаз, убри сара дансабымҳәа, ибдырааит быԥҳауп ҳәа бшысымԥхьаӡо.
– Ибасҳәар иҟабҵои? – лҳәеит Марҭа дыччо.
– Иҟасҵахои? Иахьаԥсоу бцозар, сбыцхрааны амҩа бықәысҵоит, иахьаԥсам бцозар, сҳәатәы хабҵароуп, бмацәаз бызҭаз инаганы имҵасыршәоит. Убас ауп ишыҟасҵо, насгьы бара бызҭалаз балымгакәа хаҵа банца, бзалымгаӡакәа наӡаӡа баанхаргьы шалшо бдыруазааит.
– Сызҭалаз сҵара салгаанӡа хаҵа сышԥацои? Ус санныҟәа бара ибҳәаз сшақәшәо саргьы издыруеит. Уи азы бымшәан, сызҭоу салгаанӡа хаҵа сцаӡом.
– Аҷкәынцәа ус рҳәоит, аха анапеимдахьа анбыдыбкыла нахыс, иара битәуп, ииҳәо мап бкыр ҟалаӡом. Ус иҟан, ус иҟоуп аԥсуа закәан, ицәгьа, ибзиа.
– Уи саргьы издыруеит.
– Ибдыруазар амацәаз имхра бахымыццакыр акәын. Уи имбхит. Убра биашам, Марҭа.
– Мама, бацәымшәан, уи ус ҟазҵо иакәӡам.
– Марҭа, дарбан. Бара «уи» ҳәа бызҿу? Сара исабымҳәари, «уи» дзусҭоу?
– Избасымҳәои? Баргьы дыбдыруеит. – Дарбан, сара издыруа?
– Бара еснагь зырҽхәара баҿу.
– Алхасу?
– Ааи, Алхас.
– Уи иакәзар, аразҟы бзиа бауит. Бразҟы быды622 #
сныҳәалоит. Уи сара дысгәаԥхоит. Дзусҭазаалак, аӡәгьы, акгьы исырҳәом. Амала, бҵара балгаанӡа баанимыжьыр ҟалап...
– Имур имацәаз сыргьежьуеит.
– Аԥсуа ӡӷаб ус ҟалҵаӡом. Ус ҟазҵо зхы пату ақәзымҵо ҳәа дыԥхьаӡоуп. Насгьы Алхас ус ззууша иакәӡам, убригьы бдыруазааит. Ианоубыжь ицеит, аҵыс бнапы иаку анаубыжь ишцо еиԥш, – лҳәеит Света дгәырӷьаҵәа. Светагьы Марҭагьы абас ишеицәажәоз, адәахьы ԥҳәыск лыбжьы аагеит. Уи лыбжьы шаагаҵәҟьаз, Света дындәылҵит. Ҿыҭны иааиз, агәылаԥҳәыс Дина лакәын. Дина амардуан дшыҩхалаз еиԥш:
– Иҟалаз шәаҳау, бара? – лҳәан длызҵааит.
– Иҟалазеи? – лҳәеит Света.
– Ақырҭцәа ҳақәлар рҭахуп.
– Ишԥаҳақәло? Иҳақәлоит, аха ҳазхдырҟьозеи? – Қырҭтәыла зегьы ақырҭцәазароуп, – рҳәеит. – Иақырҭцәамкәа изусҭқәада Қырҭтәыла инхо? – Бара бзусҭада?
– Сара саԥсыуоуп.
– Бабанхои?
– Аԥсны сынхоит. Уи ала ибҳәар ибҭахи?
– Дара изларҳәа ала, Аԥсны Қырҭтәылоуп.
– Ус дара рдин аныс, Аԥсны Аԥсноуп. Уи Қырҭтәыланы
ҟалашьа амаӡам. Аԥҳал аҵахь амаа узаҭаӡом. Иауҭар ихышәҭуеит.
– Иҟалазеи, зышәҳәаз? – Марҭагьы амаҵурҭа дааҩныҵын, Светеи Динеи ахьеицәажәоз даарыдгылт.
Иҟалахи, ақырҭқәа ҳақәлар рҭахуп, – рҳәеит.
– Ҳзыхдырҟьозеи?
– Ҳзыхдырҟьо бымбои? Ҳадгьыл ауп, уаҳа ҳзыхдырҟьои?
– Ҳара ҳабаргои? – дҵааит Марҭа.
– Ауаа ирҳәоит убарҭқәа зегьы, дара ргазеҭ «Заря
Востока» ҳәа иҭыҵуа ианҵаны, хабалак икарыԥсеит ҳәа. Уи иануп ҳәа иаԥхьаз изларҳәо ала, дарбанзаалак,
#
аӡәгьы икьысӡуам, ҩышықәса аҽҳәара рырҭоит, убраанӡа ақырҭшәа ззымдыруа зегьы ирҵароуп ҳәа. Иззымҵазгьы гәыбӷан рырҭаӡом, амала, амаҵура аанижьроуп ҳәа. Қырҭтәыла қырҭуа бызшәамзар, даҽа бызшәак ҟамлароуп, аҩырақәа зегьы қырҭуа бызшәала иҳаҩлароуп, ҳәа игылеит.
– Ирыҩлааит, нас қырҭуа бызшәала Қырҭтәыла, ҳара усс иҳамоузеи? – лҳәеит Света.
– Аԥсны Қырҭтәылоуп ҳәа ирыԥхьаӡоит урҭ алахшақәа, – лҳәеит Марҭа лгәы ԥыжәжәо.
– Ус дара гәабзиарахааит, Аԥсны шқырҭтәылоу. Аԥсны Аԥсноуп адунеи анцәа иааишеижьҭеи. Насгьы, шәымбои, Гагра, Гәдоуҭа уҳәа хабалак, Ереванҟа ицоз адәыӷбақәа аанкыланы, арҳәра иаҿызаап, изырҳәогьы дара ақырҭцәеи, агырқәеи, ашәанцәеи, ақырҭқәа ҳәа иҟарҵахьоу ракәзаап. Аԥсуа адәыӷбақәа дырҳәоит ҳәа ҿыҵгас иҟаҵаны ақырҭуа ир Аԥсны иаларгалар рҭахызаап. Мцла ус ар аналаргала, Аԥсны агара еиҳа имариахоит, уи азоуп изҿқәоу зегьы изырҿу, – лҳәеит Дина.
– Нас аԥсуаа иахырҳәаауазеи, зырҳәаз? – дҵааит Света.
– Аԥсуаа иахырҳәаауазеи, ҳ-Аԥсадгьыл аӡәгьы иаҳҭаӡом, ҳхы ақәҳҵоит ҳәа игылоуп, аха ирылшои, ԥшь-миллионк иҟоу, шәнызықьҩык рҿагылеит ҳәа, – дцәажәон Дина.
– Ахыԥхьаӡара акәӡам аус злоу. Аус злоу аиашоуп. Аиаша иазықәԥо, ҳәарас иаҭахузеи аиааира ргоит. Аурысқәа ҳадгылоит. Урҭ аӡәгьы ҳирҭаӡом, ишәымбари, ус иҟамлозар?
– Арҭ иҳаланхо зыдгылода? – дҵааит Света.
– Ҳрыланхоит рҳәома, ҳара дара ҳрыланхошәа ауп ишцәажәо. Иҳаланхо, шәҳадымгылозар шәықәҵ ҳәа ауп ирҳәо, – лыԥсы ԥыжәжәо, ацәажәара даҿын Дина.
– Ҳара ҳахьцо ҳамаӡам, дара роуп иахьцо змоу, Қырҭтәылаҟа иқәҵны ицааит, – лҳәеит Марҭа.
624 #
– Дыҵарҟәаҟәааит уи аџьныш ԥаҵа ду, уи иарӷьажәҩа Лаврент Павел-иԥа Бериеи иареи роуми зегь ҟазҵа, «Қырҭтәыла ҳарҭбаауеит» рҳәан уахь ҳналарҵеит. Ҳаргьы дара реиԥш аҳәынҭқарра ҳамамзи 1921 ш. инаркны 1931 шықәсанӡа. Ус ҳшыҟаз ҳаҟазар иауазеи? Ҳара ҳтәқәагьы ирымур акәымзи?.. – лыԥсы ԥыжәжәо, дцәажәон Дина.
– Ҳара ҳтәқәа ирҭаххеит ҳәа быҟоу, уеиҳа зымчу аанда уалаишышуеит,рымҳәои.Убасрыхьит ҳаԥсуаа.Усҟантәи аамҭазы ҵарак зманы иҟаз, ма зажәа акыр алҵуан ҳәа ирыԥхьаӡоз аӡәыр аанрыжьма? Ирымшьи, ирылымгеи зегьы. Нас урҭ баша иршьыма? Аԥсны Қырҭтәыла иадырҵарц акәымзи. Урҭ зегьы зыҟарҵоз, уажәы, ишааиуаз, аҿыҵга ԥшааны иааҳалгаӡар рҭахуп, аха уи Владислав Григори-иԥа Арӡынба иуӡуам. Уи иҩызцәа, иԥызцәа рацәаҩуп, дҟәыӷа бааԥсуп. Амч аҵкьыс ахшыҩ анымиааиуа ыҟаӡам. «Шәымшәан Арӡынба ҳаиқәирхоит», – лҳәан лнапы аалҟьан, илыдгылақәаз дынрылаԥшит.
– Адәаны ҳгыланы ҳзеицәажәозеи, аҩныҟа ҳлеир ҟам-лошәа, – лҳәан Света, Дина лыжәҩа кны даахеит, аҩныҟа длалгарц, аха Дина илымуит.
–Аҩныҟаирласнысцароуп,ахацәагьыаҩныуаҩдыҟам, зегьы еиԥхьытта ауаа ирылоуп. Иахьеи-уахеи зегьы иеибырҳәоит.Шаашалакагаҿаиеизоит.Иҟарҵаша,ируша ҳәа инеибыҳәаны аӷа хәымга иҿагылоит, рҵысшьыга шәақьқәа кны. Урҭ ашәақьқәагьы зегьы ирымандаз. Ашәарыцаҩцәа реидгыла иалақәаз, ирылаланы заа ирылырххьеит. Исымам рҳәап ҳәа шәыҟазу, лҳәан Дина даагьежьын, амардуан дыллыбаан, аҩныҟа лҿыналхеит. Светагьы Марҭагьы Дина днаскьаганы аҩныҟа илеит.
– Бара бмааӡақәа быҟандаз. Литва быҟазар, еиҳа ибзеиӷьын, быԥсы хәыҷы нымхарызеи? – лҳәеит Света Дина днаскьаганы Марҭеи лареи аагьежьны, аҩны ишыныҩналаз еиԥшҵәҟьа.
– Иауеи смаар еиҳа изеиӷьыз? – лгәы нханы, маҷк аҟара лбыжьгьы рдуны Марҭа Света дынлацәажәеит.
#
– Быԥсы аанымхози, – лҳәеит Света Марҭа даарыцҳашьаны.
– Дара алитовцәагьы ақырҭқәа роуп изеиԥшу. Заҟантә ирҳәоны исаҳахьоузеи Кавказ иқәынхо амилаҭқәа зегьы бнауаауп, ақырҭцәа рыда ҳәа. Урҭ еиҳа пату рықәырҵоит,ирыдгылоит,аха иеиҭасҳәахоитаурысқәа ҳара ишҳадгыло, урҭ аиааирагьы шаҳдырго. Аибашьра ҟамлар ҟалаӡом. Аибашьра аныҟала, сара раԥхьа сцоит.
– Унан, ибҳәо закәызеи? – лҳәан Света, Марҭа илҳәаз аалҿалырхьит.
– Ибымбари? – лҳәеит Марҭа Света даалҿаԥшын.
– Убри аамҭазы, абарҵаҿ шьҭыбжьык аагеит.
– Баб даазар ҟалап, – лҳәеит Света. –Уииаҳахьоушь?–лҳәанМарҭаашәаартныдиԥыларц,
ашә ахь лҿыналхеит.
Ашә лара иаалыртаанӡа, Захар иааиртын, дааҩнашылт.
Захар игәы еиқәын. Уажәы уи игәы шеиқәыз еиԥш, ахаангьы ус игәы еиқәны дҟамлацызт. Аха уи игәеиқәра иҭаацәа идимырбарц иҭахын, излаилшо ала аҵәахра дашьҭан. Уи заманала идыруан, ақырҭцәа зҿыз, иҭаацәа рҿы аҵәахра шалымшоз, иара иҵәахыргьы, иара амацара аҽшцәырнагоз, аха иҭахымызт иара ила ицәырҵыр, иҭаацәа ргәы иаахәо иҳәозшәа, иреиҳәар. Светагьы Марҭагьы ирҭахымызт гәырӷьаҿҳәаша ирҭошәа, урҭгьы иҟалаз рҳәар. Акы заҵәык ыҟаӡамшәа, акы заҵәык рзымдыруашәа рыхҩыкгьы рыҽдырԥсит. Ус акраамҭа ҭынчран, арҭ ахҩык рыбжьара. Нас аҭынчра ааилалган, Света Марҭа лхы налықәкны ҿаалҭит:
– Марҭа, баб амла дакуазар ҟалап шәҩыџьагьы шәлеидтәаланы акы шәнацҳа, сара шәхәы цәырызгап, – лҳәан амаҵурҭахь лҿыналхеит.
– Акрыфарагьы сҭахым, – иҳәеит Захар.
– Избан, акрыфара зуҭахым, – лҳәан Марҭа, лаб диазҵааит.
– Иаха сызлаԥшыз закәызеи, Мҷышьҭа адәыӷба аангыларҭаҿ. Ереванҟа ицоз адәыӷба Гагра иаанкыланы,
626 #
арҳәра иаҿуп, рҳәон, хымш-ԥшьымш раахыс, уа аиҳарак анырга, уажәы, Мҷышьҭатәи адәыӷба аангыларҭаҿ иааганы идыргылазаап. Аихамҩа уҩхалаанӡа, амҩаҿы, амашьынақәа ҭәны игылоуп, изтәқәоу анцәа идырп. Авагонқәа ирықәхны, амашьынақәа рықәҵара иаҿуп. Астанциаагьы џьоукы рылоуп. Иаха сыцәқәа маазт, урҭ сышрышьҭаз, астанциагьы снахысит, аха изымбеит. Сыцәқәа зымбазаргьы уадаҩымзт, абри избаз зымбакәа сыҟандаз, абас Захар игәы иҭаз, ааиамхамҳәар амуит.
– Џьоукы ӷьычуеит ҳәа, папа ас угәы зԥужәари, – лҳәан Марҭа лаб иахь лыбжьы налыргеит.
– Сгәы ԥызымжәакәа, аихамҩа иқәыӷӷа иқәгылаз авагон ашә аартны иҭан. Сара схы ларҟәны авагон снаҵсуеит ҳәа сшаҿыз, сыхьӡ ҳәаны ԥҳәыск ҿаалҭит:
– Иҟоу умбаӡои, ара уааир, иуҭаху умгои. Изакәытә еимаақәоу убандаз, ара иҟақәоу. Уара ушьапы наршәаны ирӡахызшәа иузыбзиахоит, уааины иуҭаху га, аӡә акы уеиҳәар ҳәа ушәома?
– Сара акызаҵәыкгьы сҭахӡам. Сара аимаақәа исымоу сызхоит. Урҭ сырхар, аҿыц аасхәоит, сџьабаа здым сыдскылом, – сҳәан сыҩрыдҵны абрахь сааит. Ҳәарада, абарҭ зҿу, аԥсуаа адәыӷбақәа дырҳәуеит ҳәа ауп, ақырҭцәа ирҳәарц ирҭаху. Ишырҳәо еиԥш, урҭ ирыҵганы, ақырҭуа ир Аԥсны иаларгалар рҭахуп. Еибашьрада, ақырҭуа ир, знык Аԥсны иаларгалар нас аибашьра иалагаргьы еиҳа ирзымариахоит аӷацәа риааира, – иҳәеит Захар.
– Аибашьра ишԥалагои? – лҳәеит Света. Уи иазкны уаҳа зынӡа акгьы лмаҳаӡацшәа. Света Захари Марҭеи рхәы аақәлыргылеит, урҭ рнапқәа аарыӡәӡәан, акрыфара иналагеит.
– Баргьы бзымааиуеи? – Марҭа Света длызҵааит.
– Сара ушьҭан, ахәыҷқәеи сареи акреицаҳфоит, – лҳәеит.
– Уара уздыруаз авагон зырҳәуаз дарбаныз, – дҵааит Света.
#
– Авокзал аҿынтәуп, Тома лакәзар ҳәа сыҟоуп. Уи ҩынтәҟагьы ҳара ҳҿы дааихьеит. Уаҳа сара сыздырраны иҟада?, – иҳәеит Захар.
– Уи иҽеим усуп, иалырхуа сыздыруам, аха...
Ус ҳҳәеит ҳәа, иалырхыргьы ҟалоит. Дара Москваҟа акатаҳәа ашәҟәқәа рышьҭра иаҿуп. «Шәара Ереванҟа ишәышьҭуа аԥсуаа авагонқәа рҳәны агара иаҿуп» – ҳәа. Иашоушәагьы агәра ддыргар, ақырҭуа ир Аԥсны ралагалара азин рырҭаргьы ауеит, – лҳәеит Света. Нас лажәа инацылҵан:
– Уара уааиаанӡа, Дина дааин, аумақәа лҳәеит, ҳзықәшәо сыздыруам, аха...
– Ҳазқәшәахуеи? Иқәҳцоит Аԥсны рхабар умбаӡо, уаҳа ҳзықәшәараны иҟоузеи? Гәыс иҟоу, хыԥхьаӡараӡам. Ашьха Нхыҵааи, амшын нырцәааи, ус ҳанрыжьӡуам, Ижәбап ус иҟамлозар. Иара аурысқәагьы ақырҭцәа ирҭаху ддырҟаҵап ҳәа шәгәы иаанагома? Ԥсоу аарцә ақырҭуа ир наганы иртәома, ҳара ҳагәхьаа зынӡа имкӡуазаргьы? Ԥсоу длеины, уа даангылашам. Аԥсуа аҳра ахьынӡаимаз аагоит ҳәа иалагашт. Уи агаразы, аԥсуаа аӡәыр нханы изыҟалар, раԥхьа дара ажәырҵашт, урҭ рнырҵәара дара иабарԥырхагоу, ирзеиӷьуп акәымзар, – лҳәеит Света.
Абас дара ишеилыркаауаз ала аполитика иалацәажәон.
Ус аҿҭыбжьқәа, хабалак, иго иалагеит. Агаҿа аизара ыҟоуп зегь шәлеи ҳәа хәҩы-фҩы раҟара амҩа ианыланы илеиуан. Урҭ даарылҵын, аӡәы ибжьы ааиргеит:
– О, Захар, уҟоума? – Захар.
– Ҳаи, – иҳәан афырҳәа дындәылҵит Захар.
– Аибашьра иалагеит, умбои. Агаҿа аизара ҳамоуп, –
иҳәеит ҿызҭуаз.
– Сылшәышьҭалоит уажәыҵәҟьа, – Захар ибжьы наирган, ҿызҭыз иҩызцәа днарышьҭалеит.
Захар агәашә аҿы даннеи, даҽа гәыԥҩык ааиуан. Урҭ
днарылалан, дрыцны, иҿынеихеит. Зшьапы инанагоны
628 #
иҟаз, аӡәгьы даанымхеит, «шәлеи» ахьырҳәаз еизеит зегьы.
“Ишыжәбо еиԥш, аӷа дҳақәлеит. Қарҭаа ааны, аҭыԥантәи ақырҭцәа ҳәа зхы зыԥхьаӡақәоз рыҽрымардеит Гагра. Гагра ҳамҩа ԥырҵәарц рҭахуп, аҳәаа ихыҵны анахьгьы арахьгьы уаҩы дзымцо, дзымаауа, рыбжьара ҳабжьарҟәаҟәарц рҭахуп.
Аҩада акәзар, Егры аҳәаа ихыҵны ааира иаҿуп. Очамчырааи Тҟәарчалааи, аӷацәа ирҿагыланы, ақәԥара иаҿуп, аха раанкылара уадаҩхеит. Агәыԥқәа, абаталионқәа уҳәа еиҿаҳкаароуп. Аӡәгьы мчыла идаҳцалаӡом, аха зыԥсадгьыл зҭаху зегьы аӡәк иеиԥш ҳгылароуп. Акомандирцәа алхуп. Урҭ рҿы шәнеины, ашәҟәы шәҽанышәҵа, хатәгәаԥхарала «шәааи», – анырҳәо азы ҳахианы ҳаҟазароуп аӡәк иеиԥш. Аиԥхьыттара зынӡа иҟамлароуп. Аҟызи, аԥсыӡи, адыӷаҷиеи реиԥш ганха-ганха ҳамыхароуп, «шәааи» ахьырымҳәаз анеира аӡәгьы азин ҳамаӡам”... Абас ацәажәара даҿын, ақыҭа администрациа аиҳабы Хынтрыгә Цәкәарба. Уи иажәа далгаанӡагьы ашәҟәы рҽанҵара иалагахьан, хәҩык-фҩык раҟара тәаны, рқьаадқәеи рҩыгақәеи кны, рсиа аҟаҵара иаҿын бригада-бригадала.
Захар днеин, зегь раԥхьа ашәҟәы иҽаниҵеит. Иара ибригада ашәҟәы ианызҵоз игәыла Шьаабан Абӷанба иакәын. Захар инишьҭагыланы ашәҟәы рҽанҵара иаҿын. Аӡәгьы даанымхеит «схаҵоуп» ҳәа зхы зыԥхьаӡоз. Захар ибригадаҿы ашәҟәы зҽанызҵаз рхыԥхьаӡара ҩажәеи жәаҩык ыҟан. Аколнхара аныҟаз рқыҭаҿы зынӡа жәбригадак ыҟан. Бригадала акәын ашәҟәы рыҽшанырҵоз. Захар ибригада акәын Алхасгьы дызлаз. Ишаҳҳәахьоу еиԥш, Захар ибригадаҿы раԥхьаӡа ашәҟәы иҽаниҵеит Захар. Уи иаамышьҭахь – Алхас. Аизара ыҟоуп «шәлеи» анырҳәа, аиҳараҩык рабџьарқәа кны илеит. Иҟан ус илеиқәазгьы, «абџьар ҳамам ҳәа аҩныизлатәарызеи,ауаа ахьнеиуа,имнеикәа»Инеишаз неины, ашәҟәы рҽананырҵа ашьҭахь, иеизаз Хынтрыгә ибжьы аарылаҩит:
#
– Ишыжәбо еиԥш, макьана абџьарла ҳаиқәшәам, шәышәарыцага шәақьқәа аашьҭышәх. Аџьаԥҳаны змам инеимыжәда. Ишәымоу шәпатронақәа еиҵашәҵа хызаҵәлеи маскьатлеи. Уаҳа змаӡамгьы, ача шьыга бекасинла еиҵазаргьы иаашьҭышәх. Иабџьардоу ара шәаҭахӡам, шәыҩныҟақәа рахь шәца. Уаха шәмыцәакәа шәҽеибышәҭ. Абџьар змақәоу шәаангыл. Ҳара иҳахьчараны иҳадуп Ӡыхәашь адәыӷбаангыларҭа вокзал инаркны Ӡыхәашь амшын еиқәа иахьалало аҿынӡа, уаантәи – Аџьранӡа. Зегьы гәыԥ-гәыԥла шәаҳшоит. Уажәы, абџьар змам шәыҩныҟақәа рахь шәца, ашьыжь шәабџьарқәа шәыманы шәаа. Гәаранла ишәыхьчалоит. Абџьарқәа еимыжәдар ҟалоит. Абџьар змақәамыз зегьы рыҩныҟақәа рахь ицеит. Абџьар змақәаз зегьы ааныркылеит.
Ҩажәеи ҩбатәи ахы
Реиҳабыишреиҳәахьазеиԥш,абџьарзмақәамыззегьы рыҩныҟақәа рахь ицеит. Урҭ зықәгәыӷуа абџьарс ирымаз рышәарыцага шьақьқәа ракәын. Ақырҭуа фа-шистцәа ргәы иҭаз рымдыруази, ауаа иҩарылалан, ашәарыцацәа рабџьар рымырххьан. Ашәарыцага шәақьқәагьы змақәаз маҷын. Ачашәара аамҭа ааины ирыдгылан. Ахи, ахәшәи, аивзеи аибашьраҿы рхы иа-дырхәоит, аха ача шьыга – абикасин ауп. Бикасинуп аиҳараҩык ирымоу. Ашәарыцага шәақьқәа бикасинла еиҵоу апатронақәа ашәақь илҭаҵаны аӷа иҿагылара мариоума? Ус ҳҳәеит ҳәа, уи змаӡамызгьы ыҟан, аха рыԥсадгьыл ахьчара рҭахын. Ача шьыга ала еиҵаз ршәақьқәа рыманы ицон. Уи змамызгьы, хык аанаҳкылап ҳәа рнапқәа ҭацәны ицон еибашьра.
Захар аҩны данааи, иҟанҭаруаз ааиган, иаԥхьа астол инықәҵаны, апатронақәа ааҭыхны длырҭаԥшит. Зегьы бикасинла еиҵоуп. Ачақәа рзы ахәшәгьы маҷны иҭоуп.
630 #
Убри аҟнытә, апатронақәа зегьы ааиҵихит. Абикасини ахәшәи асаанқәа ааиган, хазы-хазы ирниԥсалеит. Нас ачақәа рзы ахәшә ирҭаԥсаз инарыцҵаны, апатронақәа инырҭаԥсаны, апижақәа рхаҵаны, аҟыга лырхаргыланы, иҟны, инықәиҵеит. Ведражәк иԥшаан, апатронақәа ирхихыз абикасинқәеи, ааҵәа хәыҷы иҭаҵаны имаз абикосинқәеи, егьырҭ асычмақәеи леилаԥсаны инҭеиԥсан, амца илақәыргыланы, иршны, ирӡҭит, нас ирхьшәашәеит, еҩыҵәҵәаны, ажьаҳәа хәыҷы ала, дрысуа мацара, иркәымпылт. Уи ашьҭахь ԥлакь хәыҷыки, ԥлакь дуки иԥшаан,маҷ-маҷ иркәымпылны амыскьатқәааԥлакьду ианыԥсаланы, аԥлакь хәыҷы рықәыргыланы, инапқәа лақәырӷәӷәаны, ирӷьежьуа мацара иркәымпылит. Убасҵәҟьа иҟаиҵеит ахы заҵәқәагьы. Иҟаҵаны даналга, иҟаиҵаз амаскьатқәеи, ахы заҵәқәеи, инарҳәы-аарҳәуа икны, днарыхәаԥшит, ишыҟаиҵаз игәаԥхеит.
– Арҭ шәара ишәызхоит, алақәа, – иҳәан изныз аԥлакь иаанихын арҭмаҟ хәыҷы инҭеиԥсан, акәакьҭа инкҿаиргылеит. Ачақәа рзы еиҵаз апатронақәа ахәшә ирҭаз маҷын аҟынтә, инацҵаны иҭаԥсаны иҟаиҵахьан. Ушьҭа ахызаҵәқәеи, амаскьатақәеи хазы-хазы, ирҭаҵаны, убарҭгьы апижақәа рхаҵаны, аҟыга ала иҟит, иҟанҭаруаз ирҭәит маскьатлеи хызаҵәлеи еиҵаз апатронақәа рыла. Ишәақьдахьиуаз,иханы,иныгҿаиргылеит,иҟанҭаруазгьы уи инақәкнеиҳаит. Иара абикасин ырӡҭны иҟаиҵази, аԥсҭа иаанхази, зегьы ианысҭаххо ҳәа иныԥхьеикит. Ахәшәи аивзеи маҷымкәа иман. Аҵх акыр ианнеи, ауп, иара днеины, ииарҭаҿы ихы аннықәиҵа.
Захар акраамҭа дхәыцуа диан, аха зынӡакгьы дызмыцәеит. Дызмыцәошәа наиба:
– Сара сказза сианы, сҩызцәа аӷа иааира иазыԥшны, сахьиоу иашам. Сҩызцәа рҿы сыҟазароуп, сҩызцәа рахь сцароуп, – иҳәан дҩагылеит Захар. Даныҩагыла, даццакны, иҽааилаҳәаны, иҟанҭаруаз ааимӷеиҵеит, ишәақь ааиҟәынҵаны, агәашә дынҭыҵит. Длеит агаҿа, иҩызцәа ахьтәаз, аҭыԥ аҿы. Дышлеиз еиԥш, иҩызцәа рҿаԥхьа даацәажәан:
#
– Иаха шәааныжьны сахьцаз зынӡа сиашам, аха абџьар змам шәыҩныҟақәа шәца аниҳәа, мап сзымкит. Цас ауазшәа спатронақәа зегьы бикасинла акәын ишеиҵаз, насгьы ахәшәгьы маҷны ирҭан. Ахәшә иацҵаны ирҭаԥсаны, ахызаҵәқәеи амыскьатақәеи ҟаҵаны, спатронақәа еиҵасҵеит. Иахантәарык, убри акәын сызҿыз. Маҷк схы нықәысҵеит, аха сызмыцәеит. Санызмыцәа сҩагыланы арахь сааит.
– Уқәақәра згааит, Захар. Ауама уҳәеит. Ахызаҵәқәеи амаскьатақәеи рыла еиҵоу патронакгьы сымам, аԥсҭа сымам.Урҭабасԥшаари,ҳәаакәынсзызхәыцуаз.Бикасин иҟоу зегьы сымоуп, аха уи арҭәара сыхгьы иҭамшәеит. Ушьҭа иҟасҵашт, аха, – иҳәеит аӡәы дахьгылаз.
– Саргьы ус ауп, бикасинуп исымоу ҳәа ԥыҭҩык рбыжьқәа неиларыԥсеит.
– Хызаҵәлеи маскьатлеи еиҵоу апатронақәа маҷымкәа исымоуп, – ҳәа зҳәақәазгьы џьоукы ҟалеит.
– Ашәақьгьы ҳамам, ахи ахәшәгьы ҳамам. Ахи ахәшәи раахәара ҳамч акәхоит, аха ашәақьҵәҟьа аахәара ҳамч ақәымхар ҟалап, – рҳәеит даҽа џьоукы ахьгылаз.
– Аибашьраҵәҟьа ҳаннеиуа, ҳазлеибашьуа ҳарҭап, аха уаанӡа ҳшәақьқәа иҳамоу неимаадалап, иҳәеит даҽаӡәы. Арҭ абас ицәажәонаҵы, иаха ахәылԥаз, ашәақьқәа змамкәа иҟақәаз зегьы еизеит, ршәақьқәа рыманы. Ашьақь змақәамызгьы ааит. Аӡәы днымхакәа. Нас ишԥарурыз, зхаан ашәақь зымкыцыз? Ашәақь сымам ҳәа иҩны дызлатәарызеи, рҩызцәа ахьаауаз имаакәа. Ус ишцәажәоз, даарыдгылт ргәыԥ еиҳабыс иамаз Шьаадаҭ
Абӷанба. Уи арҭ рцәажәара иҽналаирхәит.
– Ҳара иҳахьчо ҳәа иахьынӡаҳаду шәаҳҳәеит. Макьана
арахь имааӡацт. Џьоукы, иааша зегь анааилак, доусы иахьырыхьчаша шаны ираҳҭоит. Нас иеиҭакны иҳахьчалоит. Зегьы ара ҳаилатәаны, ииашам. Ашәақь змоугьы измамгьы инеимыжәдалароуп. Иахьа ашьыжь иааиз, уаҵәы ашьыжьынӡа уҟазароуп. Усҟан шәзыԥсахуа аауеит. Урҭ анааилак, шәара аҩныҟа шәцоит. Дарбан аԥсуа
632 #
хаҵоу, абџьар змамыз. Аха анҭ алахшақәа, ргәы иҭаз рымдыруази азы, ашәарыцаҩцәа реидгыла иалақәаз заа абџьарқәа рылыргеит. Ус иҟамлазҭгьы аӡәгьы абџьарда даанхомызт. Усҟан еиҳа ҳманшәалахоит. Анцәа иумҳәан, аха еибашьрак ааҟалар, ахысбыжьқәа го иалагоит. Усҟан аӡәы аҩны даанымгылароуп. Зшьапы инанаго зегьы арахь шәеихароуп, шәҩызцәа аӷа иҿагылоу шәрыцхрааразы.
– Ииашоуп, иашоуп, – рҳәан рбыжьқәа неиларыԥсеит зегьы. Абас ишеицәажәоз, иаха зыҩныҟақәа ицақәаз зегьы ааит. Амрагьы хааӡа иҩыҵхахеит, иаарылаԥхеит зегьы.
– Иаха зыҩныҟа ицақәаз зегьы ааины иҟоуп. Ушьҭа доусы иаҳахьчақәо ҳашәҳәар, ҳаԥсқәа рықәҵаны иаҳхьчалон, – иҳәеит еилагылаз рахьтә аӡәы.
– Ҳара ҳқыҭа хьчатәыс иҳамоуп Аџьра инаркны Ӡыхәашьтәи адәыӷбаангыларҭа вокзал аҿынӡа... Ҳара ҳгәыԥ хьчатәыс иҳадуп Ӡыхәашь амшын иахьалало, инаркны Ӡыхәашьтәи адәыӷба-аангыларҭатә вокзал аҿынӡа. Еиҳа иахьшәарҭоугьы аброуп. Избанзар, Ҳаԥшьхәы инхо еиҳараҩык ақырҭцәеи агырцәеи роуп. Аԥсуаа маҷуп. Насгьы дара ҳақәмақарны ирҳәахьеит: «Ҳара шәара ҳшәызхоит» – ҳәа. Ҳара ҳнаҩс Лӡаа аҳәааҿынӡа еиҳа ишәарҭаӡам. Акатерқәа рыла џьоукы маауазар, неишьа рымаӡам. Ажәак ала иуҳәозар, еиҭакны аҳәаақәа злаҳахьчо ала, жәохә-жәохәҩыла ҳҽаҳшоит. Жәохәҩык аҩны ианыҟоу, жәохәҩык ара шәыҟазароуп. Шәлеҩеиуа Ӡыхәашь аҟәара шәавазароуп. Ҳара ара ҳашгылоу, ҳҭаацәа ықәырхуа иҟашәымҵан. Абас мацара ауп, ҳара ҳазхылҵқәаз ҳшырыхьчоз, урҭ реиԥш ахыхьчара ҳара ҳабиԥарагьы иақәшәеит, урҭ реиԥш, ҳаргьы ҳаԥсадгьыл ҳахьчароуп. Ацҳаи ацҳаи рыбжьара амашьынақәа змоу шәхы иашәырхәароуп.
– Уи, ҳара иаадыруеит, иҟаҳҵаша ахала аҽҳнарбоит, – абас аӷьеҩ ҳәа аӡәы ибжьы ааиргеит.
Хҩы-хҩыла рҽаныршоз, хырҩаа азыруит ҩыџьа ақәыԥшцәеи, урҭ иреиҳбуи, излалшо ала реиқәыршәара. Захари, Алхаси, нас Дима ҳәа Алхас иҩызаки еиқәшәеит.
#
Урҭ тәан, аамҭала, аԥсыӡкцәа зыҩназ, еилаҳахьаз, афинтә ҩны аҵаҟа. Урҭ илрыҵакны, Ӡыхәашь амшын иахьалалоз хҩык тәан. Даҽа хҩык тәан Гыд иԥан ҳәа иахьашьҭоу аҭыԥ аҿы. Агаҿа инаркны аихамҩа ацҳа аҿынӡа. Абарҭ аҭыԥқәа рҿы акәын еиҳа иахьшәарҭаз. Егьирахьгьы аԥанқәа ыҟан, аха аҟәара зегьы ибна ҭоуран, улсуа иҟамызт. Даҽа хҩык иаанхаз, машьынала Ӡыхәашь иаваршәны, амҩа игаз, ицо-иаауа ианын, ирыхьчон.
Уахык зны, Захар аҩны данааи, иҭаацәа зегь шеилатәаз, иҳәеит, иара ҩызцәас ишимоу, Алхас, нас Дима ҳәа даҽа ҷкәынаки. Дима Алхас иааигәара дынхон, аха ақалақь аҿы ашкол дҭан аҟнытә, Захар диздырӡуамызт. Захар ибзианы иидыруаз, Алхас иакәын.
Алхаси Захари шеицыз, Марҭа ианеилылкаа, даара лгәы иаахәеит. Алхасгьы диҿаԥшыр лҭаххазар акәхап. Марҭа Алхас длымбеижьҭеи акрааҵуан, аҟнытә дықәхьаалгозаргьы акәхарын. Аучилишье аҿы аԥышәарақәа қәҿиарала ишылҭизгьы, ҽна заҵәыкгьы даԥхьартә дзыҟамлеит. Усҟан аполиткатә ҭагылазаашьақәа, есҽны аицәахара иаҿын. Ус ишыҟаз аибашьра иалагеит.
Уажәы, Марҭа Света илалҳәеит, лаб ихәы лгарц шылҭахыз.
– Баб ихәы иара данцоз, игеит. Бара ӡӷабк уахь усс ибымоузеи? Ибыхәҭам, аҩны быҟаз. Уахь ацара зыхәҭоу ахацәа роуп, – лҳәеит Света.
– Исҭахуп, сынрылаԥшырц.
– Марҭа, бара баԥсуа ҭыԥҳауп. Алхаси бареи ажәа шәымоуп. Уа блеир, Алхас дыҟоуп. Егьа бымҳәан, шәара шәеизыҟазаашьа зеиԥшроу ала, баб быгәра изымгар ҟалоит. Иаҭахым уахь ацара, избасҳәозаалак, ара быҟаз, сҳәатәы хаҵа, Марҭа, – лҳәеит Света, аха Марҭа илымуит. Света илҳәаз Марҭа лгәы иалсын:
– Мама, сыбмышьҭӡои, нас? – лҳәан Марҭа, Света длазҵаахт, лылаӷырӡқәа лыблақәа ирхыжжыла. Света, Марҭа лылаӷырӡқәа аазшәа анылба, даарыцҳалшьан:
– Бсышьҭып, нас бсышьҭып. Амала, бхы пату ақә634 #
ҵаны, бҽыҟаҵа. Алхаси бареи ишәыбжьоу ажәа баб иеилимкаароуп. Уи иеиликаар, шәусқәа акыр ицәгьахар алшоит.
– Мама, уи сара издыруеит, уахь бысцәымшәан, – лҳәеит Марҭа. Нас дааҿаԥха-ҿаччан, афырҳәа дҩагылан, днеимдаа-ааимданы, Света даалыгәӡит.
– Уахь ибгаша, ҟаҳҵоит. Аха излабгои автобусгьы бжьырхит ҳәа рҳәоит, – лҳәеит Света. Марҭа аидара лыманы, ԥшьба-хәба километра ацара шылцәыуаҩу дазхәыцуа.
– Мама, ҳара агара ҳалацәажәоит, арахь иааго ҳәа, макьана акгьы ҟаҳамҵаӡацт, – лҳәеит Марҭа дыччо.
– Уахь иааго аҟаҵара акыр аҭахума. Ҳаламгацт акәымзар, – лҳәан Света дҩагылан, ачашылеи ашә аӡеи аалган, астол инықәлыргылт. Арҭ шаалгаз еиԥш, ачашыла акәаҳара дналагеит. Марҭеи Светеи ааицхыраан, ачаҳаржәқәа ҟарҵан, иржәит, аилаџь руит. Ахырҵәи ацхеи абанкақәа ирҭаҵаны иаарган астол инықәдыргылт. Абарҭ зегьы, ҩсумкак аалган, инаганы ирҭаҵаны иналыргылеит. Аамҭа хәыҷык анца, Светеи Марҭеи иеицхырааны, амҩан инеины инагылеит. Урҭ иеицәажәо амҩан ишгылаз, машьына ласык ааиуан, аныҟәцаҩ ианиба, ихала даангылеит. Светагьы Марҭагьы иеицхырааны, лсумкақәа нақәырҵеит, нас Марҭагьы днақәтәеит. Амашьына анца, Света аҩныҟа даагьежьит. Ушьҭа Света лгәы ҭынчуп, Марҭа дызҭаны ддәықәылҵаз, дара ирзааигәоу аӡә иоуп. Марҭа данаауа, машьынак лмоургьы, шьапыла, ашьшьыҳәа, даап. Марҭа дызгаз, Захарраа ахьтәаз, днаганы даанижьит. Иара имашьына дааҭыҵны, Захар иҩызцәеи иареи аԥсшәа реиҳәеит. Акыр драцәажәо дгылан, уи данцоз, Марҭа лахь ибжьы ааиргеит:
– Гәдоуҭа сцаны, саауеит, сааҭк аҟара сынхар ҟалап. Санаауа бызгоит, уаанӡа бгәы бмырҿыхан, – иҳәан дцеит. Уи дышцаз еиԥшҵәҟьа, аштаб аҿынтәи ауаҩы дааин, ус иҳәеит:
– Захар, аштаб ахь ишәыԥхьоит.
#
– Аштаб аҿы исарҳәои? – иҳәан деиҵамхакәа, уахь иҿынеихеит. Аштаб ахьыҟаз, аԥсшьарҭа ҩны «Бзыԥ» акәын. Ари аԥсшьарҭақәа рҿы зыԥсы зшьалоз Қарҭаа ракәын... Урҭ иргәиҭаз рымдыруази заа иқәҵны ицахьан... «Бзыԥ» аган аҿы игылан аԥсшьарҭа ҩны «Дзержинец». Уа уажәы апионер лагер ыҟан, ахәыҷқәа рыԥсы ршьон. Аполитикатә ҭагылазаашьа цәгьахо ианалага, ахәыҷқәа ықәгатәхеит, аха изыхҟьазаалак, ирзымгакәа иҟан.
Ахәыҷқәа акы рыхьыр ҳәа ишәаны, лымкаала ирыхьчон ари апионер лагер. Захар аштаб ахь данца, Дима длеи-ҩеиуа аҟәара днықәлеит, нас Марҭеи Димеи еибадырратәы аҭагылазаашьа зыҟамлеит. Ара рымацара иааизынхеит Алхаси Марҭеи.
– Марҭа, иҟоузеи, бышԥаҟоу, агәабзиараз? – иҳәеит Алхас, уаҳа ииҳәашаз акгьы аниҿамшәа.
– Исыбарги, агәабзиараз, уара ушԥаҟоу?
– Сара агәабзиараз, хар сымам, аха..
– Бҵара гәхьаабымгаӡои?
– Ушьҭа ҵарас исҵараны иҟахи, – лҳәеит Марҭа лгәы
каҳаны.
– Агәкаҳара аҭахӡам. Аибашьра аанкылахаргьы
ҟалоит. Иамур, ҳаибашьыроуп. Ахаҵа дзиуа, иԥсадгьыл ахьчараз ауп.
– Аӡӷаб лыԥсадгьыл лыхьчар ҟамлаӡои, сара сан дааныжьны сыԥсадгьыл ахь сааит. Нас сара сыԥсадгьыл ахьчара азин сымаӡами.
– Ибымоуп, аха...
– Изурххои, Алхас? Аибашьра аныҟала, саби уареи сшәыцзаауеит. Ус, сҳәеит, аха саб ақәра имоуп уахь дрымгаргьы ҟалоит.
– Нас сара бсыцзаауама?
– Уамашәагьы иумбан, – лҳәеит Марҭа, нас дааҳәын: – Уара умацара уоума сызцыло, сқыҭа уаа зегь ыҟоуп.
Урҭ зегьы ахьыҟоу, сзыршәои. Саб ара дыҟоуп, аха уи уахь дыргашам. Сара сашьцәа макьана ихәыҷқәоуп,
636 #
абџьар дуркуа иҟам. Сара медиаҳәшьас сшәыцзаауеит. Ахәрақәа ррыцқьареи рҿаҳәарақәеи рзы сманшәалоуп.
– Бызҭаз аҵара балгахьоума? – дҵааит Алхас.
– Аибашьраан адиплом аҭахӡам. Ахәра аҿаҳәра аучилишье сҭалаанӡагьы издыруан. Уи ауп уаҳа иаҭахи аибашьра адәаҿы.
Ус Алхас илаԥш дааҵашәеит Захар.
– Баб даауеит, аха уи даанӡа исаҳәа, аибашьраҿы сҭахар, иҟабҵои?
– Уи анцәа иумҳәан.
– Уи азгьы.
– Ахаан аӡәгьы сиццом.
– Уи ҟәыӷарам, иагьхасҵом.
– Ихоуҵо, иҟәыӷароу арбан?
– Аӡәы сиццоит, аха уара усхашҭуам бҳәар, еиҳа агәра
згон.
– Ӷәӷәала сырхәыр, сымԥсыкәа, схымхәаны саанхар,
усҟан иҟабҵои?
– Ахаангьы укасыжьуам.
Захар акыр дырзааигәахеит.
– Ушьҭа уаҟәыҵ, саб иаҳауеит.
– Ҿысҭуам...
Ус Захар даарыдгылеит.
– Ишәарҳәазеи, аштаб ахь иахьшәыԥхьаз, – дҵааит
Алхас.
– Исарҳәахи, аӷацәа рҿагылара адагьы аҩнуҵаҟатәи
аӷацәагьы гәаҭалатәуп, – рҳәеит. «Ҩрык еибашьуан, Кәаӷьына дцәаӷон» ҳәа аӷьычрагьы шыҟоу жәдырааит, – рҳәеит.
– Ирӷьычуеи? – дҵааит Алхас.
– Аџьықәеи аӡа, арахә, – аҭак ҟаиҵеит Захар.
– Ҳазҭагылоу аамҭа цәгьа мбакәа аӷьычрахь зхы
зырхаз дышьтәуп, – иҳәеит Захар.
Марҭа даазгаз, ишиҳәаз еиԥш, данааиуаз Марҭа
дахьаанижьыз аҭыԥ аҿы дааины даангылеит.
– Баала бцозар, бара бзоуп сзааи, – иҳәеит аныҟәцаҩ,
амашьына длымбааӡакәа, ахышә ихы аакылирҳәҳәан.
#
– Бца, баб дбыкәыхшоуп, – иҳәеит Захар иԥҳа ихы налықәикын.
– Иҭабуп, Марҭа ҳхәы ахьаабгаз, – иҳәеит Алхас.
–Шәхәызлаазгазасумкақәазгароуп.Урҭсызшәыҭаӡом, – лҳәеит лҿабызшәа ырхааны, даацәажәан, Марҭа, рхәы злаалгаз асумкақәа ахьықәгылаз дныҩналеит. Алхасгьы длышьҭаланы днеин, рҩыџьагьы еицхырааны, асумкақәа ирҭақәаз аарҭыхны астол ажә, ашьапқәа, еицаҟьаӡа игылаз инықәырҵан, қьаадқәак нахырҩан, иаадәылҵит. Марҭа лсумкақәа ааилаҳәаны, днеины, амашьына днақәтәеит.
Амашьына ныҟәцаҩ Захари Алхаси «абзиараз» ҳәа нареиҳәан, амашьына аус аруны иҿынеихеит. Минуҭқәак рышьҭахь, Захар игәашә аԥхьа иаанҿасит ари амашьына. Марҭа амашьына длыбаанӡа аныҟәцаҩ иахь лхы налырхан:
– Иҟалозар, шәымҩахыҵ аҩныҟа, – лҳәеит лара.
– Иҭабуп даара, сыццакуеит.
– Ус егьа иҟазаргьы, иахьак, сго-сааго аџьабаа ду
шәсырбеит, шәымҩахыҵ ҳәа акыр дидхалеит Марҭа, аха мап икит. Марҭа амашьына дыллыбааит.
– Унан, аҩныҟа шәааир акәымзи!
– Иҭабуп, абзиара бзыҟалааит, – иҳәан аныҟәцаҩ иҿынеихеит.
Марҭа дахьгылаз лҭыԥ аҿы дгылан, даазгаз амашьына акыр иҩаскьаанӡа. Нас дааҳәын, агәашә шыҟоу лҿыналхеит. Аӷьараҳәа агәашә аалыртын, агәара дынҭалеит. Света абарҵа дыҵагыланы дахьԥшуаз, Марҭа дылбон агәара дықәланы дшааиуаз. Ус Марҭа амардуан дҩыхәнеит.
– Сааит, – лҳәеит Марҭа амардуан дшыҩыхәназ еиԥш.
– Бзымаауеи бхатәы машьына бымоушәа беиқәшәеит, – лҳәан даахәмарит Света.
– Иқәақәрахааит, арантә санцозгьы, санаауазгьы еидара саҵеимҵеит. Саб иҩызцәеи иареи ахьтәаҵәҟьаз, снеиган, снаиргылеит. Иара Гәдоуҭаҟа дцон. Данаа638 #
иуазгьы днеины сааигеит, – лҳәеит Марҭа дгәырӷьаҵәа. – Баб ақыҭаҿы пату имоуп, уи иаҳаҭразы акәхап, –
лҳәеит Света лыԥшәма дааихыҽхәашәа.
– Саб иаҳаҭра акәымзар, сара сабардыруеи, – лҳәеит
Марҭа.
– Баб ҩызцәас ицқәада? – дҵааит Света. Азнык азы
Марҭа илҳәашаз лҿамшәеит, нас лҽаалыԥсахын, ус лҳәеит:
– Саб ҩызцәас ицуп Алхасгьы даҽаӡәгьы, – лҳәеит Марҭа дааччашәа ааҟалҵан аҵыхәтәан.
–Даҽаӡәы ҳәа бызҿу дыбзымдырӡуеи?
–Ус дыздыруеит, аха уажәы ихьӡ сгәалашәом, иара Алхасраа рааигәара дынхоит, аха Гәдоуҭа ашкол дҭоуп. Ҳара ҳҿы ашкол дҭазар, дышԥасзымдыруаз, аха аҳәаа еицызыхьчоз жәохәҩык ыҟоуп, хәгәыԥкны ишоуп, – иҳәеит.
– Аиеи, уи ихьӡ бхашҭыргьы уадаҩым. Амала, Алхас, ихьӡ бхамышҭааит, – лҳәеит Света дыччо.
– Уи биҟәаҵи, џьыбшьт, – лҳәеит Марҭа. Алхас ихьӡ Света иахьылҳәаз Марҭа лгәы инанамгакәа. Света даацәажәеит:
– Алхаси бареи маҷӡак иадымхаргьы шәзымеицәажәаӡеи, Марҭа, аиаша саҳәеи?
– Еибаҳҳәоузеи, ҳаицәажәаны? – лҳәан Марҭа Света илцәылҵәахит, Алхаси лареи реицәажәара атәы. Аиаша ҟалҵеит Марҭа, урҭ иеибырҳәақәо зегьы Света илалҳәозма. Светеи Марҭеи ус ишеицәажәоз, Марҭа илымхаҳәеит, иара уа дыштәаз, Захар аштаб ахь иԥхьаны, дышцаз. Усҟан, Света дааччан ус лҳәеит:
– Усҟан дабаҟаз, бара ибзымдырыз урҭ рҩыза?
– Аҟәара дықәын, – иаалымхаҳәеит Марҭа.
– Еилкаауп, еилкаауп, – лҳәеит Света.
“Марҭа дҭысҵаауашәа сышԥалазҵаауаз”, – лҳәан
Света гәаныла, нас дҩагыланы, амаҵурҭа дныҩналеит. Марҭагьы луадахь днеин, шәҟәык аақәылхын, аԥхьара дналагеит. Аха ҩбаҟа бӷьыц данрыԥхьа, ацәа дынҭанагалеит.
#
Ԥхыӡрыла Стефеи Алхаси еицны дахьиаз, иаалхагылеит. «Унан, арҭ абеицыз. Иабеибадыр, – аалгәахәт Марҭа. «Сара скабыжьит, аха абри дкабмыжьын. Абри ила бҿаразы аџьабаа дуқәа ббоит, аха бажәра бзиахоит. Абри бышԥаиццоз ҳәа зегьы быӡбахә рҳәалоит, аха бара аӡәгьы игәхьаа бымкын», – лҳәахт Стефа. Нас дахьцаздахьааз, лымбаӡакәа дныҵаба дцахт. Иааизынхахт Алхаси Марҭеи.
– Бареи сареи анцәа ҳаизишеит. Аха ҳаизимшар, еиӷьын, – иҳәахт Алхас дгәааны.
– Избан, Алхас ус зуҳәозеи? Бзиа уахьызбо, уҭахӡами? Уара бзиа сумбаӡои?
– Бзиа бышԥазымбо, Марҭа? Аха брыцҳасшьоит, изакә џьабааузеи, сара сҟнытә иббараны иҟоу, бара баԥхьаҟа? – Сара аџьабаа сацәшәаӡом. Уара умаҵ аура азин
суҭозар, умаҵ зулоит сыԥсы ахьынӡаҭоу, – лҳәахт Марҭа.
– Азин бымоуп, Марҭа, азин бымоуп, – иҳәан дныҵаба дцахт иаргьы. Алхас длымбо, дныҵаба данца, Марҭа дцәырҳаны дааҿыхеит. Афырҳәа, лиарҭа дҩықәтәеит. Марҭа илбаз иԥхыӡу илабҿабоу лзеилкаауам, дазхәыцуеит лара лиарҭа дахьықәтәаз. Аҵыхәтәан, Марҭа иеилылкааит илбаз шыԥхыӡу. Марҭа азхәыцра далагеит «избаз змааноузеи» ҳәа. Аха илбаз змааноу ҳәа лара акгьы лзеилымкааит. Дҩагылеит лгәы еиқәышьшьы. Марҭа дангыла, Светеи лареи рхәы мазеины, астол иқәгылан. Света лхәыҷқәа акрырҿаҵаны адәахьы иаулыжьхьан. Уажәы, аԥслымӡра илатәаны ахәмарра иаҿын.
– Марҭа, бааи, иҳамоу ала акы ҳнацҳап, – лҳәеит Света, Марҭа лахь лхы нарханы.
– Исҭахӡам, акрыфара, – лҳәеит Марҭа, Света илҳәаз аҭакс.
Света лгәы аалыхьит. «Илыхьи Марҭа, сахьлацәажәоз, лгәы иаамыхәоз акыр сҳәама, дычмазаҩума? Ма Алхас лгәы нирхама?» – дхәыцуан Света. Аха илзеилкаауамызт Света, Марҭа илыхьыз. Светагьы убри шылхәыцуаз, ларгьы акыр лымфеит. Ԥыҭрак ашьҭахь Марҭа луада ашә
640 #
аартны, Света дныҩнаԥшит. Марҭа дҭахәхәа дыцәоушәа анылба, даамырԥшӡакәа, ларгьы акрымфаӡакәа, ахәылԥаз лхәыҷқәа кәабаны дыҩрываианы дыцәеит. Света дахьыҩаиаз, шарԥазынӡа дызмыцәеит. Уи лгәы иалан Марҭалҟазшьақәа.«Сарадсыргәаау,маАлхасилареиакыр еимарку? Сара дсызгәааратәы иҟасҵазеи? Ҳҩыџьагьы ҳаилибакааны, пату еиқәҵо ҳааиуан. Ҳаибабашьа бзиан, ҳазҭаху пату ақәырҵон. Ҳазҭахым ҳәа аӡәыр ыҟаны ҳаздыруам, аха аӡәы дыҟаны, цәгьак лаҳазар? Уигьы здыруада, аха мап, ус аӡәы дыҟоуп ҳәа сгәы иаанагом. Ҳәарада, уи лгәы зеиқәу зхароу абзиабара ауп, уаҳа акгьы иахарам. Абзиабара мыжда, зны уарччоит, уаркәашоит, зынгьы уарҵәуеит. Уи бзиа илбо дыҷкәына бзиоуп, ҩ-ҳәыҳәк реиԥш, иеиԥшуп, иеиқәнагоит. Аибашьра ҟамлар, арҭ рхқәа неиларҵар, ҳәарада, ҭаацәара бзиак аԥырҵон. «Еҳ, абзиабара мыжда» иҟанамҵо крыҟоума, –дхәыцуан Света.
Света Марҭа лыбзиабара дшазхәыцуаз, аамҭала лара лыбзиабара илымаз ахь дналанагалт. Уи Захари лареи анеибадыр ашьҭахь ауп.
Ишдыру еиԥш, Захар аҩбатәи иԥшәма лоуп Света. Раԥхьатәи Захар иԥшәма Марҭа лан Стефа лакәын. Стефеи Захари реилыҵра саԥхьаҩ иуасҳәахьеит, изласылшоз ала иеилукааратәы. Уи бзианы иудыруеит ҳәа сгәы иаанагоит.
Захари Светеи анеибаба, иеигәаԥхеибашьеит. Аԥсуаҵасла анапемдахьа иеимырдеит. Захар дзықәшәаз аиаша леиҳәеит Света. Уи ларгьы ихалҵеит. Аха лара дызҭахқәаз џьоукырҟнытәилаҳауадалагеит: «Дабабҭахуахаҵаеиба, зыԥҳа дыҟоу. Бара бҵәышкәараӡа уажәоуп баныҩагыла, брымгар ҳәа бшәома?» ҳәа. Уи лара даргәааит. Абас лазҳәақәоз, убас цәымӷас илкит зынӡа дзырҿамԥшуа аҿынӡа. Урҭ ирҳәаз рҿы иазынхеит. Лара лыбзиабара дамеижьеит, дҷыгәӡа дынхоит, лԥацәа ыҟоуп. Марҭагьы лара дылхылҵызшәа дылҭахуп. Марҭа лакәзар, Света лан лаҵкьысгьы дылҭахуп. Марҭа лашьцәа хәыҷқәа
#
рыда дхәарҭам. Ҽнак илымбар, лзычҳауам. Абзиабара ахьыҟоу, аинышәара, аилибакаара ҟалоит. Света илыхьыз Марҭагьы илыхьызшәа лбоит, дрыцҳалшьоит. Абри дышлызхәыцуаз ауп, Света шарԥазынӡа дызмыцәазгьы. Светеи Захари, ианакәызаалак, заа игылалон. «Раԥхьа сара сгыланы шьыжьымҭантәи аусқәа сара иҟасҵандаз», ҳәа дхәыцуан Захар. Лара Светагьы убасҵәҟьа акәын дышхәыцуаз. Аха дара еиҳараӡак иангыло, еицгылон, ианеицгылоз русқәа иеицыҟарҵон.
Иахьа Захар дахьыҟаз дкашьшьы дауцәаз. Ари бзины илдыруан Света. Уажәы лара дышиаз, Захар дахьааиз, данааԥш иааԥхалшьеит, аха «абри ауп исыхьыз» ҳәа акгьы лымҳәеит. Макьана цәылашьцан, мшацызт. Света сгылоит ҳәа дҩықәтәеит.
– Макьана мшаӡацт, бызгылои? – иҳәеит Захар.
– Ус акәзар, уара ухы нықәҵа, ацәа угымкәа уҟам. Уара уахьыҟоугьы узыцәама? Ӡыхәашь амшын иахьалало, шԥхынроугьы уахынла хьшәашәарамкәа иҟам, – лҳәеит
Марҭа.
– Ааи, хьшәашәароуп уахынла, аха иаха ахьҭа агәхьаа
ҳкуа ҳаҟазма? Ауама ҳақәшәеит, – иҳәеит Захар.
– Уамас шәзықәшәазеи? – лҳәан Света Захар диазҵааит.
– Быцәа саԥырхагахоит акәымзар, ибасҳәон.
– Уахантәарак сыцәоуп, уара иулшозар, иҳәа, –
лҳәеит Света, убри ауха лацәааихьшь шыҟалымҵацгьы лымҳәеит, иҳәаны итәоу аӡӷаб лымаӡа лаб иҿы ишылҵәахуа еиԥш.
«Ус акәзар исҳәап», – иҳәан Захар ацәажәара дналагеит, Света лаԥхьа асқам наргыланы длықәтәан...
– Аԥсшьарҭа ҩны «Дзержинец» аҿы, ишаҳҳәахьоу еиԥш, макьана ахәыҷқәа ықәрымгацызт. Иацы, иқәыргараны иҟан, аха ирзықәымгакәа иаанхеит. Хымԥада, иахьа иқәыргоит ҳәа сгәы иаанагоит. Иқәыргандаз наҟ. Уи адагьы аԥсуаа роуп иҟазҵаз ҳәа имгылои, анҭ аԥхамшьақәа. Алхас иакәымзар, иаха ус ҳахьуан. Иқәа642 #
қәрахааит, уи аҷкәын изакәытә хаҵароузеи, иааирԥшыз, – иҳәан Захар Алхас дааирҽхәеит.
– Иҟаиҵазеи, Алхас? – дҵааит Света.
– Ақырҭцәа урыс ӡӷабк дымҵарсны дшыргоз дрымихит.
– Иабаҟаз урҭ ақырҭцәа?
– Инеит, ишнеизаалак, урҭ неишьас иҟарҵаз, нас ибасҳәап.
– Нас Алхас дышԥарымих зуҳәаз?
– Аҵх уамакгьы имнеицызт. Абас асааҭ жәаҩаҟа ҟалахьазар ҟаларын, ари ахҭыс аныҟала. Абжьааԥны акәзар, акы уҳәарын, жәаҩык раҟара «Дзержинец» иакәшаны идыртәеит, ахьчараз. Абанҭ аӡәгьы дизгәамҭаӡакәа дҭыҵзаап уи аӡӷаб. Лыгәшәымшә ҳәаны, акыр днаскьаргазар акәхап. Аӡӷаб лыҳәҳәабжь ацҳа ахахьы иаа-геит.
– Ӡӷаб ҳәҳәабжьык геит, – иҳәан Алхыс дӡыӷәӡа даангылеит. Саргьы сааӡырҩит, аха акгьы смаҳаит. Аӡӷаб лыҳәҳәабжь еиҭа игахт, Алхас, ишәақь аашьҭыхны уахь иҿынеихеит. Ацҳа аҵаҟа ахьчаҩцәа тәан. Урҭ рҿы даннеи дразҵааит, «аҳәҳәабжь игоз шәмаҳаӡеи?» – ҳәа. Урҭ «иаҳмаҳаӡеит» ҳәа аҭак ҟарҵеит.
– Ҩынтәгьы исаҳаит ӡӷабк лыҳәҳәабжь, абас иҩашәхыкшәа.
– Усшәа угәы иабазаап, – иҳәеит аӡәы дахьтәаз.
– Ус акәымкәа, уажәааны аӡӷаб арахь даазгози? – иҳәеит даҽаӡәгьы.
Нас сара исаҳаз закәызеи? – игәы иааҭиҳәааит Алхас. Нас даахәыцит. «Слымҳа сажьазар». Аха дымгьежьит, абжьыахьгозахьиҿынеихеитиҽӡаны,акырдырзааигәаны днеит. Ашьшьыҳәа, рааигәара ачықә днылатәеит. Ушьҭа урҭ ирҳәоз еилырганы иаҳауан Алхас.
– Даҳцәыԥсра ҳаҟоуп.
– Акымзарак лыхьуам, иумбои, дҭахәхәа дшыцәоу. Абра даҳзыргар, нас ҳусқәа еиҳа имариахон. Аӡы
ӷӷароуп, сара сҟәаҟәа даақәыжьны сдәықәлоит, уара уабџьар хыршаны, икны, усышьҭаз, иудыруеи, џьоукы ҳаԥба ркыр.
#
– Ибзиоуп. Абжьы шиаҳаз еиԥш, аӡәы иҟәаҟәа акы ықәҵаны дҩагылан, аӡы дҭаланы иҿынеихеит. Егьи уи дишьҭаланы иҿынеихеит. Урҭ неиуан аӡы иалаланы. Аӡы абжеиҳарак инеихьаны еиԥш, Алхас ишәақь аахыршаны, дыхәхәаӡа длаиан, абџьар зкыз ишәақь наиқәикит диеихсырц азы, аха даахәыцит Алхас. Ҳәарада, арҭ цәгьоуцәоуп, дырцәаны ауаҩы дыргоит, ишьтәуп хымԥада. Аха аӡы агәҭаны ишнеиуа, ишьыр, иааргогьы даргьы аӡы иагоит. Уи қьаррас иалоузеи? Уи аҵкьыс, аӡы инырааит, «срықәӡыргьы, срықәӡит, аха еибгала исышьҭуам», ааигәахәын, дарзыԥшит. Урҭ аӡы инырын, аҟәара инықәгылт. Алхас ишәақь абџьар зку ишиқәкыц иқәкуп. Уи иабџьар лышьҭеиҵан, иҩыза дызҵаз, иҩнапык рыла иааигәыдкыланы иеицхырааны, асаара длышьҭарҵеит. Ацәгьауҩы иабџьар шьҭихаанӡа, Алхас ишәақь ҭҟьеит. Аҟыт бжьы ихылымҵыкәа, иара уаҵәҟьа дкаҳаит. Уи дшишьызгьы иеиликааит Алхас, илақәырццакны даҽа хысыбжьык геит. Уи иҟаабжь, ахьхьаҳәа аӡы илеиуаз аҵарӡны, Ӡыхәашь ихҩааланы иуаҳауан. Ацҳа аҵаҟа ихәыҵатәақәаз ираҳаит ари абжьы. Зегьы ршәақьқәа рыманы уахь иеихеит, ирласны Алхас дахьыҟаз, иҩеит хҩыуаа.
– Иҟалазеи, – рҳәан иҵааит зегьы ршәақьқәа хыршаны ишыркыз.
– Аӡәы дысшьит. Егьи иԥсы ҭазар акәхап, дҟааит саниехс ашьҭахь.
– Иԥсы ҭазар, абџьар иԥыхьашәар, ҳақәихуеит шәыхқәа аагәашәҭ, – иҳәеит Алхас
Ӡыхәашь аӡиас ахьлеиуа, акыр иацәыхараны ажра ду алганы иган, рыззегь уа рҽынҭарыԥсеит. Афонар иман, иааиқәаз рахьтә аӡәы, абитонтә шьаҟа ду икажьыз днаватәан, нырцәҟа алашара нкаирԥхеит.
– Шәҭыԥқәа еиҭашәк! – дыҳәҳәеит Алхас, иаразнак ала иҩаскьаны ажра инҭатәеит. Аха аӡәгьы дымхысӡеит. Ус анакәха, зыԥсы ҭоу, ма зхы иахәаны ихысуа, ҳәа уаҩ дыҟам ауп. Ус аӡәыр дыҟазар, алашара ахьирԥхаз иақәкны дхысыр ҟалон.
644 #
– Ҩыџьа кажьуп, – иҳәеит алашара казырԥхаз иҭыԥ еиҭакны данынатәа. Рызегь уахь инаԥшит, алашара ахьынӡакаԥхоз, ииашаҵәҟьаны, ҩыџьа ԥсуп уҳәартә икажьын.
– Аҩыџьагьы сшьит, аха изусҭцәахарыда, срықәӡуазар акәхап, аха егьаурым, – иҳәан аӡы дынҭалеит Алхас.
–Уаангыл,макьанаумцан,ҽеишәашапҳәаидтәалақәаз рбыжьқәа неиларыԥсеит, аха иара даанымгылт, дышцац дцон. Ус аӡы днырны, аҟәара днықәгылеит. Иҩызцәа рабџьарқәа кны, рҭыԥ еиҭкны иахьылҭатәаз иҭатәан. Алхас икажьқәаз днарыхәаԥшит, аха аӡәгьы дҵысуам.
– Арахь шәааи, ауама ҟасҵеит, – иҳәан аӡ нырцә Алхас иҩызцәа ахьаанижьыз ахь ибжьы иргеит. Азныказ, Алхас ииҳәаз рзеилымкааит. Ахьхьаҳәа аӡиас илеиуаз иалаӡуан Алхас ибжьы. Нас Алхас инапы иҟьеит, «арахь шәааи» ҳәа аанарго. Уи гагаҵас ауп дшырбоз. Уаанӡагьы, уажәгьы аԥҭақәа ажәҩан инхылошәа, иаахыҵуашәа иҟан. Аха усгьы, ҩыџьа аӡы инҭалеит, ахԥатәи уа даангылеит. Икажьқәаз ишәақь рықәкны икуп, аӡәы иҽааирҵысуазар диехсырц иҽазыҟаҵаны. Аӡиас иҭалақәаз нырын, Алхас дахьықәгылаз, инеины инивагылеит. Афонар змаз алашара нрықәирԥхеит. Аӡәы шахала дҿаҳәоуп, иҿаҳәоу дыӡӷабуп, лыхцәқәа лықәыԥсоуп. Егьырҭ гәамҭаӡакәа иҿаҳәаз еицхырааны дааԥдыртит. Дахьҿаҳәаз, лнапқәа ашаха аҭыԥқәа ирганы иҟан. Алхас аӡӷаб лпульс ааникылеит.
– Лыԥсы ҭоуп, ҳәарада, арцәага ахәшә лыржәуп, ԥыҭк ҵыр далҵозар акәхап. Иҩнапык ааидкыланы, иааҭаргәаҩаны, рызна аӡы ааиган, лхы-лҿы инақәиҭәан, инапы нақәкны, иааишьышьит, лхы-лҿы ԥхаӡа иҟан.
– Ари дыцәоуп минуҭқәак рышьҭахь, далҵуазар акәхап, – иҳәан икажьызгьы ипульс гәеиҭаанӡа днеигәыҵасит, дааӷызит, дызгәыҵасыз.
– Ари иԥсы ҭоуп, – иҳәан иџьыбақәа ааимидеит. Кнопкатә ҳәызбак иџьаба иааҭигеит. Алхас ахԥатәи днеихагылеит, уи дыԥсхьан, аха иџьаба дҭаԥшит.
#
Раԥхьатәи иџьаба иҭаны иааҭихыз, аҳәызба ахаҭаҵәҟьа, ари иџьыбагьы иааҭигеит. Ҳәарас иаҭахузеи, дәқьанк иааицықәыргаз ҳәызбақәоуп, – иҳәеит Алхас иԥсы ааилалашәа, нас иҩызцәа инариҭеит.
– Уркьымсын аԥсцәа, – иҳәеит иеилагылаз рахьтә аӡәы. Аштаб аҿынтә аиҳабыра ааганы идырбатәуп, нас урҭ ишырҭаху амҩа иқәырҵап.
– Ииашоуп, ииашоуп, – рҳәеит ара игылақәаз зегьы.
– Ус акәзар, Аркадиа, уара уца, қәрала уҳаиҵбоуп, – иҳәеит Алхас, иара аиҳабыра иҽазкны. Алхас сынтәа ашкол далгеит. «Уҳаиҵбоуп» – ҳәа зеиҳәаз сынтәоуп ажәеизатәи акласс ахь данцаз. Алхас ииҳәаз аахаҵаны, Аркадиа дзыдгылаз иҩызцәа даарылҵны, аштаб ахь иҿынеихеит. Дара ахьтәази аштаби жәохә-ҩажәа минуҭ рыла унеиуан. Ус аштаб ашә аартны дныҩнашылт Аркадиа. Ари инеишьа зеиԥшраз ала, акы ишазҳәаз иеилыркааит ара итәақәаз. Урҭ рахьтә аӡәы ибжьы ааиргеит:
– Иҟалазеи, Аркадиа, иуаашьоузеи?
– Иҟалаз шәыздыруам ауп ас зышәҳәо.
– Иҟалаз умҳәо, – рыбжьқәа неиларыԥсеит.
– Иҟалахи, Алхас ауаа ишьит. Урҭ Ӡыхәашь нырцә
икажьуп, ишәасҳәаразы сааит.
Аштаб аҿы итәақәаз, аӡә даанымхакәа, зегьы афырсырҳәа иҩагылеит.
– Ула иабоу, ма ус баша џьоукы ирҳәоны иуаҳау? –
дҵааит аӡәы.
– Ишԥасаҳа, уа иеизаз срыдгылан саргьы. Алхас
ихаҭаҵәҟьа иоуп арахь саазышьҭ.
Аштаб аҿы итәақәаз зегьы ҩагылан, ацәыгәбар
иааҵагылт, ақалақь ахь аҭел ишасшаз ргәаламшәакәа. Ашьҭахь уи ааигәалашәан, ақалақь ахь аштаб аиҳабы аҭел дасит. Нас имԥшыкәа доусы рмашьынақәа инарықәтәан ашьра ахьыҟалаз иааит. Аӡә иакәын иԥсхьаз, егьырҭ рыԥсы ҭан, ихәыз далҵхьан, аха дзалымҵыцшәа иҽалаирхеит, илақәа хҩоуп, иԥсыԥ леига-ҩеигоит.
646 #
Аӡӷаб лакәзар, ацәа далоушәа даалҵуеит, лыблақәа аахылтуеит, нас инеиқәылыԥсахуеит
– Арҭ аҩыџьа акгьы рыхьуам, ахԥатәи дыԥсит, аха, – иҳәеит аштаб аиҳабы. Нас дҵааит, ашьра ҟазҵаз димаҳацшәа ҟаҵаны.
– Ашьра ҟазҵаз уарбану?
Аӡәгьы ҿимҭӡеит. Аӡәгьы ҿимҭушәа аниба:
– Сара соуп, – иҳәеит Алхас.
– Уи шԥаҟалеи, шәабатәоу шәара?
– Ҳара ҳтәоуп ацҳа анаҩыс, амшын аҟәараҿы. Ӡӷабк
лыҳәҳәабжь иеиԥшшәа бжьык саҳаит, аха ҽеишәа исзеилымкааит, азнык азы. Даҽазныкгьы исаҳахт, нас сшәақьаашьҭыхныуахьсҿынасхеит.Аӡиас нырцә,абра ҳахьгылоуиамариашаны исшьызакыҩышьҭихын,иҟәаҟәа инықәиҵеит, егьи иабџьар кны дынивагылеит. Урҭ шнеиуаз, аӡы инҭалеит. Сара алада сласкьаганы сааиуан, дара аӡы ианҭала, рҭыԥ сара иааныскылан, снагылеит. Аӡы иҭоу среихсыр, аӡы иагоит, – сҳәан аӡы ирсыжьит. Аӡы ишнырыз еиԥш, абџьар зкыз ижәҩашәаҟьа иарбаны схысит, зынӡак изҿымҭӡакәа дынкаҳаит. Егьи аидара иаҵаны инеиуаз ихи игәи исзамырбеит. Ус ҟасҵар, иргоз дысшьыр ҳәа сшәеит. Изқәа илаҵакны сиеихсит, иахьасырбаҵәҟьазгьы иаахеит, иҟатара нҭырссаны ицеит. Ишыжәбо еиԥш, макьанагьы иԥсы ҭоуп.
– Иҟоуҵаз уара ушԥахәаԥшуеи, уиашоу, уиашаму, – дҵааит аштаб аиҳабы.
– Ииашаны иҟасҵеит, – иҳәеит Алхас.
– Макьана изусҭцәоу ҽеишәа иҳаздыруам, уара иутәқәоу џьоук ракәзар?
– Иаҭахызаргьы исзааигәаӡоу ракәзааит. Исзааигәоу ракәым, сашьаҵәҟьагьы иакәзааит ихәҭаны дысшьит.
– Иахәҭам ҳәа аӡәыр игәы иаанагозар, нас абџьарқәа заҳки,–иҳәеитаӡәы дахьгылаз.
– Умшәан, Алхас, уара акгьы ухьуам.
– Афырхаҵара ҟазҵаз ихьраны иҟеи? – Даҽаӡәгьы ибжьы аагеит.
#
Аштаб аҿынтә аҭел иззасыз аиҳабыра зегьы ааин, амҩаҿы иаангылеит.
Араатәи аштаб аиҳабы уахь иҿынеихеит. Зегьы ахьгылаз днеит. Иааз аҳақьымгьы дрыцын.
– Аранӡа шәанааи, иҟалаз, ахьыҟалаз шәымнеикәа жәуам усгьы, шәаала абрыстәыла, – иҳәан аштаб аиҳабы дызлааз ала иҿынеихеит. Зегьы уи инаишьҭалеит. Аҳақьым днеин, аӡӷаб дналыхәаԥшит. Аӡӷаб лылацәақәа аахылтит, инеиқәылыԥсеит.
– Абас ауп дшыҟоу, даалҵшашәа дааҟалоит, нас дынҭанагалоит, ацәа дзалҵуам.
–Арцәага лылоупдалҵуеитирласны, ахәахәарақәагьы лымоуп лхы-лҿи, лҟатареи рҿы, аԥсразы акгьы лыхьуам, – лҳәеит аҳақьым.
Ари дбаны даналга, ахԥатәи ишьҭаз иҿы дааит аҳақьым. Аҳақьым ацәажәаха лымҭаӡакәа ҷкәынак даацәажәан:
– Ари даҳшьыр ҳәа дшәаны дыԥсызшәа ҟаиҵеит, илацәақәа ҭаԥ-ҭԥуеит, – иҳәеит.
– Уааԥшы, аӡәгьы уишьуам, – лҳәеит аҳақьым. – Абрысҟатәи ауаа шеилагылоу сышԥаршьри, – иҳәан илацәақәа аахитит, дахьхәыз ашьа аауан, ишәыз имаҭәақәа ашьа иаганы иҟан. Аҳақьым лчықьмаџьа иааҭылхит: аиоди, аспирҭи, абинти. Раԥхьа спирҭла иҿылыӡәӡәааит. Ахәра аҿыӡәӡәаара данаҿыз, игылақәаз рбыжьқәа неиларыԥсеит:
– Ацәгьара ҟазҵаз ацхыраара иҭахӡам, дшьабаны дыԥсааит, – рҳәан игылақәаз зегьы аҳәҳәара иалагеит, аха аҳақьым аӡәгьы игәхьаа мкӡакәа лус даҿын. Игылақәаз аҳәҳәара ианаҟәымҵӡа:
– Сара сҳақьымуп, ихәу ихәшәтәра суалуп, – лҳәеит ӷәӷәала дгәааны, лыбжьы ҩҭыганы.
Араион амилициа аначальникгьы даацәажәан:
– Ишәҳәо иашам, ари дыхәшәтәтәуп, иҿахәгьы иҿаҳхроуп, шәызҿқәоу закәзеи? – иҳәан ибжьы рдуны инрықәҿиҭит.
648 #
Ихәыз ишьа ҿыӡәӡәааны, аспирҭ ала ирыцқьаны, аиод ахьшьны, иҿаҳәаны, иҟалҵеит аҳақьым. Нас амилициаа дынрылҭан дыргеит.
– Аԥсгьы дыжәга, – лҳәеит аҳақьым. Асакаса аарган, днақәҵаны дыргеит. «Ацхыраара-ласы» ахьгылаз ахь. Аԥсы дназгоз ишиашаз «Ацхыраара-лас» днақәырҵеит, асакаса дшаныз.
Аӡӷаб акыр далҵхьан, арцәага илырҭаз. Уи наҟ– ааҟ лыжәҩа кны амашьынахь дыргеит. Амра акыр иҩеихьан, Гәдоуҭаҟа амҩа ианықәлоз. Уа иахьлеиз, аԥсы аморг днаганы дныҵадыргылт. Егьырҭ ахәшәтәырҭа иҭарҵеит. Алхас амилициа рахь дыргеит. Аусеилыргаҩ даниазҵаауаз, араион амилициа аначальник уа дтәан, Алхас иусқәа анеилыркаа ашьҭахь:
– Уҩызцәа рышҟа уца, амала, ахәы данбзиахалак, ҳаниацәажәо, уаҳҭаххар ҟалоит, ҳуҳәоит убасҟан уаа. «Афырхаҵа», – рҳәан доурышьҭит, Алхас. Аӡӷабгьы лыԥсы ааит. Ихәызгьы уамак имыхьӡеит. Иҿахәы иҿырхит. Аӡӷаб пионерԥызан. Алхас иишьыз иаҳәшьеи лареи иеибадыруан ари аӡӷаб. Длыԥхьаны ддәылигеит, нас шасыс дигар иҭаххеит. Агәыр лылаҵаны, лҿы акасыжә ҭагәаны иҩызеи иареи даныргоз ауп Алхас данрықәшәа, фырхаҵала дагьанрызныҟәа. Алхас иихәыз дқарҭтәын. Аибашьра ианалаго ҳәа арахь аҭынхацәа змаз рҿы иааны, зҽыҵәахны иҟаз дреиуан. Уи иҿахәы иҿызхуаз апионер лагер аҿы шәызланеизеи? – ҳәа азҵаара анииҭа, ус иҳәеит:
– Ӡыхәашь нырцә, ҳара ҳтәқәа ахьынхо, аган ала уаҩы ихьчаӡауам. Уаантәи амшын ҳҭаланы ҳнеит.
Захар иԥшәма ари ажәабжь ахьынӡалеиҳәоз, аамҭа рацәаны ицеит, амрагьы акыр иҩхалеит. Иара дындәылҵит.
– Ҳажәқәеи ҳҳәарақәеи еибарҟаауа, иахьа иҳахьыз ахаангьы иаҳмыхьӡацт, – лҳәан Света агылара дналагеит.
Захари Светеи рҿи рнапи ааӡәӡәаны аборахь рҿы#
нархеит. Иеицхырааны, рыжәқәа рхьеит, иҭырцеит, рҳәарақәа ахкаарахь икарцеит. Акруны акранырфа ашьҭахь, Захар «аамҭацәгьак ҳҭагылоуп, ҳзықәшәо ҳаздыруам, уаҵәы шьыжьымҭан агаҿаҟа сцоит, иахьа сыззааз, саандақәа сырӷәӷәарц азоуп», – иҳәан иеигәышә аашьҭыхны амхахьы дцеит. Захар имхахьы данца, Светеи Марҭеи рымала ианааизынха, Алхас иҟаиҵаз афырхаҵара Марҭа илалҳәеит. Света дахьынӡацәажәоз Марҭа дӡырҩуа дтәан. Света лажәа даналга, Марҭа даагәырӷьан, дааччеит.
Ҩажәеихԥатәи ахы
Еснагь еиԥш иахьагьы, Захар агаҿаҟа дцеит ишәақь аашьҭыхны. Иара дахьцоз, ихәгьы игеит. Ахысыбжьқәа ааиҩуан Гәымсҭантәи, Гагрантәи, Гәдоуҭатәи аеропорт аҿынтә аибашьыга ҳаирпланқәа ҩышьҭыԥраауан, ишиашоу амшын аҟәара иаваршәны ицон. Гагра илеизаргьы илеит анааугәахәлак, абомба абжьы гон. Ауаа ирҳәон Гәдоуҭатәи аеропорт аҿы Шеварнаӡиеи Арӡынбеи тәан ҳәа. Шеварнаӡе идықәиҵоз аҳаирпланқәа аԥсуаа ахьтәаз абомбақәа рыларыжьуан. Арӡынба идәықәиҵаз аҳаирпланқәа ампыҵахалаҩцәа ахьтәаз абомба рыларыжьуан ҳәа. Изакәхалак, ауаа нҵәон, аибашьра ду цон. Ара асиа зҽанҵаны, итәақәаз макьана џьаргьы имцацызт, рхы ԥхашьо итәан, реиҳабыра рҳәатәы хаҵо. Дара ибзианы ирдыруан, аибашьраҿы алеишәа шаҭахыз, алеишәа аныҟамла, аиааирагьы шыҟамлоз. Убри азы акәын, рхала џьаргьы имцакәа, «рҽырԥсны», реиҳабыра рҳәатәы хаҵаны ара иштәаз.
Захар иҭыԥ аҿы данлеи, Алхаси Димеи ааихьан. Ирыԥсахуазгьы макьана имцацызт. Урҭ рыҩныҟақәа рцаразы, аҽеидкылара иаҿын. Захари дареи аԥсшәақәа ааибырҳәеит. Уи ашьҭахь, рацәак иаанымхакәа ауха
650 #
иҷаԥшьақәоз цеит. Иааизынхеит Захар иҩызцәеи иареи. Захар иааигаз ихәы Алхаси Димеи рыхәқәа ахьықәыз, астол ажә игылаз инықәиҵеит. Захар иҩызцәеи иареи уаанӡаизҷаԥшьозрҩызцәашырыԥсахызеиԥш,ха-балак, итәақәазгьы рҩызцәа рыԥсахит. Ирыԥсахқәозгьы, из-ԥсахуазгьы ргәы иалан, рҩызцәа аӷа иҿагыланы иеи-башьуа, дара ара иахьтәаз, агәҿыӷьразы амацеи ашашкеи ирысуан. Аха уи дара ирхарамызт, реиҳабыра ирҳәоз ҟарҵон, рнапаҿы иҟан.
– Иаци иацжәаци ракәым ҳара ара ҳанаа, ара ҳааижьҭеи ушьҭа акрааҵуеит. Аиҳабырагьы иҳарымҳәеит, ҳаргьы иаҳзымхәыцит иҟаҳҵашаз. Иацы аҩныҟа ҳанцоз, Димеи сареи иеибаҳҳәеит ажыгақәа аагарц. Ажрақәа жны, иҟаҳҵарц. Абри ҳзыҩнатәоу аԥсыӡкцәа рыҩны аҵкыс, еиҳа ҳахьчоит, ажрақәа ҳжыр.
Димеи сареи ҳалагоит ажрақәа рыжра, аиҳабыра ҳазрзыԥшрызеи, – иҳәеит Алхас.
– Ажыгақәа аажәгазар, аиаша ҟашәҵеит. Сара уи хырҩаас иҟасымҵеит акәымзар, саргьы иаазгон, егьырҭгьы идаасыргон. Гагреи Гәымсҭеи иҟоу ара иааиргьы шыҟало аадыруазароуп. Уи азы акәзаргьы ҟалоит ҳаиҳабыра ара ҳаанкыланы ҳашрымоу, – иҳәеит Захар.
– Шәара шәеиҳабуп, ақәра шәымоуп, ишәҳарҟаҵом. Ҳара иҟаҳҵоит, – иҳәан даачеит Алхас, нас Дима иахь дынхьаҳәын:
– Уаала, Дима, ажра ҳалагап.
– Уаала, – иҳәеит Димагьы.
Дара зыҩназ, аԥсыӡкцәа рыҩнажә аҟнытә, акыр
инаскьаганы, иржырц уаанӡа ирыӡбахьан. Рҩыџьагьы иеицны инеин, ржыгақәа рыманы инҭыҵит. Убасҟан, Дима Захар иахь ихы наирхан:
–Абас иаажып ҳәа ҳгәы иҭоуп ишԥажәбои? – иҳәеит ажрақәа ржып ҳәа ргәы ишаанагоз инапала ирбо.
– Уаҳа зҭахым ауп, – иҳәан ргәқәа аақәирбзиахеит Алхаси Димеи злагаз аус. Алхаси Димеи ажра иалагеит. Аԥслымӡраҿы ажыгақәа рыла ажра уадаҩхеит. Абаҳа
#
гәаҩақәа ракәын ибзиақәаз, аха уи иазымхәыцызт, иаарымгеит, агха рыхьит. Ушьҭа рыҩнқәа рахь ицаны ирзаагом, ирымоу ржыгақәа рыла маҷ-маҷ иржлап. Ушьҭан ианаауа, абаҳа гәаҩақәа ааргап. Алхаси Димеи ажыгақәа кны, иахьынӡадырпуаз, Захар ишәақь ижәҩахыр ихшьны, длеи-ҩеиуа аҟәара дықәын.
Доусы ахьтәақәаз, дара ишырҭаху аамҭа рхыргон: џьоукы ашашка иасуан, џьоукы ашахмат иасуан, џьоукы амаца иасуан. Ажыга зкыз Алхаси Димеи ракәын. Алхаси Димеи анааԥса, ржыгақәа нарсны, дара аԥсыӡкцәа рыҩнажә изыҩназ, иҟанаҵоз ашьашәыр аҿы, аӷәы ықәҵаны, атәарҭа иҟаз инеины инықәтәеит. Ԥыҭрак рыԥсы ааршьахьан еиԥш, арҭ штәаз Захар ианиба, ижәҩахыр ихшьыз ашәақь аахыхны, аҩнажә аган инадиргылан, иара днеин, ажыга аашьҭхны, ажра дналагеит. Алхаси Димеи даҽа хәыҷык рыԥсқәа ршьарц рыгәқәа ирҭан, аха Захар ажра дҭагыланы ижуашәа анырба, иҩагылан, Захар ажра дахьаҿыз инеины инаидгылан:
– Шәара шәааԥсоуп, ҳара иҟаҳҵоит, – иҳәан Алхас Захар иикыз ажыга ааимихын, ажра дналагеит.
ЗахарАлхас ажыгаиимҭарцдалагеит,ахаимуит.Дима ажыга ахькажьыз днеин, иаашьҭихын, Алхас дивагыланы ажра дналагеит.
Ус ажра ишаҿыз машьынала даарыдгылт, аинрал, Дбар Сергеи Платон-иԥа, уи амашьына дааҭыҵын:
– Афырхацәа, афырхацәа, аиаша ҟашәҵоит. Иахьа Аԥсны хабалак, ишәарҭоуп. Араагьы ихьчатәуп. Шәара абра шәтәамзар, шәқыҭа былны иахысхьазаарын, шәара шәхыԥшоуп еиқәзырхаз. Арҭ алахшақәа ԥхашьара рыблақәа ирхума? Ҳаԥшьхәааҵәҟьа урыхәарҭам, дара мҵа-кьакьо, реиҳабыра рахь ирҳәахьеит.
– «Ҳааигәара иҟоу ҩба-хԥа қыҭа ҳара ҳамч рықәхоит» ҳәа. Зыгәра угода? Аҽырӷәӷәара аҭахуп, аҽырӷәӷәара, агәкаҳара аҭахӡам. Иҳақәлаз раҵкьыс ҳара ҳиааиуеит. Избанзар, иҳадгыло ажәларқәа ҟалоит. Ҳара ҳадгьыл иқәгылоу ҳаҩнқәа рыҭӡамцқәа ҳрыхьчоит. Амала, аид652 #
гылара аҭахуп, аидгылара. Шәеидгылар, шәыԥсадгьыл хьчахоит, наӡаӡагьы шәара ишәзынхоит.
Дбар Сергеи Платон-иԥа игылаз аҷкәынцәа рахь дынхьаԥшын:
– Абарҭ рыуа дарбану, ааигәа афырхаҵара ҟазҵаз? – иҳәан Захар дизҵааит:
– Абри иоуп, – иҳәеит Захар, Алхас инапы наиқәкны.
Дбар Сергеи Платон-иԥа ацәажәара данналага нахыс, дара ӡырҩуа игылан.
– Уара иушьыз аратәуп, иухәыз қарҭаа, рыуацәа рҿы иааны рҽыҵәахны иҟан. Уи идагьы иҟақәаз рацәаҩын. Бзиашәа уара умшала апионер ԥыза деиқәхеит, насгьы апионерцәа адырҩаҽныҵәҟьа иқәыргеит акәымзар, урҭ ара ишыҟаз, аибашьра иалагон. Урҭ зықәшәозгьы здыруадаз. Уара уфырхаҵара абзоуралоуп апионерцәа рықәгара амш зааигәахаз.
Ҳара абра ҳахьгылоу аҭыԥ даара ишәарҭоуп, ишәзымдыруа шәааигәа аӡәгьы даашәмышьҭлан, апарольгьы шәымазароуп, парольла шәеибадырроуп ишәзымдырқәои шәареи. Абас акыр данрацәажәа, Дбар Сергеи Платон-иԥа имашьына днақәтәан, «абзиараз» ҳәа нареиҳәан, дцеит.
Иара данца, Алхаси Димеи уаанӡа изҿыз, адгьыл ажра иналагеит. Сааҭк аҟара анааҵ, аштаб аҿынтә ауаҩы даарышьҭит апароль реиҳәаразы. Дбар Сергеи Платониԥа арантә дышнеиуаз аштаб аҿы дынкыдгылан, иреиҳәеит апарольқәа рарҳәарц, парольда ирзымдыруа, аӡәгьы рааигәара иаармышьҭырц. Аштаб аҿынтә иааз иреиҳәеит, ирзымдыруа аӡәы данааиуа ажәа «Адгьыл» иҳәарц. Егьыс шәара шәахьтәоу, шәара маҷк шәақәшәар, знык ахысра, шәзыцәшәаша шәара дук шәанақәшәа, ҩынтә ахысра, шәымч зқәымхо, шәара дук шәанақәшәа, хынтә, ма инеиҳаны ахысра. Аштаб аҿынтә иааз ауаҩы иреиҳәеит, иара убас, даргьы акырнытә ираҳахьаз: Ҳаԥшьхәы инхоз агырцәеи ақырҭцәеи «аибашьра ҟалар, ҳааигәара инхо аԥсуаа, ҩба-хԥа қыҭа ҳара ҳамч шрықәхо» – ҳәа ирҳәахьаз ражәа.
#
Убри аҟынтә иреиҳәеит, аҽырӷәӷәара шаҭаху...
Уи ашьҭахь, аамҭа уамак мцацкәа, ҽнак, ацҳа аҵаҟа итәақәаз, знык ихысит. Ахысыбжьқәа заҳақәаз, ааилаӡыӡааит. Ҩынтә ихыст, изаҳақәаз «иҟалеи?» ҳәа иааилагьежьт. Уи инаркны ирацәаны ахысыбжьқәа гон. Еиҳарак ишәарҭаз, џьоукы Ӡыхәашь нырцә ала ихысуан, џьоукы аарцә. Ахысыбжьқәа рацәаны игошәа анраҳа, ааигәа-сигәа итәақәаз зегьы «рыцхраараз» уахь иеихеит ршәақьқәа рыманы. Уа итәақәаз «ацхырааҩцәа» ааизшәа анырба, аччара иалагеит. Абнатә кәата аԥацәа фба аманы ирбан, иеихсуан, аха ирызшьуамызт. Убри азы акәын изыччозгьы.
Арҭ итәақәаз ирыцрхааразы ишааиз анырба, дара ирцәымӷахеит. Зегьы аччара иаҟәыҵны иаангылеит.
Хынтә, ма иҵегь инеиҳаны, ахысыбжьқәа анга, иаанаго, «ацхыраара ҳашәҭ» ҳәа ауп, шәара акәатақәа риеихсра шәаҿуп. Акәатақәа рышьра азоума, ацхыраара ахьышәҭаху? Ҳәарас иаҭахузеи, иҟашәҵо иашам. Аштаб аҿы итәақәоугьы шәхысбыжьқәа раҳазар акәхап, урҭ шәхысыбжьқәа раҳаны, имааикәа изаангылашам. Нас урҭ анааилак, ирашәҳәараны иҟоузеи? – иҳәан Захар иԥсы ԥыжәжәо, ацәҳара даҿын. Иҟарҵаз шиашам иеилыркаан, акәатақәа иреихсқәаз зегьы ирцәымӷахеит.
– Ҳаҭамзааит, Захар, – иҳәеит агәыԥ иеилагылаз рахь аӡәы. Зегьы “аууы” ааилдыргеит.
– Ҳаҭамзааит ҳәа сара изсоуҳәозеи? Ахәыцра, аҭахуп, ахәыцра. Ҳаӷа иҿагыланы ҳҩызцәа аибашьра иаҿуп, ҳара амш аагоит. Ара ҳазтәоу амшгараз акәӡам. Аԥсадгьыл ахьчараз ауп. Иҟаларызеишь ҳәа ауаа ӡыӡуа иҟоуп. Акатаҳәа арԥарацәа шьны иааргоит, рҵәыуара ҳахәом, – есааира игәы ԥыжәжәо, ацәажәара даҿын Захар. Ус аӡәы дааит. Уи иреиҳәеит Гагра аибашьра шцо, Аҟәанӡа дара шааихьоу, Очамчыраа рқыҭақәа рымакны, аибашьрақәа ишырҿу ақырҭқәа. Ҳара ҳазҿузеи? – ҳәа азҵаара ықәиргылеит ацәажәаҩ. Џьоукы Гаграҟа ҳцоит ҳәа иқәгылеит. Џьоукы Гәымсҭаҟа ҳцоит ҳәа иқәгылеит.
654 #
Џьоукы Очамчыраҟа ҳцоит ҳәа иқәгылеит, ас зҳәақәоз арра маҵура иахысқәази, ашкол аушьҭымҭацәеи ракәын. Еиуеиԥшым амзызқәа ирыхҟьаны аррамаҵура изахымсқәази абжьаратә школ изалымгақәази, абџьар акышьа абардыруаз? Урҭ хазы иқәгылеит, «ҽнак иадамхаргьы, абџьар акышьа ҳшәырба» – ҳәа. Арҭ ирҳәоз аиҳабыра ираҳан иааит. Урҭ анааи, иеиҳагьы рҽырӷәӷәаны иқәгылеит ажәлар.
Ҳара, ара аҟәараҿы ҳазгылеи, акәатақәа ҳреихсуа, шәарыцара ҳәа ҳаазшәа? – рҳәан рҽырӷәӷәаны аиҳабыраа ирҿагылеит.
– Иҟаҳҵарызеи, нас? – иҳәан аӡәы ибжьы аарылаҩит.
– Иҟаҳҵахуеи, доусы ҳҭыԥқәа рҿы ҳаҟазароуп, аха ҳара ҳҭыԥ ара акәӡам, ҳара ҳҭыԥ аибашьра адәаҿоуп – иҳәан арҵәааҳәа дыҳәҳәон даҽаӡәы.
– Ҳарзыӡырҩып аиҳабыра ирҳәо, ажәа раҳҭаԥ, – иҳәеит аӡәы. Убасҟан аиҳабыра рҿынтә иааиз аӡәы, игылақәаз даарылҵын, ацәажәара дналагеит:
– Иаабоит шәара зегьы шәыԥсадгьыл азы шәгәы шыбылуа, доусы ишәылшо ахәыҷы ҟашәҵар шышәҭаху, уи азы шәхы шәшамеигӡо, уи бзиоуп, уи ҳаигәырӷьоит. Убас шәеидгылара, ҳара агәра ҳнаргоит, аӷацәа иагьа цәгьара ҳзаарцаргьы, иагьа ҳқыҭақәеи ҳақалақьқәеи рҟәаҟәаргьы, ҳара аиааира шааго. Аха зегьы иеидкыланы уахь иаҳзышьҭуам. Араагьы иаҭахуп ауаа, шәара шәыда уаҩ дыҟамкуа иҟоума? Аибашьра ахьцо, ҳаҷкәынцәа хабалак, иалагылоуп. Урҭ ыҟоуп Гагра, урҭ ыҟоуп Гәымсҭа, урҭ ыҟоуп Очамчыра. Гагра аӷа дыԥхаҵо дызмоу, еиҳараҩык Гәдоуҭаа роуп. Абра раԥхьа аӡә иҳәон абџьар зымкыцгьы шыҟоу. Уи ҳхаҿы иааганы, уаҵәыҵәҟьа ишәзырбо дааҳашьҭуеит, абџьар акышьа ззымдыруа идҳарҵап, егьырҭгьы иргәалаиршәап”. Ари ацәажәаҩ иажәа даалган, днаскьаны днагылеит. Ауаа шаиц, аира иаҿын. Ицәажәаз иажәа даналга, уи иҩызагьы дызлагылаз даарылҵын ацәажәара дналагеит.
– Ажәлар шәхаҵкы! Арҭ алақәа ҳаԥсадгьыл мчыла
#
иҳамырхырц иҳақәлеит. Аԥсны хабалак, аибашьрақәа цоит. Раԥхьа ажәа еиҿыхарақәа ыҟан. Ашьҭахь имҳәаимырза ҳгәаҳҽанӡамкәа иҳақәлеит. Очамчреи Тҟәарчали доусы рқыҭақәа рыхьчоит. Тҟәарчалаа рқыҭақәа реиԥш, рықалақьгьы аӷа даларымҵеит. Аӷацәа Очамчыра иалсны Аҟәа ргеит, Гәымсҭанӡагьы иааӡеит. Гаграгьы ргеит, Урыстәылаҟа, ҳзымцо-ҳзымаауа ҳамҩа ркит. Иахьа Аԥсны ашәарҭа иҭагылоуп. Иахьеиԥш, заҟараан ашәарҭа иҭагылахьоузеи, Аԥсны рыцҳа, аха макьана, имаҷны акәзаргьы, аԥсуа ибжьы ықәыҩуеит. Аԥсышәала ицәажәоит: абна, амшын, аӡиасқәа... Урҭ даҽа бызшәак рыздырӡуам, ирдыррангьы иҟам. Иарбанзаалак, аӡәы гәкаҳарак ҟашәымҵароуп. Имарианы акәымзаргьы, иахьцалак, аиааира ҳара иаагоит. Амала, ҳаизхәыцны ҳныҟәароуп. Доусы иахьаҳҭаху, ишаҳҭаху ҳцо, ҳаауа ҳҟамлароуп. Зегьы ҳаҩнқәа рҿы ҳаҟазароуп, «шәааироуп ахьырҳәа» ҳнеилароуп. Иахьа шәара абра шәыҟоуп, шәаҳҭахуп ҳәа ахьшәарҳәо, уаҳа шәахысны џьаргьы шәымцароуп. Шәанаҭаху, шәахьаҭаху, ҳара шәаагоит. Ара, ҳара ҳҿы алеишәа ҟалар, аӷацәа ралцара еиҳа имарианы иҳалҳаршоит. Идыруп, ҳара аиааира шааго, нхыҵи-аахыҵи зегьы ҳара ишҳадгыло, – иҳәан иажәа даалгеит.
Уи иашьҭахь, иқәгылеит даҽа ҩыџьа-хҩык раҟара. Урҭгьы ирҳәоз зегьы ирҳәац акәын, аидгылара, аизыӡырҩра, ахы амеигӡара. Абарҭ ҟалар, аиааира шааго. Ицәажәалак зегьы, ақырҭқәа ргәаӷ ркын, урҭ рзыҳәа зегьы рыԥсқәа ԥыжәжәо ицон, ара агаҿа итәақәазгьы налаҵаны.
– Аӡәы ҳиазҵааӡом, ҳара ҳхала ҳцоит аибашьра, – рҳәон џьоукы. Аха реиҳабацәа рылабжьон. Ара иахьтәоугьы ахьчара, шаҭаху рарҳәон. Аӡәы дыҟаӡамкәа иаанхаргьы, ишшәарҭаз, реилдыркаауан. Аҿар реиҳабацәа рҳәатәы харҵон, рҽааныркылон. Ус мшқәак цеит. Аибашьра шцац ицоит. Аԥсынра ашьа кашуеит. Ашьа илагыланы ҳарԥарацәа қәԥоит. Иршьқәо ааганы,
656 #
рбаҳчақәа рҿы анышә иаҭаны ицоит. Анацәеи абацәеи изымеибашьқәоз рыҩнқәа иҟоуп, рыҷкәынцәа рнышәынҭрақәа ирхатәоуп.
Аштаб аҿынтә иааины, ицәажәоз ииҳәаз наигӡеит. Автомати агранатыршәгеи дзырҵашаз ауаҩы даашьҭны, хымш дырҵара даҿын. Ибзиангьы идирҵеит, издырқәаны изхашҭқәазгьы иргәалаиршәеит. Уи дара ргәы иаахәеит, еиҳа рхы иақәгәыӷуа иҟанаҵеит Аԥсадгьыл ахьчаҩцәа...
Иахьа ашьыжь, Захар дгыланы арахь данаауаз, Марҭагьы дгылеит, лаб диҳәарц, ларгьы иара дахьцо, диццарц азы.
– Саб, саргьы исҭахуп уахьцо, суццарц.
– Иҟабҵозеи, ӡӷабк ахацәа бынрышьклаҳауа? – лҳәеит Света, Марҭа илҳәаз анлаҳа, Захар иԥҳа илҳәаз, иара аҭак ҟаиҵаанӡа.
– Сара маҷк аҟарагьы амедицина атәы здыруеит. Медиаҳәшьак лаҳасаб ала зегьы ахьцо сыҟазар, сыхәҭоуп ҳәа сгәы ианагоит, – лҳәеит Марҭа Света илҳәаз лгәамԥхакәа, лаб ииҳәои ҳәа диҿаԥшуа. Аха Захар иахиҳәаара изымдыруа, иԥҳа даалҿаԥшит. Марҭа лаб иҿымҭшьа лара илгәамԥхакәа даацәажәеит:
– Саб, исҳәаз иахуҳәаауазеи? Уара уажәуп, уахь урымгаргьы алшоит. Уажәра адагьы ачымазарақәа акыр ухугахьеит. Сара сашьцәа хәыҷқәоуп. Ҳара ҳгәараҭаҿы абџьарк зкыша дҟалар ҟамлаӡои? Сашьцәа рызҳар, иԥхарымшьаӡои? Урҭ рҩызцәа анцәажәо: ҳашьцәа, ҳаҳәшьцәа,ҳабацәаиҟарҵазҳәа,усҟандара ирҳәози,саб. Сара сашьцәа раҳаҭыр азы сцоит, уара иумуазаргьы.
– Сара иагьа сықәра ыҟазаргьы, иагьа чмазара бааԥс схызгахьазаргьы аибашьра сцароуп. Сымцакәа ԥсыхәа сымаӡам. Иахьала сыцәгьамкәа агәабзиара сымоуп, изыхьраны иҟоу здырхьада? Сылахь иану сақәшәоит.
– Уиашоуп, саб. Нас сара суццар мап укуама? Сыԥсадгьыл сацәуҵәахуама? Санҵәҟьа Литва дааныжьны сыԥсадгьыл ахь сааит, игәхьааганы, нас сыԥсадгьыл аӷацәа исымырхыр, исычҳап угәахәома, иахуҳәаауазеи, саб?
#
– Марҭа, бара абырсҟаҟара зыбҳәои? Аибашьра бсышьҭрым ҳәа бгәы изаанагои? Бара ибымҳәаргьы сара ибасҳәап ҳәа акәын, бсызгәаар ҳәа сшәон акәымзар. Уажәы, бара бхала ианыбҳәа, сара мап скуам, бара ишыбҭаху, бныҟәа, – иҳәан иԥҳа лхы игәы инадикылан, иааигәыдрӷәӷәаланы, иааишьышьын, нас днагәӡит.
– Уԥҳагьы дугома? – лҳәеит Света, лыԥшәма дниҿаԥшын, уи ииҳәаз дазыразӡамкәа.
–Аԥсадгьыл хьчатәуп, – иҳәеит Захар, Света илҳәаз лажәа аҭакс.
Уи акәхеит Марҭа лаби лареи, иеицны агәара инҭыҵит.
– Машьынак ҳаур бзиоуп, иаҳмоургьы, ҳахьцо рацәак бжьам, шьапылагьы ҳлеиратәы ҳаҟоуп, – иҳәан Захар иԥҳаи иареи амҩа ианыланы рҿылархеит. Уаҳа иҭацәыз машьынакгьы рықәымшәеит. Урҭ шьапыла мацара ицеит.
Аби аԥҳаи ахьааиуаз збаз Алхас, дрыхәаԥшуа дгылан. «Исызхаҵом, абри леиԥш иҟоу анцәахша сара дысразҟханы дҟалоит» ҳәа.
Абри аибашьра ду ицо, «ҳаибганы ҳалҵны ҳзыҟалар, изакәытә разҟузеи, исоурыз», – дхәыцуан Алхас.
Захари Марҭеи Алхас иааидгылаанӡа иара иаԥхьаҟа шьаҿақәак ааҟаиҵан, днарԥылеит. Уи раԥхьа Захар инапы ааимихит, нас, Марҭа. Алхас Марҭа лнапы анаалымих, убас цәалашәара бзиак мцабзҵас иҩихҟьеит, ахаан уи еиԥш ацәалашәара, иара ицәа иаламшәацызт. Марҭа лакәзар, лнапы анааимылх, лыблақәа ҭырхаха, Алхас дниҿаԥшит, уаҳа аҭакгьы лара илзымҳәеит.
Абжьааԥны еиԥш, иахьагьы, аҳаирпланқәа амшын аҟәара иаваршәны Ԥицунда инахыԥрааны, Гагра ицаны, абомбақәа карыжьуан. Урҭ абомбақәа икаҳауаз рыбжьы гәыҭшьаагаха араагьы иуаҳауан. Урҭ абомбақәа рыбжьы заҳауаз зегьы «иԥсыда, инхада» – ҳәа иҵаауан. Ашьҭахь иажәабжьны ауаа ирылаҩит, Ԥицунда аҳаирплан лазышьҭуа абџьар ҿыц ықәдыргылеит ҳәа. Уи
658 #
иашоуп ҳәа агәаанагара роуит ус еиԥш иҟаз ажәабжь ираҳаз. Избанзар, убри анырҳәа ашьҭахь, абомба кажьга аҳаирпланқәа Ԥицунда имлаӡакәа, Аџьратә аҩхаа ибжьаланы ицон. Уаантәи Гагра илеины, абомбақәа кажьны, ианаауаз, зынӡа илаҟәӡаны аиха мҩа иқәыршәны акәын ишаауаз. Ҳәарас иаҭахузеи, арҭ аӷа иҳаирпланқәа шракәыз рдыруан избоз зегьы. Даҽа ҳаирпланқәак Ԥицунда иахыԥрааны ицон. Урҭ ҳара ҳтәқәа ракәын. Уажәгьы абас Гаграҟа рхқәа рханы иԥыруан аҳаирпланқәа. Хацәнамырха Гагра аибашьра цон. Гагра зџьынџьзи ампыҵахалаҩцәеи иеимаркуан. Рыҩганк ибзианы иеилыркаауан Гагра ззынхоз аиааира шигоз. Уи азы акәын рыхқәа ақәҵаны Гагра агаразы изықәԥоз. Анцәа иумҳәан, аха Гагра аӷацәа иргар, аурысқәеи ҳареи ҳгәашә адыркуан. Гагра аԥсуаа ирызгар, урҭ ирауан аԥсеивгарҭа. Марҭеи Алхаси амшын аҟәара иқәгыланы, аҳаирпланқәа ирзыԥшуан. Ус машьынақәак ааит. Урҭ амашьынақәа Алхас илаԥш нарықәшәеит.
– Машьынақәак ааит, издыруада Гаграа ацхыраара рҭахызар. Уахь ҳрышьҭырц иаазар? Шәанаҳҭаху азы шәыхиаз, шәахьҳаргылаз шәгылаз рымҳәази, нас еснагь, ара ҳаҟазаауама? – иҳәеит Алхас.
– Уи ауми иуҳәаша, ҳцароуп Гаграҟа, ма Аҟәаҟа, анцәа иҟнытәгьы ииашам, ҳара ара ҳаҟазаара.
– Ус ҳҳәоит, аха ара уаҩ дыҟамзаргьы, ҳқыҭақәа ус иаанрыжьп ҳәа бгәахәуоу, анҭ алахшақәа. Ақыҭақәеи ҳақалақь Гәдоуҭеи ҳрыкәшаны ҳаштәоу рдыруеит акәымзар, ахәыҷқәа инадыркны, аду иҿынӡа аӡәы даанмыжькәа иҟәаҟәса иқәрымҵози? Бымбои, Очамчыреи Тҟәарчали зҭагылоу? Урҭ аӷацәа рымҩақәа кны ишырҿагылоугьы, абомбақәеи, абзарбзан хқәеи рылажьуа, иҳазгозар ҳәа аибашьра ишаҿу. Ҳара ара ҳзыргылазгьы баша ҳадмыргылаӡеит, акы рзымдыруа иҟоума? Алхас иажәақәа Марҭа лхы рзышьҭны дырзыӡырҩуан, иажәақәа лара ихалҵон. Уи ииҳәоз иажәақәа акы рылхны иузкаршәуамызт. Ус Захар ибжьы
#
аагеит, уи инапгьы иҟьеит, «арахь шәааи» ҳәа аанарго. Захар ииҳәоз рмаҳаит, аха инапы ахьиҟьаз ала, ирдырит уахь дышрыԥхьоз.
– Баала, иҟоу аабап, – иҳәан Алхас уахь иҿынеихеит.
– Бзиоуп, – лҳәан Марҭа Алхас днаишьҭалеит. Ааигәа-сигәа итәақәаз зегьы аҽеизгара иаҿын. Алхаси Марҭеи урҭ иаарылагылт. Зегьы ахьгылаз гәы намӡала аицәажәарақәа ирҿын. Урҭ зегьы дара ртәала ииашақәан. Аха аибашьра атәы зегьы инҭкааны, иаурдырхуаз. Аԥсадгьыл ахьчаҩцәа зегьы иеидкыланы аибашьрахь рынашьҭра, арахь рышьҭахьҟа изықәгәыӷуа уаҩы дыҟаӡамкәа рааныжьра, иашахозма. Арратә ҵара змоу ауаагьы ҳамамзи, урҭ азхәыцны, ишәаны-изаны, акәымзи аԥсадгьыл ахьчаҩцәа аибашьрахь ишынарышьҭуаз. Абар, иааит дара ргәарангьы. Аха ара ирыхьчозгьы зынӡа иаахылаԥшуа, аӡәгьы дыҟамкәа, зегьы Гаграҟа, ма Гәымсҭаҟа ицар, иашахома? Уажәтәила ара ҭынчроуп, еибашьра ыҟам ҳәа, араагьы ахьчара аҭахуп, аха Гагра амч ӷәӷәа ақәҵаны иҭарцәтәуп. Ус араатәи аштаб аиҳабы ибжьы рдуны иаарықәҿиҭит:
“Аиҳабыра рҿынтә иааиз. ажәа иаҳҭап, зны шәааӡырҩы.” Ацәажәара иаҿқәаз ааҟәыҵын, амҵ ԥыруазар, иуаҳартә, зегьы аӡырҩра иналагеит. Еилагылаз рыгәҭа даагылан, ажәа зырҭаз ацәажәара дналагеит:
– Аҩызцәа, шәара ишыжәбо еиԥш, Аԥсны ашьа кашуеит, иҵегь ашьа кашраны иҟоуп, аха агәра шәҳаргоит Аԥсны аԥсуаа ишаҳзынхо. Абрантәи аибашьцәа Гаграҟа иҳашьҭыроуп. Гагра иаарласны ахы иақәиҭаҳтәроуп. Араагьы џьоукы шәыҟамзар ауам. Ихьчатәуп араагьы. Аурыс ҭыԥҳа дымҵарсны дызгоз, ирзиуз жәымбои, афырхаҵа Алхас? Нас шәара ара шәгыламзар, аӡӷаб дыргон. Дара иҟарҵаз аус бааԥсы ҳара ҳхы иҭадырԥон. Уажәгьы, акгьы шыҟарымҵо агәра згода? Ара уаҩ дгыламзар, амшын адесант хыҵыр избода? Ҳахьшәыхәаԥшуа, шәаабоит ара шәшыҟоу зықәрақәа ыҟоу ахацәагьы, иара убас, ашкол қәра иаҵанакуа
660 #
ахәыҷқәагьы. Ус иҟоу шәаангылароуп, ишәо шәыҟазар ҟалоит. Зегьы гәыла ҳаиԥшым. Ус иҟоу излымшогьы шәхы дырны шәаангылароуп, уи азы аӡәгьы гәыбӷан шәиҭаӡом. Излымшо шәаангылар, аибашьцәа рзы еиҳагьы еиӷьхоит, урҭ ԥырхагада иеибышьуеит, мамзар, шәырԥырхагахар ауеит. Абригь жәдыруазааит.
– Ҳара ара ҳшыҟоу, ҳхәыҷқәа шԥаҳашьҭуеи? Ҳара урҭ раԥхьа ҳгылароуп, – рҳәан «аууы» ааилдыргеит, зықәра ыҟаз ауаа.
– Ҳаиҳабыра ирҳәаз иашоуп, аизыӡырҩра ыҟазароуп ҳәа уаанӡагьы ирҳәахьан. Аиҳабыра ирҳәо хаҳҵап ҳәа акәын акәымзар, уажәраанӡагьы ҳцон. Ҳшааиц ҳааилап, аилагара ҟаҳҵарым, еиҳа ҳманшәалахар шәҭахызар, – абас аҿар рыбжьы гон.
– Сахьшәылаԥшуа избоит, ҭыԥҳацәакгьы ара шәшыҟоу, аха уажәтәила урҭ аҭахӡам, иаҭаххаша асиа рҽанырҵахьеит Гәдоуҭа. Ушьҭан азы шәыхиаз, – иҳәан иажәа даалгеит ицәажәоз.
– Ҳара, абарҭ ҳашьцәа ҳрыцны ҳцоит. Ус еиҳа еиӷьаҳшьоит.
– Ишԥаҳҳәахьоу? Еиӷьаҳшьо аума иҟаҵатәу, иахәҭоу акәӡами? Иахәҭоу ҳәа иаҳаԥхьаӡо, ар реиҳабыра ирӡбо ауп.
– Сара саб иқәра ыҟоуп. Ачымазарақәа рацәаны ихигахьеит. Шәара шәҳәашьала, уи дыжәгаӡом. Сашьцәа аԥслымӡ илатәаны ихәмаруеит ихәыҷқәоуп, изцаӡом. Арантәи аӡӷабцәа жәгаӡом. Уи иашоу, нас? Марҭа лыбжьы аалыргеит.
– Ибзиоуп, нас? Баб ара дыҟазар ҳиазҵаап. Уи дазыразхар, баҳшьҭуеит.
– Арҭ ишәышьҭқәо зегьы рабацәа шәразҵааны аума ишышәышьҭуа?
– Абри ицәажәо аҭыԥҳа лаб уарбану, ухы ҳардыри?
– Сара соуп уи лаб, уажәхьеит ҳәа сышәԥхьаӡоит, аха сара макьана акыр сылоуп, сыгәгьы бзиоуп макьана, сыршьыр, ма сычмазаҩхар ҳәа сшәоит ҳәа саангылома? Ус
#
иаангыло ҳәа аӡәыр ыҟоума, мамзаргьы? Сыԥҳа дцозар, сара сакәӡам изызҵаатәу, лара лоуп, лара илылшо, лара илдыруеит. Иара усгьы сара шәансазҵаа, лара илҳәаз ҳаҳаит, сыԥҳа дсыманы сцоит – Захар дцәажәон игәы нханы.
– Ус акәзар, аибашьра шәцара шәызлазыразу ала шәнапы анҵаны шәца, ԥшӡала, аиааира ганы шәхынҳәааит, – иҳәеит уаанӡа ицәажәоз аиҳабы. Захар иԥҳаи иареи неин, рнапқәа аҵарҩит. Егьырҭ аҭыԥҳацәагьы, уаҳа аӡәгьы ирзымҵаакәа инеины рнапқәа нанырҵеит.
– Аӡӷаб ицәажәоз лаб аибашьра ацара азин умоуп. Ақәра рацәа змоу рҟнытә уара аӡәк. Егьырҭ, макьана, ара шәыҟаз иҳәеит, уаанӡа ицәажәоз, Захар инапы ананиҵа ашьҭахь, усгьы дымцар иуам иҳәан.
– Ибзиоуп, ибзиоуп, иахьышәҳәо ҳаҟоуп, – рҳәеит зықәрақәа ыҟаны игылақәаз зегьы.
– Ҳшеицәажәаз ауп, уаҵәы ашьыжь асааҭ ааба рзы ара амашьынақәа ааҳашьҭуеит, Бзыԥҭанӡа машьынала шәаагоит, – иҳәеит уаанӡа ицәажәоз. Гәдоуҭантә иаақәаз зегьы цеит. Гаграҟа ицарц ашәҟәы зҽанызҵақәазгьы рыҩныҟақәа ицеит. Уаҵәы ашьыжь, заа игыланы иаарц ргәы иҭакны.
Ақалақь аҿынтә аиҳабыра аауеит анырҳәа, аҟәареи Ӡыхәашь аҳәааи рыхьчара згәараныз рыдагьы ауаа рацәаҩны иеизеит. Уажәы, агәаран зтәыз Гаграҟа ицоз рхаҭыԥан, уа иаангылашаз ыҟан. Урҭгьы ахьтәашаз рҭыԥқәа наддырбан, инаганы инадыртәеит. Зегьы иеимыҵны рыҩныҟақәа ицеит, ара ахьчараз иаангылақәаз рыда. Захари Марҭеи аҩны иҩеит, аха Света лҿы акгьы рымҳәеит.
– Макьана амш акрыҟоуп, сымхы снаваԥшны саауеит, – иҳәан акы ианнацҳа ашьҭахь, иеигәышә аашьҭыхны, амхахьыдцеитЗахар,аандаахьуашәшәырақәоуҳәа игәы иахьаанагоз, мыӷқәак ахеиҵарц, амхгьы дналаԥшны ибарц. Захар дахьлеиз, раԥхьа имхы даавагьежьны ибеит, аха арахә ҭалартә иахьыуашәшәыраз ҳәа џьарагьы имбеит. Аха усгьы, аранӡа санаа, ак ҟасҵап, –
662 #
иҳәан, еиҳа дахьацәшәақәоз, аҭыԥқәа рҿы, ақәыцқәа хыҵәҵәаны, акырџьара иахеиҵеит, амхгьы дналланы ибеит. «Ԥшӡала иҭаагало, игәырӷьа чысхо, анцәа иҟаиҵааит. Иаҳҿагыланы иҳабашьуа раҵкьыс ҳиааиуа, дара рыҩныҟақәа рахь имцар ԥсыхәа рмауа, Аԥснытәи аҳауа, дара рзы ишҳамхо анцәа иҟаиҵааит», – иҳәан дныҳәа-ныԥхьаны, имхы дынҭысны, иҩныҟа дцеит. Аҩны дахьааиз, ацәыгәбар аҿы Марҭа дгылан. Захар агәара дшааҭалаз, анылба, «Саб, дааиаанӡа», – лҳәан лаб дааизыԥшит. Захар Марҭа данаалыдгыла, длызҵааит:
– Аашар, ҳахьцо ҳәа бан акыр лабҳәахьоума? – Мап, акгьы ласымҳәацт.
– Аиаша ҟабҵеит, иахьлабымҳәаз.
– Уи сара иласҳәоит, – иҳәеит Захар.
Ауха акрыфаны, ианеилга, акраамҭа ателевизор иахәаԥшуан. Москваа ирҳәоз акы акәын, «Ақырҭуа фашизм Аԥсни Уаԥстәылеи ирықәлеит» ҳәа. Аԥсни Уаԥстәылеи ирыдгыланы ажәларқәа зегьы ықәгылон. Америкааи, нас урҭ рҩызцәақәеи реиԥш иҟаз акапиталисттә тәылақәеи уҳәа ақырҭқәа ирыдгылан.
Атәым тәылақәа рҿы иагьа ашьа каҭәаргьы дара рзы ибзиан, избанзар, аибашьыга абџьарқәа рҭиуан, уи ала амал рацәа дырҳауан. Дара реиԥш, «ауаҩ жьыфацәа» ахьыҟалаз ргәы иахәон. Ақырҭқәа ирыдгыланы ишцәажәоз ауп, Захар аҩны данааҩнала, уи Захар изымычҳазт.
– Алахшақәа! – иҳәан ателевизор акнопка днагәҭасын иааирцәеит. Усҟан Света лхәыҷқәа ырцәаны ауада дааҩнашылт. Марҭа ацәа дакны дхырсысуа дтәан. Убри азоуп Захар ателевизор зирцәа, аӡәыр ахәаԥшуазар ирцәозма.
Уажәы Света ауада данааҩнашыла, уи ателевизор дахәаԥшыр лҭахызар ҳәа игәы иаанаган ҿааиҭит:
– Марҭа, ацәа дакны, дхырсысуа дтәан, бара быҟаӡамызт. Сара ателевизор иаҳәоз ансзымычҳа исырԥсит, бҭахызар иасыркып.
– Мап. Исҭахӡам, ателевизор ахәаԥшра, ирҳәац ауп
#
ирҳәо. Аибашьра шцац ицоит, ауаа анҵәара иаҿуп. Аҽны хәлаанӡа аус ууа, нас ажәабжь бзиақәа урзыӡырҩуа, концертк уахәаԥшуа ауми, аԥсҭазаара бзиа, аха уи абаҟоу, акәымзар.
– Урҭгьы ҟалоит, акы бымшәан, ҳ-Аԥсны заҟантә атәым уаа ақәлахьеи, заҟантә рнапаҿы инаргахьеи, аха макьана, ҳаԥсқәа ҭоуп. Убыржәы аиааира анаага, наунагӡа ахақәиҭра ҳауеит. Уаҳа ахаангьы аӡәы инапы ҳанԥшыло ҳҟалом. Уи сара сынашана иснарбоит, ус иагьыҟалоит.
– Ус иҟалагәышьар, аха...
– Ҳара ус ҳҟалоит, аха шьакаҭәарада иауам.
– Хабалак иҳакәшеит. Ишәарҭоуп.
– Раԥхьа аӷа далцатәуп, нас еиҳа аԥсгаха ҳауан,
ҳацхырааҩцәагьы рацәаҩхон. Уажәы Ԥсоу аҳәаа аӷацәа рнапаҿы иҟоуп, арахь аара зҭахқәоу зегьы заауам, иаақәо зегьы ашьхақәа рыла ауп ишаауа, шьхала аара мариам. Уи зегьы ирылшом.
– Уи иашоуп...
Абас акраамҭа еицәажәо итәан Светеи Захари. Марҭа ацәа анылзымычҳа дцаны диеит.
– Бара Марҭа акыр балҳәахьоума? Марҭа Света акгьы шлалымҳәац изымдыруашәа Захар Света длазҵааит.
–Исалҳәози? – иааџьашьаны, Захар изҵаара зҵаарала аҭак ҟалҵеит Света.
– Аибашьра, Гаграҟа ҳашцо.
– Аибашьра Гаграҟа ицақәода, зуҳәаз?
– Марҭеи сареи.
– Уара уцозар акы иамусуп, аха Марҭа дзугози,
дхәыҷыми, макьана, илжәша аӡы ахгьы ыҵнамхыцтеи. – Ииашоуп ибҳәо, иржәша аӡыхь макьана ахы ыҵнаххьоума Гагреи, Очмчыреи, Тҟәарчали аӷа иҿагыланы еибашьуа. Урҭ ранацәеи рабацәеи ирҭахӡами? Аразҟы змоу аанхоит. Аразҟы змам ҭахоит. Ус иҟоуп аԥсҭазаара азакәан. Сара исҭахума, Марҭа еибашьра дахьцо? Аха лара илгәаԥхеит. Лара илгәаԥхаз ҳара дахаҳԥаар анцәа
664 #
иаҳџьишьома? Аԥсадгьыл хьчатәуп. Анацәа зегь мап ркыр, усҟан, аԥсадгьыл зыхьчода?
– Аиеи, нас, араантәи шәанцо, шәеицуп, аха аибашьра еибашьроуп, еснагь шәзеицымларгьы ауеит.
– Уи зымдыркәа, аха сбыҳәоит абас еиԥш иҟоу ажәақәа сара сҿы ибҳәеит, аха Марҭа иахьлаҳауа ибымҳәан.
– Сара сышәԥырхагам, шәца ԥшӡала шәцо, ԥшӡала шәаауа анцәа ҳазшаз иҟаиҵааит.
– Убыржәы ибҳәаз ауп, бара уажәы аԥхьагьы, ибҳәарц ибыхәҭаз, гха хәыҷык быхьзар, баҭаҳҵом, – иҳәан Захар, Света илҳәаз даахыхәмарт. Нас аиаразы иуадахь иҿынеихеит. Захар ииарҭаҿы днеины даниа ашьҭахь, Света акыр аамҭа дымиеит. Аԥҳәыс лусқәа инымҵәаӡо дшырҿыз аамҭа акыр инаганы, ларгьы дышьҭалеит. Адырҩаҽны шьыжьымҭан зегьы раԥхьа дгылеит Марҭа.
– Саб, иухьи, ушәама? Марҭа лаб лыбжьы иаҳартә дыччо, ҿаалҭит. Дааҿыхеит Захар. Изакәытә ԥхыӡ ссирыз сызлаз, Марҭа лыбжьы смаҳазтгьы...
– Изакәытә ԥхыӡузеи? – лҳәан Света Захар диазҵааит.
– Аԥсуа бираҟ шәыршәыруа икны, ақырҭцәа сбираҟ искыз ала иршәо, саԥхьа иргыланы ишласцоз, Ԥсоу ацҳа инадысцалт. Уи иқәсцаанӡа, Марҭа слырҿыхеит. Марҭа лакәымзар, Ԥсоу ацҳа аӷацәа ықәсцон. Ԥсоу ацҳа аӷацәа анықәс, џьоукы Ԥсоу аӡиас иҭалеит. Урҭгьы аӡы ишалагылаз ауп сызҿыха. Марҭа лакәымзар, иҳәахт иара.
– Иҟалҵазеи, Марҭа, Марҭа абарҵа дыччо дахьыҵагылаз ҿаалҭит. Захар иҽеилаҳәаны даадәылҵит.
– Иахьуҳәоз саҳауан. Иԥхыӡ мшхааит. Уара Ԥсоунӡа ианлоуца, сара баша стәоума? Ацҳа сара иқәсцап, – лҳәеит Марҭа лгәы алаҟазаара бзианы.
– Марҭа, бхы шԥаббо, бгәалаҟазаара шԥаҟоу? Баангыларгьы ҟалоит. Аҭыԥҳацәа уа ирызхаша ыҟоуп, уажәазы.
#
– Саб, ус уаҳа иансоуҳәа, сузгәаауеит, иубап ҳҩыџьагьы ҳгәырӷьаҵәа ҳмаауазар. Аибашьраҿы аибашьцәа зегьы ԥсуама. Сара сгәанала, аӷацәа амҩа рыҭаны, ирышьклахысуа идәықәлар, зегьы ыҩны, рхқәа ахьынахо, ицоит. Саб, иумбари, ус иҟамлозар?
– Ус иҟало анцәа иҳәааит. Ҳахьцо ҳагымхакәа заа ҳлеироуп. Ҳагханы ҳлеир, ԥхашьароуп. Акы ҳнацҳаны, ҳдәықәҵа. Захари Марҭеи ас иеицәажәонаҵы Света рхәы лырхиан, астол ахь дрыԥхьеит.
“Марҭа, арахь шәааи, акы шәнацҳап.”
Марҭеи Захари рҿқәеи рнапқәеи ӡәӡәаны, астол ахь инеит. Илатәаны акрыфаны, рҩыџьагьы иеицны агәашә инҭыҵит.
– Ԥшӡала шәгәырӷьаҵәа шәааит, – лҳәан Света лныҳәаԥхьыӡ нарышьҭалҵеит. Света лныҳәаԥхьыӡ рықәшәазшәа агәашә ишынҭыҵыз еиԥшҵәҟьа, иҭацәыз машьынак ааиуан, арҭ аниба, даангылеит аныҟәцаҩ. Захари Марҭеи амашьына ашә аартны инҭалеит. Усҟан Света абарҵа дықәгыланы, дрыхәаԥшуан, дара ахьнеиуаз.
“Гагра шәлеира, шымариахо еиԥш, аиааира шәыманы, шәаарагьы, убас имарихааит, “– лҳәан Света, Захари Марҭеи дрықәныҳәаны, лара дааҳәны аҩны длыҩналеит. Агаҿа иахьлеиз, ауаа ааира иаҿын. Даҽа сааҭ бжак аҟара анааҵ, иааишаз зегьы ааихьан. Усҟан дара ааираны ианыҟаз, даҽа сааҭк агын. Аибашьцәа Гаграҟа излацоз автобусқәа уаанӡагьы иааихьан. Автобусқәа рықәтәара азин ҟарҵеит, зегьы уахь рҿынархеит.
– Шәаргьы саргьы ҳшеицу ҳаицызароуп, – иҳәан Алхас, Марҭеи Захари ахьцоз, рашьҭахь дгыланы иҿынеихеит.
– Ҳаицрыҵыр ҟалома, Алхас, сынтәантәарык ҳаицуп, ҽнак уанызымба, угәхьаазго аҿынӡа снеиуеит, – иҳәеит Захар, иԥҳаи иареи ахьнеиуаз, Алхас дишьҭаланы иҿанааиха, аамҭазы.
– Иҭабуп, Захар, абас, абык иеиԥш, сахьыгәцараукуа, – иҳәеит Алхас, Захар ииҳәаз игәы иаахәаны. Арҭ
666 #
шеицәажәоз, иеицны инеин, раԥхьа игылаз автобус инадгылан, нас аҭалара иналагеит, агәаран игыланы. Марҭеи Захари аныҩыхәна, «савтобус ҭәит, иаанхаз, даҽа втобуск ахь шәца», – иҳәан аныҟәцаҩ ашәқәа ааиркит.
– Ҳҩыза даанхеит, – лҳәан Марҭа дахьтәаз, дааӷьаҵәыӷьаҵәит.
– Иҟалозар, аӡәы заҵәык иҿы уанааи, ҳара дҳацуп, дыҷкәыноуп, – иҳәеит Захаргьы. Автобус ашә шаиркхьазгьы, Алхас, Марҭеи Захареи дрықәгәыӷуан, иара дааныжьны ишымцоз ала.
Аныҟәцаҩ аҷараҳәа автобус ашәқәа ааиртит. Алхас деиҵамхакәа днақәтәан, Марҭеи Захари ахьтәаз дааины даархагылт. Автобусгьы аҿынанахеит. Автобус иақәтәаанӡа абџьарқәа рырҭеит. Аиҳараҩык автоматқәа роуп ирырҭа, агранатыршәгақәагьы џьоукы ирырҭеит. Автобус цон Гаграҟа ахы рханы. Урҭ амҩа ианықәлоз, Бзыԥҭанӡа ҳәа акәын ишырҳәоз, аха игәаӷьны дара цеит Гагра уахьналало аҿынӡа. Усҟан аибашьра ӷәӷәа ахьцоз аганаҿы нас уи иамариашаны, ашьха ашьапахьи акәын, хыхь ишаҳҳәахьоу еиԥш, зегьы иркыз автоматқәа ракәын. Агранат ыршәгақәа зкқәаз маҷын. Урҭ рахьтә аӡәы Алхас иакәын. Уажәы Марҭа даалгәалашәеит ашкол аҿы арра атәы дзырҵоз, Алықьса Џьгәанаҭ-иԥа, «уи исимырҵазҭгьы ари савтомат иазызуазеи» – аалгәахәит лара. Ирырҭаз абџьарқәа ирықәнагахаша аџьаԥҳангьы рырҭеит. Аибашьцәа ирыцырҵеит акомандирцәагьы. Доусы ркомандирцәа реибашьцәа ирылагыланы, ирылабжьон, ирарҳәон, ишеибашьыша, аибашьраҿы рхы шымҩаԥыргашаз.
Усҟан ҳар ақырҭцәа ԥхаҵо, Ԥсоу шыҟоу рхы рханы илеиуан. Иҿыцны иааизгьы урҭ инарышьҭалеит. Гагра абжак илеиуаны еиԥш, ҳар ԥхьаҟа изымцо иаанхеит. Излаауаз рымбаӡо агранатаршәгала агранатқәа рылажьуа, автоматла иреихсуа, ҳар хыла-гәыла еиларҵо иалагеит. Иҭахаз рацәаҩхеит, ирхәқәаз ҟалеит, џьоукы асаара рыҽкарыԥсеит, џьоукы аҵлақәеи ахыбрақәеи
#
ирывагылеит. Аӡәы ихы дааҩаханы рмуӡеит. Асаара зыҽказыԥсақәаз ҳәазаны, аҵла ашьапқәеи, ахыбрақәеи ирывагылеит. Акыр ааҭынчрахеит. Алхаси Захари ҵла дук ашьапы иеицавагылан. Ишьапы наҟ днаханы, иавтомат нкылырҳәҳәаны, излахысуа абард навирҳәҳәаанӡа, «Аа, сшьапы» – иҳәан, дааӷызын аҵла ашьапы днаваҳаит Захар. Захар иеихсыз аҩбатәи аихагыла аҿынтә дхысуан. Уи иамариашаны амышмала гылан, Захар даниеихсуаз, амышмала амахә аахҵәаны ҵаҟа инкашәеит. Уи Алхас илаԥш нақәшәеит, аха иҽимырҵысит, Захар иеихсыз, иаргьы диеихсыр ҳәа дшәан. Захар ахәра аниоу раԥхьа иҟаабжь ауп акәымзар, иҽеихарԥсны длатәеит.
Аамҭа маҷк анааҵ, Алхас игранатыршәга аавирҳәҳәан, иаргьы аҵла ашьапы даавҵын, ахышә иарбаны дхысит. Агранат ахьыҩнаҳаз, алҩа ҩначын, амцабз ааҩнагьежьит. Марҭа дыҩны дааин: «Саб, саб» – лҳәан Захар дааихаххит. Даашьҭыхны дырҳәазо длыманы лҿыналхеит. Аха Захар дырҳәазаны игара даара илцәыуадаҩын Марҭа. Уи збаз, аҵла илыцавагылаз аҷкәын, афырҳәа даакылсын, Захар ижәҩақәа иҟәаҟәа инықәҵаны, дааиҵагылт. Марҭагьы ари аҷкәынгьы иеицхырааны, Захар дрыманы «Ацхыраара-лас» ахьгылаз днаргеит. Автоматлеи гранатыршәгалеи иахьынтәхысуаз, Алхас агранат ҩнажьны ианԥижәа, ҳаибашьцәа рымҩа аатит. Зегьы Ԥсоуҟа рхқәа рханы илеиуан.
Захар дрыманы,«Ацхыраара-лас»аҿыианлеи,ахәцәеи аԥсцәеи ԥыҭҩык ақәырҵахьан. Урҭ иақәырҵахьаз иманы амҩа днықәлоны, еиԥш ауп Захар дышларгаз.
– Уаҳа уаҩ дазкуам абри ида. Излашәылшо ала ахәцәеи аԥсцәеи аибашьратә цәаҳәа иалганы ишьҭашәҵала, сара сцаны саауеит. Саԥхьа ицаз ушьҭа даауеит, – иҳәеит аныҟәцаҩ, нас Гәдоуҭаҟа ахы рханы аҿынанахеит «Ацхыраара-лас». Уи Гагра иалсны ишнеиуаз, аӷацәа рҳаирплан ашьҭлеит. Ус икаҳаз абомба абжьы аагеит игәыҭшьаагаха.
– Амҩа иқәаҳҵаз ҭадырхазар ҟалап алахшақәа –
668 #
иҳәеит Марҭа илыцхрааны лаб «Ацхыраара-лас» длыцақәзыртәаз, илзымдыруаз аҷкәын.
– Ирлахьынҵоу иақәшәап, – лҳәан Марҭа дааҳәны лҩызцәа злацаз ала лҿыналхеит, илзымдыруаз лҩызагьы лара длышьҭаланы иҿынеихеит.
Урҭ рҩызцәа ирышьҭаланы, акыр илеихьаны еиԥш, зҩызцәа ирцәынханы аҩны аган иаавҵыз, ақырҭуа, дара злалеиуаз рымҩа аахиҵәан, атруба икажьыз днахагылт. Иикыз автомат атруба инҭеиҵан, нас длаҟәын, иаргьы даашьамхнышгылан, ихы ларҟәны, дынҭалеит. Марҭа лҩызеи лареи ыҩны инеин, дызҭалаз атруба инахагылеит. Ақырҭуа атруба дызлаҭалаз, ала дгылоуп Марҭа. Лҩыза дгылоуп аҭыҵырҭа ала.
– Атруба ҳалҭахысыр, ҳааилгоит, – иҳәан аҭыҵырҭала дҭахысырц наԥшьигеит лҩыза.
– Уахь умнеин, уишьыр ҟалоит. Дианы иавтомат икуп. Дҳамшьыр ҟамлозар, дызлаҭалаз ала ҳҭахысуеит, ҳагьаа-илгоит, аха «абзгьы» акыр иаԥсоуп. Иара иавтоматгьы, уаҩы имыхәаӡо атруба иҭаҵаны баша изҳаржьақцарызеи? Иумбои, ишьапқәа ааигәаны иҟоуп. «Рыцҳа» аҩада уаҳа дзымцоу, мамзар, «ара сыҟазааит» иҳәоуздыруада.Шьҭахьлаиавтоматаарҳәныдызхысӡуам, уцәаара ибар. Ҩадала, ихы злахоу ала дхысыр алшоит. Шахак,маҭиграфк ҳамазаришьапыҿаҳәаны,ҳалиханы дылҭаҿаҳҳәауан. Уи ала «абзгьы» ҳауеит, автоматгьы ҳхашәалоит. Абрыстәила дзыгьежьуам, уара уавтомат кны аҭыҵырҭала угылаз. Дҭыҵуазар, раԥхьа иавтомат ҩҭимгарҟалаӡом.Инапи автоматиааидукылоит,уиханы дааҭугоит, – лҳәеит Марҭа. Ус Марҭа аандахь днаԥшит. Абар, иахьеиқәшәа. Аанда ҭиграфла икын. Ахантәи ариад иамаз аҭиграф абжакы хҵәаны, икалкало, иахьынҳалан, ҩбаҟа метра ракәын лара илҭахыз. Афырҳәа днеин, аҭиграф ахьынӡалҭахыз иртаруа, ахҵәара дналагеит. Акыр ианлыртыр ашьҭахь, аҭиграф аахылҵәеит. Нас ирҟәараҟәантәны иааҟалҵан, длышьамхнышгыланы, аҭиграф кны атруба лнапқәа нхәыҵалҵеит. Иара ишьа#
пқәа ааирҵысит. Илулак, изшьапык аҭиграф ахалыршәит. Аҭиграф кныданааха,аҭиграфааххахан,ишьапыиахымҵыртә иааҟалеит, ларгьы ирхханы иаанылкылеит. Марҭа аҷкәын иахь лыбжьы налыргеит:
– Ара уааины, уавтомат атруба иадкыланы икыз, сара сиханы дҭызгоит.
– Ибзиоуп, – иҳәан Марҭа лҩыза атруба иавтомат адкыланы иааникылт. Марҭа длаҟәын, атруба лхы нҭакны ҿаалҭит:
– Ушьапқәа ҭиграфла иҿаҳәоуп, ҳалухар уҭаагоит. Уара атруба уанҭалоз аабон, автомат укуп, ишуку уҭыҵроуп. Уаҳшьыр ҳҭахызар, атруба ҳалҭахысыр уаҳшьуан, аха уи ҳҭахым. Уавтомат анаанужь уаҳшьуеит. Аԥсуа иажәа цқьа ала агәра уҳаргоит иуасҳәаз ажәақәа анынаугӡа, уԥсы шеиқәҳархо. Марҭа абри лҳәеит, днеины иҵегь аҭиграф аалган, ақырҭуа ишьапы злаҿаҳәаз инаԥылшьын, ахы аанда инадҿалҳәалт. Нас даахан, ақырҭуа дааҭылҳәеит. Ақырҭуа иикыз автомат абжакы анаакылыҳәҳәа, Марҭа лҩыза ибжьы наиргеит:
– Иуку уавтомат аужь. Ақырҭуа иавтомат аауижьит. Иара иханы дҩадыргылеит. «Сыршьыргьы, сыршьааит, сыҩп»–иҳәангәаныладыҩтақырҭуа,ахаишьапызлаҿаҳәаз аҭиграф ахы аанда иадҿаҳәалаз, дааннакылеит.
– Уҩны уабацап зугәахәыз, алахша, – иҳәан Марҭа лҩыза иабџьар ашьхәала ишимчыз иҟәаҟәа днасит.
Ақырҭуа иԥсы илышәшәаны, дынкаҳаит.
– Сшәымшьын, сшәымшьын, ахәыҷқәа сымоуп, – дшьамхышгыланы, дрыҳәон, уи ақырҭуа еибашьҩы.
– Уара иушьуаз ахәыҷқәа рымаӡамзи, – иҳәан Марҭа лҩыза иавтомат рҳәҳәа ибӷа илажәиҵеит.
– Думшьын, дҿаҳәа ҭелла, ари алахша, дырныҟәаны даагар, еиҳа еиӷьуп.
– Илаҳхи, дышьны ҳҩызцәа ҳрыхьӡап...
– «Абз» ахьаҳҭаху рацәоуп, уанис ицәажәашьа умаҳаи, иҵегь дааршәазар, уи ирҳәахо рацәахоит.
670 #
Марҭа лҩыза лҳәатәы аахеиҵан, аҭҟәа инапқәа иашьҭахь иҟаҵаны, иҿеиҳәеит. Нас дрыманы, шьҭахьла рҿынархеит. Захар дызгаз «Ацхыраара-лас» аныҟәцаҩ, «даҽаӡә даауеит», ззиҳәаз дааихьан.
Ахәцәеи аԥсцәеи аӡәырҩы ақәырҵахьан. Аригьы уахь дрыманы рҿынархеит. Аныҟәцаҩ, уажә иааргаз инапқәа ҿаҳәоушәа аниба:
– Илашәхузеи, ари иаажәгаз, баша ҭыԥк игоит.
– «Абз» рҭаххоит аштаб аҿы.
– Ари «Ацхыраара-ласы» аплен рзы акәӡам изыҟоу
аԥсцәеи ахәцәеи рзоуп, насгьы дагьшәарҭоуп, ҳмедиаҳәшьа дыбџьардоуп.
– Абар абџьар лҭахызар. Ари иара имаҳхыз ауп, – лҳәан лыжәҩа ихшьыз автомат амедиаҳәшьа иналылҭеит. Лара лавтомат егьи лнапала иаанкыланы:
– Автомат атәы бдыруоу? – дҵааит Марҭа.
– Ибзианы издыруеит, – аҭак ҟалҵеит амедиаҳәшьа. – Ус акәзар, бавтомат хыршаны икыз, иҽааирҵысыр
баҵхеит ауп, уаҳа аҭахӡам. Нас атҟәа иахь дынхьаԥшын:
– Иаҳҳәаз уаҳама?
– Ааи, исаҳаит, иеилыскааит.
– Иуаҳазар, еилукаазар бзиоуп. Абра ишаҳҳәаз еиԥш
иҟалоит. Уԥаҟь-чаҟьуа уқәлар уҭахоит, ус ҟаумҵар, уԥсы нхоит. Шәара шәтәқәа реиԥш, ҳара зегь ҳшьӡуам.
– Шәара шәиашоуп, ҳара ҳауп ииашам...
– Ҳазиашоу удыруазар, еибашьра узааи?
– Исҭахны смааӡеит.
«Ацхыраара-лас» андырҭәы Гәдоуҭаҟа ицеит. Марҭа
лҩызеи лареи Гаграҟа рхқәа рханы идәықәлеит. Урҭ акыр илеихьаны еиԥш, ҳара ҳтәқәа хьамҵыр ада ԥсыхәа рмауит. Зны ихьаҵуа, зны ижәылауа, акыр иеидхалт. Аҵыхәтәан, ҳара ҳтәқәа рыжәҩа иеибыҭаны аӷа ижәлеит. Митәык ԥсҭбара ҟамҵакәа, аӷацәа Ԥсоу ацҳа иқәырцеит. Марҭа дызлаз архәҭа ҩымчыбжьа еибашьуан. Урҭ реибашьра алыҵшәа аиуит, Ԥсоу аԥсуа
#
бираҟ шәыр-шәыруа, инахадыргылеит. Изыхәҭаз ар ааныжьны, егьырҭ гьежьит. Ажурналистцәа рԥылеит. Урҭ аинтервиуқәа рымырхуан.
Ус корреспондентк даарыдгылеит ҳаибашьцәа.
– Дарбану, аплен дыкны, иавтомати иареи ҳзылазҭиз. – Абри лоуп, – рҳәан Марҭа дидырбеит акорреспондент.
– Ара бааи, – рҳәан днаскьаганы, лпатреҭ ҭырхит,
азҵаарақәа лырҭеит.
– Лара раԥхьа илҳәеит, ақырҭуа еибашьҩы, лара
лымацара шлакәым дызҭҟәаз, даҽаӡәгьы дышлыцыз.
– Уи деилаҳкаахьеит, ҳиҿцәажәахьеит...
Ус акәзар, лҳәан, иҟаз, шыҟаз, акы агмыжькәа илҳәеит,
аухаҵәҟьа ателедырраҭала ирҳәеит Москвантәи. Лавтомат кны лпатреҭ иҭырхызгьы ддырбеит. Марҭа лҩызцәеи лареи ирызкны астатиа ҩны, агазеҭқәа ирнырҵеит.Марҭа илыцыргазаибашьцәазегьы,хымшаҩныҟа иаурыжьит. Хымш рышьҭахь, аҽеизгаарҭатә пункт аҿы илеирц рыдҵаны, уантә Аҟәа агаразы ишжәылозгьы рцәырымӡеит.
Марҭа аҩны даннаи ауп, Захаргьы данаа. Уи Гәдоуҭа агоспиталь дҭан. Иара ихәра уамак иуадаҩмхеит. Захар издыруамызт иахьа Гагра аӷацәа шалырцаз, Ԥсоу ацҳаҿы аԥсуа бираҟ, шәыр-шәыруа, ишахадыргылаз. Иара агоспиталь мчыла дызҭыҵыз Гаграҟа дцаразы акәын. Аҩны дааины, иҭаацәа баны, дцарц игәы иҭан. Ателевизор ааркны днахәаԥшызар, иаҳаит аӷа хәымга Ԥсоу дырцаны дышкарцаз, нас аҩны ашьшьыҳәа, иҽааникылт. Дук мырҵыкәа Марҭагьы дааит. Марҭа аҩны дааиаанӡа, дышиашаз Гәдоуҭатәи агоспиталь ахь дцеит. Уа дахьлеиз, иларҳәеит, Захар даҽа мчыбжьык аҟара аҽыхәшәтәра шихәҭаз, аха дгәааны, дыцәҳа-шҳауа мчыла, дышрыцәцаз.
– Гагра ҭашәырцәит. Шәара шәоурыжьын аҩныҟа шәааит, аха ишәарҳәазеи, шәанаауаз? – дҵааит Захар.
–Хымш рышьҭахь аҽеизгарҭатә пункт аҿы ҳнеиуеит,
672 #
уаантәи Аҟәа ҳажәлоит. Аӷацәа Ԥсоу ишыраҳцаз еиԥш, Гәымсҭантәи иԥхаҵо Егры ираҳцароуп.
– Ԥсоуи Гагреи иҟасҵаз акгьы ыҟам, аха Аҟәаҟа саргьы сцароуп, – иҳәеит Захар.
– Уара уажәуп, хынҩажәа шықәса ухыҵырц митәык угӡам. Аибашьра узымцеит ҳәа аӡәгьы гәыбӷан уиҭаӡом. – Гәыбӷан сырҭар ҳәа сшәаны аума сара еибашьра
сызцо. Сара суал назыгӡарц ауп, – иҳәеит Захар.
Захари Марҭеи аҩны ианааи рҭаацәа анырба, рызхара ианеицәажәа, ӡык нархьыршаны инышьҭалеит. Рааԥсара
нариааины, ацәа инҭанагалеит.
Ҩажәеи ԥшьбатәи ахы
Зурик иаб Миша ааԥхьара рыҭаны иааигаз, иҷкәын аҵара дахьҭалаз ихьӡ ала, агәырӷьара иалахәыз Дариеи Машеи, Дашеи, Зурик иҩызцәеи иареи инаскьаганы ианаа ашьҭахь, ицқьаны, жәохә мшы рышьҭахь, Зурик Москваҟа дцеит. Уи иҩызцәа зегь реиԥш, аицынхарҭаҿы даангылеит, иуада дзыҩназ ицыҩнан, даҽа хҩык астудентцәа, аӡә иаҵкьыс аӡә диеиӷьны. Урҭ инеиԥшны аҵара рҽадшьыланы ирҵон. Машеи иареи зны-зынла еиқәшәалон. Зны Маша лахь иара дцалон, зны-зынлагьы иара иахь лара даалон. Изакәызалак, лассы-лассы арҭ аҩыџьа еиқәымшәар, рзычҳауамызт. Аха ажәак иеибырымҳәацызт мышкы урҭ рыԥсҭазаара шеиларҵаша. Уи гәаӷьны ирызҳәомызт, агәаӷьра рцәыуадаҩын. Дариа Маша длыцны Москва дахьааиз, ишаадыруа еиԥш, Даша лҿы иаангылеит Дариа лыԥҳаи лареи.Маша аинститут ахь дцалон, даалон. Дариеи Дашеи иецны ақалақь иналалон, нас ианырҭаху аҩныҟа иаалон. Урҭ усгьы џьаргьы аус руамызт, итәанчаҩцәан. Даша Дариа лыԥҳаи лареи лыҩны иахьыҟаз, лгәы иаахәаны дыҟан. «Маша аинститут лҭалара ҳаибанарбеит аеҳәшьцәа», – лҳәалон лара дгәырӷьаҵәа. Абар, ушьҭа,
#
мызкы аҟара ҵуеит Дариа Даша лҿы дыҟеижьҭеи. Зны, Дариеи Дашеи шеицәажәоз Даша ус лҳәеит:
– Зурик Маша диҭахыҵәҟьазар, аицынхарҭатә ҩны дахьыҩноу дааҩныганы, арахь даагазар, еиҳа еиӷьӡами? Саргьы сгәы ҭынчхон, сыԥсы ахьынӡаҭоугьы сырбалон, сабанӡанеип зыбгәахәуа?
– Абарҭ буадақәа рыбҭону? – дҵааит Дариа.
– Аиеи, ирысҭон, аӡә дырхылҵыргьы сара дызбалон, дара аҵара рҵалон. Ауаҩы дзыԥсуа идыруазароуп. Сара сзыԥсуа здыруеит. Сабаӡанеип зыбгәахәуа, абар, иаарласны хынҩажәеи жәаба шықәса схыҵуеит. Сыԥсыр, сыҩны тәымуаак баша иргоит.
– Маша бара дыбгар сара сызбода? – лҳәеит Дариа дыхәмаршәа.
– Быԥҳа ихароу аӡәы диццар, усҟан бызбода?
– Уи ами бара.
– Урҭ ара иҟазар, баргьы саргьы зны, Литваҟа ҳцалап,
зны Москваҟа ҳаалап, ҳахқәа пату рықәҵаны иаабалап. – Бара ишыбҭаху, – лҳәеит Дариа, Даша илҳәаз лгәы
ишаахәаз, лынлырԥшыр лҭахымшәа.
– Ус еиҳа еиӷьуп, амала, иара диҭахыҵәҟьазар. Лара
дшылҭаху лхы-лҿы ианубаалоит. Ауаҩы дышхәыҷу аҭаацәара алалара мариоуп. Амцхә алаԥшцәара дразҟыданатәоит. Сара санҭыԥҳаз, заҟа салаԥшуазеи? Иахьа аӡәы дысгәаԥхон. Уаҵәы – даҽаӡәы. Сажәып ҳәа сгәы иҭашәомызт, башахазгьы. Аха уи ахьааиз зымбаӡакәа, иааины, иаасыдгылеит. Уи нахыс сызҭахыдаз? Сышьҭазааҩцәа маҷ-маҷ исыцрыҵуа, исыцрыҵуа мацара, зынӡак рхабар зымбаӡо инсымҟәыҵаӡ ицеит. Машагьы убас лыхьыр ҳәа сшәоит. Маша убас лмыхьырц, Зурики лареи рыбзиабара цқьазар, ацхыраара рҭахуп. Маша илыцхраауа ҳәа илымада, баргьы саргьы ҳада.
– Уи иашоуп, бара бцәажәоит аеҳәшьаҵәҟьа, дышцәажәара.
– Нас сызбаҳәшьоу уажәоума, ианеилыбкаа, – лҳәан даалафит Даша.
674 #
– Мамоу џьыбшьт, бара бышсаҳәшьа иашоу, схы здыруа сааҟалеижьҭеи издыруеит
– Уи зымдыркәа, – лҳәеит Даша.
– Дара ҳрацәажәап, ирҳәо ҳаҳап, – лҳәеит Дариагьы. – Лара улацәажәар, ҳхы иҭоу аҵароуп, ус акгьы
ҳаламцәажәацт лҳәоит, арахь уааԥшыр – иеицуп. Маша дааир, ҽеишәа ҳлацәажәап. Лажәа ахы ахьцо еилаҳкаап. Иаҭахны иаабозар, ишахәҭоу еиԥш, ҳрызныҟәап, уи ада ԥсыхәа ыҟаӡам.
Абас аеҳәшьцәа еидтәаланы, ишеицәажәоз Маша леимаа ашьҭыбжьқәа аагеит.
– Абан, ларгьы дахьааиуа, – лҳәеит Дариа.
– Мышкы иахыԥо, шәымш иахыԥоит, – рҳәоит. Убыржәыҵәҟьа ҳалацәажәап, – лҳәеит Даша.
Ус Маша дааҩнашылеит. Лышәҟәқәеи лконспектқәеи зҭаз лшәыра хәыҷ кны, лхы – лҿы лхаччо, лгәалаҟазаара бзианы.
– Маша, бара бааиаанӡа, бара бакәын ҳазлацәажәоз. «Зыцәгьа уҳәоу, ушә дылагылоуп» ҳәа «быцәгьа» шаҳҳәоз баргьы бааит.
– Цәгьарас иҟасҵеи, сыцәгьа шәҳәартә еиԥш?
– Акымзарак ҟабымҵеит, аха...
– Нас избырххозеи?
– Зурики бареи шәеизыҟазаашьа ҳзеилкаауам,
иеилаҳкаар ҳҭахуп.
– Ҳара ҳаизыҟазаашьа бзиоуп, лассы-лассы ҳаиқәшәалоит.
– Абзиабара шәыбжьоу?
– Сеидру иҳабжьоу, аха ҳаибамбар, ҳзычҳауам. Бзиа
субоу ҳәа зласҳәари, иара дысҿынҵәаауа дсышьҭазар.
– Бзиабарала дбышьҭамзар, бицрыҵыр еиҳа иеиӷьуп. Избанзар, аинститут ибыцҭоу аҷкәынцәа бызгәаԥхо
аӡәы дцәырҵыргьы алымшои?
– Ус иҟоу ҳкурс аҿы дыҟам, дагьыҟалом.
– Ус акәзар, Зурик бзиа дыббоит, ус ауми? – Усгьы акәзааит.
– Ус анакәха, уаҵәы ауха дбыманы баауеит.
#
– Уаала ҳәа иасҳәахьеит, аха аԥсуҵас ус ииашам ҳәа сеиҳәеит.
– Ус акәзар, бзиа бибоит, ианхәеи ианхәа лаҳәшьеи рҳәатәы хаҵаны, уажәы заҵәык урысҵас дныҟәааит.
– Сиацәажәап, – лҳәеит Маша, лани лан лаҳәшьеи рызҵаарақәа рҭакс. Нас Маша даақәҵәиаан лхәы аацәырганы акрылфеит. Уаанӡагьы ибзиаз лгәалаҟазаара аҟара ацны иҟалеит. Адырҩаҽны алекциақәа рышьҭахь, Маша лани лан лаҳәшьеи ишырҳәаз еиԥш, Машеи Зурики Даша лыҩны иааит. Урҭ зааиз еиԥшҵәҟьа Даша дҩагылан, аԥсшәа ралҳәеит, рхәы лырхиеит, нас астол ахь иналыԥхьеит. Машеи Зурики леидтәалан акрырфеит. Урҭ акранырфа ашьҭахь, иацы Дариеи Дашеи еидтәаланы излацәажәоз ахь ииасит. Раԥхьа даацәажәеит Даша.
– Зурик, Машеи уареи шәеизыҟазаашьа шԥаҟоу? – Ибзиами, – иҳәеит Зурик.
– Иаадыруеит пату еиқәышәҵоит, ус ауми?
– Ааи, ус ауп.
– Апату еиқәҵашьақәа акрыҟоуп, иашьеи иаҳәшьеи реиԥш, мамзар уи инахыҳәҳәаны.
– Ҳара макьана иашьеи иаҳәшьеи реиԥш ҳаҟоуп. – Нас?
– Настәи нас иаабап.
–Нас ааигәазароуп.
Машеи уареи бзиа шәеибабаҵәҟьозар, ҳара иаҳуалуп ацхыраара шәыҭара. Сара исылшоит абарҭ суадақәа шәыҭара. Амала, сдәылганы скашәмыжьын.
– Шәдәылганы шәышԥакаҳажьуеи? – иҳәеит Зурик дыччо.
– Шәгәаԥхеибашьозар, аиаша шәҳәа.
Рҩыџьагьы ҿырымҭӡеит.
– Аҿымҭра «ааи» ҳәара иадыргоуп, ус ауми?
– Ус ауп, – рҳәеит Зурикгьы Машагьы.
Уаанӡа ҿымҭӡакә итәаз Дариа даацәажәан:
– Ачара аурахьы ҳаиасуеит. Машагьы Зурикгьы аччара
иаҿуп.
Даша Дариа лахь лхы налырхан:
676 #
– Дариа, баргьы саргьы иаҳуалуп, арҭ ҳхәыҷқәа ачара рзура. Излаҳалшо ала рҩызцәақәак нарыдкыланы, ачара аауп.
– Сара сазхиоуп, аха дара роуп аус злоу, дара ирҳәо ҳаҳап.
Раԥхьа арԥыс ҳиазҵаап:
– Сара шәсазҵаауазар, сара исымҳәаргьы шәара ижәдыруеит, Маша дшысзыҟоу, ларгьы сара сшылзыҟоу еиԥш, дшысзыҟоу здыруеит, аха уажәтәиала ачара аура сазыразым. Сыԥсадгьыл аҿы ашьа каҭәоит. Сашьцәа ашьа илагылоуп. Урҭ ацхыраара рыҭаразы ацара суалын, иахьа уажә раанӡагьы, аха аҳәаа аӷа инапаҿы иҟан, саурмыжьит. Шьхала ицақәаз реиԥш, сзымдәықәлеит. Амҩа здыруаз уаҩы дсықәымшәеит, схала сдәықәлар, схы сақәымгәыӷит. Амҩа сацәхҟьаны, џьара шьхак саҿаԥсуан, сыԥсырҭа уаҩы изымдыруа. Уажәы, Гагра ахы иақәиҭыртәит. Гәымсҭа наҟ-ааҟ, еиҿагылоуп Аԥсны ампыҵахалаҩцәеи, Аԥсны аҵеицәеи. Макьана Машагьы иласымҳәацт, аха сымцар ҟалом, – иҳәеит Зурик.
– Уара уцозар, саргьы суццоит, – лҳәеит Маша.
– Уара умцан ҳәа рзымҳәеит Дашагьы Дариагьы. Аха Маша сцоит анылҳәа ирҭахымхеит.
– Бара баангыл, – рҳәеит рҩыџьагьы.
– Сара сҩыза гәакьа Марҭа аибашьра далагылоуп. Уи лаҳаҭразы мацара саргьы сцар сыхәҭоуп. Ааигәа, ателевизор ала иҳамбеи, Гагра агараан, дшеибашьуаз ҳәа лавтомат кны, лпатреҭ ҭыхны агазеҭ дшаныз. Аибашьра ааилгар, Аԥсны ахы ианақәиҭхалак, ачара аауеит Аԥсны, нас – ара.
Абас ианеицәажәа ашьҭахь, ачара ауразы, уаҳа ажәакгьы рымҳәеит Дариеи Дашеи.
Адырҩаҽны, аинститут аҿы, арзаҳал ҩны инықәиҵеит Зурик, мап мкыкәа азин ирҭеит Аԥсныҟа иаара. Зурик Аԥсныҟа амҩа данықәлоз, аԥсшәа раҳәаны сцап сцап, – игәахәын Даша лҿы дааит Зурик. Ашә данаалагыла, рбыжьқәа гон:
– Бара бымцан.
#
– Сцоит сара Зурик сицны. Аинститут аҿы сыҽрымысххьеит. Сдокументқәа еиқәыршәаны сџьыба иҭоуп. Зурик ашә днас-насын, изаалыртит.
– Аԥсшәа шәасҳәарц сааит, сымцар ҟалом, – иҳәеит иара.
– Саргьы суццоит, – лҳәеит лара.
– Бара бабацои? – Сара аинститут аҿы сыҽрымысххьеит.
– Саргьы уара уеиԥш, сыҽрымысхит, – лҳәан лышәҟәқәа аацәырганы идлырбеит, ирҳәо рҿамшәо иаанхеит Дариагьы Дашагьы. Зурик данындәылҵуаз, Машагьы лани, лан лаҳәшьеи гәыдкыланы, игәӡны, дындәылҵит.
Амҩа алԥха шәоуааит, – Дариагьы Дашагьы, иахьцо шырҭахымызгьы, рымҩа мныҳәакәа ирыздәықәымҵеит, ажәлар рҵас ала «иҵасым» ҳәа иазыԥхьаӡаны.
– Шәаҳцәымшәан, «ишыдыдуа еиԥш ақәа ауам», – иҳәеит Зурик, Дариагьы Дашагьы рыгәқәа ҟаиҵарц азы. Зурики Машеи аҩны ианындәылҵ, таксистк иницәажәан, ишиашаз, аеропорт аҿы инеит. Уажәы, аблеҭқәа раура мариан аԥыхьа аасҭа. Адлернӡа аблеҭқәа аархәан, инеины инатәеит азԥшырҭатә зал аҿы, аҳаирплан ақәтәаразы азин аныҟало ҳәа адиқтор лыбжьы иазыԥшны. Хсааҭк рышьҭахь аҳаирплан инҭалеит.
Даҽа хсааҭк рышьҭахь, Зурики Машеи Ԥсоу аҳәааҿы игылан. Зурик афырҳәа доурыжьит, аха Маша акыр дааныркылеит.
– Сынтәоуп ларгьы саргьы аинститут ҳанҭала. Ари дыздыруеижьҭеи акрааҵуеит. Саԥхьаҟа исыԥшәмахараны иҟоу лоуп. Сара уажәраанӡагьы саар сыхәҭан, аха саартә еиԥш алшара смауит. Исылшо ала сыԥсадгьыл сацхраарц саауеит. Сара сандәықәла, ларгьы сара сеиԥш, сара дсазымҵааӡакәа аинститут аҿынтә шәҟәыла лҽеиқәлыршәахьан, дсышьҭаланы дааит, игәашәҭ лышәҟәқәа, уажәы дҳаргьежьуама? – аниҳәа, лышәҟәқәа гәазҭоз ус иҳәеит:
– Аԥсныҟа дҳашьҭуеит, аха дгьежьны дцар лҭаххар, даҳзаужьӡуам. Уи еиԥш аԥҟара ыҟоуп.
678 #
– Ҳара Аԥсны ҳанаа, аибашьра еилганы, аҳәаа анаартхалак ауп ҳгьежьны ҳанцо, уаанӡа, ҳаибашьуеит, ҳаԥсыр Аԥсны анышә ҳарҭоит, – иҳәеит Зурик. Абас аниҳәа, насгьы ашьҭахьшәа иидырқәоз џьоукы аниқәшәа, рацәак ирыдымхалакәа иаурыжьит. Зурики Машеи Ԥсоу аҳәаа ианхыҵ, арахь излаашаз мачхәызма. Раԥхьа ирԥыхьашәаз акы ала ишиашаз Гәдоуҭа иааит. Зурик иҩныҟа днеит. Уахь Маша диманы днеир, иԥхеишьеит. Маша Ҭина лҿы днеит. Уа дахьнеиз Марҭа дыҟан. Урҭ гәырӷьаҵәа игәыдибакылт, ихыдибакылт. Ҭина аҩны дыҟамызт, усура дыҟан. Ҭина уаанӡа аус ахьылуаз, ауалафахәы ахьлауаз ааныжьны, аибашьцәа рхәы аҟаҵарахь диасын, амалаҳәа аус луан.
Марҭеи Машеи анеиқәшәа, иеибырҳәашаз маҷымзт, аицәажәара иналагеит. Марҭа илҳәеит Гагра аибашьра дшалахәыз. Аӷацәа Ԥсоу иқәцаны ианкарцоз, дзықәшәаз акгьы аанылмыжькәа зегьы лалҳәеит.
Машагьы Зурикгьы аинститут ишҭалаз. Арахь аара рҭахишьҭеи акыр шҵуаз, аха еиуеиԥшым амзы-зқәа ирыхҟьаны, иахьа уажәраанӡа ишаанхаз. Марҭа ателедырраҭарала дшырбаз уҳәа, илзымдыруаз ажәабжьқәа рацәаны илалҳәеит Маша. Убас акыр ианеицәажәа ашьҭахь, Маша, Марҭа длазҵааит:
– Зурики сареи ҳаибашьырц ҳааит, зыҟны ашәҟәы ҳҽанаҳҵода?
– Авоенкомат аҿы шәнеир, ашәҟәы шәанырҵоит. Нас дара иахьырҭаху, ианырҭаху шәрышьҭуеит.
– Бара банбацои?
– Гагра анаага ашьҭахь аҩны сыҟоуп. Иахьа уаҵәы ҳәа сыԥшуп. Макьана Гәымсҭа нырцә инаркны аӷацәа рнапаҿы иҟоуп. Агәыӷра ҳамоуп, урҭ рҭыҩра ишҭаҳцало ала. Ас ишеицәажәоз, Ҭина, дааит аусура дыҟаны. Маша лаара Ҭина лгәы иаахәеит. Убас Ҭина Маша илыдылныҳәалеит аинститут дахьҭалаз. Убас Ҭина Маша илалҳәеит ирацәаҩны Нхыҵааи, Алада Урыстәылеи рҟнытә Аԥсны ацхыраара арҭарц ишаахьоу,
#
иааиԥмырҟьаӡакәа, есҽны аарагьы ишаҿу. Хымԥада, иаарласны, аиааирагьы шаҳзыԥшу.
– Ҳаргьы иҵегь заа ҳаар ҳҭахын, аха Ԥсоу аӷацәа рнапаҿы иахьыҟаз аҟнытә ҳзымааит, – лҳәеит Маша, уажәраанӡа дахьымааз ԥсык иеиԥш лхы ԥхьаӡаны.
Машеи Зурики Москвантә Аԥсныҟа ианаа адырҩаҽны, Дариа Литваҟа дцеит. Уа дахьнеиз, лҩыза Стефа дылбарц лыҩныҟа дцеит. Лара лҿы днеиаанӡа, Стефа лгәылак длықәшәан, илалҳәеит Стефа дшыԥсыз, мчыбжьык аԥхьа анышә дшарҭаз.
– Ибҳәо, закәызеи? – лҳәан Дариа арҵәаа ааҭлыргеит.
– Исҳәахои? Стефа дыԥсгәышьеит, – лҳәеит Стефа лгәыла.
– Илыхьи, Ливук дылхыҵны, дахьцаз акәхап?
– Мамоу, Ливук ус имаӡам. Уи сара ибзианы издыруеит.
–Нас иҟалазеи?
– Ажәа ахы мҳәакәа аҵыхәа узҳәом, иуҳәаргьы изауҳәо изеилымкаар ауеит. Убри аҟнытә, аханатә ибасҳәоит, Стефа даныԥсуаз, сара слықәшәеит. Снацәажәап, – ҳәа лара лҿы сааины сыҟан. Каҳуак ыжәны ҳтәан. Ателевизор наҿалкит Стефа. Ателедырраҭара ҳахәаԥшуа ҳаштәаз, Гагратәи аибашьра аӡбахә аацәырыргеит. Акыр, ианаацәажәа ашьҭахь, Марҭа лавтомт кны, дшашаӡа аекран даанылеит. Уи иҟалҵаз лфырхаҵарақәа ирыхцәажәеит. Ари Стефа ианылба, лхы лхьышьшьит.
– Сыблахаҵ гьежьуеит, – аалҿыҵшәеит аарлаҳәа.
Сара сҩагылан, аҵәца азна аӡы лзаазган, илсыржәырц лқьышә инықәскит, аха илзымжәит. Саҵәца астол инықәыргыланы, лара дназган лиарҭаҿы днасыриеит. Уи акәхеит лыԥсы ҩлыхшәеит. Сара сыҳәҳәан, агәылацәа иеизызгеит,иҟалаз,шыҟалазрасҳәеит.Ливук иахьауаҩы дҳашьҭын,даагеит.Аԥсыанышә лаҭара,лырҽеирауҳәа иаҭахыз, иара ихарџь ала иҟаиҵеит, – ицәажәоз аԥҳәыс Дариа дылҿаԥшуа даанхеит.
– Анышә дахьамадоу сцароуп, – лҳәеит Дариа.
680 #
– Баала, сара бызгоит, лҳәан Дариа илацәажәоз, Стефа лгәылаԥҳәыс даацәажәеит:
– Ус сзыбуазар, сбыкәымхшози? – лҳәеит Дариа, Стефа лгәылаԥҳәыс илҳәаз лгәы иаахәаны. Арҭ аҩыџьагь аҳәсақәа иеицны, Стефа анышә дахьамаз ицеит. Дариа акраамҭа Стефа лнышәынҭра дахагыланы дқьыз-қьызуа аҵәыуара даҿын, уажәы-уажәы Стефа лгәы иқәжьыз анышә лнапы ықәылшьуан. Дариа Стефа лпатреҭ дахьахәаԥшуаз, «ушьҭа аҵәыуара баҟәыҵ» лҳәошәа лаҳауан. Дариа акыр данҵәыуа ашьҭахь лҩызеи лареи анышәынҭра инадҵны ицеит. Урҭ раԥхьа иахьеиқәшәаз ианааи, иааидыҵит. Убри аамҭаз нахьхьи Аԥсны, Ҭинеи Машеи еицәажәо итәан. Ус иштәаз Зурик иаҳәшьа дааин, Марҭеи Машеи лыҩныҟа илыманы дцеит.
Машеи Марҭеи Зурик иаҳәшьа аҩныҟа ианылга ашьҭахь, Ҭина лыҩн усқәак днарылаган, дырҿын. Адырҩаҽны ашьыжь, Зурики Машеи Марҭа дрыманы авоенкомат ахь ицеит. Раԥхьа арҭ ахҩык иеицыз, иҟьа-ҟьаӡа иаартны иҟаз авоенком ишә инылагылт. Авоенком идагьы уаҩ дыҟамызт уи аамҭазы. Авоенком Марҭа даниба, дыхәмаруа, Марҭа ибжьы налықәирган, дҩагылеит.
– Шәлеи, арахь, – иҳәан икабинет ахь даарыԥхьеит. Илыҩнашылт рыхҩыкгьы.
– Гагра аӷацәа ықәызцаз бышԥаҟоу? – иҳәан раԥхьа лнапы аалымхны аԥсшәа леиҳәеит Марҭа, нас лҩызцәа илыцызгьы аԥсшәа нареиҳәеит.
– Шәаазгазеи, аа? – иҳәан деиҭаҵаахт авоенком.
– Абарҭ Москвантәи иааит. Уа аҵара иҭоуп. Ари аӡӷаб ларгьы саргьы ҳаныхәыҷқәаз аахыс ҳаиҩызцәоуп, Маша лыхьӡуп.Арисаҳәшьадудылгәылоуп,ахаМосква дшыҟаз аибашьра иалагеит. Арахь даарц ддәықәлан, аха Ԥсоу ацҳа дзахымсызт дгеьжьны дцеит. Аҟәа ахы ақәиҭтәразы дааит, – лҳәеит Марҭа.
– Аферымқәа, шәахьааз, иҭабуп ҳәа шәасҳәоит.
– Ҳ-Аԥсны еиқәҳархароуп, хеигӡарак ҟамҵакәа. Усҟан
#
ушаазгьы, ухынҳәны, ушцазгьы, агәра згоит. Ус зыхьыз уара умала уакәӡам, ус зыхьыз рацәаҩуп. Избанзар, Ԥсоу аҳәаа дара рнапаҿы иҟан, Аԥсны ахьчаҩцәа, ҳаӷацәа арахь иаарышьҭуазма? – иҳәеит авоенком.
– Иԥхасшьоит, Гагра агараан, сахьзымааз. Еиҳарак сымаара зыхҟьаз аҳәаа ахьаркыз ауп. Иашоуп, иеибашьыр зҭахқәаз џьоукы Ԥсоу ианоурмыжь шьхала аара иаҿын рҽеидкыланы. Уи сара исзеиҿымкааит. Нхыҵ сцаны, шьхала саауеит ҳәа салагаргьы, ашьха схыҵны саартә еиԥш, алшара сымамызт. Сдәықәларгьы џьара каҵәарак баша саҿаԥсуан. Ари сҩыза лоуп. «Бсыцны баала» ҳәа ласымҳәеит, аха «суцеибашьуеит», – лҳәан дсыцны дааит, иҟалҵо аабап, – иҳәеит Зурик.
– Сара уаб ибзины дыздыруеит, уаргьы узбақәахьеит. Аинститут уахьҭалаз удысныҳәалоит. Аибашьра ашьҭахь уахьӡап. Уԥшәмеи уареи ачара шәзуны аҵарахьы шәҳашьҭуеит. Уи ада анцәа хьаа ҳаимҭааит, – иҳәеит авоенком дыхәмаруа, нас инациҵеит:
– Ара шәмааикәа шәбаталион акомандир иашәҳәаргьы имч ақәхон. Имч ақәымхарас иаҭахызеи? Иара иҿы ашәҟәы шәланиҵон ауп. Аха ара, сара сҿы шәанаа, аҭел сизасны иасҳәоит. Нас шәара ианшәыԥхьо, шәеиццар шәҭахызар, шәеиццап, – иҳәеит авоенком. Амала, џьоукы–џьоукы ишыҟарҵо еиԥш, шәхала, шәахьақәшәаз, шәахьымцаз бзиоуп, – иҳәан атрубка аашьҭихын аҭел дасит. Акраамҭа дцәажәон, нас итрубка нықәиҵан, ибла ихаччо, даацәажәан:
– Абаталион аиҳабы сиацәажәеит, Гагра иеибашьқәуаз, ҩымш-хымш раҟара рыԥсқәа ршьеит. Уаҵәы, ма уаҵәашьҭахь, руакы урҭгьы Гәымсҭаҟа иаҳмышьҭыр ҟалом. Ҳашәқәа ыҵырхит. «Ҳанбашәышьҭуа?» ҳәа иаҳҿагылоуп, шәара Марҭа шәлыцзар ауми, ишәҭаху, уи шәлыцыз, данцо шәлыцца, – иҳәеит авоенком.
– Иҭабуп – рҳәеит иеицыз рыхҩыкгьы, нас аԥсшәа наиаҳәаны, икабинет иныҩныҵит. Урҭ анца ашьҭахь, авоенком дхәыцуа дтәан «аҿар аӡә дрыхәом, иахьы682 #
ҟазаалак, иаанымгылаӡакәан, Аԥсныҟа аара иаҿуп. Арҭгьы рҵара кажьны иааит. Аҭамзаара шьҭарҵеит, Гагра агаразы иахьзымеибашьыз. Еибга-изҩыда аиааира ганы, аибашьра иалҵуа анцәа иҟаиҵааит. Рҵара изҭоу алгара анцәа иахьигӡааит. Аԥсны аԥсуада аҳ дамаиауааит”... – дхәыцуан авоенком дахьтәаз.
Машеи, Марҭеи, Зурики ара ианындәылҵ, ишиашаз, Ҭина лахь ицеит. Урҭ ахьыҟаз, иеиҿыркааз, акгьы аанмыжькәа зегьы ларҳәеит. Ушьҭа аибашьра ацара акәын урҭ ирыгыз, уи акәын ргәы иҭаз ахҩык аиҩызцәа. Марҭа лакәзар, лхы ахьылгара лыздыруамызт. Аибашьра ицо, ауаа ҭахауа, лара шықәсык аахыс аҩны дтәоушәа акәын лгәы ишабоз. Аамҭа лызлыхгомызт. Еиқәтәарада ахысыбжьқәа Гәымсҭантә иааҩуан. Гәдоуҭатәи агоспиталь ахь вертолиотла ахәцәеи аԥсцәеи шааргац раагара иаҿын. Аҭакәажәцәеи аҭаҳмадацәеи рмаҭацәа рыманы агоспиталь аԥхьа итәоуп, иузықәцом, иԥсны, ма ихәны иаарго рбарц. Агоспиталь ашҭа аҳәҳәабжь ықәыҩуеит. Ҭина Марҭа лҩызцәа лыманы агоспиталь ахь дцеит, Зурик – аҩныҟа.
– Бара, ани зшәыра зҟәынҳәаланы игылоу дыббоу, – лҳәеит ԥҳәыск, лҩыза дынлыцәхасны.
– Ааи, дызбоит, – лҳәеит аԥҳәыс дзыцәхасыз.
– Абни авертолиот анааиуа, даԥылошәа абра дгылоуп, есымша.
– Уск имазаап, зегь акака рнапы рылакыми.
– Ааи, зегьы акака рнапы иануп, аха ари инапы иану сыздырцәом.
– Нас баша ара дгылоума?
– Ус акәхап, избанзар, есымша ара дгылоушәа збало џьоукы агәра рзымгакәа ишьклаԥшқәазаап, аха авертолиот анааилак, дахьцаз-дахьааз ҳәа рымбаӡакәа лныҵашәкәа дцозаап.
– Ус зыҟаиҵозеи?
– Ус зыҟаиҵо бымбои? Узымеибашьуеи? – ҳәа иазҵаар ҳәа дшәоит. Уаанӡа ауаа иҽдирбоит, уск иаҿу аӡәы иакәушәа. Издыруаз изларҳәоз ала, уи иабгьы
#
Аџьынџьтәылатә еибашьра Ду далахәзаарын, Шәача уахьылахысуа,аибашьраахьцоз,џьарадеибашьуазаарын, шьхала мацара иҽӡаны даазаарын аибашьра ахьынӡацоз, аҭуан дықәтәазаарын, – лҳәеит ари аԥҳәыс.
– Ус акәзаргьы ҟалап, ирҳәоны, ибмаҳахьеи: «Ацгәы аԥа, аҳәынаԥ акуеит» – ҳәа. Уи иашам џьыбшьоума? Баахәыц, ҽеишәа.
– Ишԥа иашам. Уаҳа аҭахымкәа ииашоуп. Иаб иеиԥш, иаргьы дныҟәеит. Изуууеи, ус иҟоу аԥхамшьа.
– Изуухои? Акгьы узизуам, ихы ацәгашьа идыруеит, – лҳәеит.
– Анцәа дибааит ус иҟоу ауаҩ, дарбанзаалак, – лҳәеит егьи аԥҳәыс.
Арҭ реицәажәабжь раҳауан Ҭина лҩызцәеи лареи, нас Ҭинагьы рхы нарылалырхәт.
– Дабаҟоу, ари изыхцәажәо? Иаарласны, авертолиот ааираны иҟоуп. Авертолиот анааилак, дыжәбозар жәбап. Ус авертолиот “агәы-гәыр” ахга агоспиталь шыҟаз аҿынанахеит. Агоспиталь иҩахыкны инатәеит. Сакасала иааҭыргеит ҩыџьа аԥсцәеи, ԥшьҩык ахәцәеи. Аӡәиаӡәи иеицхырааны ахәцәа агоспиталь ахь иргеит, аԥсцәа – аморг ахь.
– Иззаҳҳәаз аӡәыр дыжәбама? Авертолиот ара ҳашгылаз иааит, – лҳәеит Ҭина.
– Мап, – лҳәеит изалҳәаз.
– Абас ауп есымшагьы, аибашьрагьы еилгахп, аха иара иҩызцәеи иареи иеибырҳәози, аибашьра ашьҭахь? Ус иҟоу, ииҳәашагьы иԥшаауеит.
Абас неибырҳәеит арҭ аҳәсақәа ахьеицәажәоз. Нас инеидыҵны ауаа рыжәпара иналалеит.
– Уажәтәи ала, иаадыруаз аӡәгьы даарымгеит, шәаала аҩныҟа, – лҳәан Ҭина агоспиталь днадҵын, агәашә шыҟаз лҿыналхеит, уи лҩызцәагьы лара дызлацоз ала рҿынархеит, лажәа ҩбамтәӡакәа. Аԥыхьа есс сааҭбжа автобус бжьан, аха уажәы, ибжьырхын, аибашьцәа аныргоз, ианааргоз рхы иадырхәон. Уажәы Ҭина лҩызцәеи
684 #
лареи шьапыла амҩа инықәлеит. Сааҭбжак аҟара амҩа иқәхеит. Аҩны ианнеи, шьыбжьон ҳәа акрырфеит. Нас Марҭа Маша длыманы, ақыҭахь дцеит. Ара иахьааиз, Маша илеигәырӷьаны илԥылеит. Захаргьы аҩны дыҟан. Гагра аибашьраҿ дахьырхәыз азы агоспиталь дҭан. Аха иахьынӡахәҭаз даанымгылт. «Аҩны сҽысхәышәтәоит», – иҳәан аҳақьымцәа ишырымуаз, дмаар имуит. Уажәы ианбасыԥхьои, ҳәа дыԥшны дтәан.
– Саб уаҵәи уаҵәашьҭахьи руакы ҳара ҳгәаран ауп, аха уара уҽаанкыл, ушьҭантәи ҳгәаран аҿынӡа, ухәра маҷушәа убоит, аха уқәрагьы ыҟами, уажәтәила уаангыл.
– Ибҳәақәо закәи, Марҭа. Сара аангылашьас исымоузеи? Ашьа сылзхыз дыԥшааны, сшьа зуроуп, ашьа сыдны саангылома? – иҳәеит Захар дыхәмаршәа. Нас Марҭа лахь дааҳәын:
– Сара сахьаангыло ҳәа егьыҟам, аха ибылымшар ҳәа сшәоит, бхы бара ибдыруеит. Ибылымшозар, баангыларгьы ҟалоит.
– Сара сышԥаангылои? – лҳәеит Марҭа лаб ииҳәаз уамашәа ибаны.
Захар иԥҳа дрыцҳашьашәа иҳәеит акәымзар, иара даангылар шиашам еиԥш, иԥҳа даангыларгьы шиашам изымдыруа, дыҟоума? Убри аҟнытә, Захар иԥҳа уаҳа ажәакгьы леимҳәеит. Марҭа лаб уаҳа акгьы ахьлеимҳәаз, лгәы иаахәеит.
Зурики Машеи Москвантәи иааны, еибашьра ицоит, сара ара сшыҟоу, сышԥаангылои? – лҳәеит Марҭа.
– Зурикгьы даама? – дҵааит Захар. Зурик Ҭина дылгәылан, убри ала дидыруан аҟнытә.
– Ааи, Зурикгьы дааит. Уажәы уи иҩны дыҟоуп. Гагра ҭазырцәқәаз, раԥхьатәи ҳааԥхьараан, Машагьы иаргьы ҳаццоит, – лҳәеит Марҭа лаб иахь лхы нарханы.
– Ԥшӡала шәааит, аиааира ганы, шәца, шәца... Ҳазынтәык ҳамчқәа иеилаҳҵар, идаракәыц ара иаанмыжькәа дықәаҳцоит, – иҳәеит Захар.
#
Ас ишцәажәоз, Марҭа лашьцәа хәыҷқәа агәара аганшәа иқәԥсаз аԥслымӡ илатәаны ишыхәмаруаз, иаалҵны, дара ахьгылаз, ирыхәаԥшуа иаангылеит.
– Марҭа, шәара шәахьцо, ҳаргьы ҳажәга. Ҳаргьы ҳаибашьыр ҳҭахуп, – иҳәеит Баграт.
– Иеибашьуада, уароу? – лҳәан Марҭа уамашәа илбеит.
– Баграт иакәым саргьы сеибашьуеит. Аԥсны ҳара ҳауп изтәу, аӡәгьы иаҳҭаӡом, – иҳәеит Баграт иашьа еиҵбы Бадра ихы шкәакәаӡа дахьтәаз.
– Шаварнаӡе дысшьуеит. Уи иоуп аибашьра раԥхьа иалагаз зырҳәо.
– Раԥхьа аибашьра иалагаз, Шаварнаӡе иакәым, аха Гамсахәурдиа иоуп, – иҳәан Бадра дааириашеит Багарат. – Арҭ зегь политикцәахт, узмаҭәада? – лҳәан Марҭа,
Маша дналыхәаԥшит.
– Зегьы ирҳәо ауми даргьы ирҳәо, даҽакы рҳәома?
– лҳәан даацәажәан, ахәыҷқәа рахь лхы нарханы, дрыхәаԥшуа, дааҭгылеит Маша.
– Бызсыхәаԥшуеи, сара сзымхысуа џьыбшьома? Бцаны арахь иаагеи Гамсахәурдиеи Шаварнаӡиеи ирзызуа ббап, – иҳәеит Бадра ахыш.
– Ирзууази? – Марҭа дизҵааит Бадра.
– Исшьуеит, – иҳәеит иара.
– Уи амц иҳәаӡом. Ҳара папа ҳирхысхьеит. Саргьы
исшьуеит Гамсахәурдиагьы Шаварнаӡеигьы, арахь иаажәгар, – инациҵеит Багратгьы.
– Арахь иаҳзаагахозар, – лҳәан Марҭа аччара дналагеит. Убас, уа игылақәаз зегьы ааибарччеит.
Арҭ ара игыланы ишеицәажәоз, амра аӡы инӡӡалеит. Света лыбжьы аалыргеит:
– Арахь шәлеи, шәхәы сырхиеит, акы шәнацҳап. Захар раԥхьа иҿынеихеит, нас Марҭагьы Машагьы. Анапырӡәӡәага инапқәа наҵеикын, иааиӡәӡәеит Захар.
– Ушьҭа бара бнапқәа ӡәӡәа, – лҳәеит Маша Марҭа лзы. Маша аԥсуара аҵара даҿымзи, аԥсуарак ааҟасҵап, – лгәахәын, Марҭа лнапы ллырӡәӡәарц лыдылҵеит.
686 #
–Усиҟалаӡом,сабишьҭахьсараснапқәашԥасыӡәӡәои? Бара боуп изыхәҭоу уажәтәи ала.
– Сара аԥсуарас исҵо ҳәа акгьы ыҟам. Уи заҟа џьара еишьклаԥшьу, – лҳәеит Маша дыччо.
– Иахьыбҵогьы ббарым, аԥсуа иҩны быҩнашәар. Сара сан ҩба-хԥа шықәса рыла аԥсшәагьы, аԥсуарагьы лҵеит. Аԥсшәеи аԥсуареи еицрымшәо еицызароуп. Акы ҵаны, егьи узымҵо ҳәа иҟаӡам. Иузҵар рыҩбагьы уҵоит, иузымҵар, рыҩбагьы узҵом. Маша лнапқәа анаалыӡәӡәа, Марҭагьы лнапқәа аалӡәӡәеит, нас инеин, Захар дахьтәаз, наҟ-ааҟ аганқәа рҿы инатәеит. Баграти Бадреи рнапқәа ӡәӡәаны дара рыстол хәыҷы ахьгылаз, инеины инатәеит. Захар дҩагылан, афырџьан аақәихит. Маша иарзнак дҩагылеит, нас – Марҭа, аныҳәара даҿын Захар.
«Аӷа бааԥс иахьа иҳақәлаз, дхынҳәны иҭыԥ ахь дымцакәа, бзиара дақәымшәааит. Аԥсни аԥсуааи еиԥымхааит. Егьырҭ амилаҭқәа ааны иҳацхраауа, абзиара иақәшәааит. Даргьы ҳаргьы ҳаиԥымхааит. Даргьы ҳаргьы ҳаиҭанеиааиуа, пату еиқәаҳҵо ада гәырҩа ҳмауааит”, – иҳәан ифырџьан иҭаз лҭыркәкәаны ижәит. Машагьы Марҭагьы латәан акрыфара иналагеит.
Захаргьы иҿахра ҿаҵак аамихын, иҿы инҭеиҵеит. Убас акрыфара дналагеит Захар. Акрыфаны ианыҩагыла, рнапқәа анаарыӡәӡәа, Захар сааҭбжак аҟара дтәан, нас «уаҵәы ашьыжь заа ҳгылароуп» – иҳәан дцаны диеит. Уи ашьҭахь,ҩбаҟасааҭитәанМарҭеиМашеи.Урҭгьыҩагылан, ицаны иеит. Аҽны хәлаанӡа аԥслымӡра илатәаз Баграти Бадреи икәабаны Света илыриахьан. Аҭаацәа зегьы анышьҭала ашьҭхь, акраамҭа аҩн усқәа ҟаҵо дыҩнан. Акыр аҵх наганы ауп Света дшышьҭалаз. Ахәыҷқәа кәабаны ишыналыриаз еиԥш, ацәа хааӡа иналалеит. Машеи Марҭеи акраамҭа измыцәеит. Урҭ неицәажәаааицәажәо, аамҭа акыр ианнеи, ирзымдырӡакәа ацәа инҭанагалеит. Захар иакәын акыр измыцәо ииаз, нас иаргьы дыцәеит. Аацәылашоны иааҿыхеит Машагьы Марҭагьы.
#
– Маша, аԥхыӡ атәы акыр бдыруама? – дҵааит Марҭа.
– Аԥхыӡ еилырганы издыруа ҳәа аӡәгьы дыҟам. Иԥхыӡ мшхааит иббаз аԥхыӡ, иаасаҳәишь. Нас сара избазгьы басҳәоит, – лҳәеит Маша.
– Зны бара иҳәа, нас саргьы исҳәоит, – лҳәан Марҭа Маша ажәа налылҭеит.
– Ус аԥсыуҵас иаҵанакуоу? – лҳәан Маша Марҭа длазҵааит.
– Иаҵанакуеит.
– Мамоу, бара иҳәа, – лҳәан Марҭа иналыдылҵеит.
– Бара избо аԥсуаа баҳҭацамзар буам. Ус ауми? –
Марҭа Маша длазҵааит.
– Уамашәа ибымбан, – Маша аҭак ааҟалҵеит.
– Уамашәа ишԥазбо? Уи ауп исҭаху, ҳаигәылацәахон. – Бара сара сеиԥш, иахьыхароу бцар, усҟангьы
ҳаигәылацәахоу?
Марҭа ҿылымҭӡеит.
– Зҿыбымҭуеи? – дҵааит Маша.
–Аԥхыӡқәа, нас ҳрылацәажәап, уажәы, Зурики бареи
шәеизыҟазаашьа шыҟоу атәы аасаҳәишь? – лҳәан Маша длызҵааит Марҭа.
– Ҳаизыҟазаашьа бзиамзар, ҳаицны ҳаауазма, – лҳәеит Маша дыччо.
–Шәзеиқәшәалоу? Аҵарақәаахьышәҵо,ихароу,иааигәоу?
– Егьа бжьазаргьы иуҭаххар, уеиқәшәоит. – Уи иашоуп.
– Даша илҳәаз бдыруоу?
– Илҳәеи?
– Машеи Зурики бзиа иеибабозар, сара сахь иаазгоит. Сара сажәит, иагьаасхылаԥшлап, сыԥсыргьы анышә сарҭап. Дариа ҳаԥсқәа ахьынӡаҭоу, баргьы саргьы ҳаицызааит, џьара ҳнеип, џьара ҳааип, – лҳәеит Даша. Даша илҳәаз сан илыдылкылеит.
– Зурик иахиҳәааи?
688 #
– Иара мап зхикраны иҟеи? Ҳара, арахь, Аԥсныҟа ҳаара иақәшәеит акәымзар.
– Уи бзиоуп, шәеиԥымхааит.
– Иҭабуп. Алхаси бареи шәышԥаҟоу? Шәеиқәшәалоу? Аибашьра ҳаиццеит, аха ҳаицәыхҟьеит. Шәара, арантә аҩныҟа шәанцоз, шәанынаскьаагоз, Адлер акыр ҳаицын. Амшын азааигәара апарк аҿы ҳлатәан. Абри амацәаз сиҭеит, – лҳәан лнапы иахаз амацәаз ллырбеит.
– Уи бзиоуп, шәеиԥымхааит. Бара ақыҭаҿ бынхоит, аха лассы-лассы ақалақь ахь, баҳәшьаду Ҭина лахь баалоит. Усҟангьы баҳәшьаду дкабыжьуама, бмаалои?. Уи лҿы ҳара ҳаиқәымшәалои?
– Саҳәшьаду лкажьшьас исымоузеи. Уи икаужьуа лоума.
– Знык аибашьра еилгандаз, усҟан, ҳаԥсҭазаара даҽакхон.
– Уи ауми, бара...
Аамҭала рцәажәарақәа ааиԥхьбеит, ирзымдыруа ак рҳәазшәа. Уи еилкаауп, ушьҭа ҳаԥхыӡқәа ҳрылацәажәап.
– Ԥхыӡс избазеи, зыбҳәаз? – дҵааит Маша.
– Исҳәар сацәшәоит, аха исҳәоит, – лҳәан Марҭа аԥхыӡ илбаз аҳәара дналагеит.
– Аибашьра шцац, ицоит. Алхаси сареи ҳаицыхуп. Ҳара ҳтәқәа хьаҵхт. Алхас дагьхысуам, аӷацәа ааскьара иаҿуп. Сара савтомат нрыласҵан, иааигәара иааихьаз зегьы шьны, дсыманы сцеит. Дахьызгоз иҭахымызт, иҽсымижәаауан, дсацәҳауан, аха дкасмыжьит. Ус хәы ԥшӡак ҳҩыхәнеит. Уи иеиԥшыз ҭыԥ ԥшӡара схаангьы изымбацт. Убас иԥшӡоуп уи аҭыԥ, ҿыки, бзыки ирзымҳәартә еиԥш.
– Иббахтеи, уаҳа иарбан.
– Избеи?
– Алхас дбыманы ахәы бшӡарахь бхалазар, аԥсҭазаара
бзиахь дыбгеит ауп, уаҳа ибҭахи.
– Бара иббазеи? – лҳәан Марҭа Маша длызҵааит.
#
– Сара аибашьроуп уаҳа избахи. Уахантәарак Зурики сареи аӷацәа ԥхаҵо иҳаманы ҳҿынаҳхан, Егры ирцаны ҳааит. Нас ҳааҳәын, Москваҟа ҳцахт. Даша лыҩны ҳалҭан, уа ҳаҩнахуп. Ахәыҷқәа рацәаны иҳамахуп. Урҭ зегьы Даша лакәхуп избо. Аԥхыӡ уҳәеит ҳәа иумбара иҟоузеи.
– Иԥхыӡ мшхааит, иббаз аԥхыӡ. Иббаз ҵабыргны анцәа ҳазшаз иҟаиҵааит.
Марҭагьы Машагьы аԥхыӡқәа ирбақәаз ииашаны иҟалаҵәҟьазшәа ргәы иаахәеит, ргәалаҟазаара шьҭнахит, игәырӷьаҵәа иҟанаҵеит. Урҭ игәырӷьаҵәа, алаф иеибыҳәо, ииан. Ус адәахьы ашьҭыбжьқәа раҳаит. Арҭ зышьҭыбжьқәаз Светеи Захари ракәын. Урҭ иеицхырааны рыжәқәа рхьеит, иҭырцеит. Рҳәарақәа ахкаара иҭарҵеит. Урҭ ахьеицәажәоз Марҭеи Машеи иахьиаз ираҳауан.
– Ҳахьцо, акыр ҳаанхар ҟалап.
Шәаанхара уадаҩым, шәара шәеибганы, аиааира шәыманы, анцәа шәааишьҭааит.
– Бара ибҳәаз анцәа иҳәааит. Анцәа ҳалахь ианиҵаз аабап.Бхәыҷқәеибырахәибырхамшәало беилахашт,аха ԥсыхәа змам аус ҳаԥхьа ишьҭоуп, ишԥаҳаури.
– Аилахара уадаҩым, сара ишысҳәаз еиԥш, шәеибганы шәааит, аиааира шәыманы. Уи ауп аус злоу. Иарбанзаалак,уашьҭахьҟа акгьыхьаасиумкын.Ахәыҷқәа сыманы амхахьы сцаны избалоит. Амала, Марҭеи Машеи уааигәара иҟазааит. Уажәшьҭа аӡӷабцәагьы ргылатәуп. Амала, рхәы зны иаасырхиап.
– Ушьҭа шәгылар ҟалоит, аӡӷабцәа, – Захар ибжьы нары-қәиргеит:
Уи ибжьы шаараҳаз еиԥш, акомандир ибжьы раҳазшәа афыр-сырҳәа агылара иналагеит Марҭеи Машеи. Марҭеи Машеи ангыла, Света рхәы лырхиахьан. Дара анапыӡәӡәарҭаҿы инеин, рҿи-рнапқәеи рыӡәӡәеит, мпахьшьыла идырбеит. Захар днеины, данынатәа, даргьы натәан, акрыфара иалагеит. Ирласны, акрыфаны иҩагылеит. Аусҳәарҭаҿы автобус ааираны иҟан, уахь рҿынархеит. Урҭ шеицыз, аусҳәарҭаҿы иҩеит. Аӡәык690 #
ҩыџьак рыда аибашьра ицараны иҟаз, зегьы ааихьан. Минуҭқәак иааԥшын, урҭгьы ааит. Аҵыхәтәан иааиз, Алхасгьы дрылан. Аҵыхәтәан дааит ҳәа гәыбӷан узиҭомызт, избанзар, зегь реиҳа ихараны инхоз иара иакәын. Насгьы ара иқәҵраны ианыҟаз, аамҭа иахымԥацызт. Зурик ақалақь аҿы дынхоит. Уаантәи ауп еибашьра дышцоз, Машагьы иара дицзар акәын. Аха иацы аваинкоматаа рҿы иахьлеиз, Маша Марҭа ашәҟәы дахьаныз, данырҵеит, ирыцәҩашьаны. Ари Зурик ианеиликаа, иҩызак диҳәан, машьынала дҩеин, Маша диманы дцеит. Дахьлеигаз, асиа даниҵеит, иқәҵраны ианыҟаз аамҭақәа ирықәыршәаны иқәҵит, Марҭеи Машеи злақәаз архәҭақәа. Уи аамҭа асааҭ жәаба ракәын. Урҭ ахьыргоз, Ешыра акәын. Ақыҭақәеи ақалақьқәеи рҟнытә иҩаргон Ешыра. Арҭгьы Ешыра иҩаргеит.
Ҩажәеихәбатәи ахы
Гәымсҭа аарцә ҳар тәеижьҭеи ушьҭа акрааҵуан. Ԥыхьеиԥш уажәгьы ахысыбжьқәа гон, ԥыхьеиԥш уажәгьы аԥсҭбарақәа ыҟан, рыҩганкгьы рыла. Аԥсуаа иҭахаз ааганы, рабацәа, рабдуцәа уҳәа ахьжу, доусы рнышәынҭрақәа рҿы, пату рықәҵаны, аԥсуаҵас ишаԥу еиԥш анышә иарҭон, ақырҭцәа рганахь ала иҭахоз. Аԥсны инхоз, Аԥсны анышә иарҭон. Қырҭтәылантәи иааны ара иеибашьуаз, рыԥсыбаҩ Қырҭтәылаҟа иргошәа ҟаҵаны. Акатерқәа рыла, амшын агәахьы иганы иаларыжьуан. Амш анцәгьахьо иааганы аҟәара иқәнажьуан. Ари Қырҭтәылантәи иааны, ара иеибашьуаз ианырбалак ацҭәа ҟарҵон. Игьежьны ицарц рҭаххон, аха цашьа рымамызт, ирҭахы-ирҭахым ара иеибашьыр акәын.
Убасҟан, иажәаны ауаа ишрылаз ала, ақырҭцәа аибашьра иаҟәыҵны, Гәымсҭа нырцә инаркны, наҟ,
#
дара иаарыдкыланы, иеинааларгьы цәгьа ирбомызт, аха ус еиԥш, аԥсуаа ируазма. Аԥсны абжеиҳарак ақырҭуа ирҭозма. Аԥсуаа ажәылара рҽазыҟарҵон. Ампыҵахалаҩцәа, наҟ Аԥсны иалцаны, ркацара акәын хықәкыс ирымаз. Аԥсуа ар реиҳабыра хәыцуан. Еиҳа изламариоу ала, аибашьра аплан ҟарҵон. Урҭ аӷа Аԥсны иалцара акәын планс ирымаз. Уахгьы-ҽынгьы абри иазхәыцуан. Аҵыхәтәан ирыӡбеит мҽхакы ҭбаала ажәылара. Ари ажәылара шыуадаҩызгьы рдыруан, аха уаҳа ԥсыхәа рымамызт. Хатәгәаԥхарала, асиа рҽанҵаны, акәын, аибашьра ишыргоз. Ари аҿар ианраҳа, ижәыланы асиа рҽанырҵон. Заҟаҩы аҭаху ҳәа аиҳабыра ирыӡбаз аҟара асиа рҽананырҵа, «ушьҭа иазхоит» ҳәа ианааныркыла, аҿар рахьтә иҟалеит игәаақәазгьы. Аха аиҳабыра ирҳәаз ҳәан, ирҳәаз аҿы иаангылеит. Хатәгәаԥхарала асиа зҽанызҵаз рахь иаҵанакуан: Марҭа, Алхас, Маша, Зурик. Гәымсҭаҟа ианаауаз хазы-хазы иаазаргьы, Ешыра ианааи, рҽеиқәдыршәеит. Захаргьы иҭахын асиа иҽаниҵарц, аха «уқәра дууп, уажәтәила уаангыл», рҳәан аиҳабыра дрымшьҭыкәа, дааныркылеит. Гәымсҭа аӡиас ирны, рыҽкаршәны инеиуан аԥсуа ар. Урҭ рымҩақәа кны итәан ақырҭуа мпыҵахалаҩцәа. Ҳар шнеиуаз реихсра иаҿын, ҳар аҭахара иаҿын. Алхаси Марҭеи аԥхьа игыланы инеиуан. Урҭ рашьҭахь игыланы иааиқәоз ирылан: Зурики, Машеи. Алхаси, Марҭеи шнеиуаз, хаҳә дук инадтәалт.
– Бара ара бҽырԥсны бтәаз. Анҭ ҳархра иаҿу, ара бырбарҭаӡам. Сара срывсны, хәдаҟала, снеины рҭыԥ исызҭаҟәаҟәозар збоит.
– Ҽеишәа игәоуҭароуп, уахьцо. Уахьцо узымдырӡуа удәықәлар аҵкьыс, иахьынтәхысуа гәоуҭароуп, умццакӡакәа. Ухы пату ақәҵаны удәықәла.
– Алахшақәа, ахҩахаха ахьҳарымҭо бымбаӡои? Аа, абан, амцабз ахҭҟьо. Урҭ алахшақәа сара идсырбап, саб сиԥазар. Бара ара бҽырԥсны бтәаз. Сара сцеит... Дҳәазаны мацара, амцабз ахҭҟьоз, ахь ихы рханы днеиуан
692 #
Алхас. Марҭа лавтомат аӷа иҭыҩрахь ахы рханы диан. Алхас дышнеиуаз, аӷацәа ахьхысуаз, хәдаҟа дҩаскьан, ҽеишәа ибарц, маҷк ихы дҩаханы днаԥшит. Жәабаҟа метра иҩархыкны, дҩеихьеит Алхас. Анаара иаҿагыланы иҟаҵоуп аӷацәа рҭыԥ. Дахьынаԥшуа, уи бзианы ибоит. Дахьгылоу аҿынтә, агранат ақәижьыр, изԥымжәар алшоит. Аԥхьала днеины, амцабз ахьҭҟьауаз агранат ҭаижьырц иҭаххеит, аха уахь анеира ус имриоума. Дхәыцуан, Алхас. Аԥхьа алагьы ахы зымнеиуа ишәаҳазар акәхап. Убри аамҭазы, аӡә даадәылҵын, днаԥшы-ааԥшуа даангылеит, иҟоу ҽеишәа ибарц азы. Акыр данынаԥшааԥш, дахьҭыҵыз аҭалара иҽыназикуаны еиԥш. Алхас иавтомат амцабз ҩҭҟьеит. Марҭа лавтомат абжьы гаанӡа, ақырҭуа еибашьҩы дхышәҭны дкаҳаит. Алхас иавтомат длахан, агранат ааҭыган, ақырҭуа еибашьҩы дахькажьыз, Алхас дыҩны днеин заркра дахьымӡаз ашә адыркаанӡа, агранат лыҩнажьны, иара шьҭахьҟа иҽхыршәҭны, иҽынкаижьит. Иԥжәеит Алхас игранат ахьыҩнаҳаз. Амцабз ааҩнагьежьит аҭыҩра аҩнуҵаҟа, нас алҩа еилачӡа иҩахатәеит. Азнык азы Алхас дыԥсыз џьишьеит. Ахаҳә-ҵәаҳәқәа акыр иаахеит, аха акгьы имыхьит, иԥсы аанхеит. Убри ашьҭахь, Алхас ибон, Марҭа дыҩны, ԥхьаҟа дышнеиуаз. Даҽа ҩыџьагьы уи ишыҩлышьҭалаз. Егьырҭ аҩыџьа Машеи Зурики роуп», – ааигәахәит Алхас. Урҭ ирышьҭарххны гәыԥҩык рҿыҩархеит. Арҭ зегьы ибон Алхас хыхьынтә дахьылаԥшуаз. Иаргьы Марҭа дызлацоз ала иҿынеихеит. Убри аамҭазы, Марҭа дызнысыз амҩахь акы ԥжәеит, адгьыл арҵысит. Агәыԥ иҩеиуаз зегьы адгьыл аҿы рыҽкарыԥсеит. Урҭ акыр ирцәыхаран аҟнытә, аӡәгьы акгьы имыхьит. Амина иахаԥжәаз Алхас иоуп. Уи иҩшьапык имнахит. Алхас амина данахаԥжәоз Марҭа хара дымцацзт. Уи иҟалаз анеилылкаа, даагьежьын, амина ахьԥжәаз ахь дыҩит. Алхас дахькажьыз Марҭа длихаххит. Убасҟан, Алхас Марҭа днылҿаԥшын, арҵәаа аҭиргеит:
– Сара сыԥсит, аха бара беибгоу?
#
– Сара акгьы смыхьӡеит, Алхас. Умшәан, ухәрақәа ҿасҳәоит. Ухьаа зыртәо ахәшә усҭоит. Умбои, зымҩа аауртыз иҩны ԥхьаҟа ишцо. Сара аӡы урызгоит. Алхас иҳәара даҿын Марҭа.
– Сара усгьы сыԥсуеит, бысҟәаҵны, бҩызцәа ахьцо бца...
– Аӡы урганы, ҳара ҳтәқәа унарыҭаны, нас сҩызцәа срышьҭалоит.
– Мамоу, Марҭа, сара бысҟәаҵны бҩызцәа брышьҭала, – ҳәа ада акгьы иҳәомызт Алхас.
Марҭа лавтомат иеиҳа иахьылзыманшәалаз инышьҭалҵеит. Алхас иавтомат каимыжьит, ишикыц икын. Марҭа абинти абымбеи аацәырылган, иаарласны излалылшоз ала ишьапқәа ҿалҳәеит ицәгьмкәа ишахәҭоу иҿауҳәо иҟазма? Агәыр илалҵеит. «Ушьҭа дсыманы сдәықәлап», – лҳәан, дырҳәазо длыманы ддәықәлеит. Автоматқәа рыҩбагьы лыхәда ихшьуп. Ҳара ҳтәқәа аӡы ирны аара иаҿуп. «Ҳамҩа аартуп», – лҳәеит. Марҭа Алхас дырҳәазо Гәымсҭа ахықә дынхықәгылт.
– Бысҟәаҵ, ара сыԥсааит, – ҳәа аҳәҳәара даҿын Алхас.
– Умшәан, уҽырӷәӷәа аӡы урзгоит, нас ушәарҭахом, лҳәан Марҭа, Алхас дырҳәазо аӡы дынҭалт. Акыр ихараны, шьҭа Машеи Зурики ҩеихьазар, иҩеихьеит ахьылгәахәуаз ала, ахысыбжьқәа ргара иалагеит. Нас иааигәаны, иаҟәымҵӡакәа ахысрақәа ирылагеит. «Алхас дрылгаз џьаҳамшьази? Урҭ ахьҭатәаз ианҭеиҟәаҟәа, рҩызцәақәак ааины, итәазаарын, аӡы ирны иааиуаз, акыр ианоурыжь ирыларҵеит», аалгәахәын, аха даанымгылаӡакәа ус днеиуан. Аӡиас абжарак дышнеиуаз аӡы хәыҷык еиҳахеит, дахьахысхьаз аҵкьыс. Даҽа хԥаҟа-ԥшьбаҟа метра дызнеир, нас еиҳа аӡы хәыҷхон, аха уахь анеира лылымшо аҿынӡа днеит Марҭа. Марҭа лымч еизганы, лшьапқәа ыҵарӷәӷәо, лнапқәа Алхас инапқәа ирыларԥсны икны днеиуан. Аӡы ахьцо, Марҭа длымжәааны дагарц ихон Алхас. Ларгьы
694 #
даақәнарҵәиаан аӡы ахьцоз ахь лҿы археит. Шьҭа ԥхьаҟа шьаҿак лзыҟаҵом. «Дахьыску доусыжьрым, ҳагозар, ҳҩыџьагьы ҳаицагааит» ҳәа Алхас инапқәа дрылаԥсны илкын. Ус даҽа гәыԥк аӡы иааҭалан, Марҭеи Алхаси ирымариашаны ианааи, агәыԥ ирыцыз аӡәы афырҳәа дааин, Алхас ишьапқәа икырц длаҟәит:
– Ишьапқәа уркьымсын, урҭ еилаҟәаҟәа иҟоуп, – лҳәеит Марҭа.
Нас Алхас ихәдаџьал шыҟаз икьаҿ жәпа ишәыз изнапык лҭарсны иааникылан, дихо иҿынеихеит. Марҭа лнапқәа маҷк аҟара рыԥсы ааршьеит. «Ушьҭа аӡы ҳамгаргьы ҟалап» ҳәа аалгәахәит, лара.
Аӡы инырын, аҟәараҿы днықәырҵеит Алхас.
– Саҭамзааит, аха сара сҩызцәа срыхьӡароуп, – иҳәан Алхас иаагаразы, Марҭа ацхыраара лызҭаз, дааҳәны, аӡы дынҭалеит. Марҭа Алхас дырҳәазо акыр дҩалгеит. Ушьҭа аӷа ихы усҟаҟара дацәшәомызт. Избанзар, дара ахьыҟоу ҳара ҳтәқәа ҩеиуан, арахь изхысрызеи, аха усгьы ишәарҭан, аҟәара иаақәырбаар, иреихсыр ҟалон. Марҭа дианы мацара Алхас диханы даалгон. Акыр иҩаскьаганы,
зҽырԥсны ахаҳәқәа ирыватәаз, ҳара ҳтәқәа дырбеит.
– Дхәу, дыԥсу здырхуада, аха аӡәы дырҳәазо, аӡәы дааигоит, ацхыраара иҭахуп, – рҳәан ҩыџьа аҷкәынцәа рҿынархеит. Марҭа Алхас длыманы дшаауаз, даалымырхын, дрыманы рҿынархеит. Марҭа «уаҳа злоу иԥсра убеит» ҳәа урҭ дрышьҭан. Урҭ дахьҩаргашаз дҩаргеит.
«Ацхыраара-лас» ааины игылан.
– Зыԥшрак ҟамҵакәа дыжәга, – иҳәеит, уа игылаз рахьтә
қәрала иреиҳаз, чынкгьы имоуп уҳәаратәы иҟаз аӡәы.
– Шәнапы дануп, ишәҭаху изыжәу, сара сцоит, – лҳәан
дызлааз ала дааҳәны ддәықәлеит Марҭа.
– Уажәтәиала уахь уаҳа бҳашьҭуам. Макьана ахысрақәа ӷәӷәоуп, – иҳәеит ачын имазар ҟалап ҳәа ззаҳҳәаз ахаҵа, лара аӡы ирганы иаалгаз ахәы длыманы Гәоуҭатәи агоспиталь ахь дылгарц азы лара ахаҵа ииҳәаз лмаҳазшәа лҿыналхеит.
#
– Уахь бымцан, бгьежьы! – иҳәеит ахаҵа ибжьы аарӷәӷәаны.
– Сара Алхас ишьа зуроуп, ма сыԥсыроуп...
– Ишабалак ҳҽаҳшьыр ҟалаӡом. Бца иахьысҳәаз! – аԥыхьа ишиҳәаз аҵкьысгьы ибжьы ҩҭигеит ахаҵа, дшеиҳабыз иеилылкаарц иҭахызшәа. Ари дшеиҳабыз анеилылкаа, Марҭа дааҳәын амашьынахь лҿыналхеит. Лара амашьына даннадгыла, Алхас гәырқәак илаҵаны, «Ацхыраара-лас» дақәҵаны, иллыбааит ҷкәынцәақәак. Марҭа амашьына дҩақәтәеит.
– Абзиара шәзыҟалааит, – лҳәеит Марҭа. «Ацхыраара лас» аҿынанахеит.
– Шәымҩа бзиаххааит, – рҳәеит Алхас «Ацхырааралас» дақәҵаны илбаақәаз.
«Ацхыраара лас» ишзахәоз ала, хеигӡарак ҟамҵакәа инеиуан, Гәдоуҭаҟа ахы рханы. Алхас иҽеихарԥсны, ихәрақәа ичҳауан. Марҭа уамашәа илбон Алхас ичҳашьа. Ус «Ацхыраара-лас» шҩеиуаз, «агәыз» арган рышьҭахь акы ԥжәеит.
– Ҳбаны иаҳеихсзар ҟалап, – лҳәеит Марҭа.
– Ус акәзаргьы ҟалоит, аха акәымзаргьы ҟалоит. Дара амҩа аихсра бзиа ирбоит, – иҳәеит аныҟәцаҩ.
– Ус илеит Гәоуҭатәи агоспиталь аҿы. «Ацхырааралас» ишиашаз агәашә инҭалан, ашә инылагылт. Алиԥси рыбжьара ҷкәынцәақәак асакаса рыманы, иаин, днанҵаны агоспиталь дыҩнаргалеит. Ишиашаз аԥҟарҭахь дрыманы ицеит. Марҭагьы урҭ дрышьҭаланы Алхас дахьыҩнаргалаз ашә днылагылеит, Алхас ихәра ҿыӡәӡәааны спиртла дыдрыцқьеит. Алхас иԥҟарахьы ианиас Марҭа дындәылцаны ашә ҩадыркит. Алхас иарӷьа шьапы калкало иахьынҳалаз усгьы ихҵәатәын, ихырҵәеит. Марҭа Ҭина лҿы дцан, ҵкык зӡахуеит ҳәа илымаз ачыҭ лымхны иаалгеит. Ихырҵәаз ишьапы аарымхны, ачыҭ инылалҳәеит. Нас машьынак аалыԥшаан, Алхас иҩныҟа илгеит. Лара дахьынхоз даннеи, агәашә аԥхьа, амашьына аанылкылан, дынҭыҵны
696 #
агәашә дынҭалеит. Захар Гәымсҭа арра азин анирымҭа, ауха аҩны дыҟан. Марҭа агәашә аартны дынҭалеит. Уи амашьына дааҭыҵны дшааиуаз аниба, акы дшақәшәаз ицәа иалашәан, лара лахь иҿынеихеит.
– Саб, – лҳәеит Марҭа, дқьыз-қьызуа Захар данаалԥыла.
– Иҟалазеи? – иҳәан Захар Марҭа длазҵааит.
– Алхас ишьапы хырҵәан, ачыҭ илаҳәаны иаазган, абна игылоу амашьына иҭоуп. Иан илзызгоит, усыцхраар сҭахуп.
– Баб дбыкәыхшоуп, афырԥҳәыс, сыԥҳа! Бгәы рӷәӷәа! Сышԥабыцымхраауеи, – иҳәан сахьцо ҳәа Света акгьы ламҳәаӡакәа Марҭеи иареи иеицны агәашә инҭыҵын, амашьына инақәтәеит. Урҭ шынақәтәаз еиԥш, амашьына аҿынанахеит. Минуҭқәак рышьҭахь Алхас дахьынхоз иҩеит. Амашьына агәашә аԥхьа ишгылаз, нхарала Алхас еиҳа изааигәаз иҿы Захар днеин, иҟалаз иеиҳәеит. Аҷкәын агәылацәа зегь даарылагьежьын, иҟаз реиҳәеит. Али-ԥси рыбжьара агәылацәа, аҳәса, ахацәа аӡә дагымкәа иааизеит. Иаалгаз, Алхас ишьапы нарылҭан:
“Уаала, саб, Алхас иан дшаҳԥыло збар сҭахым”, – лҳәан лаб иахь лыбжьы налыргеит. Захар иԥҳа лажәа ааҩбамтәӡакәа, иԥҳа дналышьҭалеит. Аби ԥҳаи амашьына инҭалеит ирласны. Аныҟәцаҩ ирласны дцон. Захар игәашә аԥхьа амашьына ааникылан, иҩныҟа днеин, сахьцо ҳәа иԥшәма илаҳәаны дааццакны, дааин, амашьына днақәтәеит. Илеит Гәоуҭатәи агоспиталь аҿы. Захари Марҭеи акраамҭа ашә илагылан, ашә зыхьчоз аԥҳәыс дахьыҟамыз аҟнытә. Ус акрынҵы ашьҭахь дааит иззыԥшыз, уи аԥҳәыс. Гәымсҭантәи Алхас даазгаз, насгьы ишьапы ихырҵәаз рымхны иҩныҟа изгаз шлакәыз аҭакәажә илдырын, Марҭа аҵааха лымҭаӡакәа лара даацәажәан:
– Макьана арҩашьыга далоуп, ареанимациаҿы дышьҭоуп, апалатахь даниаргалак, адтәала диҭаххоит,
#
– лҳәеит ашә илагылаз аурыс ԥҳәыс аҭакәажә. «Сара сидтәалоит» ҳәа – лаб ишиаҳауаз илзымҳәеит Марҭа.
– Адтәалра иҭаххар, сара сыҟами, – иҳәеит Захар, Марҭа уаҳа ҿылымҭӡеит. Захар ишиҳәаз еиԥш, игәы иҭан, аха ареанимациаҿы Алхас мчыбжьык аҟара даанхеит. Уи аамҭазы, иара иҩызцәа Ешыраҟа ицон, уахь дрыццеит. Алхас знык апалатахь диаргар, Марҭа Алхас дидтәалар лҭахын, аха аԥсуара иаҵанакуамызт, класск аҿы илыцтәаз аҷкәын идтәалара. Уи лгәы лнархьуан Марҭа. Алхас иан дидтәалар лҭаххан, аха аешьара ргәыла ҷкәынак имуит, иара дидтәалеит. Алхас иангьы уа дшыҟаз, дыҟаӡан. Алхас иан дышидтәалаз Марҭа днеин, ажәакгьы мҳәаӡакәа иара илацәақәа ҭырхаха дҩылҿаԥшит. Алхас иԥсы игәы икылачны, илаӷырӡқәа лиҿашит. Иԥсы изеивымго дааҟалеит. Марҭа лгәы аалырӷәӷәан, Алхас игәы ааҟалҵарц, ус лҳәеит:
– Алхас, ушьапы хырҵәазар, угәыла ица ушҭаз иумыхьит, уԥсадгьыл шухьчоз, иухьыз ауп. Уи еиҳагьы уарԥшӡоит, ипатууп наӡаӡа. «Аԥсадгьыл ахьчаҩ» ҳәа ҳаҭырла ахьӡ узыннажьит. Умшәан, аԥсҭазаарахь ухынҳәуеит, зегьы уара ишуҭаху иҟалоит, – лҳәеит Марҭа. Марҭа ас лцәажәашьа Алхас иан ианлаҳа, ашә аартны адәахьы дындәылҵит.
– Сыԥсыр еиӷьын, сымԥсымкәа цәгьала адәы сықәхеит, – иҳәеит аарлаҳәа, Алхас иԥсы изеивымго.
– Алхас, иудырааит сара ахаангьы ушкасмыжьуа, уара уда даҽа ԥсҭазаарак сшашьҭамло. Уҽырӷәӷәа, Алхас, ахаҵа дызқәымшәо егьыҟам, – лҳәан длаҟәны Алхас ихы днагәӡит Марҭа.. Уи аамҭазы, Алхас иан дааҩнашылеит, аха Марҭа Алхас ихы дшагәӡыз лымбаӡеит. Марҭа Алхас ихы дахьагәӡыз лбазар еиԥш дааԥхашьеит.
– Алхас, сара сцеит, аха сааилоит, – лҳәеит уи данцоз. Марҭа данца ашьҭахь, Алхас иан дизҵааит:
– Избахьоу аӡә лоуп, аха дысгәалашәом, дарбан ари
аӡӷаб?
– Ари Захар иԥҳа лоуп, – иҳәеит Алхас.
698 #
–Захар раԥхьатәи иԥҳәыс лҿынтә акәхап, – лҳәеит Алхас иан.
– Ааи, Захар раԥхьатәи иԥҳәыс лҭынтә ауп. Захар ианхәа даныԥсы, иԥҳәыс ахәыҷы длыманы дцан, дахьнеиз даангылеит. Уа дахьыҟаз ахәыҷы илҭахӡамызт, лаҳәшьаду дцан даалгеит. Ара ашкол дҭарҵеит. Зыҽны ашкол дҭарҵаз инаркны, ларгьы саргьы партак аҿы ҳшеицтәаз ашкол ҳалгеит. Аибашьраҿгьы ҳаиқәшәеит. Лара лоуп сырҳәазаны Гәымсҭа сырганы саазгаз. Арахь, лассы-лассы дааины сылбалоит. Алхас амцхә дахьцәажәацәаз, шизеицәахаз аргама ибан, ацәажәара дақәыҵит.
– Хаҵамԥҳәыск лоуп, дызшаз днеигӡааит, разҟ бзиа лауааит, – лҳәеит Алхас иан. Алхас иан Марҭа дшылгәаԥхаз идырит. «Ас смыхьыр, дыбҭацамхози, ибыбаргызеи усҟан?» ҳәа Алхас игәы иааҭашәеит. Иԥсы игәы икылачны даақәыԥсычҳаит.
– Сан измааноузеи? Сшьапы ихырҵәаз аҵкьыс ихырымҵәаз еиҳа исыхьуеит? – ҳәа Алхас иан длазҵааит.
– Акыр здыроу, нан? – лҳәеит Алхас иан. Нас аҳақьымцәа анааи, «сыҷкәын абас иҳәеит измааноузеи, нанраа?» – лҳәан дрызҵааит.
– Ибцәааӡо акгьы ыҟам, егьи ишьапгьы ҽеим, – рҳәеит дзазҵааз аҳақьымцәа, амала уи ишьапы иахьа ишхырҵәоз ларымҳәеит. Зны хәыҷык лгәы лҽанаҳҵап ҳәа ргәы иаанагазаап, ус лазҳәаз аҳақьымцәа.
– Унан, сара рыцҳа, уи ишьапгьы хҵәатәхар, сызшьуада, – лҳәеит лыбжьы ҩалымҟьан.
– Ихҵәатәхуоу, ихҵәатәымхуоу, ибаҳҳәо ҳаздыруам. Ихҵәатәхаргьы ҟалоит. Ари аҷкәын дидтәалоуп. Лара аҩныҟа дцарцгьы лабжьаргеит. Идтәалоу аҷкәын идагьы лыҷкәын хылаԥшрада дшаанырмыжьуазгьы ларҳәеит. Ларгьы данхәыц, “аҩныҟа сцап”, – лҳәан дцеит. Марҭа Алхас дбаны, данаадәылҵ, Алхас ишьапы хызҵәаз аҳақьым иҿы днеины диазҵааит:
#
– Алхас дышԥажәбо, иԥсы нхап шәгәахәоу?
–Аԥсразы акгьы ихьуам, аха егьи ишьапгьы хҵәатәхоит, – иҳәеит Марҭа дзазҵааз аҳақьым.
– Ааигәа ихышәҵәома?
– Ааи, иахьа ихаҳҵәоит, аха иан ара дшыҟоу ихаҳҵәар, дрыцҳаҳшьоит. Аҩныҟа дгазар бзиан , – иҳәеит аҳақьым, аха уи аҭак Марҭа илзыҟамҵеит.
Марҭа лаби лареи ргәы иҭан, арахь џьаргьы имҵааӡакәа Ешыраҟа ицарц, аха ушьҭа дышԥацои? Алхас иҿы дыҟазароуп Марҭа. Уи дызбо ҳәа имоу игәыла ҷкәынеи иани роуп. Аҷкәын дыҷкәыноуп агоспиталь игәы ҩнаԥҵәар, иан аҭакәжә, зыҩшьапык змыхәо длызбару? Убри аҟнытә даангыларц лыӡбеит.
– Саб, уара, уахьцо Ешыраҟа, саргьы суццап ҳәа акәын, аха маҷк аҟара сгәы еиԥшымшәа иҟоуп, уаха Ҭина лҿы саангылоит, уаҵәи уаҵәашьҭахьи руакы сҩеиуеит.
– Бара ишыбҭаху. Бара ишыбдыруа еиԥш, сара санцоз, срымшьҭит, аха уа сыҟазароуп, сахьырҭаххо, џьара акы ааҟалар, рхы садырхәап.
Абасанеибырҳәа,абиԥҳаинеиԥырҵит.ЗахарЕшыраҟа дцеит, Марҭа – Ҭина лахь. Марҭа Ҭина илал-ҳәеит, Алхас ишьапы иаанхазгьы иахьа ишхырҵәо. Ихырымҵәар, дышшәарҭоу, дыԥсыр шалшо. Алхас ишьапы хаҳҵәеит ҳәа анырҳәаз аамҭазы, Марҭа дҩеит агоспиталь аҿы, аха лара уахь днармышьҭит. Алхас игәылацәа ҭаҳмадацәаки хәыҷқәаки ыҟан. Алхас ишьапы шхырҵәоз анраҳа, иааит арҭ аҭаҳмадацәа. Иахьаауаз иааргеит ишьапы ихырҵәо зларҳәашазгьы. Иааргаз, иаалаҳәаны, аҩныҟа ирган, изшьапык анышә иахьамаз аригьы нарҭеит. Даҽа жәамш раҟара ареанимациаҿы дышьҭан, нас апалатахь диаргеит. Дшибац, дибон аҷкәын, гәыԥҵәарак имоуӡакәа. Алхас иангьы дааны дидтәалан. Абас Алхас иҩшьапык хҵәаны, иара данԥслак, анышә дахьарҭо инаганы инарҭеит. Алхас игәыла ҷкәыни иани инеиҭак-ааиҭакуа, аҩбатәи ишьапы анхырҵәа ашьҭахь идтәалеижьҭеи жәамш ҵуан.
Марҭа илҭахын лара дидтәаларц, аха ҳәашьа лза700 #
ҭомызт. «Бара быҷкәын дбызбом, сара дызбоит», – ҳәа ҳәашьас иалҭози. Насгьы, «дабаидхала ари ахаас» лзылҳәаргьы, иҟалҵози. Марҭа абас ахәыцра хьанҭақәа дырҭан. Ус ишааиуаз, Алхас иан дычмазаҩхеит. Уаанӡа ихәышәтәырҭаз, аха иахьа игоспитальхаз аҿы лара лышьҭаҵара зынӡак иалшомызт. Уажәы-уажәы ақәрахьымӡақәа аибашьцәа ҟәаҟәаса иааргон. Баша ачымазцәа раха рызҭодаз аҳақьымцәа. Уи адагьы, ачымазцәа ара ишьҭаҵаны, хәшәтәышьас ирырҭозеи, ақәрахьымӡақәа акатаҳәа иԥсны иахьҭырго, игәыҭшьаагоу амыткәма бжьы ахьҭыҩуа агоспиталь ашҭаҿы. Убри аҟнытә Алхас иан егьи ахәышәтәырҭахь ддәықәырҵеит. Уигьы абара лҭахуп, аха дызбагәышьода, акәымзар.
Алхас иан егьи ахәшәтәырҭахь дандәықәырҵа, Марҭа днеин, Алхас днаидтәалеит. Марҭа Алхас иҿы ҳәашьа лзамҭеит, «уан дычмазаҩхеит» ҳәа. Аха иара Марҭа днеиаанӡа иаҳахьан, иан дычмазаҩханы, егьи ахәышәтәырҭахь дшырышьҭыз, амедиаҳәшьцәа рыла. Уи зиарҳәазгьы уи ауп, Алхас димбар, акы лыхьыз џьашьаны, игәнигар ҳәа иахьшәаз азоуп. Уи аҵкьыс иҟоу, шыҟоу,аиашаиаҳәаны,уандычмазаҩхеит,ахадыбзиахап, уара уан хьаас дҟоумҵан, уара ҳара уаабоит, умшәан ҳәа иаҳәаны, игәы дырӷәӷәарц ауп, ус егьыҟарҵеит. Марҭа дцо-даауа дахьыбжьоу, уи гәык ала дшылҭаху идыруеит Алхас. Уи ауп, ус зыҟалҵо, иара дымԥсыкәа дынхар, лара лыԥсҭазаара ималдар, шалшо агәра игоит. Лара иахьынӡалылшо, дыртәаны, дшылбо, агәра игоит. «Аха иара иҿы лара ԥсҭазаарас илбараны иҟоузеи? Абри ауп игәнигоз, уахгьы-ҽынгьы дахьиоу иихәыцуа. Уи аҵкьыс еиҳа исзеиӷьуп аҽшьра. Аха уи ус имариоу акы акәым. Ирҳәоит, аха агәаӷьра цәгьоуп, уи еицәоу адунеи аҿы акгьы ыҟаӡам ҳәа. Аха иузыгәаӷьыр, уаргьы уҭынчхоит, узҭахугьы ҭынчхоит, аха... Тачкак сзыҟарҵозар акәхап. Уи ала снеи-ааиуа сааҟалар, абагьыр аҿынӡа сызнеир, смахәҿақәа уажәгьы ицәгьаӡам урҭ рыла абагьыр сҩахьынҳаланы, сыҽхырыҩны, сыҽкасыжьыр, сызкуада?
#
Усҟан, сан илзымычҳакәа дыԥсгәышьап. Сара сахьжу днаганы днасыварҵап. Марҭа лакәзар, сыгәхьаалгап, сылҵәыуап, нас аамҭа ԥыҭк цар, сылхашҭып. Ианакәызаалак, аамҭа иара атәы иагоит. Лара макьана, дхәыҷуп, сара саҵкьысгьы бзиа илбо аӡә длызкылсп. Уии лареи рыԥсҭазаара иеиларҵап, ахәыҷқәа рааӡап. Рхәыҷқәа рыла лыԥшәмеи лареи рҿара гәырӷьарала ирхыргап. Ирааӡаз ахәыҷқәа рыла, ражәра бзиахап. Абас акәын Алхас дызхәыцуаз.
Алхас абас дышхәыцуаз, иақәыршәаны, Марҭа днеит. Лхы-лҿы лхаччо, дгәырӷьаҵәа дыҟоушәа ҟаҵаны.
– Мшыбзиа, Алхас, – лҳәан изаалгақәаз иаԥхьа игылаз атумбочка инықәлыргылт. Марҭа лажәа иацҵаны дцәажәон:
– Акы заҵәык, угәы иаумырсын, ушьапқәа роуп акәымзар, уара уеиԥш згәы бзиоу аӡәгьы дыҟам ҳәа ауп аҳақьымцәа ишырҳәо. Сара схаан уара укасыжьуам. Знык, ушьапқәа рыхәрақәа ааӷьар, ҳаԥсҭазаара иеилаҳҵоит, ахәыҷқәа ҳааӡоит, урҭ рыла угәараҭа ҳарԥшӡоит, уангьы пату лықәҵаны, лыԥсы ишаҭаху даабоит.
– Марҭа, абарҭ ибҳәақәо зегьы гәык ала ибҳәуоу, ма баша ахәыҷқәа аныржьо еиԥш сыбжьуоу? Абри еилкааны, исаҳар сҭахуп.
– Зныкыр узжьахьоума, Алхас, Ус зуҳәои?
– Мап, сыбжьоит, сыбҭахӡам.
– Ушԥазжьои, Алхас? Усҭахым ҳәа угәы изаанагози? – Сыбҭахызар ус акәӡамызт бышцәажәоз.
– Ишԥацәажәатәу,уи соуҳәар, иауазеи?
– Избасымҳәои, аҳәаразы, сеиҵахар ҳәа бшәуоу?
Ибыхәҭоу бдыруоу?
– Исыздыруам.
– «Уҽшьы» ҳәа сабҳәар ауп ибыхәҭоу.
– Дида, иуҳәо закәызеи, Алхас.
– Усҟан сангьы баргы шәҭынчхон. Ибымаскузеи, сара
бара бганы. Сара сҟны бзиарас бзықәшәараны иҟоузеи?
702 #
– Уара сшуҭахыц суҭахызар, уара уҟны абзиара збоит, уи еиԥш абзиара даҽаџьара изымбо.
– Сара сҿы абзиара бақәымгәыӷын.
– Умшәан, Алхас зегь бзиахоит. Уара уҿы сара абзиара сақәгәыӷуеит.
Алхас иеиликаауан, Марҭа гәык ала, бзиа дшылбоз, аха дрыцҳаишьон. Дахьрыцҳаишьоз аҟнытә, лгәы сыхсыршәап ааигәахәын:
– Убыржәы, схы сахәоны сыҟазар, бхы ԥҽны икасыжьуан. Сара бара сызбыхәаԥшуам. Цәгьала адәы сықәыбҵеит. Бсыханы Гәымсҭа сырбго, егьи. Быҩсывсны бҩызцәа ахьцоз бцар, маҷк иадамхаргьы бзиарак бзыҟаҵар аӷа иҭархаразы, убри акәын ииашаз. Бдәылҵ уажәыҵәҟьа. Марҭа ажәак мҳәаӡакәа, дқьыз-қьызуа, аҵәыуара далагеит. Марҭа дындәылҵуаны еиԥш, аҳақьым хада дааҩнашылт. Уи Марҭа дшыналҿаԥшыз еиԥш, ихы-иҿы ааихалашан, даацәажәеит:
– Марҭа захьӡу шәара шәоума? – Ааи, Марҭа захьӡу сара соуп.
– Алхаси бареи партак шәеицахатәан, ус ауми?
– Ааи, ус ауп, партак ҳаицахатәан.
Бгәахәтәы бахьӡааит. Сара шәара шәҭоурых бзиа-ны
издыруеит, патугьы ақәысҵоит. Аха сбыҳәоит Алхас ихәрақәа ӷьаанӡа арахь бмааирц. Ара бааины, бцацыԥхьаӡа, иԥсы еибакуеит, ииҳәақәо иашоу џьыбымшьааит. Урҭ аллегориалоуп ишҳәоу. Дыбзиахар, даҽак ала дбацәажәап. Аҳақьым хада ачымазаҩ иаҵкьыс Марҭа еиҳа дрыцҳаишьон, уи дызҭагылаз бзианы иеиликаауан. Марҭа аҳақьым хада днеиԥырҵын, апалата дныҩныҵны лҿыналхеит. Дызҵәыуоз, амардуан дыллыбаан, агәашә шыҟаз лҿыналхеит. Уаантә амҩаду днанылан, дышиашаз, Ҭина лахь дцеит. Лара дышҵәуоз удырратәы лылацәақәа ҟаԥшьӡа иҟан. Ҭина Марҭа дҵәуашәа анылба, даацәажәан:
– Бымҵәуан, Марҭа, ус иақәшәахьоу бара бымала бакәу џьыбымшьан. Анцәа иџьшьоуп, бахьицымцацыз. Би#
ццахьазар акәын банрыцҳахуаз. Быԥшра ыҟоуп, бсахьа ыҟоуп, брымгар ҳәа бшәома? Абра ҳахьеи-ланхаҵәҟьо, хҩы-ԥшьҩы аҷкәынцәа заманақәа ранацәа сзааихьеит бара бзы, аха зегь ирасҳәо акоуп – «Дҳәаны дтәоуп». Ушьҭа, ибзиоу, издыруа аӡәыр сазҵаар, исҳәо даҽакуп.
– Ибҳәои, саҳәшьаду?
– Аус злоу дара роуп, – сҳәоит, уаҳа исҳәои?
– Нас бара ибгәаԥхо сиццап ҳәа бгәы иаанагома?
– Ус сгәы иаанагаргьы ҟалоит. Бара иахьҽеим бсышьҭуама, сара. Сара бсышьҭуазар, иахьыбзиоу, бабап ахьсгәахәо ауп бахьысышьҭуа. Иахьҽеим бсышьҭыр ҳәа бымшәан, Марҭа. Сара, гәык-ԥсык ала, бшысҭаху бдыруазааит.
– Уи здыруеит, аха Алхас изы ибҳәақәо сҭахым.
– Алхас изы сара ианакәызаалак, ицәгьоу акгьы сымҳәацт. Аиашаз, Алхас даара дыҷкәына бзиан, аха ушьҭа нахыс, ԥсык диҩызоуп, дзыԥсоузеи, иара.
– Избан, ԥсык дзиҩызоу, дышӷьычуаз ихьма? Дшеибашьуаз ауп ишихьыз, уи фырхаҵароуп. Афырхаҵа ахаангьы ԥсра иқәӡам, ус акәӡами? Ҳара ҳауп иԥсуа. Алхас ахаангьы ԥсра иқәӡам, уи бдыруама, саҳәшьаду?
– Ааи, издыруеит, аха уи адагьы даҽак здыруеит.
– Иарбан, даҽакәу ибдыруа?
– Амина аниҵаԥжәа иԥхашьара шамнахыз. Бара
бхәыҷуп, зыԥхашьра амху, хаҵас бышԥаиццои? Ииашоуп, бара Алхас гәык ала дыбҭахын азы дрыцҳабшьоит, аха уи ушьҭа биццо дзыҟалом. Бара быҿиароуп, ахәыҷқәа бааӡароуп,насбаргьыбықәраааины,банажәуа,ибхылҵны ибааӡаз, брааӡоит, быԥсаанӡа быртәаны бырбоит. Ус ауп аԥсҭазаара шыҟоу. Ауаа зегьы аԥсҭазаара роурц азы иқәԥоит. Бара уи баҿагыланы бықәԥоит, иаҵанакуеи уи, анцәа иныс ишаасабҳәара, уи иаҵанакуа.
– Сара бара бышҟа уаҳа сааиӡуам. Бара бааԥсарақәа рацәаны ишсыду шыздыруагьы, – лҳәан Марҭа Ҭина лыҩны дындәылҵны дцеит. Ҭина Марҭа илалҳәақәаз зегьы дрыхьхәит. «Ус шԥасҳәоз», ҳәа лгәахәит лара, аха
704 #
мҳәашьасгьы илымазеи? Лара илымҳәар, уаҳа изҳәараны иҟадаз? Ҭина Марҭа илалҳәақәаз, уаанӡа агәыхь илымаз лызнарҵысит. Лыхәшәқәа ахьҭаз днеин, агәыхьхәшә аалылхын, илжәит. Нас днеины лиарҭаҿы днықәиан, ахәыцрагьы дынҭанагалеит. Уажәы Ҭина лхаҿы иааит Марҭа даныхәыҷыз инаркны, иахьа уажәраанӡа лымҩа дызнысыз, дызҵысыз зегьы. Еиҳарак, лан длыманы Литваҟа данцаз, уантә илыҩқәоз асалам шәҟәқәа. Лара Литва дцаны, Марҭа дшаалгаз, шлызҳаз, дшеибашьуаз, убас лыбзиабара аҿынӡа. Абзиабара уҳәеит ҳәа асҵәҟьа убахьоу? Алхас ушьҭа дыԥсуп. Баша дычмазаҩны, дыбзиахап уҳәап ҳәа уҟоу? Иҩшьапык хҵәаны анышә иарҭахьеит. «Ҩысҭаароуп акәымзар, асҵәҟьа бзиабара збахьада?»...
Лара Марҭа лакәзар, Ҭина лыҩны даныҩдәылҵ, автобусқәа раангыларҭахь дцарц, амҩа дықәланы, дхәыцуа, дҩеиуан. Уи дхәыцуан абас: «Саҳәшьаду илҳәо иашазаргьы ҟалап, лара ишылҳәо еиԥш, дыҟаҵәҟьазар, ҳәарада, сигаӡом. Сигар саанымаалакәа, дкажьны сцар ҳәа дшәозар акәхап, аха сара иара ахаангьы дкасыжьуам. Уи издыруам ауп арыцҳа, исеиҳәаз ажәагьы зсеиҳәаз, сиҭахымкәа акәӡам ус зсеиҳәаз, сахьиҭаху азоуп. Саргьы дысҭахуп Алхас, иара сахьиҭаху азы. Уи сара ахаангьы дкасыжьуам. Дарбанзаалак, Алхас изы иакәым ажәа сазҳәо, сара дсаӷоуп. Абри лдырааит, зџьабаа ду сыду саҳәшьадугьы».
Марҭа абас дышхәыцуаз, аџьармыкьа аԥхьа амҩа шеиҩылҵәоз, илымбаӡакәа амашьына шааиуаз, атормоз анааирк, зынӡа иааигәаӡаны иллыдххылан, иаангылеит. Уи амашьына лысырц маҷк ауп иаалыгхаз Марҭа. «Ибхәыцуазеи, бара аҭыԥҳа қәыԥш. Смашьына баҵаланы быҽзыбшьуазеи? Бара бхы бҭахымзаргьы, сара схы сҭахуп», – иҳәан дыцәҳа-шҳауа дықәланы, дцеит. Марҭа аԥсра аҵкьыс иеицәалшьеит илыхьыз. Избанзар, аныҟәцаҩ ииҳәоз заҟаҩы ираҳауадаз. “Сагьашьындаз уи амашьына, аныҟәцаҩ дрыцҳан акәымзар”, ҳәа дхәыцуан
#
Марҭа дахьнеиуаз. Марҭа «сагьашьындаз» лҳәеит, аха дыԥсыҵәҟьаргьы лҭахымзар акәхарын, дышнеиуаз лшьапқәа лыҵаҟәрыло далагеит. Нас илулак, автобус ахьаангылоз днеит Марҭа. Лқыҭахь ицоз автобус ааины игылан, Марҭа автобус дҩыхәнеит. Ашьҭахьтәи аҭыԥқәа ҭацәын. Абжьара дыбжьаланы днеин, иахьҭацәыз аҭыԥ аҿы днатәеит. Марҭа дантәа ашьҭахь, автобус акыр игылан. Ақәҵра аамҭа анааи, аныҟәцаҩ дааины, иҭыԥ аҿы длатәан, иавтобус аус ааирун, аҿынаирхеит. Апасажьырцәа аҷҷаҳәа иеицәажәон, амҩа иахьықәыз. Урҭ ирҳәараны иҟази, аибашьра адәаҿы иԥсны иааргаз, ҵәыуара иахьыҟаз, ихәны иааргаз уҳәа аибашьреи, нас уи иахылҿиаази ртәи ракәын ирҳәоз. Сааҭк ашьҭахь автобус Захар игәашә аԥхьа ианҩеи, иаангылеит. Марҭа лаагаԥсахә лшәан, автобус дыллыбаан, агәашә шыҟаз лҿыналхеит. «Марҭа даауеит, Марҭа даауеит», лҳәан лашьцәа хәыҷқәа Баграти Бадреи ыҩны Марҭа инылԥылеит. Еиқәышьшьы иҟаз Марҭа лашьцәа хәыҷқәа анаалԥыла, лхәыцра гәырҩақәа аалхашҭын, лыблақәа аччаԥшь аархылеит. Аӡәа-ӡәала иҩышьҭхны, игәӡны, иналыргылеит. Наҟ-ааҟ, Марҭа лнапқәа кны, иеицны, аҩныҟа рҿынархеит. Абарҵа ианыҩыхәна, ахәыҷқәа ран лахь рбыжьқәа дырго иалагеит:
“Мама, Марҭа дааит”. “Мама, Марҭа дааит” ҳәа.
Света ахәыҷқәа рыбжьы анлаҳа, аҩны дааҩныҵын, абарҵа дааҵагылт. Марҭагьы ларгьы абарҵаҿ иааиқәшәеит, иаагәыдибакылан, иааибагәӡит. Нас рҩыџьагьы иеиманы, аҩныҟа илеит. Светеи Марҭеи аҩныҟа иахьлеиуаз, Баграти Бадреи млеиӡеит. «Марҭа араанӡа дааганы дбаҳҭеит, ушьҭа ларгьы баргьы ишышәҭаху шәеибаба» рҳәазшәа, индәылҵны, аԥслымӡрахь хәмарра рҿынархеит. Баграти Бадреи аԥслымӡраҿы инеин, рыҽнылаԥсаны ахәмарра иналагеит. Света Марҭа дшыналҿаԥшыз еиԥшҵәҟьа, лгәы акы шалаз еилылкаан, дналызҵааит:
– Ибыхьи, Марҭа, иахьа бҟазшьақәа сгәаԥхаӡом.
706 #
– Акгьы смыхьӡеит.
– Ус бара сҳәап.
– Аиаша бҭахызар, ибасҳәап.
– Исабҳәозар ҳәа ауми сызбазҵааз.
– Сара сгәалақәа рацәоуп, урҭ зегь ара изласҳәарызеи?
Аха зегь реиҳа сгәы иалоу саҳәшьа ду лажәақәа роуп.
– Иарбан ажәақәоу, бара бгәы ԥызжәара баҳәшьаду ибалҳәаз, сара исабымҳәари, зынӡа имаӡамзар? Уи иакәым акы балҳәоит ҳәа сара сгәы иаанагом зынӡагьы,
џьара иеилибамкаарак ыҟамкәа.
– Уаҳа аҭахымкәа деилыскааит.
– Ибалҳәазеи, уи азгьы?
– Алхас дыбзиан, аха ушьҭа бзиарас илоузеи? Иара
ԥсык диҩызоуп, дзыԥсоузеи, – лҳәеит.
– Ааи, рыцҳа уи ишьапқәа шхырҵәаз ҳәа баб имҳәози?
Нас Ҭина убас лҳәеит ҳәа бызхалызгәаарызеи? Алхас ԥсык диҩызаӡами, ушьҭа акыр даԥсоума, нас?
– Баргьы ус бҳәома?
– Мамоу, аха, – лҳәеит Света, илҳәаз дахьхәны.
– Дзыҟазаалак, сара дкасыжьуам, иаргьы саргьы
ҳаицыԥсыроуп.
– Уи бара ибусуп, – лҳәан Света уаҳа акгьы лалымҳәеит.
«Ус аамҭа цалап, аамҭа атәы ҟанаҵап», – аалгәахәт Света. Марҭа лгәы ҟазҵашаз ҳәа длыдгыланы, акгьы лзымҳәеит Света. Света ус зыҟалҵаз, Марҭа диашоуп ҳәа акәӡам, дрыцҳашьаны ауп, лгәы сзыҟаҵозар ҳәа ауп. Мамзар, зыҩшьапык хҵәоу, лыԥҳа дышԥаилҭои. Светеи Марҭеи абас ишеицәажәоз, ргәашә аԥхьа машьынак аангылан, ԥҳәыск дааҭыҵын, ргәашә аартны, дҭаланы, лҿаалхеит. Марҭеи Светеи ргәашә аартны дшааҭалаз еиԥш, дырдырит, Маша лакәын. Гәымсҭа ирны Аҟәаҟа ианцоз, Алхас амҩа анырзааирт, аԥсуа еибашьцәа аӡәырҩы реиԥш, Зурики Машеи ԥхьаҟа ицон. Усҟан Марҭа Алхас длыманы, Гәымсҭа дырит. Нас Ешырантә Гәдоуҭатәи агоспиталь ахь даалгеит. Уи нахыс, гәыхьымзар акы дақәымшәеит, акы лымбеит, ажәа хаак лмаҳаит. Еснагь лгәы еиқәын,
#
ҵәыуаран дызҿыз. Лгәы иеиқәызи, дзырҵәуази лара лҿы аҳра руан. Лхы-лгәы ахшәаны сҽысшьындаз лҳәо аҿынӡа днаӡалон, аха макьана ус дааиуан. Гәымсҭатәи ажәылара аан, Алхаси лареи реиԥш, Машеи Зурики иеицын. Марҭа Алхас длымны дымхынҳәыр ада ԥсыхәа анылмоу дхынҳәит. Уи ашьҭахь, Зурики Машеи рхабар ҳәа џьаргьы Марҭа илмаҳаит. Иахьоуп урҭ аҩыџьа, ажәылара ашьҭахь, раԥхьаӡа акәны инеиқәшәа, арҭ гәыдибакылт, ихыдибакылт. Светагьы Маша дааиуазар ҳәа дымԥшӡакәа дылԥыланы аԥсшәа лалҳәеит. Аԥсшәақәа анеибырҳәа ашьҭахь иеицны аҩныҟа рҿаархеит. Светеи Марҭеи, наҟ-ааҟ, Маша лыжәҩа рнапқәа аҵхны акәын ишааиуаз. Ус аҩны инеины, инатәеит. Света даақәгьежьаан, рхәы аҟаҵара дналагеит. Акрырфеит, акрыржәит, аамҭа акыр инаганы иеит. Инеиҭас-ааиҭасуа арҭ аҳәсахәыҷқәа аицәажәара иаҿын. Марҭа Маша илалҳәеит Алхас афырхаҵара иҟаиҵаз, ихьыз. Лара длыманы Гәымсҭа дшырыз, илыцхрааз, Алхас Гәдоуҭаҟа дшааргаз, Алхас илеиҳәаз, Марҭа лаҳәшьаду Ҭинеи лареи шеибыргәааз уҳәа акгьы аанмыжьӡакәа зегьы лалҳәеит Маша. Аха урҭ зегь рыгәхьаа шылымкуа Алхаси Ҭинеи ирҳәаз ражәақәа ракәымзар. Урҭ ирҳәаз ражәақәа наунагӡа аҵәымӷ еиԥш лгәы ишалазаауа.
– Марҭа, бара бырҭахымкәа ус рҳәаз џьыбымшьааит, бырҭахуп азоуп ус зырҳәаз. Алхас ус иҳәазар, изхиҳәааз, иара ихы аҵкьыс биҭахуп азоуп, иара игәхьаа бымкыр, бара быԥсҭазаара бзиахоит азоуп, иара ила бзиарак бзақәымшәо идыруеит азоуп. Абри бдырааит, Марҭа. Баҳәшьаду Ҭина лакәзар, убригьы былҭахуп азоуп ус збалҳәаз. Былҭахымзар, ус балҳәомызт, ҳәарада. Уигьы илбоит Алхас дзеиԥшроу, уи биццар, бзиарак шбызԥшым.
– Нас бара ибҳәои? – лҳәан Марҭа, Маша длызҵааит, ӷәӷәала лгәы нханы.
– Сара исҳәои, сыхаара, Марҭа. Сара издыруеит шәара шәыҩџьа гәык-ԥсык ала бзиа шәшеибабоз, аха
708 #
иаргьы дызлаббои, быхгьы злаббои, малс ишәымоузеи, шәыҩџьагьы?
– Сара сеибгоуп, сцыркьым, слашәым, сыҩшьапык сымоуп, иан лакәзар усҵәҟьа дажәӡам, аԥҳәыс аӡа замана. Адгьыл бзиа еиҵҳәаны иҭатәоуп. Алхас иани сареи ҳаицхыраар, ҳахгьы аабоит, Алхасгьы даабоит...
– Ус былшозар, бзиоуп, аха...
– Исылшоит. Уи сылнаршоит Алхас ибзиабара. Абзиабара аҟара амч змоу ыҟам анырҳәоз ихасҵаӡомызт. Аха ушьҭа агәра згоит, абзиабара аҟара мчы змоу шыҟам.
– Бҵара ишԥазыбуеи, икабыжьӡуама?
– Аҵара змам знымхаӡои? Аҵаразы бзиа избо дсызкажьуама?
– Уа биашоуп, Марҭа. бара ибылшо бдыруазар, бхы бақәгәыӷуазар, ус бныҟәа. Уаҳа сара ибасҳәо сыздыруам, сызкәхшоу, Марҭа.
– Иҭабуп, Маша, Бара заҵәык сахьеилыбкааз. Сара уаҳа акгьы сҭахӡам, бара сшеилыбкааз еиԥш, Алхас иани иареи сеилыркаар. Маша маҷк аҟара акәзаргьы, Марҭа лгәы ахьыҟалҵаз, даара лгәы иаахәеит. «Ауаҩы арыцҳара данақәшәалак, игәы ҟазҵо данимоу, акыр иаԥсоуп» ҳәа дхәыцуан Марҭа. Уи лхәыцра даналҵ Маша ус лалҳәеит:
– Маша, сара стәы ҳшалацәажәоз, аҵх агәы ааҩнашеит, аха сара сзын идырымкәа иаанхеит, Гәымсҭа ҳаныр, шәара шәзыниаз, шәзынԥаз. Сара ацәа сакӡуам. Бара ацәа бамкуазар, сара стәы аԥхьа Зурики бареи шәтәы иеилыскаар акәын, аха...
– Алхаси бареи аӷацәа амҩа кны иахьҭатәаз, ианҭашәҟәаҟәа, ҳара ҳамҩа аашәыртит. Аӷацәа уаҳа џьаргьы итәамшәа амҩа ҳақәышьшьы ҳцон, ҳара ҳазхысыз, аха Алхас дызхаԥжәаз амина акәзар, ҳара акыр ҳанынаскьа ауп аибашьра ӷәӷәа аныҟала, Гәымсҭа нырцә аҟәараҿы ҳәарас иаҭахузеи, усҟан шәара ҳара ҳтәқәа рахь Гәымсҭа аӡы шәырны шәнеихьан ҳәа сгәы иаанагоит. Ҳара ҳаԥхьаҟа ицақәазгьы џьоукы ыҟақәан. Урҭгьы
#
акыр ҳрықәгәыӷуан ҳара. Ҳара ҳтәқәа ахы цаҳә–цаҳә иаарышьҭуаз, ҳагар ҳәа акәын еиҳарак ҳзыцәшәоз, ҳахқәа наԥхьакны абитонтә чаԥарақәа ҳнарыватәеит. Ҳан-ԥшы еивасны иаауеит, аха иаауа зусҭцәада? Ҳара ҳтәқәа ракәу, ҳаӷацәа ракәу? Урҭ рышьра мариоуп, аха иаҳшьуа аадыруама? Ԥыҭҩык ҳаҩҳажьхьаны еиԥш, «ваиме, деда», «ваиме, деда» ҳәа зегьы рбыжьқәа гон. Зурик ақырҭшәеи агыршәеи хәыҷык иеиликаауан. Уи ала зыбжьы гоз, ҳаӷацәа шракәыз иеиликааит.
– Ирыжәҵа, арҭ ҳаӷацәа роуп, ибжьы ныҵакны иаагеит. Зурик агранат ыршәны инрылаижьт. Нас иавто-матгьы атта-ттаҳәа ахысра иналагеит. Саргьы Зурик иеиԥш ахысра сналагеит, ҳәҳәарахеит, ҟаарахеит араҟа. Еивасны шьҭахьҟа иҩны иаауаз, аӡәгьы ҳавсны иҳамшьҭит, ԥхьаҟа ицозгьы иаҳшьыз ҳшьит, иаанхазгьы ҳаргьежьит. Ҳара ҳрышьклахысуа ҳрышьҭалеит, ҳахьцоз аԥсцәа ҳархысны акәын ҳашцоз. Ҳара ҳзыцәшәоз, ихәны икажьу аӡәыр ыҟазар, убарҭ ҳаршьыр ҳәа акәын. Аха анцәа иџьшьаны, ус аӡәгьы дзыҟамлеит, уи ауп хысыбжьы зымгазгьы. Ҳара абас ҳалалеит Аҟәа. Ҳара ҳашьҭахь игыланы иаауан, ҵыхәаԥҵәарада ҳҩызцәа аԥсуаа, иара убас Нхыҵаа, Алада Урыстәылаа, амшын нырцәаа. Абас Зурики сареи ихьшәаны акәзаргьы, ҳахәҭа алаҳҵеит ақырҭуа-аԥсуатә еибашьра. Макьана аибашьра цоит, Егрынӡагьы ҳнаӡоит ҳәа сгәы иаанагоит.
Очамчырааи Тҟәарчалааи рааишьа бзиоуп. Урҭ ацхыраара раҳҭароуп. – лҳәеит Маша дааҽхәашәа.
– Акыр сагхазаргьы, саргьы сцароуп, – лҳәеит Марҭа, Алхас данаалга ашьҭахь, уаҳа дахьзымцаз лгәы иаланы. Алхас ишьапқәа хырҵәеит, аха аԥсразы акгьы шимыхьуаз лдыруан азы.
– Бзыгхаз арбан, Марҭа? Алхасгьы баргьы шәоупеи, Аҟәаҟа ацаразы амҩа ҳзаазыртыз, – лҳәеит Маша, Марҭеи Алхаси иҟарҵаз аус ду, ииашаны ахәшьара аҭо.
Абас ишеицәажәоз аҵх акыр инаргеит, ацәагьы аархылеит арҭ аҳәсахәыҷқәа рыблақәа.
710 #
– Ушьҭа ҳацәап, – лҳәеит Марҭа.
– Бзиоуп, ҳацәап, – лҳәеит Машагьы.
Уи нахыс ацәажәара иааҟәыҵит. Аицәажәабжьы
ааҩныҵит руадагьы. Аҵх ҭынч иалыҩуан иҭынчыз ргәқәа рышьҭыбжь, убас иҭынчран арҭ аҳәсахәыҷқәа ахьиаз ауада. Ԥсоу инаркны Аҟәанӡа иҭынчран, анацәа рыҷкәынцәа рнышәынҭрақәа рҽырхажьны амыткәмақәа рыбжьи, зхабар ыҟамз аҷкәынцәа ргәараҿы илеи-ҩеиуа иқәыз анацәеи рмыткәма быжьқәа игози рыда. Амала, ихараны, Аҟәа иҩахыкны, абомбақәеи, абзарбзанқәи, агаубицақәеи уҳәа рбыжьқәа ааҩуан. Агранатқәеи, автоматқәеи, аҵыс шьыга шәақьқәеи рышьҭыбжьқәа аранӡа иааиӡомызт, аха...
Ацәылашараз игылеит арҭ аҳәсахәыҷқәа рҩыџьагьы. Усҟан Света дгыланы, рхәы ырмазеины астол иқәлыргылахьан. Захар еибашьра дыҟан. Марҭеи Машеи илатәаны, акы инацҳаны, «ҳара ҳцеит», – рҳәан агәара инҭыҵит. Иахьҩеиуа, раԥхьа иаарԥыло рзы ирфашаз, иржәшаз ҳәа рсумкақәа рҭәны.
– «Ԥшӡала шәааит», – лҳәан Света лыбжьы нархьылыгӡеит. Урҭ шиашаз ицеит Алхас иан дахьышьҭаз ахәшәтәырҭахь. Аха иахьнеиз, лара дрықәымшәеит. Лыхәшәтәра далгаанӡа мчыла дҭыҵны дцазаап. Машеи Марҭеи уаантәи арратә госпиталь ахь ицеит. Уа анеира Марҭа лзы имариан, шамахамзар аӡәгьы дшынармышьҭуазгьы, аха Маша лзы иуадаҩын. Аӡәгьы имазҵааӡакәа Марҭеи Машеи еицны, ишиашаз, Алхас дахьышьҭаз, илыҩнашылеит. Алхас иан дидтәалан, иара идтәалаз игәыла ҷкәына уажәы дыҟамызт, иҽааиҭеикырц иҩныҟа длышьҭит Алхас иан данааи, Марҭеи Машеи шылыҩнашылаз еиԥш Алхаси Марҭеи рылаԥшқәа ааиқәшәеит. Марҭа дааччан, дниҿаԥшит, иара дааԥхашьан ихы лаирҟәит. «Арҭ Алхас иҩызцәа роуп, инеицәажәап», – аалгәахәын, Алхас иан адәахьы дындәылҵит.
– Алхас, ухьаақәа хәыҷык иадымхаргьы имтәаӡаци? – лҳәан дҵааит Марҭа.
#
– Агәырқәа сыларҵоит, урҭ схьаақәа дыртәозар акәхап, уажәтәила ус хьаа ӷәӷәа сымаӡам, – аҭак ҟаиҵеит Алхас.
– Умшәан, Алхас. Уԥсы ахьынхаз, акыр иаԥсоуп. Уангьы макьана дҿоуп. «Акыр злоу ԥҳәысуп» ҳәа уи лыӡбахә ауаа ирҳәоит. Уара иугәаԥхар, уани сареи уаабоит. Анцәа иҳәар, ухылҵгьы ҳаӡоит. Алхас, уара афырхаҵара иҟоуҵаз, даара иӷәӷәоуп. Уара ҳаибашьцәа рымҩа иаауртыз ала Аҟәа гоуп. Уара ухьӡ кашәара ақәӡамкәа Аԥсны аҭоурых аҿы иаанхоит, абри удырроуп. Абри аҟнытә аԥсҭазаараз уқәԥароуп. Уаҵәтәи Аԥсны уеигәырӷьароуп, уалаҭхаџьроуп.
– Марҭа, сара сразҟыдахазар, бара ибымаски. Быԥсы ахьынӡаҭоу, сара сырххо сбыманы. Абри ибҳәо азоуми жәаха бгәы шынсырхаз, уажәгьы бгәы нсырхар бҭахума?
– Сара аразҟы ансауа, уара уааигәара саныҟоу ауп. Уара уааигәара саныҟам, сара аразҟы сыманы сзыҟалом. Уҭахызар аразҟы сыҭ, иуҭахымзар – исумҭан, уи уара унапы иануп, даҽаӡәы инапы – акәым изну.
– Мамоу, Марҭа, бара бзымгода? Быԥшра, бсахьа. Бхы башьҭал. Бара ибҳәо еиԥш, џьаргьы иҟамлацт, бара излаҟабҵарызеи?
–Усегьаџьараиҟалахьеит,аҭахызаргьы иҟамлацзааит. Уи сара иҟасҵоит, амала, уара узин сымазааит. Уара агоспиталь аҿы ушьҭеижьҭеи сара агәара сзымҭыҵит. Уажәы уара хар умамшәа узбоит, аха уаҳа еибашьра узцом, ушьа узуам. Убри аҟнытә сара ушьа уны саауеит, ухәрақәа ҽеишәа иӷьаанӡа.
– Бца, Марҭа, бца...
Марҭагьы Машагьы Алхас инихыҵит:
– Абзиара узыҟалааит, – рҳәан апалата иныҩныҵит. – Абзиараз, – иҳәеит иаргьы, аԥыхьа еиԥш акәымкәа,
игәалаҟазаара акыр ишьҭыҵны. Марҭеи Машеи ашә иахьынхыҵыз, Алхас иани дареи ааиқәшәеит.
– Иҭабуп, нан, шәцо, шәаауа шәишьҭоуп. Иара шьҭа дзыԥсоузеи? Иашьа дыҟам, иаҳәшьа дыҟам, ижәуа,
712 #
ишәҳәо рзы «иҭабуп» ҳәа шәазҳәо уаҩ димам. Ма ихылҵқәак ыҟаны, мышкы зны, рызҳар, «иҭабуп» ҳәа шәарҳәап ҳәа шәасҳәап ҳәа шәыҟоу? Уи аӷа хәымга дахьимгӡеит. Алхас имацара иакәзар, ус зыхьыз акы иамусын, аха Алхас иҩызцәа рацәоуп. Иаанхаз анцәа дшәыхәааит, нан...
– Ишыдыдуа еиԥш, ақәа ауам. Шәара ишышәҳәо еиԥш, уи дразҟыданы дҟалом. Дыҟоуп Алхас бзиа дызбоз аԥҳәызба, уи сара дыздыруеит. Ахаангьы дкалыжьуам Алхас. Знык иааирала аибашьра ааилгааит, нас иҟалақәо жәбап. Агәкаҳара аҭахӡам. Иҽеим шәазымхәыцлан, еснагь абзиа шәазхәыцла.
–Ибҳәо саҳауеит, нан. Ус зыбҳәо сара сгәы ҟабҵарц ауп, аха ани арыцҳа иццахода, шьҭа? Уи иашәа рҳәахьеит, нан. Имыткәма аҳәароуп изынхаз, нан.
– Шәгәы кашәмыжьын, ҳара ҳцеит. Абзиара шәзыҟалааит, – лҳәеит Марҭа. Алхас иан дындәылҵит. Машагьы лара лбызшәала «Абзиара шәзыҟалааит», – лҳәан Марҭа дналышьҭалеит.
– Абзиаразы, нан, абзиара шәақәшәааит. Иаарласны аиааира ганы, шәгәырӷьо, шәҭаацәа шәырзыхынҳәааит. Аразҟы бзиақәа шәауааит, – лҳәан Алхас иан, дныҳәаныԥхьо дааҳәын, апалата дныҩналеит. Абас анааибырҳәақәа рышьҭахь, Марҭеи Машеи агоспиталь абарҵа аҿынтә ишнеиуаз, амардуан ахьамаз ианнеи, иллыбаан, агәашә шыҟаз рҿынархеит. Аибашьра ҟалаанӡа есс сааҭбжа ара автобусқәа бжьан, аха уажәы шьапыла ицар акәын, ибжьаз автобусқәа уажәы ибжьамызт. Урҭ зегьы аибашьцәа го, иаагуа, Ешыраҟа амҩа иқәын. Алхас иан апалата дшыныҩналаз еиԥш, Алхас алагьан изаалган, инимҵаргыланы инапқәа, илырӡәӡәеит. Нас ихәы аацәырылган, иаԥхьа днықәтәаны акриҿалҵеит. Алхас ԥыхьа аасҭа, уажәы, еиҳа игәалаҟазаара бзиан. Иан ари ахьылбоз, лгәы шьҭнахуан. «Сыҷкәын деибганы дсымазар, абас иҟоу ҭацак дысмауази? Исыбаргызеи, сара усҟан», дхәыцуан Алхас иан.
#
Алхасгьы акы дышнацҳаз еиԥш, ихы нықәиҵан, нас ахәыцра дынҭанагалеит. Уи дзызхәыцуаз Марҭа лакәын. Марҭа раԥхьа Литвантәи данаа инаркны, иахьанӡа дшизыҟоу џьеишьоит. Уи гәык ала дшизыҟоу агәра игоит. Иара дазыразхар, ҳәарада диццоит Марҭа. Аха дызбода? Иҟасҵари? «Иахьа сгәы бзиам, аха уаҵәы сеиӷьхап»,–сызҳәом.Ларасарасҿыбзиарас илбози?Сара исалҳәақәо закәи? Сылжьарц акәхап дызҿу, аха, мап. Ус ҩба злоу лакәӡам лара. Уи илҳәаз ҳәоуп, ԥсахра ақәӡам. Уи лара лхаҿы хадоуп. Ех, Марҭа, Марҭа, сгәы бзиа, сымаха-сышьаха еибга, баргьы саргьы ҳаиқәшәазҭгьы, бышԥаныҟәызгарыз? Ахаангьы бгәы нзырхоз ажәак сҳәарызма, мамзаргьы? Сшыбзыҟаз бара ибдыруан. Сара ибзианы сеилыбкаауан,уиазоуп,уажәы,абасбызсышьҭоу. Сара иахьа саԥсоума, бара быбзиабара. Ҳәарада, мап. Ус акәымзар, бара жәаха бгәы нсырхозма? Марҭа, бара сеилкаа, бгәы зынсырхаз, бзиа бахьызбо азоуп. Сара бызгар, бзиа сызбызуам азоуп. Еснагь аџьабаа ббалоит азоуп. Сара сыбҟәаҵыргьы, еиҳагьы бразҟыдастәыр алшоит.Сара бзиабызбон,бзиабызбоит,наҟ-наҟгьыбзиа бызбалоит. Марҭа, саҭабымҵан жәаха бгәы ахьынсырхаз. Бара бызҩызоу Баалоу-ԥҳа Мадина лоуп. Мадина лхаҵа даныршь, хаҵа маҭәала лҽеилаҳәаны, аӷацәа ҟәаҟәасаны иқәылҵеит. Бара сара бсывагыланы, беибашьуан. Аӷа иамбразура данҭасҟәаҟәоз, анцәа иныс, бара исыбҭаз амчи, бахьсыдгылази роуп исзырҟаҵа. Анцәа суҳәоит ақырҭуа дыцҟьаны, бара беибганы, бааишьҭырц. Марҭа сара бара бгәы нсырхарц сҭахӡам, аха бгәы нсмырхар адагьы ԥсыхәа сымаӡам. Ибдырааит, бара бгәы зынсырхо, бахьсыцрымҵуа азоуп. Бсыцрымҵыр – бара бразҟыдахоит”. Абас дхәыцуан Алхас дахьиаз.
714 #
Ҩажәеифбатәи ахы
Захар иҩызцәеи иареи Гаграҟа еибашьра ҳәа ианцоз, Џьыргьы дцар иҭаххан, аха аиҳабыра ирымуит. «Зегьы уахь шәцар, ара изыхьчода? Ара аҟара иабашәарҭоу? Амшын иаахыҵны адесант ҳқыҭа иҩарылалар, амца ахыжьны иҩахысуеит. Ма Ӡымыццак нырцә иҟоу ҳаӷацәа ахьынхо, ақыҭа инхақәо ажәлар, амшын ихыҵо адесант раҵкьыс иеицәамкәа ҳаҵҟьаны иҩахҳысуеит. Араҟагьы шәаҭахуп. Уара Захар иҭыԥ аанукылароуп, уахь уаҳзышьҭуам, макьана. Ҳгәыӷуеит иаарласны Гагра аагоит ҳәа. Аха иҟалаҵәҟьо макьана иҳаздыруам. Уи аамҭа иаҳнарбозар акәхап. Издыруада иҵегь ауаа аҭаххозар, усҟан, уахь уцара-умцара ҳахәаԥшып», – рҳәан Џыр Гаграҟа еибашьра дымшьҭыкәа дааныркылеит. Ҷкәынцәақәак ҩызцәас инаирҭан, уаанӡа дахьыҟаз аҟнытә, Захар дахьыҟаз ахь днаргеит. Аԥсуа ар реиҳабыра ргәы ишаанагоз ала аплан еиқәыршәаны ишрымаз еиԥш, иманшәаланы аӷацәа алырцеит. Ишиашаз рхқәа Аҟәаҟа идырхеит. Ушьҭа аԥыхьа еиԥш, араҟа ишәарҭамызт. Иахьшәарҭаз Гәымысҭа акәын. Гәымысҭа ирны арахь рҿаархар, рынкылара еиҳа ицәгьахон. Убри аҟнытә, амчқәа зегьы уахь ирханы, Гәымысҭа ахықә имҭа-ишьҭа ыҟамкәа дыԥхаҵаны, ишьҭалар акәын. Ус ҟарҵеит ҳар. Абас, Гагра ганы Гәымысҭаҟа ҳар анеихоз, Џыр ара даанымгылакәа, Гәымысҭаҟа ицоз ҳар иҽрымаданы иаргьы Гәымысҭаҟа дцеит. Аҟәа агаразы аибашьра анеилашуаз аамҭазы, раԥхьа Гәымысҭа ирны, Аҟәа иажәлаз ҳар дрылан Џыр.
Амцабз далагыланы, дшеибашьуаз, ашьа дшалагылаз, Аҟәатәи аихамҩатә вокзал аҿынӡа днеит. Аха авокзал иахысны ацара даара иуадаҩхеит ҳар рзы.
Избанзар, Аҟәатәи аихамҩатә вокзал аӷацәа рнапаҿы иҟан.
Авокзал ахыб иқәтәаны, апулимиот мцабыз ҳар ирыжәырҵон.
#
Ҳар ҟәаҟәаса авокзал аԥхьа икажьыз рхыԥхьаӡара рацәаҩын.
Убасҟан, Џыр ара иҟаз аниба: «Абрыстәыла цашьа амам, ар рымҩа аартымкәа. Уи азы, ԥсыхәак рзутәуп, авокзал ақәцәантә ихьысуа. Авокзал ашьҭахь ала анеира аҭахуп. Аԥхьала анеира ԥсыхәа змам усуп», ааигәахәын, уахь ддәықәлеит. Авокзал ашьҭахь ала даавагьежьын, ииулак, џьабаала, ахыб дҩықәнаны, ҳар ықәызхуаз риеихсра далагеит. Урҭ хәҩы-фҩы рҿынӡа иҟан. Ара иқәтәаны ихысуаз зегьы сшьит ҳәа акәын Џыр дшыҟаз. Иишьқәаз рабџьарқәа шырхихуаз, аӡәы дыԥсызшәа иҽыҟаҵаны икажьыз Џыр данынихагыла, аӷа итапанча ахь ашьшьыҳәа инапы аҿынаирхуаны еиԥш, Џыр даагәеиҭан, шьапыла атапанча зкыз инапы дласын, иҽыниқәыжьны дикит. Атапанча ԥҟьеит, аха иблаҟьеит. Џьыри аӷеи акыр аибарххара иаҿын, аҵыхәтәан диааит Џыр. Џыр дахькажьыз, дааҳәны, аӷа данынаиқәтәа, ихы кыдҟьо, ҭаҷкәымла дисуа мацара, аӷа ихы дамыхәо дҟаиҵеит. Џыр иааигәа-сигәа днаԥшы-ааԥшит. Аӷа иган иаваршәын ҷапырхәак. «Аԥсыуак дсызкыр, далаҿасҳәап ҳәа акәхарын ари аҷапырхәа данаауаз изааигаз. Уажәы, иараиҷапырхәаалаиараинапқәаҿаҳәаныднышьҭеиҵеит. Џыр иишьқәаз рабџьарқәа арахь данықәноз, дызлақәназ ақәнарҭа аԥхьа инаганы инышьҭеиҵеит.
Дааҳәын, иҿаҳәаны ишьҭаз дырҳәазаны, абџьарқәа ахьышьҭаз, акыр днырцәыхараны днышьҭеиҵеит. Усҟан ахысра еиқәтәан. Ҳар иеивасны авокзал иахысны инеиуан. Џыр авокзал даныхәноз збаз ҩыџьа ҳар уаа ҵаҟа иҵагылан.
Ԥыҭҩык сшьит, аӡәы дысҭҟәеит, дыбџьардоуп, аха шәгәышәҽаныз: дԥыртны длыбаасыжьуеит.
Арахь длыбааит, дабаҳацәцо... Џыр днеин, иарӷьа напы ала итапанча ихы инадикылеит. Иарма напы ала дахьҿаҳәаз иааԥиртын, итапанча шиқәкыз, днаськаны даангылеит:
– Ашьшьыҳәа, уҽкамыжькәа улыбаа, сыҩуеит ҳәа уалагар ҵаҟа игылақәоу уршьуеит.
716 #
– Сара сыҩӡуам, сшәыҳәоит сшәымшьын, сахьшәыхәарҭахо ҟалоит. «Генацвале, – иҳәан аӷа ашьшьыҳәа алыбаара дналагеит.
«Шәысҭ дызлаҿашәҳәаша», – иҳәан Џыр, ҵаҟа игылақәаз рахь ибжьы ааирган, аҷапырхәа ыршәны аҿылаирхеит. Ҵаҟа игылақәаз рахьтә аӡәы иаашьҭихит ари аҷапырхәа. Зеиԥш ҟамло ҳәа иҟоузеи? Авокзал ахыб аҿынтә илбааишьҭыз, дыҩны дрыцәцар ҳәа дшәаны, итапанча аӷа иқәкны ахыб днықәиеит Џыр. Аӷа уаанӡа Џыр ишиеиҳәаз еиԥш, зынӡак иҽимырҵысӡеит. Иҽирҵысыргьы илшарызеи? Инапқәа шьҭыхны даангылеит. Аӡәы иавтомат иқәкын, егьи аҷапырхәа аашьҭихын: «Уашьҭахь унапқәа ҟаҵа», – иҳәан днаиқәҟааит аӷа. Аӷа инапқәа иашьҭахь иныҟаиҵеит. Аӷа инапқәа ааҿеиҳәеит. Џыр аӷацәа ирхихыз абџьарқәа иеицхырааны иллыбааргеит, иаргьы атрышә ҳәа дылкаԥеит. Џыр дахьылкаԥаз ишьапы хыҟәцызаап, «арҵәаа» ааҭиргеит. Иҩызцәа ааины иааиха-гылеит, аха иҟарҵози?
–Аҭҟәеиабџьарқәеишәыманышәарашәца.Сараџьара сҽынаԥхьаскп, аамҭа хәыҷык цар сшьапы еиӷьхошәа збар сшәышьҭалоит.
– Ус иҟалома? Ашьшьыҳәа ужәҩа ҳаҵагыланы уаагоит.
– Мап ҳәа шәасҳәеит, «аӡәы иеиха ахьҭаҳаз, иеигәышәгьы ҭаижьуан» ҳәа. Сара сшьапы хыҟәцызар, сыԥсы ааиҭаскыр еиӷьхауазар збап. Шәара шәца. Амала, шәысцәымшәан, аӡәы сиҭҟәар ҳәа. Симшьозар, аӡәгьы сыҽисҭом.
Аԥсуа иеибашьцәа аҭҟәеи абџьари рыманы рҿынархеит.
Арҭ дрыцны ацара илымшеит Џыр. Шьҭахьҟа дзыгьежьуам, ԥхьаҟа дызцом, ишԥеиуеи ушьҭа? Џьара хеиқәырхагашьак ҟаиҵар акәын. Знык, ақырҭуа мпыҵахалаҩцәа Аҟәа иналцаны, иара дахьыҟоу аҿынӡа, ма ҳар ирызгар, усҟан Џыр ацхыраара изҭо ҟалон, аха уажәтәи ала ицхраауа ҳәа имада?
#
Иашоуп, ҳар жәыланы иаауеит ампыҵахалаҩцәа ыҩны ртәылахь ацара иаҿуп, аха ҳар ахьахьысхьоугьы, ҳаӷацәа ыҟам злоуҳәари.
Абас,даарадшәарҭахеитЏыр.Ииулакавокзалауадақәа руакы аҿы днеин, иавтомат инацәа наҵакны, акҿаҩра дынкҿатәеит. Уи араҟа акраамҭа дтәан. Ус илацәақәа неиқәиԥсеит.
Ԥхыӡрыла аӡәы дааихагылан: «Џыр, ара узтәоузеи? Ҳар еибашьуа Аҟәа иалоуп, уара аиааира дуқәа узыԥшуп, угыл уажәыҵәҟьа», иҳәан дыниҵаҟьеит Џыр дааҿыхеит, ихьаагьы маҷк аҟара иеиӷьхашәа ибеит. Дҩагылеит Џыр. Дахьыҩназ ауада дааҩныҵын, аихамҩа ааҩҵәаны, аганқәа дрываланы, аандақәа рганқәа куа, дышнеиуаз ҩнык днадгылеит. Уаанӡа аандақәа иҽрыдкыланы, дшааиуаз, ушьҭа аҩны аганқәа иҽрыдкыланы иҿынеихеит. Ус аԥсышәала цәажәабжьқәак илымҳа иааҭасит. Аха ҽеишәа даныӡырҩ, зыбжьы иаҳаз ирҳәоз аԥсышәамызт, иаурысшәан. «Арҭ қырҭцәазар, ҳәарада, қырҭшәала ицәажәон. Иаԥсыуаауп, ма ҳара иҳадгыланы иеибашьқәо џьоукы ракәхоит» ааигәахәын, дышнеиц днеиуан Џыр.
Дызваланы днеиуаз аҩны днавсын, амҩа ааихҵәаны, егьи аквартал ахь днеирц, иҿанынеихоз аамҭазы, аӡәы иашьҭахь ала дааин, ихәцә инапқәа аакәыршаны, ихәцә ԥиҵәартә еиԥш, ирӷәӷәаны иааникылеит. Даҽа ҩыџьа ааин, наҟ-ааҟ иааивагылан, инапқәа аанкыланы, иаадырҵәин, иашьҭахьҟа инаганы иааидҿарҳәалеит. Иҿы леихагәаны аӡәы иааникылеит. Чаброуп уҳәаратәа акы иҿы иагәыҵасны инҭарҵеит. Ихәцә зкыз иаауижьын, Џыр иабџьар ааимхны, раԥхьа дыргыланы рҿынархеит. Џыр идыруеит дызкыз шаԥсуааз, аха ирызиаҳәом. Иҿы иҭагәоу дахәаҽуеит. Џыр дахьнаргоз, имырхыз иабџьар иара иқәкын.
Арҭ шнеиуаз, аҩнқәа акыр инарылганы игылаз, ҩны лаҟәык инадгылеит, нас ашә аартны илыҩналеит. Ара аӡәгьы дыҟамызт дара рыда.
718 #
– Илаҳхуазеи, дырххо, ҳилгап.
– Даҳшьуазар, аранӡа дзаагеи, уа даҳшьыр еиҳа еиӷьӡамзи.
– Аранӡа данаага, ушьҭа даҳшьыр иашам. Ҳара ҳтәқәа Аҟәа иалалеит ирымҽхакны ԥхьаҟа ацара иаҿуп. Аибашьра ду цоит Аҟәа. Аҟәатәи аихамҩатә вокзал ахысра цәгьан, аха егьырахьгьы иӷәӷәоуп. Аха усгьы аиааира ҳара ишааго дыруп. Аиҳараҩык ақырҭуа еибашьцәа ықәҵны ацара иаҿуп.
Абас иеицәажәон арҭ аԥсуа хацәа рыхҩыкгьы аԥсышәала.
Џыр иԥсы илаалеит. Уаанӡагьы иеиликаахьан, арҭ дзыҭ ҟәаз шаԥсуааз, аха ушьҭа иҿы иҭагәоу ҭырхуазар ҳәа дыԥшуан. Ус Џыр иҿы иҭагәаз ачабра ааҭыргеит. Убри аамҭазы, Џыр иԥсы ааивиган: «Ух гәышьа», – иҳәан днарҿаԥшит дзыҭҟәаз ахҩы хацәа. «Ух гәышьа» аниҳәа дшаԥсыуаз еилыркаан, инеиҿаԥшит ишанханы. Урҭ рахьтә аӡәы даарылҵын:
– Уаԥсуоума? – иҳәеит.
– Ааи, саԥсоуоп. Сшьапы хҟәыцны сыҟамызҭгьы сшышәкуаз жәбарын.
– Уаԥсуоума?
– Уаԥсуоума?
– Уаԥсуоума?
Абас еиқәырццакны акырынтә иазҵаара иаҿын,
иазымҵаац џьшьаны.
– Ааи, саԥсуоуп, авокзал иқәтәаны ихысуаз нзырҵәаз соуп. Урҭ рахьтә аӡәы дысҭҟәан, иҩызцәа исшьқәаз ирхысхыз рабџьарқәеи иареи неидкыланы сҩызцәа ирыҭаны иаусыжьит. Сшьапы ахьхҟәыцыз, сахьзымныҟәоз аҟнытә. Сара снеин, авокзал аҩнуҵаҟа снатәан, сыԥсы аашьаны сшааиуаз ауп, ажәеиԥшьаа саниԥыхьашәа.
– Ҳара уахьаҳԥыхьашәаз уадаҩым, ақырҭҵәа урԥыхьамшәазааит.
– Уи иашоуп.
#
– Ушьҭа ишԥаузаауеи? Иаабоит аныҟәара шуцәыуадаҩу.
– Ашьшьыҳәа сшәышьҭазаап, сыжәҩақәа кны, сырхасхысуа, сахьаажәгоз, сзеиӷьхазшәа збоит...
Убри аамҭазы, аӷьеҩ ҳәа ашә аатын, аҟәҟәаҳәа дрылахысны аӡәы дааҩналеит.
– Шәнапқәа шәырҩах, – дыҳәхәеит иааҩнашылаз ампыҵахалаҩ. Џыр иҩызцәеи иареи рнапқәа ирҩахеит. Иааҩнашылеит даҽа ҩыџьа ампы-ҵахалаҩцәа равтоматқәа ааидкыланы акәакьҭаҿы инадыргылан аӡәы ашә днаԥырагылеит, иавтомат Џыр иҩызцәеи иареи ирықәкны. Уаанӡагьы аӡәы иавтомат рықәкны дгылан. Рыҽдмырҵысит Џыр иҩызцәеи иареи. Ҽырҵысраз иҟарҵози рхы зларыхьчоз ҳәа акгьы рымамзар. Рҽаадырҵысыр, автоматқәа рықәкны изку, баша иркума? Рнацәақәа аадырҵысуеит ауп, иҟәаҟәаны илкаижьуеит. Баша ахҭархара хаҵара иатәума? Ас еиԥш, аҭагылазаашьақәа раан, аамҭа акыр игатәуп, излауа ала. Нас иҟауҵаша, иара аамҭа ахаҭа иунарбоит.
Ус анакәха Џыр иҩызцәеи иареи иҟарҵаз иашоуп. Уаҳа ԥсыхәак ыҟамызт рыҽрырымҭазар ада. Уи аҟнытә раӷацәа рыҽрырҭеит.
Ампыҵахалаҩцәа рахьтә аӡәы итапанча ааҭихын Џыр иҩызак иахь инаирххеит. Убасҟан автомат кны игылаз ампыҵахалаҩ иавтомат ахы длахеит.
– Уҩызцәа аӡәы абри стапанча ала дузшьуазар, уаусыжьуеит, – иҳәеит ампыҵхалаҩ, атапанча зкыз изықәкыз иахь ихы наирхан. Атапанча зықәкыз, изкыз дихәаԥшуан иблақәа ҭырхаха.
– Мап, ус еиԥш иҟоу амаҳагьара сара исзыҟаҵом, – иҳәеит атапанча зықәкыз ахаҵа.
–Иузыҟамҵозар: «Абри умаз» – иҳәан ампыҵахалаҩ инацәа ааирҵасит Уи акәхеит, атапанча зықәкыз аԥсуа хаҵа дхышәҭны дынкаҳаит.
–Ижәбама иҟасҵаз, ушьҭа шәара шәоуп агәаран зтәу шьҭа иззыгәаӷьуада зҩыза ишьра, – иҳәан ақырҭуа
720 #
мпыҵахалаҩ, зхапыцқәа аҭаҭын алҩа иарҩажьхьаз хырџьыџьаақәа аарԥшны, итапанча Џыр игәы иныҵакны.
– Усҭ аԥсуа фырхаҵа, – иҳәан ақырҭуа мпыҵахалаҩ, итапанча маҷк аҟара аҩада ахы дҩаханы, иара иахь инаирххеит. Убасҟан, мацәыс еимҟьарак еиԥш, Џыр иарма напы днамҵасын, иаанкыланы, иарӷьа напы ала итапанча ааимикәыцәааит. Атапанча ҭҟьеит, аха аҩада ахы хан, акгьы азыҟамҵеит. Иавтомат ахь дыԥеит егьи ақырҭуа мпыҵахалаҩ, аха иахьгҿагылаз акыдхха иамраӡеит. Атапанча ахы раԥхьа иааҭҟьаз иара дахәхеит. Иааибарххеит атапанча зтәызи Џыри. Усҟан, Џыр иҩыза иавтомат аус аируит, ақырҭуа мпыҵахалҩ ихы иаадкыланы. «шәыԥсаҭа цәгьахааит шәҽҳмыршьыр шәымуит алахшақәа», – иҳәан Џыр, дгыргыруа, аарлаҳәа дҩагылеит. Рҩыза ақырҭуа мпыҵахалаҩ иишьзи, дара иршьқәази, рнапқәа ргәқәа инықәҵаны, ауада индәылҵит Џыр иҩызцәеи иареи. Ана-ара ахысыбжьқәа гон. Џыр иҩызцәеи иареи рҩызцәа ирышьталаны ицон ԥхьаҟа. Урҭ ирулак рҩызцәа ирыхьӡеит. Аҟәа ахы иақәиҭыртәит. Очамчырааи Тҟәарчалааи рыҽрымаданы, ԥхьаҟа ицон. Иҩаӡеит Егрынӡа.
Игәамҵны иҟаз аԥсуа ари, урҭ рыдгылаҩцәеи Аԥсны аҳәаа иахыҵны, хԥа-ԥшьба қыҭа ирхысны ицон. Ақырҭҵәа ықәҵны ацара иаҿын. Ашьҭахь, Владислав Арӡынба «Ҳара ҳагрессорцәаӡам, аамҭала ҳара иаҳтәызаргьы. Иахьатәи ҳҳәаа ҳахысуам, шәаангыланы шьҭахьҟа шәгьежьы. Егры ҳҳәаа шәырӷәӷәа аниҳәа, аԥсуа ари, урҭ рыдгылаҩцәеи, шьҭахьҟа игьежьны, Егры аарцә ала инатәеит.
Егры ақырҭуа мпыҵахалаҩцәа анырырца, аԥсуаа иахадыргылаз аԥсуа бираҟ ахашәыршәыруа иахагылан. Сентиабр 30 аҩны, ақырҭуа-аԥсуатә еибашьра аҵыхәа ԥҵәеит аԥсуаа риааирала. Иахәҭаз аԥсуа ар, аҳәаа ахьчараз иааныжьны, егьырҭ зегьы рыҩныҟақәа рахь ихынҳәит. Доусы русқәа напы адыркит. Џыргьы деибгадызҩыда иҩныҟа дхынҳәит. Џыр адырҩаҽны усура
#
ҳәа ашкол аҿы днеит. Дараҭиа Пас-иԥа иқәра акыр иахьнеихьаз аҟнытә агәамбзиарақәа шьҭихын, иқыҭа уаа ишырҭахымыз, арзаҳал ҩны араион аҵараҟәша аиҳаба иаԥхьа иқәиҵеит. Уи арзаҳал дахәаԥшит «Иҭабуп» ҳәа иаҳәаны Дараҭиа Пас-иԥа ихы дақәиҭитәит. Иҩызцәа ргәаԥхарала Џыр директорс дҟарҵеит. Иахьагьы Џыр аус иуеит.
Ҩажәеибжьбатәи ахы
Марҭеи Машеи Алхас дбаны агоспаталь ианааҩныҵ, ишиашаз дара Ешыраҟа ицеит. Гәымсҭа аӡы инырны, Аҟәаҟа рхы рханы, Ачадаранӡа иҩеихьан. «Аҟәа аӡәгьы иаҳҭом, ара ҳаԥсыроуп» ҳәа игылаз ақырҭқәа ықәҵны рабдуцәа рҭыԥ ахь еижәыланы ацара иаҿын.
Арҭ шеицыз, иеицын иаацрымҵӡакәа. Зурик дрыԥшаан, еснагь уи иааигәара иҟан. Ачадареи Аҟәеи еибашьны, Мрагыларатәи Аԥсны зегьы иалсны, аӷа дыԥхаҵо, Егры данырырцоз, Егры аҳәааҿы, Аԥсуа бираҟ шәыршәыруа ианахадыргылоз, ирылан.
Аҳәаа хьчаҩцәак ааныжьны, ҳаибашьцәа аиааира рыманы, рыҩныҟақәа рахь ианыгьежьуаз, даргьы рыҩныҟа игьежьит. Аԥсны аӷа иалцара игәырӷьара дуны, иҟалеит Аԥсназы, аха аԥсуа идгьыл ашьаӡа фҩы ықәышәшәон, анацәа рмытәкәма бжьы ықәыҩуан, Ԥсоуи Егри рыбжьара. Аԥсны алахь шеиқәыц еиқәын, уи иацәыӡыз аҵеицәа аџьабон. Зурики Машеи, Гагра аԥсуаа ианырга ашьҭахь, хара имгакәа, иааит Аԥсныҟа. Убри инаркны, шамахамзар, жәыларак ахьыҟаз, рҽагдырхомызт. Фырхаҵала аԥсуа еибашьцәа ирывагыланы иеибашьуан. Марҭеи Алхаси, Гагра ианеибашьуазинаркны,урҭгьыхамеигӡарылаиеибашьуан.Аҟәа агаразы ҳар анжәылоз, ишдыру еиԥш, дара роуп Аҟәаҟа амҩа аазыртыз, аха Алхас амина данахаԥжәа, Марҭа Алхас дышишьҭаз мышқәак дагхеит. Алхас иааигәара дыҟазар, ахьылҭахыз азы. Иара иакәзар уаҳа аибашьра
722 #
даузнеихуз, аха аиааира агараҿы, ихәҭа ӷәӷәа алеиҵеит Алхасгьы. Иара иакәымзар, зыҭра иҭаиҟәаҟәаз аӷацәа, инеиуаз ҳар ндырҵәаргьы рылшон. Уи ажәыларагьы лыҵшәаданы, иаанхазҭгьы, шьҭахьҟа имгьежьыр ада ԥсыхәа рмоургьы алшон.
Уажәы аибашьра анеилга, аԥсуаа риааирала, Марҭа илыӡбеит лхатә ус хадахь диасырц. Аха дышԥаиасуа, уи аус хадахьы. Ус еиԥш иҟоу, дарбанзаалак, аԥсуа ҭыԥҳак иҟалҵахьоума, аха лара ус ҟалҵарц лҭахуп. Аҟаҵашьа лыздыруам, дышԥаиасуеи, уи аус хадахьы? Алхас, еснагь агоспиталь аҿы даанхома. Агоспиталь дҭыганы иан аҩныҟа дылгеит. Иара акәырҷыжь дантәалоуп, дхымхәоуп. Иан лымч иқәхом, иара имала иоума, усс илымоу. Лыкәты, лыкәҷышь, лырахә, лышәахә... Нхарак дахылаԥшуа, лыҷкәынгьы дылбо, даара иуадаҩын. Аха лара гәамҵрак ҟамҵаӡакәа, лыҽкаршәны зегьы рҽырхьылыгӡон. Арҭ зегьы иара ибон. Убарҭқәа рзы, даара дрыцҳаишьон Алхас иан, аха ишԥаиуаз, имчзеи, акырынтә иӡбахьан иҽишьырц, аха иара иҽшьра иан иабалыхәоз. Алхасдзеиԥшразаалак,ианднаихәаԥшуеит. Лыҷкәын иԥсраҵәҟьа лбар илыз-хгарыма? Усҟан, иан лажәымҭа имырцәгьои? Абри акәын Алхас, есымша хәыцырҭас имаз. Иан лакәзар, уигьы илхәыцуаз лыҷкәын заҵә иакәын, уаҳа дзызхәыцуаз илымадаз? «Акы ихы иазиур, ишԥазуеи? Иара ишихәҭоу дсызбом имацара сицзар, дызбон, аха... уи имацара сара сизҭода? Ҳафатә, ҳажәтә зегьы ҟазҵода?» ҳәа дхәыцуан лара...
Ус Гагра ақалақь аҿы КБРЦ ахь ацара Алхас ихы азцеит. Уа еиҳа сыԥсҭазаара бзиахоит ҳәа акәӡам ихы зазцаз. Алхас иан лыԥсҭазаара еиӷьхарцазоуп. Иара иан дшылԥырхагаз ибон, маҷк иадымхаргьы иан ԥсеивгарак лоурц азы акәын иара КБРЦ – ахь дцарц зиҭахыз. «Сара КБРЦ сыҟазар, цәгьам-бзиам сан лхәы ҟаҵаны илфаларын, насгьы лара ианылҭаху длеины сыбаларын, ишҭазаалак, ҳҩыџьагьы ҳаԥсқәа ҭазаап, ҳаԥсыр аҵкьыс» ҳәа дазхәыцит Алхас. Ари Алхас
#
иихәыцыз, аҟәыӷара иатәын, ҟәыӷарала хәыцран. Ҳәарада, уи адагьы ԥсыхәак рыманы иҟаӡамызт дара, аха рыцҳарас иҟалаз, Алхас дзызхәыцыз иан лҿы аҳәара ицәыуадаҩхеит.
Избанзар, иангьы лгәы иаанаго здырхуада. «Ҳшыҟазаалак, ҳаицыҟазааит ҳәа мҳәаӡакәа, иара ихы мацара дашьҭалеит» – ҳәа иан лгәы иаанагар ҳәа дшәон Алхас. Алхас, зны-зынла Марҭагьы длызхәыцлауан, аха «уи усҟан илҳәоз, зылҳәоз сыгәшәа лҳәарц акәын, мамзар, сара сеиԥш иҟоу аӡәыр иццома, ауаа лыхлырччома. Лхы разҟыдалтәуама», – дхәыцуан Алхас. Алхас Марҭа лзы игәы каиршәит. Уи ихәыцрақәа зегь рышьҭахь КБРЦ -ҟа ацароуп хшыҩс ишьҭихыз. Ҽнак зны, Алхас иан акраниҿалҵа, ашьҭахь, дгәамҵны акәымкәа, ҽеишәа, дмыццакӡакәа, дхәыцны, иан лахь ибжьы наиргеит:
– Сан, аранӡа бааишь, акы басҳәарц сҭахуп. – Уи аҳәаха имҭаӡакәа, лыҷкәын иаԥхьа дааины, даагылеит, Алхас иан:
– Сааит, нан, исоуҳәозеи, уан дукәхшоуп?
– Сан акы басҳәар сҭахын, аха... илаӷырӡқәа игәы иҩкылачын, акраамҭа изҿымҭуа даанхеит.
– Иумҳәо, уан, сара сукәыхшоуп.
– Бымгәааӡои? – иҳәеит аарлаҳәа иԥсы ааивыгашәа. – Усҟан сыԥсаит, уара узын сара сышԥагәаауеи?
– Сара сыҽсырӷәӷәар сҭахуп. Макьана аԥсраҵәҟьа
сҭахым, иара шсыхәоугьы. Бара усҵәҟьа бажәым. Макьана, аԥсра быхәҭам, сара сзеиԥшроу ббоит. Зынӡак сызбыхәаӡом. Арахь нхаҩык имоу ҳамоуп: ҳажәқәа, ҳҳәарақәа, ҳакәтқәа, ҳшәишәиқәа, ҳаҩны, ҳгәара, ҳуҭра– ҳсыҭра. Насгьы ак лаҵатәуп, ак ҭагалатәуп, ак ҭитәуп. Арҭ зегьы ҟаҵаны, сара сыббо, бара избылымшо збоит. Уи аҵкьыс, Гагра КБРЦ-ҟа сганы сҭашәҵа, сыфатәсыжәтә, сиара, схылаԥшра уҳәа зегь казенуп. Ара бара бымала, быҟазар, еиҳа бхы бзианы, иббоит, саргьы сахьцо еиҳа сырбоит. Ишыббо еиԥш, баргьы саргьы ҳзы
724 #
ушьҭа хныҟәгароуп иҟоу, ҳахқәа ҳрышьҭазаап. Уи еиҳа ҳара иаҳзеиӷьуп. Ианыбҭаху Гагра блеилар, ҳаибабалап. Уажәы ҳшыҟоу ала, даара сбыцәшәоит, быхәжәаны быԥсыр ҳәа. Сара саԥхьа ак быхьыр , нас сара сызбода? Сара сыԥсыргьы, цәгьала адәы бшықәхо здыруеит. Уи аҵкьыс ҳаԥсқәа ҭазар еиҳа иаҳзеиӷьуп. Исҳәо иашаӡами, сан, бара бгәы ишԥаанагои?
– Уан дукәыхшоуп, Алхас. Сара исыцәугуп азоуп, ас зуҳәо, ус акәымзар, ас уҳәаӡомызт.
– Сан, сыхаара, сбыҳәоит сара ииашаны, сеилыбкаарц. Сара, макьана анапхыц иаҟароугьы сыгӡам, аха ибзианы сара избоит, бара быхәжәаны бышԥсуа. Ус быԥсыр, сара исҭахӡам. Сара сыԥсы шҭоу, бара акы анбыхь, ибдырааит саргьы сыҽзысшьуа. Уи аҵкьыс ҳаҩџьагьы ҳаԥсқәа ҭазар, еиҳа иеиӷьуп, сан, сылашара...
– Ҳара акы ҳахьыр ҟалома Алхас, уан дукәыхшоуп. Уаргьы саргьы иҳаицәақәоу заҟаҩы ыҟоу удыруоу? Аха урҭ аԥсҭазаара цәгьа иаҿагыланы, иқәԥоит. Урҭ рықәԥара абзоурала, заҟаҩы аԥсҭазаара бзиа раухьоу, анцәа ҳазшаз идырп. Нас ҳара ҳаума, аԥсҭазаара бзиазы изымқәԥо. Ҳара иҳаздырӡуам ҳаԥхьаҟа разҟыс иҳаураны иҟоу. Ицәгьа, ибзиа аԥсҭазаара знык ауп ауаҩы ианиоуа. Уи аԥсҭазаара ахьынӡаимоу, пату ақәиҵароуп, нан. Уара ушьапқәа роуп акәымзар, агәабзиара угӡам, ухәыҷыми, нан. Иара саргьы қәра дус исымеи, хынҩажәеи хԥа шықәса сырҭагылоуп. Сара сықәлацәа хаҵа имцац, ԥҳәыс даазымгац, заҟа уҭаху ыҟоуп. Макьана, ҳара аԥсра ҳацәшәо ҳаҟаӡам, аԥсҭазаароуп ҳара ҳзызхәыцлаша. Ара уҟазаргьы узбоит. Иарбанзаалак, акы уацәымшәан. Аха уара КБРЦ-ҟа ацара еиҳа еиӷьаушьозар, мап скуам. Уа уҟа, даҽаџьара уҟа, уахьыҟазаалак, сара снеины, лассы– лассы узбалоит.
– Сан, даара иҭабуп ҳәа басҳәоит ииашаны сара сахьеилыбкааз, убас ҟаҳҵар, баргьы ибзеиӷьуп, саргьы исзеиӷьуп.
– Ибзиоуп, уан дукәыхшоуп.
#
Агосипиталь аҿынтә уанаагоз, уахь урышьҭыр рҭахын, аха уара иуҭахымшәа анызба, сара изымуит. Уажәы уара ухала иуҭахны ус ануҳәа, сара мап скуама? Амала, ашәҟәқәа рҿыцны иҟаҵатәхар ҟалап, угәы ишԥаанагои?
– Урҭ иаҭаху ашәҟәқәа, сара ақыҭа ахада исырҟаҵоит. Бӷьыцк ҩны ибысҭоит. Уи абӷьыц ибысҭо ҩаганы, ибҭар, уаҳа акгьы аҭахӡам, зегьы иара иҟаиҵоит. Ақыҭа ахадеи иареи еиқәлацәамызт, аха пату еиқәырҵон, аишьцәа реиԥш иеибабон. Алхас ишиҳәаз еиԥш, иангьы илдыруан, ақыҭа ахада инапы ианырҵар, хеигӡарак шыҟаимҵоз. Аха уаанӡа аҩеироуп илцәыуадаҩу. Иабалдыруа, лара уахь данцалак, Алхас ихьуа? Насгьы ихы акы азиурц акәзар ас зиҳәо. Уи лара илдыруама, аха ишԥалурыз, Алхас ииҳәаз иан дазыразымхар.
– Алхас, нан. Уара ус ануҭахха, сцап ҳқыҭа ахада иҿынӡа. Бӷьыцк ҩны исуҭар, иҩаганы, исырбап. Баха сымам ҳәа сидимкылар ҳәа ушәоу? Ус ажәала иасҳәаргьы ҟалоит.
– Иауеи, бӷьыцки аҩыгеи сзааги, иҩны ибысҭоит.
Алхас иан, афырҳәа днеин, аҩыгеи қьаад бӷьыцки аалган, инаилыркит. Абӷьыц ашәҟәы инықәҵаны, ишьамхы иаақәиҵан аҩра дналагеит. Акраамҭа даҿын абӷьыц аҩра. Аҩра даналга, иан инылиркит. Иан иааимхны днаԥхьеит. Лара лылаӷыӡқәа лхыжжылан, лыӡӷы илахьшит. Алхас илиҭаз абӷьыц шылкыз, луада дныҩналан, иаарласны лҽеилаҳәаны, дыллыбааит.
– Уамак саанхаӡом, уан дукәыхшоуп, Алхас, – лҳәан дааццакны лҿыналхеит. Аусҳәарҭеи дара ахьынхози рацәак рыбжьамызт, километрак аҟара акәын ирыбжьаз, аха даанӡа лыҷкәын акы ихьыр ишԥалуаз? Убри дацәшәаны афыр-фырҳәа днеиуан лара. Иаарласны, днеит аусҳәарҭаҿы, ақыҭа ахада Тыҷыргьы иҭыԥ аҿы дыҟан. Ашә аартны иҟаз дынклыԥшит Наида. Иарзнак Тыҷыр илаԥш Наида иналықәшәеит. Тыҷыр аҩра дызҿыз дааҟәыҵын, дҩагыланы ибжьы ааиргеит:
– Бзила баабеит, быҩнал, Наида.
726 #
–Бзиараубааит,уусуахсырҟьеит,–лҳәанНаида ашьшьыҳәа, Тыҷыр икабинет длыҩналеит.
–Утәа, узгылоузеи,утәа,–лҳәеитлара,лнапыианыџьгәаланы илкыз абӷьыц ааиҵылхын, иара ишҟа иналырххеит Наида.
– Наида, зны блатәа, – иҳәеит Тыҷыр. Наида длатәеит. Тыҷыр абӷьыц гәаныла аԥхьара дналагеит:
«Ҳаҭыр зқәу Тыҷыр, акы иеиԥшымкәа суҳәоит КБРЦҟа сышьҭразы иаҭахқәоу ашәҟәқәа еиқәыршәаны сан илуҭарц. Ишудыруа еиԥш сара схы сахәом, сбара уадаҩуп. Схы сгәаӷьыр акәын, аха исзыгәаӷьуам, цәгьала адунеи санхалеит. КБРЦ-ҟа сшәышьҭыр, уа сыҟазаап. Сангьы лхы лбап. Тыҷыр, ишуасҳәаз еиԥш, ашәҟәқәа еиқәыршәа. Мышкы зны џьара сухәап сҳәап ҳәа уҟоу, аха ҳаиҳа зымчу, анцәа духәап». Тыҷыр абӷьыц даԥхьаны даалгеит. Илаӷырӡгьы лхыжжылеит.
– Ушьҭа бгәы рҭынчны, ашьшьыҳәа аҩныҟа бца, аӡәгьы бимыҳәан. Алхас КБРЦ-ҟа игаразы, ашәҟәқәа шаасырхиалак, сара снеиуеит, баргьы саргьы дҳаманы ҳцоит, – иҳәеит Тыҷыр. Тыҷыр ииҳәаз Наида лгәы ҟанаҵеит, акгьы лгәы иалаӡашәа дааҟалан, «иҭабуп» – лҳәан дындәылҵны дцеит. Мчыбжьык аҟара анааҵ, Тыҷыр Алхасраа рҿы длеин, иаҭахыз ишәҟәқәа шеиқәиршәаз, уаҵәы инаркны, дышрыдыркыло реиҳәеит. Тыҷыр излеидыруаз ала Алхас дилабжьеит. Ииашоуп иакәымыз дақәшәеит, аха ахаҵара шааирԥшышаз иеиҳәеит. Тыҷыри Алхаси ахьынӡеицәажәоз Наида ачанах ахышәҭмышәҭқәа анҵаны, ҩынтәыршыра ауатка зҭаз афырџьан, аныргыланы илыманы дааит. Тыҷыр ианакәызаалак, арыжәтә агьама ибаӡомызт. Уажәы, Наида иҟалҵаз иҭахымхеит, аха «изыҟабҵазеи?» ҳәа изымҳәеит. Ачанах афырџьан ахьангылаз иаанихит, мап мҳәаӡакәа.
– Алхас, ушьапқәа хҵәоуп, аха угәы бзиоуп. Наӡаӡа угәы бзиа, ухы бзиа анцәа уҟаиҵааит. Ухы уашьҭаз, аибашьраҿы фырхаҵарыла ушеибашьуаз еиԥш, аԥс#
ҭазаараҿгьы фырхаҵала ухы мҩаԥугароуп, – ифырџьан дахныҳәаны Алхас иаԥхьа атумбачка игылаз инықәиргылеит.
– Ижә, Тыӡыр, сукәыхшоуп, – лҳәеит Наида. Исҳәар ихабҵоу сыздыруам, аха схаан ауатка агьама зымбацт. Уи азы зегьы «убжоуп» ҳәа исхыччоит, – иҳәеит Тыҷыр.
– Идбымцалан, уи арыжәтә шимжәуа саргьы издыруеит, – иҳәеит Алхас.
– Уи ауп саргьы сцап. Уара иануҭаххалак, сара узгоит. Уи азы даҽаӡәы ианиоуҳәа сгәы ишалсуа, удыруазааит.
– Агәхьаа уасыргоит, аха сгагәышьа. Знык слоугар, уа скажьзаарын.
– Ус умҳәан, нан, сара лассы-лассы слеины, узбалоит. – Бара боума, ҳаргьы ҳлеилоит, – иҳәеит Тыҷыргьы.
– Усгьы уоуп сара сҭыԥ, сыԥсаанӡа уа сыҟазароуп,
«мышкы иахыԥаз шәымш иахыԥоит», – рҳәоит, уаҵәы сга, Тыҷыр, агәхьаа уасыргоит, аха...
– Ибзиоуп, Алхас, уаҵәы ашьыжь, ара сыҟоуп, уара иануҭахха, – иҳәан Тыҷыр дындәылҵны дцеит. Наида Алхас имала дааныжьны аҩн усқәа днарылагеит. Аҩн усқәа данаарылга, аҽбыга ахькнаҳаз, иаакнылхын ауҭра дынҭалеит, аҳаскьын рхны аҳәарақәа ирылҭарц. Аҳаскьын анлырхы, ааҵәа инҭаҵаны, аҳәарақәа ахьҭаз, днеин, аанда днадгылеит. Уантә ааҵәа, аашьҭыхны аанда инхырҩны, аҳәарақәа инрымҵалыжьит. Аҳәарақәа гәырӷьаҵәа аҳаскьын афара иналагеит. «Ушьҭа ҩбаҟа ведра аӡы ааганы исызрыҭар, – лҳәан ҩ-ведрак рызна аӡы аалган, аҿықә игылаз инанылҭәалеит. Аҳәарақәа Наида аӡы аалгазшәа анырба, зыфара иаҿыз аҳаскьын иаахыҵын, иааит. Нас аӡы инахагылан ажәра иалагеит. Ашьыбжьон, Алхас ихәы ҟалҵан, акриҿалҵеит. Нас лусқәа дынрылагахт. Ак ҟалҵар, ак нхо, дышгәаҟуаз мацара аалырхәлеит Наида. Ахәылԥаз анааи, лыжә, лҳәыс уҳәа деиҭанрылагахт. «Уаҳа злоу иԥсра убеит» ҳәа илулак, уи амш лырхәлеит. Ахәылԥаз Алхас акриҿаҵаны, ларгьы акы днацҳаит. Алхас дыцәеит. Лара Алхас
728 #
имаҭәақәа реидкылара дналагеит. Зегьы еидкыланы асумка иҭаҵаны иҟалҵеит, уаха иҟалымҵар, уаҳа ианбаҟалҵо? Уаҵәы иҟалҵома? Абас зегьы дшырҿыз, аҵх акыр инаганы дышьҭалеит. Ашьыжь Наида лусқәа зегьы ҟаҵаны, Алхас дылидтәаланы акрылфеит. Алхаси Наидеи акрыфаны ианалга ашьҭахь, дук мырҵыкәа машьынала дааит Тыҷыр. Тыҷыр дшааиз, Наида ианылба, днеиԥылан, аԥсшәа наиалҳәеит. Нас иаԥхьа днагыланы, Алхас иуадахь днеит. Лара дызҿыз лусқәа аалырццакит. Алхас имаҭәа ҿыцқәа ишәҵаны, иҽырмазеины, дтәан.
– Тыҷыр, арыжәтә ужәуам, аха афатә ҳамоуп, акы унацҳа ҳәа дылкит, аха имуит, «акрыфаны сыҟоуп»– иҳәан. Алхас имаҭәа-иҩыҭәа имақәаз зегьы ааидкыланы, амашьына длақәдыртәан Гагараҟа рҿынархеит, илеит Гагра. Патула дрыдыркылеит. Изымдырқәоз иҩызцәеи иареи иеибадырит.
Алхас КБРЦ дааныжьны, Тыҷыри Наидеи аҩныҟа иааит.Нхаралаиеизааигәамызт ТыҷыриНаидеи.Тыҷыр дахьынхо уавсны акәын, Наидараа ахьынхо, ушцоз. Аха иара амҩа абжара даанижьозма, иашьа еиҵбык иеиԥш ииԥхьаӡоз Аԥсны ахьчараз зыҩшьапык зцәыӡыз аибашьҩы иан. Наида лгәашә Тыҷыр имашьына нылагылеит, иллыбааит. Тыҷыр Наида, лыҽлырӷәӷәарц лабжьигеит. Насгьы Алхас ишигырмыжьуа агәра лиргеит. Аҳәынҭқарра аган ахь алагьы дышгәыгәҭармыжьуа леиҳәеит. Нас Тыҷыр Наида даагәыдкыланы, аԥсшәа налеиҳәан, имашьына днақәтәан, дцеит. Тыҷыр иҿанынеиха, лыбжьы иаҳартә еиԥш ҿаалҭит:
– Иҭабуп, нан. Исзууз анцәа исхоумыршыҭын. Узшаз унеигӡааит, уани уаби унагӡаны уриҭааит.
Тыҷыр ажәа ԥхақәа илеиҳәази, Алхас игаразы, дахьлыцхраази, Наида лгәы ҟәандашьшьыраӡа иҟарҵеит. Аха уи ус дахьынӡаҟаз Тыҷыр лаԥхьа дахьынӡагылаз акәын. Тыҷыр Наида аԥсшәа налаҳәаны, данындәылҵ нахыс, лыблақәа алашара аархыҵын, амамиқәара нылҿатәеит, игәаӷьны аҩныҟа анеира лзыгәаӷьуамызт, лылаӷырӡқәа
#
лылацәақәа ирҭыҩрны иаауан. Лыԥсы лыхәлачны, дахәаҽуан. Агәашә аартны, агәара дахьынҭалаз, акраамҭа агәара агәҭа дықәгылан, аҩныҟа анеира лзымгәаӷьуа. Нас амыткәма ҳәо, агәара дықәланы, аҩныҟа лхы рханы лҿыналхеит. Ауха уаҩҵас лиарҭа ҟаҵаны Наида дзагәыламиеит. Лара дышҵәыуоз мацара аамҭа акыр цеит. Нас дыштәаз дамхацәеит. Аҵх агәҭанынӡа ацәа дзалымҵит Наида. Аҵх агәҭаны ахьҭа данакоуп данааԥш. Декабр раԥхьатәи амшқәа рзоуп ари аныҟала. Усҟан аԥсабара ахьҭа аҿалахьан. Аҵх агәҭаны Наида ацәа данаалҵ, арахә агәашә илагылан иҟаауа. Аҳәарақәагьы, алада, ахкаарахьтә ранацәа гәхьааганы аҟаара иаҿын. Илулак Наида дгыланы, лыжәқәа ҭалкит. Аҳәарақәа аацаны, ранацәа ирыҵаҵаны, илхьеит.Ԥыҭраамҭак аҳәарақәаранацәаирыҵан,ибзианы ианырцәа, ранацәа иаарыҵхны, инаганы иҭалкит. Лыхш аҭыԥ аҿы иныҟалҵан, лара днеины лиарҭаҿы днаиеит. Наида лыҷкәын дшылхәыцуаз, ацәа дынҭанагалеит. Ус аԥхыӡ бааԥс дналалеит. «Алхас аҩны дыҟахуп, аха иан длацәажәом, дгәааны, хара-хара длывсуеит, дызхирҟьо лдыруеит азы, «сызхурҟьозеи?» ҳәа лыҷкәын диазҵаауам. «Аҩны сыздәылыбцазеи?» ҳәа лыҷкәын илеиҳәар ҳәа дшәоит. Лара ҿылымҭуашәа аниба, иара ибжьы ҩҭыганы ус иҳәеит:
Сан, бара беиԥш иҟоу ан аҽшьроуп илыхәҭоу. Ламыс хәыҷык бымазар, бҽыбшьуан, аха... Уи аламыс ҳәа ҳара ҳазҿу зегьы анцәа иаураҭәеишьах. Уи анцәа изаҭәеишьо, хар змам ауаа роуп. Бара беиԥш иҟоу анацәа ириҭозма, аламыс? Бысҭ, сан, быҽбызшьуазар, быҽшьы абри ашаха ала. Бара аҽшьра бзыгәаӷьыр, ламыс хәыҷӡак шбымоу, баанхоит. Нырцәгьы ҳара ҳаиқәшәоит, аха бара аҽшьра бзымгәаӷьыр, нырцәгьы-аарцәгьы еиқәшәашьа ҳамам. Ииашоуп КБРЦ-ҟа сга ҳәа сара соуп ибазҳәаз, аха бара дышԥабгәаӷьуаз зда дбымаӡамыз бԥа заҵәы...
– Унан, иуҳәозеи, нан, – лҳәан арҵәааҳәа дыҳәҳәеит.
– Сан, быбжьы саҳар сҭахым, – иҳәан, нас дзықәгылаз адгьыл ааиҟәԥан, дылбжьырҩы дцахт. Наида данааԥш,
730 #
илбаз шыԥхыӡыз лзеилымкааит. Аргама илбеит ҳәа ауп лгәы ишаанагоз, уаҳа даҽакы акәым. Наида лыҷкәын бҽалашь ҳәа илиҭаз ашаха дашьҭалеит, аха илбозма? Илбаз ԥхыӡын. Лара иԥхыӡзу, илабҿабазу лзеилымкааит акәымзар. Наида илбаз шыԥхыӡыз анеилылкаа, аамҭа акыр анбжьыс ашьҭахь ауп...
Аибашьцәа аӷа Егры ацҳа дырцаны, иҭыҩра дҭацаланы, доусы рыҩныҟақәа раара иаҿын. Убри аҽноуп Зурики, Машеи, Марҭеи рыҩныҟа ианаа. Зурик иҩныҟа дцеит. Машеи Марҭеи Ҭина лҿы инеит. Аԥсшәақәа иеибырҳәеит. Уи аҽны, рызхара гәырӷьара ыҟамызт зегьы. Марҭа заҵәык лакәын згәы еиқәыз. Аԥсны аиааира иагаз азы дгәырӷьеит, аха лхатә ԥсҭазаараз дгәырӷьо дыҟамызт. Алхас ишьапқәа рыҩбагьы шыхҵәоугьы агәхьаа лкуамызт, Алхас ԥыхьеиԥш иҿабызшәа хааӡа, иара днаалаӡа, дыҟазар, аха ус дыҟам. Лара дылзыгәаӷьуам. «Аибашьраҿы, ушьапқәа хырҵәеит, ушьҭа сара усҭахым» ҳәа аҳәара лцәыуадаҩуп Марҭа. Ишԥалури,уиАлхас бзиадшылбацдылбоит.Убарҭроуп Марҭа лгәы еиқәҵаны дызмоу.
Иахьыҟаз,ирбаз,ираҳаз,акгьыаанмыжькәазегьыҬина иларҳәеит. Уи илаҳауаз уамашәа ибаны дырзыӡырҩуан лара. Ус Ҭина агәылара дцеит. Машеи Марҭеи рымала иааизынхеит. Убасҟан, Марҭа даацәажәан:
– Маша, акы сбызҵаар сҭахуп бысхыччаргьы.
– Сышԥабхыччои, иҳәа, сылашара? – лҳәеит Маша.
– Баргьы саргьы ҳцап Алхас иҩны. Сара схаҭа иасҳәар
сҭахын, аха сыԥхашьоит. Бара исызиаҳәа имаҵ аура азин сиҭарц, мамзар сыҽшысшьуа идырааит ҳәа. Иара ида сара даҽа ԥсҭазаарак саҳәом, иагьысҭахым, иара мап анысцәик. Иара дрыцҳаха адәы дықәны, сара ибеиоу, еибгоу, аӡәы сиццаны, алшараны иҟам. Абри ажәа сара сҟнытә иара исызиаҳәа. Сара абас исыӡбеит, бара бгәы иаанаго, сыздыруам, аха...
Марҭа, ибыӡбаз уи ҟәышроуп, уи ԥсҭазаароуп, баала
#
уи аҳәара сара избап. Аҳәара адагьы аусгьы алсхуеит. Уи азы сыԥхашьаӡом сара, – лҳәан дҩагылеит Маша. Маша ус анылҳәа, Марҭагьы дҩагылеит, аха излацои. Уахь ицо автобус цахьеит. «Авокзал аханы ҳҩеины ҳҩагылар, акы ҳагозар аабап, иамур, ҳаагьежьып», – рҳәан иҩагылоны еиԥш, Ҭина агәыларантә дааит:
– Шәабацои, уаха ара шәаангылоит, – сҳәан, агәылара усксыман,снеины-сааиаанӡа.Акышәнацҳанышәца,–ҳәа дааӷьаҵәы-ӷьаҵәит Ҭина. Аха дара «акрыфа-акрыжә», ҳаҟоуп, – рҳәан ирымуит. Дара ишырыӡбаз еиԥш, авокзал ахахьы иҩеины, иҩагылеит. Дук мырҵыкәа машьына ласык, раԥхьа иааины, иаангылеит.
– Аҩныҟа шәцозар, шәааины шәақәтәа, – иҳәан ҿааиҭит аныҟәцаҩ. Ари Алхасраа ахьынхоз, рааигәара инхоз Иашка иакәын. Иашка Захар иҿы акырынтә днеихьан, Марҭа ибзианы дылдыруан, аҟнытә Машагьы ларгьы неины инақәтәеит.
–Ҳара ҳаҩныҳахысныиҵегьы,ҳцоит,–лҳәеитМарҭа, амашьына ишнақәтәаз еиԥш.
–Зыҟны шәцода? – дҵааит Иашка.
–Алхас иҿынӡа ҳцоит. Уии ҳареи ҳаицеибашьуан, дшыҟоу аабар ҳҭахуп.
– Уи дыжәбар шәҭахызар, Гагра КБРЦ аҿы шәлеир дыжәбоит. Ааигәа уахь дыргеит Алхас, – иҳәеит Иашка.
– Иан дыҟаӡами?
– Иан дыҟамкәаа дабацои?
– Иангьы ма ҳналацәажәап.
Ас ишцәажәоз мацара Марҭараа ахьынхоз иавсит.
Дук мырҵыкәа Алхасраа рааигәара ианҩеи, иаангылеит. Урҭ аазгоз Иашка иҩныҟа дцеит. Дара Алхасраа ргәара инҭалеит. Марҭеи Машеи агәара ианынҭала, Наида иааиқәаз лымбакәа дгылан. Ус аказарма дныҩналеит. Бырфын шахак кны. Аказарма ауацхыр аҿы икыдгылаз амардуан дҩыхәнан, ашаха ауацхыр инадҿаҳәаланы, иаарҟәараҟәантәны, лыхәда инахаршәны дылкаԥеит. Наида лшьапқәа анаалҟьа, аарлаҳәа адгьыл инықәсит.
732 #
Дыԥсуашәа анылба, иаалцәымӷхан лшьацәхықәа ныҵалыркьакьан, дынрықәгылеит. Наида лыхәда иахаршәыз ашаха маҷк аҟара иаакәадахеит, аҳауагьы лылбаалдеит. Аказарма ашә ҟьаҟьаӡа иаартын.
Убри аамҭазы, Марҭеи Машеи аказарма иамариашаны иааихьан. Аказарма аҩнуҵаҟа иныҩнаԥшызар, Наида дкалкало дыхшьуп, амала лшьацәкьарақәа ыҵагылоуп. Иаразнак ала Маша дыҩны днеин, афырҳәа Наида дҩышьҭылкәыцәааит. Аха Марҭа иҟалҵози? Лара дахьгылаз, днаԥшы-ааԥшуа, иҟалҵара лзымдыруа, дшанханы даанхеит. Ус дахьынаԥшыз лылаԥш нақәшәеит, иаарҳәны игылаз, ауалыр ахы аиха шықәыз. Афырҳәа деиҵамхакәа днеин, аиха ахьықәыз, иаақәхны, илыманы, лаԥхьа икыдгылаз амардуан дыҩкыдлеит. Амардуан аханы данҩеи, ашаха ахьахаршәыз, ауацхыр илықәкны, аихалаҿлырхеит,ашахааахҵәеит.Марҭалеиха илкызнаҟ иршәны инкалыжьын, лара амардуан дыллыбааит. Маша Наида дышьҭыхны дахьылкыз ахь днеин, рҩыџьагьы еицхырааны, дыбӷаӷаны дышлеиуаз, ашьшьыҳәа асаара длышьҭарҵеит. Нас даашьҭырхын аҩныҟа дларган, иаарԥыхьашәаз иарҭак аҿы днадыриеит.
– Сыкнышәымхызтгьы, – лҳәеит аарлаҳәа Наида.
– Шәхы зыхшәырҟьозеи? – иҵааит, аамҭак ала, Марҭагьы Машагьы. Наида илмаҳазшәа ҟалҵан, ҿылымҭӡеит.
–Аӡылҭахуп,–лҳәеитМаша,Марҭалахьлхыналырхан. Марҭа аԥшәымак леиԥш, амаҵурҭа дныҩналеит. Аӡы ахьыҟаз дақәшәан, иаарласны аҵәца азна аӡы аалган, лнапала аӡы, Наида лқьышә инықәылкит. Ҩбаҟа ҿымҩа аӡы лжәит Наида. Уи аӡы ахьынӡалжәуаз, лхы лнапы аҵаргәаны, ишьҭыхны, илкын Маша. Наида аӡы иаалцәынхаз ала Марҭа лнапы ырбааӡаны лхы-лҿы иахьылшьит, лыкәа иҭылшьит. Наида аӡы илжәызи, лхылҿы иқәылшьызи, лыкәа иҭылшьызи аалзеиӷьхан, маҷк аҟара лыԥсы аалылалеит. Наида лыԥсы анаалылала, Марҭа дылдырит. Афырҳәа, Наида лиарҭа дҩықәтәан, ҿаалҭит:
#
– Унан, сызкәыхшоу, Марҭа боума? Изакәытә џьабааузеи, Алхас изы иббахьоу? Уи бцо-бааауа, бишьҭан, аха дыҟам Алхас. Ара иаб иҩнаҭаҿы дысзымбазт, сызкәыхшоу, Алхас КБРЦ ахь дцеит. Уи дҟәыӷамзи, дысзымбошәа аниба, сара срыцҳашьаны уахь данцоз аламҭалаз абас сеиҳәеит:
– «Сан, бара бгәы иалымсуазар, сара акы азы сбызҵаар сҭахуп» ҳәа.
– Исоуҳәози, уан дукәхшоуп, Алхас анысҳәа, иара исеиҳәеит. Сара дшысзымбоз, аҩны агәҿыӷь дшагоз КБРЦ ахь дцар, иаргьы уа ибзины дшырбо, саргьы еиҳа схы сшахәо. Сыҷкәын ииҳәаз мап сымкит, сазыразхеит. Иара ианиҳәаз адырҩаҽныҵәҟьа дганы дынҳажьит. Уажәы сара ҽеила санхәыц, сыҷкәын дганы аказен даҭаны, сара ара иаб иҩны стәаны акрысфо-акрызжәуа аҵкьыс сыҽкнасҳар, сҭынчхап, сҳәан, сҽызгәаӷьит, аха шәара шәысԥырхагахеит», – лҳәеит Наида, аарлаҳәа лыԥсы ахац дҩахәо.
– Шәара шәҽышәшьыр ҟалома? Макьана қәра дукгьы шәымаӡамеи?
– Ааи, макьана қәра дук сымаӡам, аха иқәсхуазеи, адунеи сыҷкәын заҵә аказен даҭаны, сара ара сынхо– сынҵуа.
– Шәара ишәгәаԥхар, шәыҷкәын арахь даауеит.
– Сара сыҷкәын заҵә ара дсымазар, сцәымӷу џьыбшьома, нан?
Марҭа Маша дынлалацәҟәит. Уи иаҵанакуаз «ҳаззааз цәыргеи»–ҳәаакәын.УиМаша,иеилылкаандаацәажәеит, Наида лахь лхы налырхан:
– Ак сҳәар сҭахын, азин сышәҭома?
Маша ас азҵаара анааҟалҵа, Марҭа дааԥхашьан, наҟ днаскьаны, днагылеит.
– Азин шԥабысымҭои?
– Аҭаца дышәҭахӡами?
– Аҭаца дышԥасҭахым, аха даазго ҳәа исымада? – Алхас.
734 #
– Алхас иццода?
– Марҭа, абра игылоу аӡӷаб.
– Абни Алхас диццону?
– Лара ҳлазҵаап.
Наида лыбжьы рдуны арҵәаа ааҭлыргеит.
– Бара бысхыччома?
– Мап.
– Бысхымччозар, ибҳәақәо закәи?
– Исҳәо, аҭаца дышәҭахума ҳәа ауп шәара аҭаца
дышәҭахызар, Марҭа абра дааныжьны сара сцоит. Дара бзиа иеибабон, анапеимдахь иеимырдахьан. Уажәы, Алхас ишьапқәа анхырҵәа, «сара бышԥасыццо? Сара сҿы бзиарас иббозеи?» ҳәа лара дрыцҳашьаны, иара мап икуеит. Арахь иара ида, лара аӡәгьы бзиа дбаны, диццо, дҟалараны дыҟаӡам. Алхас шәыниацәажәаны, «ааи» ишәырҳәар, абри шәҭаца лоуп. Шәара ианышәҭаху, шәыҩны дааины дааҩнагылоит.
– Сара Алхас сиацәажәаны, «ааи» шԥеисырҳәо, иара дрыцҳашьаны, мап икызар, иан дикәыхшоуп Алхас, аиаша ҟаиҵеит.
– Сара шәыҷкәын сихыжәбаауама?
– Ааи, нан, бара бзымгара иҟада, аҭыԥҳа ԥшӡа
замана.
– Сара Алхас ида разҟык сашьҭаӡам. Шәара шәыдагьы анхәа дысҭахӡам. Шәара шәымаҵ аура – уи сара сразҟоуп. Шәара шәымаҵ аура азин ансышәымҭа, шәҽызлакнашәҳаз ашахала сыҽкнасҳауеит.
– Уу дида, ибҳәо закәызеи?
– Абри зтәыда, зныкыр ижәбахьоума, ари амацәаз? Алхас Марҭа илиҭаз амацәаз зхаз лнацәа иаахылхын, Наида иналлырбеит.
– Исырбеи, исырбеи? – лҳәеит Наида лмацәаз даннахәаԥш
– Ари смацәаз ауми, Алхас исымҭази!
– Ииашоуп, ари шәара шәмацәаз ауп. Шәыҷкәын сара исиҭеит. Иахьысҳәо сызиашам здыруеит, аха иаргьы
#
саргьы ажәа иеимаадахьеит. Ашьҭахь сара срыцҳашьаны мап икит. Ма ара сыҟазароуп, ма абни шәшаха шәҽызлакнашәҳаз ала сҽыкнасҳароуп, ишәҭаху алшәх.
–Диида, быҽкнабҳар ҟалома, ибҳәо закәузеи, нан?
–Ус акәзар, уаха абра саагылоит. Ари исыцу сҩыза бзиа лоуп, ушьҭа сара дысҭацаҩызоуп.
– Шәара шәыҷкәыни сареи ҳаԥсҭазаара шәара шәнапы иануп, ишәҭаху алшәх. Абра исҳәақәаз шәырзыраззар, шәыҷкәын дахьыҟоу даанҳажьӡуам, арахь даагоит. Шәаргьы саргьы иҳалшоит шәыҷкәын ибара, ҳаргьы ҳхы абара.
– Исзеилкаауам, нан, избо ԥхыӡума, ма илабҿабоума?
– Ижәбо ԥхыӡӡам, илабҿабоуп, мама!
– Ус акәзар, ашьшьыҳәа, ҿымҭӡакәа шәызлааз амҩала аҩныҟа шәнықәланы шәца. Нан, дбыкәыхшоуп, аӡә дбызгәааргьы, ҽԥныҳәак биҭо иҟасҵом. Ҳазлоу инараҳәаны, аԥсуаа ҭацак дшаарго, баазгоит. Бмыццакын, нан, – лҳәеит Наида лгәы ҭгәырӷьаауа.
– Ибзиоуп, ус акәзар. Амала, Алхас деиқәырхатәуп. Шәаргьы саргьы, ҳәарада, уи ҳалшоит. Уажәазы, абзиараз, – лҳәан Марҭа Наида даагәыдылкылеит. Марҭа Наида дгәыдылкылошәа анылба, Машагьы днеин Наида даагәыдылкылеит. Нас агәашә инҭыҵны ицеит. Ари аныҟала шьыбжьон лхыҳәҳәоны еиԥш акәын. Издыруада макьана Тыҷыр иҭыԥ аҿы дыҟазар, – лҳәан Наида аусҳәарҭахь дцеит. Наида ишылҳәаз еиԥш, аусҳәарҭаҿы данҩеи, Тыҷыр икабинет аҿы имала дтәаны, аҩра даҿын. Наида аԥыхьа данааи еиԥш, уажәгьы ашә ҟьаҟьаӡа иартын. Тыҷыр Наида дшибаз еиԥш, дҩагылан:
– Наида, бзиала баабеит, блеи арахь. – иҳәеит. Наида Тыҷыр икабинет длыҩнашылеит. –Бтәа,– иҳәеитТыҷыр.
Наида длатәеит.
– Сӡырҩуеит, – иҳәан Тыҷыр Наида дылзыӡырҩуа даатәеит.
736 #
– Исыздыруам, Тыҷыр, иуасҳәара. Схагаханы исҳәуоу, ма сеиқәшәаны исҳәуоу? Абрахь санаауаз, абри акәын сзызхәыцуаз. Схы еиқәшәашәа збоит, уи азоуп уара изуасҳәо. Аха сара схы еиқәшәамшәа уара угәы иабозар, суҳәоит џьаргьы иумҳәарц. «Бара ибҳәо иашам» ҳәа саҳәаны, аҩныҟа сушьҭырц. Уара иуҳәо ауп аиаша, уи сара сазгәаараны сыҟаӡам, избанзар, сыҷкәын иеиԥш усԥхьаӡоит.
Тыҷыр Наида дылзыӡырҩуа, дтәан, илҳәоз лажәақәа акгьы иаҩмыжьуа. «Наида дхагахазаап рыцҳа», – ҳәа игәы иаанагон иара дахьтәаз. Наида лажәа налыгӡон:
– Захар иԥҳа Марҭа урыс ӡӷабк длыцны аҩны дааит: Алхаси Марҭеи бзиа иеибабон, аха Алхас ишьапқәа анхырҵәа, мап икит Марҭа дрыцҳашьаны лара абра дыҟазар ауп илҭаху” – ҳәа салҳәеит, Марҭа илыцыз аурыс ӡӷаб. Марҭа лнапы иахаз амацәаз слырбеит. Уи сара сыҷкәын исҭаз амацәаз акәын: “абра сыҟазароуп, ма сҽыкнасҳауеит. Шәара ишәгәаԥхар, Алхас дынҳархоит, сара срыцҳашьаны ауп уи мап шикуа”, – ҳәа салҳәеит Марҭа.
– Нас бара ибҳәеи?
– Ус акәзар уажәы аҩныҟа бца, аԥсуаа аҭаца дшаарго еиԥш, баазгоит, – ҳәа ласҳәеит.
Ус акәзар, аиаша бҳәеит, иббазгьы иашоуп. Урҭ бзиа ишеибабоз, саргьы издыруеит. Захар иԥҳа лоуп Марҭа.
Захар даара иҟәышу уаҩуп. Уи иԥҳа диваргыланы абри иаҳхаагаз аибашьра зегьы ааихигеит. Захар иԥҳа ҭацас данбоу, бразҟы иакит. Амала, сара сызлацәажәом. Лара илықәлоу ӡӷабцәақәак лаҳарцәажәап. Алхас сара дызбап. Лара «ааи», – лҳәар, даагоит, харагьы иҳашьҭуам, абри амчыбжь иахаагаӡом.
– Ус ауп, Тыҷыр, ухаҵкы сцааит. Лара мап шылымкуа здыруеит, нас аҽҳәара, наҟ изынаскьаагари? – лҳәеит Наида.
– Ус анбабалҳәеи? – Иахьа.
#
– Иахьа ус балҳәазар, уаха даҽакы лҳәаӡом Наида бгәы рҭынчны аҩныҟа бца. Уи сара избап.
Наида илаҳаз лгәы иаахәан, аҩныҟа дықәланы дцеит. Убри аҽныҵәҟьа, Тыҷыр, даҽа ӡӷабцәақәак ракәымкәа, иара иашьа иԥҳацәа аашьҭихын, Захар игәашә аԥхьа иааныжьны, иара дцеит, «ирласны саауеит» ҳәа раҳәаны. Тыҷыр иашьа иԥҳацәа Захар игәашә инҭалеит. Арҭ шааиуаз Марҭеи Машеи ианырба, афыр-сырҳәа, инырԥылеит. Урҭ аагәыдкыланы аԥсшәа рарҳәеит. Нас рыжәҩақәа аанкыланы аҩныҟа инаргарц иалагеит, аха иааиз аӡӷабцәа ирымуит, аҩныҟа анеира. «Ҳара ҳаазгаз, Тыҷыр иоуп, ирласны даауеит, уи ҳиццароуп», – рҳәеит. Нас инықәырҵәи-аақәырҵәи акәымкәа иаразнак, иаартны Марҭа иларҳәеит, иззаиз аус.
– Наида илҳәо иашазар, бара Алхас бзиа дыббозар, ҳара Алхас ҳиацәажәоит, уи ҳара «мап» иҳарҳәаӡуам. Бара ишыбҳәаз еиԥш, брыцҳашьаны мап икызар ҟалоит. Уажәы аус злоу бара ибҳәо ауп. Уи аилкааразы ауп ҳара ҳзааиз.
Арҭ цәажәонаҵы, Марҭа дӡырҩуа, дгылан, ирҳәашаз ҳәаны ианалга, Марҭа даацәажәан:
– Ари жәбуоу, снапы иахоу. Ари Алхас иан лмацәаз ауп. Лара лыҷкәын ҳамҭас илҭан. Нас сара напеимдахьас исиҭеит. Алхас ишьапқәа хырҵәеит ҳәа, сара дкасыжьуам, амала, иара мап сцәимкааит, сиҳәоит.
– Иара ҳиацәажәоит, дазыразхар, уаҵәы ауха ҳааир, бҳацныҟәома?
– Ааи, сшәыцныҟәоит. Амала, иара иамҳәакәа сжәымгарц сшәыҳәоит.
– Бани баби ирҳәаришь?
– Сара хаҵа сцоит ҳәа сани саби сразҵааӡуам. Амала, агәра згоит ираҳаргьы, урҭ сахьцо, рҭахымхаргьы, џьоукы-џьоукы реиԥш, ҟарҵаӡом, саҳаҭыр шырбо здыруеит. Иаауам рҳәаргьы, саргьы изуӡуам, ажәа ахьысҳәаз сцоит.
– Ибҳәаз ҳаҳаит, быгәра аагоит, уаҵәы ауха шәгәашә
738 #
ҳлавсны, абни архәараҿ, ҳнеины ҳаангылоит, усҟан бара бҽырхианы быҟаз.
– Бзиоуп, – лҳәеит Марҭа дгәырӷьаҵәа.
Абас иеицәажәеит Тыҷыр иашьа иԥҳацәеи Марҭеи. Нас дара аагежьын, ицеит. Агәашә ишынҭыҵыз еиԥш, Тыҷыр дкылԥшуа дгылазшәа имашьына иашьа иԥҳацәа раԥхьа иаангылеит, дара ҩақәтәан, иманы дцеит.
Марҭеи Машеи аҩны ианнеи, Света дразҵааит:
– Изусҭцәадаз шәзацәажәоз?
– Ҳҩызцәа, – рҳәан иааҿахырҵәеит. Света уаҳа азҵаара анрылымҭа, ус иаанхеит рымаӡа.
Адырҩаҽны ашьжьымҭан Тыҷыр Гаграҟа дцеит. Иара
дышиашаз КБРЦ ахьыҟаз днеит.
Алхас дысҭахуп, уск аҵыхәала дзымбар ҟалом
абраанӡа дзааирыма? – иҳәан дҵааит Тыҷыр.
– Шәара иззышәҳәо, зыҩшьапык амху иоума?
– Ааи, зыҩшьапык амху...
– Уажәыҵәҟьа, – иҳәан дцеит, дзацәажәоз ахаҵа. Минуҭқәак рышьҭахь дааит Алхас икәырҷыжь дақәтәаны. Дахьааиз, азал аҿы, аскамқәа акәыршаны игылан. Тыҷыр скамк даахан, длатәеит. Тыҷыр исеиҳәарызеи, ҳәа диҿаԥшуан, Алхас.
– Алхас, сара абра сзааиз, баша узбаразы акәӡам. Ус сааиргьы ҟалон, аха... Сара абра сзааиз уразҟы азоуп. Ииашоуп, аибашьраҿы амина уҵаԥжәан, ушьапқәа умнахит,ахауразҟыбзиоуп.Ашколиуцҭаз,иуцеибашьуаз, бзиа узбоз, бзиа иубоз, анапемдахь зуҭахьаз, лара дхьоу-хьоуа душьҭоуп убри санимга, сҽысшьуеит ҳәа дгылоуп. Уара мап лцәукуеит. Уаҵәы ауха ддәылаагоит. Абри мап анук, уаргьы саргьы уаҳа акгьы ҳзеилам ауп, – иҳәеит Тыҷыр. Тыҷыр абас аниҳәа ашьҭахь, Алхас акраамҭа ҿымҭӡакәа дтәан, нас ихы ҩышьҭыхны Тыҷыр днеиҿаԥшын:
– Тыҷыр, уара қыҭак уахадоуп. Аиаша саҳәеи, уара иуҳәо иашоума, нас?
– Ааи, сара исҳәо иашоуп, исҳәо шԥаиашам.
#
Дрыцҳаӡами, сара убри ԥҳәысс дызгар, угәы ишԥаанагои?
– Бзиа шәеибабозар, дрыцҳаӡам, амала, бзиа шәеибамбозар, уи сыздыруам.
– Бзиа ҳаибабон, аха усҟан санеибгаз ауп, уажәы...
– Абзиабара цқьа уеибгоу, уеибгаму аздырӡуам. Уара убзиабара лара илымоу, ашьха ӡыхь шыцқьоу еиԥш ицқьоуп, уара лара лыбзиабара умамзаргьы.
– Тыҷыр, сара Марҭа бзиа дзымбо џьушьома? Уи сара дрыцҳасшьоит ауп лгара сзазыразым. Уи уара иахыуҳәаауеи?
– Нас лара лҽылшьыр еиҳа еиӷьума? Лара лҽылшьыргьы уара узоуп лыҿзылшьуа. Уара убзиабара илымоу азоуп лыҽзылшьуа. Уан макьана дҿоуп, акыргьы лылоуп. Марҭа лакәзар, лаб ауаа деицырдыруеит, акыр злоу уаҩуп. Лан Стефа сара ибзианы дыздыруан, шәҩык аҳәсақәа дрыԥсан. Уаҳа ажәак сумырҳәан, исҳәо хаҵа, уара иузеиӷьу ауп сара исҳәо. Лара дрыцҳауп, дрыцҳа...
–Унапаҿы сыҟоуп ҳәа ҳәеи, уаргьы саргьы акыр ҳзеилазар.
– Бзиоуп, Тыҷыр, иуҭаху ҟаҵа. Марҭа сара бзиа дышԥазымбо, дрыцҳасшьон акәымзар. Алхас акәырҷыжь дахьантәалаз, даалаҟәын, даагәыдкыланы, дааигәӡит Тыҷыр, «шәеигымхааит», «шәеидажәлааит», – иҳәан.
– Ҳаидуныҳәалеит, аха лаб дҳаимҭаргьы уздырум.
– Уи уицәымшәан.
Ачараҽҳәара анаҳҭалак, ма сара саауеит, ма аӡәы
даасышьҭуеит, уи иаауа, аҩныҟа уицнеи.
– Умнеир ахьымӡӷ сургеит, – иҳәеит Тыҷыр.
– Сҩеип, сҩеип, – иҳәан Алхас дааччашәа иуит.
Ачара аҽҳәара анарҭа, ашьыбжьон лхыҳәҳәоны еиԥш,
ТыҷырГаграКБРЦахьмашьынакишьҭын, Алхасдааргеит. Даҿа машьынак Марҭа лахь ирышьҭын дрыманы иааит. Ауха Алхас дызлаз иқыҭеи ауеи-аҭынхеи еизганы ачара руит. КБРЦ-ҟа адырра ҟарҵеит, Алхас ԥҳәыс дааиган, дынхоит, уаҳа уахь дызнеиӡуам ҳәа. Ачара ашьҭахь
740 #
мчыбжьык аҟара анааҵ, Зурики Машеи Москваҟа ицеит. Москва иахьнеиз, Даша лгәы иаахәан, лаҳәшьа Дариа лыхьӡ ала адырра ҟалҵеит. Дариа ателеграмма шлоуз еиԥш, Москваҟа дааит. Даша луаҭахқәа Маша илылҭеит, закәанла ишахәҭаз еиԥш, шәҟәыла еиқәыршәаны. Зурики Машеи хаҵеи ԥҳәыси ҳәа ашәҟәқәа ҟарҵан, урыс чарак рзыруит, Машеи Зурики рҩызцәеи Даша лҩызцәеи, ирзааигәаӡаз рыуацәақәаки адгаланы. Арҭ рчараҿ ааԥхьара рыҭан, Зурик иҭаацәагьы, аха урҭ уахь имнеиӡеит. «Сара схәыҷқәа ачара рзымукәа уахь сызнеиӡуам. Уи аԥсуара иаҵанакӡуам. Ҽааны бзиала ҳнеиааит... Ҳаԥыхьа уажәааны схәыҷқәа ачара анырзызулак, ашьҭахь, ауп шәаргьы саргьы ҳанеибабо» ҳәа Зурик иаб Миша адырра риҭеит Дариагьы Дашагьы.
Миша ишиҳәаз еиԥш, адырҩашықәсан, иҷкәыни иҭацеи, актәи акурс хҩаны, аԥсшьраз ианоурыжьуаз иақәыршәаны, Дариеи Дашеи Миша иҩныҟа ааԥхьара риҭеит, Машеи Зурики анаауа, шәаргьы шәрыцны шәааи ҳәа.
Ааԥхьара зауз Дариеи Дашеи, даара ргәы иаахәаны ирыдыркылеит. Машеи Зурики қәҿиарала рԥышәарақәа ҭины, аҩбатәи акурс ахь ианиас, Москва рацәак иаанымгылеит. Мчыбжьык аҟара иаангыланы, Москва аҭыԥ ԥшӡарақәеи, аҭоурыхтә ҭыԥқәеи уҳәа Зурик дналга-аалганы идырбеит. Ииашоуп, Зурик Москва дыҟеижьҭеи шықәсык иазынаԥшуа иҵуан, аха Москва абара аамҭа имазма, иара дызҿыз аҵара акәын. Убри азоуп Машеи Зурики актәи акурс шаахырҩаҵәҟьаз, Аԥсныҟа изымааз, мамзар, уа иаангылараны иҟазма. Абас, Зурик Москва ԥыҭк анидырба ашьҭахь, ааԥхьара ахьрымаз Гәдоуҭаҟа иааит. Ара ишааз иеиԥш, ҷыдала дара рзы ачара аҽҳәара аиҭеит Миша. Миша ҽҳәарас иаиҭазгьы хымш роуп. Миша дызлаз игәылацәеи, изааигәаӡаз иуацәеи еизганы, хымш рышьҭахь, ацә шьны ачара иуит. Абас игәылацәеи иуацәеи идирбеит иҷкәын ианхәеи, ианхәа лаҳәшьеи. Дариеи Дашеи ара
#
рыԥсы шьаны, Москваҟа ианца, харак имгакәа, Миша иԥшәмеи иареи Москваҟа инарыԥхьеит. Урҭгьы Миша иҟаиҵаз инаҿыԥшны, ишрылшоз ала, ргәылацәеи ирзааигәаз рҭынхацәеи рҩызцәеи адкыланы, пату ақәҵаны ачара рзыруит. Уи нахыс, арҭ аҩҭаацәарак, ҭаацәаракны иҟоушәа пату еиқәырҵо, иеиҭанеиааиуа, иҟалеит. Адунеи аҿы, абзирақәа иҟоу иреиӷьны иԥхьаӡоуп иеилибакааны, пату еиқәҵаны, аибабара. Урҭ арҭ аҭаацәарақәа рыбжьара иҟалеит.
Ҩажәеи аабатәи ахы
Марҭа лчара уны ианалга, аҽны инаркны, лыбаҩ дацәымаашьакәа аус аура далагеит. Ачара адырҩаҽны, агәылацәа дрыдгыланы, амаҵ луан. Ачанахқәеи амҳаҵәқәеи, аҵәцқәеи реидкылареи, рыӡәӡәареи уҳәа рҿы. Урҭ ракәын, усгьы, ачара ашьҭахь раԥхьа иҟаҵатәны агәылацәеи аԥшәмацәеи ирымаз. Урҭ зегьы еидкыланы, иӡәӡәаны ианыҟарҵа, изҭарҵақәоз аиашьыкьқәа ирҭаҵаны, инаганы кәакьҭак аҿы идыргылеит. Ақәчагақәеи, атәарҭақәеи, аҵаргылақәеи, ақәыршәқәеи анықәыргоз иахьырыгӡан, ашьҭаҵарҭахь аҷкәынцәа амашьына инақәырҵан, ирыманы ицеит. Уи аҽны, уаҳа иахьымӡеит Марҭеи агәылцәеи. Қьаадқәаки баҩқәаки уҳәа агәара иқәыжьқәаз реиҳарак дрыцқьахьазаргьы, макьана, ишахәҭоу иеиԥш, агәара рыцқьамызт.
«Иахьа ҳазхьымӡаз уаҵәы иҟаҳҵап», – рҳәан агәылацәа аҩныҟа ицеит. Адырҩаҽны, иахьа ҳазхьымӡо иҟоузеи? Амра аныҩхашлалак, ҳааип, – рҳәан иааԥсаны иахьыҟаз аҟнытә, агәылацәа заа изымааит. Урҭ анааи, Марҭа агәара кеи-кеиуа иҟалҵахьан. Ари агәылацәа уамашәа ирбеит. «Наидеи Алхаси рразҟы иакит, урҭ збауаз, аашьара зқәымыз ауаҩы дроуит», – рҳәеит. Аҽшьразы зыҽкназҳаз Наида, исықәшәаз сықәымшәакәа сҽысшьыргьы баша ҳлыбжьаӡ ҳцон сыҷкәынгьы саргьы»,
742 #
– ҳәа гәаныла илҳәон. Убас Марҭа зынӡа лыбаҩ дацәаашьомызт. Аибашьра ашьҭахь, ахныҟәгаразы, Аԥсны иқәынхоз зегьы реиԥш, ларгьы аџьабаа лхы иалырбеит. Акәырҷыжь аашьҭыхны, ршәыр ирымаз Ԥсоу иганы илҭиуан. Дара ирымаз ашәыр ҭины даналга, ашьҭахьгьы ашәыр аахәаны илҭиуан. Абас, гәаҟрала мацара, лҭаацәа еиқәлырхеит, аамҭа цәгьа иалылгеит.
Маҷ-маҷла, Аԥсны иқәынхо ажәлар зегьы реиԥш, ари аҭаацәарагьы абзиарахь амҩа иқәлеит. Наидеи Алхаси атәанчахәы роуа иалагеит. Уи абарызхоз ари аҭаацәара, убри аҟнытә, Марҭа аус шылуц илуан. Игәырӷьаҵәа иҟан Наидеи Алхаси, нас урҭ ирзааигәаз ауааи. Алхас гәырҿыхагас ашәҟәыԥхьара шьҭихит. Аха иабаҟоу, уи дзыԥхьаша ашәҟәқәа? Иара ихатәы библиотека имамызт. Ашкол данҭаз дзыԥхьалоз арҵага шәҟәқәа ракәын. Акык-ҩбак асахьаркыратә шәҟәқәа имақәаз дрыԥхьеит. Аибашьра аан, абиблиотекақәа зегьы дырҳәит, шәҟәык ахьааигашаз библиотекакгьы аус ауамызт. Изааигәаз игәылацәеи,иҭынхацәеи,иҩызцәеиирымақәазашәҟәқәа изааргон. Иара акгьы бжьамыжьӡакәа дрыԥхьон. Марҭа ашәыр лҭиразы Ԥсоуҟа данцоз, илхашәалоз аԥарақәа рыла, рыфатәи ашәҟәқәеи аахәаны иаалгалон. Рыфатә аахәаны ирзаалгалоз аҵкьысгьы, Алхас игәы иаахәон. Марҭа ашәҟәқәа аахәаны иахьизаалгалоз, Алхас игәы иаахәаны ашәҟәқәа дрыԥхьон. Усҟан иара гәамҵра иқәаша-мықәша иааиуамызт, еснагь игәалаҟазаара бзиан. Алхас ашәҟәы данаԥхьоз Наидагьы Марҭагьы рыгәқәа ҭынчын. Иара дырԥырхагамкәа, ихы ибон, игәы иханаршҭуан.
Усҟан Наидеи Марҭеи еиҳа рхы иацхраауан, ирыхәашаз ҟарҵон.
Алхас ашәҟәқәа ирацәаны дахьрыԥхьоз иабзоураны, алитература агьама хаа икит. «Ашәҟәқәа зыҩуа, иҩуа иҟазҵазеи, урҭ мгәаҭа иҭыргама?» – иҳәан иаргьы аҩраҿы иҽԥишәо далагеит. Раԥхьа ииҩқәоз, знык– ҩынтә данрыԥхьалак, иԥыжәжәаны, икеиԥсалон. Мар#
ҭа иуҩқәаз сарԥхьа ҳәа даниҳәалак, илирбомызт. Ус ишааиуаз, иҩқәоз иара игәаԥхо далагеит, рыԥжәарагьы дааҟәыҵит. Ииҩқәоз зегьы азеиԥш тетрадқәа ирынҵаны иҵәахуан. Уи иҩуан: ажәеираалақәа, ажәабжьқәа, аочеркқәа. Аҵыхәтәан, Алхас иҩқәоз Марҭа даирԥхьо далагеит. Алхас иҩқәоз Марҭа илгәаԥхон. Ҽнак, Марҭа Алхас ус иалҳәеит:
– Алхас, абарҭ иуҩқәо ааидкыланы шәҟәык ҭҳажьып, ҳәарада, рҭыжьра иаԥсоушәа збоит сара.
– Марҭа, саргьы усшәа избоит, акыргьы сазхәыцхьеит, аха излаҭҳажьуеи? Сара ашәҟәыҩцәа реидгыла салаӡам. Ашәҟәыҩцәа реидгыла иалоугьы рышәҟәқәа рызҭыжьуам, ахә шәаны иҭзыжьуа ракәымзар.
– Ахәгьы ҳшәап, ишәатәызар. Уара уаалаган еиқәыршәа, абӷьыц цқьаҿы, иахҩааланы иҟаҵа, нас аҭыжьраҿы сара суцхраауеит.
– Бара бсыцхрааны иҟабҵои?
–Уара ириашаны ианаахуҩаалалак, саргьы саԥхьаны, акык-ҩбак иуцәыбжьахаз агхақәа сыриашоит. Акьыԥхьҩы дыԥшааны илсыркьыԥхьуеит. Аредактори акорректори ирыҭаны аҭыжьра иазыҟарҵартә иҟасҵоит. Нас ахә ҳшәар, иҭҳажьуеит.
– Уи аҭыжьраз ишәатәу ахә рацәахашт. Ҳца ҳџьықәреи ааҭыхны, илаганы, иаҳфалап ҳәа быҟоу. Ҳамгәахәгьы ааҳхәо, ашәҟәгьы ҭҳажьуа, ҳара ҳаиԥш иҟоу рзы даара иуадаҩуп.
– Егьа иуадаҩзаргьы, уи ҳара иҳалшоит, Алхас акгьы хьаас иумкын.
– Бзиоуп, Марҭа, – иҳәан Алхас дазыразхеит Марҭа илҳәаз.
Алхаси Марҭеи иеибырҳәаз Наида илалҳәеит. Наида лакәзар, Алхаси Марҭеи раҵкьысгьы лгәы иаахәаны илыдылкылеит, ари илаҳаз ажәабжь. Ауха, русқәа ирымақәаз иаарылганы, рхәы ҟаҵаны акранырфоз Наида лгәы иахәаны, иаацәырылгеит:
– Алхас, уан дукәыхшоуп, иаҳшәо аԥара хьаас
744 #
иҟоумҵан,Марҭеисареиадгьылиҵазар,иҵаҳхуеитаԥара иахшәаатәу. Харак имгакәа уара ашәҟәы еиқәыршәаны Марҭа илыҭ, уи илылшоит ушәҟәы аҭыжьра.
– Ибзиоуп, сан, – иҳәеит Алхас дгәырӷьаҵәа.
Ҭаацәаныла илатәаны, ишырҳәоз еиԥш, адырҩаҽныҵәҟьа, Алхас иҩымҭақәа ааганы ирҭан, реилыргара дналагеит.
Егьырҭ иҩымҭақәа даарҟәаҵын, ажәеинраалақәа зынқәаз азеиԥш тетрадқәа аацәырганы, Алхас акәырҷыжь днаныртәаланы, астол хәыҷы иаԥхьа инаддыргылеит. Иара уа дтәаны, дмыццакӡакәа иажәеинраалақәа рыхҩаалара даҿын. Ҩажәамш раҟара аус аниуы, ашьҭахь, ишаанагара иҟаз шәҟәык еиқәиршәан Марҭа иналиҭеит. Марҭа иааимылхын, днахәаԥшит.
Усҟан, Марҭа днылҿаԥшын, Алхас ус иҳәеит.
– Марҭа, аҭыжьырҭахь ираҳҭаанӡа, аамҭа азыԥшааны, баԥхьар сҭахын.
– Ибзиоуп, Алхас, саԥхьоит. Исылшо ала, схы сеигӡом. Сара сеиҳагьы уара аԥсшәа уҵон, аха ус егьа иҟазаргьы, гха змауа уаҩы дыҟам. Акы, ҩба гха сыриашаргьы акыр иаԥсоуп. Ҳара иаҳцәаанхогьы аредактори акорректори ыҟоуп, урҭгьы идыриашап, – лҳәан иааимылхын, ариашараз илгеит Марҭа.
Ҽынла урҭ рыриашара аамҭа лызҭодаз. Уахынла мацара акәын ианлыриашоз. Ариашара даналга, иааидкыланы папкак инагәылаҵаны, Аҟәаҟа илгеит.
Аҟәа дахьҩеиз, илдыруадаз, Марҭа? Дышиашаз, «Акьыԥхь ҩнаҿы» иналган ашә аартны, дахьыныҩнашылаз, раԥхьа иаалԥылаз дыниазҵаит:
– Саҭамыз, аха адиректор икабанет абаҟоу?
– Шәышиашоу, аҩбатәи аихагылаҿы шәҩыхәноит, нас арыӷьарахь ала шәҿынашәхоит. «Адкыларҭа» ҳәа ашә иануп. Уа шәныҩналар, арыӷьарахь ала адиректор иҭыԥ ауп, арымарахь аҭыжьыҩцәа рҭыԥ.
– Даара иҭабуп, – лҳәан Марҭа дзызҵааз ахаҵа дивсны лҿыналхеит. Дышнеиуаз, аҩбатәи аихагыла
#
дыҩхалан, арыӷьарахь ала лҿыналхеит. Уи дышнеиуаз, уаанӡа ишлаҳахьаз еиԥш, «Адкыларҭа» ҳәа ахьаныз, ашә днад-гылеит. Марҭа ашә днас-насын, иаалыртит. Уа зықәра маҷыз ӡӷабк дтәан, ақьаадқәа иеилырхуа. Уи аӡӷаб афырҳәа, дҩагылеит.
– Ишәҭахыдаз? – лҳәеит лара.
Марҭа «адиректор» ҳәа иахьаныз днахәаԥшит, нас лхысга нацәа «адиректор» ҳәа иахьаныз ашә инақәылкын:
– Ари иҭыԥ аҿы дыҟоума? – лҳәеит.
– Ааи, дыҟоуп.
– Иара ида аӡәыр ыҟоума? – деиҭаҵаахт Марҭа.
– Мап, иара ида аӡәгьы дыҟам. Дҭацәуп, шәлеи. Марҭа
ашә днас-насын, иаартны длыҩналеит.
– Мшыбзиақәа, слеир ҟалома?
– Бзиала шәаабеит, шәлеи, – иҳәан дҩагылеит. Марҭа
дышиашаз, адиректор иаԥхьа днеины, днагылан:
– Шәтәа, шәызгылоузеи, – лҳәеит.
Иара длатәеит, Марҭа дахьтәашаз аҭыԥ лырбо:
– Шәтәа , сышәзыӡырҩуеит, – иҳәеит адиректор.
– Иҭабуп сгылазаит. Сара шәҟәык ҭсыжьыр сҭахын,
иҟалозар, – лҳәеит Марҭа дышгылаз.
– Ишԥаҟмлои, иҟалоит. Уи ауми абзиа.
Исырбеи, арахь анапҩымҭақәа, – иҳәан адиректор
инапы наирххеит. Усҟан, лара илкыз апакет аҭыхра даҿын анапҩымҭақәа. Анапҩымҭақәа апакет ишааҭылгаз еиԥш, адиректор инилыркит. Адиректор анапылаҩырақәа аалымхуа, ус иҳәеит:
– Бтәа, бызгылоузеи?
– Мап, сгылазааит, – лҳәан Марҭа дымтәеит. Адиректор раԥхьатәи абӷьыц аахихын, днаԥхьеит.
Нас егьырҭ абӷьыцқәа еихыршәшәо, дныргәылаԥшит.
– Сзыԥхьаз сгәаԥхеит. Ари ажәеинраала бзиоуп. Егьырҭгьы убас ибзиазар акәхап. Аиаша басҳәоит, сара зегь реиҳа исгәаԥхаз, ицқьаны, иԥшӡаны иахьҩу ауп.
746 #
Аҩымҭа бзиақәа ҩны, арахь рҩымҭақәа узеилымкаауа, еилахәапашьаны иаазгақәо шаҟаҩы ыҟада? Уи аган ахь ала, ибзиоуп, иҽеим узҳәом.
Ҳацәымшәакәа акьыԥхьраз иҳадаҳкылоит, иаҳкьыԥхьуеит. Нас аус злоу аредактор иоуп. Ианаҳкьыԥхьлак, ашьҭахь, аредактор даԥхьоит. Иаԥсазар, аккоректор лыла ириашаны ашәҟәы ҭыҵуеит. Амала, ахә шәатәхоит. Аԥыхьа ишыҟаз еиԥш, амала ашәҟәы анҭыҵлак, ахә ҳәа агонорар автор иауа иҟам. Анцәа иҳәозар, уигьы мышкы иҟалап ҳәа ҳгәыӷуеит. Шәара ижәдыруа аӡәыр ыҟазар, шәхала иалшәхыргьы ҟалоит аредактори акорректори. Уи шәара шәахәаԥш, ҳара ҳашәԥырхагам.
– Мап. Ус ара аӡәгьы дсыздырӡуам. Шәара ишәҭаху далшәх, сара сзыҳәан зегь акоуп, иалшәхлак. Сара исҭаху ашәҟәы аҭыҵроуп.
– Ус акәзар бзиоуп. Ашәҟәы ҭыҵ, иҭымҵ, раԥхьа икьыԥхьтәуп. Акьыԥхьҩы ҳаалырԥхьап.
– Аиеи.
Адиректор ателефон аашьҭихын:
– Саида, аранӡа бааишь, – иҳәеит адиректор.
Нас Марҭа лахь днаԥшын, дналазҵаит:
– Быҩуеижьҭеи акыр ҵуоу?
– Сара сакәӡам арҭ зҩыз, – лҳәан дааԥхашьеит
Марҭа.
– Нас изҩыда?
Марҭа еиҳагьы дааԥхашьан, дҟаԥшьӡа дҩеибакит.
«Арҭ зҩыз сыԥшәма иоуп» – ҳәа лзымҳәеит. Аха иара еиликааит изҩыз лыԥшәма шиакәыз.
– Быԥшәма иакәзар ҟалап, арҭ зҩыз, ус ауми, – иҳәан адиректор Марҭа днылҿаԥшит. Убасҟан Марҭа дыԥхашьа-ԥхаҵо, лхы ларҟәны ишылкыз, иаалырҵысын:
– Ааи, – лҳәеит.
– Иара даар акәын, ҳәарада. Ус еиҳа ииашан. – Иара даауа дыҟам, акәырҷыжь дақәтәоуп. – Уи шԥа, ишьапқәа хҵәоума?
#
– Ааи, ишьапқәа рыҩбагьы хҵәоуп.
– Уу, рыцҳа, – иҳәеит адиректор, дшимбацгьы даарыцҳаишьан. Адунеи ианихааит, урҭ аԥхамшьақәа иаҳзырузеи, Дара рхгьы иамеигӡеит, ҳаргьы иаҳмеигӡеит, ҳаҷкәынцәа ҭахеит, аха рыԥсадгьыл еиқәдырхеит. Дара роуп зыҷкәынцәа башаҵәҟьа иҭахаз. Рыҷкәынцәагьы ҭахеит, Аԥсынгьы рцәыӡит.
– Уи ауми.
– Ус акәзар, бара бакәхап дызбо. Ахаҵа атачка даныртәаланы ибарагьы мариам.
Ахәыҷқәа иҵегь иныхәыҷқәаз иани сареи ҳакәын дызбоз. Ҳәарас иаҭахузеи, усҟан еиҳа аџьабаа аабон. Уажәы, ахәыҷқәа анрызҳа, еиҭакны даабоит. Насгьы даныҩуа, еиҳа игәалаҟазаара бзиоуп, ибара мариоуп.
–Уи иашоуп, уа сбықәҳашаҭуп. Уажәы ишәҟәы ҭыҵыр, еиҳагьы ибара мариахоит, игәалаҟазаара анбзиахалак.
– Иҭыҵыр, аха...
– Ҳара ҳицхраауеит.
– Иҭабуп иахьышәҳәаз.
– Хәыҷқәас ишәымда?
– Ԥшьҩык ҳамоуп, аха урҭ макьана ихәыҷқәоуп.
– Ихәыҷымкәа изызҳахьада? Аҷкәынцәеи аӡӷабцәеи
иҟада?
– Хҩык аҷкәынцәеи, аӡӷаби.
– Анцәа иџьшьоуп, анцәа изиҳәара шәыҟоуп, –
иҳәеит адиректор, уаанӡа иҽеимыз игәалаҟазаара акыр иааиӷьханы.
– Иҭабуп, – лҳәеит лара.
Адиректор аҭел дыззасыз Саида дааит. Уи Марҭа даныналыхәаԥш, лхы аалырҵысын аԥсшәа лалҳәеит. Марҭагьы уи аҭакс лхы аалырҵыит.
– Саида, абри аҭыԥҳа, лыԥшәма дыбжоуп, аибашьраан, ишьапқәа рыҩбагьы ицәыӡит. Ажәеинраалақәа иҩуеит. Сара раԥхьа иахаз ажәеинраала саԥхьеит. Даара исгәаԥхеит. Ицқьаны, иԥшӡаны, иҩуп, ибзеилымкаауа ҳәа ажәак ыҟам сара стәала. Ҳицхраап ҳаиқәырхаҩ, иара
748 #
ихаҭыԥан сара сбыҳәоит иаарласны, абарҭ ажәеинраалақәа бкьыԥхьырц. Нас аредактор ииҳәо аабап.
– Ибзиоуп, ус шәара ианышәҭахха, сара, уажәы, акьыԥхьра сызҿу сааҟәыҵны, абри акьыԥхьра сналагоит, лҳәан апакет иҭаҵаны адиректор иаԥхьа иахьықәыз иаақәылхын лҿыналхоны еиԥш, адиректор аредактор ҳәа дызҿыз ашә ааиртын, дааҩнашылт. Аԥсшәақәа аареиҳәеит рыхҩыкгьы. Адиректор иакәын итәаны иҩагылаз, егьырҭ аҭыԥҳацәа усгьы игылан.
– Утәа, – иҳәеит иааиз аредактор, рҩыџьагьы рнапқәа анааимырх ашьҭахь. Длатәеит адиректор, иааиз аредакторгьы, аскам даахан, длатәеит. Данылатәа ашьҭахь, адиректор дацәажәан:
– Абри аҭыԥҳа жәеинраалақәак аалгеит. Урҭ макьана ишкьыԥхьымгьы.Акы,ҩбараҟарааарылхныунрыԥхьеи, изеиԥшрақәоу убап. Сара раԥхьа иахаз ажәеинраала саԥхьеит, даарагьы исгәаԥхеит. Сара стәала егьырҭгьы бзиақәоуп ҳәа сгәы иаанагоит. Ус анакәха, иҭыжьтәхоит, – иҳәан иааирҽхәеит. Саида илкыз апакет лыманы дцаанӡа аредактор иаалымихит. Ицқьаӡа, иԥшӡаӡа, иҩын. Уи игәы иаахәаны, даацәажәеит аредактор.
Икьыԥхьны уаԥхьозар аҵкьыс еиӷьны иҩуп. Афырԥҳәыс бара, – иҳәан аредактор аԥхьара дналагеит. Уи хәбаҟа-фбаҟа бӷьыц данрыԥхьа, даангылан, адиректор ихы наиқәикын даацәажәеит:
– Иԥшӡаны аҩра адагьы, агхақәагьы рымаӡам. Дара ажәеинраалақәа ракәзар, урҭгьы даара исгәаԥхеит. Ҳәарада, аҭыжьра иаԥсоуп, хымԥада, иҭҳажьуеит, – иҳәеит аредакторгьы.
– Уаргьы сара исҳәаз ауп иуҳәо. Ибзиоуп, ажәеинраалақәа. Бара ушьҭа бымԥшыкәа икьыԥхь, – иҳәан адиректор, Саида ихы лықәкны даацәажәеит. Саида ажәеинраалақәа зҭаз апакет аақәылхын, аредактор дзыԥхьақәазгьы нарыдкыланы илгеит. Марҭагьы Саида дандәықәла, длышьҭаланы дындәылҵит.
Арҭ аҳәсахәыҷқәа анындәылҵ, аԥсшәақәа ааибырҳәан, даргьы неидыҵит.
#
Саида лусурҭахь днеит. Марҭа «Акьыԥхь аҩны» аҩбатәи аихагыла ахьтә дыллыбаан, Гәоуҭаҟа ицоз автобусқәа раанҿасырҭахь лҿыналхеит. Уа даннеи, рацәак даанымхакәа, Ԥсоу ицоз автобус ааин, лқытахь излабжьалоз архәара аҿынӡа даанагеит. Уаантәи, дара рқыҭахь ицоз, машьына ласык лықәшәан далацеит. Марҭа аҩныданнеи,дахьыҟаз,илбаз-илаҳаз,акгьыаанмыжьӡакәа, ахәыҷы-аду зегьы лҭаацәа иралҳәеит.
Изалҳәаз зегьы гәахәарала ирыдыркылеит.
– Уажәоуп банцаз, ас ирласны аашьас иҟабҵеи? – лҳәеит Наида, Марҭа ас ирласны дахьааз уамашәа ибаны.
– Узгақәои, уаазгақәои рыла уманшәалахар, ус ауми, лҳәеит Марҭа ланхәа дахьлырҽхәаз, лгәы иаахәаны. Марҭа Аҟәантә иаалгаз ажәабжь аҭаацәа ргәы шьҭнахит, ргәалақәа рханаршҭит, хәыҷгьы-дугьы зегьы русқәа ҩнапыкала иднаркит. Алхас дгәырӷьаҵәа дҟалеит. Уи ишьапқәа рзы агәала имаз иханаршҭит. Ишьапқәа рыҩбагь, еибганы имазар, ас дымгәырӷьар ҟаларын, уажәы, дышгәырӷьо еиԥш. Уи ирҿиаратә усура ашә ҟьаҟьаӡа иаатит. Иҭаацәа ақьаади аҩыгақәа рылеи деиҵадмырхеит, егьа иҭахызаргьы изааргеит. Иара ииҩуа, иаԥсаны ишҭыҵуа, анидыр, ҽышәала аҩра далагеит. Уажәы, иара ииҩқәаз аԥахьатәиқәа раҵкьыс еиӷьушәа акәын ишибоз. Егьа умҳәан, ан даными. Наида лыҷкәын дицәшәон, амцхә атәара изеицәахар ҳәа. Уи дилабжьо абас лҳәалон: «Нан, сыҷкәын, маҷк аҟара ухы пату ақәҵала. Амцхә аԥхьареи аҩреи узеицәоуп» – ҳәа, аха иара иуӡуамызт, дшаԥхьац, даԥхьон, дышҩыц дыҩуан.
Ҿык иҭыҵуа, ҿык иҭало мацара, ари ажәабжь аӡбахә шааиуаз, ақыҭа ахада Тыҷыр илымҳа инҭасит. Тыҷыр Алхас ишәҟәы ҭыҵраны иҟоуп ҳәа аниаҳа, Алхас иҭаацәа раҵкьысгьы игәы иаахәеит. Избанзар, уи идыруан, Алхас ашәҟәқәа рыԥхьара данрылага, заҟа иҭаацәа ахақәиҭра риҭоз. Уажәы ажәеинраалақәа рыҩра далагазар, зынӡак
750 #
иҭаацәа дырԥырхагахом, иҽырҟәикуеит, уи дара русқәа ирыхьнагӡон.
Тыҷыр игәы иаахәаз, длеины Алхаси уи иҭаацәеи ирыдимныҳәаларц илымшеит. Ианиаҳаз, аҽныҵәҟьа, иусура ашьҭахь, Тыҷыр аҩныҟа дымцаӡакәа, дышиашаз, Алхас игәара дынҭалеит. Раԥхьа Тыҷыр лылаԥш дааҵашәеит Наида.
– Унан, сикәыхшааит, иааиуа дыжәбо? – лҳәан Наида Тыҷыр диԥыларц лҿыналхеит. Ари лыбжьы аазаҳаз, Марҭагьы дындәылҵит. Тыҷыргьы даргьы агәара агәҭаны иааиқәшәеит.
– Бзиала уаабеит, нан, уабаҳзаанагеи, – лҳәан Наида Тыҷыр даагәыдылкылеит. Наида Тыҷыр аԥсшәа аниалҳәа ашьҭахь, Марҭа деихаччо, Тыҷыр иахь лҿыналхеит. Марҭа Тыҷыр иахь днеиуазшәа аниба, иара дналԥылан лхы дагәӡын аԥсшәа леиҳәеит.
– Ажәабжь бзиак саҳан, сгәы иаахәан, ишәыдысныҳәаларц сааит, – иҳәеит Тыҷыр Наидеи Марҭеи аԥсшәа анреиҳәа ашьҭахь
– Иарбан ажәабжьу иуаҳаз? – лҳәан Наида Тыҷыр диазҵааит, Алхас ишәҟәы аҭыҵра лхахьы иаамгаӡакәа
– Алхас ажәеинраалақәа рыҩра далагеит. Ишәҟәы ҭыҵраны иҟоуп ҳәа саҳаит. Уи еиӷьу иарбан иҟоу? Ишәыдысныҳәалоит, – иҳәан даҽа зныкгьы Тыҷыр аԥсшәа реиҳәеит Наидагьы Марҭагьы.
– Нан, арахь улеи, – лҳәан Тыҷыр иаԥхьа дгыланы лҿыналхеит Наида. Наида данлеи ашьҭахь, Тыҷыр Марҭа ихы налықәикын:
– Марҭа, бара блеи сҳәаӡом, – иҳәан Тыҷыр Наида длышьҭаланы иҿынеихеит.
– Ус шәҳәар ҟалома? – лҳәан Марҭа Тыҷыр ишьҭахь дгыланы, лҿыналхеит. Иахьлеиз Алхас итачка дантәаланы, шәҟәык даԥхьон. Алхас Тыҷыр даниба, игәы иаахәан, наҟ-ааҟ, инапқәа ныҵаргыланы, ихы шьҭыхны, дҩеихеит, аха уахь дзыҩаӡозма, Тыҷыр длаҟәын, Алхас иҽынихажьны, аԥсшәа иеиҳәеит даагәыдкыланы.
#
– Алхас, иудысныҳәалоит, алитературатә мҩа узнылаз. Ақәҿиара дуқәа уауааит. Арҿиаратә гәахәара иумоу хьшәашәара ақәымлааит, ишәҭааит, икакаҷааит, ҳулаҽхәааит. Аԥсны афырхаҵа ҳәа ухьӡ шырҳәо еиԥш, алитератураҿгьы ухьӡ рҳәо анцәа ҳазшаз иҟаиҵааит. Амала, сара издырыр, Марҭа автобусқәа рыла дсышьҭуамызт. Сара машьынала дызгон, ма лара дымшьҭӡакәа сара иганы ирысҭон Алхас иажәеинраалақәа. Уи маҷк аҟара сгәы иалсит, аха Марҭа гәыбӷан сызлыҭом. Наида сышбызгәааз аргама ибасҳәоит, – иҳәеит Тыҷыр дыччо.
– Сукәыхшааит, нан, ирацәаны агәхьаа уаҳмыргахьеи, амаҷ азы узлырааԥсозеи? Дымҩеицт сҳәоны, афырҳәа дааит, – лҳәеит Наида
– Ус бымҳәан, ус. Уи азы уаҳа Марҭа агәара дҭыҵыр ҟалаӡом. Сара схы иадысҵоит ари ашәҟәазы, ацарааарақәа сара избап. Марҭа, акьыԥхьҩы акьыԥхьра санбалгои, зылҳәаз? – иҳәеит Тыҷыр, Марҭа лахь дынхьаԥшны.
– Мызкы аҟара дагар ҟалап, – лҳәеит Марҭа.
– Уи сара избап, мап анышәҳәагьы сгәы иалсуеит, – иҳәеит Тыҷыр.
Алхаси Тыҷыри иеицәажәо иштәаз, Марҭа абысҭа уны, ачанахқәа ирынҵаны, астол инықәлыргылеит.
– Нан, Тыҷыр, уааи, астол ахь, – лҳәан Наида Тыҷыр астол ахь даалыԥхьеит. Наидагьы Марҭагьы иеицхырааны, Алхас дҩышьҭырхын, ахчбаба зықәны астол иадгылаз аскам днаганы, днықәдыртәеит. Наида алагьан аалган, Алхас инаимҵалыргылан, инапқәа илырӡәӡәеит.
– Уаргьы ара унапқәа ӡәӡәа, нан, – лҳәеит Наида Тыҷыр изы. Уи Марҭа иааԥхалшьеит, аха ишԥалуаз?
– Ишԥасмыӡәӡәои, ара, – иҳәан Тыҷыр, Алхас инапқәа ахьиӡәӡәаз, иаргьы инапқәа ааиӡәӡәеит. Нас илеидтәаланы, рҩыџьагьы акреицырфеит. Усгьы арыжәтә ржәӡомызт. Акранырфа ашьҭахьгьы, акраамҭа еидтәаланы, еицәажәон Алхаси Тыҷыри.
752 #
– Ишысҳәаз ауп, Алхас ишәҟәы аҭыжьразы ацара-аара аҭахны иҟалозар, сара сыҟоуп, даҽаӡәы шәишьҭамлан. Марҭагьы автобусқәа рыла дшәымшьҭын, – иҳәан Тыҷыр, ҭаацәала аԥсшәа аараҳәаны дцеит. Тыҷыр Алхас иҭаацәеи иареи зегьы ишраҳауаз иреиҳәар иҭахын ашәҟәы ахә ахымшәаакәа аҭыжьра шигәиҭоу, адепутат ила. Аха уи иӡбахә цәыримгеит рыҩны дахьынӡаҟаз. уи игәы иҭаз аацәырганы, аҭаацәа зегьы ишраҳауаз иҳәар, заҟа ргәы иаахәарызеи, изаҳауаз, аха изимҳәаз ауп. Иҳәаны изынамгӡар, еиҳа еицәан. Избанзар, ииҳәаз акгьы алымҵыр ргәы иалсыр алшон. Тыҷыр Алхас игәара данынҭыҵ инаркны, уи акәын игәы иҭаз, уи акәын гәыҵхас имаз, аха издыруамызт ҳәашьас иаиҭашаз. Ҳәарада, араион ахада иаҳәатәын, уи иамҳәакәа ҟалашьа амамызт. Аха иара ихала иеиҳәар еиӷьу, ма адепутат иирҳәар еиӷьу. Абри азҵаара ӡбатәыс Тыҷыр иаԥхьа иаақәгылеит. Аҩны длеиаанӡа Тыҷыр абри акәын иихәыцуаз. Аха акгьы изалымхит. Ауха дахьиазгьы, абри дазхәыцун. Аҵыхәтәан иӡбеит рдепутат иаҳәаны, рҩыџьагьы иеицны, араион ахада иҿы инеины иарҳәарц, Аԥсны Аџьынџьтәылатә еибашьраан, фырхаҵала иеибашьуаз зыҩшьапык змыху, Аԥсны афырхаҵа ҳәа ахьӡ змоу, иара иԥшәмагьы дивагыланы дшеибашьуаз, Леон иорден шланашьоу. Аҟәа ажәылара аан дара шракәу, ҳаибашьцәа амҩа рзаазыртыз. Аибашьра ашьҭахь, арҭ аҩыџьа рыԥсҭазаара шеиларҵаз, аҭаацәара бзиа, аҭаацәара ԥшӡа, шаԥырҵаз. Хҩык аԥацәеи аԥҳаи шырааӡо. Алхас сыбжоуп ҳәа дымтәаӡакәа аҩра дшалагаз, ишәҟәы ҭыҵраны ишыҟоу, аха ахә ашәараҿы дшеилахоу, ацхыраара шиҭаху. Аҳәынҭқарра идгыларц аҳәара ҟаиҵарц.
Абри аҿы даангылеит Тыҷыр.
Адырҩаҽныҵәҟьа илықәыршәны, рдепутат Денис Мыхәтал иҿы длеит. Тыҷыр игәы иҭаз зегьы аахтны, Денис иҿы иҳәеит.
– Ҳара ҳхада илшо зегь шыҟаиҵо, агәра згоит, –
#
иҳәан Тыҷыр ииҳәаз дақәшаҳаҭхеит Денис. Уи изы абас агәцаракра ахьимоу азгьы аџьшьара ду ииҭеит.
– Иҭабуп, Денис, абри ҳзыҟаҵар, ицхыраара дуун, ари аҭаацәа рзы, џьоукы-џьоукы «рфырхаҵарақәа» реиԥш акәымкәа. Алхас иԥшәма Марҭеи иареи иаԥсаҵәҟьаны аҳәынҭқарратә ҳамҭақәа рымоуп. Дара роуп изыбзоуроу, Аҟәаҟа амҩа аартра, Аҟәа агара.
– Иаадыруеит Тыҷыр, уи ззымдыруа, Аԥсны ахы– аҵыхәа аӡәгьы дыҟамзар ҟалап. Уи адагьы Марҭа лыгәаӷьра згәаӷьхьада? Дыҟоума, ажәлар рҳәамҭақәа рҿы, алитератураҿы, аԥсҭазаараҿы? Ҳәарада, мап. Зыҩшьапык амху адагьы, аҭаацәара бзиа аԥҵаны, агәараҭа ахәыҷқәа рышьҭыбжь ҭыҩуа иҟазҵаз аԥсуа ԥҳәызба, адунеизегьыдахырҵәатәуп.Уиилыхәҭоуаҳамҭамакьана иҟаӡам. Лыԥшәма Алхас иакәзар, игәы мшьҭӡакәа, дыҩуа, дҟалазар, уи гәырӷьароуп, ицхраатәуп. Ҳхада мап ҳцәикып ҳәа сыҟам, уаала, араанӡа уанаа, иаҳҳәап. Тыҷыри Дениси абас реицәажәара ашьҭахь, рыҩџьагьы иеицны араион ахада иахь рҿынархеит. Минуҭқәак рышьҭахь, араион ахадеи, Тыҷыри, Дениси иеицәажәо иеидтәалан. Урҭ реицәажәара ахырқәшамҭаз араион ахада Валера Лагәсҭан-иԥа даацәажәан:
– Алхас иԥшәма Марҭеи иареи, Аԥсны ахы–аҵыхәа иззымдыруада? ашәҟәы ахә ашәара сара исылшоит. Уи азыаӡәгьыакгьыахиҳәаауам,ахаипатууп.Аҭелсизасуеит апрезидент, – иҳәан атрубка аашьҭихын, апрезидент аҭел дизасит. Апрезиденти иареи акыр ианеицәажәа ашьҭахь, атрубка нықәиҵан:
– Ҳапрезидентгьы дазыразуп, ашәҟәҭыжьырҭа ахарџь ахь аԥара наргоит. Уара иууалу ашәҟәы анҭыҵлак, аагароуп, – иҳәан Валера Тыҷыр днеиҿаԥшит. Тыҷыр даагәырӷьеит. Ас ишыҟалоз, идыруазар, Тыҷыр Алхас иҿы даныҟаз, имҳәози аха... Уи уадаҩым, уажәгьы иҳәап. Тыҷыр игәы хәыҭ-хыҭуеит. Алхас ишәҟәы хәыдаԥсада аҭыҵра, амҵәыжәҩақәа инаҭазшәа ибоит. Знык Алхас иҿы днеины, иҟоу наиаҳәаны, Алхаси иҭаацәеи ргәалаҟазаара шьҭихырц дыццакуеит.
754 #
– Ушьҭа сара сцап. Даара иҭабуп ҳәа шәасҳәоит. Алхас ишәҟәы аҭыҵра иадгылаз, – иҳәан аԥсшәа аараҳәаны, араион ахада икабинет дныҩныҵны иҿынеихеит Тыҷыр. Алхас иҭаацәеи иареи ирамҳәаӡакәа, адырҩаҽны шьыжьымҭан даныҩагыла, акы днацҳаны, имашьына аус ааирун, Аҟәаҟа ихы рханы иҿынеихеит. Шьыбжьон ааиаанӡа Аҟәа дҩеит. Дышиашаз, «Акьыԥхь аҩны» аҿы днеин адиректор ишә днадгылеит. Џьоукы рцәажәабжьқәа ааҩуан, аха «егьаҩы ыҟазаргьы, сара ақыҭантәи сааит, уаҵәгьы сзаауам, санаа, сыззааз ҳәаны сцап», – иҳәан ашә днас-насын иааиртит. Еизарак рымазаап, сахьбаауаз, ааигәахәын, Тыҷыр дахьцара изымдыруа даақәхеит.
– Улеи, улеи, – иҳәеит адиректор. Тыҷыр иҽааиԥсахын, длыҩнашылеит. Раԥхьа алеира азин изҭаз, «даԥшәымоуп», – ааигәахәын, инапы ааимихит. Нас аӡәаӡәала, дыҩрылалан, зегьы рнапқәа аарымихын, дааины аԥшәма дааидгылеит.
– Алхас ишәҟәазы акәын сзааз. Иҭыҵуеит ҳәа агәра ганы ҳаҟоуп, ус акәу?
– Ааи, ус ауп. Уажәы, абра уанааҩналоз, ҳаизара ҳаалгеит. Абарҭ иубо рхатәгәаԥхарала ирыӡбеит Алхас ишәҟәы амала иҭрыжьырц. Избанзар, уи иҭоурых дууп. Уи дара иеилыркааит.
– Ус ҟалашьас иаиузеи?– дҵааит Тыҷыр.
– Ҟалашьас иаиуеи, доусы рааԥсара ахәқәа ргара мап ацәкны, иаанрыжьуеит. Зегьы ҩагыланы доусы рааԥсара ахәқәа мап шацәыркуа ала ражәақәа анырҳәа, «сара соума, нас мап зкуа», – саргьы ҳнаплакы иазаанхаз аԥара мап ацәыскит. Уаҵәы ашәҟәы аҭыжьра нап аҳаркуеит, ҩажәа ҩажәеихәба мшы рышьҭахь иҭыжьны иалгоит. Нас аҩныҟа ижәгоит, уаҳа ус шәымам. Ашәҟәҭыжьырҭа адиректор ас аниҳәа, Тыҷыр уамашәа ибаны, даагәырӷьан, ус иҳәеит:
– Иацы, ашьыбжьон еиԥш, араион жәлар реизара адепутати сареи ҳаицны, араион ахада иҿы ҳнеины,
#
ҳиҳәеит. Уи апрезидент иахь аҭел дасит, апрезидент дазыразхеит. Алхас ишәҟәы аҭыжьра иаго аԥара аҳәынҭқарра иашәарц.
– Иуҳәо закәи, иҳәан «Акьыԥхь аҩны» адиректор уамашәа ибеит. Апрезидент иахь аҭел дасит. Урҭ акыр иеицәажәон. Реицәажәара ашьҭахь, «уаргьы улатәа», – иҳәан Тыҷыр длаиртәеит адиректор.
–Шәааӡырҩы, апрезидент ииҳәаз шәасҳәоит, – иҳәан «Акьыԥхь аҩны» адиректор иажәа ааркьаҿны ус иҳәеит:
– «Ари ашәҟәы аҭыжьразы, Аԥсны аҳәынҭқарра ахә ашәарц сара изгәаӷьит. Уажәы, шәара аизара ҟаҵаны, ахә ашәара шәхахьы ижәгазар, “ҭабуп” ҳәа ахҳәааны, сгәаран шәысҭоит, шәара шәхарџь ала иҭшәыжь, сара исҳәазгьы мап ахысҳәааӡуам, даҽа шәҟәык иеиқәиршәааит, уаҳа ҩны имазар, уаҳа ҩны имамзар, иҩааит. Уи аҭыжьразы ишәатәу, шәара «шәышьот» ахь иахьаҵәҟьа ииазгоит».
Арҭ апрезидент иажәақәа, изҳәозгьы, иазыӡырҩуазгьы, дара ргәы иаахәеит, ирыдырныҳәалеит. Ашәҟәҭыжьырҭа «Акьыԥхь аҩны» аусуцәа ирыӡбаз, рыӡбеит, ус шыҟало Тыҷыр агәра идыргеит. Апрезидент иажәагьы шынеигӡо, усгьы идыруп. Адиректор иҳәеит, «Алхас уаҳа акыр ҩны имазар еиқәыршәаны иааигарц, ара иҟоу ашәҟәы шааҭыҵлак еиԥш, иааигогьы аҭыжьра ишалаго.
«Акьыԥхь аҩны» адиректор иажәақәа зегьы ргәы иаахәаны иазыӡырҩит. Зегь реиҳа игәы иахәеит Тыҷыр. Тыҷыр иҭел аномер ииҭеит «Акьыԥхь аҩны» адиректор, Алхас ишәҟәы анҭыҵлак, адырра ииҭарц. Нас «абзиара шәзыҟалааит», – иҳәан зегьы аԥсшәақәа нареиҳәан Тыҷыр дындәылҵны дцеит. Ауха Тыҷыр Алхас игәараҭа дгәырӷьаҵәа дынҭалеит. Уи иреиҳәеит, Алхас ишәҟәазы дахьнеиз, дахьааиз, лыҵшәас иауз, иаарласны ишәҟәы шҭыҵуа, даҽакы еиқәыршәаны ириҭар, уигьы, шҭры-жьуа.
«Аҽҳәара змоу ирласны иааиуеит» – ҳәа ажәлар ирҳәо иашоуп. «Акьыԥхь аҩны» аҟнытә, Тыҷыр аҭел изасит, Алхас ишәҟәы ҭыҵит, дааины игарц.
756 #
Тыҷыр адырра аниоу, адырҩаҽныҵәҟьа Аҟәа «Акьыԥхь аҩны» аҿы дҩеит Тыҷыр, ашәҟәы автор Алхаси иԥшәмеи иманы. Тыҷыри Марҭеи, еицхырааны, Алхас акәырҷыжь дшақәтәаз, амашьына дылбаарган, ицхрааны, аҩбатәи аихагылаҿы дҩаргеит. «Акьыԥхь аҩны» аусуцәа зегьы иԥыланы аԥсшәа иарҳәеит, идырныҳәалеит Алхас раԥхьатәи ишәҟәы иҭыҵыз. «Акьыԥхь аҩны» аусзуҩцәа зегьы инапы аҵаҩны ашәҟәқәа риҭеит.
Аҩбатәи ишәҟәазы иааигаз иажәеинраала ҿыцқәагьы акьыԥхьразы ириҭеит. Уи ашәҟәгьы харак имгакәа ишҭрыжьуа иарҳәеит. Алхас игәырӷьара ҳәаак амамызт. Алхас игәырӷьара ицеиҩыршон Тыҷыргьы Марҭагьы. «Акьыԥхь аҩны» аусуҩцәа аԥсшәа раҳәаны, ателедырраҭарахь ицеит. Ателедырраҭарала ирыларҳәарц. Урҭ мап ахымҳәӡаакәа ирыдыркылеит. Уаантәи иаақәгьежьны, аҩныҟа иааит. Тыҷыр Алхас иҩны дыҟан Аԥсуа телехәаԥшра иалгаанӡа. Аԥсуа телехәаԥшра ишналагаз еиԥш ирҳәеит Алхас раԥхьатәи ишәҟәы шҭыҵыз, иара ибиографиа инарҭбааны инацҵаны. Аԥсуа дырраҭара ишаалгаз еиԥш, Тыҷыр аҩныҟа дцеит. Амҩа дахьықәыз, ихәыцуан ашәҟәы апрезинтациа азҵаара. Ауха ателехәаԥшрала Алхас ишәҟәы шҭыҵыз анырҳәа изаҳаз агәылацәа ааины, Алхас идырныҳәалон, ианцоз, инапы аҵаҩны, ашәҟәқәа риҭон.
Хымшҟа анҵы, Тыҷыр Алхас иҿы дааит. Аҭаацәа зегьы ишраҳауаз ус иҳәеит:
– Ашкол арҵаҩцәа рыцыԥхьаӡа ашәҟәқәа раҳҭап иҳацхраарц апрезинтациа аҟаҵараз. Уи акәхеит, Тыҷыр ишиҳәаз еиԥш, адырҩаҽны Тыҷыр дааин, Алхаси Марҭеи иманы ашкол ахь дцеит. Арҵаҩцәа зегьы ҳамҭас ириҭеит ишәҟәқәа, инапы аҵаҩны.
Иара убас, инапы аҵаҩны ишәҟәқәа риҭеит, уи аҽны иқәшәаз иқыҭа уаа аӡәырҩы. Тыҷыр ашкол адиректори, акласси, акласс нҭыҵтәи аусқәа реиҿкааҩи дынрацәажәан ашәҟәы апрезинтациа аныҟарҵо аҽҳәара
#
арҭеит. Уи ҽҳәарас иаман мызкы. Ари аамҭа иалагӡаны, аԥсуа бызшәеи алитературеи рырҵаҩы, Алхас ишәҟәы иазкны ажәахә бзиа ҩны иҟалҵеит. Аҵаҩцәа Алхас иажәеинраалақәа ҿырҳәала иддырҵеит. Аҽҳәара иамаз иахмырԥакәа иеиҿыркааит ашәҟә ҿыц автор иԥылара. Убри аиԥылара, убас, ибзианы имҩаԥыргеит, избалак, игәы иаахәартә еиԥш. Алхас ишәҟәы ҳамҭас изиҭақәаз рахьтә ирацәаҩуп иахцәажәақәаз. Тыҷыр иқәгылара аан, ҷыдала дазааҭгылеит ашәҟәы аҭыҵра аҭоурых. Ари аԥхьаҩцәа ргәы иаахәеит.
«Акьыԥхь аҩны» аусзуҩцәа рыбзоурала автор ишәҟәы ҭыҵзар, аҩбатәи ишәҟәы араион ахадеи апрезиденти ишҭрыжьуа ала ажәа рҳәазар, ахԥатәи ишәҟәы иаԥхьаҩцәа рыҟәрышьқәа еилаԥсаны, иҭрыжьырц рыӡбеит. Хымԥада, ишәҟәы шҭрыжьуа агәра идыргеит автор. Аамҭа нахыга-аахыго акәымкәа, автор иԥылара аҽныҵәҟьа иалырхит аԥара ылзхшаз ауаа. Урҭ адырҩаҽныҵәҟьа аԥара алхра иалагарц рыӡбеит. Агәра гоуп, урҭ ражәа ишамеижьо. Абас ашәҟәы автори аԥхьаҩцәеи реиԥылара гәырӷьарыла имҩаԥысит. Ашәҟәы ахә ҳаракны иршьеит аԥхьаҩцәа. Ари автор қәыԥш ирҿиара мҩа аршәҭкакаҷразы, аҵак ду аманы имҩаԥысит.
Уи нахыс ари агәараҭа иамаз агәырӷьара, иҵегь аҽарҭбааит.
Алхас иани иареи аҽшьра ахықә ишықәгылаз, аԥсҭазаара ргәаҳәо иҟалеит.
Алхас инапы злеикыз арҿиаратә ус игәацԥыҳәаны даҿын. Наида лакәзар, лгәырӷьара ҳәаак амамызт, мҵәыжәҩада дыԥрыртә дыҟан. Аԥсҭазаара, ԥсҭазаароуп, ари адунеи ԥшӡа, еснагь аӡәы иауам. Ирыцҳароу ауаҩы дышқәыԥшу, инарцәымҩа иқәлаз иоуп. Наида лықәра акыр инеины, лгәы бзиа, лхы бзиа дшыҟаз, лгәы лҽанӡамкәа, лыԥсҭазаара далҵит.
Адышшлараҿы, Алхас дзынтәалаз акәырҷыжь, адышшылаҩцәа рыгәҭаны игылан. Иханы жьрацәрала
758 #
иеиҳабацәаз гылан. Урҭ рыгәҭаны дгылан Захар. Алхас иҵыхәахь игылан, иара иаҵкьыс, жьра-цәарала иеиҵаз, изааигәаз ауаа. Урҭ ирылагылан, аҳәса аазгаша, хҩык Алхас иҷкәынцәа, «нанду», «нанду» ҳәа длаӷырӡышо, акәыба дадтәалан Алхас иԥҳа. Уи лԥа хәыҷы аҵәыуацәа иҟарҵоз ҟаҵо, ауаа дрылан.
Ашьаԥаҿы, аԥсуаа рҿы ишаԥу еиԥш, иҟан афараажәра. Аиҳабацәа ахьтәаз, дрылатәаны, «алекциа» даԥхьон, аамҭала, ари ақыҭантәи ашкол аҿы акласси-акласс, нҭыҵтәи аусурақәа реиҿкааҩыс аус зуаз, нас иаҟәыҵны ицаз, ари аԥсра аԥхьа, мышқәак ҵуаны иааз Кәаӷ. Уи, усҟантәи аамҭазы, араиком аҩбатәи маӡаныҟәгаҩыс иамаз Гьелашвили Биӡико иԥҳа дигазаарын, Аԥсны далҵны џьара дыҟан. Уи дахьыҟаҵәҟьаз здырхуада? Уи аԥсраҿы саргьы сыҟан. Ауаа изларҳәоз ала, Кәаӷ быжьҩык ахшаара, драбын. Аха рыцҳарас иҟалаз, рхатәы бызшәеи, аурыс бызшәеи рызҳәомызт, «иҿаҳацәан» урҭ рзы. Дара злацәажәоз ақырҭуа бызшәа акәын.
#
АҵЫхәтәАЖәА
Ишдыру еиԥш, 1937 шықәсазы, аԥсуа интелигенциеи, «унеишь-уааишь» ҳәа зарҳәоз анхацәеи, шамахамзар, аӡәгьы даанмыжьӡакәа: «Ажәлар раӷацәа» ҳәа ахара нарыдҵаны, иршьыз ршьит, егьырҭ аӡы инхырҵеит.
Уи ашьҭахь, 1941 шықәсазы иалагеит, Аџьынџьтәылатә еибашьра Ду. Арӡра ашьҭахь, иеиҵагылаз аҿар, аӡәгьы даанымхаӡакәа аибашьра амца шыра инахәлаӡит.
Усҟан,Аԥсныиаанхазаҭахмадцәеи,аҳәсеи,ахәыҷқәеи рауп. Урҭ ирылшараны иҟази. Амлакреи ахьҭакреи Аԥсны аҳра ауан.
Убри аамҭа рхы иархәаны, ақырҭуа еиҳабыра, И.Б. Сталини Л.П. Бериеи рыдҵала иалагеит Аԥсны рнапаҿы аагара, аԥсуа жәлар ассимилиациа рзура.
Убри аҟнытә, аԥсуа қыҭақәа ирыландырхо иалагеит ақырҭцәа. Иара убас: «Ақырҭуа» ҳәа ашәҟәы ранҵара иахьӡахьаз зегьы.
Иаҳҳәап: Агырқәа, асванцәа, акахеҭцәа, агәрицәа уҳәа убас егьырҭгьы. «Ҩ-рык еибашьуан, Кәаӷьына дцәаӷәон» ҳәа шырҳәо еиԥш, Асовет Еидгыла иқәынхоз ажәларқәа зегьы иеидгыланы ианеибашьуаз аамҭазы, дара, ҩ-ҳәыҳәк зеиԥш еиԥш, аҩны ԥшӡақәа рзыргыланы, Аԥсныҟа нхара иаарышьҭуан «ахҵәацәа».
Урҭ ара иахьааиз, аԥшәмацәа наҟ инарыханы, дара аԥшәмара аанкыланы, ишырҭахыз рыхқәа мҩаԥыргон. Урҭ убас рыҟазаареи сара схәыҷраамҭеи еиқәшәеит. Ирҳәоит: «Ахәыҷы иибаз ихашҭуам» ҳәа. Уи иашоуп. Сара сшыхәыҷызгьы изҿыз шиашам сцәа ианыруан, санажәгьы «ихаҳәны» сгәы иҭан. Убри сгәы иҭаз «ахаҳә» ааҭыганы, аԥхьаҩ исырбарц иақәскит, раԥхьатәи сроман аҩра саналагоз, аҽны инаркны.
Убри инаваргыланы, сроман аҿы иаасырԥшырц сҽазысшәеит аԥсуеи аурыси реиҩызара. Аурыс рҵаҩцәа аԥсуа школқәа рҿы иҟарҵахьоу рааԥсара, урҭ аԥсуа бызшәа пату шақәырҵо: «Узланхо рбызшәа удыр760 #
уазароуп» ҳәа арҵаҩцәа хаҵеи-ԥҳәыси Иван Иван-иԥеи Марусиа Николаи-иԥҳаи аԥсуа бызшәа шырҵоз. Урҭ рыԥҳа Наташа, аԥсуа бызшәеи алитературеи рырҵаҩыс дшыҟалаз.
Арӡреиаибашьреираанихәыҷқәаз,маусҟан,ақырҭҵәа ирцәынхаз рызгьы 1937-тәи ашықәса шԥымҵәацыз. Уи аҵыхәа аныԥҵәа, И.Б. Сталини Л.П. Бериеи рышьҭахь ауп.
Аџьынџьтәылатә еибашьра Ду иалаӡыз рыдагьы, иаанхазгьы заҟа гәаҟра хьамҭа рхыргаз аԥхьаҩ игәаҿы иаанхартә аҟаҵара сҽазыскит аурыс ԥҳәыс – ан лхаҿсахьала.
Арҵаҩы, ирҵаҩра адагьы, иқалақьума иқыҭоума, иара дызланхо имикра раион, дапатриотзароуп, деинраалаҩызароуп, рҭоурых цәыригозароуп.
Уи аган ахь алагьы издыруаз агсмыжьит, исылшоз ҟасҵеит. Аха уи иаанагаӡом, сроман агха амамкәа иҟоуп ҳәа. Издыруеит исыгу шырацәоугьы. Қәҿиара хәыҷык сымазаргьы, гха рацәа амазаргьы. Урҭ зегьы ибоит аԥхьаҩ, ари сроман данаԥхьалак.
Са ԥхьаҩ, сара раԥхьатәи сроман иаԥхьаны згәаанагара сазҳәаз дагьсашьоуп, дагьсаҳәшьоуп, «иҭабуп» ҳәа ахысҳәаауеит.
Ароман «Ани аԥсадгьыли» аҩра саналагоз, ароман алҵуеит ҳәа сгәгьы иҭамшәеит. Раԥхьа ажәабжь ҳәа сналаган, повест хәыҷык аҿынӡа инаӡеит. Уи зхызҩаалоз апротатип дсыман, илхызҩаалт. «Смаҭа хәыҷы дкәашоит» ҳәа иҭсыжьыз ашәҟәы ианысҵеит. Ари аповест зхызҩаалаз аԥҳәызба Енвер Ажьибагьы дидыруан. «Иҵегь ацҵазар ҟалон», – иҳәеит данаԥхьа ашьҭахь. Саргьы саназхәыц, Д. Гәлиа ироман «Камаҷыҷ» еиԥш, сфырԥҳәызба лхәыҷра инаркны изҩырц сыӡбеит. Иацсҵеит уи лан, хаҵа данца ашьҭахьтәи лыԥсҭазаара, аха уи азымхеит, ароман аҿынӡа иҩаӡартә еиԥш, изыҟамлеит. Убасҟан, сазхәыцит И. Папасқьыр ироман «Ҭемыр» аҭоурых. И. Папасқьыр иҟалаҵәҟьаз аниҩы.
#
Усҟан изҭагылаз аамҭа аарԥшраҿы, ишыҟаиҵаз еиԥш. саргьы иахьа ҳазҭагылоу аамҭа нацысҵан, ҿыгҳарала ароман аҿынӡа инаӡеит. И. Папасқьыр дызҭагылаз аамҭа Аԥсны аколнхарақәа рышьақәгылара акәзар, сара сызҭагылаз аамҭа, ақырҭуа-аԥсуатә еибашьра акәын. Ҭемыр иаамҭа дшалагылаз еиԥш Марҭагьы лаамҭаз имҩаԥысуаз ахҭысқәа дрылахәхеит.
Ароман ахы ишаҳәо еиԥш «Ани аԥсадгьыли» рыбзиабара ауп Марҭа лхәыҷра инаркны лыԥсадгьыл абзиабара лиааин, дааит Аԥсныҟа, ишлыхәҭазгьы дныҟәеит.
Ҳәарас иаҭахузеи, ари ароман Аԥсадгьыл абзиабара еиԥш, ианыԥшуеит, ан лыбзиабарагьы, аха Аԥсадгьыл абзиабара аԥышәара амоуп. Убарҭ аҩ-бзиабарак раамышьҭахь, аҭыԥҳаи арԥыси рыбзиабара цоит. Уи цқьоуп ашьха ӡыхь шыцқьоу еиԥш. Марҭа лганахь ала гәамҵрак ацӡам, аха арԥыс иган ала агәамҵра ацуп. Уи диҭахымкәа акәӡам. Дахьиҭахцәоу азоуп, иара иҿы аразҟы лмоур ҳәа дшәаны ауп.
Изакәхалак, арҭ еиразҟхоит. Аразҟы рыманы иҟалоит, арԥыс ишьапқәа шыхҵәоугьы. Иара дпоетхоит. Иԥшәмеи иареи ахшара бзиа рааӡоит.
Зхызгәыахшәаныиҟаз,анлҽылшьырцлыҽкналҳахьан, аха лҭаца лҩызеи лареи рыбзоурала, лажәымҭа бзиахеит, лыԥсрагьы бзиан. Ароман аҿы аҭыԥ ӷәӷәа аанарԥшуеит арҵаҩы ихаҿсахьа – Џыр ихаҿсахьала. Аҵаҩцәа рҵара иаҟәыхны аус шыддырҵуазгьы сымҳәар сылымшеит.
Иара убас, аҭыԥ амоуп, ақырҭуа мпыҵахалаҩ ихаҿсахьагьы, ақырҭцәа рҽышькыл кны ихаҿсахьагьы. Ус иҟоу ыҟан, иҟоуп иахьагьы
Сара абри ароман зыҩуеит ҳәа санылатәоз, сгәы ишҭаскыз еиԥш, изҩит ҳәа сгәы иаанагоит. Уи аԥхьаҩ игәаԥхозар, уи ауп аус злоу.
