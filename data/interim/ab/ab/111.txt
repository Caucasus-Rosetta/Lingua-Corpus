“… Сырҭыҵлоит споезиатә цәаҳәақәак,
Мыткәмак ианҭамӡо сҿахәҳәатәқәа…”
Ашәҟәы автор
Барцыц Белла Урсҟан-иԥҳа диит 1945 ш. февраль
23 рзы Гагра араион Бзыԥҭа ақыҭан, Арасаӡыхь ҳәа
иахьашьҭоу абахә ашьапаҿы. Бзыԥҭатәи абжьаратәи
аԥсуа школ даушьҭымҭоуп. М.Горки ихьӡ зхыз Аҟәатәи
аҳәынҭқарратә рҵаҩратә институт далгеит.
Усураҳәа раԥхьатәи лшьаҿақәа еихылгеит арадиодырраҭара “Ицәажәоит Гагра” адикторсгьы,
акорреспондентсгьы, Гагра аԥсыуа кьыԥхьрҭатә органк
аныҟамыз, аԥсышәала цәаҳәак анҭымҵуаз аамҭазы.
1970 шықәсазы раԥхьаӡа акәны Гагра аԥсуа школ
анаадырт аамҭакала уаҟагьы аусура далагеит.
Қырҭтәылатәи Акомпартиа, Гагратәи ақалақьтә
комитет актәи амаӡаныҟәгаҩыс Қапба Енвер Ерасҭа-иԥа даныҟарҵа, аԥсышәала агазеҭ ирцәажәеит 1983
шықәсазы. Убри инаркны арадио аҿгьы агазеҭ аҿгьы
корреспандентс аус луан иадыркаанӡа…
Иахьа зхы иақәиҭыу рҿиаҩуп. Иҭлыжьхьеит ашәҟәқәа: “Аӡыхь хәҷы”, “Ашьыжь”, “Ашьац иаҵәа”,
“Ихәрарӷьагоу Бзыԥ ацԥхьқәа”, “Зуазашәа рлабашьахаз”, “Ражден Гәымба”. Уажәы иҭыҵуа ашәҟәы
“Иҿымшәаз ашәҭыц”.
Белла Барцыц-ԥҳа лпублицистикатә ҩымҭақәа
иаарылыҷҷоит ҳәа ҳҳәар ҟалоит уи аҩышьеи иалԥшуа
асахьаркыреи рыла. Араҟа иаарԥшуп а-40-тәии а-50-тәии ашықәсқәа раан Аԥсни аԥсуа жәлари бӷеиҵыхрак
рымҭаӡо ақырҭуа шовинизм ҳхаԥаны ҳшыҟаз. Ҳашколқәа ақырҭуа школқәаны иҟаҵаны, аԥсуаа ҳабыз
ҳҿырхырц ишаҿыз. Иара убри аамҭазгьы аԥсуаа
еиҳагьы аҽеидкылара ҟарҵо ишалагаз, ирныруаз
ақәӷәӷәарақәа жәҩахырла ишьҭыхны, рҽаҵамырхаӡакәа
ԥхьаҟа ишеихаз. 37-тәи ашықәсқәа рзы аԥсуа
интеллигенциа ԥхьагылаҩцәа шьаҭанкыла ишықәырхызгьы, хра злоу ауаа рыҿиара ишаҿыз.
Убас, ашьха ӡыхь еиԥш дыцқьаӡа, аҵыс мҩас еиԥш
дԥыруа, лыхшыҩи, лҵареи, луси еибаго иаагылаз, Гагра
ақалақь аҟны ииз аҭыԥҳа Ирина Леуанти-иԥҳа Қапба
илызкыуп аԥхьаҩцәа ишәымҵоу, “Белла Барцыц-ԥҳа
лҩымҭа ашәҟәы “Иҿымшәаз ашәҭыц” зыхьӡу.
Ашәҟәы аҟны зықәра намӡаз аҳақьым қәыԥш лара
лҟазшьеи, лдырреи, лҳақьымратә заанаҭи рыла Гаграа
иеицырдырыз, аха аамҭа кьаҿк ада иранамхаз Ирина
Леонти-иԥҳа Қапба лсахьа ҭыхыуп даараӡа исахьаркыу
повестк аҟны еиԥш.
Автор ашәҟәы зызкыу згәахәтәқәа инагӡаны
ирхьымӡаз Ирина Қапба лхаҿсахьа игәыллырҭәааз
анаҩсгьы лсахьа ҭырхуеит илхаану, дызгәалашәо
аӡәырҩы.
Аԥҳәызба сиир Ирина Қапба лсахьа ссири луси
реимадара ибзиаӡаны лҵара анагӡареи, лҿабызшәа
хааи, ахаҵамԥҳәыс ззырҳәарыз лыԥҳәызбаеибагареи,
луаажәлар рзыҳәан лпатриотизмреи, ҳақьымк лаҳасаб
ала лдырра ҵаулеи баша публицистикатә ажәала
акәымкәаны акыраамҭа ухаҿы иаанхартә раарԥшра
лылшеит ашәҟәы автор.
Белла Барцыц-ԥҳа лҩымҭа ашәҟәы “Иҿымшәаз
ашәҭыц” иагьҭоурыхтә ҩымҭоуп иагьажәабжь дууп.
иӷәӷәазаргьы иҭамбо. Мамзаргьы, иагьа
иҵаауазаргьы ихымбылуа ашәҭыцқәа урҭ
иугәаладыршәоит Ирина Қапба леиԥш
зыуаажәлар рзын ишаз, рхылҵ рзын зыԥсы ҭаз,
дара рзын ибылуаз, зыхаара ахьынкакәаз гарак
нызҵаургылашаз ҵлаԥшӡак ахьшьҭиаауа…
Ҳазныу ашықәс азы зшәышықәсахыҵра азгәарҭараны иҟоу Гагратәи абжьаратәи аҩбатәи аурыс школ
аушьҭымҭацәа шәҩыла рдаракәцқәа рҵаулара Аԥснеиԥш анҭыҵгьы еицырдыруа иҟалеит.
Аԥсны азын ари раԥхьаӡатәи урыс школзар, Ирина
Леиуанти-иԥҳа Қапба 1947 шықәсазы хьтәы медалла
иалгаз раԥхьатәи аушьҭымҭоуп. Абаҩхатәра ссир змаз
аԥсуа ҭыԥҳа убри ашықәс азы Сталин ихьӡ зхыз /1957
ш-нӡа иахын/ Москватәи амедицинатә институт лҭаҵара
Аԥсны зегьы азын иауит хьыҵәҵәара. 1953 шықәсазы
ихлыркәшеит Диплом ҟаԥшьыла. Иахьан-ӡагьы згәы
дыззалымхыц иреиҳау аҵараиурҭа илы-цылгаз Павел
Шастин Виачеслав Таболин, Вл. Гольиаховски /
ахәҷтәы поет/, Афанаси Чоговаӡе уҳәа шәҩыла
дызлагылаз иахьа иҵарауаахеит, ипрофессорцәахеит.
Класск аҿы илыцтәаз ракәзар Гагра ақалақь агәаҿтәи
ахәшәтәырҭа аиҳабы, Аԥсны зҽаԥсазтәыз аҳақьым
Валентина Николаи-иԥҳа Чачба, зыӡбахә ҳамоу ашкол
ианҵаҩыз инаркны аҵареи ааӡареи знапы рылакыз,
аматематика арҵаҩы, ашкол адиректор, ааигәа Ахьӡаԥша аорден занаршьаз Ирина лаҳәшьа гәакьа
Аделаида Леиуанти-иԥҳа Қапба, иара убас еиуеиԥшым
аамҭақәа рзы араҟа аҵара зҵоз, абрантә зхатәымҩақәа
ирнылаз Ольга Антон-иԥҳа ГРИШЬЕНКО /Москва инхо/
. Ирина Қапба депутатс лыхьӡ ықәзыргылаз, зымаҵ
луаз, зыжәлар рхьаа дара раԥхьа зцәеижь ианыруаз,
изылаԥызшәоз, уи дыз-дыруаз иахьанӡагьы Гаграа
рнаҩсгьы Аԥсны инхо абиԥарақәа рацәаӡоуп. Абри
ашкол иаушьҭымҭацәоуп ашкол ашәышықәсахыҵра
аҿынӡа изымнеиз, Ирина зҽылҿызшьаауаз Қапба Енвер
Ерасҭа-иԥа, апе-догогикатә ҵарадыррақәа ркандидат
Галина Ҳақы-иԥҳа АҨЁБА, дара реиԥш жәҩахкыла
иаалухыша аха-тәрақәа. Урҭ зегь ртәы нгәылырҭәааны
иаҳҳәоит хазы акьыԥхь иазҳархиаз ашәҟәаҿы…
1953 шықәсазы Гагратәи ахәшәтәырҭаҿы педиаторс
аусура хацзыркыз Ирина Қапба лаԥшьгамҭала иара
убраҟа еиҿылкааит амедицинатә ҵараиурҭа, /мед.учил/
алекциақәа дырзаԥхьон, адырра ҵаулақәа змаз
зпрофессионализмра ҳаракыз медицинатә усзуҩын.
Зыхьӡи зыжәлеи еидкыланы ирҳәо иҟалахьаз Ирина
Қапба ԥшралеи сахьалеи аимхәыц иаҩызаз аԥҳәызба
зынӡа имаҷӡоуп инылҵыз.
Аҵарауаа дырҵарауаҩхоит ҳәа иззыԥшыз, зырҵаҩцәеи зҩызцәеи нлыҵаԥшратәа еизҳахьаз, ишәхьаз,
иҵегь аҳаракырақәа рахь днеиаанӡа лыԥсҭазаара
ҿахҵәеит. Ари ааха дуӡӡа анаҭеит Асовет медицина,
усоуп ишырыԥхьаӡо лабиԥара; аҵара лыцызҵоз,
илхааныз, дыздыруаз, 74, 75, 76 шықәсахыҵра аиубилеиқәа разгәаҭара иаҿыу.
Дыззымдыруазгьы ргәы иамысыр ауам лынҵыра
ахькьаҿцәахаз… Аха Ирина Қапба лыла агәра аагоит
ужәлар ргәаҿы унхарцаз, ма шәышықәса нуҵызшәа
уҟаларцаз, лара иланеишьаз ҩажәеи жәаҩагь шазхо…
Мракоуп ишыжәбо адунеи зегь иазеиԥшыу,
Аха иҩаҵаԥшыз деилнахуам аӡәгьы.
Насыԥкоуп ишьҭызхуа жәларык ирԥеиԥшыу,
Жәибжьгьы узхозаап шәышықәса анҵразы…
…“Ицәажәоит ГАГРА!” – ҳәа раԥхьаӡа акәны
аԥсышәала аефирахь санҭыҵыз амш аҽноуп.
– Иаҳгәаԥхеит, аусураҿоуп аԥышәа ахьурҳауа, усоуп
зегьы ҳшалагаз, шьҭа анаҩстәи адырраҭарақәа
бҽырзыҟабҵоит, – иҳәан арадиокамитет аредактор
хада Ал. Мушькәдиани, саԥхьа инықәиҵеит аԥхьаҩцәа
ирылсхьаз агазеҭ “Авангард” аномерқәа ԥшьба. Иахьа
дынхоит Киев, дышәҟәыҩҩуп.
– Қырҭшәала ианыу сара ибзеиҭазгоит, урысшәала
икьыԥхьыу нацҵаны бшәымҭақәа /бминуҭқәа/ ирҭаӡо
аԥсышәала иазбырхиоит, – иҳәеит аҵара иҽазкуа, аха
инеишьҭагылаз сызҵаарақәа ддырхынҳәит, ахы
налдырҟьазшәа изшьхәак иаҳа днахагьежь-нахаҵәиит.
Нас сааҩсан игылаз асқам аҿы днатәеит.
– Ишԥа, ажәлар зыԥхьахьоу мацаралоу, еиӷьӡами
анаплакқәа рахь сныҟәаны азыӡырҩцәа зырлахҿыхша
ажәабжь ҿыцқәа азеиҿыскаалар, ус ами ишаҭахыу
арадио?!
Азныказы дааихәлахеит, сызҵаарақәа нхеит ҭакда.
– Ус азин змоу аурыси ақырҭуеи аҟәшақәа роуп,
избанзар урҭ аҩ-бызшәак рыла иҭыҵуеит ҳгазеҭ, ҩбагьы
акырӡа ҵуеит арадиодырраҭарала идәықәырҵоижьҭеигьы, – насаҭеикит.
Сгәы шааиҵанархазгьы гәеиҭеит, иҭак шсыдсымкылазгьы инырит, аха бзиала ҳәа ҳаиԥырҵит.
Сдырраҭара хыркәшаны сахьаадәылҵыз Кьехир-иԥа
Бориси Чамагәуа Ҳарази сзыԥшны игылан. Иааира дук
ашәгәашә еицааҳартызшәа исыдныҳәало иаас-ԥылеит.
Уажәазын ззин ҳарҭаз ҳазҳархоит. Уи аҟарагьы
ҳгәыӷуамызт, насгьы заҟа аамҭа ҵуазыз ҳазыԥшызижьҭеи. Ҳажәлар аԥсышәала иазыӡырҩратә
иахьыҟалаз, ибырҭаз аамҭа кьаҿзаргьы, аиҭагақәа
рыла акәзаргьы ибзиоуп ҳҳәароуп, иаҳҭахқәоу зегьы
ҽнак ала иҳаӡаӡом. Акультура Аҩнаҿы бызхагылоу
аԥсуа литературатә кружок аҽеиҵнахроуп, уи хадоуп
ҳа ҳзы, аҿар, иҩҩуа адҳаԥхьалап, ԥыҭҩык аԥсуаа
ҳшыҟоу, зегьы ирыцкыу ҳбызшәа ада ҳшыхәшәым
агәра дҳаргап, аԥсуа школгьы аргылара напы адыркышт, ишнеиуа ҳгазеҭгьы аԥсышәала иҳарцәажәароуп.
Уаҟагьы аус зураны иҟоу бара бҩызцәа ракәхоит,
ҩаҟтәы аӡәгьы ҳаизыԥшӡам, ус хәҷы-хәҷла бнеила ҳәа
исылабжьон. Сақәшаҳаҭхеит. Аха схы сгәы сымахьхоуп аҩныҟа сшыхынҳәыз. Саб иашьа иԥа Мкан иҟны
сыҟан. Аихаӡеиԥш ихьанҭаз сгәы сымахьхоуп рашҭа
сшынҭалаз. Аҩнылаҟә аган аҿтәи ашәшьыра рҽаҭаны
итәан Мкан иԥшәма Шьушьеи, лаҳәшьаду Қсениеи,
Антонина Аҩӡ-ԥҳаи, Нанаа ран Хьымори. Амца рҽықәтәаны убас еицәажәон, сара срызгәамҭаӡеит. Аԥсшәа
ҳалымҳәеит ҳәа ргәы иаанамгарц азы абзиара шәымаз
сҳәеит сырԥырхагахарҳәагьы сшәаны сыбжьы
ныҵакшәа, аха уи акәым, ахысыбжьгьы раҳауа
иҟамызт. Нас инрыварххны иаартыз ашә сынхыҵын,
аԥенџьыр аԥхьа игылаз сыстол снахатәеит. Реицәажәара исыхнарԥсааит сааԥсарақәа.
– Шәныхак рҿы снеиргьы сқәуеит лара илаџьалны
дшымԥсыз. Дара реиҳа адырра ахьлымаз, дышқәыԥшыз дахьҵарауаҩхаз, ахарагьы дышцоз рбеит,
иҳахьыц ауми. Ҳазфалацыз роуп даҳцәызфаз! –
Антониа дцәажәон лыԥсы ҩынкәкәло, убри аҽноуп
ларгьы раԥхьаӡа данызбаз.
– Ҩажәижәибжь раахыс, идырӡыз усгьы идырӡит,
аха урҭ инареиҳаны заҟаҩы Аԥсны иналымгаӡакәа
ирылгахьоузеи. Макьанагьы ҳабаҟоу! Иаангылоит
ҳәагьы шәгәыӷуама? Есжәашықәса ракәм, есшәышықәсабжа Ира илеиԥшу аӡәы дҭадырхозаргьы
иаҳнымԥшӡои. Ус-ус мацара заҟа шьҭра еилыршьаахьада? Еиҟәыҷҷаа ицоз сгәы иҭҳәааны дцәажәон
зықәрахь инеихьаз, зыхьӡи зыжәлеи еидкыланы ирҳәоз
Қсениа. Шықәсқәак рыла илеиҳабыз сабеҳәшьа
лҟазшьа ирласны дысзааигәанатәи. Аӡәи-аӡәи аҳәаха
рибаҭомызт, иԥыҵәҵәа-ԥыҵәҵәа бжьацә /епизод/
хьыршәыгә иҟоу зегьы ныбжьаршәуа, сара сзын, шьҭа
хыҭҳәаара зламыз ахҭысқәа ирылацәажәон. Акраамҭагьы “иахыкәшеит” Гагра агәаҿтәи ҳхәшәтәырҭа: хар
змам аԥсыуак амедицинаҿы ҵара дук иманы, аусура
иҭахны днеир, амилаҭ еилыхыҩцәа ируам рымҳәарц
зны ивагьежьуан, иқәнагоу аҭыԥ ирҭар рҭахыҵәҟьоушәа, аха нас ацәхыԥахь дниаргон, ма дыԥсыҽушәа
ажәа рышьҭуан. Абарҭ зегьы ишьаҭаркыз ҿырԥштәыла
еиқәрԥхьаӡон. Рзыӡырыҩра қәкыс ишсымамызгьы
сагәланахалацәазаап, ишыздыруаз сҽынрылызган
аусура салагеит. Ахәшәтәырҭа алахьынҵа злахьынҵаз
“авангард” адаҟьақәа аасыртит. Зны аус рыдызуларц
сыӡбеит ақырҭшәа ахьынтә аурысшәахь ииаганы
исиҭаз астатиақәа. Зыӡбахә рҳәоз зегьы қырҭқәан.
Уеизгьы, иара урысшәала икьыԥхьызгьы, КПСС Ацентр
Комитет иатәыз информациақәак алаҳамҵозар. Урҭгьы
дара ирыхьӡныҩлан. “Шьҭа бахьынӡатәоу абарҭ
еилыҟәшәала”, ҳәа, ахәаӡи ашырӡи неилаԥсаны
зыԥҳаԥса илызҭаз Анԥса лцәа рхыскаауан средакторгьы астатиақәа равторцәагьы. Иашоуп, иахьа алкаа
ҟасҵозар, аурысшәа аҟнытә аԥсшәахь акы аиҭагаразы
аԥышәа снаҭеит уи, аха арадиозыӡырыҩцәа рзын
исылшоз амҩа арҭозҭгьы, рлымҳақәа “зхәышәтәышаз”
аматериалқәа рыԥшаара сҽазысшәон, аԥсуа зыӡырыҩцәеи сареи ҳаизааигәанатәгәшьон, аха … Ҳанӡҟыз
инаркны, ҳзааӡоз ҳҭаацәарақәа, ҳкәыршақәа реиԥш
ҳцәеижь ирцәадлахьан арӡра, аибашьра, каканрыцҵас
аԥсуара агәы агәлхны изфалоз ақырҭуара. Абарҭ зегьы
ҩ-секторк змаз /аԥсуеи ақырҭуеи/ арахь аԥсуа школ ҳәа
изышьҭаз Бзыԥҭатәи ҳхәышҭаара ду ааӡамҭа сзын
излацәажәаз сзышьцылахьаз ажәабжьқәан, усмоу
зынӡа сызхаанӡақәамызгьы. Нас сдырраҭара аматериалқәа зымҩа инықәсҵан дара злацәажәоз сыблакнот
ахь риагара сналагеит. Сҿаԥхьа даагылон лбара акәм,
патреҭк аҟнгьы зцәаара снахьымԥшыцыз аԥсыуа
ҭыԥҳак. Лсахьа убасеиԥш иҭырхуан, иӡырыҩуаз
ибарҭан дызтәыз дызхылҵыз рымацара шракәмыз.
Дқәыԥшын. Аха убри иҭагӡаны аҩаӡарақәа рахь
дҩеихьан. “Лыԥсы нылхыхны ичымазцәаз ахәҷқәа
инархалҵон”, – лҳәеит руаӡәы. Еиццәажәон, имариамызт рыуа изҳәаз лалкаара, аха уажәы-уажәы асаркьа
аԥарда сналԥшны исбарҭан азы иахьанӡагьы рсахьақәа
сыцәмыӡцт. Зҵаарак нрымҭаӡакәа еилыскааит дышхәыҷтәы ҳақьымыз. Гәнаҳарыла дышгәыларшьызгьы… “Ашьа Елена ҳәа изҿыз лан лакәын. Аԥҳа дыԥсит,
ан дынхеит?!” – сқәыԥшра ацәа инҭӡыӡааит. “Ёыбнаҟа,
хыгашьас иҟарҵозеи нас абри зегьы?!”– сгәы хыџ-хыџит
азнык азы. “Иақәмшәац иоуп аԥсра ианымшәо џьызшьо”, – сабеҳәшьа лхы иалырхәалоз лажәаса саамҩахнагеит. Агазеҭқәа снарыхан сыбла иахьыҵамшәашаз
исҵәахит. Уи ҭыҵуан урыс бызшәалеи қырҭшәалеи. Са
схаҿы уа избомызт, аиҟарамра ирыбжьашәахьан сгәы…
Абарҭ злацәажәо ауми ҳажәлар рхьаа, арадио, акьыԥхь.
Ателехәаԥшра рыла ауми урҭ шаарԥшлатәыу, ажәлар
ишырхьыгӡатәыу. Абарҭ злацәажәо ауми иҭҵаалатәыу,
раԥхьагьы иргылатәу. Анҭ иеиҭазгақәо рыла ицәырызгозеи, сыжәлар ишԥарыдыркыло. Сгылеит, сызлацәажәоз аидара ансзышьҭымх. Усҟан схала ацәажәара
салагахьан. Еиҵысхит еиџьыз сыбӷа. Зегь раԥхьаӡа
снахыццакит зыӡбахә рҳәоз аҭыԥҳа леиҵба, ашкол аҿы
аус луеит ҳәа излацәажәоз лбара.
Абри амш инаркны зқәыԥсычҳабжьқәа ҳашҭа
иазынхаз Нанаа ран Хьымор, Антонина, абеҳәшьа
Қсениа џьара иаасықәшәацыԥхьаӡа сҿаԥхьа даагылон
зсахьа сгәы иҭарсахьаз аҭыԥҳа гәлымҵәах. Шьушьа,
саб иашьа иԥҳа лакәзар, ибзианы дылдыруан азы,
изҵылгалакь лыхьӡ лқьышә иқәкын. Мызқәак ааҵхьанеиԥш, асовет мчра амшныҳәа мҩаԥыргон “Колоннада” ақттә залқәа руак аҿы.
– Быԥши, иббарц ибҭахыз а-Қап-ԥҳа, арҵаҩы, абни
лоуп, – дыслырбеит сааҩсан итәаз Олиа Ԥлиа-ԥҳа.
Исымбацыз, аха изныкымкәа зыӡбахә саҳахьаз
Ирина Қапба дылнысхырц сылнеимдалон. Лаҳәшьа,
лыхьӡи лабхьӡи неидкыланы иуҳәар дак зылԥсаауа,
зхатәы хьӡыҵәҟьа зхы нахызбаауа, цәаҳәацк анаԥысҵоззаалакгьы саԥхьаҟа иааиазго саԥхьаҩ. Убри аҟнытә
хьыӡ шьараны илысҭоит “Лаҳәшьа”…
Анасыԥ иаҩызоуп арҿиара, арҿиаҩы иаԥҵамҭақәа.
Иарбан цәаҳәазаалакгьы иамоуп ахатәы цәырҵрақәа.
Аҵыҵра зҽазызкуа аӡиасгьы, ирҳәоит, жәашықәсала
адгьыл иҵахәыцуеит ҳәа. Зны иҵшаауеит, нас ихьшәашәахоит, ишәахԥсараха еибафоит. Сыҵыҵып, уи иаҳа
имариазаргьы, аха амшын аҟны снаӡаратәа сазыҟаҵоумашь ҳәа ашьхақәа ирызҵаауеит, рҳәоит. Убри
азоуп аӡиас ҳәа ахьӡ замоу, ахатәы хьӡы изаԥсоугьы.
Имиц диаанӡа ахьӡқәа изыԥшаара ҳшалаго еиԥш, аӡиас
ыҵыҵаанӡа иара ахала иаԥшаауазаап ахьӡ. Аха убри
ахьӡ ахҵара агәаԥхара знаҭо ауаҩы иоуп.
Усоуп Қапаа ргәашә жәашықәсала сышлавсҩавсуаз. Амҩахыҵразы схы нақәкны акырынтәгьы
снылагылақәахьан. Зегь раԥхьа исҭахын ран Ашьа /
Елена/ лыҿцәажәара, асаӡқәа ирызкны имаҷымкәа
илдыруаз аҳәамҭақәа лҿыгара. Қарҭ аԥсуа чара еишәак
ҳанахатәоугьы, ҳныҳәаҿақәагьы гәхәажәқәак ԥыдмыртыр руӡом. Убас ашықәсқәа нрықәршәны акыр
инаскьаганы иҵәахыу дара ргәхьгьы сырҿыхар, мап, мап
иахьатәиала иазааныскылап шысҳәа-шысҳәоз Ашьа
лыԥсҭазаара далҵит. Ари иаҳагьы сгәы сҽаннаҵеит.
Ирласны лыԥҳа илыҿцәажәатәуп, – ҳәа сгәы инҭаскит.
Усоуп иазыԥҵәаз аамҭа агәаԥхара иснаҭаз ала иааины
ишаасыдгылаз уи Амш…
“Изымҵаныҳәо аҵлагьы жәлас иамоузеи ҳәа
иҭырҵаауеит. Агәаҵәа кны идырныҳәогьы дызхылҵда,
дызусҭада, дышԥарааӡеи, анцәеи иареи ирзеилоузеи
ишьапы кны ддырныҳәаратәа ҳәа ихы-иҵыхәа еилырымкаарц залшом. Саргьы исуалԥшьоуп Ира дызхылҵыз рыла салагарц…
Апартиа азеиԥшуаажәларратә усзуҩык иаҳасаб ала,
1924 шықәсазы Гаграҟа даашьҭын Қапба Леиуанти /
Леиуа/ Давид-иԥа. Диит 1928 шықәсазы Очамчыра
араион Гәыԥ ақыҭан, анхаҩы иҭаацәараҿы. Ари аҵара
змаз, зыуаажәлар рҿы зхаҭара шьақәгылахьаз аӡәы
иакәын. Ижәлар рҟны игәра ргаратәы дышәхьан.
Ареволиуциа ҟалаанӡа аус иуан Аҟәа акәрорттә усбарҭа
административтә аппарат аҿы. Акәрорт аганахь ала
аброуп иԥышәа аҽахьарҭбааз. Гаграҟа усура ииагара
шьаҭасгьы иамоу иароуп. Раԥхьа днарышьҭит Гагратәи
анагӡком Ахантәаҩыс, нас атерсоветкәрорт ахь. Урҭ
ашықәсқәа рзы Гагра зшьапы алазкхьаз аԥсуаа зынӡа
имаҷҩын. Даҽаӡәы дацлеит ҳәа анраҳалакь, еигәырӷьаны
иԥылон. Нас аамҭала акәзаргьы ихы зыҩнеикшаз акы
изыԥшааразы ицхраауан. Нас ҭыӡҭыԥ маншәалак
изалхра иаԥшьыргон. Ирҭахын ԥыҭҩык аԥсуаа абра
рҽынеиҵыхны, инхо-инҵуа, рыжәҩахыр еибырҭарц. Убри
аамҭазын зыԥҳәызбара иҭагылаз Ашьа Аҩӡ-ԥҳа илаԥш
дыҵашәеит Леиуанти Қапба. Игәаԥхеибашьеит, еиларҵеит рыԥсҭазаара. Раԥхьа инхон амузыкатә школ
авараҿы абахәра иаҿагылаз аҩнаҿы.
Леиуан Қапба … Леиуа дааит, Леиуа Гагра амаҵура
ирҭеит, Леиуа дыжәбахьоу ҳәа ирымҳәац џьышьа ихьӡ
рҳәон, Гәыԥаа.
Ибара еигәырӷьон, хыбаарыла иазыҟан ихьӡ Леиуа
ҳәа акән ишишьҭаз зегьы. Ирҳәон убас раҟара
шрыцнаҵо убарҭаны. Иара иаԥхьаҟа нхара арахь
иаахьаз реиԥш, ԥыҭк ишьапы данаахгыла иашьа
Ерасҭагьы арахь дааигеит. Уи аҩны дара рзын
имышьҭабзиан, Гәыԥтәи рыҩнду ирзаҩызаха аицынхара
иалагеит аешьцәа. Уброуп иахьиз Ерасҭа ихылҵ
Вианор, Наҭела, Енвер, Леиуанти, иԥҳацәа Ирина,/Ада/.
Гагрыԥшьтәи аԥшьа-шьхақәа инрыҵаршәны анхара
иалагаз агәрӷьара рыман. Ашьеи Енвери ран Лида
Џьиқьиа-ԥҳаи рҳәоу неибыҭаны рхәҷқәа рааӡон. Абра
неилшәарак рымамкәа шәышықәсала рыбжьара мҵык
збжьымԥраауа ишеизааигәанатәуаз збарҭаз аешьцәагьы ҽнак еибамбар рзычҳауамызт, рхәҷқәагьы,
ранацәагьы, рабацәагьы рықәкы хада абри аҩыза
ааӡара акәын. Леиуанти аус зциуаз милаҭрацәала
еилан, ҳаҭыр иқәрҵон, аҿиарамҩа ианыз акәрорт
аҽарҭбаауан, иара иаҭахыз аӡәы иакәын азы аҩны
аргыларҭа аҭыӡҭыԥ изалырхит. Аха ихымацара
акәмызт дзызхәыцуаз, Ерасҭа изынгьы аргылара
иаԥшьигеит. Ҩыџьа аешьцәа Гагра реиҿыҵра – ари
рымала ирныҳәамызт, ирыдызныҳәалоз ԥыҭҩык
ацлеит. Аха ауаҩықәра анҵра лахьынҵас изанеимшьаз
Леиуанти харак имгакәа иԥсҭазаара далҵит.
Убри ашьҭахьоуп Ашьа данлыхша Леиуанти збаха
дахьымӡаз Ада. Аеҳәшьа длырҳаит Ирина. Ҩыџьа
аӡӷабцәа, ҩ-дунеик, ҩ-хылҵшьҭрак рҭыԥҳацәа. Иаԥсахаз аҭыԥҳа иҩынтәны дышԥоу еиԥш, иҩынтәны
дҭыԥҳауп ҳәа ажәасак рыман Ацанбақәеи Агечбақәеи.
Аԥҳа данилакь ихысуан, анцәа ҳашьаҭа азирҳааит ҳәа.
Аԥа илҵша анилҵлакь акәын ианхысуаз. Абарҭ
аҟазшьақәа рашәа адоуҳатә мчы змаз, Ашьа анра
иԥшӡаны аныҟәгара зылшоз шлакәыз ааԥшхьан. Убри
азын ргәқәа ҭынчын иахьынеихьыԥшу. Ерасҭараа усҟан
хазы нхара ицахьан. Ашьа лысабицәеи лареи зыҩназ
аҩны ақалақьтә Совет иатәын азы ирзырхынҳәны иахьа
изыҩноу аҩны ашҟа ииасхьан. Уи иахыҵит 70 шықәса.
Ианиасуаз Ира илхыҵуан фышықәса. Лаҳәшьа еиҵбы–
хәба.
Аӡәы агәрҩа иаргара зыцәтәымыз Ашьа, Александр-иԥҳа Аҩӡба – Қапба диит 1904 шықәсазы Гагра ақалақь
аҟны. Данеиҭымха дзааӡаз ланшьцәа Нанаа шракәызгьы, лҭоурых иузаҟәмҭхо иаласоуп Чыкәбараа.
Хышықәса дара драаӡон. Мсас иан лкыкахш лзыҳалалын. Уи абжьаҵара, аихааӡалара зегьы ириааиуан,
ҳаҭыр ду ақәын аԥсуаа рҿы. Дара лара лыԥсҭазаара
иабжакны илыԥхьаӡон, лыԥсы ҭылхуан иаҭахызар.
Кәжә, Мсас, Катиа, Тониа, Саша Чыкәбараа раԥхьа
ддыргылон раҳәшьа ҳәа дырбон…
Нелли Чыкәбар-ԥҳа лыҽцәажәарак аҿы илҳәеит:
“Ашьа дымсааит!” – ҳәа дшылнықәуаз. Уи лаб Жора
Ашьараа рҿы дыҟан, аурыс школ аҿы Кәпалба Михаил
Алгери-иԥа иааиртыз “АБДЕТДОМ” дҭан. Агәыбылра
ԥха зцыз ишьҭақәа рашҭа иануп.
Ашьа лан Аиҟәсба Адқьа Аслан-иԥҳа агәнкылара
бзиацәа лыман. Асаӡқәа дырхаанын, аиҭанаиааирақәа
рыбжьан, рбызшәа лдыруан. Илхашҭӡомызт иакымкәа
ирҿагылахьаз рҿаԥыц ҳәамҭақәа. Иара убас апринц
Ольденбургски ибзиаӡаны дылгәалашәон. Иаамҩаԥигоз азеиԥш ныҳәақәа дрылахәхахьан. Лара
дахаанын ибзиангьы илгәалашәон ашкол аргылара
ианаҿыз. Апринц усгьы аргылаҩцәа инадыркны аҟаза
дуцәа ракәын акәрорт аргыларазы ааԥхьара зиҭоз.
Убас Аџьамтәылантә иааԥхьаз анџьныр-аргылаҩ /ихьӡ
рзышьақәмыргылеит/ иԥшәма Иаҳиеи, иԥҳа хәҷы
Наргизеи, Аиҟәысба Адқьеи еивагыланы Гагра еицҭырхыз патреҭк архив аҟны иаабеит. Аиашазы ари
иаҳәо рацәаӡоуп, зегь раԥхьаӡагьы акәрорт аргылаҩцәеи ақалақь аршәҭыкакаҷреи хыс измаз амаҵзуҩцәеи, аҭыԥантәи анхацәеи ҳаҭырла ишеизыҟаз
аанарԥшуеит. Зегь реиҳагьы ихадоу, аамҭала Ашьа
Чыкәбараа данырааӡоз еиԥш Наргиза хәҷы, ашьа лан
Адқьа лчаӷьа дааӡахьан.
Адыд зысыз аҵла, аԥсҭазаара иадырганы, адацқәа
адгьыл иаларԥсны, даҽа махәы иаҵәақәак шылырго
еиԥш, Ашьа аамҭа кьаҿла дзыниақәаз агәрҩақәа
дыриааир акәхеит. Лгәашә алахьынҵа дазхәыцит. Ашьа
лҟазшьа ҷыдақәа ируакын лқәыԥсычҳабжь лара лыда
аӡәгьы имырҳакәа лыӡӷабцәа абыдара рынмырԥшкәа
рааӡара. Аказын иахьмырхәыкәа аҵарақәа дырҵара.
Ашьа данеибаха длыцхрааны лысабицәа лыцзааӡоз
лангьы ԥыҭраамҭак длаҭәеимшьакәа дзынҟьаз,
дзынԥаз лықәӷәӷәазар акәхап, лыԥсҭазаара далҵит
1951 шықәсазы. Арыгьы ахыгара мариамызт аԥҳа
лзын…
Аӡәырҩы рыла сара исаҳахьан, Ашьа ламыс ԥшьала
анра аныҟәгара шлылшаз. Уи ацәахаа зыҟәныз аӡәы
лакәын. Ацәгьеи-абзиеи рҟны иахьааилагыло иаразнак
рылаԥш дыҵашәон. Ҩыџьа ахшаара шлымазгьы
азԥымкыкәа ажәа лнызҵоз ыҟан лхахьы иаалгомызт
акәымзар…
Имариамыз аамҭақәан лара лзын еиԥш ҳаԥсныжәлар зегьы рзы. Уаҩԥсыла ирымаз ацәыӡқәа иреицәан
малла рӷаррақәа. Ииуа ихәы ицишоит, иҭахо ихәгьы
ицҭахоит, ҳәа арӡреи аибашьра дуи рымшала есымша
изацәцомызт, аахақәа рыла иҭәын рынхамҩагьы. Убри
иахҟьаны ирацәаҩын ананамгацәа. Аха Ашьа леиԥш
рхы иахәаны, аӡәы агәрҩа дамыргакәа ахәыҷқәа
ныҟәзгозгьы маҷҩымызт. Ирҿыԥшуазгьы ыҟан. Аџьықәреи ма егьырҭ ақыҭанхамҩатә кәльтурақәа аазрыхырц зҭахыу адгьылқәа рзалырхуан, аеродром ҳәа
иахьашьҭоу. Аусуцәа идлырцәаӷәон илымоу ала акы
нрыҭаны, лца џьықәреи агхаӡомызт, иҭылгоз аҟашәа
зҿалҵаша ажәқәагьы лыман.
Абар иааит аӡӷабцәа ашкол рҭаҵара аамҭа. Шықәсык аҟара шрыбжьазгьы класск ахь еицылшьҭит ран.
Аҩны еиԥш, иара уаҟангьы аҳәыҳәқәареиԥш иҟәбаҟәшәо еицын, рылаԥшқәа еихын, аӡәи-аӡәи еицхыраауан. Ицон аамҭа. Иҭан дара апионерцәа Рҩны
ахьыҟаз, бжьышықәсатәи ашкол ҳәа иахьашьҭаз.
Директорс дыҟан Мхеиӡе Мери Лукиан-иԥҳа, уи
лышьҭахь Лебедева Иулиа Николаи-иԥҳа. Убри
аҭоурых хәыҷы даласоуп мызқәак директорс аус
зухьаз Нанба Шамил Алхас-иԥа.
Имаҷымкәа аиҭакрақәа ыҟан алагарҭатә классқәа
рышьақәырӷәӷәараҿы. Арҵаҩцәа рмаҷреи ақалақь
иахьазеиԥшыу, иманшәалоу аҭыԥ рзалхра азҵаареи ус
имариамызт. Зны алагарҭатә классқәа аадыртит
Абааҭа /Новогагринскаиа нач. школа ҳәа иашьҭан/…
Убарҭ ашколқәа рҿы алагарҭатә классқәа ианрылгалакь абжьаратәи аурыс школ ахь иаауан. Иринеи
лаҳәшьеи абра хә-класск ианрылга, бжь-класск змаз
рышкол адыркит аибашьра ианалага, афбатәи акласс
инаркноуп “аҩбатәи” ҳәа ахьӡ змауыцыз ашкол ахь
ианиас. Агәырҵҟәыл бзиацәа рыман, есымша Ирина
дрылыркаауан. Иахьатәи аҵаҩцәа аҩны ианааилакь
рҭаацәара рыдтәаланы рхәыҷқәа шазыҟарҵоз еиԥш,
шамахамзар усҟан аҭагылазаашьақәа аӡәгьы имамызт.
Аха Ашьа лыԥсабаратә доуҳа зегьы ирыцкын: “Нан,
аҵара шәҵар шәуаахар зегьы шәеигәырӷьалап,
шәыжәлар џьара акы шәрыхәо шәҟалар усҟаноуп саргьы
акы шсылшаз агәра анызго”, – ҳәа лыбжьы лыӡӷабцәа
инрықәлыргон. Иахьмырхәыкәа, рҩызцәа иреицәамкәа
рышәҵа-рҟәынҵа аганахь алагьы дрышьҭан.
Ирина ҚАПБА, инеибынеиԥшны амаҭәарқәа зегьы
лзеиԥшын, дԥызкуаз ҳәа акгьы ыҟамызт. Лҿаԥыц беиан,
иҭбааны лжәар, лгәынкылара ӷәӷәан. Илзааигәаны
дыздыруаз, аҵара лыцызҵоз, қәрала акыр илеиҳабацәаз, мамзаргьы илеиҵбацәоу рыҿцәажәарақәа рыла
ҳара инагӡаны еилаҳкааит еиҳау аҵарадыррақәа
рышәгәашә шьаҿамшла ишаалыртыз, ахара дышцозгьы. Лара лхаан, нхара Гагра иҭалаз аԥсуаа
ҭаацәарақәа ҩнаҭацыԥхьаӡа иахьанӡагьы ирацәаҩуп
лыхьӡ ануҳәалакь иаарлахҿыхуа, иҭамбаӡаз ӡыхьушәоуп ишылзыҟоу. Аиқәԥхьаӡара иналагоит лҵара
ҵашьа, ауаа дшырзыҟаз. Ира данԥсыз ашықәс аҿы
даанымхаӡеит, ес-ииуа дрыциушәа лыӡбахә рҿакыуп,
аиҿырԥшрақәагьы ҟарҵоит: иахьатәи ҳаԥсҭазаара
иаҳагьы дшаҭахыз, лара лҩызцәа рыхьӡ ажәлар
ишрыцыу. Ус иҟоу депутатс рхала дшалырхуа,
агитаторцәас аҽыхацәа шырҭахымгьы. Ирҳәоит
лҩызцәа иахьа ирацәаҩызҭгьы, агәаҟрақәа ԥыҭк хара
ишынаскьоз…
Иҟоуп, ауаҩы иԥсҭазаара даналҵлакь ирласны
ирхашҭуа, аха Ира лыхьӡ амацара алагьы амҵәыжәҩақәа зырҳауа.
ВАЛЕНТИНА НИКОЛАИ-ИԤҲА ЧАЧБА
Гагра ақалақь агәаҿтәи ахәшәтәырҭа аиҳабы, Аԥсны
зҽаԥсазтәыз аҳақьым: – Ада лыла салагарц сҭахыуп,
избанзар партак аҿы ҳаицахатәан. Лҩызцәа инҳаиҳангьы пату лықәрҵон, усҟангьы дырҵаҩхахьан.
Лхымҩаԥгашьа еснагь иҿырԥшыган. Аха сара сымшала
ҽнак ҳаицдәылырцеит. Арҵаҩцәа еилыркаауан сара
ишсыхҟьоз, аха ларгьы даҿашәеит. Милаҭ деилаҳхӡомызт. Ира лакәзар, сара исымбацыз ԥшьбак лоуа.
Адҵа ҿыц ҳарҭаргьы лара даԥыҩланы илҵахьоушәа
илдыруан, иаразнак ирҿыҵылԥаауан. Уи ус илылан, ус
дишеит дшынеибакәу дыԥсабараны, ахшыҩ уамага
лыман. Лцәажәара даара иԥшӡан, ираӡан, арҵаҩцәа
ракәм лҩызцәагьы ҳхыхны ҳаман уи. Зны арра маҵура
ҳазҭоз рҵаҩ ҿыцк даҳзаарышьҭит. Ирина Қапба аклассӷәы ашҟа длыԥхьеит. Ашырҳәа сҩагылан лхаҭыԥан сара
снеит. Сыдҵа сазыҟаҵамызт “2” соуит. Лыхьӡилыжәлеи ахьаныз инықәиргылеит. Убас иақәшәан
иҟалеит, сара сышьҭахь “Чачба” иҳәеит. Ларгьы
дааиҵамхаӡакәа днагылан иеиҭалҳәеит, са сыхьӡала
“џ” цеит, акласс рыҽдырԥсит, аӡәы ажәак ихәлымшәеит. Убри ашьҭахь физика ҳаман, ҳарҵаҩы Аркади
Зарецки иакән, ҳакласс напхгаҩысгьы даман. Ира
“лыҩба” аниба изхамҵеит, ари аҩыза шԥаҟалоз,
быхәбақәа ирылагылоу закәзеи ҳәа…
Даҽа бжьацәк: иаабжьамырхакәа зыдҵақәа ҟазҵоз
дреиуан Аделаидагьы. Черчение амаҭәар акәаԥ
дахымҟьакәа убас илҵәаӷәон, аконкәрс ахь иноугаратәа. Ианҳамоу аҽны зегьы лара ҳлыкәшаны ҳаагылон. Дынҳалаԥш-ааҳалаԥшуан, “ус мацара акыр
шәнаҭозар”– лҳәарашәа асаркьа днадгыланы инадылҵон, инақәҭых-нақәҭыхны иҳалҭон, ахәшьара бзиақәа
ҳауан.
Ирина Қапба лхаҭара шьақәгылахьан ашкол аанлыжьаанӡагьы. Ашкол аҿы ныҳәоума, еиԥылароума
лара еиҿылкаауаз рацәан, аиҳаракгьы амҩаԥгара уи
убас илырԥшӡон, убас илырлахҿыхуан, макьана
аҵыхәа ԥымҵәандаз уҳәаратәа. Ашкол акомҿареидгылатә еиҿкаара амаӡаныҟәгаҩыс дыҟан. Далырхаанӡагьы лара лыла заҟа еиҭакра мҩаԥысуазыз. Аҿар
еихьлырԥшуан, илзыӡырыҩуан. Аиашазы дара ҳабиԥарақәагьы џьбаран, рхала рхы иахәаны аҵараҵара
иашьҭан. Аҭакԥхықәра змамыз шамахамзар аӡәы
дубомызт. Азеиԥшуаажәларратә ҭагылазаашьақәа
мариамызт, ажәлар зырқәыԥсычҳауаз есымшагьы
ирԥылон. Ирхыргахьаз рныруан.
…1947 шықәса. Аӡә дубар егьи духашҭуа, иҵәрышкәа-ҵәрышкәаӡа абжьаратә школ иалгоз ақәԥшцәа
ирылагалан Леиуанти ихьыӡҳәарақәа ҩыџьа. Ари аҵара
шықәса Аԥсны зегьы азы иналукаашаз шықәсахеит.
Аҵарадырра адаҟьа ҿыц ааныртит Гагра, абри ашкол
43 шықәса ахыҵразы раԥхьатәи ахьтәы медал
ланашьахеит Ирина Қапба. Иазгәаҭатәуп, уаанӡатәи
ашықәсқәа рзы ибзиаӡаны дшалгахьаз Кәпалба Алла
Миха-иԥҳа. Аха усҟан ахьтәы медальқәа аларымгалацызт. Насгьы Ирина Қапба ганрацәала адыррақәа
змаз дыруаӡәкхеит. Уи азгәарҭеит, ламыслагьы иазнеит
аҵаралашара знапы алакыз ахаҭарнакцәа. Зегь
раԥхьаӡагьы узеигәырӷьашаз, ақалақь ԥҳәызба, лгәашә
дааҭыҵыр милаҭымзар дызцыхәмаруаз лықәла
аԥсыуак дахьынуԥымлоз, қырҭуа бызшәамзар аԥсышәак школк аҿы ианрызнарымгоз аамҭазы иалгаз
аԥсышәала ицқьаны дцәажәон, урыс бызшәала
дзыԥхьо, абри аԥсышәала ишԥарцәажәатәушь ҳәа
агәаанагара ҭбаақәа лызцәырҵхьан.
Арҭ ашықәсқәа рзы, ари ашкол аҿы аҵара зҵоз
рхыԥхьаӡара маҷҩымызт. Сталини Бериеи рполитика
амҽхак аҽарҭбаауан. Аԥсны атопонимикеи, акәльтуреи,
аҟазареи рыӡҩара, рыҵшәаара иаҿын. Еималашьа
рымамызт арӡра иԥнартыз ахәрақәа. Аԥсуа школқәа
аркын. Ақырҭ бызшәа иаҿакны ирыман аԥсныжәлар. Уи
рызназгоз арҵаҩцәа алабақәа кны ирхагылан, аԥсуаа
рхәҷқәа аԥсышәак рҿы иҭшәар рхы иаадырхон. Ира
лхаҭа ақырҭшәа лҳәон литературатә бызшәала, дара
ишырымҳәара ԥҟарала ишьаҭаркны. Аԥсшәагьы
иатәымкәа, ақырҭшәагьы рзышьҭымхыкәа ибжанатәны
икажьны ицаз хыԥхьаӡарала еиҳан. Еиҭагьы, Асовет
Еидгыла ишахаанызгьы аҵарадара амч аиура иаҿын.
Убри аамҭазы, дагьаԥсыуаны, дагьҭыԥҳаны, дагьраԥхьатәины, гәбжьажьарак ыҟамкәа даԥсаны Ахьтәы
медаль зауыз лыхьӡи лышколи рхыԥша хьыҵәҵәара
уа Аԥсны иналсит. Усҟантәи аамҭақәа рзы, Гаграа рзын
игәырӷьаран ҩыџьа аеҳәшьцәа гәакьацәа абжьаратә
школ иахьеицалгоз. Ааӡаратә ҟазшьа хьыршәыгә змаз
акы акәны имҩаԥысит аушьҭымҭацәа ирызкыз ахәлԥаз.
Ааԥхьара рыман ахатәрақәа, асасцәа. Усҟан Гагра
араионтә компартиа актәи амаӡаныҟәгаҩыс иҟаз Чхотуа
Акаки Виссарион-иԥа, рыкласс ирыдныҳәало, Ирина
Қапба лықәҿиарақәа хазы иалкаауа, апремиа 1000 мааҭ
лиҭеит.
Убри ашықәсан Ирина Қапба дҭалеит Москватәи
амедицинатә институт, апедиатортә факәльтет.
Рԥызбагьы ԥҳәызбагьы усҟан Аԥсны анҭыҵ аҵара дуқәа
ирҭаз аӡәык-ҩыџьак ракәын, асгьы амедицинатә
институт, аҿы лара драԥхьатәиин, Аԥсны зегьынџьара
акәмзаргьы, Гагрантә.
Ашкол аҿы зҩызцәа зҿынҵәаауаз, рызхара дырбаанӡа иҭыԥҳахаз Ира Қапба аинститут аҟнгьы
иаразнак деицгәарҭеит. Лыстудентратә ԥсҭазаара
даара илахҿыхын, аидара иаҵан. Лгәаҳәарақәа есымша
иҿыцхон, лзаанаҭ аҟны аҳаракырақәа лныԥшуан.
Аконференциақәа, анаукатә еилатәарақәа, аџьажәлар
ирзеиԥшыз аныҳәа дуқәа раан лара астудентцәа
дырхаҭарнакын. Зегьынџьара дрыладырхәуан. Фышықәса рыҩнуҵҟала уи дрылан акоммунистцәа,
иҭышәынтәалахьаз аҵарауаа дуқәа, агәрӷьаратә
еиԥыларақәа, академикцәа риубилеиқәа. Лара ажәа
лыман, џьара-џьара имҩаԥылгон, лажәа ахацыркышьа,
иалылкаауаз, лҳәашьа хшыҩзышьҭрала иазыӡырҩуан.
Абарҭ зегьы лԥышәа дырҭбаауан амедицина ахәҭаҿы
мацара акәымкәа, ганрацәала лҵарадырра арҭбаауан,
арҭ аиԥыларақәа анырра дуӡӡа лырҭон ахымҩаԥгашьаҿы лестетикатә гьама, ауаҩы изыҟазаашьақәа
зегьы рҿы.
Ҿырԥштәқәак:
“Москватәи Ленинтә комҿареидгыла ақалақьтә
комитет ааԥхьара шәнаҭоит Зегьеидгылоутәи астудентцәа рымш, авузқәа рыстудентцәа рактив аизарахь!
Астудентцәа рнаукатә еилазаара далахәын, илыман
абилеҭ ҷыда аҭыԥҳа зҿлымҳара ду лнаҭеит Фрунзе
ақалақь аҿы имҩаԥысуаз Ленинтә комҿа-реидгылатә
конференциа, араҟа лара лыбжьы азин аман. Аинститут
ахьӡала дышьҭын.
Амедицинатә наукақәа рҿы зхы цәырызгахьаз
адоктарцәа злахәыз активк аҿы лара дықәгылеит х-темак рыла: “Ахәҷтәы чымазарақәа Павлов иҭҵаамҭақәа рҿы”, “Аԥшакра аҽацәыхьчареи аԥырҟәҟәаареи
рзы аусмҩаԥгатәқәа”, “Ахәҷқәа рыхәшәтәраҿы аҵарауаҩ Павлов алибумицин ҳәа изышьҭоу апрактикаҿы
хархәарақәас иаиҭаз”.
Цәыббра 11,1953 шықәсазы аҿар аҭынчразы рықәԥара иазкыз ахәлԥаз ахь ааԥхьара лыман, убраҟа
дызлақәгылаз лажәахә ишьаҭаркыу материалны
ахәшьара арҭеит академикцәа. Цәыббра 11, 1952
шықәсазы, Москва азеиԥшҵараиурҭа рыстудентцәа
алархәны имҩаԥысуаз XXI Акомҿареидгыла аизара ду
аделегатс далхын. Лара леиԥш иқәгылақәаз ражәахәқәа ирыхцәажәоз иалыркаауаз Ирина Қапба лҳәоуқәа
ирыҵыршьуан уи ахархәара шаҭахыугьы.
Абарҭқәа зегьы ухазыршҭуаз даҽакгьы: ԥхынҷкәынымза 24, 1952 шықәсазы Фрунзе ақалақьтә
Комҿареидгыла имҩаԥнагоз араионтә конференциахь
дрышьҭит астудентцәа рфакәльтет акомҿареидгыла
амаӡаныҟәгаҩык лаҳасабала. Ирина ари аус бзиаӡаны
илҵахьан ашкол данҭаз, акомҿареидгыла амаӡаныҟәгаҩыс даныҟаз инаркны, 1946-тәи ашықәсқәа рзы.
Аха аинститут аҟны ихаҭәаауан, даҽа махәҭақәак
рҽыҩеиҵыхны рҽахарҳауан умҳәозар.
Ирина Қапба дахьынӡастудентыз Москва ақалақь
аҟны деицырдыруа дҟалахьан. Дықәгылозар, апрезидиум аҟны еилатәоу ирхыԥшны деицгәарҭон,
дҭырҵаауан, илзыӡырыҩуаз ракәзар русура анхдыркәшалакь рызҵаарақәа рыманы инлыдгылон рызегь
хшыҩзышьҭрала рҭакқәа ҟалҵон. Уи иаҳагьы еизнырҳауан лдырра. Апартиатә активқәа рахь днарыԥхьон,
апрезидиумқәа дрылахәын. Гагратәи аԥҳәызба шьахә
лыбжьы иазыӡырҩуан, ицәырылгоз азҵаарақәа
ирызхьаԥшуан.
Ԥсабарала аҟыбаҩ лыман асахьаҭыхраҿы, ашәаҳәараҿы. Убас лыбжьы хаан, амузыкатә шьҭыбжьы
ссир лыман, аха џьаргьы ахкы налыгӡомызт умҳәозар.
Лхатәы бызшәа лгәы иацын, еснагь илывагылан, ран
лбызшәа акәын. Уи ала акәын аҩны ишеицәажәалозгьы, рҵатәхәқәа рҿы ираҳауамызт акәмзар.
Избанзар изҭаз урыс школын, уа аԥсшәа иахысуамызт.
1953 шықәсазоуп. Уаанӡа, шықәсык аԥхьа, Москва
аколониатә зал аҿы акомҿар реизара ахьымҩаԥысуаз
делегатс дахьынаԥхьаз, абри аидгылақәа рзал аҟны
зҵара хзыркәшоз аҳақьымцәа қәԥшцәа рзы агәрӷьаратә
еиԥылара мҩаԥысуан. Далкааны илыдныҳәало, Ирина
Қапба илзеиӷьаршьоит аинститут аҟны даагыланы
лҵара иацылҵарц, ари Асовет медицина ԥхьаҟатәи
аԥеиԥш азы акыр шаҵанакуа, иаразын ихәарҭоу,
иҭҵаам, лхатәык ацәыргара шлылшо азгәаҭаны.
Лхаҭагьы лыхшыҩ азцахьан, аха лаҳәшьа иреиҳау
аҵара дҭамлацызт, лара дылзыԥшын. Уи лани лареи
илыдырбалаз аџьабаа хьаалгон.
Ирина лыстудентра ԥсҭазаара иазҿлымҳаз Аделаида иагьа уадаҩра лԥыларгьы, лхы-лыԥсы аԥхьа
лара днаргыланы, аказы дахьмырхәыкәа лҳәоу
дахьылыгӡеит. Лҵара даллыргеит. Уаҟагьы иазмырхакәа лҵара аихаҳаразы Москва лаагылара лҭаххеит.
Ада лгәы налымҟьазшәа лбеит Ира уа даанымгылакәа
арахь даарц, амҩа дшықәлаз анлаҳа. Агәҭынчымра
лнаҭеит. Лцәеижь инахҟьеит аибырххара зҽазызкыз
агәҭахәыцрақәа. Аԥсны иахҭысқәахьаз, уи аҿы
ишаанымхоз иахьеи-уахеи илбон. Агәырӷьара узҭоз
маҷын. Аӡәык-ҩыџьак аҵара дуқәа ирылганы зыуаажәлар иаарылагылоз аԥсуаа дара ишырҭахыу еиԥш абӷа
еиҵыхырҭақәа рырҭомызт.
– Аинститут ашьҭахь Гаграҟа лхы шлырхоз анеилыскаа самеигәырӷьаӡеит. Аҵара аҵара хьшәара
амаӡамызт, сара исыԥшаауан мҩакы. Лара лзанааҭ ари
ҳаԥсадгьыл иаҭахыз акәын, данаҭахыҵәҟьаз иналыгӡеит, илылҵраны иҟоу алылхразы сара еиҳау аидарагьы саҵалон, аха илымуит. Сарԥеит, сарбзеит,– ари
Аделаида лажәақәа роуп. Лцәалашәара џьбаран.
Иузцәырызгоз ауашәшәыра ҭыԥқәа изырцәымцацызт
Аԥсны. Убри ашәара ларгьы лдақәа ирҭамлар амуит,
лаҳәшьа дылхыбааит, заалымдарак длымнахышашәа
дналыхӡыӡааит. Насгьы лара лаҟара ззымдыруаз уа
рҽаҿаршәны иаагыланы аспирантурақәа ианырҭалоз,
аҽазыҟаҵарақәа ианырҿыз, Ирина Гаграҟа дмаар
лымуит. Лҭаацәара реиԥш мыцхәы игәхьаалгон Гаграа.
Џьара акала дрыхәарц лҭаххеит. Ари даара гәалас
ишьҭырхит уа лаанкыларазы илыҿцәажәахьаз лырҵаҩцәа, апрофессорцәа.
Нанҳәамза 1953 шықәса. Акыргьы ишоуран. Аеҳәшьцәа цеит Аҟәаҟа, Аԥсны агәабзиарахьчара Аминистрра ахь. Турбаза азааигәара акәын иахьыҟаз.
Адкыларҭаҿы иахьнеиз уаҩ дрықәымшәеит. Дааиаанӡа
рыԥсқәа ааиҭаркырц индәылҵит, ацҳа аҵаҟа ишьҭаз
хаҳәқәак инрықәтәеит. Хәцрак-хәцрак иныргәлашәеит
аеҳәшьцәа. Имӷьацыз Аԥсны ахәрақәа днырҿаԥшызшәа лбеит Ада. Иџьоушьогьы иҟамызт. Ирхырымгацзи ҳауаажәлар. Есымша рыԥшӡареи рыуаҩреи
рыбзиареи иахҟьалон. Излаз рхәцрақәа ныԥхьанаршәҭуеит адкылаҩ лааира. Иналыԥхьоит уахь.
Ахӡыргара зцәаҩамыз Ирина уи лаԥхьа инықәылҵоит
дызлаарышьҭыз, илыцыз ашәҟәы. Уажәтәиала акгьы
ҳамам, ҳахәаԥшып џьаракыр акыр ҟалозар ҳәа
шралҳәазгьы лдокәментқәа дрыҳәоит. Адиплом
Ҟаԥшьи лхаҿырбагеи анылба дшанхеит. Иара уаҵәҟьа
ашәҟәы халырҭәааит, Гагратәи ахәшәтәырҭахь
даалышьҭуеит.
Зегьы ҳаауеит ҳхәыҷра аҟнытә, бзиа иаабоит
ахәыҷқәа. Хәыҷ дызлам дзыччом, иара ахәҷыҵәҟьагьы
ахәҷқәа рыда дхәшәӡам. Аха ааӡара, аҵара ирҵара,
ихәшәтәра ԥызымшәац изоуп изымариоу. Ира абраҟа
иаразнак илыԥшааит лхатәы знеишьақәа. Дацәымҩашьо ииашаны иқәлыргылоз адиагноз иабзоураны
ргәабзиарақәа ирласны ишьақәлыргылон. Ахәыҷқәа
ирыхьша рхылхуан, рыфҩыхаа, дара рыԥсыԥ, рлакҭақәа, урҭ зегьы гәблрала дырзыҟан. Зегь лара
дырзааигәан, лыԥхара рыглырхомызт. Рыԥси-рыԥси
неихьымӡо зхәҷқәа зманы инеиуаз анацәа акы
змыхьӡаз реиԥш ргәы алаҟаны иналԥырҵуан.
ПОПОНДОПУЛО АФРОДИТА ПАНАИОТ-ИԤҲА,
амедеҳәшьа: – Маиҟәаԥтәи амедицинатә школ аҟны
/ус иашьҭан усҟан/ афельдшер ҵара акәшерра азанааҭ
сыманы Гаграҟа санаа, ахәшәтәырҭаҿы аусура
салагеит. Сыпрофель ала агеникологиаҿы аусурҭа
ансмоу ахшараиурҭаҿы срыдыркылеит. Уи аамҭазы
Ирина ҚАПБА лыхьӡ рылаҵәахьан, аус луан илымҽхакны, хәҷтәы педиаторс дыҟан. Ира инарҭбааны
дахьыздырыз аброуп. Линтерес змамыз еиҳабгьы
еиҵбгьы аӡә дыҟан ҳәа сыҟам. Иахьанӡагьы ахәшәтәырҭа дадызбалошәа сгәы иабоит. Абри лхалаҭ
шкәакәа шәраауа абарҵа дыбжьыууаа лҿанаалхоз.
Лыцхыраара зҭахыу аӡәы аԥшра иқәшәар, дырхьымӡар
ҳәа дшәозшәа акәын хшыҩзышьҭрала есымша
ллымҳа шкыдыз. – Ирина Қапба, Ира,
Ира! – ари иашьцылахьан зегьы. Зегьы ԥсыс лара
дырхазшәа лыхьӡ рҿакын. Исхамышҭуа, алакә аҟнеиԥш
абри лыхьӡ аазҿыҵшәаз жәҩанынтә длыбаарышьҭызшәа
дызҭахыз раԥхьа даагылон. Убас лҽеиҿкааны лҽеилалҳәон,
чыҭҵкқәак амацәаз икылшәоз лӡара иҭашәо рыхәдақәа
ашкәакәақәа рыхны, бзиа илбон ашьаҵаҳаракқәа
рныҟәгара. Лымацарагьы лакәым, ларгьы Адочкагьы
аҵареи, адырреи, аҵаулареи, аҽеиҿкаареи зегьы
ранеишьеит.
– Ира, Ира, Ира, – хыхь ухалама, ҵаҟа улыбаама
зегьы лышьҭан, лара лакәзар, лызҿызҭыз зегьы раԥхьа
дгылан.
Ахшараиурҭа апрактикаҿы ирацәаны иаҳԥылон
аӡҟқәа рыхәдақәа аҷапанқәа рхашәаны. Сара иахьанӡагьы сазхәыцлоит, еиқәырхашьас иҟалҵоз, абри
ашәарҭа излаԥлырҟәҟәаауаз. Аӡәгьы игәы иалымсааит,
аха абри амшала иԥсуа рацәаҩуп ирзеиқәмырхакәа. Аха
лара, убас ииуаз аӡәы лнапаҿы дыԥсны сгәалашәом.
Зегь реиҳагьы иџьушьашаз, лара ианлымшымгьы лгәы
ҭынчымзар акәхарын, ма аҩны ма аусура егьырахь
ахара дцаӡомызт, аӡәы сиҭахханы дсышьҭалар ҳәа
дхәцуазар акәхарын.
Автор лажәақәа:
– Гагратәи ахәшәтәырҭа напхгара аиҭон Гегечкори
Георги. Ахадаратә ҟәшақәа, амедеҳәшьцәа, еиднакылоз зегьы рӷьырак дара ракәын, ирымпыҵакын.
Аԥсуа кадрқәа реизырҳара, гәцаракрала иазыҟамызт,
иумбазшәа ҟауҵаргьы иҟаумҵаргьы амилаҭеилыхҩцәа
ыҟан, ирныԥшуан, дара ртәқәа ирыханы иааргон,
аҭакԥхықәратә ҭыԥқәа рҟны инадыртәон.
Ирина Қапба лус лдыруан, лԥышәа рымалдон аҿар,
нелых ҟамҵакәа зегьы гәблрала дырзыҟан. Ахәшәтәырҭаҿы ахьӡи ахьымӡӷи лзеиԥшны дыҟамызт, аҳаҭыр
ашьҭыхра лыгәҭыхақәа ируакын,еиднакылоз аколлектив акзааразы дықәԥаҩын. Лара иаҭахын илыԥхьаӡеит абра амедицинатә еҳәшьцәа рҵараиурҭа маҷк
аиҿкаара. Убри иалырԥхьон аҿар. Иахьагьы иҟоуп уи
иалырԥхьоз, ибзианы дызгәалашәо амедеҳәшьцәа,
лара лаушьҭымҭацәа.
НЕЛЛИ ГЬАРГЬ-ИԤҲА ЧЫКӘБАР: – Азыҟаҵара
бзиа илымаз лныԥшуан. Аҿар лзыӡырыҩуан,
улзымӡырҩыр гәнаҳаран, уи убас угәаҿы инеиратәа
иҳазналгон, ухы ԥхоушьон имҵакәа унеир. Аҵара
шәҵа, шәыбзиаха ҳәа арҭ алабжьага ажәақәа лхы
иалырхәаӡомызт, ажәада уи уҵазҳәоз лара лҿырԥшы,
лхымҩаԥгашьа акәын. Исгәалашәало, лнацәкьарақәа
кахәхәакахәхәа иԥшӡан цәгьа, аӡӷабцәа еибаҳарбалон.
Апионистка леиԥш убри
иахыкәлыршозшәа акәын ишҳазналгоз. Ауаҩы дизааигәан, улахь еиқәызаргьы ус дынувсны дцомызт,
агәамҵра лцәамызт, ахәшәтәҩы илазарц иаҭахыз
аҟазшьа лыԥшаахқәа зегьы лара илылеиҵахьан Анцәа.
Дыздыруаз изларҳәоз ала, Леиуанти дхаҵа ԥшӡан,
Ашьа лхаҭагьы цәгьа дыԥҳәыс хаан, дыԥшӡан, аԥҳәыс
дзырԥшӡо, дӡырызго, аха абри ауп ҳәа иузгәамҭо акы
далаҟан. Адачкеи Ирачкеи еиԥшымызшәа убон, ус згәы
иаанагозгьы ыҟан, аха мап, мыцхәы аԥшаарагьы
аҭахӡамызт, рызегь ирзеиԥшыз ҩнуҵҟатә бырфынрак
шыҟаз убарҭан. Ома зхызгахьоу, иахьагьы ахьаақәа
хара измыргыло Аделаида лхаҿсахьа иалзбааит
лаҳәшьеи лани. Исҭахыуп убарҭ ирызнымҵыз лара
инылҵырц, рыхьӡқәа реиқәырхареи дызлагылоу
лыуаажәлар рыгәҭа дахьаҭахыуи рзы…
Маитәи адемонстрациак аҽноуп. Гагрыԥшьтәи
ашьхақәа ирыҵаҩуаз аоркестри амырзакани рбжьқәа
иуламзаргьы аруаҩ иеиԥш ушьаҿақәа уеихдыргон.
Ахәшәтәырҭа аусзуҩцәеи астудентцәеи ҳколонна убас
ҳнеиуан мыҽхак ҭбаала, ҳашәҭқәеи, ҳатранспорантқәеи, ҳбираҟқәеи шьҭыхны. Уи аамҭазын хыхь
атрибунаҿы аиҳабыра рыгәҭа игылаз Ирина Леиуанти-иԥҳа ларгьы ҳгәалҭеит, ҳаргьы иаҳкқәаз ҳараҳкит лбара
ҳазгәырӷьаны. Лара дыччон, убас деинаалон, илывагылазгьы хшыҩзышьҭра лырҭон. Заҟа ишьҭыԥраауаз
лара дзымбар иԥсуаз уи амшгьы.
ВАЛЕНТИНА НИКОЛАИ-ИԤҲА ЧАЧБА: – Уаха
ажәҩан аҿы аеҵәақәа анкыду саныҩрыҵаԥшуа Ира
дызбазшәа сгәы дныҵалоит. Урҭ рыгәҭаҿы убас еҵәак
ыҟоуп, ашаеҵәа зыхьӡу, нахьхьи анаӡараҿы иҟоуп
шуҳәо инрылууааны аахьхьи иаауеит, уантә хыхь
ицоит. Ирылагьежьуеит иара алымкаа акы кыдшәар ҳәа
ишәошәа. Нас абни иҭааӡа имчыдахазшәа иубо акы
аҟны ианнеилакь, алашара иаҳа иацлошәа унарбоит,
абри деиԥшнысшьалалоит. Зегьы дҳахьӡон. Лчымазцәа
лҭеиҭыԥши лажәа хааи рылагьы илхәшәтәуан. Деицырдыруа дҟалахьан. Иахьа аӡәгьы диеиԥшымкәа,
дыршанхагаха дҵарауаҩ дуны дҳалагылазаауан.
Дыгәхьаазгалоит. Аиҳаракгьы Аҳәса Рымш хәажәкырамза ааигәахо ианалаго. Уи амза хԥа рзын
лыԥсҭазаара далҵит. Абри аныҳәа лҽацәылыхьчоит
Аделаидагьы.
Аԥсы анышә иамадара иаҳа имариазаап ирҵысра /
иҵхра/ аиҳа ҳәа ажәасак рымоуп аԥсуаа. Акраамҭа
ргәашә славс-ҩавсуа, амҩахыҵра сзымгәаӷьуа сылазырхалозгьы рырҿыцра иацыз ахьаақәа зегьы
иахьреицәазоуп. Сымҩахыҵра иамыртытыр амуит
акырӡа зхыҵуаз Аделаида Леиуанти-иԥҳа лзын
иҿыцхаз агәхәажәқәа, 42 шықәса нрықәршәны, ааигәа-сигәа иуԥыхьамшәаратәа иԥхьазкыз аԥсҭынхақәа
ҳаарыхеит. Илызмырхаз лхацхәқәа, класск ахьынтә
даҽакы ашҟа даниасуаз, “5-5” мацарала иҭәыз
лтабельқәа, ааԥхьаратә билеҭқәа, ашкол данҭаз
лҩызцәа ирзылыҩхьаз ахҭҳәаақәа рыхҩылаақәа –
абарҭ зегьы лыԥсы зхыукаауаз лнапкымҭақәа лыԥсы
ҭаны дудырбон. Ацхыраара зҭахны илыднагалоз
/егьшԥарацәаҩыз/, рыхьӡала аиҳабыра рахь иалалгалоз ашәҟәқәа рыхҩылаақәа – урҭ узеиқәыԥхьаӡаӡом.
Урҭ зегьы аиурист ҟаза инапы рныԥшуа еиҿартәын.
Иуарҳәон шәышықәса анҵразы жәибжьгьы шаҭахым,
31 шықәса рыла уи илылшаз ашәышықәсақәа ишрыхьӡоз.
Лышколтә ԥсҭазаара, фышықәса Москва лыҟазаара, ахәшәтәырҭаҿы лусура – заҟа икьаҿцәоузеи, аха
абарҭ зегьы ддырҿыхеит, идырҿыцит илывсхьаз
амшқәа, лыхьӡи-лыжәлеи ныҟәызгоз ашықәсқәа,
дызҭалоз, дызҭыҵлоз агәашә лара лзыԥшра. Амцеиԥш
урҭ ргәылалара ззымариамыз Аделаида лыла иаабеит
ауаҩы зегь реиҳа дшыӷәӷәоу. Зегьы дыриааиуа дшишаз.
Ҳзықәныҟәашаз аматериалқәа рацәан. Урҭ зегьы
иахьатәи амш ақәҿызымҭуа уԥылаӡом. Гагра араион
акомҿареидгылатә комитет абиуро аилазаара агәҭа
идыргылоз Ира аҿар ридеиа-политикатә ҩаӡара
ашьҭыхра дазҿлымҳан. Илдыруан акәрорт амҽхак
арҭбааразы аҭыԥантәи анхацәа, аҿар, ажәлар рхымҩаԥгашьа ҳаракы ишабзоуроу. Убри азын ирыладырҵәон
ахымҩаԥгашьа иазкыу аҟазшьа ҷыдақәа. Азинхьчаратә
органқәа ирыԥхықәыз акәын лара аус зцылуаз рҿаԥхьа
иқәлыргылоз. Ҩыџьара аусура далагеит, уаҟагьы
дрызхомызт. Ахәшәтәырҭаҿы ахәҷтәы ҟәша еиҳабыс,
нас “жәаҩакәара”.
Дуҭынхамзаргьы, зынӡа дузымдыруазаргьы, угәы
дхьаа-хьааха дныҵамлар ауам, илхәшәтәуаз ахәҷқәа,
зыԥсқәа еиқәлырхахьаз, убри еигәырӷьаны ҳамҭас
илырҭоз рпатреҭқәа уныргәылалар. Аԥсҭазаара
иазыгәышьуаз ахәҷтәы блақәа, аԥсра зҟәыблааз,
еиқәлырхақәаз, иахьанӡагьы рыԥсқәа ҭоуп, урҭ,
егьыргәалашәоит. Усҟан сгәы аԥсы ҭнахуан, аҽашьуан:
“Бара бхаҭагьы банычмазаҩха, Ирина, беиқәдырхазҭгьы бара бҿы снанагон, хымԥада ҩыџьагьы
сзеиқәбырхон, рпатреҭқәагьы ҳамҭас ибысҭозар
акәхарын”. Абас еилсырхуан, еиҭагьы еилсырхуан,
рыблақәа срацәажәон ахәыҷқәа. Нас сгәы аҳәҳәабжь
лцәысҵәахит Аделаида, заҳәшьа лпатреҭқәа иргәылаз
сара сылцәыԥхашьаны.
БАГАԤШЬ НУЦА МАЏЬЫҬ-ИԤҲА: – Сыҷкәын иахьа
Москва дыҟоуп, сҭаца, смоҭацәа уҳәа Анцәа ишиҳәара.
Ари зыбзоуроу зыԥсы сакәхшоу Ира лоуп. Даҳцәыԥсхьан акгьы игӡамызт. Пирожкик ааихәан ифеит,
аҿкы изаҩызахеит, лабҿаба аԥсра далагеит. Анс-арс
ҳҳәеит, аӡәырҩы ахәшәтәыҩцәа дыдҳарбеит, илырҩааз
ахәшәқәа заҟа исыржәзе, аха акгьы ихәомызт,
аҵкәкәара далагеит, усҟаноуп Ирина данаага. Абра
дидтәалан, аӡәгьы игәра лгомызт, луыс аҵыхәтәанынӡа
иналгаанӡа. Ахааназ даҳхашҭыр иҳақым:
ЗАРИК ЧАМИАН-АВЕТИСИАН: – 80 шықәса лхыҵуеит, занааҭла дырҵаҩуп, акыр шықәса аус лухьан
аерман школқәа рҿы: – ҚАПБА ажәла пату сзақәуп,
сеиқәзырхазоуп. Хазы сашьа иԥеи Енвер Қапбеи
еиҩызцәан ианҵаҩыз инаркны. Зныгь ҳарахә ҳаманы
ҭаацәала ашьха ҳанцоз, ԥхынрак азы, Енвергьы
даагеит, убра дсыман мызки бжаки.
Х-ҩык ахшаара сааӡеит: Алла /лыԥсҭазаара далҵит
1998 шықәсазы/,Валентина аус луеит Гагратәи
аԥшьбатәи ашкол аҿы, зегьы реиҵбӡа Арутиун ашкол
дҭамлацызт, дычмазаҩхеит, асвинка /ахәдарчы мыжда/
ихьит. Исыцәилаҽит, зынӡа дакӡеит. Иҟасҵоит,
ахәшәқәагьы шьҭа ихәомызт. Арахь, чаӷьа ихәда
илыбаауамызт, дымчыдахеит. Ахәҷқәа раб Карапет
сиҳәеит ирласны Ира Қапба дыԥшааны дааигарц.
Лусураҿы дцеит. Уа данимба лҩныҟа. Нас ақалақь
далалеит, џьаракыр дызбозар ҳәа. Аӡәы иҵеиҳәеит
Руставели ихьӡ зхыз акинотеатр аҿы афильм дахәаԥшуеит ҳәа. Ашә аҿы илагыланы абилеҭқәа гәазҭоз
диҳәаны днаишьҭит Ира ддәылыргарц азы. Мап
ауикуаз, ирылеиҳәоит: “Қапба Ира быцхыраара џьоукы
ирҭахыуп аҭамзаара шьҭаҳҵоит” – ҳәа. Абасоуп Ира
дшааигаз. Игәаҭарахь диасит.
– Асвинка ашьҭахь ахшыҩ агәаҵәкрахь ианиасуа
ыҟоуп, аминингит ихьит, ус иацырҟьалоит, – лҳәан
хынтә агәыр илалҵеит, аха имцашоура шыҟац иҟан.
Лыԥсы ҭаны дызбошәа сгәы иабоит Ира /Зарик лгәы
илнамырҳәо дҵәыуон абри анҳзеиҭеиҳәалоз/.Ус лҳәеит:
“Ударнаиа доза”. Уи закәыз еилкаан, сара усгьы акыр
слызҵаауазма, лара длоусышьҭит. Абри анилалҵа
ашьҭахь дкараха дыцәеит. Лара ихахьы, иҵыхәахь
дцон, иԥсыԥ алагаҩагашьа дахылаԥшуан, лыԥсы
ихаҵара даҿымзи, ус акәын ишырҳәалоз зхәҷқәа
еиқәлырхалоз, абарҭ афразақәа лыхьӡ инацҵаны
рқьышә иқәкын. Иҟаларызеишь ҳәа ҳшыԥшуаз
иблақәа хааӡа ацәа даалҵит. Сыԥшәмеи сареи лышҟа
ҳаицыҭрысит, ҳнапқәа лыкәҳаршеит, иҳазхаҵомызт,
аминингит Гагра ирхәшәтәуеит ҳәа. Ауаҩы, акосмос ахь
дхалоит, аибашьраҿы аиааира аазго иара иоуп, аиха
ирцәажәоит. Амшын ҭаирбоит иҭаххар, ихшыҩ иамырҿиауа ыҟаӡам, аха уара иануҭахыу ушықәсқәа иаарыцрыхны абас Ира леиԥш иҟоу ируҭаратә изыҟамзеишь
ауаҩытәыҩса идунеи аҿы. Абри сазхәыцлоит сара.
Усҟан ҳара ҳаԥхьа Ира илызҭоз ҟалон, адунеи
дақәлахон. Ира леиԥш иҟаз баша статиа ԥырӷынцк ала
акәӡам, афильм лзаԥҵатәуп, ари зегьы дрыхшааран.
Аҿар рҟны инагалатәуп ус иҟоу рҭоурых.
Арутиун иԥшәма, рхәҷқәа Москва инхоит, иҵарауаахеит. Сԥа 1986 ш. Сириаҟа ааԥхьара иоуит.
Рҩыџьагьы аспорт иазҟазацәоуп, адунеи иакәшахьеит.
Убра иазгәарҭон спорттә ныҳәа дук, напхгара азҭоз
сыҷкәын иакәхеит. Адунеи акәакьқәа зегь рыҟнытә
ахаҭарнакцәа алахәын. Жәашықәса зхыҵуаз смоҭа
сара сахь дааргеит. Аҵара шықәса анҵәарагьы
ааигәахон. Схәҷқәа аҵара иахьалгахьаз Қапба лышкол
аҿы дсыманы сцеит.
Абас аамҭала дбыдкыла, иааиуа аҵара шықәсазгьы
ҩымзаҟа ҳәа слыҳәеит. Мап сцәылкуазма, лдокәментқәа налсыркит. “Ас аҵара зҵо роуп исҭахыу, ибҭахызар
далгаанӡагьы дааныжь”, – лҳәеит лыхәшьарақәа
дреигәырӷьаны. Ари еицырдыруа журналистхеит иахьа.
Аҳәаанырцә иҭлыжьуеит ажурнал, ԥсевдонимс илымоуп сыԥҳа Алла лыхьӡ, убас ланду Зеель лыхьӡгьы.
/ари ажурнал Зарик лылаԥш иахьыҵашәаша аҭыԥ
азалхыуп/. Сыззааиуа, Арутиун “ревмокардитгьы
ихьхьан. Усҟан уи цәгьала дыҟан, аха Ира деиқәлырхеит, арахь лара дызгаз иара ачымазароуп, уи
ахәшәтәышьа аман, аха… Сыззааиуа, ииашаны
ҳхәыҷқәа шылхәышәтәуаз еиԥш ларгьы дырхәышәтәызҭгьы, аҭаацәара хазына аԥылҵон. Аҵара, аԥшра,
ауаҩышәа, агәмшәара – зегьы гинетикала иаауеит. Ира
амаҷ азы лыԥсра, ари атрагедиа лаҳәшьагьы дразҟыданатәит. Еиҿсырԥшлоит Енвери дареи. Иара
иҵакыра реиԥш даргьы убас ирымазаауан. Уи дара
реиҳагьы Аԥсны акәын изыҳәоз. Абарҭ азаалымдарақәа
роуп Аԥсны еиҵызмыжьуа. Иудыруа уҳәар ҟамло,
арахь иудыруа… Ира дызхәшәтәуаз аҳәса рҩыџьагьы
сара издыруан. Ақалақь ахь санынаиааиқәоз руаӡәк
лассы-лассы дысԥылалон. Амаҷ азы дҭадырхеит.
Ааи, Зарик леиԥш заҟаҩы дрыцрада Ирина Қапба.
Арутиун данылхәшәтәуаз. Зны-зынла аҵых агәазы дцар
акән дара рҿы. Лымала доурыжьҭуамызт аҩны, зны Ада
длыцны дцон, зны Ашьа…
МИНАСИАН АШХЕН АКОП-ИԤҲА, диит 1924
шықәсазы Гагра араион Алаҳаӡыхь ақыҭа.
Мҵаратәи абжьаратә школ даналга дҭалоит Москватәи
афатә ааглыхратә институт. Зпрофессионализмра ҳаракыу
ҭеразуп, модельиступ. 20 шықәса инеиҳаны аус лухьан
Гагратәи абжьаратәи ашкол аҿы. Уи илоушьҭымҭацәоуп
ԥшьҩык лыхшара: Роза, Аза, Диана,
Мартирос. Лыԥшәма Данелиан Џьван Мартирос-иԥа
аурыс бызшәеи алитературеи рызнеигон иара убри
ашкол аҟны. Абри ашықәс азы иԥсҭазаара далҵит.
Ашхен ааҩык амоҭацәа лымоуп. Ааигәа Ермантәыла
иҭыҵит лажәеинраалақәа реизга “Агәхьаагара” Абраҟа
иануп Ирина Леиуанти-иԥҳа ҚАПБА илызкыу цәаҳәақәак. Уи акьыԥхь абахьеит аерман газеҭ “АМШЕН”
адаҟьаҿы.
Зны ҳарзыӡырҩып лара лажәақәа:
Роза, раԥхьатәи ҳасаби, диит дычмазаҩны. Илфо
лгәы иқәмгыло, иара афарагьы лҭахӡамкәа. Аԥсреи
абзареи дрыбжьахеит. Исымбаз ҳәа аӡә дҵәыуом, аха
иубаз дшуԥымло анубалакь иреиҳау трагедиоуп.
Лыӡбахә ҳарҳәеит Ирина ҚАПБА. Милаҭ цыԥхьаӡа
ирымами иԥсеиқәырхагоу ашәақәа. Абри ахәҷтәы
хәшәтәҩы қәыԥш лыччаԥшь гәкы, шгәышьҭыхгаз,
ишлаԥшԥырхагамыз, агәра шгатәыз лылзбааит.
Лыхәшәтәра напы алыркит, сылԥырхагамхарц снаскьон, длоусышьҭит. Зыбз ада зыхәламыз асаби,
изыхьуа ззымҳәо, зхы иамыхәо, абри аӡҟы лбызшәа
лыԥшааит, лнапы лҽанылҵеит. Сара 80 шықәса
зхыҵуа, зықәра сҭысхьоу, ҩынтә инеиҳаны зеиҳа
нысҵхьоу, схы ԥхасшьоит леиҳа ахьнысҵыз, есымша
дсывагылоуп схәҷы дахьеиқәлырхаз анаҩсгьы лара
дкахәхәа, лоура нҵәахәы, лыччаԥшь лқьышә иқәшәҭуан есымша, схәҷы дысцәыԥсуеит ҳәа сахьԥсра
сзымдыруа сшыҟаз уи лыччаԥшь анызба схьаа
схашҭит, акгьы шысмыхьуаз снарбеит. Лзанааҭ азы
дҳамҭан, схәҷы блала лхьаа лылхны лыԥсы лхалҵозшәа дызбон сахьлыхәаԥшуаз. Сысаби лаԥхьа асқам
игылаз лыбӷа надҵаны лылацәа анынҭаауаз ыҟан, аха
ҭынчрак аҵаӡамызт. Уахи-ҽни даалԥы-рымшәакәа
дылԥынтәалан. Илылшоз закәзеи, лыԥсҭа-заара зааӡа
инылхит ахәыҷқәа рзы. Ира Қапба лгәалашәарала,
лыԥсы аҿаԥхьа сшьамхнышлоит. Лыблақәа ажәала
иузеиҭамҳәо мчык шрылаз гәасҭеит, убри амч ала
сыԥҳа деиқәхеит, зегь реиԥш дҵа-рауаҩхеит, лхылҵ
ыҟоуп, лаџьал лнапалоуп ишынас-кьалгаз. “Дшыӡҟыз
дыԥсгәышьеит” – ҳәа аӡәы ианила-цәажәо сгәы
ҵысуеит, ихәҷымкәа изызҳахьада! Абас аԥсра аҟырҟы
икылыргахьоу уанрызхәцуа угәы иаанамгар ауам,
реиқәрхашьа иузулыршагәышьар, шамахамзар
иузеиқәмырхо маҷуп.
Ира ҚАПБА лцәа лхыскаауеит Аделаида Леиуанти-иԥҳа, акыр шықәса аус лыцызуан. Шәышықәсала
лааԥсарақәа рышьҭақәа абри ашкол иацзаауеит.
Аеҳәшьцәа узеиҟәгаӡом, урҭ рыла алкаа ҟасҵарц
сылшоит шьҭрала ишаауа ауаҩы зыда дыхәшәым
зегьы: аҟазшьа, аԥшра, акәльтура, ахачҳара, аҵара.
Абиԥарақәа ҽеишәа ирызнагатәуп, идырбатәуп
иҿырԥшыгоу. Урҭ раамҭа ахаангьы ииасӡом, есиҩеиҵагыло рзын иҿыцуп, ихадоуп, саркьара ауеит.
Ижәҩануп, ажәҩан иаҵаԥшыз ибоит уаҵәы амш
зеиԥшрахо. Адеилаидараа рацәаҩӡам, урҭ ӡыргалатәуп
ибеиуоу бызшәала, аҳәашьақәа зегьы еиԥшым, урҭ
ҳамҭоуп, иаԥхьаратәа изыԥхьаша ануҵалакьоуп
ишҳамҭоу анырбогьы. Насоуп рырҿиара ҭызҵааша
жәаҩыла ианеиҵагыло.
Сара Ирина илызкны изҩыз сажәеинраала иазыркьаҿны иҭрыжьит, аха сбыҳәоит, ибзеиҭасҳәоит сара
ахы иақәиҭны, убри апрозахь ииаганы бхы иабырхәарц.
с-Роза лыԥсра сахьацәылхьчаз, ҳамҭас дахьсылҭаз
азын акәӡам, ус ирацәаҩны лгәеисыбжь ахьрымалдаз
анаҩсгьы, убри лынахыс аӡәгьы ргәы иалымсааит, аха
уи леиԥш иҟоу хәшәтәҩык сыԥсҭазаараҿы дысԥымлацызт. Лара лыԥшӡара лара лыхаара баҟак еиԥш,
лнапы ссирқәа рыла лыуаажәлар ирызлыргылеит…
Жәабран 8, 1955 шықәса. Челиускинаа рыхьӡ зхыз
асанаториа иамкуа еизеит ажәлар хатәра, Гаграа
рыдагьы иалахәын Бзыԥҭа, Алаҳаӡыхь, араион
ахаҭарнакцәа. Қырҭтәыла Иреиҳаӡоу Асовет ахь
депутатс лалхразы лыхьыӡ ықәдыргылеит Ирина
Капба, Аԥснытәи АССР Иреиҳаӡоу Асовет – Аргәын
Маџьыҭ Мысҭаф-иԥа. Алхырҭатә ҭыԥ акомиссиа
ахантәаҩыс дыҟан И.Кобахиа.
Ира лусураҿы илыҵашьыцны ахыбаарақәа зызцәырҵлоз қырҭуа хәшәтәҩыкгьы гәрагаҩыс длыман,
дықәгыланы ажәа бзиа лхылҳәааит. Амедеҳәшьа
А.Кәртиди лакәзар иазгәалҭеит: “Ирина Қапба зыжәлар
рыԥсҭазаара, раԥхьа зцәеижьаҿы изылаԥызшәарц
зылшо ԥҳәызбоуп. Дааԥсаӡом, агәашьамх ссир
лымоуп, агәаӷь цқьа лызҭоуп. Лыхьӡ ықәзыргылаз агха
рмыхьит, ргәы иҭыхо азҵаарақәа рыӡбараҿы амҩақәа
шылылхуагьы аадыруеит”.
Вл. Ф. Хышба:
– Ира дцәажәаҩ ҟазан, абри аизараҿы еизаз
дызҭахымыз, мап лцәызкуаз аӡәызаҵәык дыҟамызт.
Лара леиԥш иҟаз роуп иахьа Аԥсны иаҭахыу. Акгьы
дацәшәаӡомыт, лиашара агәра ган. Лажәеи луси
еиҟәҭхаӡамызт. Ауаа рыбзиабара лыман, қьаад
лкӡамызт рызҵаарақәа рҭак аныҟалҵоз. Аполитика
лдыруан, дҵауылан.
Наҭела ПАТАРАИА, ашьаусԥшааҩы:
– Раԥхьаӡа акәны абжьыҭирақәа ианраԥшьаргоз
зыхьӡ рҳәаз кандидатуп. Далзхыз, лыхьӡ ықәзыргылаз
лхы зыхҭнылҵоз лыуаажәлар роуп. Аӡәы ирыҵеимҳәаӡакәа дышрыхәо дырны рхала дрыԥшааит. Х-бызшәак рыла даҿамхаӡакәа аџьажәлар рызҵаарақәа
рҭак ҟалҵон.
АВТОР ЛАЖӘАҚӘА: Ирина лаҳәшьеи лареи
анҵаҩцәазоуп. Руадаҿы стол дук гылан. Егьарааны
иубаргьы абри иакәшаны итәалон ацхыраара зҭахны
ирзааиуаз, еиуеиԥшым аклассқәа рҿы итәаз аҵаҩцәа:
Диана Басилаиа, (амшын порт аиҳабы иԥҳа), Раиса
Саладовникова, Венера Ԥачулиа, Лида Лысенко. Урҭ
зегьы узеиқәыԥхьаӡома! Уахынла иаангылозгьы ыҟан.
Рҭаацәара ргәқәа рызҭынчын, Ашьа дырхылаԥшуан,
уаха ишьҭаанӡа дрыдтәалан. Ирина дрыман рҵаҩыс,
акы рзеиҭалҳәалон, амаҭәарқәа зегьы рзы амҩа
иқәлҵон, рхала ахәцшьа длырҵон. Нас ахҭҳәаақәа
рзылҩуан. Иаҳҭахыу атемақәа анрылҭалакь шәҟәык
адаҟьақәа аамыртӡакәа зныкҟьарала иааихьылшьуан.
Сара схаҭагьы урҭ зхырҩылаақәаз ԥыҭк срыԥхьеит.
Раԥхьатәи лцәаҳәақәа инадыркны уоурыжьҭӡом
аҵыхәанӡа иноумгакәа. Лҩымҭақәа ирхыскааит
зпрофессионализмра ҳаракыу ажурналист еилацалоу
иинформациа хьыршәыгәқәа. Лабзацқәа ахҭа иҭадыршәуеит. Хымԥада уи азанааҭ аҟынгьы илылшон
лхы аарԥшра, даҽаӡәы дугәалазмыршәауа лхатәы
стильк, хатәы знеишьак, ҳәашьак лыман. Уеизгьы,
кәрск аҿы аҵара лыцызҵоз, иахьатәи апрофессор Вл.
Голиаховскигьы усоуп ахәыҷтәы жәеинраалақәа рахь
дшиасыз, еилеигӡон, иҭыжьымҭа ашәҟәгьы лара
лыԥсҭынхақәа ирылоуп. Лҳәоуқәа сшыргәлахацәаз
гәазҭаз Аделаида Леиуанти-иԥҳа даҽакы аиҭаҳәарахь
дниасит, исызцәырҵыз азҵаара лцәа ианырзшәа.
Егьааџьасшьеит абри аҩыза ансзеиҭалҳәа: актәи акәрс
хҩаны данааз аламҭалазоуп. Ҳазхара даҳзымбо,
ҳалҿыгәҳәаауа ҳанлывагьежьуазоуп. Ҽнак ҳаицны
ҳнеиуан ажәытә аџьырмыкьа, араҵла ахьгылаз ала.
Слазҵааит, нас бгәы шԥазыҟоу, бзанааҭ ииашаны
иалбхыма? ҳәа.
– Москватәи Аҳәынҭқарратә Университет ажурналистика факультет сҭалар акәын ҳәа аҭак сылҭеит.
Нас ма иара аматематика амаҭәар бҭалар иауаз, уыгьы
базҟазанеи анысҳәа, уи амаҭәар сара сзын ибахҵәацәоуп, – ҳәа иаахлыркәшеит.
Ира данстудентыз лҭаацәа мыцхәы лгәы иҵалон.
Аԥышәарақәа шаалҭилакь иаразнак ирзаалышьҭуан
ателеграммақәа. Иахьа иаазшәоуп урҭ Аделаида
еиқәрханы ишлымоу. Абар ирҳәо: аԥышәарақәа ҳрылгеит,
Са сзын иныҳәоуп, шәысцәымшәан, исҭиит–“5”, “сманшәалахеит-5”, “иахьагьы иҳаман аԥышәара–5”…
Лҵара анхлыркәшоз аламҭалазоуп. Иреиӷьны иалгоз
астудентцәа алԥшааны Конаково ҳәа иахьашьҭоу
ирышьҭуаз астудентцәа рделегациа далан. Аха уи ус
анаԥшы-ааԥшразы акәмызт, дахьнеилакгьы лзанааҭ
аганахь ала ҿыцрақәак ҭылҵаауан, илбааз-илаҳаз
алкаақәа рзыҟалҵон, дыррақәас Аԥсназын изгарызеи,
схы иасырхәарызеи, исзымдыруа иацсҵарызеи ҳәа
дыҟан.
Лара лхатә гәаԥхарала далалеит аспорттә еилазаара
“Медик”. Илдыруан уи амедицинаҿы ҭыԥс иааннакылоз.
Дышҟәбҷаз еиԥш, лҵара, лусура иаԥшьыз зегьы еснагь
аҭыԥ ҷыда рыман, иҷыгәзар акәын. Усоуп лаҳәшьагьы
иахьанӡа еиқәрханы ишаалгаз “Медик” дызлаз алахәылатә билеҭ.
Ирацәаны дрыԥхьон аиуристә ҵарадыррақәа
ирызкыз ашәҟәқәа. Астатиақәа ирыҵаркуагьы ҿырҳәала илдыруан. Урҭ рҿгьы лхатә гәаанагарақәа
цәырылгон “абас иԥсахзар иаҳа еиӷьын ажәлар
ирыхәон” ҳәа. Ус 1949 шықәсазы абырзенцәеи
аҭырқәцәеи Аԥсны иқәрцаз арахь раара азин аныҟала
ихынҳәқәаз рацәаҩын, аха рыҩнқәа ақырҭқәа иааныркылахьан, шьҭахьла идырхынҳәуамызт. Абри азҵаара
шьҭыхны, аиурист ԥҟарақәа дрызхьаԥшны, рышьаҭақәа
ԥшааны ильшьҭуаз ашәҟәқәа ирыбзоураны лҳәатәы
ылҵуан. “Ира лҿы шәца”, – рҳәон аӡәы рзаҳалк
алеигаларц аниҭахыу. Лнапы злалкыз ауыс аҵыхәанӡа
инамгаӡакәа дхьаҵӡомызт, апринципра лылан, акоммунисттә партиа далан, ақьиареи, аиашареи цәаҩас
илыман.
Ахааназ, депутатс далырхуеит ҳәа уи дагьазыԥшымызт, уи адагьы лара илылшоз ҟалҵон. Аха лара
лыхьӡ рҳәеит ажәлар рхала деилкааны, аӡәгьы
ирыҵеимҳәаӡакәа, далырхит рхазы, рыԥсы даԥшәмахарц, рхьаақәа дара раԥхьа иахьылыԥшаауаз азы.
Архив аҟны исԥыхьашәеит еилыргаҩыс ауыс зуаз
ԥҳәыс нанамгак Ирина Қапба лыхьӡала илҩыз шәҟәык.
Угәы унамырхьырц залшом уи илҳәо. Илоуа ауалафахәы зынӡа имаҷуп, арахь ахәҷы чмазаҩы длымоуп,
ихәшәқәеи рыфатәи рзы ирызхом. Убри иахҟьаноуп
ицәеи ибаҩқәеи шеикәршоу. Ира Қапба абри дазықәԥаны аԥҳәыс ацхыраара лылҭоит, луалафахәы
иацырҵоит, лхәыҷгьы дырхәшәтәуеит. Абас лусураҿы
ақәҿиарақәа лыманы, ачымазцәа рзын дхәырбӷьыцны,
дызҭахыу леигәырӷьо даауан. Гәыҵхас илымаз
лаҳәшьа Аделаидагьы дҭалоит Ставропольтәи арҵаҩратә институт, аматематика афакультет. Ашьагьы
лыԥсы ааивылгеит Ада дышқәыԥшӡаз илхылгаз аџьа
агәрӷьара иахьаԥсахыз. Дара реиҳагьы илеигәырӷьеит
лырҵаҩцәа, избанзар урҭ ирдыруан абаҩхатәра ссир
шлымаз, ари ашкол наҟ-ааҟ азы дҵәатәы шьаҟаны
дшазгылоз. Аха ари агәрӷьара харак изымнеит…
Ааԥсарак лзымдырӡо, зегьы рҽырхьызыгӡоз Ирина
иахьраахаз рзымдырӡо иаалырҟьаны дычмазаҩхеит.
Аамзы ҳхәышәтәырҭаҿы дышьҭан (азеиԥш хәшә-Тәраҿы). Афизиатор Семион Чакветаӡеии Џьанашьиа
зыжәлаз ԥҳәыски дырхәшәтәуан. Аха есааира деицәамхозар еиӷьхара лымамызт азы аҩныҟа дааган уа
дышьҭан. Рабеҳәшьаԥҳа Қсениа Квасиа-ԥҳаи Баҭым
анагӡком ахантәаҩыс иҟаз лыԥшәма Ҳасан Ацанбеи
ианраҳа икылххы иааит џьара цхыраарак ҳзыҟаҵозар
ҳәа. Аԥсны физиатор хадас иҟаз Чохолашьвилии
Сичинава зыжәлаз атерапевти ааиган акраамҭа
агәаҭарақәа цон. Иагьа гәаҟра ҳхаагаргьы аԥсразы акы
лыхьуеит ҳәа сааигәарагьы иаазгомызт, сара сзын ари
ԥхыӡгьы ахаҵара цәгьагәышьан. Қсениеи егьи аҳақьым
Сиҷинавеи уа лаԥхьа итәан, уантә иаадәылҵыз
Чохонашьвили рбарҵала иҿааихеит, сара сизгәамҭеит.
Инапқәа еиларԥсны иааникылан усгьы нациҵеит:
“изакәтә рыцҳара уамагоузеи, аха шьҭа акгьы узыҟаҵом” – ҳәа. Сахьыҟаз, сахьаныз сымбо сара сзын
ихлымӡаахрахеит лҳәоит Аделаида. Қсениа, Ира
лаԥхьа дахьынӡатәаз, имӡакәаны илалҳәеит “менӷ
погубили” ҳәа…
Абри шьақәзырӷәӷәоз даҽа напҩымҭак сԥыхьашәеит.
Дычмазаҩны Гагратәи ахәшәтәырҭаҿы данышьҭазоуп.
Москва аҵара лыцызҵоз Васили Анохин ихьӡала илҩит
открыткак, сара исзыԥшызшәа сылаԥш иааҵагылеит.
Урҭ рахьынтә иаазгоит ҩ-цәаҳәа заҵәык.  Агәыр еиԥш инаулакшоит ажәа “адиссертациа” ахьӡ ахьылҳәо. Ира уи аҟнгьы иаагылоз
лакәхомызт аҩнытәи рҭагылазаашьазы дымхынҳәызҭгьы. Уеизгьы, лгәы лмыртәацызт, агәӷра лыман
дахьӡашашәа, убри аҿынӡа амедецинатә ҵарадырра
датәнатәхьан. Абри аҽны Аделаида дылҭан аҩбатәи
ашкол аушьҭымҭа, Москватәи апоет, ажурналист Борис
Антон-иԥа Сырицки. Диҳәеит абри 43 шықәса зхыҵуа
аоткрытка зыхьӡала иҟоу аҵарауаҩ Анохин инапаҿы
ииҭарц. Аха Ира лыгәҭакы дышзахьымӡаз, аоткрыткагьы иақәашьымхеит иахьа ожәранӡа згәаҿы дмыцәац
лҩыза гәакьа Анохин инапаҿы анеира. Борис адәыӷба
данылбаауаз ӷьычцәақәак деицгәарҭеит. Ахәрагьы
инырҵеит, уи еицәаны ииԥхьаӡо ицәыӡрақәа рыгәҭа
иҟалеит убри анапҩымҭа мцаркыга…
Даҽакгьы саахеит. Ирныз ацәаҳәақәа санрыԥхьа
исхьынԥашалазшәа рхы ансдырба, аблокнот ахь
иниазгеит. Уи аалышьҭуеит рҭаацәара иазааигәаз
Москватәик, Ольга Гришьуенко-Пак атрагедиа иазкны
илыҩуан:
Сара снеира иарҵысыз, Ира лхы-лҵыхәа нзыхьшьыз, лкымҭа-лышьҭымҭа, лыбжьы, лгәеисра нызхылкаауаз зегьы неиқәых-ааиқәыхуа дрылан лаҳәшьа
гәакьа. Уажәы-уажәы лара лышҟагьы снаԥшуан.
Издыруан уи шымариамызгьы, иувсхьоу анурҿыцуа.
Хазы Сара инсывак-аасывакны, ма саԥхьа иқәз,
лыԥсҭазаара еилыхха иаазырԥшуаз лыԥсҭынхақәа
зегьы рыхцәажәара шзалымшоз баны рылҵра сҽыназкымҭаз блокнот иаҵәак аасыхеит. Лусумҭақәа еидызкыло шәҟәык еиԥш иудумкыларц залшомызт. Гагратәи
ахәшәтәырҭаҿы, ахәҷтәы педиаторс аус анылуаз, уи
аҟәша еиҳабыс данамаз ичмазаҩханы ирзааргоз
ахәыҷқәа ирыхьуаз рыҭҵаара иазҿлымҳаз Ирина Қапба
иқәлыргылоз азҵаарақәа иахьатәи ҳамшқәа рзгьы
актуалра руан. Ишьҭылхуаз азҵаарақәа рынагӡара
дшахьымӡазгьы наукала ишьаҭаркыуп, лара илхатәны
иалалгалеит иахьеи-уахеи Аԥсны агәабзиарахьчара
знапы алакыу ԥхьаҟа изго мҩақәҵагақәоуп. Исҭахыуп
акык-ҩбак алскаарц:
Ажәытә Аԥсны, Асовет мчра ашьҭахьтәи ашықәсқәа
рзы Аԥсны ахәыҷқәа ргәабзиарахьчара хшыҩзышьҭрақәас иамаз реиҿырԥшра, ҩаӡарақәас ирымаз.
Ареспублика иқәынхо ажәлар рекономикатәи рсоциалтәи ԥсҭазаарақәа ҷыдарақәас ирымоу, урҭ
ирыхҟьо ахәҷтәы чымазарақәеи рыԥсреи зыхҟьо
рышьаҭақәа раарԥшра.
Аԥсны ахәыҷқәа рчымазарақәеи рыԥсрақәеи рструктурақәа, урҭ еиҵыххаларц азы аусмҩаԥгатәқәа.
Ахәыҷқәа ргәабзиара ахылаԥшреи иаҭахыу ахшыҩзышьҭреи рзуразы ирацәоуп еиҿлырԥшуа, иарбан
ԥашәыркырақәоу изықәныҟәатәыу ҳәа илԥхьаӡоз.
Иаагозар, Урыстәыла апедиатортә цхыраара шеиҿкааз,
ажәытәтәи аҭоурых азхьаԥшра, Асовет Еидгыла
ахаантәи ашықәсқәа ирыдкыланы, “количество детских
коек по годам” ҳәа изҵылшьуа арбарақәа ҳәаақәылҵоит
ажәытәӡа Аԥсны аҵарадырра аныҟамыз, амедицина
закәыз анырзымдыруазгьы аԥсуаа ишьҭырххьаз ари
азҵаара.
Ақалақьи ақыҭеи рҿы ахәҷқәа астационартә цхыраара рыҭара зегьы амҽхакызарц шаҭахыу, ахәҷтәы
хәшәтәыҩцәа – аспециалистцәа рхыԥхьаӡара.
Ажәытә Урыстәылеи Асовет Еидгылеи рхаан аҿиара
дуқәа змаз Мраҭашәареи Мрагылареи ртәылақәа рҿы
ишышьақәгылоу адемократиатә тәылақәеи дареи
реиҿыԥшра, ииашоу ахәшьарақәа рыҭара.
Еимҽхалкыз лызҵаарақәа зегьы асабицәа, ахәҷқәа
реиқәрхара, рыԥсҭазаара иаԥшьуп. Зымҩа иналуго
акгьы шыҟамгьы ҷыдала иалскаарц сҭахыуп асабицәа
ирзыԥшу анацәа рхылаԥшра зегь раԥхьа ишлыргылоз.
Рсоциалтә ԥсҭазаара аҟнытә ишаауа ирхылҵуа
ргәабзиара аӷәӷәара, Амчымхарақәа ирылиаауа
аӡыҟцәа ачымазарақәа шрыхьуа. Аира иацыу аԥсрақәа
мзызқәас ирымоу, иаагап ахәшәтәыҩцәа рхарала
аинфекциа, аҷапан зхашәаны ииуа ииашамкәа ианрызнеиуа ахшаараиурақәа раан атравмақәа анрырҭо.
Аԥсны, абарҭ зегьы рҭагылазаашьақәа рыҭҵаара
аҭахны илыԥхьаӡон, лусураҿы илоуаз аԥышәақәа
ирҿырԥшны.
Ахәыҷқәа рхәҷра ахьчара, урҭ рзын адырра ҿыцқәа
рыԥшаара, абри ишазоужьыз рҳәоит еидылкылоз
ажәаԥҟақәа, дзыԥхьоз ашәҟәқәа. Урҭ зегьы рыхьӡқәаҵәҟьагьы ашәҟәы ианылҵон, лхы ҳасабрба азылуан, адырра ҿыцқәа дрышьҭазаҩын.  – ари ажәаса аиндееццәа ирымҳәаргьы, лара
илывагылахьан амедецина амҩа дананылоз…
Иааида-ааидаҳәо, аԥшӡара икны иагоз аԥсуа ҭыԥҳа,
адырра ҵаулақәа змаз, заҟаҩы леиҽырбодаз, лыхьӡи-лыжәлеи иахыбаауа заҟаҩы арԥарцәа амаӡақәа
рхьыԥшьаҭраҿы иҵәахны ирымадаз. Аха лара зегьы
дырзыҟан, еицеиԥшны илбон, анасыԥ азҵаара лҿаԥхьа
иқәлмыргылацызт. Дызхыццакуаз лаҳәшьа дынлывагыланы лҵара лахьыгӡара, лусураҿы лара лхатәы
лҚапбара аарԥшра, амедицинаҿы илымоу лгәазыҳәарақәа еихаҳауа амҩа ду ахь амҩахыҵра акәын.
Аха мҩабжара инхеит лыгәҭакқәа.
Лгәыӷрақәа лыԥсҭазаара аԥхьаҟа идмыркьаҿырц
азы, илылшоз зегьы ҟалҵон лаҳәшьа, иара убас
лҭахыра зегьы Орџьоникиӡе ихьӡ зхыу Шәачатәи
асанаториаҿгьы акраамҭа дышьҭарҵахьан. Уи ашьҭахьгьы аҩныҟа даарымгеит, Қсениеи, Ира лаб иашьа
Ҭарашь иԥҳа Валиеи дрыманы Москваҟа ицеит, фымз
дырхәшәтәуан актәи ақалақьтә клиникаҿы.
Убра данышьҭазоуп. Ира илаҳауеит Подольск
ақалақь аҟны Ражден Гәымба напхгара ззиуаз ансамбль ықәгылараны ишыҟаз. Москва аҵара зҵоз аԥсуа
студенцәа адыррақәа рылҭеит: Адик Шамба, Владимир
Хышба, Миха Нанба, Светлана Шамба, Кәрмазиа-ԥҳа
(Гәдоуҭатәын) абарҭ зегьы ашәҭқәа рыманы ицаны
ирбеит. Лхаҭагьы дрыцзар аҟара деигәырӷьеит лҩызцәа
аԥсуа хәаԥшцәа убри иахьалахәхаз. Убри аҿынӡа
дазҿлымҳан аԥсуа культура, аԥсуара ахьӡ зхыу зегьы,
хыбаарыла дырзыҟан.
…Ирараа раб иашьа иԥацәа жә-ҩык ыҟан, хәҩык
арӡра иагахьан. Дара убарҭгьы даргьы гарак еицааӡазшәа акәын ишрызхәыцуаз, гәла ишырзааигәаз. Раб
иашьа иԥҳацәа аа-ҩык ыҟан. Урҭ зегьы очамчыра инхоз
ракәын, аха еснагь ргәаҿы еиқән рымца, изхаанызгьы
изхаанымызгьы зегь уа еизыргон, ргәқәа аҩнду иаҩсуа
иҭбаахахьан рхәҷра инаркны. Раҳәшьаду лԥа Хокерба
Шамил иакәзар ихьӡ есымша иазҿлымҳан. Дхьааргон.
Ихаанны дхьаазгоз инареиҳангьы.
Ира данычмазыҩха, аԥсҭазаарахь дышзымхынҳәуаз
анраҳа лара дзыхшаз реиԥшҵәҟьа агәаҟра инҭалыргылеит лҩызцәа, Қапаа рхылҵшьҭра. Усмоу Москва
ахәшәтәырҭаҿы ицаны илыдтәалеит Қсениа Квасиа-ԥҳа, Ольга Гришьченко, Валиа Қапба.
Убарҭ аамҭақәа рзы Лаҳәшьа днеит Аԥснынтә. Рхәы
ҟаҵаны Москватәи аклиникаҿы днеит. Авестибиуль
ашә аатит. Дахьыныҩналаз аӡәы илаԥш дааннакылеит
Ада. Џьашьахәс иукратәоуп дышлыхәаԥшуа, ари
гәалҭеит. Ашьҭахь излеилкаахаз ала Ира лчымазара
рызхымго лымҩа иқән лҩызцәа, аҵара лыцызҵоз,
дыздыруаз зегьы. Лаҳәшьа лхаҿсахьаҿы дагәлихит,
омашәа Ира длеиԥшнишьалазаап. Уи, лҩыза гәакьа
Владимир Голиаховски иакәын. Аеҳәшьцәа зынӡагьы
еиԥшым ҳәа шырзырҳәозгьы, лакҭак еиднамкылар
ауамызт, убри иԥшааит Владимир. Ира лбаразы
дахьнеизоуп Лаҳәшьа гәакьа раԥхьаӡа акәны дахьибаз.
Вл. Голиаховски анысҳәа, еиҭагьы сазыхынҳәуеит
ишәҟәы, ахәыҷтәы жәеинраалақәа реизга “Малышам”
1957 шықәсазы иҭыҵыз. Ира лхаҭагьы ахәыҷқәа
рыԥсихологиа заҟа дазааигәаз, заҟа дырҿыгәҳәаауаз,
заҟаҩы лыԥсы рхалҵахьаз, ирыхҭнылҵахьаз, хымԥада
абас ажәеинраала шьахәқәа рзаԥылҵо дҟаларгьы
алшон. Алагамҭақәа зегьы рҿы лхы аалырԥшхьан,
ргәылырҭәаара лмаӡагәшьеит умҳәозар. Ари аҭыԥҳа
данҵаҩыз инаркны ҟазарыла исахьаркны ажәеинраалақәа дрыԥхьон, апиесақәа рҿы арольқәа налыгӡон
иҭышәынтәалахьоу актиорк иаҟара гьама ҳаракыла.
Ҳазныу ашықәс, мшаԥымзазы Аҟәа имҩаԥысит
иреиӷьны сахьаркырала иаԥхьо Аԥсны ҳашкол хәыҷқәа
злахәыз олимпиадак. Абри саԥхьа дааргылеит Ира
Қапба. Абзиара рыдкылазааит убарҭ рықәра данҭагылазоуп, 1945 шықәсазы аҟәа имҩаԥысуаз аобласттә олимпиадахь днаԥхьан. Ари аконкәрс аҿы
даԥхьеит асовет поет Алигер еицырдыруа лажәеинраала “ЗОИА”:
Аҵыхәанӡа анагӡаха ладраӡомызт иҵхны иргон
асцена, Зоиараа ирхыргахьаз, урҭ зусҭцәаз здыруаз,
урҭ реиԥш ацәыӡқәа змаз ахәаԥшцәа. Абраҟа Ира
иланаршьаз актәи аҭыԥ лзыӡырҩра ргәы иҭҳәаан. Абра
актәи аҭыԥ аанызкылаз ааԥхьара роуит Қарҭҟа, уаҟагьы
уи актәи аҭыԥ ланаршьеит…
Фышықәса аҵара ахьылҵоз, лқәыԥшра амҵәыжәҩақәа ахьеиҵнахыз, деицырдыруа дахьыҟалаз, шәҩыла
лҩызцәеи, лықәлацәеи, лырҵаҩцәеи дааскьаргон.
Лыԥхара згәлаҵәахыз Москва, иалкааны бзиа илбаахьаз
аҭыԥ хьыршәыгәқәа акгьы лызрылаӡамызшәа, аҵыхәтәантәи лымшқәа хыркәшаны данаауазаоуп. Аҵара
лыцызҵоз Павел Шастин (апрофессор иԥа) имашьына
лассы ала ақалақь иналсҩалсит. Дыздыруаз зегьы
ҵысит. Аԥснытәқәагьы: Миха Нанба, Кәрмазиа-ԥҳа, Вл.
Хышба, Адик Шамба, Ольга Гришьенко, Вл. Голиаховски
уҳәа Москватәи лҩызцәагьы.
Аԥсҭыр (аполк) акомандирк иаҳасаб ала, школ дук
аҵаҩцәа еихьзырԥшуаз Ирина Қапба ззын дҿырԥшыгамдаз. Лаҳәшьеи лареи класск аҿы аҵара
рыцызҵоз, Аџьынџьтәылатә еибашьра Дуӡӡа ашьҭахь,
раԥхьатәи аушьҭымҭацәа (1947 ш.) руаӡәк ЧОГОВАЁЕ
Афанасии Варлам-иԥа ааигәа ихыҵит 75 шықәса.
Агәабзиарахьчараҿы иҽыззаԥсеитәыз аҳаракырақәа
рзы Урыстәылатәи афедерациа агәабзиарахьчара
Аминистрра ианаршьеит Аҳаҭыртә Грамота. Урыстәылатәи аҳәынҭқарратә медицинатә университет
акафедра апрофессор Чоговаӡе Нобель ипремиа
далауреатхеит. Ааигәа Ира Лаҳәшьа лыхьӡала
иааишьҭит ашәҟәы. Уи иаԥхьаз рахьынтә лара
дыззымдыруа ҳакәзаргьы угәы дыҵамлар ауам Ирина
Қапба, абарҭ рҩызцәа аҩаӡарақәа рахь инеирц зылшоз
илаамҭамкәа лҳәоу дахьахьшәаз. Чоговаӡе ишәҟәы
акыр ишынеиҵыхыугьы иаазыркьаҿны акәзаргьы
иаҳҭахыуп ишәыдаагаларц:
Ааигәашәа телехәаԥшрала исаҳаит В. Попков ихьӡ
зхыу ҳашкол аушьҭымҭацәа шеиднакыло, аиԥылара
хатәра шышәзыԥшу. Сыблақәа рҿаԥхьа игылоуп бзиа
иаабоз ҳарҵаҩцәа. Ашықәсқәа цацыԥхьаӡа иаҳа
инарҵауланы еилыскаауа салагеит класск аҿы аҵара
еицызҵоз, ҳашкол еиднакылоз зегьы ҳзын ишыхьӡырҳәагоу апринц иҳазиргылаз ашкол амшьҭа шыбзиаз.
Актәи адунеитә еибашьра ианалагоз лахьынҵас иаиуит
аџьар Ҟаԥшь (Красныҟ Крест) агоспиталь аартра. Уезгьы,
ақәақәа анлеиуа, ацәаакыра зкыдлоз ашкол аԥхьатәи
аҭӡамц ашьыхырсҭаҿы акыр шықәса иадубалон 2х метра
ԥшьыркца зҵазкуаз Аџьар… Арахь ааԥхьара роуит усҟан
зқәыԥшра иҭагылаз арҵаҩцәа еиҿамсқәа ишнеиуаз
агәрҵҟәл хазына зманы иаақәгылаз.
Хашьҭшьас иҳамоузеи Г. В., М. А. Сахароваа, А. И.
Баржицки, М. А. Дублина, В. П. Парски, Дина Виссарион-иԥҳа, Аркадии Иван-иԥа, хаҵеи ԥҳәыси Поповаа уҳәа
егьырҭгьы ҳарҵаҩцәа. Сара ибзианы исгәалашәоит
ҳашкол адиректорцәа Михаил Алгери-иԥа Кәпалба,
Сироткин, Нечитаилов,  антуриа еиуеиԥшым аамҭақәа
рзы напхгара ҳзызуаз. Аԥшьбатәи ахәбатәи аклассқәа
рҿы сантәаз директорс дыҟан ԥҳәыс ҳаракык, еинаалак,
(лыжәла сгәалашәом) абарҭ зегьы рҿаԥхьа иҳаԥхықәу
рацәаӡоуп.
Иреиҳау аҵараиурҭа аҭаларазы аԥышәарақәа
анаҳҭиуаз ауп: ҿырҳәала аурыс литература (ахҭҳәаа
ҳаҩуан) аԥышәа здызкылоз, зықәрахь инеихьаз
аҵарауаҩ дысзыӡырҩуан дысԥырхагамхакәа. Сара
сыгәкы-ҵәкуа М. Лермонтов ирҿиара сахцәажәон,
“Мцыри”, “Бородинои” рҟнытә ҿырҳәала исҳәеит,
сазааҭгылеит “Маскарад”. Зынӡа ааигәаӡа акәушәоуп
ишызбо абри адрама ашкол аҿы ианықәҳаргылоз: ароль
хада дыхәмаруан Вера Апостолиди. Нас аԥышәа
здызкылоз Аԥсадгьыл абзиабареи апатриотизмреи
ирызкны иааҩыз зхы иақәиҭыз атема аҟнытә бӷьыцқәак
дырзааҭгылеит. Атема бзиаӡаны иаауртит, аҳәоу цыла
кьардала алкаара заҵәык аҟны гхак ҟауҵеит акәмзар,
иҳәан рҵаҩыс иумадаз ҳәа дсазҵааит. џ-ҵ классқәа рҿы
Мариа Афанаси-иԥҳа Дублина, 8-11 классқәа раан
Алеқсандр Илларион-иԥа Боржицки сҳәеит. “Боцман”
ҳәа ҳзышьҭаз, бзиа иаабоз ҳарҵаҩы иӡбахә аниаҳа
дааҭрысит, егьи иҩыза алектор ихы наиқәикын
дахгәырӷьааны иеиҳәеит ари зыӡбахә Саша Боржицки
иоуп ауниверситет аҟны кәрск аҿы ҳаицтәан ҳәа.
Аиашазы, ҳакласс дара еиқәшәаз классын. Ҳашколтә ԥсҭазаара мҩаԥысуан ишахәҭаз еиԥш. Изакәтә
гәашьамхыз иҳахҭнылҵоз И. А. Дублина, асцена
“Цыган” ақәргылараан, арепетициақәа анцоз. Толик
Барцыц – аҭаҳмада, Вера Апостолиди – Земфира, Сара
– цыган қәԥш, мамзаргьы “Маскарад” аҿы Вереи сареи
ҳаицыхәмаруан. Ароль хадақәа руак наигӡон Иури
Картелишев, убас егьырҭгьы. Ашәақәа! Изакәытә
бжьыхаазыз илхылҵуаз Иура ашәа ицызҳәоз Ирина
Қапба. Уи лыкәша-мыкәша, лара илызкны ус иааинырсланы лтәы аҳәара уадаҩуп. Шәҟәык лзукуазаргьы
аарԥшышьа умаӡам, лдырразын лыԥсы ҭаны дудыруазароуп лаԥшеимҟьарак иадамхаргьы. Дышԥаҭахыз
ҳара ҳагәқәа, хашҭрагь лықәмкәа, лҩызцәагьы,
аҵаҩцәагьы, арҵаҩцәагьы, астудентцәагьы, знык ада
дзымбацызгьы зегьы рзын дхамшҭыганы иахьанӡагьы
дышԥаҳацыу. Аха агәалашәарақәа рыла ауп лыӡбахә
шаҳҳәо, дышԥаҳхибааи аԥсцәаҳа.
Сара ҷыдала бзиа избон аспорт. Ашьапылампылгьы
сасуан аамҭала зны амбахьчаҩын. Хазы аҵара сҵон
аероклуб аҟны Митропольски иҿы, апарашиуттә
планиортә школ аиҳабыс дыҟан Полехова (аинструктор-планорист), Каџьариан дԥырҩын. Фонтан ҳәа
иахьашьҭоу иҟан аеродром, 1943 ш. рзы 14 ш. схыҵуан,
бжь-класск рҿы стәан, нас еиҭа ажәабатәи акласс
аҿгьы, Ида Жукови Нелли Борисоваи аԥыршьа
еицаҳҵон.
2003 шықәсазы Москватәи аҩбатәи амедицинатә
институт (РГМУ) 1953 ш. рзы Ирина Қапба аҵара
илыцалгаз иазгәарҭон иалгеижьҭеи 50 шықәсахыҵра.
Абраҟа инарҭбааны Лара дыргәаладыршәеит. Агазеҭ
“Медицинскии Вестник” адаҟьақәа рҿы А. В. Чоговаӡе
игәалашәарақәа рҿы икьыԥхьит, ианқәԥшызтәи
рпатреҭқәа нацҵаны. Уаҟа далацәажәоит 40-тәи
ашықәсқәа рзын Гагра еиҿикааз, Осовиахим аероклуб
аҟны апарашиутист-десантник ҵарагьы аӡәырҩы ари
ашкол аушьҭымҭацәа ақәҿиарақәа рнаҭеит авиациа
аганахь ала. Иԥырҩцәахеит ҳәа исхамшҭуа хҭыс
хәҷык,– анаҩс иҩуеит А. В. Чоговаӡе – аԥара зҽазыҟазҵоз ԥҳәызбак дызҭаз апарашиут иамаз ашаха
амҵәыжәҩақәа ирхашәан, дмеихәо, дыԥсымкәа,
дагьыбзамкәа, дыҳәԥыӡԥуа дагәылахеит. Аԥырҩы авивиҳәа амҵәыжәҩақәа ҟьо ахагьежьра далагеит ашаха
ахиршәаразы. Акыр лықәын, дҟьо дызмаз инапаҿы
иааганы аҿыршәара иҽахьигӡеит, илиршеит машәырда
адгьыл аҟны ллыбаашьҭра.
Усҟан ԥыҭҩык сҩызцәа реиԥш, гәҭакыс исымаҵәҟьан
авиаконструкторра азанааҭ, Москватәи МАИ сҭаларц.
Аха Васили Попович имаҭәарқәа рзы исымаз ақәҿиарақәа сымҩахыргеит амедицинахь. Ира Қапбеи
сареи ашкол ҳшалгаз еиԥш иҳаӡбеит амедицинатә
институт ахь ҳдокәментқәа алаагаларц. Ира лышәҟәқәа сара сахьцоз исылҭеит, Москва иреиҳау аҵара-иурҭахь еицаласҵарц. Исгәалашәало, адкыларҭатә
комиссиаҿы иахьназгаз, хьтәы медалла иалгаз Ира
иаразнак актәи акурс ахь дахырԥхьаӡалеит. Адокументқәа здызкылоз аԥҳәыс лхы аасықәылкын ус
лҳәеит:
Чоговаӡе иеиԥш ҳдыррала иахәаԥшуазҭгьы ақырҭқәа
иҟарҵаз аҵакы, иқәдыргылаӡомызт “ахҵәацәа” рырхынҳәра азҵаара.
Сара, ҳәарада, ашкол ашәышықәсахыҵра аиубилеи
салахәхарц шысҭахыугьы, снеира иашамхар ҟалап,
зегьы изларҳәо ала, ақырҭқәа рзын уи шәарҭоуп,
аиҳаракгьы ахацәа ҳзын. Уеизгьы, сара соума, сԥацәа
роума азвиадистцәеи амхедрионцәеи имҩаԥыргоз
ацәгьацәыфарақәа рахь ус ҳамаӡам, насгьы 1947
шықәса раахыс сынхоит, аусгьы зуеит Урыстәыла…
Абас ихиркәшоит Аделаида Қапба класск аҿы аҵара
лыцызҵоз илзааишьҭыз ашәҟәы.
Акраамҭа инарҳәаарҳәуа искын исалам шәҟәы
иацыз агазеҭ “Медицинскиҟ Вестник”, Рашәарамза 15,
2003 шықәсазы иҭыҵыз. Уаҟа Чоговаӡе иикьыԥхьыз
астатиа “Какие чудеса вытворӷли” аҿгьы убла дхымҵуа
дазынижьуеит ари аушьҭымҭа, аамҭа кьаҿӡа иҭагӡаны
ирласны ишәхьаз рҩыза лықәҿиарақәа. Дара реиԥш
анҵыра ланеишьазҭгьы, еихаҳа-еиҵаҳа рырҿиарамҩақәа ирыхцәажәашаз лара лакәхон, ари агазеҭгьы,
уи ажурналгьы лара илоурыжьуан. Чоговаӡе 75 шықәса
ихыҵра дныҳәарала, дызнысхьаз амҩақәа шаадырԥшыз еиԥш, еизҳауаз аӡәы лакәхон, уи инеиҳаны
изыдныҳәалатәхоз дара дызцәыӡыз ракәхон. Астатиақәа ирыцу патреҭк уааннакылоит, уи 1947 шықәсазы
аҩбатәи ашкол аушьҭымҭацәа роуп. Уи аҟны сара
схала исыԥшааит рыгәҭа игылаз, аԥсцәаҳа еихибааз
аеҳәшьцәа.
Ашкол амузеи азын Чоговаӡе ирзааишьҭыз аматериалқәа ирыцуп Нобель ипремиа алауреатреи амедицинаҿы илиршахьоуи рзы Адипломи злаианаршьаз.
Ари агәаха знамҭо аӡәгьы дшыҟамгьы, ихьыу-хьыууа
угәы дныҵамлар ауам рыгәҭа иагыу Ирина Қапба. Алакә
цыԥҵәаха аҟнеиԥш унаԥшы-ааԥшуеит уажәы, ма
уашьҭан џьара дышԥаацәырымҵри ҳәа, аха инылҵыз
ақәра аҟны уаанхоит. Дара дызгәалазыршәогьы
хыбаарада ирҳәоит, дара зегьы амедицинатә институт
ирҭахны ишҭалаз, изларылшоз алагьы аҵара шырҵозгьы, аха Ирина зегь реиҳа зылшоз аӡәы шлакәхоз…
–
ҳәа гәҭыӷьӷьала есымша лыӡбахә инаҿыхәоит аԥсыуа
шьха ӡыхьк еиԥш дыԥхьаӡаны…
Татиана Гьаргь-иԥҳа Мықәба: – Схәыҷра аблақәа ирхымҵуа ирзынхеит Ирина лхаҿсахьа. Дычмазаҩны данышьҭазоуп. Амҩахь ихоу рԥенџьыр ҳнаҵагылон агәылацәа хәыҷқәа (ҳаидынхалоит). Ахышә
аартны аконфеҭқәа ыршәны иҳалалԥсон. Аха ҳамҵасны ишьҭаҳаҟәшәаӡомызт. Ҳхәыҷымзи, уи мап
ацәаҳкӡомызт, аха ҳара лассы-лассы уахь ҳназгоз
лара лыхаареи лыԥшӡареи ракәӡан. Иаадыруан
ахәыҷқәа бзиа ишылбоз. Ахәыҷы иибо, иаҳауа
гәникылоит. Ҽеишәа аҵакы анҳзымдыруазгьы схаҿы
иаанхеит ҳанацәа ражәақәа: “Уи леиԥш хәыҷтәы хәшәтәҩык
дымгылац, заҟаҩы еиқәлырхахьада. Ижәбома,
ахьаа шлымоугьы, быда царҭа ҳамам бҳахәа ҳәа рысабицәа рыманы ргәашә иаадгылоит. Аӡәы шьҭахьла
дылмышьҭыцт. Асабицәа анылбалакь, акы лмыхьӡацызшәа ахьышәҭҳәа лиарҭа днагәылатәаны игәалҭон. Ирыхьуаз азы усгьы агха лыхьӡомызт” – ҳәа…
Сара схәыҷтәы гәы ала сгәы ҭанашьит уи лыԥсра. Уи
анахыс лассаамҭа уахь схьаԥшӡомызт…
Сара схаҭа рҵаҩык, ашкол анапхгаҩык лаҳасаб ала
агәаҳәара ду сызҭо акоуп Лаҳәшьа ашкол аҟны дырзымхакәа лҵаҩцәеи рҭаацәарақәеи лгәашә иахьаадибаҳәалало. Ус анакәха, ҳазегь ҳгәашәқәа реиԥш,
инеиҳангьы алахьынҵа амоуп лгәашәгьы. Зегьы
иреиҳау лахьынҵаны избоит аҵареи ааӡареи ахкаҿы
ааԥсарак ахьылнымԥшуа, уи ала лыԥсы ахьҭоу, уи ала
лыжәлар рыгәҭа дагьагым. Лара лыла агәра згоит, абри
ууаажәлар рыбзиабара уаҵанаҵы ажәадагьы мыцхәы
мҳәаӡакәа ушрыцхраауа. Зны саныхәҷыз, Ирина
лыԥсҭазаара даналҵыз нахыс устәи аиасра сгәы
анснархьуаз еиԥш сазыҟам иахьа. Дзаҵәӡам Ирина
Лаҳәшьа. Лфырԥҳәызбарақәа ируакхеит шәҩыла
лаҳәшьа дзыԥсахша аҿар еикәааӡаны рхатәымҩақәа
иахьырнылҵо.
Аҩӡба Ирина Ҳашьым-иԥҳа, Гагратәи
абальнеологиатә ҽыхәшәтәырҭа амедеҳәшьа еиҳабы:
Асовет Еидгылеи Аԥсни рҟны зҽаԥсазтәыз амедицина
аусзуҩ:
Қапба Ирина ҳаҳәшьаду лыԥҳа лоуп. Лхылҵыхәа зегьы
бзиаӡаны иаадыруеит. Ахәшәтәырҭаҿы педиатрс
аусура даналага уи аҿы даанымгылакәа, аҿар рзы
аҽеиҵыхырҭақәа дрызхәцҩны даақәгылеит.
Лаԥшьгамҭала амедицинатә ҵараиурҭа (училишьча)
аалыртит. Дынзышьҭалоз усгьы иаразнак
еиҿылкаауан. Аха ари лара ишлыбзоураз аӡәы илымҳаҿы инеир ҳәа ишәон. Уи лара
иаҳагьы еиӷьылшьон, иҟалҵаз, илуыз ҳәа лыхьӡ
алукаар бзиа илбаӡомызт. Даашьҭалан арҵаҩцәа
бзиақәа лыԥшааит. Есениан Гриша ахирургиа ҳазнеигон, Чантуриа (лыхьӡ сгәалашәом) формалогиа.
Сара схаҭагьы уи сҭалеит, убри ауп сзылгаз. Аха
Москва аҵара ду иалгахьаз, Конаково апрактика бзиа
иахысхьаз, зԥышәа ҭбааз аԥҳәызба алекциақәа
дхазрыԥхьон. Абри лыгәра згаз Гаграа, рхәыҷқәа
абжьаратә школ ианалгалакь, иреиҳау аҵараиурҭа
иҭарҵаратәа аҭагылазаашьа бзиа шрымазгьы, Ирина
лучилишьча шәалга, уи шшәызхо жәбап ҳәа уахь
инарышьҭуан. Лаушьҭымҭацәа, сара сықәлацәа,
сеиҵбацәа заҟаҩы иахьагьы қәҿиарала аус руада. Лара
дахьигӡазҭгьы Анцәа, Гагра усгьы-усгьы илылшон
иреиҳау аҵараиурҭа аартны, Москватәи лҩызцәа
ааԥхьаны Аԥсны зегьы азын хәарҭара злоу хәшҭаара
дук ҳамҭас рзыргылара.
Сыбла ихгылоуп сахьак: Ира лхы-лгәы иҭамкәа
абжьы лырҭарц лыхьӡ анықәдыргылаз аламҭалазоуп.
Иаразнак ари ажәабжь раҳаит лыҵашьыццәа ақырҭқәа.
Дара рацәаҩын. Ахәда, алымҳа, аԥынҵа хәшәтәҩы
Есартиа Аполлон Платон-иԥа абарҵа дбыжьҟьаны
иҿааихеит еилагаз аӡәы иеиԥш. Ишԥыкәу ецы аусура
иалагаз ақәыԥш ҳара ҳаиҳа лылшахьоушәа дзалыркааз
ҳәа иԥсы ихәлачны дцәажәон. Адгылацәагьы иоуит, аха
лара акгьы лмаҳаӡазшәа, еилых дҟаҵамкәа аус луан.
Уи дара дыртәуп, ари ҳара ҳәа аӡәгьы деилылхӡомызт.
Абри зегь реиҳагьы ақәҿиарақәа лызҭоз ируакын. Ажәак
рҳәаанӡа ргәы иҭаз лдыруан, ахӡыргара дара усгьы
иртәышьҭраӡамызт.
Сара 46 шықәса ҵуеит амедицина аус азызуеижьҭеи.
Гагра, Аҟәа, Қарҭ аиԥыларақәа, апартиатә активқәа
срылахәхахьеит. Ажәа зҿоу ацәажәацәа дуқәа
сырзыӡырҩхьеит, апартиатә еиҿкаара амаӡаныҟәгаҩык
лаҳасаб ала. Аха Ира леиԥш ахшыҩ аҵаҵаны, илҳәаз
акы узавамло иса-саны ицәажәоз дысԥымлацт. Лхатәы
лкақәа рзыҟалҵон. Лара лышьҭахь академикцәагьы
ацәажәара шырцәыцәгьоу аартны ирҳәон. Рзыӡырҩцәа
рнапқәа еинырҟьон “ииашоуп” – ҳәа аанарго… Ақьаад
мкӡакәа абарҭ зегьы реихшьаала ахьгәнылкылоз маӡас
иаҵоу ҳәа сгәы иаанаго лажәеи луси ахьеимадаз, лгәы
иахьадыз азоуп. Иҟалымҵоз аԥшӡаразы еиқәлԥхьаӡомызт коммунистцәақәак ҟазшьаны ишрымаз
еиԥш. Лажәа лроуӡомызт. Есымша, зеиӷьашьарак
аҳасаб иаҳуалԥшьоу ҳәа аҳәашьа дақәшәон. Нас наука
бызшәала ишьаҭаркны дцәажәон, аиуристтә кәаԥқәа
ааилыҟәшәа-ааилыҟәшәаны иаахлыркәшон. Ира Қапба
араион акомҿареидгылатә комитет абиуро даналазоуп
Пицунда комҿартә еизара дук мҩаԥысуан. Қарҭаа
инадыркны ахатәрақәа рацәаҩны иалахәын. Лара ажәа
лырҭеит. Ацәажәара дышналагаз еиԥш, ашыр-сырҳәа
рыблокнотқәа аашьҭыхны анҵара иналагеит.
Апартиахь данрыдыркыла аламҭалазоуп. Қырҭтәыла Ацентр Комитет амедицинатә усзуҩцәа рзын
наукатә конференциак мҩаԥнагон. Уи убас дааҭгыланы
Гагра асахьа ҭылхит, Гагра ахәшәтәырҭа иагыз
далацәажәеит, ус баша еиқәмԥхьаӡаӡакәа, ацхыраара
аҭара жәларык шахьчоз аалырԥшит. Ачымазцәа
хаҭабзиарала рыхәшәтәразы даҽа еихагылак шахаргылатәыу лҳәеит. Аихатәы каруаҭқәа, ацәарҭақәа,
ахызақәа, ахәшәтәыгатә мыругақәа рыла ианеиқәршәамха рчымазара чымазара шацло. Ира лыбжьы
аус ауит. Ирзаарышьҭит лара иазгәалҭақәаз зегьы, ҩ-машьына ласыкгьы. Лыбзоурала абри ахәшәтәырҭа
иахадыргылаз аруак (етажк) иахьанӡагьы Лара лыхьӡ
иацуп, издыруа ҳаҟоуп. Абарҭ зегьы лыбжьы иаанагеит,
еиҿамск шлакәыз игәлҵыз ашәҭыц еиԥш лсахьа
ицәырнагеит. Ира зхы аԥхьа зыжәлар рыԥсҭазаара
зыргылақәоз ҳабацәа дреиуан…
Чымазарас илыхьыз зегьы еицҳамоу “гланды” ауп.
Аха аҳақьым Чакветаӡе “имаҷу џьара акы акәзаргьы
знык акы сыхьуеит ҳәа са сҿы баанагондаз ҳәа” –
дылзыԥшызшәа иқәиргылаз адиагноз зынӡа аусгьы
лыламызт. Антибиотикқәа рыла диблит. Ахәшә
џьбарақәа лыжәиҵеит. Москва даннарга, лчымазара
аҭоурых ианаԥхьа, илдыржәуаз ахәшәқәа анеиқәырԥхьаӡа рхы-ргәы ааныркылеит, иџьаршьазаап
лорганизм ачҳара ду шамаз, заҟа дыԥшӡаз, заҟа
дҵарауаҩыз инеиҳаны иӷәӷәаз аӡәы шлакәыз.
АҨЁБА ГАЛИНА ҲАҚЫИԤҲА, апедагогикатә
ҵарадыррақәа ркандидат:
КАП-ԥҳа Ира ҳгәы, ҳлымҳа лызкыдын.
Ҳашкол ахьӡ ҭызгахьоу аӡәгьы дреиԥшымызт.
Лымала далскаар иҳақым. Лаҳәшьеиҵби лареи арҵаҩцәа
ирывагыланы аҿар еихьдырԥшуан. Ҿымҭ гәаныла
ҳархыҽхәон раншьцәа Аҩӡаа, “ҳабз аӡаӡ алоуп” – ҳҳәон лассы-лассы…
Аԥсуаа ианакәзаалакгьы ԥсабарала абаҩхатәра змаз
аҵеицәа рылиаауан. Аха аԥсуаа аҵара рыцааиӡом
зҳәоз, ус ҳаҟазарц зҭахыз ақырҭқәа ракәын. Дара
иреиӷьу аԥсуак дҩагылар ҳәа ацәшәа рыман. Аԥсра
аҵкыс убри акәын изыцәшәоз. Ҳадгьылгьы, ҳаԥсуарагьы, ҳаԥсабарагьы рыԥсы алаханы иҟан. Бериеи
Сталини рполитика ҳагәыларшьырц иаҿын, рыкаҭақәа
ҳхадыршәуан.
Ҳзықәгәыӷуаз абиԥарақәа – ҳашьцәа дырӡит. Кьоу-шәоуқәак иацәынхаз рыла ҳажәлар рыгәқәа камыжькәа
ишааиуаз Аџьынџьтәылатә еибашьра Ду ҵысит.
Ажәларқәа зегьы реиԥш ҳаргьы ҳаршәшәеит, егьҳныԥшит. Урҭ зегьы иреицәаны иҟалеит аԥсуа школқәа
раркра. Ира леиԥш аҵара дуқәа ирылганы аԥсҭазаарахь раԥхьатәи ршьаҿақәа рынеихыгамҭаз,
аӡәаӡәала заҟаҩы шьақәырҟьада, рҳәоуԥшӡақәа
ирыхьдыршәада. Иара усгьы ҳагәкы-ҵәыкуа, ҳаихьыс-еиԥысуа ҳшаауаз ауп ашьаарҵәыра ҳашналадыргылаз…
Аџьынџьтәылатә еибашьра Ду иагаз Аиааира
ҩышықәса анахыҵуаз ауп. Абри аныҳәа Аԥсны
зегьынџьара иазгәарҭон. 1947 шықәса, лаҵарамзоуп.
Иҩынтәны иныҳәан ари ашкол азы. Ҩымчыбжьа
рышьҭахь ашкол аушьҭымҭацәа рхатәымҩақәа ирнылон, Ира Капба хьтәы медалла далгон. Ари ажәабжь
Гагра анҭыҵ Аҟәа Очамчыра уҳәа ирылсхьан. Хәҷи-дуи еизаз иаарылукаауан ахатәрақәа: Никәа Шамба,
Хәршьыҭ Шамба, Бекьиа Бганба, Шамиль Бганба, Ксагә
Мқьалба, Асланқьери Ҵ ышәба, Маџьыҭ Быҭәба.
Зхәыҷқәа ҭамыз асасцәагьы рацәаҩын. Аԥсуаа
еиҵагыланоуп уахь ишнеиз. Сара усҟан шықәсқәак
ҵуан ашкол салгазижьҭеи, сҩызцәеи сареи ҳахьнеиз
сыбла иабаз иахьа акәушәоуп ишысԥыло. Анацәа
ашәқәа рхьыссы, иааиуаз зегьы рылаӷырӡқәа неилаҭәон. Убри рханаршҭит Ира Қапба лықәгыларақәа,
лыбжьы гәкы ҿацаӡа. Излаз аиқәара иналнагазшәагьы
днарбон. Иахьа аԥсҭазаара акырӡа ԥхьаҟа ицеит.
Зхатәы камерақәа змоу даара ирацәаҩуп. Хәыҷык
жәеинраалак ҿырҳәала иҵазар ашырҳәа дҭарыҩуеит.
Ира лхаан убас иҟазҭгьы, ҳара ажәакгьы лхаҳҳәаауамызт, лҿахәы лара илҳәахьан. Ира лтәы
анаҳҳәо, Ира лбаҩхатәра еиҵаӡамызт Ада лхаҭара,
излеиԥшымыз даара ирацәоуп ҳҳәаргьы. Ира дпедиатрын, Лаҳәшьа дматематикын. Дааӡаҩуп, днапхгаҩуп. Ларгьы дажәаҳәаҩуп. Ира имаҷны инылҵит, егьи
уи ахьаа даиааирц азы дишеит. Ари высырҭа змам
аԥсҭазаара иатәу ԥҟарақәоуп.
Узхылҵыз иакәӡам узеиԥшрахо, узааӡаз иоуп рҳәоит.
Ада дзеиԥш ҿырԥшуп лааӡамҭацәа рзы. Сара агәра
згоит адунеи иахыҵәахьоу ҳашкол адаракәацқәа,
аушьҭымҭацәа заҟаҩы Ада илҿыԥшуа, дыргәалашәо,
илеихырхәо, иҭабуп ҳәа иахьанӡагьы гәаларшәага
дырга хәыҷқәак шылзаарышьҭуа. Ира Қапба лоума,
идырӡхьоу, аибашьраҿы иҭахахьоу, ақырҭуа-аԥсуа
еибашьраан иҭахаз, абџьар зкыз зегьы абра ҳаизнагоит. Абри зегьы амаа зкыу Ира Лаҳәшьа лоуп. Даҽа
шәҩуаа напхгаҩцәас уаҟа инанагаргьы, лара лҿырԥшы
баҟара шауа, уи ишықәныҟәо гәазымҭо дҟалашам.
Ашьха хаҳә даҩызахазшәагьы збо салагеит. Сықәра
ахьмаҷым акәым ҳәа исыԥхьаӡоит ус дысзырбо. Ус
дыснарбоит сара схаҭагьы аҿар рааӡараҿы даҽа малк
са сахьазхымхуа. Ашкол ашәышықәсахыҵра лара
лнапаҿы иҟоуп. Иаҳа ианцәгьаз, иаҳа иануадаҩыз.
Бымбои, уаб дынха-ҩызаргьы, аӡәгьы дынхаҩны,
дџьықәреиаарыхыҩны дмиӡацт. Аха анхаҩы ихылҵыз
дынџьнырхоит, дырҵаҩхоит, дҳақьымхоит, дпоетхоит,
дуасҭахоит. Урҭ зегьы заанаҭуп иара ахьырҵо уҭалар
иуҵоит. Аха Ауаҩра шьҭрала ишаауа абарҭ рылагьы
избоит. Избахьеит уи Ира лыла, избахьеит уи Лаҳәшьа
лыла, ибзиаӡаны агәра ҳиргахьеит Енвер Капба.
Аџьшьара шәысҭоит Ирина Қапба леиԥш иҟоу
лыхьыӡ арҿыхара аҭахны иахьышәыԥхьаӡо. Ари
“лырҵысра” Лаҳәшьа ишылҭахым еилкаауп, аха лара
лзын акәӡам. Насгьы Ира лзын зны иҳацралаз амца
арцәашьа ҳзақәмшәо лыԥсышьа аҭоурых ахьаадыруа
азоуп. Ари дара аус зцылуаз рмилаҭгьы ибзиаҵәҟьаны
ирдыруан. Ира аӡәыҳәа иҩагылаз, лҭахыра раԥхьа
зыжәлар зеигәырӷьоз кадрын. Убрыгьы ҳахырбааит.
Абри инацҵаны исҳәо ашкол ашәышықәсахыҵра
иазышәкуама, абас иҟаз аҭыԥҳацәа, арԥарцәа, ртәы
ахьышәҳәо исҭыхыуп ажәлар рҟны иааԥсахьоу, иаԥсоу
аушьҭымҭацәа рыхьӡқәа ҽеишәа иҭышәҵаарц. Даагап
Қапба Енвер Ерасҭа-иԥа – аҩымҭа хатәра иаԥсоу,
зхаҿсахьа иҵегь иӡыргатәу уаажәларратә усзуҩын.
Нестор Лакоба и-110-шықәсахыҵра аназгәарҭоз
ажәахә ҟазҵоз иара иакәын. Абри данаақәгыла Ирина
Қапба сҽаԥхьа дааиргылеит. Ешьеи еҳәшьеи –
рҩыџьагьы ишырҭахыз еиԥш рыжәҩа неибыҭаны аус
еицызушаз ракәын, илаџьалымкәа изааны даҳԥымхазҭгьы. Лара дазтәыз амедицина шакәзгьы, ҭыԥс
илуҭозаалакгьы илызныҟәымгоз, илзымдыруаз ыҟаӡамызт. Лажәа раӡан.
Сара исҭахыуп Ира лҩызцәа рацәаҩызарц, ииларц,
еизҳаларц, Анцәа лахьынҵас ириҭаз аҿынӡа
ԥықәсылак аӡәы иримҭакәа лҩызцәа апатриотцәа
ирҿыԥшларц. Илылҵраны, ма инылҵраны илындмырҵыз, қәрас ироуааит ҳҿар, рхы иаԥырхагамхааит.
Ианԥшылааит ҳажәлар ирха-раӡамкәа ирхарартәхьоу,
ирхыргахьоу. Уи аҭоурых ҳнапы иакыуп. Ҳара зықәрахь
инеихьоу ҳакәым, агара игараз иблалагьы ибеит Аԥсны
злагылаз ашьаарҵәыра. Убри зегь ҳхаҳмыршҭыроуп.
Ира леиԥш иаԥсоу рыхьыӡқәа уаҵәтәи ахьыбҿар
ирзынзыжьуа ашәҟәынҵароуп. Игәнаҳароуп уи леиԥш
иҟаз, иҟоу ртәы акы ианӡамкәа ингәылацәа иҳацәцар,
усҟан абӷа заҳҭаз заалымдарыла дҳаԥзырхаз ракәхоит. Лҩызцәа аиҿамсқәа иахьа ирацәазаргьы,
ҳаԥхьаҟа иираны иҟазаргьы лара лхаан имаҷӡан,
насгьы рыбӷақәа еиҵырхыр, еизҳар ҳәа ишәаны
ирышьҭан. Ҳаӷацәа иаҳзааргахьоу исса-мыссоу акгьы
ыҟаӡам. Иҳамбазшәа ҳазвысзоуп уаҵәы аԥықәсыла
ҳазҭо.
– Галина Ҳақы-иԥҳа, иҭабуп шәыҿцәажәаразы!
– Быгәҭакы бахьӡааит, сызлабыҳәо ҽеишәа иҭышәҵаала,
зноуп ашәҟәы анҭыҵуа …
… Хынҩажәеи жәаф шықәса дырҭазаауан. Ҩажәеи жәаҩа
заҵәык роуп инылҵыз. Ҩынҩажәеи хԥа шықәса ҵуеит
уи аахыс. Аха ашкол илыцҭаз, илхааныз,
дызлагылаз рыблақәа рыла, рыгәҭа дгылоуп,
лыбжьы рыцуп. Ирина Қапба Лаҳәшьа гәакьа раԥхьа
днаргыланы, абри абиԥара абиԥара џьбаран.
Уи ақәра иҭагылоу роуп аԥсуа школқәа раркра иахаанхаз.
Аха рыбжаҩык ишыҟарҵаз еиԥш
акәымкәа иаҳагьы ршьапқәа рпартақәа ирҿаршәны,
азнык азы уи абызшәа ианышәаз аԥсуа бызшәа ӡимцеи ирылԥааны, қәԥарала мацара ҳара ҳҿынӡа
иааргеит. Алабаҟьара ргәы ааԥнамҵәаӡакәа рышколқәа нагӡаны аҵарамҩақәа ирнылеит. Ақырҭқәа
рзеиӷьашьарақәа рыла, рыҵшәаара иаҿыз дара гәҭакыс
ишрымаз еиԥшҵәҟьа ашьҭархәаҽра рылдмыршеит.
Абри иабзоураны ҳаԥсуа школқәа рхьышьҭрақәа
ирхылеит. Иаадыртит.
Абри ақәра анҵра злахьынҵахаз Аԥсны аҵарадыррақәа Ракадемиа раԥхьатәи Апрезидент раԥхьа
днаргыланы, урҭ аибаркырақәа роуп изыбзоуроу
ауадаҩрақәеи аԥынгылақәеи зегь шьҭаҽны ҳбызшәа
аҳаракырақәа рахь иназгаз. Иҳәынҭқарратә бызшәаны, ибӷеиҵыхганы иахьыҟалазгьы дара роуп изыбзоуроу, дара роуп баҟаны иазгылаз. Уи ақәра ашәымҭа,
уи ақәра ашәҭымҭа, ицәгьа-ибзиа изанеишьаз роуп
ҳаинтеллигенциа агәҭлыхқәа, аҵарауаа рхаҭарнакцәа:
алитературеи , акультуреи, аҟазареи русзуҩцәа,
ҳаклассикцәа. Абарҭ зегьы рыгәҭа дышгылаз, аус
шрыцылуаз дынрылшәазшәоуп лҭыԥ ҭацәны дшаҳԥыло, дхьааха дышрыцрац дрыцраны лыхьӡ зқьышә
иқәмбац рыла дыззымдыруагьы дааигәаӡаны дзаҳбарҭахаз. Лара леиԥш заҟаҩгьы гәнаҳарыла рҳәоуқәа
ирхьыршәадаз. Аԥсны ицоз ашьаарҵәыра иаҳханамыршҭӡеит урҭ, иахьа иаҳа ҳаныбылуа, иҳаахахьоу
зегьы рҽырҿыцны, уи аиҳагьы нызҵхьоу ауазрақәа рхы
ҳаларҿыханы ҳаццышәха ҳанкарыԥсо, нас ҳаргәлеимданы ҳсахьақәа ԥшааны ҳашрыҿцәажәо…
Лара леиԥш заҟаҩгьы рыҟамзаара ҳныԥшуада. Ақырҭуара еилнашьааз, зцәыӡқәа узышьақәмыргыло, шәышықәсала изныԥшуаз шҳакәзгьы, маҵәа
иаҵәак зыԥшаарц зылшоз, зхы лазмырҟәуаз ҳабацәа
рдоуҳатә мчоуп ашьхақәа зхылҵыз. Мацәыс лаԥшеимҟьараны ҳалаԥш иҵазыршәало, лара лҩызцәа закәыз
аҭҵаара аҭахны изаҳаԥхьаӡо, урҭ рыхьыӡқәа иаҳа
иааигәаны рҽызҳаддырӷәӷәалогьы уи зҳәара ауеит.
Ҳара ҳамчқәа убри аҟара иԥаҳшәахьеит, анарцә иҟоу
ԥыҭҩык Ирина Қапба леиԥш иҟақәоу ҳаԥсгәҵхәцәа
аарцә иҟоу реиҳа рылшаратә, усмоу мышкы зны ҳаџьал
аҳәааҿы ҳаннеиуагьы ҳаиқәкра дара иаҳа ирылшарашәа еилыскаауеит. Ус шакәу Ира лпатреҭқәа
рыла избоит. Лыхьӡ уҳәар даарныԥап уҳәап, ақьаад
иаднакылаз лыԥшӡара гәлымҵәах мацарагьы уҳәаақәнаҵоит иара аԥсҭазаара ахаҭагьы азхара дшазымбацыз. Лара леиԥш иҟаз ракәхап, ажәа аԥсҭазаара
ахаҭагьы зхылҵыз. Ашьха унаҵагыланы апатреҭ
шҭухуа адыруазаргьы ахы инахаахаӡом, излаҟам акы
иацнаҵом. Ирагьы дыԥсабаратәын…
… Сажәабжь ахацыркымҭа аҟнеиԥш аиқәҳәаларсҭаҿгьы исгәаласмыршәар ауам лабҿаба исывагылоушәа нсықәҿыҭуа, инсываҩуа “иаауа”, збжьқәа
сгәы инықәҩуа урҭ аԥшьҩык аҳәса. Уи аахыс заҟа
аамҭа цахьоузеи. Рызегь рыԥсҭазаарақәа ирылҵхьеит.
Акызаҵәык инхеит зган аҿы итәаз аҩни, сгәалашәарақәеи, сареи… Сылаԥш иааҵагылалоит.
Аеҵә-ӡы даҩызан, лыхаара ахьынкаҭәаз ашьацра
иаҵәахуан, ма изымҵаныҳәо ҵлажәла ссирк шьҭиаауан.
Ааи, ааи, лҩызцәа анарцә измоу иаҳагьы аразҟы имоуп.
Уҭоубыҭ ахы зкыр, иуҵагыларц иуҭаху ацәаҩа бзиақәа
змоу иакәзарц шуҭаху еиԥш, анарцәгьы думазароуп
узнықәр угәы еихьызымшьыша. Аха иара иаџьалны…”
Иҟоу шәасҳәап, урҭ аагылаӡом. Зегь акоуп рыгәқәа ҳара
ҳзын иааҳәуам. Уи џьашьатәӡам, аха акгьы рылшаӡом
ҳара ҳатәқәа зеидгылар”, абас Нанба Михаил Дыгә-иԥа (аҳақьым) иан Хьымор лажәақәа баҟара руеит
иахьанӡагьы, егьырҭ ахҩыкгьы Антонина Аҩӡ-ԥҳа,
абеҳәшьа Қсениа, Шьушьа Аҩӡ-ԥҳа иацдырӷызуан.
Гагратәи аԥшьбатәи ашкол аҿы пионерԥыза еиҳабыс
аус зухьоу:
Ашкол санҭаз атлетика ласы азы аицлабрақәа
срылахәын аҭыԥқәагьы згахьан. Убас зны Гагра
еицлабрак аҽны ҳаҩуан. Агәаҵәкра сыхьит, убас
сычмазаҩхеит сҭаацәеи аҳақьымцәеи аԥсы инықәсырԥшратәа. Санзышьақәымгыла Ира Қапба дысзааргеит. Сылхәышәтәуан. Саналлырга, сан ҟәрышьқәак аашьҭылхын ҳаиманы рыҩны ҳцеит, нхарала
иаҳзааигәоуп. Аԥарақәа нылзылкит, насы аамҭагьы
цәгьан, акы ахәшәқәагьы рыхә лгаӡомызт.
–Аԥара азоума сара шәзысхәшәтәуаз! – иахьанӡагьы
ҳақьымк иҟнытә исмаҳацт уи лажәақәа.
– Ирина Қапба хәбаҟа шықәса слеиҳабоуп.
Дсыздырӡомызт лыӡбахә ҳарҵаҩцәа рыла иансаҳауаз.
Уи адунеи деицадырхьазаарын. Хымԥада Гагра
иреиҳау медицинатә ҵараиурҭак аалыртуан. Гагразын
лыԥсы ҭылхуан лашьа Енвер Қапба иеиԥш. Абас иҟоу
шәышықәса рахь зноуп даниуа. Диит лара. Аха имицгьы
даиуит дцәыӡны.
Зарик Аветисиан, Ашхен Минасиан, Нуца Багаԥшь-ԥҳа, Ламара Аласаниа уҳәа зхәыҷқәа илхәышәтәхьаз
шәҩыла ирҳәамҭаны исаҳаит уахынла ачымазаҩцәа
рахь данныҟәоз, ма Лаҳәшьа, ма Ашьа руаӡәы шлыцыз.
Аҵых агәазы игәаӷьны лымала дырзоужьуамызт…
– Саҭамыз бара бҿы, аха Ҭемыри Нурии аныхәыҷқәазоуп. Ран илыҭаны Москваҟа исышьҭит,
хар змам ҳақьымк илырбарц азы. Таболин зыжәлаз
хәыҷтәы педиатрк иҿы инанагеит. Ажәла “Қапба”
аниаҳа даршанхазаап. Нас длазҵааит, “Ирина
Капба дыжәдыруазма?” –
ҳәа. Иара заҟа иџьеишьаз инеиҳаны ари азҵаара лцәа
дыҭнарбзааит ларгьы.
– Сыԥшәма иаҳәшьа лоуп! – ҳәа иалҳәеит.
Рацәакгьы бжьымсит, акәурорт Пицунда аадыртит,
уа напхгаҩыс сҟалеит. Абас ахәыҷқәеи рани илырххьаз амҩала В. Таболин ԥсшьараҳәа Пицунда
даҳҭааит.
– Виачеслав Таболин, ахәыҷтәы педиатр, апрофессор, шәхәыҷқәа сынрылаԥшырц сҭахуп, аниҳәа,
аҩныҟа дымҩахызгеит. Ашҭа ҳанынҭала инаркны, иҩыза
гәакьа дшихьаауаз убаратәа, лара дзықәгылахьаз
адгьыл, ҳара ҳгәараҭа аҟны иаара лыԥсы ҭаны дибазар
аҟара иҭынчра иалзбаауан иҭынчымраз акы.
– Ари, ари дызусҭада? – ибжьы имҵноуп иаразнак
илаԥш нзықәшәаз, аҭӡамц аҿы икнаҳаз лпатреҭ ахь
дышнеиз.
– Ира Қапба лоуми, сара саҳәшьа, – сҳәеит
ҳшеизыҟаз шықәсқәак раԥхьа ишиаҳахьазгьы. Зназы
егьааџьасшьеит. Аха нас хрыжь-хрыжь ацәажәара
дналагеит: – 1947 шықәсазы Москватәи амедицинатә
институт ҳаицҭалеит ларгьы саргьы. Дызнымаалодаз,
аԥсы зхалымҵодаз, зегь ҳзын дгәадуран, дырҵаҩын
дыцхырааҩын, лнапаҿы илзаамгоз маҭәар ыҟазма.
Ҳфакультет аҟнытә астудентцәа, алекторцәа зегьы
ҳанлылаҵәеит. Гагратәи аԥҳәызба абри лоума ҳәа
деибадырбалон аинститут иазеиԥшу еизара дук
анымҩаԥысуаз. Аха сара рацәак исызнамгакәа схы-сгәы ахшәаны икажьны сцеит, имцаны ишсыцралазгьы.
Лара ҳфакультет аҿы акомҿареидгыла амаӡаныҟәгаҩыс дҳаман. Исыхьыз еилылкаазаап, афымца
дәыӷба дынҭалан, дсышьҭаланы Риазань днеит. Сыбла
иабоз сызхамҵеит. “Ирина Қапба!” – лышҟа шьаҿақәак
ныҟасҵеит, аха сҽааныскылеит, баша дшымааз
снырит.
– Избан ус зыҟоуҵаз, – слымҳа лкит, ҳара ҳҭагылазаашьа уара утәы аҵкыс еиӷьны удыруама, нас ус
анакәха ҳазегь ҳҭыҵроуп, ашә аҳаркуама ҳфакультет,–
ҳәа дсылабжьаны, сеидкыланы, лаԥхьа сыргыланы
саалгеит. Амедицинаҿы иахьа исымоу ахьыӡҳәарақәа
Ира лоуп изыбзоуроу. Ииашаҵәҟьаны, лара лакәымзар
уаҳа схынҳәып ҳәа сгәы иҭамызт. Лҩызцәагьы,
дазырԥхьозгьы, иара ҳ-Совет медецинагьы ааха дуӡӡа
амоуп, аҵара лыцызҵоз зегьы дҳалыукаауан, аӡәгьы
дҳаиԥшымызт.
Абарҭ ацәаҳәақәа равтор, жәаҩыла сзыҿцәажәахьаз
рыбзоурала шьҭа ҳәашьа сымамызт Ирина Қапба
дсыздыруамызт ҳәа. Енвер Капба абри ансзеиҭеиҳәоз
аҽны хықәкыла сзызнеиз Гагра ҳаӷа инапаҿы ианыҟаз
иара ихҭыргахьаз ахҭысқәа ишрызкызгьы, еиҿырԥшрак
аҿы Ира дигәалаиршәеит. Абри иаҳагьы сгәы сҽыннаҵеит. Зны аҩны аганаҿы итәаны ԥшьҩык аҳәса ргәы
дырзалымхуа излацәажәоз иаҳа дааигәаӡаны саԥхьаҟа
дааиргылазшәа дысирбеит, сгәы иҭыхоз азҵаарагьы
ирласит. Лыԥсы ҭаны дынсываиргылазшәа, еицрылаҵәахьоу ашәеиԥш дсыцдәылҵызшәоуп еиҭеиҳәази,
иареи, лара исзымдыруази шысзааигәеитәыз. Инызбаалаз ари атрагедиа акырӡа шахыҵуазгьы, иара
ицәеижь иаламбацызт. Сгәгьы иҭаскит иара, ихьӡала
сызлагаз ашәҟәы аума, аҩбатәи ашкол ашәышықәсахыҵра иазыскыз аума, урҭ раԥхьа иҭсыжьырц
лара илзыскыз ашәҟәы хәҷы…
Сажәабжь ахыркәшара хәбаҟа даҟьа шагыз цатәыс
исоуит Шәача. Агәеилашәа лрахәц еиԥшоуп уи аҽны
сеихәыдхашәаны уа сшалаз. Сгәы зынӡагьы исыцымныҟәеит. Иаасҳәақәаз рыхәқәа шәаны дара мгаӡакәа
сҿынасхон (бзиашәа рыхәқәа ушәаанӡа унапы
иадыркӡомызт).Нас сышьҭаҿырҭуан, иансмаҳалакь,
исыхьӡаны сыжәҩа аанкыланы иаасыхон. Иџьасшьоз,
исыхьыз снырхуазшәа аӡәы вбак сыҭара изымгәаӷьит.
Аҭамзаара шьҭаҵо, иҭабуп ахҳәаауа сҿынасхон.
Џьаргьы ииашаны амҩа ахьеихысымҵәаз азы наҟ-ааҟ
иааиҿагылаз х-машьынак сышрыбжьагылаз збеит.
Аныҟәцаҩцәагьы ҭыҵхьан, аха урҭгьы ажәак рызсықәымҵеит. Рӡарақәа кны, аԥыр-ԥырҳәа рыхқәа
шырҟьози, ажәҩан ишаҵаԥшуази уажәоуп цқьа саназхәыцуа… Цәгьалаҵәҟьа исхызгаз сымш санымӡалакәа
сеибганы сааит аҩны. Аҽнытәи сымш ахьанҭара уаҳа
сынзаҵымҵӡакәа, иаасыди-баҳәалаз ахәыҷқәа рылагьы исызхмырԥсааӡакәа ишыхәлара ихәлеит. Мшаԥымзазтәи амш хьшәашәарақәа уи аҽны излареиԥшымыз
ала, ҳахьтәаз ашәшьыра аанҳмыжьыцкәоуп ҳгәыла
арҵаҩы Инга Шармаҭ-ԥҳа дшааиз. Акраамҭа ҳаицәажәон. “Қапаа рыԥсра” налҿыҵшәеит нас ацара
лҽазкуа. Зназы слымҳа агәра сзымгеит, ԥхыӡла
исаҳазшәоуп сшаахьаҳәыз, сҽааныскылеит, дсызҭымҵааит. Сыбла даахыгьежьылеит Аделаида Қапба,
иара убас еилҳархыз лаҳәшьа лыԥсҭынхақәа лнапҩымҭа ашәҟәқәа, ацхыраара зылҭахьаз ананамгацәа
рзын илшьҭлоз рыхҩылаақәа, илхәшәтәуаз рзы
ахәшәқәа знылҵуаз, дасу еибатәыз рыла еиқәҵа-еиқәҵаны, ишаанагара иҟаз луада ахышәара аҵышәара
зегьы дара ирымҽхакны ирадны иқәын. Лпатреҭ дукгьы
адиван иахьықәгылаз, абарҭ зегьы ахьҳарҿыцыз лара
илԥырхагахар ҳәа сшәан ирласны рыԥхьакразы
сшәыцхраап сҳәеит ҳусура аныхҳаркуша, лымала
илзынсыжьыр даазрыцҳашьаны.
– Бысцәымшәан, уи сара сагаӡом, сзышьцылоу
ауп,– илымухаҭеит сышлыҳәазгьы. Ирина Қапба
лыԥсыԥ алагаҩагабжьы сзырҳауаз абарҭ зегьы
рырҿыцразы агәаӡыӡара сыман, илызхымгарызшәа
збон, акы лыхьыргьы схы иавзбо аҿынӡа исыдыскылахьан. Сара лааҩсан итәоу слымбаӡо партреҭқәак дрыхәаԥшуа наҟ ахара даныргозгьы ыҟан, уи
лнысхуан… Нас игәаӷьны сҵааит: Инга, ишԥабҳәеи,
Қапаа бҳәама, уи иацыбҵаз ажәа закәи?!
– Аҩны шәыҟаӡамзи, Каԥба Енвер Ерасҭа-иԥа…
– Ишԥа? Дыԥсныу?! Сеихеит, сеихеит уахь, ишылашьцара ишылашьцахьазгьы. Усҟан акәым, иахьазгьы
ихасҵарц сҭахым…
– Ааи, сабамҩахыҵуаз, даҽаӡәы ила ишәмаҳауаз,
ихәлацәеит шьҭа уахь шәабацо шылҳәоз са саԥхьа
ашҭа иҭыҵырц зҭахыз лаԥхьа сара инсыжьит…
Ауаҩы иԥсҭазаара даналҵыз амш аҽны аԥшаара
ҳалагоит уи акәша-мыкәша. Ҳаимдоит, игәы аанызкыларыз иахьа дзыниазеи ишиҭахыз дыҟанеи ҳәа. Ус
иџьаҳшьоит ҳара ҳала ихьзаргьы. Аныӡбара ҳалагоит
уи аҵыхәтәантәи амш. Ауаҩы диаанӡа илалахьаз
мгәаҭа дахьынӡаҟоу акәӡам данашьуа. Аха ҳацәымҩашьо агәра аагоит, ҩажәеижәабатәи ашықәсқәа
инадыркны аԥсуак ҽнак хәлаанӡа ишиҭаху ибӷа
неиҵыхны иҭаацәа дышрыламԥшыц. Афатә, ажәтә,
ашәҵа амазаареи амш бзиеи акгьы аанагаӡом иара
изын. Аиҳаракгьы Енвер Қапба иеиԥш иҟаз ауаажәларратә усзуҩы, зыуаажәлар рхьаақәа згәы иҭысны
ицоз…
Аха уи иагьа гәыхь дыриааиргьы, иԥсҭазаараҿы Ира
Қапба, Аделаида леиԥш дивагылазҭгьы иҟаларын
иҵегь анҵра илахьынҵахаргьы.
“Енвер Ерасҭа-иԥа игәы аагыланы дыԥсит ҳәа
ансаҳа иаразнак Аделаидалоуп саԥхьа иаагылаз.
Исыздыруам уи ишылхылго. Иара ила акәын зегьы
рхашҭра лылыршаны. лусура ала лгәыӷрақәагьы
лышьҭзырхлоз…”, – лҳәеит Татиана Мықәба.
Аделаида лзын Ирина лыԥсы ҭан илаџьалны
дҭахазҭгьы, насгьы Енвер Қапба дахьынӡалхагылаз.
Урҭ рыгәҭыха акакәын, бымшәан, сабабыхәо ҳәа
ибжьы есымшагьы иаалықәиргон, лабашьара лзиуан.
Еицәырӡоз ҳәа акгьы рымамызт,бгәы иаанагозеи, угәы
ишԥаанаго ҳәа ргәаанагарақәа еицыршон. Иџьоушьогьы
иҟамызт. Ларгьы дкоммунистын, апартиа амаӡаныҟәгаҩысгьы днарышьҭхьан, ажәлар рҟны анапхгара
бзиацәа илылоу агәра игон. Аеҳәшьара инаваргыланы
уи аус аҿы игәҭыха лыцишон. Усмоу, ашкол аиубилеи
Аԥсны Апрезидент иалхра ашьҭахь имҩаԥгазар иаҳа
иԥшӡоуп ҳәа инықәрԥшны аҽҳәара иҳәахьан. Лыдагьы
дыхәшәымызт, иара ида ларгьы шьҭа аԥсҭазаара
дазхәыцуамызт. Реизыҟазаашьа ецтәи амш аҟнытә
иаауамызт. Аешьцәа Леиауантии Ерасҭеи аамҭала ҽнак
инеибамбар еиҿыԥсаауа ианыҟаз еиԥш акәын рыԥсқәа
шеихәлаз арҭ аҩыџьагьы. Дара рҿы иаҳагьы аҽарҭбааит
рабацәа злаҟаз. Омашәа иаабаргьы ҳиашам. Архнышьана ааиҩызҵәаз аешьцәа бзиа ианеибамба нас
ҳәатәыс иҳамоузеи, аха ус иахьыҟам ԥасагьы ирацәан,
иахьа иаҳагьы ирацәаҩуп. Енвер Қапба акы ихьуеит ҳәа
иҟадаз, згәы иҭашәодаз дыздыруаз рахьынтә. Аха
иԥсы ахьынӡаҭаз Аделаида саҳәара дахьӡеит ҿырԥштәык: Ерасҭагьы Гаграҟа иашьа данааига, хаз-хазы
анхара иалагаанӡа, ҩнык аҿы ииуаз рысабицәа
анеицырааӡозоуп. Асаби данилакь, раԥхьатәи ашәымҭақәа (аминуҭқәа) инадыркны иибо, иаҳауа идикылоит
иан лыԥхареиԥш. Еилых дызмамыз анацәеи абацәеи,
ргәеибабылра, реизыҟазаашьа рхәыҷқәа ирнырхьан,
дара рзын ан илкыкахшын. Инрывак-аарывакны иҟан
аешьцәа малла еицлабуаз, еиҵашьыцуаз. Аха арҭ ишиз
еиԥш, абри ааӡара иацыз аԥшӡара шьалк еиԥш
ишарԥхоз мҩашьо рылаԥшқәа еихын, еихәон, еицхыраауан. Иҟалап иара убри азын акәзаргьы Енвер Қапба
иԥшәма Изольда сҭаца аҳкәажә, лхәыҷқәагьы усоуп
ишрылалааӡаз ҳәа Ада дызлеигәырӷьо. Уи лԥацәа
ҽназаҵәык Аделаида лҟны имнеикәа ианаалакь
иралҳәозаап, ҳаи абаақәа, уа шәлавс-ҩавсуеитеи,
бышԥаҟоу ҳәа лашҭа шәынҭамԥшыкәа чҳашьас
иашәҭозеи, шәнымҩахыҵны дзыжәымбарызеи” – ҳәа.
“Ирина Қапба”, “Енвер Қапбеи Гагреи” ҳәа хаз-хазы
ирзкны ашәҟәқәа ҭужьыргьы, рыхьыӡқәа еилымсыр
ауӡом. Аӡә иҟны егьи даанагоит, аҵла адацқәа реиԥш
еилысны ицоит изыхьӡази, изхьымӡази, изыхьӡараны
иҟази. Араҵла акы ыҵҩааргьы, егьи иннакылоит, икаҳар
ауӡом адацқәа ныҵжәаны. Руак иахылҵыз амахә дуқәа
рбӷьыц иаҵәақәа рыла ирҵәахуеит иргәылҩааз
амахәқәа, Енвер Қапба Ирина лзын иныз ахәрақәа иара
ишықәсқәа рыла рыҵәахышьа иҽшақәиршәоз еиԥш.
Аха сара саннеи (иабаадыруаз акәымзар иаџьал
Ааигәахахьан) инҵыра шкьаҿхоз инырхьазшәа Ирина
ԥшьыџьараҟа дигәалаиршәеит. Дшизымхоз сбарҭахеит. Абанҭ аԥшьҩык аҳәса, абри сҩымҭа ахац
зласҳаз аҳәса рҟнытә Ира лыӡбахә ансаҳа иаразнак
иара иҟны сцаны сахьиҿымцәажәаз азы схы авба
асҭеит. Избеит иаҳәшьа дшизымхоз. Акыр шықәса
лара дшеиҳазгьы, ирҳәоит иара изын ари зыԥсы ҭоу
ҿырԥшыганы ахааназ дизынхеит ҳәа. Есымша длыҵаԥшуан, ҵарала дахьыҭбааз мыцхәы длеигәырӷьон ҳәа.
“Уаҳәшьа дурҽхәар аԥсуаҵаслагьы ииашам, аха
ибасҳәоит Ира лыԥсы ҭазҭгьы аибашьра адәы
даақәҵны лхы хчык ишылалымҵоз. Аԥсны аԥацәа
дышрывагылазаауаз, заҟа ԥсҭазаара еиқәлырхарыз. Уи
Қапаа ҳакәӡам, аӡәгьы дузидкылаӡомызт. Ииашаны
адиагноз ақәргылара, ирымароу ахәшәқәа рыдгалара
анаҩсгьы уи аԥсуаҵасгьы аҵиаахәшәқәа лхы иалырхәон. Ахәшәқәа иаҳа ахәшәра анрылоу ҳәа амшқәагьы
алхны илыман, амшынҵа Ада илымазар ахәҭоуп, уи
акгьы лмырӡӡеит. Дыԥсит ҳәа сара ихасҵаӡом, лыԥсы
ҭоушәоуп сышлызхәыцуа схаҿы данаазго. Избанзар
зымаҵ луаз лыжәлар рыцҳасшьоит. Иахьатәи ҳаамҭазы
акәын уи лҩыза аԥсны данаҭахыз” – абас иаартны
дсацәажәон…
Ира Қапба лыӡбахә зны ишсаҳахьаз зынӡагьы
издыруамызт. Лара илызкны зҵаара хыцәкгьы
исымҭацызт, қәкысгьы исымамызт. Сзызнеиз Гагратәи
ахақәиҭра иазкын. Аха уа сандәылҵ ашьҭахь сыпланқәа рҽырԥсахит… Убри азоуп Ира илзыскыз ашәҟәы
хәҷы аҿы иаргьы дзаацәырнагаз. Аамҭала зны, Ирина
данқәыԥшыз, Қарҭаа дрыҳәаны Гагратәи ахәшәтәырҭа
еихагылак ахадмыргылакәа ицрымҵыз, нас Гагратәи
апартиа актәи амаӡаныҟәгаҩыс иара Енвер Ерасҭа-иԥа
даныҟала хәамц дук шнаваиргылаз еиԥш, Аԥсны
Агимни, Абираҟи Агьерби раԥҵаразы акомиссиа
еиҳабыс данамаз лара дахьӡазҭгьы заҟа гәаанагара
ҟаимаҭ цәырылгарыз. Аҳәара мацара акәымкәа, заҟа
цхыраара рымҩақәа аалыртрызеи. Бзиа ирбоз рышкол
иагьа рыла ирԥшӡаны ашәы-шықәсахыҵрагьы еицымҩаԥыргарын…
Ома зхызгахьаз аԥсуа нбанқәа реиԥш ирзеиԥшыз
аҟазшьақәа убарҭоуп Енвер Қапба дыздыруа, Ирина
зынӡа думбацзаргьы. Сазыхынҳәырцгьы сҭахуп Ирина
Қапба лыблокнотқәа руак; “Аблокнот иаҵәа”, абри
аԥсуа нбанқәа рҵара иазкын. Дара анбанқәа анылҵеит
арымарахьтә, аган аҿы. Арыӷьарахь ала урҭ злоу
ажәақәа, аха қырҭуа нбанла, избанзар рышкол
мчыбжьык ахь аасааҭк ақырҭуа бызшәеи алитературеи
ддырҵон.
Ирина лымца зызхымгоз лаҳәшьа Ада,
ажәа “аеҳәшьа” анлаҳалакь лыццышәқәа
канаԥсозҭгьы, уажәы илзацлеит “аешьа”.
Ахы зықәшәаз агараҭыԥеиԥш дарҵысуеит уи,
лыжәла аԥашә дацқәа лгәы ианкны иацҵырхуазар аҟара. Аеҳәшьа
лыла ибылхьаз, аешьа ила дыблит иаҳагьы инеицәаны.
Аха амца икыднаблаахьоу абахәра ҿыц аԥсы шҭало
еиԥш, ирызнымҵыз нылҵырц азы, ирзынамыгӡаз
иахалҳарц азы иаҳагьы ирацәахеит лгәалашәарақәа, иҟаҵатәу, еиқәрхатәыу.
Иаҳагьы ирԥшӡатәхеит урҭ рышьҭақәа знымҵуа, аҵара
ахьырҵоз, рышкол ргәыблырҭахә арԥшӡара, дара
реиԥш егьырҭгьы агәлымҵәахқәа зыҵсы ҭоу ирыцзар
азы. Заҟа дымцакыз аҟара иаҳагьы дӷәӷәахеит уи аԥсуа
нбан еиԥш…
Аамҭа ццакуеит аӡәгьы иаҳзымԥшӡакәа. Ҳазҭалаз
ашәышықәсеиԥш ус иниасышт. Ашықәсқәа ццакыцыԥхьаӡа иаҳа иҳалслашт ҳцәыӡқәа, иаҳагьы иааигәаны иаабалашт, иаҳагьы иаҳнырлашт ҳагхақәагьы,
ҳзыхьӡараны ҳахьызԥаақәазгьы… Аха иҳамоуп
иаҳзынамгӡази, иҳаԥхази, ҳареи ҳаиҟәшара алзмыршо
доуҳатә мчык рызегь рхаҿсахьақәа ҳзааигәазтәыша:
Амра, Ажәҩан, Ҳхьыԥшымра. Изҿыхәоз рӡыхьхәқәа. Урҭ
аангылашьак рмоуроуп ҳара ҳаиԥш. Еиҵаҳхлароуп
убасеиԥш, ҳара ҳнаҩсгьы урҭ иҭамбакәа ахьхьаҳәа
иааиларц. Шьардаамҭа анҵыра рынҵырахарц азы. Урҭ
Хәрашәақәоуп, урҭ аԥсуа нбанқуоуп. Урҭ Анбанқәа
милаҭс иҟоу рынбанқәа иреиԥшӡам, Ҳаԥсадгьыл
Аԥснеиԥш ирымоуп рхатәы ҭоурыхқәа, рхатәы рыԥшӡагақәа, рхатәы еҵәахәқәа…
Ира, сара саҳәшьа, са сзын иҭамбаз ӡыхьуп, ари
ихымбылыз шәҭыцуп зҳәаз Енвер Қапба иҽцәажәарак
аҿы баша иалимкааит ажәасак, – иара убри ала
иԥысҵәаргьы сҭахыуп: – Ҳаӷацәа иаҳзаарымгаз ыҟаӡам,
урҭ зегьы ҳзышьцылахьаз, ҳазнышәалоз, аҵыхәтәан
хацәнымырха илаҿагыланы ҳаҷкәынцәа рхы зқәырҵазоуп. Аӷа иабашьра шыцәгьаз иаадыруа ауп, аха
иахьа исҳәоит уи иаҳа ишымариаз. Аха ҳара-ҳара
ҳаицәыхарара, ҳаиҿагылара, ҳаҽшара ҳхаҭақәа
ҳҭархагақәа ируакыуп, уи ауп ҳаӷагьы дыззыԥшу.
(Армарахьтә арӷьарахь) Адқьа Нанба Ирараа ранду, ашкол аргылара иалахәыз аџьам иԥшәма Иаҳиеи уи лыӡӷаб хәҷы Наргизеи.
