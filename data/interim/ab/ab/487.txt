

А Л А Ш А РА

Иҭыҵуеит 1955 ш. раахыс





АредаКтор хада Анатоли Лагәлаа

Аредколлегиа: Валентин Кәаҕәаниа (аредактор хада ихаҭыҧуаҩ) Вахтанг Аԥҳазоу Даур Наҷҟьебиа Гәында Кәыҵниаԥҳа Зураб Џьапуа Гунда Сақаниаԥҳа Дмитри Габелиа Альбина Анқәабԥҳа


(аҭакзыԥхықәу амаӡаныҟәгаҩ)




Ауаажәларратә хеилак: Џьума Аҳәба Витали Амаршьан Владимир Агрба Геннади Аламиа Алина Жьиԥҳа Платон Бебиа Алықьса Гогәуа Гьаргь Гублиа Владимир Занҭариа Виачеслав Бигәаа Руслан Қапба Шоҭа Салаҟаиа Валери Касланӡиа




Ельвира Арсалиаҧҳа Анзор Мықәба Мушьни Миқаиа Заира Ҭҳаиҵыкәԥҳа Терент Ҷаниа Алхас Чхамалиа


Аҟәа — 2016


АХЫҚӘКЫ ҬБАА ЗҾАԤХЬА ИҚӘЗЫРГЫЛОЗ


Аԥсуаа иналукааша рҵеи лаша, ашәҟәыҩҩы, аҵарауаҩ-арккаҩы, ауаажәларратә усзуҩы Омар Бирам-иԥа Беигәаа (1900–2001 шш.) диижьҭеи сынтәа 115 шықәса ҵуеит. Абри арыцхә инадҳәаланы Аԥсны аиҳабыра рықәҵарала инарҭбааны иазгәаҭахоит ииубилеитә ныҳәа, ҳазну ашықәсгьы рылаҳәоуп иара ишықәсны.

Д.И. Гәлиа аԥсуаа дҵәатәы шьаҟаны дышҳазгылаз еиԥш, амҳаџьыраа ир хылҵшьҭроу О.Б. Беигәаа дҵеи хьӡырҳәаганы, дымшны ҭырқәтәылатәи ҳа уаажәлар дрызкашәеит. Иара зымҽхак ҭбааз интеллигент уаҩын, изаанаҭ хада анџьнырра инаваргыланы, еицеиԥшны қәҿиарала инапы рылакын акыр арҿиаратә усхкқәа: ажәеинраалақәа рыҩра, аԥсуаа рбызшәеи, рҭоурыхи, рмифологиеи рыҭҵаара, афольклортә материалқәа реизгара. Абарҭ ахырхарҭақәа зегьы рҿы иара ишьҭа ҿаҿаӡа иаанижьит. Ҵабыргуп, ипоезиатә рҿиамҭақәа раамҷыдаха инапы иҵижьыз аусумҭақәа зегьы ҭырқә бызшәалоуп ишҩу. Аха иҭҵаарадырратә лшамҭақәа, хаҭала аԥсуа бызшәеи афольклори ирызку, ихарацагоу усумҭақәаны ишыҟоу еилкааны, Д.И. Гәлиа ихьӡ зху Аԥсуаҭҵааратә институт аҟны иазԥхьагәаҭоуп урҭ аԥсшәахь еиҭаганы хә-томкны рҭыжьра.

О.Б. Беигәаа ахықәкы ҭбаа зҿаԥхьа иқәзыргылаз, збаҩхатәра хаҭәааны аар ԥшра зылзыршаз, згәыхәтәгьы иахьӡаз ҵарауаҩуп. Илшамҭақәа ахә ҳаракны иршьеит Аԥсны аиҳабыра. 1990 шықәсазы иҭыҵыз иа жәеинраалақәа рышәҟәы «Асҭампылтәи аԥсуа бжьы» азы ианашьан Д.И. Гәлиа ихьӡ зху Аҳәынҭқарратә премиа, ианашьан «Ахьӡ-Аԥша» аорден I аҩаӡара; Аԥснытәи аҳәынҭқарратә университет ҳаҭыр зқәу апрофессор ҳәа ахьӡ ихҵан, уаҟа иаԥҵоуп иара убас ихьӡ зху астипендиагьы; Аҳҭны қалақь Аҟәа иаартуп иара изкны Аҩны-музеи, иара убас абраҟа иреиӷьу амҩадуқәа руак ихьӡ ахуп.

О.Б. Беигәаа ииубилеи инамаданы ажурнал «Алашара» аредакциа иаԥшьнагоит аҵарауаҩ иусумҭақәеи иара изку еиуеиԥшым аматериал қәеи ркьыԥхьра.

Валентин Кәаӷәаниа, Афилологиатә ҭҵаарадыррақәа рдоктор
АԤСУАА ҲАЖӘАҲӘА


ОМАР БЕИГӘАА ДИИЖЬҬЕИ 115 ШЫҚӘСА ҴИТ


Ҳаҭыр зқәу ҳаҧхьаҩцәа, ишәы даагалар ҳҭахуп «Нарҭааи» «Абрас кьыли» ирзынархоу аҧсуаҭҵааҩ ду Беигәаа Омар ианҵамҭақәа. Урҭ автор иҩыражәаҳәа аҷыдарақәа рызныжьуп, иагәылалараны иҟоуп адиалектологиатә лабораториаҿы аҭыжьразы зырхиара ҳаҿу иҩымҭақәа реизга. Арҭ анҵамҭақәа акьыҧхь иаздырхиеит адиалектологиатә лабораториа аиҳабы Е. Қь. Кьылҧҳаи аҭҵаарадырратә усзуҩы еиҵбы Н.В. Ламиеи.










Нарҭаа	Нарҭ Хны́шь


Аҧсыуа ҧрофессор ҧхаду́, Инал-иҧа Шьа́луа ду Иҩымҭеи ажәлар рҳәамҭеи Ирыхҳәаа́уп арыи ажәа ду:

Ара́а сажәа рыҧхшьагьы Ишақәнага́у иы́ҟамзаргьы, «Ҳаҧсышәа раҳа́аит, иыҩх́ааит, Имыӡрацы», сҳәеит саргьы.

Иаҳа ие́иҕьу ҳәа́шьала Иҳәаны́, иры́ҧхны, иеинраа́ла Шәҟы ҭызгао аӡәы дҟала́р, Сиа́ихырхәауеит гәа́кьала.


Афырха́цәа На́рҭаа зҧа́з, Ҭыҧҳа ауҧашәыл дызыҧҳа́з, Саҭаны́иа иылха́ҵаз Афы́руаа ра́б Нарҭ Хны́шь.

Шәҩы фырха́цәа ра́ба иауп, Гәында́ ҧшӡа ла́ба иауп,

Саҭаны́й Гәа́шьа лха́ҵа иауп, Амрадасхаит Нарҭ Хны́шь.



 насыҧ имоуп

Саҭаныиа Гәашьа

Афырха́цәа Нарҭаа зҧа́з, Гәында́ ҧшӡа дызыҧҳа́з, Ра́б Нарҭ Хны́шь дызха́ҵаз, Рыхьы ауҧашәыл Саҭаны́и.

Шәҩы́ фырха́цәа дыра́нуп, Гәында́ ҧшӡа дыла́нуп. Нарҭ Хнышь дыиыҧҳәысуп, Рыхьы еиҭа хьы Саҭаны́и.

Шәҩы́к зыхша́з лакәымшәа, Лцәа́-лжьы́ ашәырҭа́ҭаха, Наӡа́ӡагьы дыҿа́ушәа, Аҧшӡаӡа Саҭаныи.

Зыҧшӡа́ра иа́гымхао, Иыса́амҭагьы иҧшӡахао́, Ҭакәажәхара зҧе́иҧшымхао, А́ҧшӡа, а́хаа Саҭаны́и.

Луы́шьа-ҳәа́шьа аамысҭа́шәа, Зегьы рзы́ дхаа́, даҧсы́шәа, Зыуаҩы́шәа-зыле́ишәа Хсаа́лагау Саҭаны́иа.

Анцәа иылша́ диырбарцы́, Дыззы́мдыруа дырҵарцы́, Хсаа́лага ҧҳәыск дырбарцы́ Иыишаз лакәыушәа Саҭаны́и.

Ҽы́нла дкаҧхао́, дымра́ушәа, Уахы́нла дкаҷҷао, дымза́ушәа Дәы лы́рҽырбарцы дыша́ушәа Агәы́ еизырҳаҩ Саҭаны́и.

Лша́ра дыуӡӡа, хәарҭаӡа́, Хышы́ҩ ҟа́за, нап ҟаза Ауҧашәылӡа, ахәа́рҭаӡа, Маашьа-мааҧса Саҭаны́и.


*
Лцәа маҷк аахтыр злаҧш наахауа Иычҳа́ра ы́ӡны ихы́ иы́мҟьауан, Ашәтәы́ла ашьхан не́имылдауа Шьхаи мардеи дырҿаҧхауа́н.

Аҧсыны а́га не́имылдауа Амшы́неиқәа дхыҷҷа́лауан. Амшы́неиқәа дхыҷҷа́лауа А́ҕбагаҩцәа ры́ла хылкыуан.

Аҕбагаҩцәа ры́ла ныхкла́ак Ры́жәҩа кшаны игача́нкыуан. Иыӡхы́ҵразы аҧа́н иа́суан: Ры́ҕба-рканџьа ҧыххаа ицауа́н.



*
Саҭаны́иа неимда́ ааимдарҭас Ҟәбинеи Бзыҧи еиҕьылшьауан. Рыҧшаҳәақәа гәха́рышҭырҭас Иылгәыҧхауан, иеимылдауан.

Бзы́ҧ аҧшаҳәа́ да́валаны Иахьы́ҵыҵуа дазцалауа́н. Уа́антә Ҟәбина лҿы азырханы Иахьы́ҵыҵуа дазцалауа́н.

Уа́антә Ҟәбина да́валаны Дцао амшы́н ахь дкы́лсыуан.

На́с дааҧхьа́ҵны Ҟәби́на аханы́ Аҵыҵырҭа деиҭааӡаахуан.

Уыстәы́и даахы́ҵ Бзы́ҧ даа́вала Дааны Аҧсыны данылахуан. Уа́агьы ага дылавала Лтәы́ла ҽырба еимы́лдауан.

Лхы Аҧсыны́ иынлырхала́ак Бзыҧ аханы Риҵа даауа́н. Ры́кәша-мыкәша дананы́ҧшлаак Дшаа́з ауаа́ иеилы́ркаауан.
Данны́иысуа данаа́иысуа Тәа́рҭас Риҵа де́илаҳауан.

Иага дтәа́ргьы лгәы́ аҟәымҭәаауа Ҧсшьа́рҭас уа́а ре́иҕьылшьауан.

Зыны́-зынлагьы лҽа́аилыхны Риҵа аӡмы́жь дҭа́лауан. Дӡаса, лыҽрырхь дааҭы́ҵны Уаа аҧша́хь хаа дахәалауан.

Лҽана́аилылхлаак лы́лашара Уаатә ашьхақәа иырныҧхауа́н. Лцәа́-лжьы́ икаҧхао а́лашара Амшын а́га иы́қәыҧхауан.

Уысҟан Риҵа дааны дшы́ҟау Аҧсынтәы́ла ианы́ҧшыуан. Агахь даа́ирангьы дшыҟау Уыи ала ауаа́ иеилы́ркаауан.




Саҭаныиа лыҩн ныҟәгашьа:

«Нарҭаа ра́н дхәышәра́ҟәаҩын» , «Нарҭаа ра́н дыҟаз́аҩын». Лышәҩы ҷкәынцәа дрырчаҩы́н, Зегьы ры́ла дҩы́чаҩын, Длаҵалы́хҩын, даарыхҩын, Дыкрырҵаҩы́н, дыбжьаҩы́н.

Ласа́ кәыкәыра, хы́хара Дарра́, сыра́, ӡахыра́; Лышәҩы ҷкәынцәа ра́аӡара, Ры́бжьара, кыр дырҵара́; Ауы́с еиҿкаа ры́ҭара, Рынханча мҩа ақәҵара….

Рза́арыкӡа лыуысхәын, Ирызҟа́заз ла лакәын. Аашьа-ааҧсара зқәым лакәын, Гәыҧҵәа́ра зхьы́мӡаоз лакәын.


 Ахәшәқәа ҟалҵон.


Луаа зырдыуыз ла ла́кәын: Гәа́ҕь рыҕра́зҵаз ла ла́кәын.

Дласын, зегьы́ дрыхьӡауа́н, Луы́с-лҳәы́с налыкӡауа́н, Ауаа руы́с ла́ дахьӡауа́н. Лхатә уысқәагьы дрыхьӡауа́н. Лтәыла еимдара дахьӡауа́н, Лы́уа лгәыцхәы́ дрыхьӡауа́н.

Лаҳҭы́ ҳәсыса лре́имдауан Иырзы́мдыруа длырҵауа́н. Ҟәби́на аӡха́ илы́ццауан, Бызы́ҧ аӡха́ илы́ццауан: Кәы́мзцәа хәара́ илы́ццауан, Схьа ры́шҳара лы́цруан.




*
«Шьежьы́к даны́ҩагыла шьха дцаны лы́шьаса иылы́рҟәдыит ҧсардла», Зқьы уаса рыласа.

Аӡха иганы уы́и лыӡәӡәеит Икәеикәе́иуа иыҟәа́ӡа. Иры́шҳаны иынцәы́лҵеит Мрала ибеит иба́хҵәаӡа.

Хәла́анӡа уыс илырбан Ныхәла аҩны́ иаадлыргаит, Ауыха лҭаацәа ааилырган Иычча́-ицәажәа инышьҭалеит.

Ашьыжьы́мҭан дҩагы́лан ахахара да́лагаит:

Ҵла шшапа дыук ааҵылжәан Дардхәык а́лхра далагаит.

Ларҕьа напы иыҵҕәыхны Ицәырҕәҵәы илықәылҵеит.


 лыҧсаса.
Қәыцәе́и да́ци аа́мыхны Апа́л дардхәы́с иаа́ҟалҵеит.

Уы́и иақәнага́у дардханы́ Адгьыл ҳаҟьак ҩы́ҵылхыит; Аӡха́ иганы иыӡәӡәаны́ Иыцқьа шәқьаӡа иаашьҭылхыит.

Днас-аа́с лнапы́ иахы́ганы Иаалыргьежь иаалырҩы́зыит, Лмацәхы́б уы́и ила́ларҧаны И́кы́лҵәа дардхак аалылхыит.

Адардхаи лдардхәыи ааиҵданы Дарды дыуӡӡак аа́лылхыит, Аша́ѓа шәпагьы а́даруаны Дауы́ дардхәык аа́лылхыит.

Лдарды а́хьыу ҳәа иы́ргьежьуа Ахыу ҳәа уы́с дхыхауеит, Дыгьха́хауа дыгьны́ҟәауа Бзыҧ аҧшаҳәа́ дна́валеит.

Да́ва дхы́хао дышне́иуаз Лаҳҭыны́ шҭа дынҭа́леит, Лкәа́скьа дха́ла иы́натәаз Лха́ха аанҵәа́анӡа дымгы́леит.

Зықьы уаса́ ры́ласа, Аҽны хәла́анӡа ылха́хаит. Ҳа́и ҷы́шьлаи лыласа Иеилырганы иылхы́хаит .

Ауыха лҭааацәа неиллырга, Ҭаҳцәаныла иеицәажәеит. Лыуы́с наӡа́, лҭаҳцәа еибга́ Дахьрылаз лгәы ҭы́нчхаит.

Дра́цәажәаны, ины́ҳәаны, «Шьҭа шәышьҭа́л» ҳәа днары́лҵыит. «Цәамҭа́хаа» ҳәа неибыҳәаны Шьҭа́ла[ра] иеимлы́сыит.




 илха́хеит.
МИХА ЛАКРБА ДИИЖЬҬЕИ 115 ШЫҚӘСА ҴИТ


























МИХА ЛАКРБА

Ановеллақәа

АСАС

Аҭаҳмада Цыгә Ҳанашә иашҭаҿы, аӷшҵла аҵаҟа ашәшьыра дыҵатәаны, ажәцәеимаақәа иӡахуан. Иԥазаҵә Ҭемыр иакәын иззиӡахуазгьы. Ус, ала шын, Ҳанашә ихы дҩаханы днаԥшызар, арԥыск дыццакуа, агәара даахыҵын, ашҭа дааҭалт. Ҳанашә дҩагылан, иааиз асас днеиԥылеит.
– Бзиала уаабеит, дад! Улеи аҩныҟа!
– Бзиа убааит! Сыршьразы исышьҭоуп ауаа, сҵәахы ламыс умазар! – иҳәеит асас.

– Уааи арахь! – иҳәан, днаиаԥысит Ҳанашә. Дыццакуа днеин, акьыба ааганы инадиргылеит аҭӡывара, нас инеиирбеит: – Хыхь ухал, дад, абрахь! Аҭуан ахь ухал! Уа аласа ықәуп, унеины унылатәа. Иааиуа сара дызбап, уара умшәан.

Асас аҭуан ахь данхала, Ҳанашә акьыба иган, аҩны ашьҭахь ахәачараҿы иҵәахит. Нас, днаскьан, днаԥшы-ааԥшит акыр, аха аӡәгьы димбеит дааиуаны. Дааласшәа днеин днаиҵагылан, диазҵааит исас:

– Изусҭқәада, дад сысас, «сыршьразы исышьҭоуп» ззуҳәаз? Умшәан, аӡәгьы дызбом ааигәа-сигәа. Узыхдырҟьозеи умҳәо?

– Ауаҩы дысшьит, – иҳәеит аҭакс асас.
– Ҟоҳ! Ауаҩы дысшьит уҳәоу! Дзыхурҟьазеи, душьит аха? – Изым батәбарахеит аҭаҳмада.
– Сҽыжәланы сшыхәмаруаз сҽы дасит иҟамчала. Уи сара дсысыр иаҩызан, – иҳәеит асас.

– Убызшәа хәанчашәа избоит. Уашәыуоума, дад?
– Ааи, сашәыуоуп сара.

–Издырит уцәажәашьала. Акыс – шәарҭ ашәуаа шәҿоуп иаҳа иахьхьымӡӷ дуу, ушҽыжәу даҽаӡәы уҽы дасыр. Дызусҭоу умҳәо иушьыз?

– Дсыздырам дызусҭоу. Иахьадагьы дсымбацт. Ус, алашыбжь го иалагеит.

– Сишь! Усҭыҳә! Иааит ҳәа сыҟоуп! – иҳәан, дындәылҵит Ҳанашә. Дна-скьан, ааигәа уаҩ данимба, алашбжьы ахьгаз ашҟа дыԥшуа далагеит хара, инапы илахь иадкыланы. Цқьа данԥшы, ибеит инахараны џьоукы ахәы иқәланы ишаауаз.

«Имҩасцәоу, арахь акәу иахьаауа?» ҳәа дышхәыцуаз, иара иашҭа агәашә ахь рхы шхаз мҩашьо иалагеит. Ҷкәынак даараԥысын, агәашә ааиртит. Ашҭа иааҭалеит ауаа маҷҩымкәа, аӡәгьы дааҭаргалеит сакасала, ауапа иқәыршәны. Дааганы ашәшьыраҿы даашьҭарҵеит. Иааицәымыӷхан, «Дызусҭада ари? Иҟалазеи?» ҳәа азҵаахагьы имҭакәа, иааиз даарылҵын, Ҳанашә дааидгылт Баз Хабыб, иуа бзиа, игәыла.

– Уҽырӷәӷәа, Ҳанашә, «зеиԥш ҟамлац ыҟам» рҳәоит. Уԥазаҵә Ҭемыр дыршьит иахьа...

Имч ааилӡаан, длеизҟәыҿит дахьгылаз Ҳанашә.
– «Зԥа дымԥсыц уԥа диумырҵәыуан» – рҳәоит. Ҵыԥх уажәааны сара сзықәшәаз ауп иахьа уара иухаԥаз ацәгьара, – даҿын Баз Хабыб ацәажәара...

Аха аҭаҳмада ак иаҳауамызт: иԥсы илшәшәеит. Аҵәыуара ҭалт ашҭа. Агәылацәа еизеит. Ҩаха-ҩымш еихсыӷьра рымамызт аҳәҳәареи аҵәыуареи.

– Сызфада? Дызшьыда сыҷкәын? – иҳәан, дҵааит Ҳанашә иԥсы анаа.
– Ашәыуаки иареи аҽқәа шдырхәмаруаз акы ааимаркын, икьарахә ааҭԥааны дхысит ашәуа. Уи иаџьал алазаарын Ҭемыргьы, иаразнак акәхеит,
– иҳәеит арԥарацәа руаӡәы.
– Дабатәиу? Дабаанагеи уи ашәуа? Дыздыруада?
– Уаҩгьы диздыруам – даарагьы сҵаан, аха, – иҳәеит даҽа арԥыск.
– Аӡәы дицны днеизар акәхап аха, ас ацәгьара аниу, дназгазгьы ихы ирзом, даҳзеилымкааит.

– Нас еимаркзеи зырҳәа?
– Изларҳәаз ала, еимаркыз уи ауп, – Ҭемыр ашәуа иҽы дасит ҟамчыла. Уи хьымӡӷ дуус иԥхьаӡазаап ашәуа...

– Еилкаауп шьҭа зегьы... еилкаауп, – иҳәеит Ҳанашә деихаԥсны. Хахахымш аԥсы дықәын ацәарҭагәы, дырҵәыуон, хаха-хымш аӡәгьы

имырбакәа афатәи аӡи нхагаланы ииҭон Ҳанашә аҭуан иқәтәаз исас. Аԥшьымш азы, аԥсы дыржын, ауаа анеимпы, Ҭемыр иқәлацәа-иҩызцәа Ҳанашә инаишьҭалеит аҩныҟа.

– Аԥсра иқәшәандаз убри ашәуа! Абра џьара абна иҽеиҭан, иҽыҵәахны дтәоуп... Амҩақәа ҳкит, ҳаихаҩеит, иԥшаара ҳаҿуп иахьабалак, аха даҳԥыхьашәом макьана, – иҳәеит руаӡәы.


– Дцәырҵып, дабацари! – иҳәеит даҽаӡәгьы. – Уи шьҭа уара иунаҭо егьыҟам, аха ҳара уԥа иҩызцәа ҳуал ма инаҳмыгӡари; сара саӡәыкны ҳаҩныҟа схынҳәуам Ҭемыр ишьа сымукәан!

Абас еибырҳәан, ицеит арԥарцәа. Имацара данаанха, Ҳанашә амакәан ирҭәит фатәыла, нас днеин, акьыба ааиган, аҭӡывара инадиргылан, ҿааиҭит исас иахь:

– Улеи, дад сысас, шьҭа арахь! Сымацара соуп, уаҳа ара уаҩ дыҟам. Дналбааит асас.

– Абри аанкыл, сысас! – иҳәан, Ҳанашә исас инаииркит амакәан. – Абра амҩаныфа ҭоуп, иузырха, Ашәы, уҩны унеиаанӡа. Арҭ, иушьыз иҩызцәа, рымақаршьа уаҳауазу?.. – дынхьаирԥшит ҩадахьшәа инеиуаз амҩахәасҭахь.
– Абри амҩахәасҭа уанымҵкәа уца: хәдаҟала уалнагап уи ҳқыҭа, урҭ иушьҭоу удмырбакәа. Нас ушзахәо уцала Нхыҵҟа. Уҳалҵып уеибганы. Уца, умҩа бзиаз!

Длаҟәын, Ҳанашә икәымжә акалҭ дагәӡит асас, нас уаҳа мҳәакәа убри амҩахәасҭа днанылан, иҽнеиҭеит алашьцара...


АРГӘЫН СЕИДЫҞ

Ҽаҩраҭагалара иаамҭан, ақәа кыдыҩр илеиуан, ихәлахьан, илашьцан. Еш Џьарназ иашҭаҿы алақәа аашит.
– Уа аԥшәма, уҟоума? – ҳәагьы аӡәы ибжьы аагеит. – Ҳаи, сыҟами! – иҳәан, даадәылҟьеит аԥшәмагьы. Шаҟа игәы иахәазеи Џьарназ иуа бзиа Кәҷыта иааира.

– Аригьы уҭаца лоуп, шәеибадыр! – иҳәеит иԥҳәыс лзы Џьарназ. Нас ларгьы ус леиҳәеит:
– Ари зыӡбахә басҳәахьоу Кәҷыта иоуп. Арымаа Кәҷыта. Арии сареи ҳаиқәлацәоуп, ҳаихааӡалоуп, Аргәын Сеидыҟ иааӡамҭақәа ҳауп ҳҩыџьагьы. Ҳшыхәыҷқәаӡаз нахыс ҳаишьцылоуп, бзиа ҳаибабоит. Сыуацәа зегь раԥхьа дгылоуп – убас дысҭахуп. Иагьагьы былшозар аҳаҭыр игыбмыжьын с-Шькәакәа!
– Ҳаҭаҳмада дышԥаҟоу умҳәо, Џьарназ, Сеидыҟ дышԥаҟоу? – иҳәан, дҵааит Кәҷыта аԥсшәа анеибырҳәа ашьҭахь.
– Сеидыҟ ибаргузеи, ҿаа-ҿывҳәаҵәҟьа дыҟоуп макьана. Жәаха аҽы ирхәмаруан. Иҟаиҵақәоз убондаз! Иқәгыланы ихәаԥшуан зегьы, дџьаршьон. Ма изакә ҽузеи иҽыхәа-иаҵәагьы! Уара акырҵуоу думбеижьҭеи?

– Имҵыкәа, хәышықәса ҵып шьҭа, – иҳәеит Кәҷыта, ииҳәаз дагьаа цәыԥхашьашәа.

– Ҟаҳ, иагьзлаучҳазеи, уанаџьалбеит?! Уи акәзаап дызсазҵаауа сибацыԥхьаӡа: «Кәҷыта дышԥаҟоу, иҟазшьоузеи, иуаҩышьахазеишь?» ҳәа. Хәышықәсагьы думбаӡацзаап! – иџьеишьеит Џьарназ. – Саргьы сеилахоуп мыцхәы, аха ҩымз-хымз дсымбар дыгәхьаазгоит…
– Шәеизааигәоуп иареи уареи, – иҳәеит Кәҷыта, – иуҭаххар унеины дубоит, ҩба-хԥа қыҭа роуп ишәыбжьоу. Сара дысцәыхараӡоуп. Акысгьы, џьара сцо-саауа сыҟам, сеилахаӡоуп. Сан дажәит, илылшом, сара сымацара сықәхеит, сзаҵәуп.


 10 


– Ак уасҳәашан. Мшәан, уззыԥшузеи, Назира ҳәа Ҟаԥшьаа рҭыԥҳак дҳәа ны дузтәамзи? Исаҳахьан уи шәыӡбахә сара. Дзааумгацзеи уажәгьы?
– Аиеи, аиеи, дзааумгаҵәҟьозеи, уан аҭакәажәи шәымацара шәеид халеитеи? – лҳәан, дазҵааит аԥшәмаԥҳәысгьы, акҿаҩраҿы дыкҿагыланы рхәы ахьыҟалҵоз. – Дрыцҳами уан аҭакәажә?!

– Ус ауп, бхаҵкы сцеит, аха имариамхеит Назира лаагара. Иамуит,
– иҳәеит дыԥхашьашәа ибжьы ларҟәны Кәҷыта.
– Ыы, дахьхәыма? Ажәа улымҭахьази? – дҵааит Џьарназ.
– Дахьхәыз иаҩызами, дааҟәымҵӡакәа аҿҳәара иахлырԥалозар?! Зны акы дазыԥшуп, даҽазны – даҽакы. Ари лҳәан – иҟасҵеит, ани лҳәан – уигьы насыгӡеит. Уажә илҭаххаз ауп сара сзын игәаҟраҵәҟьахаз! Убри ауп уажә уара уҿы саазцазгьы.

– Ҳы... – дааԥышәарччеит Џьарназ, – убас гәаҟрак уаанамцар, даҽа хышықәса сымԥынҟа уқәларымызт уара избо. Иҳәа угәаҟра! Иҟалазеи?

– Арыш Хабыгә иҽеиқәа-ду умбахьеи, Џьарназ? – дҵааит Кәҷыта.
– Ааи. Хабыгә и-жьара ззымдыруада! Нас?
– Жәаха Аацы чарак аҿы дыҟан, убри аҽы ирхәмаруан Хабыгә. Саргьы сыҟан уа, избон иаҟазшьоу. Закә ҽы бзиоузеи уҳәарауазеи! Иссируп, ис-сир!

– Аԥшӡара икны иагоит иалаухузеи. Нас, нас? Убри аҽы лҭаххама уажәы Назира?
– Уи ауми! «Убри уара иутәны, ухаҭа уақәтәаны иурхәмаруа зыҽны узбаз аҽныҵәҟьагьы суццоит!» – лҳәеит.
– Ҳаи, ассир лҳәеит убама! – иџьеишьеит Џьарназ. – Нас илоуҳәазеи аҭакс?
– Иласҳәозеи? Лҟазшьақәа уздыруам ауп ус узҵаауа. Ацәажәара – ба-шоуп уи лҿы. Аҽоуп ара шьҭа ԥсыхәас исымоу, уаҳа акгьы.

– Уи ус акәыз, аха... Хабыгә иуп ҳәа сыҟам уи. Аԥара, ашьара шаҟаҩы идыргалахьоузеи издыруаны, аха иҭиуам.
– Изымдыруеи! – иҳәеит Кәҷыта. – Сизымцеи сара Хабыгә! Ауаа идызгалт, аԥара, арахә иҭахызаргьы сҳәеит, сгәаҟра зеиԥшроугьы илымҳа инҭысшьит, аха дымԥсуанда! Имуит.

– Иуам, иуам, издыруеит, – иҳәеит Џьарназ. – Иҭиуам уи абас иԥсы злоу иҽы. Хабыгә итәы уажә избама? Мап аниҳәа – мапуп. «Ажанаа иикыз икит» ҳәа ззырҳәаз диҩызоуп.

– Избоит шьҭа уи саргьы, – илахь ааиқәиҵеит Кәҷыта, – башагьы сызгәыӷрызеи шьҭа.
– Аиеи. Ҟалашьак змам усуп уи, – иҳәеит Џьарназ. Кыраамҭа итәан ҿымҭкәа ихәыцуа аҩыџьагьы.
– Акоуп шьҭа ԥсыхәас исымоу, – иҳәеит Кәҷыта ихәыцра даалҵны.
– Сақәӡуазаргьы сақәӡааит убри! Усгьы Назира лыда схәарҭам. Иҟалалакгьы ҟалааит.
– Иуҳәарцы иуҭахузеи, Кәҷыта? Иухәыцзеи ԥсыхәас? – дҵааит Џьарназ. Дааҭгылан уа далагеит аԥшәмаԥҳәыс Шькәакәагьы.

– Иӷьычтәуп аҽы, – иҳәеит Кәҷыта. – Уаҳа ԥсыхәа аманы избом уи сус.
– Даараӡа иуадаҩуп уи. Хабыгә дхагахоит иҽы бзиахә ицәырӡар.
Дыԥсаанӡа дашьҭымҵӡакәа дашьҭазаап...


 11 


– Знык исԥыхьашәар, уи изыԥшаарым иалоухузеи: адамыӷ сыԥсахып, аԥшшәыҵәҟьагьы... Издыррым ибаргьы, – иҳәеит Кәҷыта дааԥышәарччан.
– Аӷьычроуп аус злоу, амзар...
– Цәгьа иҷаԥшьоит Хабыгә иҽы. Акыс, илацәгьақәа роуп икаамеҭҵәҟьоу. Уаарԥыхьашәар уеимыржәжәоит.
– Анеирҭақәа, ааирҭақәа сурбар – снеип сара убарҭ алақәа срымбакәа. Усыцнеи, Џьарназ, исырба амҩақәа!
Акраамҭа ҿымҭкәа дхәыцуан Џьарназ, нас даацәажәеит:
– Уара уахьцо егьыҟам уахь. Ацара анакәха, сцап сара. Ас иахьыҟоу имцхәу дԥырхагоуп. Уара амҩақәа анеирҭа-ааирҭақәа уздырам, ари алашь-цараха иусырбеит ҳәагьы, цқьа урықәымшәар ҟалоит. Унха аҩны. Сара сымала сцап, исылшалак убап.

– Ишеиӷьу, ишеиӷьу... – даақәшаҳаҭхеит Кәҷытагьы.
– Ҳасас бзиа акриҿаҵаны дышьҭаҵа, с-Шькәакәа, – иҳәан, дҩаҵҟьан, иҽааирхиеит ацаразы.

– Умцан, сгәы исанаҳәо хәарҭам... ухала уҽдуршьуеит... умцан, – лҳәеит Шькәакәа.
– Бымшәан, с-Шькәакәа, акгьы сыхьуам. – Нас асас ишҟа даахьаҳәит:
– уара уааԥсоуп, Кәҷыта, какалк укыр уԥсы шьа, ушьҭаланы уцәа. Угәы ҭынчыз, саагылеижьҭеи сымӷьычыцт, аха уара узы схы сышԥеигӡари?
...Иаацәылашоны, аҽқәа нҿаҳәаны дааин, ԥшьшьаала асас димыр ҿыхаразы ҟытбжьык мыргакәа ашә аартны дааҩнашылеит иҩны. Иуаӷоу иҩны дааҩнашылааит ус! Уаӷеимшхаран ила иабаз: акәакьҭаҿы харԥзаҵәы, иара уигьы еихьыжәжәа-еикәыжәжәа, лыхцәы еилажәжәа илықәыԥсаны, аԥенџьыр дадтәаланы лылаӷырӡ лыкәааша аҵәыуара даҿын Шькәакәа. Лааигәара иҟаз лиарҭаҿы – лыхчы, лхыза, лцәарҭаларшә, лгәабан уҳәа зегьы хыла-гәыла еиларҵәи иқәжьын. Арирахь даахьаԥшзар – ииарҭаҿы иҽеиҵҳәа дықәиан дыцәан исас Кәҷыта. Игәы аҵанӡа иналҵәрааит Џьарназ. Еиликааит ара ацәгьара шыҟалаз. Днеины дааихагылан, зны ԥыҭраамҭак ҿымҭӡакәа дихәаԥшуан, нас дааирҿыхеит исас:

– Угыл, Кәҷыта, иаазгеит Хабыгә иҽы! Угыл! – Кәҷыта илацәа аахитзар
– Џьарназ дихагылан. Знызаҵәыкгьы дынхьаԥшит акәакьҭахь, Шькәакәа лышҟа, нас дҩаҵҟьан, иаарласны иҽааилеиҳәеит, ажәакгьы аҳәашьа дақәымшәакәа.

– Цқьа ишаанӡа аӡәы иумырбакәа ига иузаазгаз аҽы. Усҭ уҟамчы! – ина-ииркит.
Кәҷыта иҟамчы ааимихын, уаҳа акгьы изымҳәакәа ашә аартны дындәылҵит.
Аҽқәа руакы днақәтәан, руак ивакны ашҭа дааҭыҵын, амҩа днаныла-хьан:

– Уаангылишь, Кәҷыта, ажәак уасҳәашт, – иҳәан ҿааиҭит Џьарназ. Дааҭгылт Кәҷыта. Днаскьан, днеины уи днаидгылеит Џьарназ.

– Усасуп. Уаҳа иуасҳәо сымам, Кәҷыта. Акызаҵәык суҳәоит, убри нагӡа, «аламыс» зырҳәо акыр угәы аҵан инханы иҟазар. Абри аҽы ахьноугаша инаганы ишуҵәахлак – уизца ҳабаӡӡеи, ҳзааӡаз Аргәын Сеидыҟ. Иаҳәа уаха уареи сареи иаҳзеибауқәаз зегьы, ак мӡакәа. Нас уаҳа уара уҿы ус сымам. Иҟауҵауоу ишуасҳәаз? Исуҭоу ажәа?


 12 


– Иуҳәаз саҳаит, Џьарназ, сшыбзоу сыԥсуп шьҭа сара, аха... Иусҭоит ажәа.

– Уца нас, шьҭа! Инагӡа умҩа!

Кәҷыта дцеит. Дахьнеиша днеин, иҵәахит иааигаз аҽы. Насгьы аангы-лашьак ҟамҵакәа дизцеит аҭаҳмада Аргәын Сеидыҟ, Џьарназ ажәа шииҭахьаз еиԥш. Дахьнеиз, иҳәеит акакала иҟалаз зегьы ак мӡаӡакәа, Џьарнази иареи ирзеибауз. Рабаӡӡеи иашҭаҿы акәын иахьеицәажәоз арҭ. Кәҷыта ииҳәашаз зегьы ҳәаны данаалга, иабаӡӡеи днеиҿаԥшит. Аха аҭаҳмада иҿаԥшылара ицәыхьанҭахан, ихы лаирҟәит. Ԥыҭраамҭак ҿырҭуамызт аҩыџьагьы. Дхәыцуа дгылан Сеидыҟ ҿымҭкәа, иҭаҭыныжәга дахауа.

– Абра сузааны иуасҳәарц ажәа сымихит Џьарназ, – даацәажәеит Кәҷыта.

– Иқәнагаҵәҟьаны иудиҵеит уи Џьарназ, – иҳәеит аҵыхәтәаны Сеидыҟ. – Иқәнагаҵәҟьаны уааишьҭит сара сышҟа, сара, узааӡаз сышҟа, избан акәзар, уара иууз аламысдара уара умацара уакәӡам изхароу: еиҳаракгьы сара соуп; усзымааӡазаап. Уара уанысааӡоз исыгхақәаз рацәаӡазаап. Уара ас ануу, Џьарназ ақәнагаҵәҟьа ихәыцит, аха саргьы... – иҳәан, икьарахәгьы ҩҭиԥааит Сеидыҟ. Ихы ларҟәӡаны дгылан, аха уи гәеиҭеит Кәҷыта. «Сишьаа ит, иагьсықәнагоуп!» – ааиӡбеит азныказы иара, насгьы илацәақәа хҩаны дыԥшын уажәы-уашьҭан ҳәа... Ус, игеит ахысыбжь, Кәҷыта илацәақәа даныҩарыха, аҭаҳмада Сеидыҟ деизҟәыҿны агәараҳәа дкаҳауан. Уи икьарахә ихы иладкыланы иҭаирцәызаап, иаргәҵысҭа инацәхыкны иԥаҵа ашлара ырҟаԥшьуа ахәхәаҳәа аҿынанахахьан ишьа.




АНАЦӘКЬЫС

Зеиԥшыҟаӡамыз арԥысын Аӡын Ҭемыр. Џьгьарда ақыҭа дынхон. Дыҷкәынан, ԥҳәыс дааимгацызт, аха ихаҵара, иуаҩышьа бзиара, иҟазшьақәа уҳәа ихьӡ-иԥша хараӡа инаҩхьан. Иара убасҵәҟьа ихьӡи иԥшеи Аԥснынӡа иааӡахьан ашәуа арԥыскгьы Арсҭаа Бамаҭ ҳәа. Ҭемыргьы иаҳахьан убри ашәуа Бамаҭ иӡбахә убас ибзианы.

Ҽнак, Сеид ҳәа ҩыза бзиак даашьҭыхны Ашәыҟа дцеит Ҭемыр, Арсҭаа Бамаҭ диҭаарц, дзеиԥш арԥысу ихала игәеиҭарц, игәы дақәшәозар диуеитәырц.

Бамаҭ Аԥснынтәи изнеиз исасцәа даара аҳаҭыр рықәҵаны иныҟәигеит. Игәылацәа рыдигалт, ачара рзиуит. Мчыбжьык иааҟәымҵӡакәан ҩыжәран, шәаҳәаран, кәашаран. Насгьы иҽыжәланы еицныҟәеит акыр. Бамаҭ игәы даара дахәеит Ҭемыр. Убасҵәҟьа Ҭемыргьы игәы дахәеит Бамаҭ.

Зны џьара ҳаблак аҿы «абарҭ сыуацәоуп» ҳәа Бамаҭ Ҭемыр дахьнеигаз, Ҭемыр мыцхәы игәы дахәеит ԥҳәызба ԥшӡак, Назиа захьӡыз. Лыԥшӡара, лҟазшьа, ҿык-бзык иазымҳәо даараӡа дыбзиан лара. Мышкы-ҩымш ааҵыр, уаҳа изымычҳауа, ҽыҵгак ҟаҵаны иҿынеихон Ҭемыр Назиа лбара. Аччареи акәашареи уаҳа игәы рзымцо илахь еиқәылеит.
– Иухьзеи, гәала умоума? – ҳәа иазҵаар:


 13 


– Мамоу, маҷк сгәы хәарҭам, – иҳәон, хәыцран дызҿӡаз.
Уахык зны шаанӡа дызмыцәеит. Ианша, иҩыза Сеид иеиҳәан, рыҽқәа ркәадырт.
– Иҟалазеи, шәабадәықәлеи? – иҳәан, иџьашьаны дрызҵааит Бамаҭ.
– Аҩныҟа схынҳәыроуп, Аԥсныҟа. Уск сымоуп, иаарласны иҟасҵаша,
– иҳәеит Ҭемыр.
– Макьана угәы иҭаӡамызтеи ас иаарццакны аҩныҟа ахынҳәра?!
– Ус ауп, аха... исхашҭӡаны сыҟан, иахьа ашырԥазоуп ианысгәалашәа,
– иҳәеит Ҭемыр.

Асасцәа ианырмуӡа, акрырҿарҵан, иҩызцәа, иқәлацәа иманы дрыцҽыжәлеит Бамаҭгьы, иааскьеигарц.

Арԥарцәа аҩы аныржә, ашәа ҳәо, аҟәҟәаҳәа ихысуа амҩа иаақәылт рыҽқәа ырхәмаруа, ҽыҳәҵәыла еижәыло...

Амҩан рыҽқәа анеизааигәаха, Бамаҭ иҽы днасын Сеид днаивалеит. Ус ианааизынха Сеид диазҵааит Бамаҭ:

– Сеид, ламысла суҳәоит, ачеиџьыка ҳаҭыр ақәуҵозар – исцәыумӡан аиаша: сыҩнаҿы Ҭемыр игәы иамыхәашаз акыр ибама, ма акыр иаҳама, дыздәықәлазеи ас уажә иаарццакны?

Сеид агәшаҭара здыруаз, ачеиџьыкагьы ҳаҭыр ақәызҵоз уаҩын. Иҭахымызт иҩыза Ҭемыр имаӡа цәыригарц, аха иеидихәыцлақәаз анырацәаха (акысгьы аҩы ыжәны дыҟамзи) – иҳәеит иидыруаз. Насгьы инациҵеит:
– Амала, уламыс уаԥшны сара ишуасҳәаз иоумҳәан Ҭемыр, акәымзар игәы сцәыԥсуеит...

– Абзиаразы ҳаиниааит, Бамаҭ, – иҳәеит Ҭемыр ахыҵырҭаҿынӡа ианаа скьеига. – Акы еиԥшымкәа иуџьысшьоит, дук мырҵыкәа Џьгьарда сыҩны усызнеир!

– Усзыԥшыз, хара имгакәа суҭаауеит, – иҳәеит Бамаҭгьы. Нас иааиԥырҵит арҭ.

Жәамшҟа ааҵуаны, Џьгьарда ақыҭан Аӡын Ҭемыр иашҭа агәгәаҳәа иааҭалт ҽцәақәак, иааилахәлахьаны.

– Уа бзиала шәаабеит, асасцәа! – ҳәа Ҭемыр данаарԥыла, иҽыжәҵыз асасцәа идырт: Арсҭаа Бамаҭи иҩызцәеи ракәын. Ашәуақәа ирылаз руаӡәы дыԥҳәызбан. Уи зыӡбахә ҳамаз Назиа лакәын.

– Сара сҿы уаныҟаз ургәамҵуа узмаз Назиа лакәзаап, издырит, Ҭемыр, – иҳәеит Бамаҭ, – дузаазгеит, ачара уы! – насгьы инациҵеит: – Ҳара ҳзаанхом, ҳхынҳәыроуп ҳашьҭахьҟа, ҳаҭаумҵан. Ҳаибабахп дырҩегь. – Дынҽыжәлан, иҩызцәа иманы иҿынеихеит. Ҭемыр егьа иҳәандазгьы, егьа иундазгьы, асасцәа аанымҿаст, ицеит.

Амҳарахьы дларгеит аҭаца Назиа. Абырсааҭк ауаа ҽыжәиҵеит Аӡын Ҭемыр иаб, дызҭахыз зегь рахь ажәа ицҳаит, «Ачара зуеит, сыҷкәын Ҭемыр ԥҳәыс дизаазгоит, шәысзааи счарахь» ҳәа. Ажәлар еизигеит, ачара ду ҟалеит.

Адырҩаҽны, асасцәа ачара ишахатәаз Ҭемыр днеит амҳараҿы. Назиа лхы ларҟәны дтәан дҵәыуо. Аҭацаҩыза ҳәсахәыҷқәа ндәылҵын, иареи ла-реи ааизынхеит рымацара. Ҭемыр днеин даныналыдгыла, Назиа дырҳаны днеиҭаԥеит.


 14 


– Назиа, сылашара! Заҟа саргәырӷьазеи бара баагара! Заҟагьы бзиа бызбозеи!

Назиа ацынхәра лымҳәеит. Ҭемыр аԥҳәызба лкасы дҩахан, инхьаир шәҭит: амсырқьаад еиԥш дышкәакәаӡа, дҟәашәӡа, аԥшӡара дыкны даго дгылан лара. Аха дҵәыуон, лылаӷырӡ леиуан.

– Бызҵәыуозеи, Назиа? Гәала бымоума? – иҳәан дҵааит Ҭемыр, аха лара ҿылымҭит. Асахҭантә леилақь аҵӷа ԥиҟарц дҩахеит инацәкьыс ала.

– А-а, сумшьын, сыхәда ԥумҟан! – лҳәан, инапы даамҵасит лара. Ҭемыр ицәымыӷхеит.

– Изакәызеи, Назиа, ибҭахыми бсыццарц? Бзиа сбымбаӡои, сара бшыз-бо еиԥш? Сразҟы уаҳа аламзар акәхап. – Иџьеишьеит Ҭемыр. Идырт маҷк лажәа ахы ахьцоз.

– Аиаша саҳәа, Назиа, ламыс бымазар. Сыбмыргәаҟын. Избоит сшыбҭахым, аха исзымдыруа рацәахеит. Баашьахазеи сыҩныҟа, бара ибҭахымкәа аума?..

Зны ҿылымҭит Назиа, нас даацәажәеит лыбжьы ларҟәӡаны:
– Бамаҭ баала аниҳәа – ҳаҩны сдәылҵны сиццеит, иара ихазы сигоз џьшьа. Иара арахь сааигеит, уара уахь.

– Нас бзиа иббо Бамаҭ иоума?
– Аиеи, Бамаҭи сареи ҳагәқәа еизыԥхоижьҭеи акрааҵуеит.
– Ибзиоуп нас, ус акәзар, – иҳәеит даахәыцын Ҭемыр. Нас амҳара даадәылҵын ашә ныдиҵеит. Дрыԥхьеит зыгәра игоз иқәлацәа, иҽыжәҵаны ишьҭит Нхыҵ, Ашәыҟа, уеизгьы-уеизгьы Бамаҭ дааргарцы.

– Мчыбжьык саҟәыҵуам счара, ҩымчыбжьгьы, мызкгьы – уара уааиаанӡа, сыуацәа зегьы еизаны ишыҟоу иашьас уҟасҵашт! – ҳәа изицҳаит.
Аухаҵәҟьа иҽыжәланы зҽы иаасны ицаз иқәлацәа хаха-хымш ааҵуаны дааргеит Бамаҭ.

– Бамаҭ, уареи сареи аиуара иҳабжьоу удыруеит, убри сыманы суҳәоит,
– иҳәан, днаиԥылт Ҭемыр Бамаҭ данааи. – Суҳәоит – бзиа узбауа, уаргьы бзиа иубауа Назиа ԥҳәысыс дугарцы! – Ҿымҭкәа ихы лаирҟәит Бамаҭ.

– Издыруеит зегьы, Назиа лхаҭа исалҳәеит, – дцәажәон Ҭемыр, – иакәым ҳабжьамлароуп уареи сареи. Назиа иахьанахыс сара дсаҳәшьоуп, дыцқьоуп.
– Абарҭ ажәақәа ҳәаны инапы дҩахан: – Абри снацәкьыс ала сылкьысит, абригьы ҳабжьамзааит! – иҳәан, ашырҳәа иааҭԥааны иҟамала инацәкьыс аахиӷәыцәааит.

















 15 


ГӘЫНДА САҚАНИАԤҲА 50 ШЫҚӘСА ЛХЫҴИТ



Абна шьхымзеиҧш есымша иаҳараку апоезиа

Уи лажәеинраалақәа убас еиԥш иҟоу ԥхаррак, ҟәандарак рыҵоуп, урыԥхьан уанаарылгалак, анкьа иудыруаз, иузааигәаӡаз, аха кыраамҭа иумбацыз, уажәы иаалырҟьан дануба, дџьаушьару, уиеигәырӷьару узым-дыруа ушынхо еиԥш, уаанрыжьуеит.

Уи азныказ ауп, аха нас, хәыҷы-хәыҷла ургәылархалоит, урзааигәартәуеит, маӡала иуахәыҭхәыҭуеит, улымҳа ак ҭарҳәоит, аӡынтәи ашәахәа хаа еиԥш иуҿаԥхоит, рхы угәадырԥхоит, ишырҳәо еиԥш, укәа иҭалан, умаӷра иҭысуеит!

Нас, уаргьы, ахәыҷы игәаԥхаз аԥарԥалыкь ԥшӡа дыҩуа адәы иаҵәаҿы дшашьҭалоу еиԥш, урышьҭалоит урҭ ажәеинраалақәа, ани, «узхьдырԥшыз» аԥшӡара даҽа хәыҷык иудырбарц, иамеигӡарц, уаргьы урҭ рыҩнуҵҟа имҩаԥысуа рымаӡақәа урыладырхәырц, «рыӡмыжь» хәыҷқәа рҿы удырӡсарц...

Гәында Сақаниа-ԥҳа лпоезиа зны-зынла иҽҵысуп, ушаршанхо, ишыхәмаруа, нас икәарны аҿынанахоит, ани аҽҵыс еиԥш узхәаԥшуаз, «зхы» ушьышьырц, иугәыдуҳәҳәаларц иуҭахыз, ула ишабоз, ашәымҭак азы иҽыҩхеит, иҽыццышәхеит, аӷәраҵәҟьагьы аҿарххра гәаӷьыуацәахо...

Апоезиа закәыҵәҟьоу макьана аӡәгьы иааҭкааны ишизымҳәогьы, зе-гьакоуп, гәынхәҵысҭала дасу иара ипоезиа, иара илира хаа «амаҵ» иуеит, игәаҿы иҭаҳәҳәаны имоуп, ианиҭаху ахра иаҿахоу ахрашәа шаацәыриго еиԥш, иаацәыригоит, маӡала дыззыԥшыз, мчыкгьы иланаҵоит, лашаракгьы акәиц еиԥш ихааӡа игәы иҭанарԥхоит...

Гәында лпоезиа, уи лажәеинраалақәа амыцхә лгәы аадыртӡом, амыцхә иҽырбаӡом, аха урҭ уԥырҵны ианцо, «рымҵәыжәҩашьҭыбжь» убас угәы хьухьууа иҟанаҵоит, уара уззыԥшыз, иуҭахыз ажәа, дара улымҳа иҭарҳәауеит, аха уара ианаамҭаз иахьумаҳаз азы, ухы уазгәаан, угәы ԥыжәжәо урышьҭалоит...

Иҟалап убри акәзар апоезиа, уара умаӡа иаҭаххар ажәак ала иаазыр-туа, аха уи ажәа ахьыҵәахуи, ианцәырҵуеи, аԥсы ахьҭоуи уара зынӡа ианузымдыруа... Аха, џьара ишыҟоу удыруеит, уи иаҭаххар, уара ухы уханаршҭуеит, ашьауардынеиԥш, амҵәыжәҩа унаҭоит, ушьҭнарԥраауеит, ажәҩан ҵамҵамрахь уханагалоит, амала иааузыцәгьахар ацаҟьа гәаԥшь уаннаҟьаргьы ҟалоит!..

Гәында лпоезиаҿы зегьы ыҟоуп; аԥшӡарагьы, ахьаагьы, агәырҩагьы, иара убасгьы џьарак еилаҭәоит агәырӷьалабжыши агәырҩалабжыши.

Урҭ рыгәҭоуп иахьыҟоу абзиабара иахылҵуа ажәа, арыц, иара ҳаԥшаанӡа, ахәырбӷьыцеиԥш, «ҳахәра» иааган иақәаҳҵаанӡа тәамҩахәи цәамҩахәи ҳазымҭо...

Зажәа нагӡаны иззымҳәац апоет, зыԥшқа дгароу диҩызоуп! Уи изҳар, дӷьацар, ишьапы дықәгылар, дзеиԥшрахарызеишь, ижәлар дрыхәартә


 16 


дҟаларыма?.. Ажәагьы убас ауп, изызку рыгәқәа рҿы изнеирыма, иазырԥхарыма, иаргәырӷьарыма, иаргәырҩарыма?..

Уи ахьаа дабылуеит Гәында, убри азоуп дзаҳзааигәоу, иреиӷьу ҳпоетцәа рахь дзаҳшьо!..

Абна шьхымӡеиԥш, есымша аҳаракыра иамоу Гәында Сақаниа-ԥҳа лпое-зиа, «иргәыбзыӷны» аԥхьаҩ игәахьы аиагаразы, уа «аҭартәаразы», иаҭахуп аԥшӡара абызшәа аилкаара, анырра! Иара Ахаҵкы Ажәа, Алԥха лымазааит ҳҩыза гәакьа, ҳпоет, иахьа зымшиира ааԥынра аналагамҭаз иазгәаҳҭо!

Анатоли Лагәлаа


















ГӘЫНДА САҚАНИАԤҲА

«Аеҵә ҩынтә ибылӡом...»

Абӷьыц…
* * *	Ажәа Ԥсрақәым!
Аԥсы ҭалоит
Ҿымҭ	* * *
Абӷьыц –
Ажәа анылоит.	Иҟоу здыруада?
Сыԥсы	Дызусҭа?
кылызган	Иҟоу уазҳәада?
ахыц,	– Аӡәгьы?!.
Мҩак	Нырцә,
Санылоит.	Аарцә
Амҩа	Ирзеиԥшу
шкәакәа,	ахҵысҭа –
Амҩа Ҿыц	Аамҭоуп
Нҵәара ақәым.	Иҟоу,
Аԥсы ҭалоит	Уаҳа Акгьы!
ҿымҭ	Иҟоу ҳазҳәада

3. "Алашара" №1, 2016 ш.             17


Аиаша?!	уаргьы-саргьы
Анцәа ҿымҭӡакәа	ҳцынхәрас.
дыԥшуеит…	Аамҭа иҭнахуеит
Иҟоу	Иара асахьа,
ҳзымдырӡакәа	Уи ашәыга
Баша,	ссируп,
Иҟоу ҳдырырцаз	аԥсы ҭоуп.
ҳаԥсуеит…	Уи иахьысыз
инаҭом ҭаха,
* * *	Амца иаблыз –
Саамҭа	амца даҿҳәароуп.
анысҵоит	Ари аԥхын, ари
ашьшьыҳәа,	ҭагалан
Аамҭа	шиасыз,
аҿымҭра	Иниасуеит
сыҩуеит…	аӡын
Исымам,	мыццакӡо,
исымам	Иниасуеит
аԥшыха,	аамҭа аӡиас еиԥш,
Иацаҵкыс	Аԥсҭазаарагь,
иахьа	ашьшьыҳәа
сыццакуеит.	иҳамбаӡо…
Саамҭа
анысҵоит
ашьшьыҳәа,	* * *
Адыргақәа срыԥхьар
сҭахуп…	Сыбзиабареи
Адыргақәа	Сцәымӷреи
ҿыцхоит	еихьымӡо
есымша,	еишьҭоуп…
Есымша ҿыц	Сыбзиабара –
иҵатәуп.	ԥсҭазаароуп,
Сцәымӷра –
* * *	ԥсроуп.
Сыбзиабара
Ари аԥхын	агага –
шцаз,	Сцәымӷра
Иниасуеит	Сацәшәоит.
ҭагалангьы,	Урҭ ҿымҭӡакәа
Иниасуеит аӡынгьы убас…	Сгәаҵаҿ
Еиҭахынҳәуеит	Еинышәарц
Ҳагәхьаа зкым	Еиқәшәоит.
ааԥынгьы.	Сыбзиабареи
Ишәҭуеит зегьы,	Сцәымӷреи


 18 


Мышкызны	Уаҩра злам ауаа
Еихьӡоит,	срыцәшәоит,
Аԥсҭазаара	Аҵх иаҵәахуеит
Зны-зынла	рсахьа,
Аԥсраҵкыс	Ацәгьеи абзиеи
сацәшәоит…	еиҭахоит,
Аԥсҭазаараҿ
иҟам
* * *	ҭаха.
Агыгшәыгра
Аҵх ҿнаҭуеит	уаҩрахеит,
маӡала,	«Уаҩрак аархәеит»
Акакала аеҵәақәа	агыгшәыгқәа,
еишьҭалоит,	Абзиабара уаарахеит,
Аҿымҭра	Адунеи рымҽхаркит
ианылалоит	аԥсымҭәқәа.
рыԥсра,	Ақәыԥшра ыцәоуп
Ҿыц иины	иҭахәхәа,
рыԥсы	Ажәра зыцәаӡом
ҭалоит.	иҭынчӡам,
Лашаран	Иҟац ыҟоуп,
ҿыц	есуаха,
ихынҳәуеит,	Амза аҵаҟа
Еилыркаарц	акагь
аԥсҭазаара	ҿыцӡам!..
иалоу.
Аеҵәқәа есааира
ибылуеит,	* * *
Ирдыруеит
Ҳазшаз	Аты еиқәаҵәа аҵх,
иахь	Убжьы сумырҳан…
ишхало…	Амшқәа дагәан,
Аҵхқәа ҿаҳан.
Саҵх сыгәҭыха,
* * *	Сыгәнаҳа саҵх.
Аты еиқәаҵәамлаҳа –
Ақәыԥшра ыцәоуп	азаҵәра аҵх.
иҭахәхәа,	Адгьыл аҵыхәантә
Ажәра зыцәаӡом,	иааҩуеит
иҿыхоит.	абжьы,
Акы иеиԥшым аҵх	Азаҵәра ахьаа,
уаха,	Азаҵәра абжьы.
Ашҳам хьшәашәаӡа	Саҵх сыгәҭыха,
саҿыхәоит.	Сыгәнаҳа саҵх,


 19 


Аты еиқәаҵәамлаҳа – азаҵәра аҵх.

Иазхоуп, уажәшьҭа уаҳа

убжьы сумырҳан.

Ҿумҭын суҳәоит, Уаҳа умыҳәҳәан. Ҳәызба цагәыла Сгәаҵӷа хнаҵәоит,

Азаҵәра аҵәыуабжь – Аты еиқәаҵәа
ҳәҳәоит…

* * *

Имҵәыжәҩақәа Иҽрылаиҳәан, амаалықь дыцәоуп сханы. Имҵәыжәҩақәа

дрылҵыр, Дҿыхар, дабацои

дԥырны?.. Ԥшьаала,

имҵәыжәҩақәа ашәҭеиԥш иԥшқоуп…

Агарашәа Изысҳәоит, макьана исеиҳәаз маӡоуп…


* * *

Аԥсҭазаара, Аԥсраҵкыс Сацәшәоит.

Сгәы рыхшәоит Акы ҳәаны,

Ҽакы зхәыцуа. Аҵлабӷьеиԥш Амшқәа каԥсоит, Аҵх ашәхымс

ҳанахыҵуа… Аԥсҭазаара агьама хаахоит Еиҳагьы, –

Аԥсра уаназхәыцуа…

Аԥсҭазаара аԥсраҵкыс сацәшәоит.

* * *

Февраль анҵәамҭа ҭнахуеит
ааԥын, Асаркьеиԥш аҳауа ҵаӷа

ҵәцоуп. Рыбла хыртит
апатҟәырқәа
заацәан, Март ԥша Хьшәашәаӡа
иҿацоуп. Иаадыртит ргәы ԥшқақәа
апатҟәырқәа, Ашәҭқәа еимырдоит ашәахәа, Февраль анҵәамҭа

алабжышқәа, Ӡнынӡа ицәоит
иҭахәхәа. Март хәыҭхәыҭуеит
ԥшьаала, ԥшьаала,
Рхы рхашҭын ашәҭышқәа
ԥыруеит.


 20 


Февраль иахьҵәыуеит сажәеинраала, – Сыбӷьыцаҿ

анбанқәа былуеит.


* * *

Уаангыл, ари аҳәаа – ҳҿароуп,
Аамҭа

ахыцқәа еиҭаҳгап,

Ахаан ҳазнымшәо – аԥсроуп.

Ҳаԥсҭазаара ҿыцны

еиҭаҳҳәап, Еибаҳҳәап

ҳанеиқәшәо уашьҭан.

Аеҵәқәа ҳахьыӡқәа рнаҳҵап, Уаангыл, ара ҳаҟаз,

умцан, – Абзиабара ашәа еицаҳҳәап.


* * *

Изеиԥымлаз адгьыл, ажәҩан еиԥылоит… Адгьыл иузымҳәаз, Ажәҩан ианылоит: Амци аиашеи, Ацәгьеи абзиеи, Хәы змам, абашеи, Абеиеи ақьиеи…

Урҭ рызегь акакәзар, Иузымԥшаауа
аҵабырг,

Еилызхуа ҳа ҳакәзар, Асаби абырг… Урҭ рызегь Аӡәракәзар,

Урҭ рызегь аӡәызар?.. Аԥсреи аԥсҭазаареи, Еицрымшәо еицызар?.. Еилызхуа ҳа ҳакәзар, Изшәо зегь аамҭала… Аԥсҭазаара акызар, Иԥсызгьы дымԥсызар?.. Изеиԥымлаз адгьыл Ажәҩан еицызар… Иузымԥшаауа

аҵабырг, Ҳнапала
иаҳҵәахызар…

* * *

Ҳаиԥылазҭгьы жәашықәса раԥхьа,

Еиҳагьы, Еиҳа бзиа узбон,

Уара сыбзиабара еиҭамҳәа.
Ҿымҭӡакәа

нырцәҟа узгон. Бзиа узбон

нас, ԥсраҽнынӡа, Ԥсранахыс иҟаз маӡан.

Иаҳԥеиԥшу ҳаздырӡом уаҵәынӡа,

Уаҵәынӡа азқьышықәса бжьан.


 21 


* * *

Зегь рзы аамҭа сызхоит, Са схазада.

Адунеи зегьы срыхьӡоит, Сара схада. Аԥсҭазаара Бзиа избоит, Уи сыԥсы алоуп. Сыбзиабара ашәахоит,

Иажәеинраалоуп. Дгьыли Жәҩани ирыбжьдоуп, Ашәахәа ацҳа. Аԥсыԥ аҟара

иҵаӷоуп, Ауаҩы игәаҵӷа. Аамҭа ахьы рахәыц Ахьеиқәҳәало, Аԥсҭазаара Абзарыц, Аԥсы ахьҭало… Аԥсыԥ аҟара

иҵаӷоуп Ауаҩы игәаҵӷа, Дгьыли жәҩани ирыбжьдоуп Аамҭа ацҳа…

* * *

Аԥша агара ҵысҵысуеит,

Шьышь-нани, Шьышь-нани, Уан даанӡа

умҵәыуан, Уаб даанӡа
умҿыхан,


Шьышь-нани, Шьышь-нани. Аԥша агара

ҵысҵысуеит, ахала,

Нарҭ Сасрыҟәа хәыҷ дииуеит,

лыԥхала. Уа, Нарҭаа ргәы игәуп, Уа, реирашьа, Нарҭаа ршьа илоуп, Амҩа дықәуп, Саҭанеи Гәашьа.

Ажәҩан ахьы лыԥссоит,

Хаҿы лаша, Хаҿы мра шаша, Аԥша игара

арҵысуеит, ишәҩыкхаша…


* * *

Ари аҵх уаҳа ихынҳәӡом,

Ари амшгьы иамам хынҳәышьа.

Бзиа зынӡак узбаӡом,

Уаҳәара исзаҭом гәаӷьышьа.

Ари аҵх уаҳа ихынҳәӡом,

Амшгьы иамам хынҳәышьа. Амра ҭашәаргьы ибылӡом, Амза ҭахаргьы
аҿа гылоит,


 22 


Бзиа зынӡак	Сарыԥхашам уажәшьҭа
узбаӡом,	умца,
Баша ҳаиԥырҵырц,	Угәхьааган суҿаԥшӡом.
ҳаиԥылоит.	Зегьы уреиԥшуп шьҭа са
Суҳәоит, ажәакгьы	сзыҳәа,
умҳәан,	Сухыбааӡом
Гәаныла ҳгәалақәа	зынӡагьы.
еибаҳҳәап.	Акаҳуа ашара
Машәыршәа	уаҿыхәа,
ҳаиԥылар	Ҳгәаҿы инымхаӡеит
уашьҭан,	акгьы…
Ус баша ҳалаԥшқәа еимаҳдап.
Абзиабара уаҳа
ихынҳәӡом,	* * *
Зны иҟәандаз
ҳалаԥшқәа	Егьаџьара уцаргьы,
хьшәашәеит.	Са сышҟа ухынҳәуеит.
Аеҵә ҩынтә ибылӡом,	Уԥсыргьы,
Икьаҭарцаз ажәҩан	Унхаргьы,
иналшәеит.	Са сышҟа ухынҳәуеит.
Ари аҵх уаҳа	Знык сымца
ихынҳәӡом,	назхьысыз,
Ари амшгьы иамам	Сымцаҿ дбылуеит…
хынҳәышьа.	Егьаџьара уцаргьы,
Бзиа зынӡак	Са сышҟа ухынҳәуеит.
узбаӡом,	Знык бзиа избаз,
Уаҳәара исзаҭом	Ахаан дызбоит,
гәаӷьышьа.	Исцәымӷу дшысцәымӷу
Нырцәҟа дызгоит.
Егьаџьара
* * *	уцаргьы,
Са сышҟа ухынҳәуеит,
Акаҳуа сзыршы	Егьаџьара уцаргьы
унапала,	угәаҵаҿ сбылуеит.
Акаҳуа аша бзиа	Ари адгьылаҿ еиԥылаз,
избоит,	жәҩанаҿгьы еицуп.
Саанумыжьын зынӡа	Аԥсҭазаара амҩаҿ
схала,	Еиԥырҵӡом еицуп.
Уажәык азаҵәра	Ҳаԥхьаҟа нас
сацәшәоит…	ирыӡбоит ҳлахьынҵа.
Ухымԥшылан баша	Ҳаиԥылар, уздыруеит,
сыбла,	еиҭах, ихаҵа!
Анкьеиԥш сгәаҵа
узҭаԥшӡом.


 23 


* * *	Амра былӡом.
Аӡын асахьа ҭнахуеит
Аамҭа саԥыҩлеит,	асы,
Ҳаиԥхныҩлап	Ашәыгашкәакәа
хәыҷӡак.	иахалоит
Амра ааҭгылеит,	аԥсы.
Иҵасым
шьаҿак.	* * *
Еихызгар
исыхьуеи?..	Ааԥын ашәа,
Акымзар	Ашьхыц абжьы,
акгьы,	Еиӷьны иамаӡам
Аамҭа	Ҳәашьа…
сацлоит,	Ашәҭыш хаакәакәара
Саццоит	агьама,
Саргьы…	афҩы,
Ашьхыц иҭнахуеит
асахьа.
* * *	Аус ду акымзарак
злам,
Аӡын асахьа	Ахәмарра инымҵәаӡо
ҭнахуеит	Агәахәа,
асы,	Ашәҭра еиҭаҳәашьа
Ашәыга шкәакәа	змам,
иахалеит	Ашьхыц хәыҷ суҳәоит
аԥсы.	Еиҭаҳәа.
Ишлоит	Аԥсы ҭоуп
аҩнхыбқәа,	ашәахәа,
аҵлақәа,	Ашәҭ агәаҿы
адәқәа.	иматанеиуеит.
Ишлоит цыра-цыра	Аԥсҭазаара
ашьшьыҳәа	ҿыц ацхарпа,
сыхцәқәа.	Ашьхыц агәаҵа
Аҵыхәтәантәи	ԥхеиԥхеиуеит…
кәицуп,
Амра
исзынхаз.	* * *
Сқәыԥшра ашьҭақәа
сышҭаҿ инхаз.	Асаркьа сахәаԥшыр
Сшәоит,	иԥҽуеит,
сышьҭахьҟьа	Сахәаԥшыцыԥхьаӡа
схьаԥшыр	Исхыччоит…
амҩа збаӡом.	Сқәыԥшра сцәыӡит,
Асы шкәакәа ӡҭыргьы,	Сыԥшаауеит,


 24 


Асаркьаҿ аамҭа	Сқәыԥшхоит
еихысҵәоит.	усҟан
Ҳсахьа	хара имгакәа…
ҭнахуеит	Акызаҵәык,
иара	Сгәы шыҟац
ҿымҭ,	инхауеит,
Ԥшьаала	Хәыҷы-хәыҷла
аамҭа	сажәуеит
ианнахуеит.	исымбаӡакәа.
Иара ыҟоуп,
ҳара	* * *
зқьынтә
Аԥсҭазаараҿ	Соушьҭ!
ҳҽаҳаԥсахуеит.	Схы ахьынахо
Сцоит…
* * *	Бзиа зынӡа
Узбаӡом.
Ҩажәа шықәса	Иԥыххааса аҵх
Сеиҭахынҳәыр	каԥсоит.
Сҭахуп.	Соушьҭ,
Ҩажәашықәса	Уа ушҟа
уи – аамҭақәа	схынҳәӡом.
иреиӷьу.	Иблит сгәы,
Бзиа избоз	усҭ, аццышә
арԥыс	каԥса,
дахьыԥшу,	Иабацеи
Аԥсҭазаара	сыздырӡом
ааԥынра	сцәанырра.
иахьеиԥшу.	Ажәақәа мчыдоуп
Еимгеимцара	уажәшьҭа,
аамҭа	Еиӷьуп уаргьы,
ӡыҭуеит,	саргьы
Раԥхьатәи	ҳҿымҭра.
асеиԥш	Соушьҭ!
иумбаӡакәа.	сгәы ҭыԥсаауеит,
Ҩажәа шықәса	Ахәмарра
гәхьааган	сылшаӡом
сыԥсуеит,	уаҳа.
Иниакәкәаз,	Соушьҭ!
сыгәхьаа	Мамзар
зынӡа имкӡакәа.	сыԥсуеит,
Сагәалашәар	Суҳәоит исықәумҵан
мышкызны	гәнаҳа.
ихынҳәуеит,	Соушьҭ!

4. "Алашара" №1, 2016 ш.             25


Сымҵәыжәҩа	адауи, –
ԥыртла,	Амци Аиашеи,
Игәхьаазгеит	Уахи ҽни!
ажәҩан
иаҵәара.	* * *
Избан?
Аҭак уазыԥшла,	Сан, иоубмышьҭын,
Соушьҭ!	сбыҳәоит,
Исымаӡам	снапы,
хара.	Ба бзыҳәа макьана
схәыҷыз.
* * *	Ҩажәа шықәса роуп
иҳабжьоу,
Амра	Аԥсҭазаара лакәыз,
ашәахәа	имцыз.
ажәуеит,	Ажәра, ақәыԥшра,
Ашәҭыш	ахәыҷра,
шьыжьуп.	Ҳҩыџьегь ашьшьыҳәа
Ашәҭхәыҷ	ҳашлоит.
агәаҵаҿ –	Еиҳа-еиҳа
Ашьхыц	иаасхәоит
ҵәахуп.	быԥшра,
Насыԥуп	Бареи сареи
избаз	акала
агьама	ҳаиԥшхоит.
Ацхарпа.	Сгәы саныԥшылоит,
Абзиабара	схәыҷуп,
Ашәа	Аныҟәашьа сҵоит
Иҳәоит	хәыҷ-хәыҷы,
Ахапа…	Аамҭа схашҭырц
сҭахуп,
* * *	Сан, иоубмышьҭын,
сбыҳәоит,
Еисоит аҵани	снапы.
адауи, –
Амци аиашеи	* * *
Уахи ҽни.
Зны иаиааиуеит,	Сашәа – сыԥсырҭа,
Зны еиҭоуп,	Ахы цаҳәцаҳә
Аҵани адауи,	сажәа!
аӡәроуп…	Сгәы хызаҵәны
Урҭ ириааизгьы	иҭыҵыз,
аамҭоуп.	Сгәы иҭыкьасаз
Еисоит аҵани	Шьала.


 26 



Емгеимцара аԥсҭазаара,

Емгеимцара ԥсрамзи,

Знык ажәҩан ахалара, Нас адгьыл, хынҳәрамзи.

Зныктәи агәырӷьара, Агәахәара агьама, Зныктәи аҽыжәлара, Агәаӷьра, аҟама, Угәаҵанӡа инеиуа, Уԥсыхаара ҭызхуа, Ашьеиԥш

иԥхеиԥхеиуа, Ахаан уанызхуа, Зны агәаӷьра

ԥсҭазаароуп, Зны аҵәыуара

ԥсрами, Аҵыхәтәантәи

ахызаҵә – Сашәа уа уами!..

* * *

Исызҭымхыз ахаҿсахьа, Сажәеинраала исзымҳәаз ашәа, Сыԥсы агәаҵӷа сгәырӷьа, сгәахәа, Саныҟамло

зны сеиҭаҳәа… Уара сыӡбаҩ, сыԥсы аҿызхуа, Сыԥсы ҭазҵо,

сыԥсы ҭызхуа, – Сажәеинраала исзымҳәаз Ашәа, Исызҭымхыз ахаҿсахьа… Саныҟамло зны

сеиҭаҳәа…






























 27 



















ЏЬУМА АҲӘБА

Автобиографиатә жәабжьқәа рҟнытә

Ауаҩреи ауаҩымреи рҳәаа

Исхыҵуан жәиԥшь шықәса раԥхьаӡа сыхьӡ акьыԥхь иананылаз. Иа-нын аԥсуа газеҭ «Аԥсны ҟаԥшь». Аиҳабыратә классқәа рҿы дтәан Мамка захьӡыз Кәыҵниа ҷкәынак. Мчыбжьык ахь знызаҵәык аԥсуа бызшәеи алитературеи ҳлырҵон Лидиа Еқәыԥ-иԥҳа Кәыҵниа. Аҧсшьараамҭа аан: «Мамка, аранӡа уааи, узыргәырӷьаша акы усырбоит», ҳәа ҿылҭит, ҳашкол ашҭа дшынҭалаз еиԥш. Ампыл асра ҳаҟәыҵын, Мамка ҳицны, ҳаибарыҩны ҳналыдгылеит ҳарҵаҩы. Ҳашкол аҟны аԥсышәала иҳацәажәоз лара заҵәык лакәын. Убри адагьы, ҷыдала бзиа даҳбон, лҟазшьа азыҳәан. Дԥышәмырччакәан дцәажәаӡомызт. Егьырҭ ҳарҵаҩцәа ирылаз ауаҩымра лара ихалырҭәаауан, анра ҳзылуан.

Ҳаибарыҩны ҳналыдыххылан, идумыз лшәыра иааҭылган, инаҳлыркит, уаанӡа исымбацыз газеҭк.

– Мамка, иудысныҳәалоит, аа, уахәаԥши, агазеҭ аҟны иануп уара иуҩыз астатиа, – иааиҵылхын, инаҳлырбеит агазеҭ.

Аҵаҩцәа ҳзыҳәан ныҳәахеит. Ҳаихыҽхәон, ҳашкол дҭоуп ашәҟәыҩҩы ҳәа. Ажәа ажурналист ҳмаҳацызт, акы зыҩуаз ҳара ҳзыҳәан дышәҟәыҩҩын.

Иҟалап убри аҽны акәзар сгәаҵа ианҭашәаз ашәҟәыҩҩра акәиц. Мшқәак анҵы:

– Мамка, уара уеиԥш саргьы акы зҩырц, уара уеиԥш саргьы агазеҭ акы анысҵарц сҭахуп, – ҳәа иасҳәеит.

– Ибзиами, иҩы, агазеҭ ахь иҳашьҭып, – иҳәеит.

Мчыбжьык аҟара ҵхьаны, атетрад абӷьыцқәа ирынҵаны исырбеит сыстатиа хәыҷы. Уара ухьӡ ахьану иазхоит, сара сыхьӡ аҭахӡам шиҳәоз, иаргьы ихьӡи ижәлеи анҵаны, агазеҭ ашҟа иҳашьҭит.


 28 


Лабзк иаҟараны агазеҭ ианырҵеит ҳҩымҭа «ссир!».
Аҳалуа агьама убар, инҵәаанӡа иуфалоит, еиҳарак ахәыҷы изыҳәан. Уаанӡагьы ажәеинраалақәа рыҩра салагахьан, аха изыҩуа акьыԥхь
ианылоит ҳәа сгәы иҭамшәацызт.
Сгәаҵа иҭашәаз акәиц иаҳа-иаҳа еибакуан.
Ауаҩы егьа дҟәыӷазаргьы, иаԥхьаҟа деиқәзырхаша заа дшалага-хьоу издырӡом. Акыршықәса абахҭа уҭакызар, иуцҭаку абаандаҩцәа рашәаҳәашьа уҵоит. Аабатәи акласс ахь саниас, х-бызшәак – аԥсышәала, урысшәала, қырҭбызшәала ацәажәара мацара акәым, аҩрагьы салагеит. Еиҳарак ирнырҵон аԥсуа газеҭи ақырҭуа газеҭ «Сабҷоҭа Аԥхазеҭи».

Усҟан Аҭара иҟаз ашкол ахыбра маҟҿаҳәара аҟара ишьҭыхны игылан. Мраҭашәаратәи аганахьала амардуан иадчаԥаланы, ашә акуа иахьыҟаз ҳаҩнан аабатәи акласс аҿы итәақәаз.

Хыхь ишысҳәаз еиԥш, мчыбжьык ҩынтә-хынтә урок заҵәык акәын аԥсышәала иаҳдырҵоз, аԥсуа бызшәеи алитературеи. Уи ухы иқәукып. Еиҳарак арҵаҩцәеи ҳареи ацгәи аҳәынаԥи реиԥш ҳаишьҭан. Ажәа хаак ахьырҿамшәоз – уигьы учҳап. Аҵаҩцәа еиҳарак аҷкәынцәа, рхахәы аан-кыланы, икәалкәало рышьҭыхра, алинеикала «унапы ҩааит, уаҳа умҩааит»

— ҳәа ашәирақәа ацҵаны, иӷәӷәаны ҳнапқәа ирысуан. Ҳалабжышқәа хаҟәҟәало ҳнатәон.
Ҩажәак еихысҳәаалоит.

Ақырҭуа -аҧсуа еибашьраан (1992–1993 шш.), Аҟәатәи суадақәа ааныжьны , ҳшынҭаацәаз Гәдоуҭаҟа ҳанца, ишырҳәо еиԥш , ақырҭуа боевикцәа суада ашә ԥҽны, снапҩымҭақәа дәылганы ашҭаҿы ианырбы-луаз, сгәылацәа иддырбон сызлакьыԥхьуаз амашьынка: «Ари ашәҟәыҩҩы уаҳа дыҩӡом!» – ҳәа. Суада иазааргақәаз сгәылацәа ианысзеиҭарҳәоз, сыла иаахгылон Аҭаратәи ҳашкол аҿы аус зуаз ҳарҵаҩцәа – агырцәа. Дара ирыхшаз ракәын снапҩымҭақәа збылуаз, афашизм азҩаҿкы иарчмазаҩыз. Афашизм аҿы иаанымгылаӡакәа, анацизм ашҟа ииасхьан. Адунеитәи амилаҭқәа зегьы иреиӷьу анемеццәа ҳәа, Гитлер илаиҵаз ажәла ахылҵра иаҿын Қырҭтәыла, еиҳараӡак Гыртәыла.

Аҭара мацара акәым, Аԥсны зегьы ашколқәа рҿы, уахгьы-ҽынгьы ирааӡон, ианрызҳалак рхаҭақәагьы, урҭ ирхылҵқәогьы ирҿагылаша аҿарацәа.

Ақырҭуа-аԥсуа еибашьраан, ақәылацәа иршьыз шьны, иаанхаз ықәызцаз аԥсуа рԥарцәа еиҳараӡак сықәлацәа ирхылҵыз роуп.
Иларҵаз аадрыхит «ҳашьцәа».

Ишәзаазгоит ҿырԥштәык: Аҭаратәи адиректор ихьӡын Аполлон. Ама-тематика ҳзырҵоз ихьӡын Сократ. Ақырҭуа литература ҳзырҵоз ихьӡын Наполеон. Наполеон Лабарткава. Иабакылнагеи? Џьанаҭ иаҩызаз Аԥсны, џьаҳаным ианаҩызартәы, иқәырцеит аԥсуаа. Даҽакала иуҳәозар, иларҵаз аадрыхит.

Убри ахшыҩҵак ашьақәырӷәӷәаразы, ҿырԥштәык аазгоит, сара исзи-уз Аҭаратәи ҳашкол адиректор Аполлон Бениа. Иаҳирҵон агеографиа,


 29 


аабатәи акласс аҟны. Аҭӡамц аҟны икнаҳаз ахсаала садгылан, аурок аҳәара сшаҿыз:
– Қырҭтәыла иарбан реиҳа акапитализм ҳәынҭқаррас иззааигәоу?
– ҳәа дсазҵааит.
Ҳәарада, дҵааит қырҭбызшәала.

Х-класск срылгахьан аурыс школ аҟны, Тҟәарчал аҳабла Аҟармара. Саахыҽхәаны: – Турциа! – ҳәа сҿыҵҟьеит урысбызшәала. Анцәа дшаҳа

ҭуп, цасҳәа акәымкәа, исҿашәеит урысбызшәала, сазымхәыцӡакәа. Адунеи аҿы ажәақәа иреицәаз иара иасҳәазшәа, дыҳәҳәаны «Баӷ

линџьи!» («Апаҿа!») иҳәан, дҩаҵҟьаны даасыдыххылан, снапы рыӷәӷәаны иаанкыланы сырууааӡа сиршәырц дансыха, амардуан салырҩны скаҳар, сҟәыбаса сцон, саншәа, ишсымчыз ала инапы идсырӷәӷәалеит. Ишимчыз дансыха, сшәацыԥхьаӡа иаҳа-иаҳа инапы идырӷәӷәало санеиҭамҵ, иаҵкыс акыр сеиҳан гыларыла, дынсыдҳалан, дансы

– Сара сҵәуон иԥсхьоу саб изыҳәан, уара уҵәыуозаарын зыԥсы ҭаз изыҳәан, убри азыҳәан мацарагьы уареи сареи ҳаиҩызцәаз, – лҳәан, сӡамҩақәа нгәыдылкылеит.

Агәырҩа еиднакылозаап ахәыҷқәа.

Сҽыҵәахны абнаршәыра сахьылатәаз, гәынхәҵысҭала аилкаара сала геит, ауаҩы дызшаз, абзиара дуқәа ицишоит дамеигӡакәа, ауадаҩра хьанҭа данҭашәалак, ихьаа дамшьырц азыҳәан, аӡыхәашь иаанахәаз ауаҩы, аҵла амахә иаҩызаха, гәырӷьарақәак ииҭоит. Уи дахьынҳаланы аӡыхәашь далҵырц. Сҭаҷкәымқәа раҵәауа, сыблақәа неиқәырӷәӷәаны иаркуа-иаа ртуа, алашара сыблақәа ирхыҷҷало сыштәаз, абнаршәыра даалҵын, иблақәа ҵыршәааны, икылкааны дсыхәаԥшуа, ирымчны ҿааиҭит:

– Ашәыргәында! – исгәыдиҵеит ажәа хьанҭа, ауаҩы дшыцәоу ахысыбжь заҳаз иеиԥш, сахьыҟаз аҟынтәи саахынҳәит.

Иҽааиқәикын:

– Шаҟа шықәса ухыҵуазеи?

– Жәаф.
– Апаспорт урҭахьоу?

– Исырымҭаӡац. Аринахысгьы исырҭаӡом.

– Уара, уеилашәаны, уабантәаауеи?
– Сароу? Сара – уаԥхьаҟатәи уара уоуп.

– Ԥхьаҟатәи салгахьеит. Уиаҟара уҟәышзар, ԥхьаҟатәи уаҟәыҵны, исаҳәа абыржәы иҟасҵаша, сузыӡырҩуеит.

– Зны уара исаҳәа, иҟауҵарц иӡбаны иумоу.

– Саб имоуп ашәақь. Ажьашьыга акәым, агыгшәыг зларшьуа апатрона лҭаҵаны, дахьыҩноу аҩнаҿы, аҵх иалакны, снеины дысшьуеит.
– Ибзиоуп, душьит. Уинахыс уабацои?

– Ашәақь апатрона ҭацәы шҭоу сцоит Очамчыра, амилициа аҟны снеины сыҽрысҭоит. Ишысхарам еилыркаап. Жәаба-жәохә шықәса сықәырҵап, сҭакызаауеит.


 30 


– Акурорт ахь уцарц уҭахызаап. Абзамыҟә! Узеиԥшроу удыруоу? Ацгәы аҵыхәа урҵәир, иуцҳауеит ацгәы ҟәымшәышәгьы. Уахьнеиуа, рызегьы архьына-шьапы иашьцәа роуп. Ишԥаузымдыруеи зашьа дыршьыз? Иаауӷрасуа уҟәаҟәаны, ԥсышьацәгьа уҭаны, ӡмахк уҭарыжьуеит. Мам-заргьы, уԥсы шҭоу уржуеит.

– Уаҟа уиашоуп. Саб иашьа гәакьа иԥсы шҭаз дыржит.

– Убри уаб иашьеиҳаб, Қәыџьмахан, иԥсы шҭаз дызжыз рҿы унеины, ухала ухы руҭоит. Мҩамш уқәлааит! Абзиараз!

– Уаангыл, саанумыжьын! Усыцхраа!
– Сабаухәо?

– Иаба?

– Аҽшьра… Ааи… сыбла иаахгылеит… снапала исааӡаз… Сахьцалак исыцу…

Ашкол аҟынтәи санаауа ҳәа аамҭа адыруеит, агәашә илагылоуп агәышԥы шкәакәаӡа, аԥышәқәа еиқәаҵәаӡа, заа иармазеиуан абз снапқәа арбзарц.

Слымҳа иҭаҩуеит раԥхьаӡа сыхьӡ агазеҭ иананыла Сан исалҳәаз: «Нан, сымгәа уанҭаз, ԥхыӡ избеит, аҵх лашьца салаланы сышнеиуаз. Иаалырҟьаны исҿаҷҷеит амра ашәахәа». Санхәыԥҳа Хьыкәыр ианласҳәа: «Ибыхьша сыхьааит, саҳәшьа-сҭаца, дбыхшоит аҵеи, ҳара, Аҳәбақәа ҳахьӡ ӡырызго», – лҳәеит. Рыхьӡ арцәара саҿуп. Актәи акласс аҟны, арҵаҩы «афашист» ҳәа иасҳәан, ашкол сҭицеит. Ахәбатәи акласс аҟны, ихы ԥҽырц, арҵаҩы сисит, иааҟасҵо зегьы… Сызшаз сицәымӷуп. Уаҳа мҩак ыҟам… Аҽшьра… Аигәышә ала, арҵаҩы ихы ԥысҽырц… Цәгьамзар бзиа ҟасҵаӡом. Иаанханы иҟоу акоуп… Аҽшьра… Ҟаҵашьас иамоузеи? Ашаха? Амшын сагазшәа? Ашәақь? Иаҳа еиӷьуп абахә… Аҩныҟа сцап. Абахә иқәгылоуп аџьҵла ду. Амахә шәпаӡа, сықәгыланы, ԥыҭк снаскьап. Абахә ҵаулоуп. Иавсны, Кәыдры аӡиас аҟынӡа унеиаанӡа, иҵыҵуеит аӡыхь. Ашьыжьымҭан аӡыхь ааигарц аӡә дылбаауеит. Днасхагылоит. Дыцәаны даасырԥшызшәа, лшьаҳәырӡыӡ аҟынӡа инеиуа, еилыӷрааӡа лыҵкы, сыбла даахгылоит ацыган ԥҳәыс. Ишысҭахымыз, снапы аанылкы-лан, снапсыргәыҵа дахәаԥшуа: «Ақәра ду нуҵуеит. Угәҭыха ду анагӡара уахаанхоит. Аа, уахәаԥш, унапсыргәыҵа ашьа ахьтатоуп. Уи уара ушьа ауп. Изныкымкәа ушьа кауҭәоит», лҳәеит.

– Бысԥырҵ… – Сҩагылеит. Исацәажәоз иажәа инациҵеит:

– Аҽшьра – уи зегь реиҳа имариоу усуп. Уҩагыланы, уцаны унаҵаа-ааҵаа, дыԥсу-дыԥсыму архьына-шьапы. Иԥсы ҭоу, иҭаму. Сара сзыҳәан зегьакоуп. Исцәыӡит зегь реиҳа бзиа избоз – аҵара. Иумдыруеи, сиаанӡа, сан лымгәа санҭаз илбаз аԥхыӡ? Лыԥхыӡ ланхәыԥҳа ианлалҳәа: «Абааԥс, сбыкәыхшоуп, ибоуа ахәыҷы ҳахьӡ ҭигоит» – лҳәеит. Убри амҩа сықәын. Абжаранӡа акәым, амҩа санаанылоз сан дсырԥхашьеит, изны-кым, ҩынтә. Актәи акласс аҟны, раԥхьаӡатәи сырҵаҩы «афашист» ҳәа иасҳәеит. Сыпҟаны, акласс санҭицоз, сишьӡар иаҳа исзеиӷьын. Аигәышә ала ахәбатәи акласс аҟны арҵаҩы сисит. Аҳәбақәа рыжәла иаҳа-иаҳа


 31 


аларҟәра саҿуп. Иумдыруеи, ҳгәашә уанҭыҵлак, абӷалара иқәгылоуп аџьҵла ду. Амахә сықәгыланы, сыԥаны абахә сҽасҭоит.

– Урҟәышра саҿуп, уара иаҳа-иаҳа абзамыҟәра уаҿуп. Иумаҳаӡои иуасҳәаз? Аҽшьра, зегьрыла имариоуп, зегьреиҳа ихьанҭоу, уххь згеит, аԥсҭазаара ауп. Аҩны уаннеилак, иаашьҭыхны, ушьамхы иқәыртәа шәыцгәы . Ахы шьышьла. Акраҿаҵа. Игәырӷьаны, унапқәа ашьышьра иалагоит. Аха аҵыхәа аанкыланы, иаарҵәии, иубап иузнауа! Ахаԥыцқәа аларҟацаны, унапы иацҳауеит. Уааӡырҩы, ашәыргәында! Ацгәы мацара акәым, уеиԥшуп даҽакгьы. Аҭырас иҟатҟато иазҳауеит. Иахькьысит ам-цабз, ахы акәарҽны иԥшуеит адгьыл ахь. Адгьыл, анышә ахь. Уи аԥсроуп! Иахашҭуеит ажәҩан. Ажәҩан – ԥсҭазаароуп! Иуасҳәоит еиҭах, архьына-шьапы иԥсы ҭазар, иҟауҵаша ухала иӡба. Аӡәы иԥсра акгьы иухәаӡом. Иумаҳахьеи аӡиас иаанахәаз ауаҩи Анцәеи еибырҳәаз? Дӡааҟәрыло, дханагало, аӡиас дахәаҽуа даналага, ажәҩан даҵаԥшны, «Усыцхраа! Аӡы сашьуеит» – аниҳәа, «Ҩ-напык усҭеит, ҩ-шьапык усҭеит. Иухасыргы-леит ухы, ахшыҩ усҭеит. Сара сахь акәым, ухшыҩ рацәажәааит унапқәа. Ушьапқәа иҟарҵааит ухшыҩ иранаҳәо. Аӡиас уалҵуеит. Аӡиас-цәқәырԥа

– ԥсҭазаароуп. Абзиараз!» Скажьны данца, иааҭацәит адунеи. Амахәҭа иқәтәаны, амҵәыжәҩақәа
рхаханы, игәааны аҿықәҿықәра иаҿуп ардәына, «Наҟ уца, уца!» Иаҟәыҵ уам аҿықәҿықәра. Иахьықәтәаз амахә инықәтәеит. Иаҳагьы игәааны иалагеит аҿықәҿықәра. Инахараны, иԥырԥыруа иааины инадтәалеит даҽа ардәынак. Аҵла ахықәцәа аҟынтә аҟыжҟыжра иалагеит ахьажь. «Уца! Уца!» Ҿнаҭуеит: «Шәара шәакәын исыгыз!»
Сҩагылан, асааҭ снахәаԥшит снаскьаны. Рыбжьқәа ааиқәтәеит аԥсаатә. Ҩынҩажәи хәба минуҭ рышьҭахь иалагоит аҵыхәтәантәи аурок.
Сара сҳабла аҟынӡа иаацқьаны ибжьоуп хә-километраки ҩышә мет-реи. Уахь ицо аӡәгьы дыҟаӡам аҵаҩцәа. Иаҳа иааигәоуп аҳабла Набжьоу, анаҩс Адлеиаа, Допуаа рҳаблақәа. Уахь ицақәо Ҷыҷка, Вова, Иура, Нелли, Миро. Аа, Миро Цецхлаӡе!
Ҩ-ажәак еихысҳәаалоит.
Уаанӡа сызлацәажәоз ахҭыс ҟалеит март анҵәамҭа, 1953 шықәсазы. Акыр шықәқәса ҵит.
Декабр 26, 1992 шықәсазы, Аҭара аҳабла Набжьоу амҩа даныланы дышнеиуаз анхаҩы, аҭаацәа бзиа реиҳабы Миро Цецхлаӡе ақырҭуа фашистцәа дрылашәеит. Класск аҟны исыцҭаз изааргаз , ԥсышьацәгьа ширҭаз, зыблала избаз слацәажәаны, иҵегьы иҭҵааны, адунеи зегьы ираҳартә, урыс бызшәала иҩны агазеҭ ианысҵеит ақырҭуа-аԥсуа еибашь-ра ашыкьымҭазы.
Ҳазыхынҳәып уаанӡа ҳазлацәажәоз.

Сааҭбжак анҵы, рызегьы еицны, рыбжьқәа рдуны еицәажәо сааигәара ианааи:
– Дыԥсыма?
– Иԥсы шҭаз душьит «сашьа» Аполлон, – иҟалаз игәы иахәон Миро.
– Алафҳәара иаамҭоума, Миро? Ауаҩы дгәаҟуеит, дишьу димшьу?!


 32 


– Дышьны дилгахьеит иԥсы шҭаз.
– Анцәа уиныҳәааит, Миро!
– Уара удәылҟьаны уанца, ԥыҭраамҭак ҿымҭ ҳаихагылан. «Аӡы изааҳгап»

– лҳәеит аӡәы. «Аԥсы аӡы абаихәо?» – лҳәеит даҽаӡәы. Ашьҭахь, Ҷыҷка ллымҳа игәы инадылкылан: «Иԥсы ҭоуп, игәы аус ауеит», – анылҳәа, Стычка дыҩны дцан, аӡы ааганы иҿалҭәеит. Иԥса анҭала, иуасҳәо уеиланагап. Амаҭ амца иалугар, иуцҳауеит. Ацәыршәага, иԥсы анааҭала: «Баӷминџьи! Баӷминџьи! Апаҿақәа, апаҿақәа!» – инаҳгәыдиҵеит ажәа еиқәаҵәақәа.

– Миро, утәарҭа гәыдыскылоит, иԥсы ҭоуп ҳәа ахьуҳәаз, – абахҭа сҭыҵызшәа сеигәырӷьаны, сыԥсы ҭаланы.
– Ҳшьа ижәхьан, дахькажьыз дхәаҽны даҳшьыр акәын, - ҿааиҭит Иура,
– дышьтәын, ааи, дышьтәын. Ҳазегьы ҳаицҭаркааит…

– Шәара сыздыруам, аха сара ауаҩы дишьит ҳәа сзырҳәо адәы сзықәлом, – сҳәеит. – Акыр шәаҳама, ашкол сҭырцеит ҳәа априказ.

– Иабатәи приказу, уара?! Аҭоурых ҳзырҵо Наполеон…

– Ҳа-ҳа-ҳа! Аҭоурых имдыруеи, Наполеон-Бонапарт – Лабарткава! Иумаҳара иҟоузеи! Ҳашкол апоет иҩит ажәеинраала: «Ҳаилоуп хыла-гәыла, Аԥсны-Қырҭтәыла». Уара аԥсы уихагылазаргьы, алаф уҳәоит,

– лҳәеит реиҳа згәы ҟәымшәышәыз Ҷыҷка, – Наполеони, аконституциа ҳзырҵо Ҭамара Сигәуеи…

– Ҭамара – аҳкәажә…

– Ҭамара – акаҳԥы…

– Уи уаргьы иудыруама? Аҭырасра дылагәаны…
– Ишәҳәо ԥхашьароуп.

– Апаҿа ҳәа ҳаҳәараҿы даанымгылеит. Иҵегьы иԥсы анҭала: «Аԥхази… Аԥхази… Аџьмақәа… Абнауаа… Шәахьынтәааз, наҟ, ашьхаҟа, аҳаԥқәа рахь ауп шәара шәҭыԥқәа…

– Лабарткавеи Сигәуа-ԥҳаи иҵагыланы азныказы икабинет аҟны ади-уан дықәырҵеит. Ихы ашьҭахь ашьа аауан. Аӡәы имаика ааԥижәан, ихы иакәыршаны иҿарҳәеит.

– Аҩныҟа сыжәга, – иҳәан, дганы, дахьыҩназ Сикәа иҩны дышь ҭарҵеит.

– Участкови милиционер Ладимир Ҷанба уахь днеины дыжәбама?
– Иара ихаҭа иҳәеит аӡәгьы иашәымҳәан, ашшра аҭахӡам, сангылалак уи изутәу сара издыруеит, иҳәеит.

– Ииҭаху сзиуааит, иԥсы ҭазааит ацәыршәага!

– Ушәҟәқәа, утетрадқәа, уручкақәа, абар, ушәыра иҭоуп.
– Аа, бара аҩныҟа ига… – схы иҭагьежьуеит: «Изутәу сара издыруеит»,
– аҩызцәа идуӡӡаны иҭабуп. Абзиараз!

– Аҩныҟа умцаӡои?

– Шәара шәыҩныҟақәа шәца.

Саахынҳәын, аԥсаатәи сареи еимаҳкуаз ашәч зқәыз алҵла амҵан сҭыԥаҿы снатәеит, аринахыс иҟасҵаша сазхәыцуа.
Архьына-шьапы дахьыҩноу аҩны аԥшәмацәа уажәшьҭа ицәахьазар

5. "Алашара" №1, 2016 ш.             33


гәасҭарц снадгылеит агәашә. Ԥенџьыр хәыҷык аартуп. Аҩныҵҟа агаз лампа аркуп. Ашьшьыҳәа аԥенџьыр ала сныҩналеит. Снеихагылеит. Ихы иакәыршаны иҿаҳәоуп. Ахыза ақәӡам, инапқәа иваԥ соуп. Ишьапқәа хәымбабисаӡа, ифархьӡа. Сара, абзамыҟә, инапы сҩыҵра надырӷәӷәаланы ишыскыз, даашьҭыхны, ашьшьыҳәа истол днахасыртәар, сҩызцәагьы ааибагон, убри ала ҳаалгон. Сҩыҵра иҵарӷәӷәаны искуп ҭаҷкәымк иаҟароу ахаҳә. Иԥынҵа рӷәӷәаны ианааныскыла, ахәаҽра даналага, дшәан, даахықәтәалеит. Данысҿаԥшы, иҿы акит, азныказы:
– Баӷринџьи! – ибжьы андуха:
– Ҿумҭын, ухәаҽны усшьуеит, аԥшәмацәа урҿыхоит. Арҭ убома?! Ашәытақәа исну уара унапхыц еиқәаҵәақәа роуп. Иуасҳәо ҟаумҵар, ари убома?! – иқьышә иқәыскит ахаҳә. Араҟа акәӡам, ашкол аҟны зегьы ишырбо, ухаԥыцқәа ыҵысхуеит. Зегьы ираҳартә ирасҳәоит Ҭамара Сигәуа укабинет аҟны дышумаз... Сҭаркыр, уаҟа зегьы сҳәоит. Акласс иҭақәоу зегьы сара исыдгылоит.

– Иҟасҵари?

– Ари даҽакуп. Уажәшьҭа иуасҳәоит уара узакә уаҩу. Ақырҭқәеи аԥсуааи урыбжьахеит ажьымдыр уеиԥшха. Иумаҳаӡои исҳәаз?

– Иҟасҵарц иуҭахи?

– Уаҳа ашкол ахь снеиӡом. Уара умаҭәар азыҳәан «хԥа» ануҵар исыз-хоит, амала ахымҩаԥгашьа азыҳәан иқәыргыл «хәба».

– Удәылҵны уца…

– Иуасҳәоит даҽа акызаҵәык. Аҳәынҭқаррақәа рҳәаақәа ибзиа ны иудыруеит. Зынӡаск иуздырӡом ауаҩреи ауаҩымреи рҳәаа, иуцәеилаҩашьоит, – иҵегьы игәы ԥызжәарц инацысҵеит, – исзууз ацәгьара иаҳагьы исзеиӷьхоит, иубап!

25.05.2015 ш.


Аҟәыӷареи аԥсуареи

– Умыццакын, Нури, уара уанцәажәоз, сара ҿымҭ сӡырҩуан. Уара, ууаҩ ҟәыӷоуп. Иудыруама, излеиԥшым аҟәыӷеи агаӡеи?

– Излеиԥшуи, аҟәыӷа – дҟәыӷоуп, агаӡа – дгаӡоуп.Уаҳа акгьы.

– Убраҟагьы уццакцәеит. Агаӡа данцәажәо – аҟәыӷа ҿиҭӡом, избанзар, аҟәыӷа – ачҳара имоуп. Агаӡа ачҳара имаӡам. Игәамԥхо ажәак уҿыҵшәар, иаразнак деилашәаны дуҿаԥшӡом, усԥырҵ ҳәа аанаго, убри аҟынтә угәы ҟасҵаӡом, уара ууаҩ ҟәыӷоуп, иаачҳа, уаазыӡырҩы.

– Еилыскааит, аа, иубома, сҿы еихакны стәоуп, уцәажәала.
– Ажәлар, шәхаҵкы! Ақыҭаҿы инхақәо ижәдыруеит, аиҳабацәа аҟәыӷақәа ҳаҭыр рықәышәҵоит. Абри, шәара, иаанагоит – шәара шәхаҭақәагьы шәҟәыӷақәоуп. Ари иаанагоит, иныҟәыжәгоит аԥсуара. Аха, шәыххь згеит, цқьа инарҵауланы ишәыздырӡом иҵегьы иаҵанакқәо


 34 


аԥсуара. Аԥсуара – раԥхьа игылоуп – игәаҟуа, иӷархаз, мамзаргьы, заб дзыԥхаз, иҭынхаз ахәыҷқәа, ран дшыҟоугьы рхы рызныҟәгом, амхы рзылаҵом, амҿы рзаагом, амҿы рмоур – ахьҭа иагоит, саҭашәымҵан, ҿырԥштәыс дахьаазго сзыхшаз, сзааӡаз, ауаҩра сылызхыз саб. Сара сахь-из Аҭара Ахәы амца еимаҳдо аҟынӡа дааигәаны дынхон Нури Бигәаа. Нури иԥҳәыс Қарчаа-ԥҳан, Мила лыхьӡын. Бзиа еибабан, аҭаацәара аԥырҵеит, ирыхшеит хҩык аԥацәеи хҩык аԥҳацәеи. Иабаҟоу еиҳау анасыԥ? Нури аҵара иман, ахәаахәҭшьа, аԥара арҳашьа, иҭаацәа рныҟәгашьа идыруан. Аҭара агәҭа адәқьан дыҵагылан. Усҟан аарыхра маҷын. Аҳәынҭқарра аӷарцәа ирыцхраауан. Ахә мариала ирырҭон ачашыла. Аԥара змамыз, уалла ириҭон.

Ҽнак, амыждараз, Очамчыраҟа дцеит. Имашьына азнаҵәҟьа ачашыла ааҵәақәа рыла ирҭәит.

Идәқьан аҿы данааи, ихәлахьан. Ачашыла ааҵәақәа асклад аҟны инышьҭаҵаны, ацаԥха аркны, ацаԥха иџьыба иҭаҵаны, иҩныҟа дцеит, дышьҭалт, игәы ҭынчӡа дыцәеит.

Абжьааԥны еиԥшҵәҟьа, убри аҽынгьы ицаԥха иџьыба иҭаҵаны, идәқьан ахь дцеит, асклад аартны иаргәаҟқәоу анхацәа ааҵәак-ааҵәак риҭарц. Асклад ашә ааиртаанӡа:
– Уахь унаҳашьҭӡом. Ацаԥха абаҟоу? – ҳәа иааиҿагылеит џьоукы.
– Абар иахьыҟоу, – иџьыба иааҭыганы, еицыз хәҩык ишырбоз реиҳабы ацаԥхақәа ииҭеит.

Асклад иҩналеит. Реиҳабы ақьаад кны дгылан, ани ицқәаз ааҵәақәа ахьышьҭаз иаашьҭыхны даҽаџьара ишьҭарҵон. Ақьаад ианиҵон шаҟа ааҵәа ыҟоу. Нуригьы иџьыба иҭан Очамчырантәи шаҟа ааҵәа ааргаз.

Рыԥхьаӡара иалагеит.
– Нури, уара уҿы ааҵәақәа шаҟа хыԥхьаӡара ануи?

– Ԥшьынҩажәи хәба, – иҳәеит, – аа, шәахәаԥш, исызҭаз инапы аҵаҩуп, сыгәра шәымгозар, – иҳәеит.

– Иузҭазгьы уаргьы шәеиԥшуп. Иаргьы даҽакала игазар акәхап, уара ааҵәак азна аҩныҟа иугеит.

– Аҩныҟа излазгоз, ауардын сымам, аҽы, аҽы акәым, аҽадагьы сымам. Исыхшаз хәыҷқәоуп, ирзышьҭыхуам. Сыбӷа иқәҵаны сдәықәлар, мҩабжара снеиаанӡа, сыбӷа ԥҵәаны скаҳауеит. Иахьа аҩныҟа санцо исзышьҭыхуа, ҩынтә-хынтә иаҳфаша згоит. Ааҵәақәа анышәыԥхьаӡоз, хымԥада, шәгәы иалымсын, шәыххь згеит, гхак шәыхьит. Еиҭа ишәыԥхьаӡа.

– Уара ухы утәу, уара?! Абарҭ зегьы рыгәра умгаӡои? Ааҵәак агуп, ааҵәак уара ухаҭа иуӷьычит.

Ицыз ирыдиҵан, дырбаандаҩны дыргеит. Абахҭа дҭаркит. Дҭакын ҩымш-хымш. Уаҳа иҟаиҵара анизымдыр:

– Ишәҳәаз, иашоуп, шәызжьеит. Ааҵәак ашыла ӷьычны аҩныҟа изгеит. Ишәасҳәақәаз ақьаад ианышәҵа, амц шысымҳәаз ала снапы аҵазыҩуеит.

Иақәшаҳаҭхеит.


 35 


Иааиҳәаз ақьаад ианырҵеит иара ишиҳәаз, исҳәаз иашоуп ҳәа инапы аҵаиҩит.
– Уҿы уқәԥҽит.

– Шәиашоуп. Амала акызаҵәык сшәыҳәоит. Аҩны снеины, сысабицәа аабаны, игәыдкыла-ихыдкыла, шаанӡа сҩагыланы абраҟа сҟалоит.
– Ибзиоуп, уца, иааилашәшәхьеит, аха ашьыжьымҭан уаа, рҳәан, доурышьҭит.

Ишьҭалаанӡа иҩны днеит. Иԥҳәыс ҟәыӷа:

– Анцәа иџьшьоуп, ушӷьычҩым агәра рган, уоурышьҭит, – лҳәан, дгәырӷьеит, исабицәа џьоукы-џьоукы ишьамхы иқәтәеит, џьоукы ихәда иахьынҳалеит.

Ашьҭалара аамҭа анааи, ишьҭалеит иҭаацәа. Иахьысҳәо ԥшӡам аха, хаҵеи ԥҳәыси ахьышьҭалоз ауадаҿы дианы дыԥшын иԥҳәыс Мила.

Нури иҩны, ҩын дуун. Ԥҳәыс дааигаанӡа иаб Алиас Бигәаа, ииҳәарызеи ҳәа иззыԥшуаз хаҵан, дуаҩ наган, иргылеит ахьатә ҩны, ҩбаны еихагылартә. Аҩбатәи аихагыла аргыларазы азин анирымҭа, аҩбатәи аихагыла ккаӡа, иҭацәны иаанижьит, аамҭак ааир, хаҳәла иҟасҵап иҳәан.

Ҩ-ажәак еихысҳәаалоит.

Ҳара ҳҳаблаҿы Анцәа иџьшьаны, ахәыҷқәа рацәаҩын. Аҭара агәҭа ашкол бзиа ыҟан, аха уаанӡа ацара даара ихаран, ибжьан хәбаҟа кило-метр, убри азыҳәан, аҳәынҭқарра ирыӡбеит, ԥшь-класск рҟныӡа ашкол ҟарҵарц, уи анраҳа, ҳҳабла анацәа, абацәа гәырӷьеит, иашьҭалеит, аха ашкол ахьыҟарҵаша рмоуит.

– Уаҳа ишәымуазар, хыхь, аҩбатәи аихагыла сызшәыҭом, ижәбоит, сҭаацәа рацәаҩуп. Ишәыхәозар, ишәымаз актәи аихагыла, – иҳәеит Нури иаб Алиас.

Апартақәа рызҭодаз, арымӡқәа ма аишәа еиԥшха ахәыҷқәа ахьтәаша ҟарҵеит. Алиас асасцәа зхаиртәоз астоли асқами ииҭеит арҵаҩы.
Ажәакала, алагарҭатә школ аатит Аҭара Ахәы. Убри ашкол раԥхьаӡа сҭалеит саргьы.

Изхысҳәаауа, иҩны ҭбаа дуны иҟамзи, иԥҳәыс дахьизыԥшыз акәымкәа, реиҳа ихараз ауадахь днеит, асасцәа ахьышьҭаиҵоз. Иҽеилымхыкәа, аҳәызба ихчы иаҵаҵаны диеит дыцәазшәа, иудыруазеи, дабацеи ҳәа дааир иԥҳәыс, уимоу, дыцәоушәа ахыза иқәиҵеит.

Дзыцәозма «аӷьычҩы». Даҽазнык азхәыцра далагеит иҟаиҵарц ииӡбахьаз.

«Саб дҭаркит. Ажәлар раӷа ҳәа дыршьит. Анцәа ираҭәеишьар, схәыҷқәа ирызҳап. Узԥада рҳәар, ирарҳәои? Саб дҭакуп. Дызҭакуи? Дӷьычҩуп. Уабду дызусҭада? Ажәлар драӷан, дыршьит». Уаҳа ԥсыхәа ыҟам, иҳәан, ихчы иаҵаз аҳәызбала ихәда хиҵәеит.

Иҳәҳәеит, иҵәуеит, анышә дамардеит «аӷьычҩы». Абыда иаанхеит


 36 


асабицәа. Дара шаҳаҭуп, саб ицәқәа ауӷә рхаҵаны, акәаҭана рыҵаҳәаны, иара ашьҭахь дгыланы, сара аԥхьа сыргыланы рымхы лаҳҵеит.

Мила лхәыҷқәа амла иаго ианалага, ишыхәыҷқәазгьы, илываргыланы ачаи аҿыхра далагеит, ирфо мацароума, иаахәатәын асапын, аџьыка. Аӡынра аауеит. Ахьҭа иагоит. Ауардын азна амҿы ақәҵаны, иара ацәқәа раԥхьа дгыланы, сара хыхь сақәыртәаны ирызнаагон амҿы. Аӡын ачаи абаҟоу!

Ҳара арахә маҷымкәа есқьынагьы иҳаман. Амла иамгарц азыҳәан, ахш, ашә, ахырҵәы сан иганы ирылҭон. Милеи сареи қәрала уамак ҳабжьамызт, убри азыҳәан сан «сан» ҳәа лалҳәон Мила.

Ишырҳәо еиԥш, напеилаԥсала ирызҳаит, аҵара бзиақәа роуит, рызе-гьы уаа бзиақәахеит, икаршәны ирбаргьы ирымгартә иҟалеит, ршьапы иқәгылеит. Аҷкәынцәа аҳәса ааргеит, аӡӷабцәа хаҵа ицеит, ахшара бзиақәа рыхшеит, ҳрылаҽхәо.
Аамҭа цеит. Аамҭа аҽаԥсахит, рҽырыԥсахит ауаагьы. Аамҭа шьаҭанкыла аҽанаԥсах, Нури иҷкәынцәа рызхәыцра далагеит. «Шәара абольшевикцәа, сабду Алиас Бигәаа «ажәлар раӷа», гәҭыхас имаз, ҩбаны еихаргыланы аҩны иргыларц азин ишәымҭеит. Ишәсырбап сара, ҩбаны акәымкәа, ԥшьбангьы исыргылоит, реиҳа иахьырбаша аҭыԥ аҿы» ҳәа азхәыцра далагеит.

Акинотеатр «Комсомолец» ахьыҟаз наҟ илықәганы, иргылеит ԥшьбаны еихагылоу ахан. Актәи аихагыла, ҳара ҳакласс ахьыҟаз еиԥш, изыхьчаша ашә дыларгыланы иааиртит «Коммерческий банк» Аҟәа агәҭа.
Снавс-аавсуа, сааҟәымҵӡакәа сазхәыцуеит ан леиԥш ҳзыхшаз, ҳзааӡаз,
СССР зхыбгалазеи ҳәа.

2.07.2015.

























 37 


МУШЬНИ МИҚАИА






Ажәеинраала ҿыцқәа


ИҞОУП УС ЕИԤШ ИҞОУ ААМҬАЦК

Иҟоуп ус еиԥш иҟоу аамҭацк, Амрагьы ианаҿымшәо шәахәацк. Ашьха цыхаӡгьы анубо шьашәа,

Адгьыл анцәеицәыԥсуа еиҟәшәарашәа. Ибжьыда-шьҭадоу бжьык ануаҳауа, Адгьылгьы уҵӷәаса ганха ианцауа, Ҽазных џьара иуазыруеит бжьык,

Џьара ацәаӡыӡ агәыҵыршо илашоит цәашьык. Џьара иемаҩны илеиуеит асырҳәы, Уаҳа сзымааҳәра џьысшьоит снаҳәыр.

Дгьыли-жәҩани рышьхәа еивҵалазшәа збоит. Луҭаҩҵас ишьҭхысаа схахьы ажәҩан лагоит, Зны сыԥхыӡуп, слабҿабоуп ҽазны, Сцан саахьеит анарцә, сыгәнаҳа шәаны, Зны, абри адунеи сызқәу агәра згаӡом, Есымша еидарак саҵоуп ирҳәазо…

Сара адгьыл сақәлахо џьысшьоит иахьа, Сыԥсыргьы, сеиҭеира џьысшьоит ҩаԥхьа. Аргама адунеи сагәыларшәуп, избоит, Слахьынҵа сшылахәмаруа ишоит, ихәлоит, Зны жәҩангәашә акуеит, зны емыггоит, Аԥсреи абзареи еиҵагьежь еиқәԥоит, Аха макьана, макьанаҵәҟьа шьыжьуп, Сгәыӷра ацәашьы заҵәы каххаа иаркуп. Иҟоуп ус еиԥш иҟоу аамҭацк, Макьана иреиӷьу сашәахә сымҳәац!

***

Аамҭацк иноумԥыҵаԥрыз унасыԥ, Аамҭацк ауп иануҭааз, ихьча.

Нас уҿаҳәатәы ушашьҭоу униасып, Аԥсрахәшә ааҵраҿы иҵәахуп ҳәа ишьа.




 38 


Дад, агәыӷра ауанаҵы, угәыӷла, Уԥсы ацамҭазгьы, уԥсы ахәага еизга. Узқәиҭу уаамҭа унарцә азы иныхла,
Ацәашьы иаҵәа иумпыҵаблу ахраҭахь ига.

Умҩа арлашап уи угәнаҳа ухыхзар, Ҽеи ԥсышьа зауз, иҽеи тәарҭагьы хиоуп.

Зыгәнаҳа иаҵоу асы еиқәаҵәа излеизар, Ишьаҳиҭуп имҩа, аҵәылашьца илашьцоуп.

Саахьаԥшуеит сышьҭахьҟа, Уаҵәы аԥсра зуалу,

Сшьапы иҵысхыз шьацк снызбом џьаргьы. Иуазыруа исышьҭам, инсыжьыз гәалак, Шәиԥхьыӡда имҩасит сымш иахьагьы.

Аамҭацк иноумпыҵаԥрыз унасыԥ, Аамҭацк ауп иануҭааз, ианузшыз. Нас, хырԥашьа змам уаџьал уарласып, Аха зегьы акоуп угәыӷла, Аԥсра ахәшә уазыԥшыз!

***

Сыҩнахаӡеит иахьак суада, Хәыцра ҟьалақәак цоит, иаауеит. Аха суазыр бжьы заҳауада, Ацәашьы заҵәы ыцәоит, иакуеит.

Еҵәак налшәоит ажәҩан хымаа, Ах, ишԥагәыԥҵәагоу аты абжьы.

Изышәаџьҳәома ихынҳәны изымааз, Ақәрахьымӡа еибашьҩык?

Лаӷырӡышҵас ажәҩан рыбуп, Ихәыӡҳәоит аеҵәа рцәыкәбар. Хәыцра еиқәаҵәак амҩа сықәуп, Иаацәылашоит уашьҭа абар!

Цәалашәарак ҭахак снаҭом, Аргама ӡхыҵрак сыхнаҵоит. Ҿаҳаҿымҭроуп, сԥеиԥш сызгәаҭом,
Аха ҽеик шысԥеиԥшым агәра згоит.


 39 


Мци-ҵабырги зегь рҽеиԥыршьт, Схәыцра ҟьалақәа цоит, иаауеит… Сгәалашәарақәа рышьҭыбжь, Зынӡа слымҳақәа ҵырхуеит.

Сҽыҩнаскӡеит иахьак суада, Схәыцра еиқәарақәа цоит, иаауеит. Аха суазыр рыцҳа заҳауада?.. Ацәашьы заҵә кьаҭоит!
Ацәашьы заҵә акуеит!


САРА АҼЫХАҨ ДЫСҬАХӠАМ

Сара сҽыжәлоит сҽыжәшәымҵаргьы
Н. Кәыҵниа.

Ахра ҿҟьара схалеит схала, Ҽыжәҵаҩ-ҽыжәхҩы дысҭахӡам. Сара сцәажәом ҿыуаарала, Макьана схацламҳәа хәашьӡам.

Анцәа илԥха исиҭаз сымоуп, Уи цәашьы иаҵәан исхаԥхоит. Зны сарыӷьоуп, зны сарымоуп, Суази сашәеи неилаԥсоит.

Сгәы иҭасшьуам са сгәы иалоу, Аӡәгьы ишьҭахь исҳәом цәгьагьы. «Уаран-саран» ршәеиқәа салам, Са сыфеидагьы рҿасҵом аӡәгьы.

Схала заҵәык снеиуеит бӷада, Аӡәгьы синыӡбаны сашшуам. Сшьапқәа еиҵысхуам гәата-бӷата,
Исымоу сымоуп, аӡәгьы ица сҭаԥшуам.

Цаҟьа ҩашрак иахьагьы скыдуп, Ашьанҵа рыԥхрақәа рхәашо. Анцәа илԥха есымша исыцуп, Иахьатәи сцәалашәарагьы ҿыцуп, Убриак заҵәык ауп сгәы зҟажо!



 40 


Снеиуеит споезиа ақәасаб ашьҭа схылан, Шьха кьышә-кьышәрагьы хараӡам.

Ахра ҿҟьарагьы схалеит схала, Аха сҿахәы сымҳәеит ҿыуаарала, Ушьҭа аҽыхаҩ дысҭахӡам!


***

Ԥсҭазаарак зегьы схы сашьҭан, Ԥсҭазаарак зегьы схы сыԥшаауан. Уахи-ҽни схын слахьынҵа ашьҭа, Зны асырҳәы леиуан, ауеи еилашуан.

Зны аԥхыӡ цәгьа сарҿыхон ашамҭаз, Зны гәырӷьаҿҳәашак сазыԥшын. Ацәаҟәа сыкәшон мраҭашәамҭаз, Зны ашәаԥшь ашьараӡа аҿашын.

Уазуп сымҩаҽы раԥхьаӡа исԥылаз, Акьу мышьҭацәгьа сышьҭан есымша. Ҽазны адгьыл сыҵӷәасон сахьгылаз, Зны ицәылашьцан аҵх, зны илашан.

Хәҵыш аамҭак ныҵхахон, еимҟьарак, Аха убригьы ашәымҭак иныҵашәа ицон.

Абас сшыбжьагьежьуаз ци-шәи рыбжьара, Еихашәы-еиҵашәы амшқәа хәлон, ишон.

Аха сынасыԥ бжьы-мшынк ирхыӡлаз, Сԥылеит сара сымҩа анынҵәа. Ауаҩытәыҩса ӡи-мцеи ирзымблыз, Ушьҭа саргьы сдунеиуп, дсыцуп Анцәа!

***

Хәылԥазуп!
Иҵыблаауеит мраҭашәара, Амзаҿа агәы аҩада иҩархоуп… Схәыцуеит!

Исгәалашәом исыду харак, Стәоуп сымала, еилсыргоит исыуоу, исаӷоу.



6. "Алашара" №1, 2016 ш.             41


Сҿареи сажәреи рмацәаз сҭагьежьуеит, Сҿара амаӡа ахьҭаӡу маӡоуп уахагьы. Сыҷкәынра аԥшалас сгәы ашьышьуеит, Сажәра шкәакәа гәыбзыӷуеит иахьагьы.

Избоит, инеиқәышлаҳәеит сшышлара, Са сажәра хьшәашәа агәра сызгом. Шьахәа-шьаҿа бжьам уашьҭа ахәлара, Аха макьанагьы сгәыӷра лашоуп!

Еилаҩ-еиласуеит схәыцрақәа рышьхыҵә, Иныҵхахаз гәырӷьаҽҳәашак ашьҭыбжь саҳауеит. Илашоит сиеҵәахә абжь-шьхак рынхыҵ, Сгәыӷуеит.
Уаҵәтәи амшаз  сшашәахәац саԥшуеит!

***

Схәыҷреи сажәреи рышьыжьқәа, Аҩашәхак. Хырҭәагак еицҭыхуп, Схәыҷреи сажәреи рымшқәа, Рхәылԥы галуан еиҵыхуп!

Сажәра шкәакәа амахә иахьықәтәоу, Мыцҳәа иԥа гәырӷьа иагоит. Схәыҷра аӡаӡаш ашьац иқәтәоу, Рыдш еимхәыцшәа еилыԥхоит.

Сажәра хьшәашәа асы-шәыб аҩуеит, Схәыҷра ашҭаҿы ааԥынроуп!

Абна агәантә акәыкәу бжьы ааҩуеит, Сажәра ашҭаҿы ушьҭа иӡынроуп.

Ԥшьынҩажәа ааԥынра рышә-гәашә сҭалеит, Игәырҿыӷьганы имҩамсит мышкы. Саага-сааца адәы ицәымхалеит, Уаҳагьы самыҳәаӡеит ҽакы.

Схәыҷра анысԥыршәаз аабыкьоуп, Имбацт схәыҷра аӡаӡа аԥсата. Иахьатәи амшгьы мҩасит, цәыкьоуп, Аҵыхәтәантәи сшәахәац ҭаршәуп ахҭа!




 42 


***

Схәыцра еиԥш ихьанҭоу ахәылԥ ҳауа, Аӡаӡа аҿахәхәы ицәырҵит еҵәак. Еиҳа инасыԥдоу дарбан ҳауа?
Насыԥи насыԥдеи ирыбжьазар мацәак?

Снықәыххит адунеи машәыршәа, Машәыршәа исаӡаз адунеи. Снықәыххит, сиеҵәахә снагәылшәан, Ҵаҟа, адгьыл хланҵы сазцеит!

Ҳазшаз шәымҭак адунеи сықәиҵеит, Наӡаӡа сгәаҟларц сыльахь ианын. Насыԥгьы насыԥдагьы срылаӡеит, Уаҵәтәи амшгьы баша ицарым.

Схәыҷра еиԥш ихьанҭоу ахәылԥ ҳауа, Насыԥк агәыҵаршә ицәырҵит еҵәак! Нас еиҳа инасыԥдоу дарбан ҳауа?
Насыԥи насыԥдареи ирыбжьазар мацәак?

***

Уажә сазхәыцуеит ԥхыӡшәа иныҵабаз, Дунеи инықәыххны иԥрыз схәыҷра. Уажә сазхәыцуеит саамҭа ахьылаба, Мацәыс еимҟьаран исԥырҵыз хара.

Наӡаӡаз џьысшьон сышьыжь шара, Мра шәахәа хыхәхәоз џьысшьон есымша. Исԥымлоз џьысшьон џьара гәынхарак, Имыхәлоз џьысшьон иҟьаҟьаӡа ишар.

Акәтаӷь ԥымҽкәа ибылгьон сҿара ашҭаҿ, Аеҵәа ахәхәаҳәа сыкәа иҭаԥсон. Амаалықь ишьҭихуан са сныҳәаҿа, Слакә лаԥықәшәагьы агәра згон.

Сҳазырҭра иҭан адунеи рацәаны, Сҿы неихьԥхьар, сҿаҳәатәы ҟалон. Сгәыӷра еижьага хышхыҵәаны, Амра ахьымра сгәаҵа иҭаԥсон!



 43 


Уажә асшәыб сҿанаҳәоит сажәра, Аха схәыҷра рыцҳа гәыбзыӷуеит еиҭах!..
Кәыкәыблак сыларшәуп ашьалҭа ашьацра, Ҩ-махәык ирыбжьаччоит аԥҭақәа ршәах!

***

Сгәы унықәԥыр, сыхәылԥ ԥшалас, Амра аԥсымра анҭашәо.
Сыԥхыӡ уалаз, сыччаԥшь уалаз, Угәырӷьаҿҳәашан уанкашәшәо.

Унҭаҳә-ааҭаҳә смаӷра сыкәа, Хьы шәахәацшәа усҿаԥха. Сгәалагь ҩраԥа инамышьҭыкәа, Ӡи-мцеи ццышәха инкаԥса.

Сгәырҩа ушацу, сгәыӷра ушацу, Ԥсраҽынгьы уԥсыцқьан усхыҵ. Анцәа иџьшьоуп, ҽеила имшацзаргь, Шәиԥхьыӡда ԥшьынҩажәа схыҵт.

Иахьагьы сымра шгылац игылоит, Мшаҽнеиԥш сышә-гәашә аартуп. Ушьҭа Сыԥсааит, сыԥсуазар, сышгылоу,
Сагәреиҵас  скаххаа сшарку!

***

Еихьсыӷьрада сгәыӷра сшыцыз, Иахьагь ҭамҷыҭ сгылеит шаанӡа. Иӡаӡаԥсаран амза зҿысыз, Ажәҩан саркьа цқьа илашаанӡа, Иҟәашӡа ихәыӡҳәеит ашьац ӡаӡа.

Ашара зықәшаз ашарԥы еҵәа, Мрагыларахь ицәырҟьа-цәыраст. Аҵла игылаз рыбӷьы иаҵәа, Хьшьыцбоушәа аԥшалас рыласт.

Инеихырҳәаалеит аҵар рашәа, Аԥсабара ҿыхеит шаанӡа. Амҩа сықәуп, амҩа иԥнашәаз, Амҩа сықәуп аԥсра нҵәаанӡа!


 44 


***

Саагылазар акы сашьҭоуп, Изакәыҵәҟьоу сызҳәаӡом. Зехьынџьара икаԥсоу сышьҭоуп, Адунеи шуаароу сызхаҵом.

Иахьа акәымзаргьы уаҵәы ҳәа, Лакә лаԥықәшәак сазыԥшуп. Ес-ишаргьы сымҩа ныҳәан, Анцәа иашьапкра саҿуп!

Гәыӷрак ахац сахьынҳалоуп, Исыздырӡом ианыԥҵәо.

Акы сашьҭоуп, ашәеиқәа салоуп, Иабыкәушь сымҩа ахьынҵәо?

Нарха змаӡам лацәа еихымҩа, Агәыӷра еижьагагь хараӡам. Алашә, баша сашьҭоуп амҩа, Амҩа – ҵыхәаԥцәарак змаӡам!

***
Ашара ақәасаб ашьыжь ҿыц гарҵит, Аҵх иаԥсаҟьеит зегь рлахьынҵа. Лаԥшыцәгьеи-ҿаԥшыцәгьеи гәарҵит, Рымшра аҵх агәаҵа инҭаԥса.

Ишеит ишшара, аԥҭақәа еилыҵуеит, Ажәҩан саркьа саркьахеит абар! Амахә хәыҷ иҿшәар ҳәа иӡыӡымкуеит, Шәымҭак аиҳа зызнымхаз ацәыкәбар!

***
Ушьҭа стәы-сымаа сахьҵәуом, Анцәа исаҭәоушьаз амаҷ сызхеит. Аныхха сараӡа, нас, исымоу, Исоураӡаз ныӡбада исырнхеит.

Са сабгььы атәым дашьҭамызт, Идыруан, ҷан ҷанҳәара ишцоз. Аханатәгьы шәиԥхьыӡк ишьҭамызт, Ихәы-ԥха даҭәҳәан ифон.



 45 


Иажәымҭаз гәнаҳак даҵамызт, Ԥхыӡ цәгьак ихаҩомызт уаха. Иаамҭа аӡыблара даламызт, Ифеидагьы иҿеиҵомызт иаӷа.

Ҽԥныҳәада ихы-иԥсы дақәиҭын, Ишьап шьац арҽуамызт– дыцқьан. Дахныҳәон иныҳәаҩра ихитыз, Иара изы есымша ацәгьа наскьан.

Уажә санԥшылоит амҩа сызнысыз, Гәнаҳак аныскаауам џьаргьы. Исышьҭаӡбом сызхысыз-сызҿысыз, Саб ирҟыра мҩа сануп иахьагьы!

***
Сыԥсҭазаара зегьы хьҭан, фырҭынын, Анапыргьежьра аиҳа, шьапҿаршә еиҳан. Ацәқәырԥақәа сгәыҵыхны, аӡыблара сырны, Снеиуан, суазыр бжьы аӡәгьы имырҳа.

Снеиуан, ӡи-мцеи ахьеилаҭәоз сыргәылсны, Аха, уеизгьы, сыфеида иҿасҵомызт аӡәгьы. Сынасыԥ саԥылон аҟамаҿ саҿысны, Анцәа иџьшьоуп, ашара сацгылт иахьагьы!

Доуҳак схылаԥшуан ци-шәи срыбжьызхуаз, Цәашьы иаҵәан исықәшон исыцыз аҳақ! Мра шәахәан исхаԥхон агәнаҳа исхысхыз, Аразра мчы амазар уаҵәгьы ҽеик саҳап!..

Зегьы акоуп абзиаразы иҟоуп абзиара, Аиаша, дад, гәырԥынҵоуп, ацәгьа аҽаӡом. Сқьиара сыцуп, ақьиара хә-амаӡам, Издыруеит, сқьиара сыцнаҵы сажәӡом!














 46 


СЕРГЕИ ЧАКВЕТАӠЕ 80 ШЫҚӘСА ИХЫҴИТ


Сергеи Уасил-иԥа Чакветаӡе диит Гәдоуҭа араион Оҭҳара ақыҭан, Ӡыдаҟәара аҳаблаҿы, 1936-тәи ашықәс ҿыц актәи амш а́ҽны.

Дахьииз агәараҭа, – зхатәы ҭоурых бзиа змаз гәараҭан. Аханатә уи еиҿызкааз, Мықә Сеилықә-иԥа Тыгәа, иабацәа реиԥш иар-гьы, – ихьыԥшымыз нхаҩы цқьан, ихатә џьабаала иҭаацәа ныҟәигон: дцәаӷәаҩын, дсасдкыдаҩын, арахә-ашәахә изанын, дҽыбӷаҟазан, дшәарыцаҩын, деинраалаҩын,
– зегь рыла даԥсыуа наган.
XӀX ашәышықәса анҵәамҭазы (1888 ш.), Аԥсныҟа дааит Альбов Николаи Михаил-иԥа: аботаник – афлора аҭҵааҩы, аетнограф, аныҟәаҩ. Мықә Тыгәа, ари асас-ҵарауаҩ

аҩныҟа днеиԥхьеит, ҩышықәса инареиҳаны дирсасит. Уи аамҭазы, аԥсуаа арежим бааԥсы ишҭагылазгьы, ажәлар рыԥсҭазаара амчымхарақәа шрыцызгьы, ҽыԥныҳәак изаазымгашазала ихы мҩаԥигеит: исасааирҭа дыҩнеиҵеит, ифатә-ижәтә иагимыжьит, иҩызцәаз ҩыџьеи иареи, Аԥснытәи аҵиаақәа рыҭҵаара хықәкыс измаз уи ауаҩ ицныҟәеит, иахьиҭаххаз геи-шьхеи зехьынџьара днаргеит, дызҿыз аус иахьыгӡаразы ирылшоз ҟарҵеит, ддырманшәалеит. Абри аҩнаҭаҟноуп Н. Альбов, раԥхьаӡа акәны, «гәыбӷан змоу ажәлар» ҳәа адамыӷа цәаԥҽыга хьӡы зхыз аԥсуаа иреиуаз ҭаацәарак днарылаԥшны ибартәеиԥш аҭагылазаашьа ахьиоуз, урҭ руаҩышәатә ҟазшьақәа ахьгәникылаз. Абри аҭаацәараҟноуп, Урыстәыла ииз-иааӡаз аҵарауаҩ қәыԥш, иԥсҭазаараҟны раԥхьаӡа акәны ихаҵгыланы иныҳәаҿа ахьыркыз, асас, иара ус ауаҩытәыҩса иахь апатуқәҵара ду ахьибаз. Абро-уп раԥхьаӡа акәны иахьиаҳаз, «ашьха ӡыхьеиԥш ицқьаз, икәалы-ҷалеиуа, аԥсаатә бызшәа еиԥ шу рбызшәала ицәажәоз аԥсуа ҭыԥҳацәа ссирқәа, ачамгәыр иацырҳәоз рашәа хаақәа», аԥсуаа рҟазшьақәа гәыла-ԥсыла бзиа иахьибаз. Абри аҩнаҭаҟноуп, зарԥысымҭа иҭагылаз, аҭаацәара иаламла-цыз Николаи, аԥҳәызба лахь аԥсабаратә цәанырра цқьа ахьизцәырҵыз. Уи игәы лызцеит, ари аҭаацәарахь даннанагоз акырӡа иқәыԥшыз, аха нас зыԥҳәызбара иааҭагылаз, дызҭаз аԥшәма иаҳәшьеиҵабы Мариам. Аброуп, игәы мҵазырсыз уи аԥҳәызба днартәаны карандашьла лсахьа ахьҭихыз, «Мариам Мукхба» ҳәагьы иахьаҵаиҩыз…

Ҳәарада, Николаи ихшыҩ еилнакаахьан, абриаҟара аҟазшьа ссирқәа змоу ауаажәлар ирхыз ахьыӡ бааԥсы, – ирықәнагамкәа ишырхырҵаз. Иҭаххеит урҭ дрыуахарц, дагьныҟәеит аԥсуаҵас! Зны, зыҟны дыҟаз аԥшәмацәа ргәы нызмырхашала ацәажәара ҟаҵаны, ақыҭа анаӡара иҟаз даҽа ҭаацәарак рахь диасит. Аамҭақәак рышьҭахь зҩызара шьҭиххьаз ақыҭауаа иреиуаз ҩыџьа, Тыгәа иахь инаишьҭит: иуара даҳәеит, иаҳәшьа Мариам хатә ԥҳәысс


 47 


дшиҭахыз ала ажәа иниҵеит. Аԥшәма, изнеиз ауаа ишихәҭазала идикылеит… Аха иаҳәшьа дизымгәаӷьит: «Николаи иашьак еиԥш сихәаԥшуеит, сашьа саҳәшьа дызлаисҭари, саԥ суара сзырԥ хашьом, ларгьы уи иашьак еиԥш дышихәаԥшуа здыруеит…» ҳәа ҳәашьак ҟаиҵеит. Н. Альбов ари ахҭыс игәы инархьзаргьы, аха Тыгәа иахь аҳаҭырқәҵара шимац иман. Уи шаҳаҭра ауеит, Аԥсны данықәҵ ашьҭахь дахьцаз Аладатәи Америка, Имцаԥшьу адгьыл (Ог-неннаиа землиа) аҟны ииԥшааз, уаанӡа адырраҭҵаара (анаука) иазымды-руаз аҵиаа, Тыгәа ихьыӡ иахыршланы, «Туганика» ҳәа хьӡыс иахьеиҭаз.

Мықә Тыгәа, Н.Альбов Уаҭҳара ақыҭа анынижьуаз, иара иахь днеиԥхьеит, ашьтәа изшьны, ауаа адыԥхьаланы аԥсыуала пату иқәиҵеит. Данцоз ҳамҭас ииҭеит: аԥсуа ҳәызбеи, ауапеи, дзышьцылахьаз, бзиа иибоз абысҭа злеиушаз ачуан хәыҷи. Убарҭ зегьы ихы иаирхәон, имҩаԥигоз анаҩстәи иекспедициақәа раан.

Абри аҩнаҭахьы акырынтә дымҩахыҵхьан, аԥсуа жәлар рашәақәа реизгаҩы, ранҵаҩы Константин Ковач. Аԥхьарца арҳәареи, ашәаҳәареи иазҟазаз, Тыгәа иԥа Еснаҭ иҿынтәи акыр ашәақәа анотахь ииаиге-ит, иагәылалеит уи иҭижьыз аизга. Уахь дымҩахыҵхьан, аетнограф Г.Ф.Чурсингьы.

Еснаҭ аҭаацәара далан, ԥшьҩык ахшара иман, аха зегьы ҭыԥҳацәан, иар-гьы акыр дшычкәыназ иаалырҟьаны иԥсҭазаара далҵит, иабацәа рышьҭамҭа змырӡшаз чкәынак дихымшаӡакәа.

Ари ахәышҭаара аԥеиԥш гәырҩас ирыман: аиашьареи аҭынхацәеи. Аамҭа цон, аҭыԥҳацәа рызҳауан. Аиҳәшьцәа руаӡәк аҭаацәара далалеит, Гагра дынхон. Зыԥҳәызбара иҭагылаз Жениа, лаҳәшьа лахь сасра ҳәа дне-илон. Абраҟа, лымаҳә иҩнаҭаҟны еибадырит, агәыла чкәын Уасили лареи. Еигәаԥхеибашьеит аҩыџьагьы. Уасил хатә ҩызас диҭаххеит, уи аԥсуа ԥҳәызба еинаала, уи азы ажәагьы лниҵеит. Мап ицәылымкит лара, аха ажәагьы илымҭеит: «сеиҳабацәа сразҵаап…» лҳәеит, аԥсыуала. Злымҳаҟны инаргаз аиҳабацәа, – ари аус иалацәажәеит, ирҳәеит аус аҟалара ишаԥырхагамхо, уи, нхараҳәа лаб игәараҭахь даауазар… Азнаказы, ақалақь ныжьны ақыҭахь ацара иҭахымхазаргьы, аха аҵыхәтәан дақәшаҳаҭхеит. Зны еибагеит, ачара-гьы руит, мызқәак рышьҭахь Гагратәи рыҩны ҭины Уаҭҳараҟа ииасит. Абри амш инаркны Уасил инапы ианын – Тыгәеи Еснаҭи ргәараҭа амырӡра…

Уасил дшыҷкәыназ аԥсҭазаара џьбара ихигахьан, – ианналагаз инаркны еилгаанӡа, Аџьынџьтәылатәи Аибашьра Дуӡӡа далахәын. Уи ашьҭахь, зуара шьҭихыз аҩнаҭа рбызшәа – аԥсшәа иҵеит, иԥсы ахьынӡаҭаз, акыр иҭбааз рыуа-рҭахыра рыцәгьа-рыбзиа дрылахәын, зегь рыла дырхаҵгылон.

Рымшьҭа бзиан урҭ аҩыџьагьы, – хәҩык арԥарцәеи, ԥҳаки рыхшеит. Зегьы ԥсыуала ирааӡеит, аҵара дуқәа ддырҵеит, аԥсуа ҭыԥҳацәа ҭацас иааргеит, рыԥҳагьы аԥсуа чкәын динасыԥхеит.

Абри аҭаацәара зегьы дреиҳабуп, – Сергеи Уасил-иԥ а. Ақыҭантәи абжьаратә школ қәҿиарала даналга, дҭалеит М. Горки ихьӡ зхыз Аҟәатәи арҵаҩратә институт, дагьалгоит, 1960 шықәсазы, аԥсуа бызшәеи алитерату-реи рырҵаҩы изанааҭ иманы. Аусура далагеит Ганҭиадитәи (Цандрыԥшьтәи) ашкол-интернат аҟны рҵаҩыс. Аха рацәак араҟа днымхеит, – аԥсадгьыл


 48 


аҿаԥхьа иуалԥшьа нагӡо, аррахь дцоит. Уи далганы даныхынҳә, изанааҭала аусура далагоит, Калдахәаратәи ашкол-интернат аҟны. Аха араҟагьы рацәак днымхеит, – диаргеит, Аԥснытәи АССР Аҩнауҵҟатәи аусқәа рми-нистрра асистемахь. Акыр шықәса еиуеиԥшымыз амаҵурақәа дырхагылан, иԥхықәыз аусқәа наигӡон. 1968 шықәсазы С.У.Чакветаӡе аԥышәа змаз аӡәы иаҳасабала, диаргоит КГБ асистемахь. Абраҟа аус иуан 1988 шықәсанӡа, дырхагылан аҳәынҭқарра ашәарҭадара иазкыз амаҵурақәа. 1980-1985 шықәсақәа рзы аус иуан Ашәарҭадаратә маҵзура Тҟәарчалтәи ақалақьтә ҟәша аиҳабыс. Тәанчара данца ашьҭахь, алхрала днаргеит Гәдоуҭа ақалақь аҟны еиҿкааз атуристтә биуро аиҳабыс.

1989 ш. имҩаԥысуаз, аԥсуа жәлар рхақәиҭратә ҵысра иадҳәалаз ахҭысқәа ирхырҟьаны Қарҭтәи аиҳабыра, апартиа Гәдоуҭатәи араиком ахадацәа рмаҵурақәа рышьҭаҵара рықәдыршәеит. Уи иазкыз Апленум аҟны алхра ҿыцқәагьы мҩаԥысуан. Аҩбатәи амаӡаныҟәгаҩыс (милаҭла иақырҭуоу иҭыԥ ҳәа иԥхьаӡаз) инагаразы ихьыӡ ҳәан С.У. Чакветаӡе. Аха уи ихьыӡ шаарҳәазеиԥш, аҿагылара ҟарҵеит Апленум иалахәыз, ақырҭуа милаҭ еиуаз «Ари ҳара даҳтәӡам, ижәла ада қырҭуарак далаҟаӡам…» ҳәа игылеит. Усҟан, агыруак дивадыргылеит. Абжьыҭира маӡала имҩаԥысуан, иалахәыз реиҳараҩык аԥсуаан. Абасала, С. У. Чакветаӡе, араиком аҩбатәи маӡаныҟәгаҩыс инагаразы аус рыӡбеит. Абри амаҵура аҟынгьы, ихы-иԥсы аҭаны, иԥсҭазааратә ԥышәа ихы иархәаны, араион иқәынхоз ауаа рымаҵ иуан, 1991 шықәсанӡа. Аԥсны Аџьынџьтәылатә еибашьра аамҭа хьанҭақәа раан, аҭагылазаашьа уадаҩ рыман, зықәра неихьаз атәанчаҩцәагьы. Аҭыԥантәиқәа рнаҩсгьы, ирацәаҩын Гәдоуҭаҟа анеира зықәшәаз, урҭ ире-иуаз ахҵәацәа. Аусеиҿкаараҟны аԥышәа ду змаз, ауаа ҳаҭырла рызныҟәара зҟазшьаз, Сергеи Уасил-иԥа дахадыргылеит, араион Анагӡаратә комитет, асоциалтә еиқәыршәаратә маҵзура иазкыз аҟәша. Изҭагылаз аамҭа акырӡа ишуадаҩызгьы, ари ауаҩ илиршаз рацәоуп, атәанчацәа социалла рыцхра-ара аус аҟны. Аибашьра анеилга ашьҭахьгьы, макьана аҭынчра иацәыхараз Аԥсны, ашәарҭадаратә маҵурақәа рҟны аԥышәа змаз ауаа аҭахын. Убас еиԥш иҟаз дреиуан, аподполковник С. У. Чакветаӡе. Тәанчара дышцахьаз-гьы, ибзианы иидыруаз аусахь дырхынҳәын, – дахаргылан Аҳәынҭқарратә шәарҭадара Гәдоуҭатәи аҟәша, 2000 ш. инаркны 2005 ш. араҟа аус иуан, иԥышәеи идырреи рыла, – иҵагылаз аҿар иааӡон.

С. У. Чакветаӡе, Аԥсны злахәыз ԥасатәи ҳҳәынҭқарра ашәарҭадара амаҵ аураҟны илшарақәа азгәаҭаны, КГБ СССР ахадара рҟнытәи акыр аҳаҭыртә ҳамҭақәа ианаршьахьан, амедаль «Ҽыԥныҳәада амаҵуразы» рыхстепенк нарылаҵаны. Аԥсны Аҳәынҭқарра амаҵ аураҿы иааирԥшыз аихьӡарақәа рзы, 2006 ш. ианашьан аорден «Ахьӡ-Аԥша».

1915 ш. аорден « Ахьӡ-аԥша» ианашьан, Москва инхо, уаҟатәи аԥсуа диаспора рхеидкыла ахадара иалахәу, уи иашьеиҵыб Валеригьы, Аԥсны Аџьынџьтәылатәи аибашьра аамҭазы (уи ашьҭахьгьы), аԥсуа жәлар риааи-разы илиршаз аусеиҿкаарақәа рзы.

Дызлоу аԥсҭазаара агәеисыбжь еснагь изаҳауаз, изныруаз, ари ауаҩ, имаҵуратә уалԥшьақәа рынагӡара анаҩсангьы, аҵара аниҵоз инаркны

7. "Алашара" №1, 2016 ш.             49


икалам аус аируан. Аԥсны иҭыҵуа агазеҭқәеи ажурналқәеи рдаҟьақәа рҿы икьыԥхьуан еиуеиԥшымыз: астатиақәа, ажәеинраалақәа, афелиетонқәа, ажәабжьқәа…

Алитературатә рҿиамҭақәа раԥҵара нап аиркит тәанчара данца ашьҭахь. Зуаажәлар рхьаа зхьаау арҿиаҩы, – еснагь иԥшаауеит, урҭ рхьааи ргәахәареи рзы ииҳәаша ажәа. С. Чакветаӡе иҽазикит иҳаҩсыз ашәышықәсазы аҭыԥ змаз, сталинтә-бериатә репрессиақәа ҳауаажәлар рҵеицәа рыԥсҭазаара ишаныԥ шыз аарԥшра. Ашәарҭааратә маҵзураҿы аус аниуаз аамҭазы иԥылоз, асовет аамҭазы имаӡаз адокумент ҷыдақәа шьаҭас иаҭаны, зны иаԥиҵеит, адокументалтә-сахьаркыратә повест «Кадыри, Басиаҭи, Сталини, егьырҭи». (2006 ш.). Уи анаҩс иҭижьит, Аџьынџьтәылатәи Аибашьра Дуӡӡа (1941-1945 шш.) иалахәыз К. Аршба иеибашьратә фырхаҵарақәа шьаҭас изиҭаз, «Хабарда ибжьаӡыз ипароль» ҳәа хьӡыс изиҭаз даҽа повестк. Анаҩс иҭижьит (2012ш.) ароман «Ацәгьаҳәаразы аорден». Ари аԥҵамҭаҟны, автор илиршеит арепрессиақәа раамҭазы, СССР иқәынхоз егьырҭ ажәларқа реиԥш, аԥсуаагьы зҭагылаз азалымдырра ду аарԥшра. Инарҵауланы ҟазарыла иааирԥшит: уи аамҭа ахаҿсахьа бааԥсы, иалаӡыз, ма зыцҳа ҿанаҟәоз ауаа рхаҿсахьақәа. Арҭ аԥҵамҭақәа ҷыдала гәыхыҭхыҭрала ирыдыркылеит, аиҳараҩык, уи аамҭа иахааныз, забацәа уи ихәлабгаз, зықәра ыҟоу ауаа. Аԥсуа литератураҿы рацәак иӡыргам ари атема, иазку С. Чакветаӡе, арҭ иҩымҭақәа иранаҳәо рацәоуп ҳаԥхьаҩцәа.

Зыӡбахә ҳамоу, зыԥсҭазаара ҿырԥшыгоу ари ауаҩ хатәра, ауаҩ иаша, иа-хьагьы икалам аус аируеит: дыҩуеит, дкьыԥхьуеит, Аԥсны иҭыҵуа агазеҭқәеи ажурналқәеи рдаҟьақәа рҟны. Уи акыршықәса ҵуеит, агазеҭ «Аԥсны» ахатәы корреспондентс дыҟоуижьҭеи. Дрылахәуп, – Аԥсны ашәҟәыҩҩцәеи, ажурналистцәеи Реидгылақәа.

Инаигӡоит ауаажәларратә усурагьы, – дахагылоуп Аԥсны абыргцәа Рхе-идкыла, Гәдоуҭатәи аҟәша. Ари аус аҿгьы ихы иалиршо рацәоуп, ҳауаажәлар дырзыхандеиуеит. Ҳзыхцәажәо ауаҩы, анцәа иаҭәеишьаз аԥсҭазаара, зныка-да ишиаҭәашьам еилкааны илшара зегьы азикит, – ҳауаажәлар рымаҵ аура, ирацәоуп илиршазгьы. Зегьы рыла иҽаԥсеитәит урҭ раҳаҭыр. Ианаамҭаз аҭаацәара далалеит, уиижьҭеи ҳазну ашықәсазы иҵуеит 50 шықәса. Ихатә ҩыза Суликәа Аргәынԥҳаи иареи: ирыхшеит, ирааӡеит, иахьа ҳажәлар ирылагылоу, хәҩык ахшара, ирымоуп – рыԥсынҵры иацызҵо амоҭацәа аӡәырҩы.

Аԥсны ашәҟәыҩҩцәа Реидгыла иалахәу зегьы, гәыкала идаҳныҳәалоит, С.У. Чакветаӡе 80 шықәса ихыҵра. Изеӷьаҳшьоит агәабзиара зцу аԥсуа нҵыра ду, арҿиаратә иааирақәа!

А.Мықәба, Аԥсны ашәҟәыҩҩцәа Реидгыла ахантәаҩы






 50 


СЕРГЕИ ЧАКВЕТАӠЕ


Изжәлап нас ҵәыца дула

(Алаф ажәабжь)

– Самсон, уҟоума, Самсон?! О, Самсон! Аԥшәма, уҟоума, аԥшәма?! О-о-о, у-у-у!!! даҟәыҵуамызт ашамҭаз аӡәы сгәашә аԥхьа, еихаххаа алаҳәа еиқәаҵәа еиԥш ицырцыруаз и-«Џьип» дааҭыҵны.

– Уара, агәашәахь аӡә ҿиҭуеит, ундәылҵ ирласны, – лҳәеит сыԥшәма, ауада еилырго дахьыҩназ.

– Иуҭахыдаз, ухаҵкы? – сҳәан сындәылҵит.
– Уа шьыжьбзиа! Уара уами исҭаху, уаҳа дарбану?! – иҳәан, деихаччо даасԥылеит џьара избахьаз хаҵак деиқәыбырфынха.

–Бзиала уаабеит, уааи аҩныҟа! – сҳәеит саргьы.
– Абзиаразы уҩны инеилааит, аха уахь снеиратәы аамҭа сымаӡам, сыццакуеит, даҽа 800-ҩык инреиҳаны ирасымҳәацкәа инханы иҟоуп. Агәырӷьара сымоуп, Самсон, агәырӷьара, зашәа уаргьы иаарласны иуауша. Уажәтәи асабша акәымкәа, егьи аҽны шьыбжьон сԥа еиҵба ԥҳәыс диза-азгоит, сыԥҳаи сымаҳәи ааԥхьаны акыр рысҭоит, ҿыц исыргылаз сыҩны сақәныҳәоит, ажәакала, ачара ду сымоуп, аӡәыр сымазар зегьы срыԥхьоит, уаргьы убра уҟазар сҭахуп, - иҳәеит сысас.

– Иабаргузеи, инагӡаны урықәгәырӷьааит, хымԥада гәахәарыла сузнеи-уан, аха Самсон захьӡу сара сакәӡам, уи абраантәи иуԥхьаӡозар ахәбатәи аҩны аҟны ауп дахьынхо, - сҳәеит уи баша ихы аџьабаа ахьаирбаз азы дрыцҳашьауа.

– Иуҳәашьоузеи, ҳаҭыр зқәу! Самсон Қәпалба иахьа дызбама, уи иасҳәахьеит. Иахьынӡаздыруа, уаргьы Самсон ухьӡуп, ус акәӡами?

– Ус акәӡам. Сара Иасон ауп исыхьӡу.
– Самсон-Иасон, Иасон-Самсон, урҭ зегь дара рами, аӡә иҳәшьа ахьӡ ҳәа иҟоугьы хьарԥшгатә функциоуп иамоу, уаҳа изызкузеи, аус злоу ауаҩы иами, ауаҩи ауаҩи реиуара, реиҩызара. Сиашаӡами?

– Уиашоуп, ҳәарада, аха уареи сареи ҳазлеиуацәоуҳәагьы акгьы сгәалашәом, ҳазлеиҩызцәоугьы убас, урҭ ртәала акрыҟаны иудыруазар исауҳәар сҭахын.

– Аиуара захьӡу бзиагәышьами, аха уи аасҭа иахьазы иҟоу аиҩызареи ус аибаҭахреи роуп. Уи ус шакәу агәра згеит уаха-саха ҳәа ҳнапы зыхьӡаз анеимаҳҵәоз аамҭазы.

– Еилыскааит иуҳәо зегьы, аха хаҭала сара уаха-саха зыхьӡуҵаз ахьымҩаԥысуаз сыҟаӡамызт, ҩызаракгьы уи иадҳәалоу аӡәы иҟны исымаӡам, - сҳәеит, ари ишакәхалак ихы саимырхәар имуашәа анызба.

– Аҩызара бзиа захьӡу узымҩаԥызгеит сара, Самсон бзиа, саҭамыз, Иа-сон бзиа, иҳаҩсыз амзазы Арсаул ақыҭан Аредаа рчараҟны уҟамзи убра?

– Уа са сыҟан, аха уара сабауднагала?
– А-а-а, абзиара ашьҭахь бзиара ыҟаӡам ҳәа ирҳәо баша ирымҳәозаап.


 51 


Иугәаларшәеи, аҵәца хәыҷқәа рыла изжәуеит ҳәа уаналага, аҭамадеи уареи ишәзааибагаз, уара узы сара исҳәаз ажәақәа: «азин иаҳҭап, уара, абри аинтеллигент иара ишиҭаххаз ала ахныҟәгара, идҳамцалап аҵәца дуқәа, урҭ сара сеиԥш иҟоу ирнаалар ауеит, аха иара ҳаиҟәаҵып», – ҳәа сухашшааны уԥсы анҿысхуаз, ааугәаларшәеишь.
– Аиеи-аиеи, исгәалашәеит, уара уами усҟан аус ду захьӡу сзыҟазҵаз.
– Нас дарбан?! Уара угәы ишԥаанагоз нас, сара счарахь ус избалак рнаԥхьара схы иақәнасырго сыҟоума, – иҳәан, ижәҩахырқәа нарҳәы-аарҳәо, маҷкгьы ҽыргәаарак ҟаиҵаргьы цәгьа имбо, зымҩа дыԥшуа даатәеит.

– Уҩны есқьынгьы агәырӷьара ацзааит, хымԥада снеиуеит учарахь, хымԥада! – сҳәеит иҭахыҵәҟьаны, ашьыжьтәи сысас игәалаҟазаара ахьыб-жьысхыз хьаас иҟаҵаны.

– Бзиала уаабеит, зашәа уара уҟынгьы, абра угәараҭа аиқәшәара бзиа ҳзыҟауҵааит, – иҳәеит, ибжьысхыз игәалаҟазаара ԥсыхәак назыҟаҵо.

– Иҟалозар ҳнеип аҩныҟа, угәырӷьара ҳақәныҳәап, агәашә уларгыланы сахьуацәажәо маншәаламхеит, аиашазы, аҭамзаара сара исыдуп, – сҳәан, имахәар ааныскылеит.

– Аа, ишԥоуҳәо, Самсон, саҭамыз, Иасон, пату ақәзааит есқьынагьы уҩнаҭа, аус рацәа шьҭоуп саԥхьаҟа макьана, – иҳәан, дысԥырҵып сҳәаратәа имашьынахь днаскьеит.

– Саҭамзааит, аҩыза, аха сабанеиуа, қыҭас уабанхо, насгьы узжәлада?
– сҳәан сиазҵааит, уажәраанӡагьы ари азҵаара ахьсгәаламшәаз уамашәа ибауа.

– Умбои, Иасон, уа ҳахьеибадырыз, ахәыҷала ишужәуазгьы, уқьаф ҟалан, иуасҳәаз сыжәлеи сыхьӡи уханаршҭит, усҟан зегьы, ухаҿы иҟан, уимоу ҳанеиԥырҵуаз сагьгәыдукылеит, уажә уара уҳәашьақәа рыла, сара сыззымдыруа счарахь усызнеи ҳәа иасҳәоит, убама!

– Саҭамзааит, исхамышҭи, арыжәтә мыжда, амца иагаша… Сыԥсӡамзар, уара… Сыԥсӡамзар, уара… ужәла зласгәалашәо ала… сымҩашьозар…

– Ухы аџьа аумырбан, сухашҭит, с-Лаԥшбоуп сара, Ҷыҷын сыхьӡуп, Анхәа сынхоит.

– Аа, исгәалашәеит, аџьмақәагьы рацәаны иумоуп…
– Аџьмақәагьы сымоуп, ауасақәагьы, иубап уа уҩеир сшынхо. Уажәы зе-гьы ишыҟарҵо еиԥш аресторан аҟны ачара суӡом, аԥсуа чара ахьыруа аԥсуа қыҭа аҟны ауп, амш бзиахар абри смашьына еиԥшу аанҿасрада ихалоит, ибзиамхар ԥыҭк шьапыла ахалара шәықәшәоит, сааҭк ала уа шәҟалоит, сузыԥшуп, иҳәан, имашьына дынҭалан, даақәҵәиаан дцеит Ҷыҷын.

– Ус умаӡамкәа укәаԥӡа аҩны уҟамзаауази, усҟан уи Арсаултәи ача-ра аҟны аҵәца ду уацәымшәазтгьы, иулшаны узцозар уажәы уназԥхьаз ичараҟны аду ала ижәла шаҟа улшо, сара азин усҭоит, – лҳәеит ҳаицәажәара зегьы заҳауаз сыԥшәма, ҳхәы дахьаҿыз амаҵурҭаҟны. Аиашаҵәҟьа лҳәеит, изжәлап аду ала.

Аха усҟан уи мап ацәысымкызтгьы ари еиԥш аҭынха дабасырҳарыз?!




 52 


ЗАИРА ҬҲАИҴЫКӘԤҲА 50 ШЫҚӘСА ЛХЫҴИТ



























“Адгьыл иқәшәаз арыц гәылҵуеит...”


***

Аҵх аҽеиқәа иақәтәоуп, Аҽеиқәа амҩа – ԥшоуп. Аҵх аԥша иаркаран, Аблақәа еиқәыԥсоуп.

Жәҩан ԥардоушәа икнаҳауп Амза ашәахәа.

Жәҩан сакараҿ сҟьалеит Аҵхаз са сзаҵәха.

Аеҵә кәицқәа иӡыӡо, Хәыцрак еимнадоит. Аҽыуаҩ-ҷкәын уаҵәынӡа Имҩа наигӡоит.

Аҵх – аҽеиқәа ҟьала, Сурҟьалеит зынӡа. Сышәхымс сызхыҵуам схала, Усыԥхьозаргь маӡа.



 53 


Уаҵә шьыжьынӡа сыцәап, Уҽеиқәа ҿаҳәаны. Ашьыжь-шәаԥшь саԥылап, Ашара сахьӡаны!


* * *

Узбарцаз, субарцаз ҳамҩақәа ԥшаауан,

Иуасҳәарц, исоуҳәарц ажәақәа ииуан.

Исхашҭыз, иухашҭыз агәалақәа ԥсуан,

Иҿысхырц, иҿухырц ашәҭқәа пытуан,

Исԥеиԥшыз, иуԥеиԥшыз аҳауаҿ исуан,

Иуцәызӡоз, исцәуӡоз ҳцәаныррақәа цкьан,

Иаҳныҳәоз, ҳазныҳәоз ҳамшқәа раӡан,

Ҳҩыџьагь ҳзыхӡыӡауаз ҳабзиабара ԥшқан.


***

Асы иаркараз ашьхақәа ҿыхоит,
акаршәрақәа иреиҽырбарц.

Ахьхьаҳәа илеиуа аӡыхьқәа цәажәоит,
аҵлақәа дыршанхарц.

Абаҳчақәа неибеиԥшны аӡаӡа рықәыҳәҳәуеит,
ашәҭқәа ахыҵәарц.




 54 


Ашәымҭак иадырган, аҳауа салаӡҩоит,
аԥшӡара сҳәынҷарц.


***

Аҵх лашә аҽыларҟә схышәаҿ иԥшын, Аҵх лашә аблақәарҿ хәыцра-шәк ахшьын. Аҵх лашә сеисон, скәицзар сҭахын, Аҵх лашә сзыцралоз сгәаҵаҿ ишьын.


Знызаҵәыкоуп

Знызаҵәыкоуп амш анҵәуо, Абжьааԥны – аурҭ, аԥша. Знызаҵәыкоуп амра ангыло, Настәи шәшьыроуп, ианҭашәа.

Знызаҵәыкоуп сааԥын анҿыхо, Нас иԥхнуп, иӡнуп, иҵхуп. Знызаҵәыкоуп сануԥыло, Нас, сыԥшуп, сыԥшуп, сыԥшуп.


***
Слаԥшҵашәара – схәыцра, Цәымзан исхарку.

Зсахьа ҭысхуа – сымза, Дарбан уззыԥшу?

Ҵхи-мши еилалеит, Ирымоуп аҳәатәы.

Сгәы сыхшыҩ ианаалеит, Ирымам еимактәы.

Слаԥшҵашәара ргамоуп, Исымаӡам маӡа.

Сара сҿымҭра шьаноуп, Иусҭоит, еиқәырха.






 55 


***
Ажәҩан қәыршәуп ԥҭеиқәаҵәала, Шәахәацк ацәаара убаӡом.

Аҵла гылоуп рҽеидыԥсала, Абна аҷытбжьы уаҳаӡом.

Аҵар рҽыԥхьак игәыҭҟьа-ԥсыҭҟьа, Ргәы ԥызҵәаз – қәаршаҩуп. Амахә рҽаларԥс иқыџьқыџьуа, Амра ацәырҵра иазыԥшуп.


Абзиабараз ашәа

1.

Сноухьыԥшит ауп, уаҳа акгьы…

Уаҳа исымаӡам ҳәатәгьы. Аамҭа ахыцқәа еихаԥсоит, Еиҳа-еиҳа ухарахоит.

Нырцәи-аарцәи ҳрыбжьахеит, Ҳагәқәа хазы-хаз ишатәхеит. Еицырхамзи урҭ зны ԥсык… Ирымаӡамзи нас ҳәатәык?

Аамҭа иамаӡам ҿҳәара, Ҳԥеиԥшгьы иақәӡам ӡбара. Сноухьыԥшит ауп,

уаҳа акгьы… Уаҳа исымаӡам ҳәатәгьы.


2.

Амш шәшьуп, Сыԥшуп, Ихьҭоуп иахьа. Игьежьуеит, Ихынҳәуеит, Изтәом аԥша. Аԥша ҵлахеит,


 56 


Иҵлоуп аԥша, Абыӷьқәа лаҳәит. Игәыкит адәқәа. Амш шәшьуп, Ишьуп, Ихәуп агәқәа. Сыԥшуп, Узбоит… Иауеит ақәа.


3.

Сылаԥш ушьҭоуп, Сылаԥш ушьҭоуп, Маӡа-аргама, Маӡа-аргама.

Исаҩсхьоу – гәыхьуп, Исаҩсхьоу – хыхьуп, Сацәынхама… Сацәынхама…

Сылаԥш ушьҭоуп – Иухьымӡо, Сашәа узыскит – Сгәы иҭнымҵәо.

Маӡа-аргама, Маӡа-аргама, Згәы зымпыҵҟьаз – Изеиқәырхама?!

4.

Иуҳәеит зегьы ус, ажәада, Исаҩсны имцаз ус, шьҭада. Иуҳәеит – изымҳәаӡоз ҽаӡәы, Иугеит исхымхәыцӡоз сыгәгьы…

Шьҭа сыҟазаара хыс измада, Исцәыӡыз сыгәгьы зырхынҳәуада.



8. "Алашара" №1, 2016 ш.             57


5.

Ҳаиԥылоит, ҳаиԥырҵуеит Аҵхи ашареиԥш, Аҵхи ашареиԥш Ҳаишьҭоуп.

Гәаныла иаҳныруеит Хырԥашьа змамеиԥш, Ҳаԥхьаҟа ԥсҭазаарак Шьҭоуп.

Ҳаиԥылоит, ҳаиԥырҵуеит Ԥхаррак еизныжьны, Ҳзыхӡыӡаауа ҳцәанырра Ԥшьоуп.

Ҳаиԥылоит, ҳаиԥырҵуеит Ааԥни адәи реиԥш, Афродита даҳхылаԥшыр – Ҳахьчоуп!

6.

Хсаалоуп ухаҿы, – Сыԥшаалап!

(Ах, исзымҵеит Уҟазшьа.) Удгьылтәуп. Ужәҩантәуп. Ублақәа – Аеҵәақәа рхаҭа, – Сырзыԥшлап!


Аԥҭа ҟәашқәа

Аԥҭа ҟәашқәа ажәҩан хырҟьеит, Бамба шкәакәоушәа иҵҟьоуп. Аԥҭа ҟәашқәа схәыцра сцәыргеит, Схи-сгәи еинымшәаӡо еишьҭоуп.

Аԥҭа ҟәашқәа сахьашәк ҭырхуеит, Алакә ԥсҭазаарак саҭоуп.


 58 


Аԥҭа ҟәашқәа сыԥсы рыццеит, Шьҭа сахьыҟоугьы маӡоуп.


***

Сыԥсадгьыл, уара уоуп сызмырҭынчуа, Сыԥсадгьыл, уара уоуп сызкәыхшоу. Сыԥсадгьыл, уара уоуп сара сныха, Сзымҵахырхәо, еснагь са сгәы иҭоу.

Сыԥсадгьыл, уара уоуп сара схьаа, Сыԥсадгьыл – сразҟы зыӡбахьоу. Сыԥсадгьыл, суԥырҵуам, мап, заа, Анцәа идгьыл, схьыҵәцара – сзыҩноу!


***

Ижьышуа иухаҟыруаз лаҳәазма?

Изыцәнымхара рықәшәан иагазма?

Узмырҭынчуаз ухьаа еиқәтәама?

Иугәыҵхоз угәыӷра
наӡама?


Угәы иқәиоу уҵеицәа гәыкуазма?

Цәашьқәоушәа рыԥсымҩа лашазма?

Ахақәиҭреи ахьыԥшымреи еишьҭазма?
Баагәаран ужәлар
кәыршазма?

… Аԥсны, уара Анцәа изыҳәан
ушазма?..






 59 


***

Амца салга, аҩыза, амца, Иазхоуп, амца цәгьа ишуп. Сымҩаҿ – амца, Сгәаҵаҿ – амца, Амца сшәысҵан –
сцәа-сжьы блуп.

Амца иалои гәырӷьа-ԥхаррас? Амца иалгоу агәы чмазҩуп. Сажәаҿ – амца, Сашәаҿ – амца, Мцала иҿухуа –
ҳаракуп!

***
Амш иацәыӡуаз сара сакәын, Сыҟаӡамызт шьҭа џьаргьы. Исышьҭалоз дхынҳәыр акәын, Сихашҭыр акәын зынӡагьы.

Амш иаргәаҟуаз сара сакәын, Мцада мцабызла сбылуан… Исзыԥшыз сахысыр акәын, Адгьыл сыццышә иазгәышьуан.

Амш сацәыӡит ҳаибаркаран, Саргьы сҭынчуп, шьҭа – иаргьы. Хьааи гәҭыхеи идырҟьалаз, Сеиқәзырходаз? – мап, аӡәгьы.


***
Ашәҭқәа сырҭеит ҳамҭас, Суада шәҭыла иҭәуп. Ааԥын ҭалеит сашҭа, Аҵкы иаҵәа ашәуп.

Ажәҵыс аҭра ихылеит, Гәырӷьаҽҳәаша сҭоуп. Ааԥын сеиҭаԥылоит, Ашәахәа схьыршоуп.



 60 


Уажәшьҭа сацәшәом ахьҭа, Адәны сшьапқәа хтуп. Схыҵуеит ԥшьаала ахҵысҭа, Схәыҷра ашьҭа схуп.


***

Сымшқәа роуп исызхымго, исцәалаӡуа,
Адунеи ахи-аҵыхәеи

сеикәнаршоит. Гәҭыха-нымҵәа – сшоуп сара

акалашәа, Сыԥсы зқәысҵо срыцәнымхар ҳәа

сацәшәоит. Сымшқәа роуп издыруа сара

исараӡоу, Сызшаз – исзишаз сазҵаауеит хәыҷҵас.

Аамҭа, исыҭоу сақәиҭтә – исықәиҭу,
Сыҟанаҵ сыҟазарц
УАҨҴАС!


***

Асы ауеит, игьежьуеит,

ихынҳәуеит асы.

Асы ԥшахеит, ишлеит,

иԥхьеит сгәаҿы.


***
Ашәшьы аҿықәын ухаҿы, Снауҿаԥшит.

Гәҭыхак уаргәамҵуан угәаҿы, Иухәаҽит.



 61 


Уччаԥшь ацәаарагь збом, Инауҿабеит.

Сыла иабо агәра згом, Ухаҳәхеит.

Сгылоуп уажәы смыцхәхан, Субаӡом.

Амшгьы иасҭоит гәыбӷан, Иҿнаҭӡом.

Исҳәаз сгәалашәом, ссыццакуан, Саагьежьит.

Аҵәаса еиԥш сгәы еиҩшәан, Иаасдыркит…


***
– Уа мшыбзиа! – иҟоуп ажәа, Наџьнатә иааҩуеит ашәаҵас.
– Уа мшыбзиа! – ажәа ҟәанда, Схы-сгәы инҭысуеит шәахәаҵас.

– Уа мшыбзиа! – сымшьҭа бзиоуп, Сызԥылалак, сзаҳалак.

– Уа мшыбзиа! – сышьыжь ҿыцуп, Ныҳәак сыцуп сахьцалак.


* * *
Сааԥынра шәҭит зны,

Иԥсит зынгьы. Гәыӷрак сзаауан,

избон, Ицон зегьы...

Сгәы ԥшаауан, иԥшын,

Иблит уеизгьы. Сара сынхон,

сеиқәхон, Дынхон иаргьы.






 62 


***

Аԥсны ԥшӡа – сыԥсы,

Издыруеит, Угәеисыбжь аангылар, –

сыԥсуеит, Уга-ԥша амысыр –

схәаҽуеит, Ушьхақәа рхы ладырҟәыр –

сӡыҭуеит, Ухьӡ ҽаӡәы иҳәар – сӡыӡоит,

Сеиҳа ҽаӡә бзиа уибар – сухыбаауеит.

С-Аԥсны ԥшӡа – сыԥсы,
Сукәахшоуп!


***
Сгәы лакәуп, Сгәы ссируп, Сгәы ҵаулоуп

амшын еиԥш. Аԥсыӡ еиԥш Уа аҵан Дысцәыӡит

сыԥсыӡкҩы. Сишьҭан, – Дызбозар?

Уа, аҿықәан, са стәахуп.

Шьҭа скарахт, Сабацои… Аӡ-шәах еиԥш
дкабозар?


***
Ааиреи ацареи, – Алагамҭеи анҵәамҭеи, Ҳаԥсҭазаара – хдырран, Адырра наӡаӡеи.


 63 


Анаӡаӡа-ԥсҭазаара Ҳаҭәашьа Ҳазхылҵыз. Ҳаԥсҭазаара аԥышәара – Насыԥыз, насыԥыз.


***
Амра ашәахәацқәа Ацәкаԥсеит, Адгьыл иқәшәаз Арыц гәылҵуеит.

Ажәҩан каххаа Ахаҿы хтуеит, Аҵкы иаҵәа Аҵла иршәылеит.

Амш ҭынчуп, Иразуп, Анасыԥқәа р-Аҳ Изхәыцуеит.


Ухаҿсахьа

Ааԥын иҿыхаз бӷьы иаҵәаран, Ашәҭқәа зрыԥхуаз, хьтәы нацәкьаран, Исызхымгоз мшык иахаран, Ухаҿсахьа...
лаԥшҵашәаран.

***
Ҳәатә ахьыҟам – Ҳәара ицо, Фатә ахьыҟам – Фара ицо,

Арыжәтә ахьыҟам – Ҩы иашьуа, Аԥсҭазаара Зырҩашьуа,


 64 


Уҟоуп – уҟаӡам Зынӡа, Аха уҟоушәа Уҽырба.


***
Амза аларшәын Амшын, Амшын даараӡа Иразын.

Амза ҭызгоз Уи дынцәан, Араӡын шәахәа Ахьыршан.

Амза ҭаца-ԥшӡа Ҽырбон, Ахаҿы-лаша Каԥхон.

Ажәҩан ԥшыхәуа Ирзыԥшуан, Аҵх ацамҭаз Игәыкуан.

***

Уеиса, укәараҵа, уццакы. Уанымшәан, уацәхьамҵын угәҭакы. Ихьанҭаз, иџьбараз, – ҽа мышкы! Насыԥуп исуҭаз
СРАЗҞЫ!








9. "Алашара" №1, 2016 ш.             65


ТЕРЕНТ ҶАНИА

Ажәеинраала ҿыцқәа




Анасыԥ

Анасыԥ – уи зхала иизоуп, – Дамам ауа, аҭынха. Ԥсҭазаароуп ҳәа ҳа ҳазҿызоуп, Аӡбахә цәырганы жәаха.

Иара иамаӡам ашәыга, Иамам ақәра, нас аԥштәы. Ианылар ҳәа сшәоит ашәыта, Исцәигар ҳәа сшәоит изтәым.

Анасыԥ – уи иамам абла, Ақәреи, амца зку агәи. Аха иашьҭоуп уи аҳабла, Адунеи зегь ашьҭоуп уи.

Анасыԥ – уи изымҩыцоуп, Анасыԥ – сызқәымтәац ҽуп… Сара исымбац аԥхыӡоуп, Аха аԥшаара саҿуп.


Ашықәс Ҿыц аауеит лассы

Ашықәс Ҿыц аауеит лассы, – Ныҳәоуп Аԥсынтәылан. Аԥсаӡ иақәнауит асы, Ҳашҭаҿ иҭагылан.

Аԥсуа деиԥшын ахьшьыцба, Иазыԥшыз ашара. Ишкәакәаӡа ихҭарԥа, Дрылатәан ихшара. Ҽаанбзиала ҽааны, Ҽаанбзиала!

Шәа шәыҩналала аҩны, Мышьҭабзиала!


 66 


Иҟаз ҳаламыс, Ҳалша, Ҳҵеицәа рхаҵара.

Убла рхыз Анцәа ҳазшаз, Ҳгара, ҳқәаҵара!

Асы леиуан, еимаԥсон Амҩаҿ амҩахәасҭа. Аеҵәақәа ҳгәы ҟарҵон, Гәыҟаҵаган ҳашҭа. Аԥсаӡ – Ашықәс Ҿыц аԥа, Аеҵәа иарҿыхон… Ишкәакәаӡа ихҭарԥа, Аҭаҳмада дныҳәон. Ҽаанбзиала, ҽааны, Ҽаанбзиала! Иагымхароуп ҳа ҳаҩны, Ҳара ҳқьиара!

Иҟаз ҳаламыс, Ҳалша, Ҳҵеицәа рхаҵара.

Убла рхыз, Анцәа ҳазшаз, Ҳгара, ҳқәаҵара!


Ахьаа

Анаҟа – каҳуажәроуп, Араҟа – каҳуажәроуп.

Анаҟа – еиҿыхоит, Ара – еиуацәоуп.

Ус рымаӡамкәа Иалахеит ажәлар,

Иалахеит Аҟәа… Иҟам еицәоу.

Ана – уҳәансҳәануп, Ара – уҳәансҳәануп,

Анаҟагь – араҟагь – Еибажьароуп.

Пату ақәымшәа Збоит уажә иҳамоу,

Насгьы – иаҳцәыӡшәа Збоит «ԥхашьароуп!»

Аԥсуаа рызҵаара Рыӡбауеит аџьармыкьаҿ,


 67 


Иаҭатәу – ирӡтәу Рбарҭоуп иаҳа.

Ҿык аҿ иҭалоит Иҭыҵыз ҽа ҿык аҿ.

Хаҵакгьы асас Дирҳәызаап иаха.

Ныҳәоуп, мышироуп, Чароуп ессабша, Сыԥсымзар, Аԥсны зегь Зҿу ҽырбароуп!

Аханқәа дыргылоит Агаҿа иакәшан, –

Арантәи аӷарцәа узгәаҭом, хароуп.

Шьоук Урыстәыла Иаларҳан рышьхәа,

Ҟәрышьқәак азԥырҵәеит Иангәаҟуаз Аԥсны.

Аха, Аԥсадгьыл Рызҿыхӡом аҟәрышьқәа, –

Аԥсадгьыл аҿырхуан Ашьа каҭәаны.

Ажәҵыс хәыҷызаргь Иахьхыҵыз адыруеит,

Ашьхыцгьы ашьыжь Иннажьуеит аҭра.

Ажәҵыс аҩныҟа Иаауеит иҷырҷыруа,

Ашьхыц мҩахыҵуам Даҽаџьара…

Аҵхқәа ԥышәҽла, Мацакгьы шәырԥа,

Абыб шәыргыла, Илеиуаз аԥхӡы…

Аха, иауазар, Ацәаха рышәҭа,

Зыԥсадгьыл хазына Иахҭнызҵаз зыԥсы!


Ари – сара сынасыԥ…

Ҩыџьа тәоуп аԥшаҳәаҿы, – Ҷкәынки ӡӷабки рхала.


 68 


Уи ажәак иҳәарц даҿын, – Ларгьы дгәыӷуан даара. Акы дашьҭан, – ҽак иҳәон, Дрылазшәа аԥхыӡқәа. Хәыҷы-хәыҷла икаԥсон, Иикыз ашәҭ ахыцқәа… Ари – сара сынасыԥ, Ари – бара бынасыԥ, Бареи сареи ҳанасыԥ Ҳамшап!

Ари – сара сынасыԥ, Ари – бара бынасыԥ, Ишԥабзиоу ҳанасыԥ Лашар?!

Ҩыџьа тәан аԥшаҳәаҿы, Ргәаҟра шәҭык иахыргон. Ҭаха рызымҭо ргәаҿы, – Ажәа ирзахырԥом. Ирзахырԥаӡом ҵаны, Ари ажәҩан амҵан… Арбаӷь амаха анын, Ирыхәаԥшуаз амза.

Ари – сара сынасыԥ, Ари – бара бынасыԥ, Бареи сареи ҳанасыԥ Ҳамшап!

Ари сара сынасыԥ, Ари бара бынасыԥ, Ишԥасҭаху ҳанасыԥ Лашар?!


Аԥсуа бираҟқәа

Ашьхыцқәа ԥхьатәеит, ҭынчроуп ашьхымзаҿ,

Амрагь «аҩныҟа» иаҿын ацара.

Аҳәсақәа Бату иуадаҿ шьыжьынӡа,

Аԥсуа бираҟқәа рӡахуан маӡала.

Ус, маӡалакәын, иауамызт аргама,


 69 


Аԥсуа бираҟқәа рымҩақәа кын.

Избанзар – еихымцан, икәицын, иҟаман,

Аԥсуа иԥсала ҳбираҟқәа хыркын.

Аԥсуа бираҟқәа рхылҵит алакәқәа, –

Ацәгьеи абзиеи ахҿа анрыбжьаз.

Уи иаҵагылан инеиуан агәаҟқәа, инеиуан ахацәа, уи ныхан, иԥшьан.

Аԥсуа бираҟқәа – дыдран, имацәысран,

Урҭ хыцын – ажәҩан иазцаз ихҿаны.

Иқәҵуан уи ала адгьыл ашьыцра, –

Аеҵәа иаӡбауан ҳразҟы уи аҽны.

Аԥсуа бираҟқәа рылԥха ҳацын,

Аԥсуа бираҟқәа ҳцәаҩан, иаҳжьын.

Ҳгәыӷраҿ наӡаӡа иҵәахыз дацын, –

Иахьамзаргь, уаҵәымзаргь уи ҳазыԥшын.

Сеидру иԥхыӡу сеидру илакәу,

Урҭ рыла ашьхахь ҳаҿуп ацара.

Иахьа адунеиаҿ идыру бираҟуп,

Ҳара иаҳӡахуаз зны маӡала…

Ашьхыцқәа ԥхьатәеит, ҭынчроуп ашьхымзаҿ,

Амрагь «аҩныҟа» иаҿын ацара.

Аҳәсақәа Бату иуадаҿ уахынла,



 70 


Аԥсуа бираҟқәа рӡахуан маӡала.
Дахшеит Аԥсны…

Аҩыџьагь тәоуп иаашазар ҳтелевизор аԥхьа,

Андуи амаҭеи уаҟа рҭыԥқәа кны,
Иззыӡырҩуа ажәабжь,

– иҟалап иашазар, – Аха даҽак ыҟам ада уи аҽны. Дҵәыуоит ҭынч, иныҵак,

лмаҭа ишҟа дхьаԥшны, Иаргьы наҟ дынхьаҳәуеит, –

иҟалаз ибом. Иахьа март лашьцаран,

агәырҩацәгьа иамшын. Али-ԥси рыбжьара

Агәырҩа нҵәаӡом. Ҷкәынак, ахра еиԥшыз,

уа дықәԥон ламысла, Уи аӷа дыԥхеиҵон,

Амца дарганы. Аха инасыԥгьы

иаҿын иара исра – Уаҳа илшом арԥыс,
Дцон уи дшьабаны…

– О, санду, бымҵәыуан, уи дбашьазма, рыцҳа? –

Лмаҭагь уа гәырҩала, длыҳәеит лхы шьышьны.

Нас аҭак наилҭеит лылабжышқәа рыцқьан, –

– Аха уи са сеиԥшҵәҟьа, нан, дахшеит Аԥсны.


Амреи сареи

Адгьылаҿы сыҟоуп, ажәҩанаҿ – амра, – Иага хазы-хаз ҳаушаргьы ҳара, Ускоуп иҳамоу, Иҳалам ҳарамрак,

Сыԥсымзар ҳалҵит ҳарҭ ҭаацәарак.


 71 


Амра лашароуп, иашьҭуеит аԥхара, Амра хәышәтәыгоуп, исылоуп ашьа. Саргьы, шәазхәыцыр, Сшам аламала,

Сыԥсымзар исылоуп уи аҟазшьа. Амра шәахәацқәа нықәыԥсеит ашҭа, Урҭ аԥсҭазара иажәлан ишоуп. Дарбан уи ажәла, Анасыԥ иашьҭам, –

Анасыԥ иашьҭам, дрыцҳауп, дыбжоуп! Саргьы сҳақьымуп – хьаак узцәырҵыр, Сгәала, снапала ухьчазар сҭахуп.

Иага ихәыҷызаргь, Сҵәыуоит исцәыӡыр,

Адгьыл иахылҵыз, ажәҩан иху. Амра – асыԥсаҿ ашәҭыц зыхьчазоуп, Амра – уи аԥшӡа, Аԥсны иахаҿуп… Саргьы, ижәбазар, Сшыҟоу убасоуп, –
Ускоуп сыԥсымзар, ҳҩыџьагь ҳазҿу!


Алагарҭа…

Исықәрыԥсоит сара зҵаара гәарҭак, Хәыҷгьы дугьы сԥышәара рҭахушәа. Избо џьысшьоит ԥхыӡла сара сиарҭаҿ, Акакала дара рҭак ҵәахушәа.

Мшәан иабаҟоу ҳӡиас алагарҭа, Иабалаго ҳбаҳчақәа, ҳанхашәа? Илнаҭаӡом уи аԥҳәызба ҭахак, Сара сҩыза илзаԥиҵаз ашәа. Саб ишьҭыхны ҳқәаҵараҿ абаҳа,

Адгьыл дҩахан, еиҭеит ҳӡыхь аԥсгарҭа, Ус ҟамларгьы уи ҵәахын, игәнаҳан, Убри акәхеит усҟан – алагарҭа.

Сан еиҭалҳаит ашьыжь ԥсыуа ҵәа-хаак, Уи илакәыз фҩы-хаа ссирӡак аман. Ажәҩан иаҵоу амра уи иаԥҵәахан, Избалак иџьаршьон уи агьама.

Сашҭа иқәын сгәы ҟазҵоз аԥшалас, Уи сымшынаҿ иаман алагарҭа. Аԥш уҳәеит ҳәа, са сымхы иаҿалаз, Иабазгари – иҟаӡам агарҭа?!


 72 


Аибашьраҵәҟьагь иаман алагарҭа, – Иаԥшаауан, ихылон сара сышьҭа, Аԥсынтәылаз ашьыжь ҳшьа каҭәаргьы, – Уи хақәиҭран иацыз ашьыбжьышьҭахь. Аӡын ҳҭалеит, аха аӡын шәарҭам, Иац илеиуаз асы шьҭоуп исақәха… Аԥсҭазаароуп измам алагарҭа, Уи анҵәамҭагь замам убри акәхап!


Абас дааӡан…

Амра шаша деиԥшуп, дқьиоуп, Ҵеихазыноуп зегьы рзы. Дышԥассиру, дышԥабзиоу, – Далан арԥыс зегь рыԥсы! Насгьы сахьала деинаалоуп, Дагоит аԥшӡара дыкны. Иажәа ҟәандоуп, хаарак алоуп, Ԥхарак ннажьуеит угәаҟны.

Уи деиҿамсуп, ибаҩ ҷыдоуп, Дԥагьам, дҩызоуп зегьы рзы. Иара дӡыригоит имчыдоу, – Далухышам уи уԥсы.

– Измааноузеи, ас дызшада, Маӡас иҵоузеи иара?

Ашәҭқәа иацәажәалоит дшаҭан, – Урҭ рыфҩы наӡоит хара!

Аиха даҵазаргь иныԥшӡом, Ичҳауан. Абас дааӡан.

Аха уи зегь реиҳа дзырԥшӡоз, – Иламысоуп. Уи маӡам.




Сашьа

Ҳашьцәа абазақәа рахь

Иаҳзылашоит жәҩан заҵәык, Ҽынлаз, ма уахынлаз. Ажәҩан иаҵдоу амацәыс Ауп ҳаидызӡахылаз. Ҳҩыџьагь ажәҩан ҳалацәуп,

10. "Алашара" №1, 2016 ш.            73


Ҳамҩахыҵып Марс ахь. Иҳазкыдуп мра заҵәык, Насгьы мзак – еицарсан, Хы заҵәыкгьы ҳалаҵоуп, Ҳазбылхьоугьы хыкоуп.

Ҳа ҳахьмаҷу ҳхарарҵоит, – Уигьы гра ҵәахыгоуп. Блакоуп ҳарҭ иҳамаӡоу, Ҳда зырҿыхо шьакоуп. Иаҳцәыӡыз – иҳамазоуп, Иаҳзынхаз еижьагоуп.

Аџьныш, амыӷ ҳрабашьуан, – Ҳахьынхазгьы ҳамҭоуп. Дгьыл хазынак ҳанашьоуп, Нас бызшәак – иҟәандоу. Аха ҳкамҳап ҳгәашә аҿы, Иҳашьоу ҳаиԥылап.

Ҳара ҳаҟоуп ҳашәаҿы, – Ҳаҟоуп ҳара ҳтәылаҿ. Иаҳзылашоит жәҩан заҵәык, Ҽынлаз, ма уахынлаз. Агәыр иаҵдоу амацәыс Ауп ҳаидызӡахылаз.




Ашықәс Ҿыц ҳаԥылон…

Сҩызеи сареи Ашықәс Ҿыц ҳаԥылон, – Ачча-ччаҳәа еилашуан аҩы.

Акәасҭха еигәыдҵа ҳаԥхьа игылоу, Аԥсаӡ иамоуп Ашықәс Ҿыц афҩы Иқәҵуа ашықәс ҵәыцак азынкылоуп, Ҵәыцак ауа-ақәла иҳарҳаз.

Ҳа иаҳныҳәеит Уа збаҟа ҳаргыло,

Ҳҵеицәа, ари адгьыл еиқәзырхаз. Ҳа иаҳныҳәеит анацәа, Аԥсадгьыл, – Урҭ хазы-хаз рныҳәара ҟалом – Ҳа ҳазшаз Иҳаиҭаз хәыда-ԥсада,

Уи Аԥсуара, ҳажәлар зыхьчало.
Ҳа иаҳныҳәеит ҳгәыла, аҷкәын, аӡӷаб, – Аԥсҭазара ашәҭқәа дара роуп.


 74 


Ҳа иаҳныҳәеит Ҳабз инықәлаз ацха, –

Аԥсуа ишьхыц бгыӡрак иаҟароуп. Ҳа даҳныҳәеит зыда ҳхәарҭам ашла, Амца иалҵыз зхәышҭаара хьчаны. Ҳа иаҳныҳәеит Уи дзышьҭаз аиаша, –
Маҷк аиаша шәарҭахеит Аԥсны.
Нас иаҳныҳәеит Ашықәс Ҿыц ҳазҭало, – Нас ахшара ныҳәаны иаҳжәит.

Зегь акоуп, Акоуп ҳа ҳгәаҵа иалоу, –
Шықәсык ала уи аҽны ҳажәит.


Шәара шәыда

Са сынхоит ҳазшаз итәылан, Сыгәра гоуп, идыр, уи ала! Ахы сықәшәаӡом саԥылар, Са сыхьчоуп ҳазшаз иԥсала.

Сыԥсы рылоуп сыдгьыл, сыжәлар, – Са суаҩума шәара шәыда?!

Шәара шәыжәҩан, сара сыжәҩан, Анцәа иаумҭан ашәыта!

Сыԥсы рылоуп ҷкәыни ӡӷаби, – Сыԥсы алоуп сԥацхаҿ гарак. Насыԥ шәымоуп ани аби, – Шәыԥры, шәықәгьыжьны ачараҿ! Сышьха амҵан сӡыхьқәа ҿыхоит, Рылахь сымоуп рымч сылоуп. Саргьы сышьхақәа срыԥҽыхоуп, – Урҭ рышәшьыра гәыдыскылоит. Асабицәа рымҩа тата, Избоит рышьҭа хәыҷ анылоит… Аԥсназыҳәа зхы зымшаҭаз,

Рнышәынҭрақәа гәыдыскылоит. Зыԥсы ҭоу, иҭам, исԥыло, Амза еицарса, сыжәҩан иаду… Сара урҭ ангәыдыскыло,
Сыԥсы схыҵыр, – сақәшаҳаҭуп.






 75 


ВЛАДИМИР АГРБА,
Афилологиатә ҭҵаарадыррақәа ркандидат




АУАҨЫ ЛАША

Сҩыза гәакьа, қыҭак еицалиааз , зхәыҷреи, зыҷкәынреи, зыуаҩреи зыцеиҩысшоз Б. Гәыргәлиа иахьа игәалашәара атәы ҳҳәар акәхеит. Гәамчлеи, дырралеи, уаҩралеи игәылҭәааз , машәырла, залымдары-ла зыԥсҭазаара ҿахҵәаз иҩызцәа зегьы ҳгәы ҿикааит. Дҳаԥ хеит абаагәареиԥш ҳзықәгәыӷуаз ҳҩыза гәакьа. Зых зымакәачаха амҩа иану амшгаҩцәа, уаҩы иҳәатәы змаҳауа, заӷәра зҿыҵны иҟоу рмашьынақәа рыла ауаа ршьуеит, даргьы рҽыршьуеит.

Зыҩныҟа ицоз Борис Тамшь аанҿасырҭаҿы амҩа дшахысуаз, машь-ынала ахыкәаала еиԥш иааиуаз ҷкәынак днаисын, мчыла иԥсҭазаара далихит.
Иаԥхьаҟа игәы иҭыхоз ипланқәа зегьы дырхьымӡеит.
Борис поетк, ҵарауаҩык, ааӡаҩы-рҵаҩык иаҳасабала илиршахьаз рацәан, уи иҩызцәа зегьы ҳаигәырӷьон , ҳазгәдуун. Борис игәамчи иҟазареи рыла дызлаӷәӷәаз ала иҵегьы иҟаиҵашаз рацәан. Аха уи дахьимгӡеит усда-ҳәысда адәы иқәыз мшгаҩык. Ари рыцҳара дууп Аԥсны зегьы азы. Ҭәа збаны ҭәа зыҳәҳәаз ауаа Аԥсны аҳәынҭқарра ауасхыр аҵжаара иаҿуп. Ихуаадахан, ҳзыхҟьашо амашьынақәа ирықәтәаны, аҿар амҩа иануп. Дара рзы ԥҟара ыҟам, закәан ыҟам. Шәаангыл ҳәа уаҩҵас иразҳәаша ҟамлеит, рхы иоужьхан, ирҭаху ҟаҵо амҩаду иануп. Авариақәа рацәахеит. Урҭ рҵыхәала аибашьра аан иҭахаз рхыԥхьаӡара еиҵаӡам аибашьра ашьҭахьтәи ашықәсқәа рзы авариала иҭахаз ауаа…

Бориси сареи, хыхь ишысҳәаз еиԥш, ҳанхәыҷқәаз аахыс ҳаибадыруан, нас ҳаиҩызцәахеит. Иара ашкол шықәсык саԥхьа дҭалт, ҳшеиқәлацәазгьы. Сара усҟан сшьапы сыхьуан, ашкол ахь сцартә сыҟамызт.

Борис Чаарқыҭа аҳаблаҿы алагарҭатә школ даналга, диасуеит Кәтолтә ихарҭәаам абжьаратә школ ахь. Абраҟоуп Бориси сареи ҳахьеизааигәахаз. Ҳаизааигәатәра иацхраазгьы ҳарҵаҩ ду Џь. Тапаӷәуа иоуп. Уи, Аԥсны аԥсуа школқәа ақырҭшәахь ианиарга, 1946 шықәсазы усда даанхеит, аха ҳхәыҷқәа шԥакасыжьуеи ҳәа ашкол аҿы даангылт, апионерцәа на-пхгара риҭон. Еиҿикааит аԥсуа литература агәыԥ, уаҟа аԥсуа литература абзиабаҩцәа еидикылт. Напхгара азиуан иара еиҿикааз ашкол ахор. Исгәалашәоит, аурыс ашәақәеи ақырҭуа ашәақәеи аԥсшәахь еиҭаганы иаҳирҳәон. Ашкол адирекциа рахьтә аҽԥныҳәа имоуразы, аԥсуа хәыҷқәа макьана аурысшәеи ақырҭшәеи ҽеины ирыздырам азы рхатәы бызшәала идҳарҵароуп ашәаҳәара ҳәа ҽыҵгас иҟаиҵон. Џь. Тапаӷәуа ашьҭахь ипоетхаз, аҭҵаарадырра аган ахь ала зџьабаа ду ыҟоу апедагогикатә


 76 


ҭҵаарадыррақәа ркандидат, аҵара-ааӡара кыршықәса знапы алакыз, акымкәа -ҩбамкәа апедагогикеи аметодикеи рганахьала кыр ҭҵаамҭа аԥызҵаз ихҭыс мҩа епохак ыҟоуп.
Борис аҵара бзианы иҵон, дҳәатәхаҵаҩын, ҳарҵаҩцәа зегьы,
– иҩызцәа шаҟа деиҿкаау, илеишәа шыбзиоу, аҵараҿы дышҿырԥшыгоу шәымбои, абас шәҟалароуп шәаргьы, – ҳәа ҳабжьыргон.

Исгәалашәоит, Аџьынџьтәылатә еибашьра ашьҭахь а ԥсуа қыҭақәа ирылан, аконцертқәа мҩаԥыргон ақырҭуа артистцәа. Кәтол дааит чамгәыррҳәаҩык ҳашкол аҿы, аконцерт мҩаԥигон. Аҵаҩцәа бзиақәа ирызкны, рыхьӡ, рыжәла ҳәаны, ачамгәыр ианҵаны ашәа рхиҳәаауан.

Аҵаҩцәа бзиақәа рыҽхәаԥхьыӡ ашәа ианиҵоз рхыԥхьаӡара Борисгьы далаиҵеит. Борис изкыз ацәаҳәақәа абас иҟан:

«Қьеба иқнеба имисио, Гәыргәлиа Борисио», – ҳәа.

Кыраамҭа уи ашьҭахьгьы иҩызцәа гәакьақәа: Ваниа Саӡба , Платон Бебиа, Руслан Қапба, сара алаф ихаҳҳәаауан, «Қьеба иқнеба имисио, Гәыргәлиа Борис» – ҳәа.

Даҽа лафкгьы аазгар сҭахуп абра. Борис иажәеинраалақәа дыш қәыԥшӡаз рыҩра далагеит. Зны , 8-класск рҿы итәаз Терент Ҷаниеи афбатәи аклаас аҿы итәаз Борис Гәыргәлиеи еиқәшәеит.

– Терент, ажәеинраалақәа уҩуеит ҳәа саҳаит, ииашоума? – ҳәа дҵааит Борис.

– Аиеи, – иҳәеит Терент.
– Нас усзаԥхьеи, – иҳәеит Борис.
Ишәыра иааҭиган, х-жәеинраалак дрыԥхьеит Терент.

Борис Терент иажәеинраалақәа акгьы рхымҳәааӡакәа, ишәҟәқәа зҭаз иарҭмаҟ иааҭиган қьаадқәак х-жәеинраалак дрыԥхьеит.

– Абасоуп ажәеинраалақәа шыҩтәу, – иҳәан, уаҳа акгьы мҳәаӡакәа Терент днеиԥырҵны дцеит. Терент ҭынч дгылан Борис дышихәаԥшуаз даанхеит…

Кәтол ашкол ҳаналга, аиҩызцәа Тамшьтәи абжьаратә школ ахь ҳаиасит. Уаҟагьы аҩызцәа ҿыцқәа ҳарҳаит. Кәтолынтәи Тамшь ашкол ахь ицоз Ваниа Саӡба, Вало Сақаниа, Шьалодиа Шьаданиа, Борис, Хәыхәыт Ҳашаа, Руслан Қапба, Гиви Миқаа, сара, Гиви Миқаа иаб Пила иашҭаҿы ҳаизон. Нас рымхырҭа ҳналсны, рыӡлагара ааигәара ихыз ацҳарҵәы ҳнықәсны, Ҷыҷал абна иагәылгаз амҩахәасҭала ашкол ахь ҳцон.

Борис шықәсык ҳаԥхьа далгеит ашкол аҿы аҵара. Ашкол ицалгақәаз иҩызцәа Шьалодиа Шьаданиеи, Вало Сақаниеи, иареи ҭалоит уи ашықәсан Қарҭтәи ауниверситет.

Иара убри ауниверситет аҿгьы ихы бзианы иааирԥшит. 1957 шықәсазы ауп, сымҩашьозар, Аҟәатәи арҵаҩратә институт ахор Қарҭ имҩаԥысуаз аолимпиада иалахәын. Абри ахор саргьы салан. Қарҭ ҳаннеи, сҩызцәа Бориси, Шьалодиеи, Валои, сан лаҳәшьаԥа Жора Амҷбеи, иаҳәшьцәа Ва-лиеи, сареи збап ҳәа Қарҭтәи ауниверситет аҿы снеит. Избарц сызнеиз


 77 


збоу изымбоу сгәалашәом, аха схаҿы иаанхаз атәы сҳәар сҭахуп. Ажур-налистика факультет акоридор аҿы сгылан.

Сылаԥш ақәшәеит аҭӡамц икыдыз ауниверситет агазеҭ. Усгьы сгылоуп, агазеҭ сылаԥш нахызгап сгәахәын, ахәаԥшра салагеит. Сылаԥш ақәшәеит агазеҭ ианыз статиак. Астатиа хыс иамаз «Зегь бзиа еицаҳбо ҳҩызцәа захьӡыз», саазҿлымҳанатәын, аԥхьара салагеит. Абар ассир, астатиа изкуп Борис. Астатиа иаҳәон Борис дышҩыза бзиоу, дышуаҩ иашоу, студентк иаҳасабала дышҿырԥшыгоу, зегьы иҟазшьа, ихныҟәгашьала бзиа дшырбо уҳәа уб. иҵ.

Ари даара сгәы иахәеит, Кәтолтәи аҷкәын Қарҭгьы ибзырӡы рҳәартә ихы ахьааирԥшыз азы.

Борис аҵара даналга, ажурнал «Амцабз» аҿы аусура далагеит. Шықәс қәак рышьҭахь Бориси сареи ҳаиҭеиқәшәеит. Усҟан сара аспирантура сҭан

СССР Аҭҵаара-дыррақәа ракадемиа иатәу Адунеизегьтәи алитературақәа ринститут аҿы. Иарбан курсу сахьтәаз сгәалашәом аха, усҟан уи аинститут иҭалахьан Артур Аншбеи Кәасҭа (Владимир) Ҵнариеи. Абри аинститут аҿы аспирантура аҭалараз днеит Борис. Уи ҳаигәырӷьеит ҳарҭ иҩызцәа зегьы. Аԥышәарақәа иҭиит ибзианы, аинститут даднакылт. Уинахыс ҳаицын аҵара ҳҵонаҵы, зеиԥшынхарҭак аҿгьы ҳаицыҟан. Уаҟа иҳацыҩнан аспирантцәа, иахьазы еицырдыруа аԥсуа ҵарауаа: Ан. Зыхәба, М. Лабахәуа, О. Дамениа, К. Думаа, О. Бӷажәба, А. Аншба, К. Ҵнариа, В. Миқаа, Р. Ҷанба, И. Аргәын, В. Арӡынба, Гь. Ҟалӷьы. Еиуеиԥшым аинститутқәа рҿы аҵара рҵон ҳҩызцәа: Амилаҭ школқәа ринститут аҿы – Шь. Царгәыш, К. Ҷедиа, А. Касланӡиа, Ҳ. Қәарсаиа, В. Ҟәырасқәуа: Апедагогикатә институт аҿы, - А. Гәарамиа, С. Қәарсаиаԥҳа, жәлар рынхамҩатә институт аҿы – И. Феизба. Уи ашьҭахьгьы аԥсуаа рҿар ирацәаҩны урҭ аинститутқәа рҿы аҵара зҵоз, иахьа аԥсуаҭҵаара амаҵ азыруеит: У. Аҩӡба – Д.И. Гәлиа ихьӡ зху Аԥсуаҭҵааратә институт адиректор, Аԥсны Аҭҵаарадыррақәа ракадемиа апрезидент, академик З. Џьапуа, Аԥсуаҭҵааратә институт афольклор аҟәша аиҳабы Ц. Габниаԥҳа, афилологиатә наукақәа рдоктор, аҵарауаҩ нага В. Кәаӷәаниа, афилологиатә ҭҵаарадыррақәа ркандидат Ҭ. Џьапуаԥҳа, аҵыхәтәан еиқәысыԥхьаӡаз аҵарауаагьы, сара сызҭаз, шьа-пымшыла зегь раԥхьа сшьапы ахьеихызгаз, Адунеизегьтәи алитературақәа ринститут иалгақәаз роуп. Усҟан Москва аҵара ҳацызҵоз ҳҩызцәа иахьа қәҿиарала аус руеит Аԥснытәи ауниверситет аҿы, А. Гәарамиа, академик, напхгара аиҭоит ауниверситет, астудентцәа аҵара ддырҵоит: Аԥсны Аҭҵаарадыррақәа ракадемиа алахәыла-акорреспондент С. Касланӡиа, апедагогикатә ҭҵаарадыррақәа рдоктор Шь. Царгәыш, апрофессорцәа О. Дамениа, К. Думаа. Уи аамҭазы аспирантура Москва аҭалара даара ихьанҭан, аха убарҭ ахьанҭарақәа ҳариааины аҵара ҳҵеит. Аҩызцәа бзиақәа ҳарҳаит, убри абзоурала иахьа абарҭ зыхьӡ сҳәаз Москватәи аинститутқәа рҿы аӡәыр аҵара иҭахызар имҩа аартуп. Уи иҳаҩсыз ашәышықәса аҩбатәи азбжазы урҭ аҵараиурҭақәа рҿы аҵара зҵоз,



 78 


игәнааланы зхы мҩаԥызгоз, аҵарагьы бзианы изҵоз Борис ԥсаҭалашагьы убрахь дналаҵаны, ирыбзоуроу рацәоуп.

Москва ҳҵарақәа нагӡаны, акандидатра хьчаны Аԥсныҟа ҳаныхынҳә, Борис Аԥснытәи ауниверситет аҿы аусура далагеит, сара шықәсқәак усу-рада сынхазаргьы срыдыркылт Аԥсуаҭҵааратә институт аҿы. Убри аахыс иахьа уажәраанӡа аинстиут аҿы аус зуеит.

Борис ауниверситет аҿы иусура алҵшәақәа мацара абанӡанеиуеи! Аабыкьа хазшәҟәны иҭыҵит аԥсышәала ииҩыз, иџьабаа здиҵаз ашәҟәы хатәра «Аурыс литература аҭоурых». Аԥсуа литератураҭҵааҩык иаҳасабала уи илиршахьоу рацәоуп: инарҵауланы иҭиҵааит аԥсуа поема аиреи, аҿиареи, ашьақәгылареи ирызку амонографиа. Акымкәа-ҩбамкәа аизгақәа инапы иҵихит аԥсуа поетцәеи ашәҟәыҩҩцәеи рырҿиара иазкны. Ихәҭаа ыҟоуп аԥсуа публицистика аизҳазыӷьараҿгьы. Борис дравторуп, иара убас, ауаа нагақәа ирызку аочеркқәа, Аԥсны аҭоурых азҵаарақәа иахьрылацәажәо астатиақәа. Ҵарауаҩык, литератураҭҵааҩык, аочеркҩҩык иаҳасабала Б. Гәыргәлиа аԥсуаа рҭоурыхи рдоуҳатә культуреи рыҭҵаараҿы ихатәроу аусумҭақәа иакымкәа-иҩбамкәа иаҳзынижьит.

Аха, Б. Гәыргәлиа зегьраԥхьа иргылан дпоетуп. Поетк иаҳасабала ҽаӡәы диламҩашьо аԥсуа литература аҭоурых аҿы иара иитәу аҭыԥ али-хит наунагӡа. Иажәеинраалақәа иара еиԥш амца рылҟьоит, ихы, игәы, иԥсы ақәҵаны ишҩу рныԥшуеит. Аграждантә лирика аганахьала усҟакгьы ирацәам, ажәеинраала азҟаза дуцәа дыруаӡәкуп ҳҳәар, аиашахаҭа акәхоит. Ҳҩыза гәакьа Борис, шәҟәыҩҩык, поетк, аԥсуаа рдоуҳатә культу-ра маҵуҩык иаҳасабала ирацәоуп илиршаз, уи хәы змам малуп, ибаҟоуп наҟ-наҟтәи аԥсуа биԥарақәа зегьы рзы. Ҳәарада, Б. Гәыгәлиа ажәа азҟазак, ихатәроу уаажәларратә усзуҩык иаҳасабала дзыхьӡаз рацәоуп, аха иџьа-баа иақәназгоз ажәа ҟәандак аҳәаха ҳаимраӡеит, ус иҟоуп аԥсҭазаара, есқьынгьы дҳауаз џьаҳшьон. Аха, ҳгәы абаауеит Р. Қапба Борис ирҿиареи, иуаажәларратә усуреи, дызлиааз, дызҭагылаз атмосфера инҭкааҭкааны инарҵауланы иахьҭиҵааз, иара изку ашәҟәы ахьибаз, дахьахьӡаз.

Абри сгәалашәара кьаҿ бжатахоит, извыстәым фақтк мҳәакәа савсыр. Уи зхысҳәаауа, Борис иарӷьажәҩа иԥсҭазаара зегьы ицеиҩызшаз, Борис Гәыргәлиа ҳәа ихьӡи ижәлеи еидкыланы ажәлар ирҳәозар зыбзоура маҷым Нелли Чычԥҳа лоуп. Аҭаацәара бзиа иалиааз, Бзыԥын еицырды-руаз Александр Чычба иԥҳара даԥсаҵәҟьоуп Нелли. Аԥсуа ҭаацәара цқьа иалҵыз, ԥсыуа ҵасла иааӡоу Аҟәа аинститут данҭала нахыс даҳдыруан аҵара еицызҵоз зегьы. Ԥшра-сахьала еиҿкааз, уи иақәнагоз аҟазшьеи ахныҟәгашьеи змаз, дыҟәбаҟәшәо, лу уамшьуа, лҳәа уамшьуа, аҵараҿы иҟәыбҷаз, абри акала дысзыҟандаз ззуҳәоз ҭыԥҳан Нелли.

Ашьҭахь Бориси лареи еинасыԥхеит, уи иҩызцәа зегьы ҳаигәырӷьеит. Ирхылҵит хҩык ахшара: ҩыџьа аԥацәа Ахреи Абзагәи, аԥҳа Адеи. Урҭ зегьы, ишырҳәо еиԥш аӡә длашәымкәа, аӡә дцыркьымкәа, нап рыдкыланы ирааӡеит. Лыҷкәын Ахра дҭаацәарахеит, ихшара ҟалеит. Ада Ешаа рыҩнра


 79 


дыҩнагылоуп, лыԥшәма Ешба Беслан унеишь-уааишь ҳәа зарҳәо хаҵа нагоуп. Амаҭацәа рбеит, идыргәырӷьеит Борисгьы Неллигьы.

Анцәа ишиҳәара, аныҳәаҩ бзиа ихы рыдиныҳәалартә иҟан. Аха, ацәгьеи абзиеи рышьхәа еивҵоуп ҳәа, ибзиахәха, рхы иақәгәырӷьо ишыҟаз, амыждаразы, ақырҭуа фашистцәа Аԥсны иақәлеит. Аԥсны жәлар рыхьӡи-рыхьымӡӷи ахьчараҿы игылаз Абзагә – Неллии Бориси рыҷкәын гәлымҵәах, ақәрахьымӡа иԥсадгьыл ихы ақәиҵеит. Зызхара аԥсҭазаара абаха задырмаӡаз Абзагә хьы… Ус шаҟаҩы. Аибашьра ацәаҳәа рыҩны ишазааигәазгьы рышьҭахьҟа рашҭеи рнышәынҭрақәеи ныжьны шьаҿак ихьамҵит Борисгьы Неллигьы. Аибашьра зегьы Кәтол ирхыргеит. Борис аибашьра зегьы Амрагыларатәи афронт далахәын , апозициақәа рҿы днеины аибашьцәа дрылабжьон, ргәы ирхаҵон. Ас ахныҟәгара, аиаша ҳҳәап, агәаӷьра дуи, агәамчи аҭахын.

Аибашьра анеилга ашьҭахьгьы даҽа ԥышәара хьанҭак рзыԥшын Нел-лии Бориси. Ичымазара иахҟьаны идунеи иԥсахит рыҷкәын аиҳабы Ахра. Уи гәырҩа духеит Неллии Бориси рзы, аха ргәы зладырҭынчша, – Ахра ихшара ыҟоуп. Иахьазы урҭ ҭаацәароуп.

Абарҭ агәаҟрақәа илхылгаз лзымхошәа Нелли лыԥшәма бзиахә, ҳҩыза гәакьа Борисгьы залымдарыла длыԥхеит… Уигьы гәырҩа цәгьаны илхылгеит Нелли. Абарҭқәа зегьы лыхганы, зыжәлар рҿы ҳаҭыр зқәыз, лабхәа Гәыргәлиа Алмасхан инхара авара, Борисгьы ларгьы идыргылаз аҩнра дахылаԥшуеит. Лабхәындацәа Игори Даури рылаԥшгьы лыгӡам, рыԥҳа Ада сабшала, мҽышала лыхшареи лареи лыԥшәмеи, Нелли лашҭа ҭдырҭәаауеит, уи лара лзы гәырӷьароуп. Иахьагьы Нелли, лгәырҩа даи-ааины, Гәыргәлиа Борис иҩнра-игәара ашә аалыртуеит, лмоҭацәеи урҭ рыхшареи рыла лгәы дууп. Иххаӡа еиқәуп Борис Гәыргәлиа ихәышҭаара амца, иарӷьажәҩа-афырԥҳәыс (ҽакала ҳәашьа амаӡам) Нелли Чычԥҳа лыбзоурала, лымчала. Илыхшаз рыбзиарақәа, реизҳара анцәа илирбааит, уи дагьаԥсаҵәҟьоуп лара.

3-6. 02. 2015




















 80 


АЕРМАНТӘ ЛИТЕРАТУРА АҞНЫТӘ


Ованес Грачик-иԥа Азнауриан диит 1974 шықәсазы Ереван, Ермантәыла. Далгеит Еревантәи арҵаҩратә институт аҭоурыхи азин ашьаҭақәеи рфакультет.

1989 шықәса инаркны дкьыԥхьуеит Ермантәыла еиԥш, Урыстәыла ихатәроу апериодикатә кьыԥхьқәа рҿгьы. Аповестқәеи ажәабжьқәеи еидызкыло ашәҟәқәа ԥшьба дравторуп. Алитературатә еицлабрақәа жәпакы рҿы аԥхьахәқәа игахьеит. Иҩымҭақәа акьыԥхь рбахьеит Аԥсны иҭыҵуа «Алитературатә амшен» агәлаҵаҿы. Ашәҟәыҩҩы иҩымҭақәа аԥиҵоит урыс бызшәала.

Уажәы, аԥхьаҩцәа ирыдаагалоит Ованес Азнауриан ибаҩхатәра аҷыдарақәа зныԥшуа жәабжьк.



















ОВАНЕС АЗНАУРИАН

Автобус
Ажәабжь

Автобусқәа, Ереванҟа ицоз, Лернагорцер ашҭаҿы еилагылан, Ка-пан ақалақь асасааирҭеи аунивермаги рҿаԥхьа. Асааҭ ааба рыбжа инаркны ауаа рҿаархахьан уахь, рчемоданқәа, рсумкақәа ирыҵаланы, қалақьуааҵас рҽеилаҳәаны, убри аҟнытә урҭ наскьазгоз излареиԥшымыз рацәан . Ахәыҷқәа зцыз анацәа рҭыԥқәа ааныркылон автобусқәа рҿы, ахацәа ракәзар, аилахара рыԥшынҵаны рҭаҭынқәа ирыхон, рчемоданқәеи рсумкақәеи еиқәырҵон, еихәаԥшуан, еибадыруан, ишеимҩанызаҩцәахо дыруа.
– Ашьха ахыҵырҭаҟны ашәшьы хызаауеит, – иҳәеит аӡәы.
– Ааи, – дақәшаҳаҭхеит егьи. – Автобус ныҟәцаҩцәа ауадаҩра
рԥеиԥшуп.

11. "Алашара" №1, 2016 ш.            81


– Ҳаргьы. Сара сыԥшәмаԥҳәыс аихаҵәирҭақәа лзыхгаӡом.

– Сыԥҳагьы убасҵәҟьа дыҟоуп. Уигьы илзыхгаӡом. Мыждарагәышьоуп абарҭ аҳәса есымша ирыцу, ҵабыргны!

– Сара аҷкәын иоуп исыцу! Уи дыҷкәына ӷәӷәаны дсымоуп (иҳәарц иҭахын «сара дсеиԥшӡам», аха аҽынкылара илшеит), аха сыԥшәма...

– Анцәа, ҳрыцҳашьа! Автобус шындәықәлалак, лара иаразнак ажьырӡы деиԥшхоит. Аҭаҭын шәҭахума? – Сара саҟәыҵит. Ҩышықәса уажәаԥхьа.
– Сара исылшагәышьом...

Маҷк инасҭханы аныҟәцаҩцәа еилагылан, егьырҭ агәыԥқәа маҷк ирҟәыҭханы аҭаҭын иахон, аӡышьҭра илажьцәон, анекдотқәа еибырҳәон, иччон. Урҭ рахьтә рызегьы аӡәаӡәала, иналаршә-ҩаларшәны, рхы шьҭыхны иԥшуан аԥҭақәа зҽыргәыларшәны зҽызҵәахуаз Хуступ ашьхаҟа. Ашь-ха убарҭазар, рҳәон урҭ, уаҟа амш еилгоуп. Аха аԥҭақәа ӷәӷәала ашь-ха рҽакәдыршахьан, еимпит ҳәа ақәгәыӷрагьы маҷын, ари иаанагоз

– амҩан аԥҭақәа хызаауан. Аныҟәцаҩцәа аччаԥшь рныԥшлар рҭахын, иагьылахҿыхны, еибырҳәоз анекдотқәагьы иаҳа-иаҳа иҵарны...

Ашьҭахь иқәарԥссо иалагеит, 8.30 рзы автобусқәа рҿынархеит. Автобусқәа руак аныҟәцаҩ абыргцәа дыруаӡәкхеит, дышәпаны,

дҟьашны, уахьихәаԥшуаз 60–65 шықәса ақәра зуҭоз. Уи иватәаз, 17-ҟа шықәса зхыҵуаз арԥыс, иааигны, ишьамхы пақәа рыла, аӡыцәа асахьа иԥшнаҵон. Иубартә иҟан, «автобустә усқәа дырмарҵеин» абырг иҿы, мамзаргьы капеиқәак ирҳауан – абас акәын апассаџьырцәа зегьы дше-илыркаауаз. Автобус андәықәла, абырг-амашьынаныҟәцаҩ иҩыза ус иеиҳәеит:

– Монго, аблеҭқәа еизгеишь!
– Ибзиоуп. Иахьа автобус аԥсҟы скрушь?
– Мап, – иҳәеит абырг. – Иахьа амш бааԥсуп.
– Ашьха ҳанхыҵлак, амра цәырҵыр, аныҟәцаха суҭома?
– Амш бзиа ақәгәыӷра уадаҩуп, сыҷкәын.

Монго есымша игәы дахаԥжәон, абырг «аҷкәын», «ахәыҷы» ҳәа даниԥхьоз, аха, уажәы иҽааникылеит.

– Ерасхаван ҳаҩсны акаршәра ҳнанылар, исуркуама аԥсҟы? Амра ҟалар? – инақәырӷәӷәаны дҵааит.

– Мап, – иҳәеит абырг. – Амш ҿаасҭоуп, аха Ерасвахан ашьҭахь ҳахәаԥшып, – иҳәеит нас.

Монго аблеҭқәа рылхра дцеит. Ҩыџьа апассаџьырцәа аблеҭқәа шры-мамыз ааԥшит, аха иныркылаз рҭыԥқәа рзы аԥара ршәеит: усгьы иҭацәын, изыхҟьазаалакгьы аҭыԥқәа зтәыз мнеиӡеит.

Уи ашьҭахь автобус аԥҭақәа иргәылалеит, ари ҟалеит Капан ианықәҵ ашьҭахь ҩажәаҟа минуҭ ааҵуаны. Аԥҭа автобус аҽакәнаршан, иашьҭуамызт. Аԥҭа еилаҳантон, иагьдуун, убри аҟнытә абырг иаԥхьа ицоз автобусқәа ибарҭамызт: арӷьарахьгьы армарахьгьы акымзарак убарҭамызт. Абырг


 82 


аарлаҳәа иавтобус игон. Автобус аколлонаҿы зегь ирышьҭагылан. Уи ҩ-мзызк аман: акы, абырг иавтобус ааигәа аремонт ҟарҵахьан, убри аҟнытә иҟан агәыӷра – уи акгьы шамыхьуаз. Ҩба, аԥхьа ицоз игәыӷуан – џьара акы ҟаларгьы, ирышьҭанеиуаз абырг ацхыраара шриҭоз.
Абырг иавтобус аԥсҟы кны дахьцоз амш дазгәаауа, аԥҭақәа ахьхыз, нас Монго ишҟагьы днаԥшуан. Уи дтәан ԥшьаала иҭыԥ иҽықәкны, аҭаҭын алҩа ҭирббуа, ақәра змоу аныҟәцаҩцәа ишыҟарҵо еиԥш. Монго аныҟәцаҩ иашаҵәҟьаны дҟаларц иҭахын. Уи ибон, абырг шаҟа џьабаа ибоз, абырг аныҟәашәа ианациҵоз, ианагирхоз, иара игәы имҟьон... Ихааӡа.

– Даараӡа ихәарҭаӡам, ус ауми, аҵыхәаҿы ҳрышьҭагыланы ҳахьцо, акы ҳақәшәаргьы, ҳныжьны имцеи, ҳрызгәаҭома? – дҵааит иара.

– Ҿумҭын, Монго, алаԥш ҳаумыркын! Аҵкыс еиӷьуп, уҭаҭын амца аркы,
саргьы исзацраҵаны исыҭ.
– Монгогьы абырггьы рҭаҭынқәа нарҿыҵаркит.

Монго абырг иҟаиҵаз зегьы деилаҳаны дахәаԥшуан, иаргьы, еилкаауп, зегьрыла уи диҿыԥшуан: абырг иеиԥш аҭаҭын дахон, алҩа иҩнуҵҟанӡа илбааидон; абырг ишәыз акьаҿ аҩыза иаргьы ишәын еиқәаҵәаӡа, абӷа цәӷәыхааны: Монго инапқәа есымша аҳәынҵәа рыхьтатан, еиҳа ииашаны иуҳәозар, уи ҳәынҵәаӡамызт, – амашьына ахәша акәын. Монго автобус ду аныҟәцаҩыс дҟалар иҭахын, жәларбжьаратәи ареисқәа рыла дныҟәауа. Уи игәҭыхақәа ируакын, зегьыҵәҟьа иреимҳәауаз.

– Монго, – дааччеит абырг, – автобус аԥсҟы укырц уҭахума? Сҭыԥ усҭоит.

– Мап, – иҳәан, Монгогьы дааччеит. – Уара иукызар еиӷьуп, ҳаӷеим шхароуп араҟа амашьынаныҟәцара, ари аҩыза аԥҭақәа анху аӷаҵәҟьа иузеиӷьаишьом...

– Ишьахәуп, Монго! – иҳәеит абырг. – Еиҭа ҭаҭынк насыркишь. Амаг-нитолагьы наҿаки, амала, абжьы умырдуцәан, џьоук ыцәазар ҟалоит.
Автобус аԥҭақәа раҳра иагәылсны инеиуан, уи злоудыруаз аматор абжьы мацарала акәын, убас амҩа нымҩахыҵ икаҷҷоз ахаҳә шкәакәақәа рыла. Автобус аҩныҵҟа хьҭахеит иунырыртә, егаумҳәан, автобус еиҳа-еиҳа аҳаракырахь ихалон.

– Роза, бгәы рахәымзар? Ақьаад пакет бысҭар? Уи атәарҭа иаҿоу аџьыба аҟны иҭоуп.

– Мап, Амбо. Аҿымҭра ахақәиҭроуп исҭаху.

– Саб, мама дгәаама?

– Мап, сыҷкәын, уцә ашьшьыҳәа. Уан маҷк лгәы еиҟарамзар ҟалап. Маҷк...

– Маҷк, маҷк... – даақәыԥсычҳаит Роза. Уи аамҭазы абырг-аныҟәцаҩ иҩыза иахь ҿааиҭит:

– Иуаҳауама, еилкаам бжьык гоит.
Монго дааӡырҩит:
– Акымзарак уаҳаӡом.
Абырг ихьанҭаӡа даақәыԥсычҳаит.


 83 


– Акы аӷьарӷьарбжьы гошәа иҟоуп... Арснон сзыҟарҵеит ахьӡуп! Абырг ихаҿсахьа ианубаалон дгәааны дшыҟаз. Монго дхәыцуан,

иаҳԥеиԥшхозеи, абри аҭыԥ аҿы амашьына иџыџӡа иаангылар, Горис нахыс акәзар, еиҳагьы еицәоуп, нас даараӡа иҭаххеит аҩныҟа, Капанҟа дыҟазар. Аҩны иан дизыԥшын, Монго «ареис ахь данцалак» есымша гәырҩас из-маз. Монго аҭынхацәа рахьтә имаз иан заҵәык лакәын, аха дызҿыԥшуаз амашьынаныҟәцаҩ бырггьы бзиа дибон. Ааи, аиаҳәшьагьы диман, Ереван хаҵа ирымаз, иаргьы лара лҿы даангылон уахынла, уахь даннеиуаз.

Абырг иакәзар, есымша дгәаауан. Дрыцәгәаауан аремонтҟазарҭа аусуцәа, дацәгәаауан ихы, избанзар, иҟарҵоз уаҩҵас иахьгәеимҭоз, амашьына еиқәшәоу еиқәшәаму ҳәа. Дицәгәаауан Монгоҵәҟьагьы, амотор иахылҵуаз абжьы ҷыда ахьимаҳауаз. «Аҷкәын бзамыҟә», – дхәыцуан. Нас дазхәыцит автобус амҩан иқәхарц шалшоз.

– Акы, ҳаԥсы шҭоу апассаџьырцәа ҳарфарц иҟоуп саргьы Мон-гогьы. Избанзар, амҩан иааҟало зегьы аԥҭақәа ахьхугьы изхарарҵо амашьынаныҟәцаҩ иоуп», – дхәыцуан уи. Ҩба, уи азхәыцра уаҳа иҭахӡамызт абырг, даақәыԥсычҳаит уи ацынхәрас.

– Аныҟәашәа загҳархазеи? – дҵааит Монго.

– Џьара акы ҳақәнакуазар, ауаа рацәа ахьеиланхо ақыҭаҿы ҳақәнакыр еиӷьын, – иҳәеит аҭакс абырг.

– Акы ҳақәнакуеит ҳәа угәахәуоу?
– Иумаҳаӡои амотор абжьы шарго? – дҵааит абырг.
– Мап.
– Иануаҳалак, еилукаап.

Аԥҭақәа рҽеимдырпуамызт, уимоу, еиҳа-еиҳа рыҽрыжәпаны, аԥен џьырқәа ирҿаҳәуан. Аԥҭақәа ауаҩы инервқәа ирныруан: апассаџьырцәа ргәы иаанагон автобус гәаныла амҩа иқәушәа, уи омакала ргәалаҟара иаԥырхаган, аха ишцоз ашашлыкӡырҭаҿы ианаангыла, зегьы рыԥсы ааивыргеит. Абырг микрофонла ҿааиҭит:

– Ҳаанҿасуеит жәохә минуҭ. Шәҭыҵырц шәылшоит, шәшьамхқәа ааиҵышәхырц, џьара акы аашәхәарц уҳәа убас иҵегьы.

– Апассаџьырцәа ргәы иахәеит «убас иҵегьы», аӡәы ҿааиҭит:
– Ианаамҭазҵәҟьа!

Абырги Монгои автобус инҭыҵит. Иқәарԥссон. Ашашлыкӡырҭа ашә аԥшәма дылагылан – Овсеп, ахаҵа шәпа, ихы аазҟьашны, зхаҿсахьа зегьы ашәахсҭа ихнаҟьоз, аҳәынҵәа магә дуқәа зшьаз. Овсеп иԥҳәыс Мариами иареи абри ашашлыкӡырҭаҟны инхон 1989 шықәса раахыс. Ари «аофис» хаҵеи ԥҳәыси Хачикианаа 1992 шықәсазыҵәҟьа иныжьны имцеит, аҳәаабжьаратә еибашьра шалагазгьы, Кармракар аҳабла агәыларатәи атәылаҟынтәи абомбақәа шаларыжьуазгьы. Уажәтәи Кармракар аӡәгьы дынхаӡомызт, Овсепи Мариами рыда. Аԥсшьарҭа ҩнқәа рхыбрақәа ракәзар, иҭацәын.


 84 


– Кыр ҟалама? – диазҵааит Овсеп абырг, урҭ еибадыруеижьҭеи акрааҵуан.

Аҭакс абырг акы иҟәындҟәындқәеит.

– Амотор акы ахьны иҟоуп иҳәеит, – абырг ицынхәрас аҭак ҟаиҵеит Монго, аустә ԥшра иԥшынҵаны.

Ашашлыкӡырҭахь иныҩналан, инатәеит, Мариам адахҭа дахьнадгылаз авараҿы.

– Акрышәҭахума? – дҵааит лара.

– Акаҳуа, – иҳәеит абырг. – Монгогьы саргьы. – Нас дҵааит: – Автобусқәа цеижьҭеи акырҵуама?

– Аҵыхәтәантәи ҩынҩажәаҟа минуҭ уажәаԥхьа, – иҳәеит Овсеп.
– Иуаҳауама, Монго? Ҳара даараӡа ҳагхоит.

– Исаҳауеит: ҩынҩажәа минуҭ рыла, – аҭак ҟаиҵеит.

Столк еицахатәан хаҵаки ԥҳәыски. Аԥҳәыс ажьырӡы аҿалҵеит, ахаҵа – акаҳуа. Урҭ автобус аҿы рҭыԥқәа еиван, еибадырхьан, аха, ргәы ҿыӷьуан...

Абырги Монгои ркаҳуақәа аныржә, даргьы Овсепгьы автобус иахәаԥ шырц индәылҵит. Аԥҭа адәқәа рыҽрыкәнаршон, ишқәарԥссац иқәарԥссон. Абырг амотор аус ааирун, абжьы дазыӡырҩит, аус шауа ҳәа. Овсеп Хачи-киан ҿааиҭит:
– Сара акымзарак саҳаӡом. Амотор акгьы ахьӡом.
– Ҳгәыӷлап акы амыхьып ҳәа, – дааҟәындҟәындит уи. Нас асааҭ днахәаԥшын, ус иҳәеит: «Аҳы, ҳдәықәышәҵа. Абзиараз, Овсеп. Акаҳуазы Мариам иҭабуп ҳәа ҳазлашәҳәа.

Автобус аҿынанахеит. Овсеп инапы иҟьеит, Монго уи аҭак ииҭеит. Авто бус еиҭах ашьшьыҳәа аԥҭақәа инаргәылалеит, ашьшьыҳәа, блалашәыла. Нас аихаҵәирҭақәа рҿаархеит: еихало-еихыҵуа, Ԥоротан аӡиас ашьхаҿы.

– Роза, бгәы ҽеиӡами?

– Хар сымам. Ҳабаҟоу уажәы?
– Аиҩхааҿы.

– Уа анцәа! Ари анбанҵәои? Сгәаҟрақәа рҵыхәтәа!

– Ҿыбымҭын, Роза, аҷкәын дбыршәоит...

Автобус раԥхьа иааҭгылеит сааҭки бжаки анҵы ашьҭахь, Ԥоротан аӡиас ианыр, акаҵәарахь игоу амҩа ҿаҩахь ианаҿала. Амотор абжьы аргон убас, уи заҳаз абырг заҵәык иакәымкәа, иҭаз зегьы ираҳартә, уи анеихәлацәа, зегьы еилыркааит, еиқәшәамыз автобус «раҿа ишанырҵаз». Аха, иџьоушьаша усуп, аӡәгьы ихаҿы имнеит агәынамӡара аарԥшра: зегьы ашьшьыҳәа еилатәан, акымзарак ҟамлаӡазшәа; урҭ ирнубаалон изықәшәалакгьы зегьы ишрызхиаз аԥышәарақәа, иазгәаҭатәу, ҿымҭӡакәа. Уи аганахьала алахьынҵа зегьазеиԥшра акәын иаанагоз досу зегьы рзы: «уигьы ҳхаагап» – ҳәа...

Абырг илахь еиқәны Монго днаихәа ԥшит. Апассаџьырцәа рҟынтәи аҿымҭра уи амалахазгьы дақәгәыӷуамызт. «Агәынамӡара рҳәалар, еиҳагьы


 85 


еиӷьымзи», – дхәыцит Мике, нас блала адырра иҭо, иареи Монгои атәарҭа аҵаҟа иҵаз аинструментқәа ыҵырхын, рҩыџьагьы автобус иналбааит. Апассаџьырцәа ари рхы иадырхәан, жәпаҩык ачықьқәа рахь еихеит, џьо-укы амҩа инангылеит, аҭаҭынқәа зҿыҵазкызгьы ҟалеит. Иааҟәымҵӡакәа ақәарԥссара иаҿын. Абырг дицырхырааны амотор еимихит.
– Шьҭа еилукаама абжьы зыргоз?
– Еилыскааит, – иҳәеит илахь еиқәны Монго. Уажәы иара даараӡа иҭаххеит аҩны дыҟазарц, иан лывараҿы...

Автобус аҩныҵҟа ауаа ҭынч еицәажәон; аха изакәу рхаҭа ирзымдыруа, иӷәӷәаны рыбжьы дыргаӡомызт.

– Шәара ижәдыруазар ҳазгылоу? – дҵааит аԥҳәыс ҿа ахаҵа ҿа иахь лхы нарханы; урҭ џьарак еиватәан.

– Амотор аҟны акы бжьысит.

– Ирзыҟаҵару?

– Издыруада?

– Уааԥшы, аҭаҭын умазар? Аҭаҭын ахара сҭаххеит иӷәӷәаны!
– Исымоуп. Автобус ҳанҭыҵып.

Амашьынаныҟәцаҩи уи ицхырааҩи амотор иахәлаԥшуан, рывараҿы апассаџьырцәа гылан, ахацәа, ҭынч еицәажәон, изықәшәаз аӡбахә рыман. Хаҵеи ԥҳәыси аварахьшәа игылан: иара аҭаҭын лиҭеит лара, иаргьы амца наиркит.

– Шәгәы ишԥаанагои, ари кыраамҭа шәалома? – дҵааит аԥҳәыс; лара дҿан, дагьыԥшӡан.

– Исыздыруам, – иҳәеит ахаҵа. – Сара иаахҵәаны амашьына атәы акымзарак сыздырӡом.

– Ари иашоума, автобус Ереванҟа 6.30 рзы ауп ианнеиуа ҳәа?
– Аус ас ицалар, еиҳагьы иагханы инеиуеит. Ааи, шәара ахьҭа шәылалар ҳәа шәымшәаӡои?

– Мап. Сара... Сара ҩымз амашьына аҩныҵҟа ма апалатаҿы сыцәан.

– Абни ахаҵеи бареи шәакәхап, Капан бнаскьазгоз.
Аԥҳәыс икылкааны маҷк дџьашьаны днеиҿаԥшит ахаҵа.
– Ааи, – лҳәеит нас.

Урҭ ҿырҭӡомызт. Ҭынчран даараӡа, мацара иуаҳауаз ахацәа реи цәажәабжь акәын, аҭаҭын иахо игылази, еиҭах – аҵлақәа рҿы абыӷьқәа рыбжьи.
– Ибнаршәыроу ҭыԥуп... – лҳәеит аԥҳәыс.
– Ааи. Араҟа ус еиԥш иҟоу аҭыԥқәа рацәоуп, – иҳәеит ахаҵа.

– Ибнаку аҭыԥқәа срыцәшәоит. Аҳәҳәара сҭаххоит...
Иара уи дналыхәаԥшит.
– Лассы-лассы аумашь аҳәҳәара шыбҭаххо?
– Есымшагьы, – дыччеит лара. – Шәара мапу?
– Мап. Ахаангьы аҳәҳәара сҭахымхацт.

– Нас шәара ишәҭаху арбан инҭкааны?

– Ацаҟьа сҽасҭар?


 86 


– Омакала иромантикатәны иҟами? Шәара шьҭа шәыҷкәынақәыԥшӡам, ацаҟьа шәҽашәҭартә.

– Шәара шәиашоуп. Аха шәаргьы шәыӡӷаб хәыҷӡам, шәыҳәҳәарц азыҳәан, «аҭыԥ бнакқәа» шәрыцәшәаны.

– Усгьы акәзар ҟалап... Шәара занааҭла шәызусҭада?

– Сжурналиступ. Еревантәи агазеҭқәа руак аҿы.
– Капан иҟашәҵоз? Аматериал еизыжәгозма?

– Мап. Аԥҳәыс слылҵуан.

– Ных, саҭамыз!.. – аԥҳәыс дыччеит.

– Шәара шәзырччозеи?

– Исыздыруам... Саҭамыз.

Еиҭах ҿымҭрахеит. Ахаҵа агәаара иҿықәын. Уи дхәыцуан, аилыҵра аӡбахә ласымҳәар акәын ҳәа.

– Мшәан, умгәаан, уара, – дааччеит аԥҳәыс. – Сара шәхыччара зынӡаскгьы сгәы иҭаӡамызт, аха, убасҟак шәылахь еиқәын, исзымчҳаит...
Ишәҭахума шәгәыдыскылар?

– Мап, – иҳәеит иара.

– Мапзар, уҟаз ус! Сара апассаџьырцәа ишырбо угәыдкылара сгәы иҭаӡамызт!

– Шәаасзыӡырҩ, шәара хаҵа шәрымоума? – дҵааит иара.

– Уи акраанагома? – лҳәан, днагьежьын автобус ахь ддәықәлеит. Ахаҵа иаразнакала уи длышьҭамлеит. Даҽа ҭаҭын ҵәык дахарц иӡбеит.

Аҵыхәтәаны ахаҵа автобус данҭала, уи дналыхәаԥшит, аҭакс лара даач-чеит. Уи днатәеит аԥҳәыс лывараҿы. Лара ус лҳәеит:

– Сара издырит шәсышьҭалан шәшааиуаз ирласны. Ари закәи, хықәкылоума?

– Мап.

– Амц шәымҳәан. Шәгәы иаанамгеи: «Ҭаҭынк сахап, нас автобус ахь сцап, мамзар схы лцәызгарц сҭахушәа џьылшьар ҟалоит...» Ус акәӡами?

Ахаҵа дыччеит:

– Ааи, ус еиԥшшәа иҟан.

– Ижәбама! Ааи, илгәыҵашәазеи шәыԥшәмаԥҳәыс?

– Ҟазшьала ҳаиқәымшәеит, хәышықәса ҳаицынхонаҵы.

– Уи ус ауп ишыҟало, хаҵеи ԥҳәыси хәышықәса рахь реицынхарахь ианықәло.

– Шәара зегьы жәдыруама?

– Ус акәзар, сгәы иаанагоит аԥсҭазаара аруадаҩра иаԥсаӡам ҳәа.
– Шәара изакәызаалак проблемак шәамыргәаҟуа шәыҟоума? Акым-зарак агәҭынчымра шәнамҭаӡои? Зегьы икашшыраха иҟоу? – ахаҵа изыхҟьазаалакгьы дгәааит.

Аха, аԥҳәыс ҭынч аҿаалырхеит:

– Мап. Сара сҿы ҭынчроуп. – Дааччеит. Ахаҵа уи лыччаԥшь гәырҩа хьанҭак аҵазшәа ибеит.

Даахәыцын, ус иҳәеит:


 87 


– Саҭамыз, маҷк сԥаԥашькит.
– Акымзарак. Иҟалоит. Зынгьы угәаароуп...

Аԥҭақәа ашәаԥыџьаԥ иргәылсны ҵаҟа еилаҳантон ижәпаӡа, ақәа шқәарԥссац иқәарԥссон.
Абырги Монгои амотор еизыргеит.
– Угәы ишԥаанагои, аԥсы азгару ԥыҭк?
– Исыздыруам. – Абырг инапы иахьшьыз амазуҭ кьынтыжәла арыцқьара даҿын. – Аха, сеидрушь. Омак ҳнанамгаргьы ауеит. Сааҭбжацыԥхьаӡа ҳааҭгылалар акәхоит, еиҭа ҿыц еимыхуа, ҿыц еизго, ҳцалар акәхоит.

– Мшәан, ас ҳазлахәои?

– Иҟаҵа ҳәа исыдугалозеи? – Абырг дгәааит. – Ԥаик аҟынӡа акәзаргьы ҳзынаӡондаз. Иагу амаҭәахә убрамзар џьаргьы иузыԥшааӡом. – Ас ҳшыҟоу ҳцалар, Ԥаикнӡа хәлаанӡа ҳазнеиӡом.

– Уи ҳдыргәышьоит, – иҳәеит абырг.
– Нас иҟаҳҵарызеи?

– Акымзарак. Ԥаик аҵх ҳаршап.
Монго даақәыԥсычҳаит:
– Сара хымԥада Капанҟа сан аҭел сылзасроуп, убас саҳәшьагьы
– Ереванҟа: урҭ сыргәырҩо иалагоит.

– Автобус иҭоу зегьы аҭел иасыр акәхоит. Уи уазымхәыцын.
– Ҳахәаԥшып ари аҩыза амотор ала ҳахьынӡацо, – иҳәеит Монго илахь еиқәны.

– Аҟәындҟәындра уаҟәыҵ, ахәыҷы! – дааччеит абырг, аха Монго акым-зарак имҳәаӡеит, автобус дынҭалеит.

– Автобус дәықәлоит! – ҿиҭит абырг, уи азы дмыҳәҳәаргьы шилшоз; зегьы рҭыԥқәа ааныркылахьан, иандәықәло ҳәа иԥшын.

Автобус дәықәлеит ԥхьаҟа, амҩа зны-зынла зыҽзырҭшәаӡоз, наҟ-ааҟ ацаҟьақәа иахьрыбжьакыз, зны зыҽзырҭбаауаз, (аха, есымша ицәаакыз!), алента еиқәаҵәа еиԥш еихаҵәиуан рҿаԥхьа. Иааҟәымҵӡакәа аԥҭақәа хын, убри аҟнытә автобус азаҵәра ацәа ахьыкәкәошәа акәын ишубоз, насгьы иахьцо, иазԥшу азымдыруашәа. Абырг аԥхьан ишиҳәахьазеиԥш лассы-лас-сы иааҭгылон, лассы амотор иаӷраԥшуан, ҿыц еизыргон, ессааҭцыԥхьаӡа. Иаагылацыԥхьаӡа иагхон сааҭк, сааҭки бжаки рымҩа, убри аҟнытә шьҭа абырг дхәыцуан, иус бзиахон ҵхыбжьоназ акәзаргьы иахьнеишаз изнеир, Ԥаикҟа акәзаргьы.

Пассаџьырцәақәак шьҭа ргәы кыдгылахьан, автобус ныгәнысуа лассы-лассы иахьааҭгылоз ҵыхәаԥҵәара амамкәа; ԥыҭҩык уи хьаас имкыкәа агәеиҟарара аадырԥшуан; ԥыҭҩыкгьы ҿырҳәала ашәҟәы рыҩуан аком-паниа «Мҩамш!» ахьӡала; амла иакыз ахәыҷқәа, амҩагьы иарааԥсаз, ақьыпшәыпра иалагахьан. Ус инеизакны иуҳәозар, апассаџьырцәа ҭынч еилатәан, рхаҿы иааргозаргьы ҟаларын, ҳзықәшәаз ҳақәшәеит, ҳабацари, ҳлахьынҵеи абырги уи ицхырааҩи рнапы иануп ҳәа. Егьыс, автобус инҭыҵны қыҭак аҿы иаангыларгьы шрылшоз ргәы азҩон, нас имҩасны ицоз автобуск рҽаҭаны Ереванынӡа (иамуӡар, Ԥаикнӡа акәзаргьы) инеир;


 88 


абри зегьы шырдыруаз апассаџьырцәа уи аҩыза ҟарҵомызт: автобус акалашәа ирзааигәахеит, ирызгәакьахеит, уи ныжьны ацара ламысдаро-уп ҳәа иршьо аҟынӡа. Есымша абас ауп! Абырг еиликааит аӷбаҿы абунт шыҟамлоз, убри аҟнытә игәаҿы ԥхаррахеит, аха ганкахьала ицәымыӷхеит: аӡәы акы шԥеимҳәари? Абри азҵаара ихы иеиҭон лассы-лассы абырг, аха, аҭак шыҟац иаанхон: мап, аӡәгьы дбунтуам ... мацара знызаҵәык, еиҭах амотор анеихәлацәа, ԥҳәыск лхаҵа изҵаара аҭак ҟалҵеит: «Мшәан, лахьынҵас иҳазшоума, ҳнеиларц, аха џьаргьы ҳзымнаӡо?»

Ари заҳаз ԥ ыҭҩык ааибарччеит, аха абырги Монгои акымзарк еибымҳәаӡакәа автобус иналбааит – шаҟантә! Ҿыц амотор еимырхит, еиҭеибырҭеит, автобус ҩаԥхьа аҿынанахеит.

Уи ашьҭахь аԥенџьырқәа рывараҿы илашьцо иалагеит, абырг-амашьынаныҟәцаҩ асалон аҩныҵҟа алашара аҿеикит, апассаџьырцәа автобус рыҩны гәакьа акәушәа рбо иалагеит. Рыҩнқәеи руада гәакьақәаҵәҟьеи шьҭа даараӡа ихароушәа, иҟамшәа рбон, даҽа дунеик акәушәа...

Аӡәы иҵәахны имаз абутерброд аацәыриган, днацҳаит, даҽаӡәы агазеҭқәеи ажурналқәеи аацәыригеит, даҽаџьоукы ацәа рҽарҭо иала-геит.

– Ахәлара ианалаго иҿаасҭоуп, – лҳәеит аԥҳәыс, ахаҵа лхы наиқәкны.

– Аимыггара аамҭа зегьы иреицәоуп. Аимыггамҭаз ауаҩы мариала иҽишьыр ауеит.

– Саргьы исцәымӷуп аимыггара, – иҳәеит ахаҵа. Уи уахәаҽуеит. Зегьы иреиӷьуп алашьцара аналаго, аҩны ундәылҵны алеиҩеира. Рыцҳарас иҟоу, уи аҩыза аҵыхәтәантәи аамҭазы исықәҿион, шамахамзар. Ауада ҳаҩнатәоуп, адәныҟа адәылҵра ҳацәшәоит.

– Ҳаҩнқәа абаҟоу? – дҵааит аԥҳәыс. – урҭ ыҟаҵәҟьоума? Шьҭа ҳпассаџьырцәа рахьтә ҿыӷәӷәала аҳәара зылшода рыҩны ахьыҟоу ҳәа? Ҳара ҳаҩны шьҭа абри автобус ауп. Убри иахьыԥшуп ҳаԥсҭазаарагьы. Уи
– ҳара ҳаԥсҭазаара ауп, иҳамҩоуп...

– Ааи, илашәны амҩа иқәу?

– Илашәны иқәыз. Аха, автобус ҳара иаҳтәуп. Ԥсаҭала исҳәозар, исҭахӡам сара уи џьара инкыдгылар, инеир. Ҳақәтәаны ҳцалар. Акгьы ҳазымхәыцӡо. Убас аамҭа ҳамазарц. Уажәы, ега умҳәан, аамҭа ҳаныҵхьеит; аамҭа ҵысуам, избанзар автобус есааира ицоит, ҵабыргуп, лассы-лассы ишааҭгылауагьы. Аԥенџьыр адәныҟа илашоуп, нас илашьцоуп, аха, аамҭа ааҭгылеит, избанзар, есымша аԥсҭҳәақәа хуп, ақәаԥсата леиуеит. Аамҭа ахьыҟоу Капан ма Ереван ауп, араҟа, автобус аҿы, уи ааҭгылеит. Анцәагьы иџьшьоуп! Аамҭа анааҭгыло, уаргьы уажәӡом...

– Абар ҳахькылнагаз! – иҳәеит ахаҵа.

– Ааи... Сара автобус сныруеит, аԥенџьыр анҭыҵ ианылашьцо. Аԥсҭҳәеи аилаҳантареи... Еицәоу ҭагылазаашьас иҟоузеи нҵәара анрықәым?

Ахаҵа ҿимҭит. Иаргьы игәы иаанагеит, ихаҭагьы џьаранӡа анеира иҭахӡамшәа. Ицоз автобус абас, алашьцара иагәылашьшьны, илашәны,

12. "Алашара" №1, 2016 ш.            89


ус Ереванҟагьы Ԥаикнӡагьы изнеиӡом. Уи зегьы иреиӷьхоит. Нас деиҭазхәыцит а ԥҳәыс дышиашаз: урҭ аамҭа иалшәеит. Анцәагьы иџь-шьоуп!.. Ааи, уи макьанагьы издырӡом лара илыхьӡу. Нас ихы дазҵааит: иҭахума иара уи лыхьӡ идыруазар?

– Мап, – ибжьы ҭганы ихы аҭак аиҭеит. Ивараҿы итәаз аԥҳәыс иара днаихәаԥшит:
– Шәара акыршәҳәазма?

– Мап. Ус баша схәыцуан.
– Саргьы схәыцуан. Сара сазхәыцит ҳара макьана хьыӡҳәала ҳашзеибамдыруаз аӡәи-аӡәи. Ҳаибадырып. Сара исыхьӡуп Жанна...

– Ахаҵа аҭакс акы иҟәындҟәындқәеит азы аԥҳәыс илзеилымкааит, аха деиҭазымҵааӡеит.

«Аха уи акраанагома уазхәыцҵәҟьар?» – аалгәахәит лара.

Автобус аарлаҳәа аԥҭақәа ирылсны ицон ашьшьыҳәа, иааҭгылон, еиҭацон, ицәаз апассаџьырцәа рхыԥхьаӡарагьы иацлон. Монгогьы дыцәеит, уи идыруан, еиҭа автобус аангылар, абырг уаҳа дшимырҿыхоз. Идыруан убас Ԥаикнӡа анеиразы шаҟа аамҭа нхаз азхәыцрагьы ишаԥсам. Уеизгьы уи аус цхыраашьа амамызт. Автобус нагалатәын ԥхьаҟа, зегьы ҟаҵалатәын уи акымзарак амыхьырц азыҳәан...

Монго дыцәан иҩыза иҭыԥ авараҿы, ԥхыӡла ибон атәыла харақәа, мышкызны идуу, иԥшӡоу иавтобус ала днаӡараны дахьыҟаз.

Еиҭ. Виктор Кәакәасқьыр































 90 


Ашәҟәыҩҩы иныҟәарақәа



АНЗОР МЫҚӘБА

«Шәзыниалакгьы, шәшаԥсыуаау шәхашәмыршҭын…»



Ажәиԥшьтәи ашәышықәса аҩбатәи азбжа алагамҭазы (1453 ш.), есым-шааира аҽырҭбаара иаҿыз Османтәи аимпериа, аурымқәа (византиаа) раҳҭнықалақь Константинополь (иахьатәи Сҭампыл) еибашьрала ирымыр-хит. Убри ашықәс инаркны, аҵыхәтәа ԥҵәеит ауаатәыҩса рҭоурых аҟны иҟаз аимпериа дуқәа зегьы раасҭа анҵыра ду змаз Византиатәи аимпериа. Шықәсык ашьҭахь, османаа рыр, Аԥсны иақәланы рнапаҟны иааргеит,

– аԥсуаа ртәылагьы Османтәи аимпериа адгьылқәа ирхыԥхьаӡалахеит. Убринахыс, маҷ-маҷ акәзаргьы, аԥсуаа Сҭампылҟа инанаго иалагеит.

Фышә шықәса инарзынаԥшуа аԥсҭазаара змаз ари аимпериа, иааиԥмырҟьаӡакәа иахагылан раԥхьаӡатәи асулҭан Осман ихылҵшьҭра. Аха хылҵшьҭрала иҟамызт, асулҭан ишьҭахь аимпериаҟны амчра змаз, авизир дуӡӡа (иахьатәи аҳәашьала ҳазнеиуазар – Аԥыза-министр), имаҵура. Иаԥсахаз, ари амаҵура дахадыргылон, дахазыргылозгьы, дара

– асулҭанцәа ракәын. Аҭоурых излаҳәо ала, Османтәи аимпериаҟны, авизир дуӡӡақәа раҳасабала ари амаҵура ныҟәыргахьан 117-ҩык ауаа. Урҭ рахьынтәи, милаҭла иаҭырқәацәаны иҟаз 6-ҩык ракәӡан, егьырҭ (111-ҩык) зегьы етникала, аимпериа аԥызҵаз иреиуаӡамызт. Хыԥхьаӡарала иаҳҳәозар, зегьы иреиҳан арнауҭцәа (албанцәа). Урҭ иреиуаз 32-ҩык ыҟан. Ирышьҭанеиуан аславиан жәларқәа иреиуаз: абошьнакцәа 4-ҩык, ахорватцәа 4-ҩык, аболгар – аӡәы, аурыс – аӡәы, асерб – аӡәы. Ари амаҵура ду ныҟәыргахьан хылҵшьҭрала кавказжәларқәа иреиуазгьы: 4-ҩык ачерқьезцәа (адыгаа), ачечен – аӡәы, аԥсуаа – жәаҩык.

Аҭоурыхтә хыҵхырҭақәа шаҳаҭра руеит, авизир дуӡӡақәа иреиуаз урҭ ажәаҩык, хылҵшьҭрала ишаԥсыуааз, рабацәа ма дара рхаҭақәа Аԥснынтәи уахь ишнанагаз. Имариоу усмызт, Ҭырқәтәыла ахаҭа анаҩсгьы, аконтинентқәа: Азиа, Европа, Африка иреиуаз акыр атәыла ҭбаақәа знапаҵаҟа иҟаз, ари аимпериа дуӡӡа, визир дуӡӡак иаҳасабала ахагылара. Уи, аҽаԥсатәра ду аҭахын. Аԥсуаа рахьынтәи зегь раԥхьаӡа ари амаҵура ду дахагылан, Мелеқ Аҳмед-ԥашьа, ажәибыжьтәи ашәышықәса ааҩшамҭазы. Ари аԥашьа, асулҭанцәа рҭаацәара ду далахәын, – иԥшәмаԥҳәыс Каиа-Сулҭан, асулҭан Мураҭ v иԥҳа лакәын. Уи ишьҭахь, ари амаҵура дахаргы-лан даҽа аԥсыуак, – Сиавуш-ԥашьа. (Ари ауаҩ, еиуеиԥшымыз аамҭақәа раан, хынтә ари амаҵура ныҟәигахьан.) Аимпериа авизир дуӡӡа имаҵура ныҟәигахьан Мусҭафа Иԥшьир-ԥашьагьы. Ари аԥсуагьы, асулҭанцәа


 91 




























рҭаацәара далахәын, – хатә ԥҳәысс диман асулҭан Меҳмеҭ v (1648
– 1689 шш.) иԥҳа, – Аишье-Сулҭан. 1687 ш. инаркны аимпериа авизир дуӡӡа имаҵура дахагылан, Кипр ахылаԥшҩы Меҳмеҭ- ԥашьа имаҳә, аԥсуа
– Купрулиу Дамар Сиавуш-ԥашьа. Асулҭан Аҳмед ӀӀӀ (1703 – 1730 шш.) ихаан, 1712 ш. авизир дуӡӡа имаҵура ныҟәигон, уанӡа аимпериа амшынтә ар рхадас иҟаз, Силиахтар Сулеиман-ԥашьа. 1839 ш. ари амаҵура дахар-гылан, «авизир дуӡӡақәа раб» ҳәа изышьҭаз, Хәусреб-ԥашьа. (Ари ауаҩ, аҭаацәара дшалазгьы, хшара димамызт, аха иааӡеит, аԥсуааи адыгааи иреиуаз, анаҩс аԥашьахара зҽаԥсазтәыз, ҩажәижәаҩык инареиҳаны арԥарацәа.) Аамҭаказы, аимпериа визир дуӡӡас дахагылан, уаанӡа Тунис хадас иамаз, Аԥсны, Бамбора ииз Ҳаиреҭҭин-ԥашьа (Ҳаиреҭҭин ат-Ту-ниси). Аурыс-аҭырқәа еибашьра анцоз аамҭазы (1878 ш.), авизир дуӡӡа имаҵура дахаргылан, Хәусрев-ԥашьа иааӡамҭа, – Аҳмед Ҳамди-ԥашьа. Уи инаҩс, ари амаҵура ныҟәигон, Хәусреб-ԥашьа иааӡамҭацәа иреиуаз даҽа аԥсыуак, – асулҭан Маҳмуҭ ӀӀ имаҳә, (Селиҳе – Сулҭан лхаҵа), – Ҳалил Рифаҭ-ԥашьа. Хылҵшьҭрала даԥсыуан, Османтәи аимпериа ахыбгаламҭазы ари амаҵура иахагылаз, аимпериа аҵыхәтәанӡатәи авизир дуӡӡа, – Абаза Хулуси-ԥашьагьы.

Идыруп, хыхь иарбоу авизир дуӡӡақәа рнаҩсгьы, ари аимпериаҟны, еиуеиԥшым аамҭақәа рзы, амаҵура дуқәа шныҟәыргоз шәҩыла аԥсуаа. Урҭ рахьынтәи ирацәаҩын: адмиралцәа, авизирцәа, асулҭан иаҳҭынра ахылаԥшыҩцәа, амаршалцәа, ар рхадацәа (асерасқьирцәа)… Хыԥхьаӡара рацәала иҟан аԥсуаа иреиуаз асулҭанцәа рыҳәсақәа, имаҷҩымызт урҭ ирыхшаз иреиуаз, исулҭанцәаны аимпериа ианахагылазгьы.


 92 


Асулҭанцәа раҳҭынра ашҟа инанагоз аҭыԥҳацәа реиҳараҩӡак Кавказтәи ажәларқәа иреиуан. Аха зегь раасҭа ирацәан: аԥсуааи, аубыхцәеи, адыгацәеи рҭыԥҳацәа, урҭ ракәын аҳҭынра зырԥшӡоз.

Османаа раҳҭынра аҭоурых нҭкааны ҳара ҳзы иахьҭҵаам иахҟьаны, ажәлар рҟны ииашамкәа агәаанагарақәа ыҟоуп, уахь инанагоз аҭыԥҳацәа рыԥсҭазаашьазы. Аха уи даҽа темоуп…

Аҭоурых аҟны иарбоуп, Византиатәи аимпериа ахаангьы, уи аҳҭнықалақь Константинополь аҟны аԥсуаа шынхоз. Убасеиԥш иҟан Османтәи аимпе-риа аамҭазгьы. Урҭ реиҳараҩык Аԥсны иит. Аха иҟан уаҟа иизгьы.
Убарҭ дреиуан, зыӡбахә ҳамоу Меҳмеҭ Рауф-ԥашьа.

***
1913 ш. агазеҭ «Сухумский вестник» аҟны икьыԥхьын, «Горцы Кавказа в Турции» захьӡыз, Симон Басариа истатиа. Иаазыркьаҿны акәзаргьы, уи дрылацәажәоит хылҵшьҭрала иаԥсуааз хҩык аԥашьацәа: Абди-ԥашьа, Осман-ԥашьа, Гогәуа-ԥ ашьа. Шықәсқәак уи аԥхьа Сҭампыл иҟаз ари астатиа автор, уаҟатәи аԥсуаа иреиуаз ԥыҭҩык ибеит, дрыҿцәажәеит. Урҭ рҟынтәи акәхоит, хыхь иарбоу аԥашьацәа рыӡбахә ахьынтәиаҳаз. «90-тәи ашықәсқәа рзы, Гогәуа-ԥашьа, Абдул Ҳамид диарӷьажәҩаны дыҟан» ҳәа иҩуеит С. Басариа. «Ари ахада џьбара, Гогәуа-ԥашьа имеи да имамкәа уск аниӡбоз ыҟаӡамызт» – иҩуеит уи анаҩс. Иахьа, агәра ҳгартәеиԥш иааԥшуеит, автор зыӡбахә иаҳаз уи аԥсуа-ԥашьа, иҵабыргны, асулҭан Абдул-Ҳамид акырӡа дшизааигәаз, насгьы ҷыдала игәра ши-гоз, ииашаҵәҟьаны диарӷьажәҩаны дышивагылаз, Османтәи аимпериа ахадараҟны амаҵура дуқәа шныҟәигахьаз. Аха уи ауаҩ, «Гогәуа-ԥашьа» ҳәа дыздыруаз, уаҟа инхоз аԥсуаа ракәын…

Ҳазну ашықәс сентиабр мзазы Ҭырқәтәыла сыҟан. Орҳан Ашамба иԥа Ҭанжьу ибзоурала, снанагеит Беинавуҭ захьӡу аԥсуаа ахьынхо қыҭак аҟны. Араҟа инхо аԥсуа ҭаацәарақәа, рхыԥхьаӡара иахьа 30 ҭӡы иреиҳаӡам, аха иҟан аамҭак 100 ҭӡык акыр инеиҳаны ианынхоз. Ҭырқәтәыла иҟоу аԥсуа қыҭақәа реиҳарак реиԥш, ари ақыҭагьы акыр иҭацәит, инхоз аԥсуаа хҵәаны ақалақьқәа рахь ицеит. Аԥсуаа дара-дара анеицәажәо, ари ақыҭа «Гәыԥра» ҳәа иашьҭоуп. Аханатә уи ашьаҭа зкыз, 1877 ш. Аԥснытәи ина-нагаз, Гәыԥ ақыҭа иеиуаз, зыԥсадгьыл зыцәдырӡыз ахҵәацәа роуп.

Ҳашәҟәыҩҩы ду А. Гогәуа, изныкымкәа иҳәоны саҳахьан, С. Басариа зыӡбахә имаз, иара ижәлантәқәа иреиуаз аԥашьа, ари ақыҭаҟны анышә дамадоуп ҳәа. Уаанӡа уи азы ажәак исымҭацзаргьы, исыӡбеит ари ауаҩ снаишьҭаҵаарц.

– Гогәуа-ԥашьа абри ақыҭаҟны анышә дамадоуп рҳәоит… – иабанӡаиашоу аанарго снаиазҵааит, ҳазҭаз аԥшәма – Реџьеԥ Ақапба.

– Иахьынӡаздыруа, ара анышә иамоу аԥашьа иакәӡам… – аҭак сиҭеит иаргьы. – Иара дахьжу сыздырӡом, ижәлантәқәа снаразҵаап…

Уинахыс, телефонла џьоукы драцәажәон, ҭырқәтәылаа ишырҟазшьоу еиԥш акыр инароуны.


 93 


– Ишысҳәаз, ҳқыҭаҟны зызқәаҭыԥ ыҟоу аԥашьа иԥа, мамзаргьы уи иԥа иоуп, иара Сҭампыл ԥсыжырҭак аҟны джуп, – ителефон ныхҩаны даацәажәеит Реџьеԥ.

– Узацәажәодаз? – усҟан азҵаара наииҭеит, уахь сызцны снеиз Реџьеԥ имаҳә (иаҳәшьа лхаҵа) Ҭанжьу.

– Гогәуа Џьенгиз иԥеи иԥҳаи. Руаӡәк дгазеҭџьуп (агазеҭ ахьҭрыжьуа аус зуа), уи иаҳа илдыруеит, – иҳәеит.

– Џьенгиз Гогәуа саргьы дыздыруеит, – Сҭампыл иҟоу… – сҳәеит сар-гьы.

– Уи даҽаӡәуп… Џьенгиз Гогәуа ҳқыҭа деиуан, акыр шықәса уажәаԥхьа дыԥсгәышьеит, аллаҳ раҳмеҭ ииҭааит… Даара уаҩы бзиак иакәын, дҳаԥхеит…

– Даара пату зқәыз аӡә иакәын. Акьыба чымазара дагеит акыр дшычкәыназ. – дынилацәажәеит Ҭанжьугьы.

Ҭырқәтәылатәи аԥсуаа зегьы ишырҟазшьоу еиԥш, сара, – Аԥснытәи сасык рыҩнаҭахьы снеира, дара рҳәашьала – гәахәа ду алырхит. Иаҳхагьежьуа ҳамаҵ руан, макьана аҭаацәара иаламлацыз, Реџьеԥ иаҳәшьцәа, аԥсышәацқьала, акраамҭа ажәытә-аҿатә далацәажәо дҳадтәалан иан,

– аԥҳәыс хатәра. Реџьеԥ ихаҭагьы аҭаацәара аԥимҵацызт, иқәрабжара дшазааигәахахьазгьы.

– Уара уаԥсыуа цқьоуп, – ухатәы ҭаацәара аԥҵара уахыццакуам…

– иагьлафны, иагьҵабыргны сажәақәа неизыскит Реџьеԥ.

Аха иара, сажәақәа рҵакы изеилымкааӡазшәа, мамзаргьы имаҳаӡазшәа ҿымҭуа дтәан. Иан иахьлаҳауаз аҭаацәара аԥҵара алацәажәара – аԥсуа изы иԥхашьароу акы акәын, акыс, саргьы, иара иаасҭа қәрала акыр сеиҳабын.

– Аԥашьа исахьа жәбарц шәҭахызар ишәсырбоит, Џьенгиз иҩнаҟны иҟоуп, – ҿааиҭит Реџьеԥ.

– Иалшозар… – сҳәеит саргьы.

– Аҩны аӡәгьы дахӡам, – зегьы Сҭампыл инхоит. Аха ацаԥха, ргәыла Габалыиак иҟны иҟоуп, уигьы сыниацәажәап…

– Шаҟа ҭӡы ыҟада Гогәуаа? – сыниазҵааит уахь ҳдәықәлаанӡа.
– Ари ақыҭаҟны ф-ҭӡык ыҟоуп, ҳара – Қапаагьы уи аҟароуп…

– Қапаа рацәаҩуп Ҭырқәтәыла…

– Имаҷыҩӡам… – иааиркьаҿит, аха нас инациҵеит. – Ҳабдуцәа арахь ианаауаз, Аԥсны ианыҟаз рымаҵ зуаз рыгырцәагьы рыцны иааит. Реиҳараҩык жәла рымаӡамызт.

– Гогәуаа, урҭ шԥаҟоу?..

– Урҭгьы, рымаҵ зуаз агырцәа рыман. Аха ҳқыҭаҟны инхаз зегьы, – Гогәуа цқьақәоуп. Сара сандугьы урҭ дреиуан, – иҳәан, уаҳа иҽалеимгалеит.

Имашьына ҳнақәтәаны, амҩан ацаԥха змаз агәыла даашьҭыхны, ҳнеит аԥашьа исахьа ахьыҟаз аҩнахьы. Аҩбатәи аихагылахь ҳанхеигалеит. Ашьҭахьтәи ауадаҟынтәи, иаҳа алашара ахьыҟаз азал ахь иааигеит, зышәагаа акыр идууз, ацәаакыреи ақәреи ирыхҟьаны акыр аԥхасҭарахьы


 94 


инеихьаз, ҵаҟатәи ахәҭа азкәакьҭак аҟны маҷкгьы иԥжәаз, згәышԥы зе-гьы орденлеи медаллеи иҩычаз аԥашьа иҿыханҵатә портреҭ. Апортреҭ ианыԥшуан, иҭыхуижьҭеи акырӡа шҵуаз, насгьы иҭызхыз дышсахьаҭыхҩы профессионалыз. Ҳәарада, уи аԥашьа иԥсы анҭаз иаԥҵаз акакәын.

Зегь раԥхьа игәасҭеит, уи асахьа ианыз ауаҩ иблақәа. Ирнызбаалон: аразреи, агәыкреи аҟәышреи.
– Абри ауп Меҳмеҭ Рауф-ԥашьа исахьа! – даацәажәеит аҩны ацаԥха ҳзаазыртыз Агабалыиа.
– Ҳара ишҳаҳахьоу «Гогәуа-ԥашьа» ҳәоуп… – цқьа еилыскаарц сҭахын.
– «Гогәуа-ԥашьа» зҳәо, ҳара – аԥсуаа ҳауп, жәлала Гогәуаа дахьреиуаз азы. Аҳәынҭқарраҟны дшырдыруаз, аҭоурыхгьы иӡбахә шаҳәо, Меҳмеҭ Рауф-ԥашьа ҳәоуп.
Телефонла апортреҭ асахьақәа ҭыганы санаалга, сеиҭаиазҵааит ҳус иахаҵгылаз уи агәыла.

– Абри апортреҭ зтәу ауаҩы иҭоурых ҳәа иуаҳахьоу акрыҟоума?
– Иа, аллаҳ, сара издыруазеи!.. – дагьааччеит уи ахаҵа.– Акызаҵәык, ҳабацәа ирҳәоны иҳаҳахьоу, ҳабдуцәа рабацәа Аԥснынтәи ихҵәаны арахь ианаанага, абри ауаҩ иакәзаап рыԥсы иаԥшәмахаз. Дрыцхрааит рҳәоит. Уаҳа уи ауаҩ изы издыруа ҳәа акгьы ыҟаӡам, – иажәа даалгеит.

– Хаҭала, уара агәра угома, абри апортреҭ иану ауаҩ, жәлала дыш-Гогәуаз? – сымҵааргьы ҟалон, аха снаиазҵааит.
Усҟан даачеит Агабалыиа, абасгьы аҭак сиҭеит:
– Асахьа иану д-Гогәуамзар, Гогәуаа рыҩнаҟны изыҟаларыз!.. Уи дыш-Гогәуаз, ҳабдуцәа рхаан аахыс ҳқыҭа иеиуоу зегьы ирдыруеит. Сҭампылнтәи арахь иаазгазгьы, иара иԥа иоуп рҳәоит, – Меҳмеҭ-Али. Уи сабгьы дигәалашәон. Иара данԥсы, иҷкәынцәа, раб иԥсыбаҩ ҽыуардынла иааганы, абра анышә иарҭеит. Иԥсымҭазы ауасиаҭ нижьхьазаарын, инарыгӡеит, – иажәа аахиркәшеит.

Уи иԥсыжырҭа збарц сҭаххеит, аха саламцәажәаӡеит: – аҵх акыр инеи-хьан, уи ауха ҳхынҳәыр акәын. Мышқәак рышьҭахь Сҭампылҟа схынҳәит. Ацәышба Аҭила ибзоурала (сара сҭаххарала), ҳаиқәшәеит Џьенгиз Гогәуеи сареи. Ари ауаҩ иаргьы саргьы ҳаибадыруеижьҭеи акрааҵуан. Уи дмалрҳаҩуп, акырӡагьы дбеиоуп. Аха уи анаҩсгьы, даҽа беиаракгьы далаҟоуп, – ижәлар рҭоурых ҵаула дазҿлымҳауп, архив бзиагьы имо-уп. Џьенгиз хылҵшьҭрала ашәуақәа дреиуоуп, диит Ҟаисери авилаиеҭ иахьаҵанакуа, Лоу-қыҭ ҳәа изышьҭоу ашәуа қыҭак аҟны. Аха иҷкәынра аамҭазы, Сҭампылҟа нхара диасит, уиижьҭеи ари ақалақь ду аҟны дынхоит, дҭаацәароуп, ҩыџьа аԥацәа имоуп. Акырынтә Аԥсныҟа даахьеит, аибашьра анцоз аамҭазы акыр ацхыраара ҟаиҵеит.

– Саҭашәымҵан, саамҭа маҷуп, аеропорт ахь сцароуп, адыга шәҟәыҩҩы Исҳак Машбаш даауеит, сиԥылароуп, – ҳгәыҳҽаниҵеит аханатә.
Ҳанааидтәала, Џьенгиз иааркьаҿны иасҳәеит Гогәуа-ԥашьа иҭаарых ҭысҵаарц сшашьҭоу, ихылҵшьҭра иеиуоу ӡәыр дыҟазар, избарц
шысҭаху.


 95 


– Меҳмеҭ Рауф-ԥашьа ииашаҵәҟьаны даԥсыуазма? – снаиазҵааит.
– Дагьаԥсыуан, дагь-Гогәуан… – аҭак ҟаиҵеит иара. – Меҳмеҭ Рауф-ԥашьа, Гогәуа-ԥашьа – аӡә иакәын.

– Аԥсны иҭыҵыз иӡбахә зҳәо шәҟәык аҟны, уи «жәлала д-Маршьанын» ҳәа ануп…

– Уи гхоуп… Меҳмеҭ Рауф-ԥашьа, иабгьы дԥашьан, Абди-ԥашьа ҳәа аҭоурых дануп. Рауф инаҩс даҽа ԥакгьы диман, Хәусрев-ԥашьа ҳәа ишьҭан.

– Аинтернет аҟны ибиографиа ҭагалоуп. Уаҟа иаҳәоит, «Рауф-ԥашьа, ачерқьез Абди-ԥашьа иԥа иакәын» ҳәа.

– Усҟантәи аамҭазы, Кавказтәи ашьхарыуа жәларқәа зегьы, «ачерқьезцәа» ҳәа ирышьҭан: д-адыгазаргьы, даԥсыуазаргьы, дчечен-заргьы. «Ачерқьез» – ара ҳара ҳҿы, милаҭ хьыӡӡам… Рауф-ԥашьа иаб, Абди-ԥашьа иоуп Аԥснытәи арахь иаанагаз. Дхәыҷны даанагеит, аха дшаанагаз атәы аҭоурых иазнымхаӡеит…

Ииҳәоз зегьы рыгәра ганы дцәажәон Џьенгиз. Уи анаҩс, исзеиҭеиҳәеит, Рауф-ԥашьа дшаԥсыуаз, насгьы дыш-Гогәуаз зырҵабыргуаз ажәабжьык.
Абас иҟан уи иажәабжь.

1877 ш. аурыс-аҭырқәа еибашьра анцоз аамҭазы, ахҵәара зықәшәаз аԥсуаа зҭаз шхәак Сҭампыл сқьалак аҟны иӡыхгылеит. Ашхәа иҭаз ирылан Гогәуаа иреиуазгьы. Жәамш амҩа иқәыз ахҵәацәа ирыгыз рацәан: рыфатә нҵәахьан, аӡыржәтә рымамызт, ичмазаҩыз рылан, иара убас аԥсцәагьы. Аҵыхәтәан, хәыҷгьы-дугьы ашхәа иҭыганы, уаҩ дахьнымхоз ҩныжәқәак рҟны, аамҭалаҳәа инаганы идыртәеит, афатә рырҭеит, ачымазцәа ирыцх-раашаз ҳақьымкгьы дырзынарышьҭит, аԥсцәагьы, инеицхырааны, ақалақь иналганы анышә иарҭеит.

Мышқәак рышьҭахь ахҵәацәа иреиуаз аиҳабацәа рҭагылазаашьа бааԥсы азы инеилацәажәаны, ирыӡбеит, Аԥсны ианыҟазгьы зыӡбахә раҳахьаз Гогәуа-ԥашьа иахь џьоукы нашьҭны рхы еиҭарҳәарц. Убас иагьыҟарҵеит. Зны, уи дахьыҟаз еилкааны, гәыԥҩык ауаа изынарышьҭит. Изнеиз идикылеит аԥашьа. Урҭ днарԥыланы аԥсшәа анреиҳәоз, еицыз рахьынтәи аӡәы, ҷыдала блала дааимидан: «Абри д-Гогәуоуп!» иҳәеит. Дымҩашьеит, уи ахаҵа, ииашаҵәҟьаны, Гогәуаа дреиуан.

Зны, иаргьы днарыдтәаланы акрырҿеиҵеит. Ҩымчыбжьа инареиҳаны, уаҩҵас акрызымфацыз ахҵәацәа, мыцхәы амла ишакуазгьы, аха акрыфа-акрыжә рхәы иаахыҵны ҿыц инатәазшәа аҟара: имыццакӡакәа, патула рымаҵ еибауа, маҷк аҟара крырфеит, уи аздырхеит. «Шәыхзырҵәаз, шәыхмырҵәакәа шәрымазҭгьы, иага леишәа бзиа шәҿырҵаарын…» – Усҟан, абас ҿааиҭзаап, рхымҩаԥгашьа згәаҟны инеиуаз, аԥашьа.

– Уаамҭа ҳгазаргьы, уара уахь ҳмааир зымуа арыцҳара ҳҭагылоуп, уара удагьы иҳахәаша уаҩ даҳбом… – еицыз реиҳабы даацәажәеит аишәачара ишахатәаз. Анхаразы ҭыԥк рзалихырц диҳәеит.

– Абра ҳахьыҟоу, Кадиқьеҩ, адгьылқәа маҷымкәа сара исхатәны исы-моуп. Ишаны ишәысҭоит, аҩнқәа рыргылараҿгьы сшәыцхраауеит, – абра


 96 


шәынха, саргьы ааигәа сыҟоуп… – абас ацәажәара ҟаиҵеит аԥашьа. «Адгьылқәа шәзырбаша ауаа уаҵәы ишәзынасышьҭуеит. Ишәгәамԥхар,

– даҽакы шәзысхәыцып…» – иҳәеит анаҩс. Адырҩаҽны, аԥашьа ажәа шриҭахьазеиԥш, адгьылқәа дзырбашаз ауаа рзынаишьҭит, ахҵәацәа реиҳабацәа наганы урҭ адгьылқәа ддырбеит.

Ихынҳәны рҭыԥахь иахьнеиз, хәба-фба ҽыуардын гылан. Урҭ уахь иназгаз аҭырқәцәа, ахҵәацәеи дареи еицхырааны, аидарақәа рақәхра иаҿын. Урҭ зегьы аԥашьа ирзааишьҭыз: афатәи ашәҵатәи ракәын, ари, иара иҟынтәи раԥхьатәи цхырааран.

«Абри аҟара ацхыраара анҳаиҭа, иҳадигалаз – Сҭампыл анхара мап ацәкра ԥхашьарахоит, ҳақәшаҳаҭхап» зҳәаз џьоукы ҟалазаргьы, ақалақь аҟны анхара иазыразымхеит Гәыԥтәи ахҵәацәа. Аха иара иҟны еиҭанеины, ирыдигалаз мап ацәкра рзымгәаӷьит.
Мышқәак рышьҭахь иара дрыԥхьеит.
– Адгьылқәа шәдырбеит сгәахәуеит, – днарылаԥшит ианаатәақәа.
– Иаҳдырбеит, аԥашьа, уххьазгеит!.. – аҭакс ҿааиҭит еицыз агәыԥ иреиҳабыз.

– Нас, иахышәҳәаауазеи?

Ацхыраара ириҭаз азы иахәҭаз наҳәаны, агәыԥ реиҳабы абас иажәа хиркәшеит:

– Ҳара ҳқыҭауаауп, ақалақь ԥсҭазаара ҳашьцылаӡам, иҳаздырӡом. Арахь: ҳҵара ыҟам, аҭырқәцәа рбызшәа ҳаздыруам… Гәырҩас ҳхы уаҳҭар ҳҭахым, аԥашьа уххьазгеит, аха араҟа анхара ҳзазыразхом…

– Цқьа шәазхәыцма? – деиҭаҵааит Рауф-ԥашьа.
– Ҳазхәыцит… Ақалақь ҳалаԥшит, ҳзышьцылам рацәаны иаабеит. Ҳзашьцылаӡом, иаҳзырҽеиуам уххьазгеит! Ҳахьаҵәахыша, ҳахьахьчаша, иԥхьаку џьара дгьылк ҳамазар: ҳцәаӷәарын, ҳлаҵарын, ҳҭаацәеи ҳареи ҳзымшьыша ҽаҩрак ҭаҳгарын. Изуцәаҳӡари, аратәи абазар аҟны иаҳбо џьоукы ҳреиԥшха, ҳақәгыланы акәтаӷь ҳзыҭиуам…

Уи акәтаӷьҭира аӡбахә, дагьарччазаап аԥашьа!
– Сааигәара шәыҟазар сҭахын, аха шәара ишәҭаххаз аҟны шәиашам сызҳәом… – уаҳа ирыдимцалеит. – Ахацәа шәҽааизганы, Измиҭ ага-нахьала шәҿынашәха, анхаразы ишәгәаԥхаз, иҭацәу дгьылк алышәх. Шәҭаацәарақәа макьана ара иҟазааит, еиӷьу ҭыԥкгьы рзалысхуеит. Ауасҭацәа шәыцысҵоит, хьҭак ҟалаанӡа хыбрақәак шәыргыла… – иҳәеит аҵыхәтәаны.

Аԥашьа ириҭаз ажәа наигӡеит. Аҩнқәа рыргылара иазҟазаз уаа ҩажәаҩык, ауасҭацәа, жәохәҟа шықәса зхыҵуаз иара иԥа, Меҳмеҭ-али днархаргыланы, ацәуардынқәа рыла: рыфатәи-рыжәтәи, аихаԥсыхәқәеи рыманы, Измиҭ аганахьала амҩа иқәлеит адырҩаҽныҵәҟьа.

Дара иргәаԥханы иалырхит, иахьа Беинавуҭ (Гәыԥра) ахьыҟоу, уаҩытәыҩса дахьнымхоз, шәаԥыџьаԥла ихҟьаз, аӡы ахьыҟаз, цәгьарак аныҟала аҽхьакырҭазы иманшәалаз шьхак ашьапаны иҟаз аҭыԥ. Аԥашьа ирыциҵаз ауасҭацәеи дареи неицхырааны, раԥхьатәи аамҭазы

13. "Алашара" №1, 2016 ш.            97


рҭаацәарақәеи дареи ахьабашаз аҩнқәа дыргылеит. Уи ашьҭахь инахынҳәны Сҭампылнтәи рҭаацәарақәа рыманы уахь инеит. Аха уаанӡа, рыԥсы иаԥшәмахаз аԥашьа, ицхырааразы иҭабуп ҳәа наиарҳәарц иахь-изнеиз, идикылеит. Дара ирыхәҭаз рҳәеит, иаргьы иаамҭа дамеигӡакәа акыр драцәажәеит, ачеиџьыка рыцифеит. Рцамҭазы абас реиҳәеит: «Шәзыниалакгьы, шәшаԥсыуаау шәхашәмыршҭын…»

Абри аамҭазы Меҳмеҭ Рауф-ԥашьа, Османтәи аимпериа, амшынтә бџьармчқәа дырхагылан, двизирын. Ихыҵуан ҩынҩажәи хәба шықәса.

– Иара ихшаз ирыхшаз аӡәы, лыԥҳак дыҟаны саҳахьеит, сымҩашьозар д-убыхуп. Убри ауаҩ дузысыԥшаауеит, шәагьеиқәсыршәоит. Ихылҵшьҭра иеиуоу, уаҳа аӡәыр дыҟаны смаҳацт, исыздыруам, – иҳәеит. – Уара иуа-ашьоузеи? Гогәуа-ԥашьа иҭоурых аҭҵааразы мацара уаама? – сара сахь изҵаара ндәықәиҵеит Џьенгиз аҵыхәтәаны.

– Уи азы мацара сааргьы – сзырацәаӡам… Уи аԥашьа, жәынгьы-ҿангьы ари аҳәынҭқарра амаҵ азызуаз, ҳажәлар рҵеицәа дуқәа дреи-уан. Шәара ара иҟоу рацәак хьаас ишәымаӡам, аха ҳара – аԥснаа, урҭ ҳрызҿлымҳауп, – ҳәа саацәажәеит, снахлафны.

– ҳаргьы ҳрызҿлымҳауп… Амал ада акы ҳашьҭамшәа уаҳзымхәыцын, сашьа! – дааччаны аҭак насиҭеит иаргьы.

Анаҩс, Џьенгиз изеиҭасҳәеит Сҭампылҟа снеира Гогәуа-ԥашьа иҭоурых аҭҵаара мацара ишазкымыз. Ҭырқәтәыла инхо еиҿкааны ирымоу «Аԥсуа хеидкылақәа рфедерациа» аизара Ду ахь сышнаԥхьаз, уи инацҵаны, 2016 ш. рзы, иазгәаҳҭараны иҟоу, Беигәаа Омар диижьҭеи 115 ш. аҵра инамаданы, иара игәалашәарақәа еидызкыло шәҟәык аҭыжьразы, Аԥсны ашәҟәыҩҩцәа Реидгыла ахадара ақәҵара шрыдыркылаз, уи аиҿкаара снапы ишаныз…

– Беигәаа Омар даԥсыуа дуун! Аҭырқәа ҵарауаагьы иҭоурыхтә ԥҵамҭа қәа пату ақәырҵоит… – инаҵшьны даацәажәеит.

Исеиҳәеит, Беигәаа Омар дызну акассетақәа ҩба шимоу, насгьы ажәа сиҭеит, ахархәаразы Аԥсныҟа ишаҳзааишьҭуа ала.

Абри ала инҵәеит актәи ҳаиқәшәара. Сара Сҭампылҟа сзызнеиз сусқәа сырҿын, аха сгәы хыҭхыҭуа сазыԥшын Џьенгиз ителефон… Ҩымшҟа рышьҭахь, Атилагьы саргьы Аҭаи Ацәышба ҳашиацәажәоз, Џьенгиз ателе-фон ҟаиҵеит. Иҳәеит: Рауф-ԥашьа имоҭацәа руаӡәк иԥҳа Сҭампыл дшынхо, дышлацәажәаз, илыдигалаз ҳаиқәшәара дшақәшаҳаҭхаз, насгьы уи лаб иашьа иԥаԥсакгьы дшыҟоу, уигьы ҳаиқәшәарахь дышнеиуа.

– Аферым Џьенгиз! – сҳәеит, сгәы иахәаны.

Ҳәарада , Меҳмеҭ Рауф-ԥашьа, инеиҵыхны иҭоурых зну ҩырак ҳаздыруам, иҟазаргьы, иахьыҟоу ҳара ҳнапы зынаӡом. Аха аинтернет иҭагалоу ибиографиа иаазыркьаҿӡаны ишыҟоугьы, иаҳнарбоит, уи ауаҩ дзакәытә хаҭараз.

Рауф-ԥашьа диит Сҭампыл ақалақь аҟны 1832 шықәсазы. Алшара змаз, иаб Абди-ԥашьа ибзоурала, дшыхәыҷыз инаркны аҵара изырҵоз арҵаҩцәа иман, аҩныҟа изнеиуан. Маҷк данызҳа, шықәсқәак аҵара иҵон Порта


 98 


Аҵараиурҭаҟны. 17 шықәса анихыҵуаз аамҭазы, аршьаҟаҩык иаҳасабала далахәын Босниатәи аибашьра. Абраҟа иааирԥшыз аибашьратә ҟыбаҩ иалҵшәаны, афицар ичын ирҭеит. Уинахыс акыр шықәса дрылан Екрем Омер-ԥашьа дызхагылаз ар, уи арԥызаҩ ду адиутанс диман.

Аҭоурых аҟны ишдыру, 1855 ш. ааԥынразы (Крымтәи аибашьра анцоз аамҭазы), Аԥсны дыӡхыҵит, азныказы инапаҟынгьы инеигеит, уи аамҭазы Османтәи аимпериа арнапхгаҩцәа дуқәа иреиуаз, хылҵшьҭрала ивенгрыз ари аԥашьа. Уи ир дрыланы дыӡхыҵит Асланбеи Чачба иԥагьы. Агәаанагара ыҟоуп, адиутантк иаҳасабала Омер-ԥашьа дицын ҳәа Рауф Гогәуагьы, на-сгьы убри аамҭазы дрықәшәеит ҳәа Аԥсны инхоз ижәлантәқәа. (Ус еиԥш еиқәшәарак ыҟамызҭгьы, «абри д-Гогәуоуп» изҳәарымызт.)

Крымтәи аибашьра анеилга ашьҭахь, 1856 ш. зыӡбахә ҳамоу афицер қәыԥш, Парижҟа ддәықәҵан. 1862 ш. Сҭампылҟа дхынҳәит, Франциатәи Арратә ҵараиурҭа ду далганы. 1868 ш. иҽаԥсеитәит аинрал ичын. Убри ашықәсазы, асулҭан Абдул-Азиз (ари асулҭан иан кавказаа дреиуан, д-убых ҭыԥҳан) Европатәи иныҟәарақәа раан дицын, ҷыдала зыгәра газ, насгьы абызшәақәа здыруаз аӡәы иаҳасабала.

Меҳмеҭ Рауф-ԥашьа, арнапхгаҩык иаҳасабала, Криттәи аибашьрагьы далахәын. Абраҟа уи ахәра иоуит, аха иааирԥшыз арԥызатә ҟазаразы, ихҵан аинрал-леитенант («Ферик») ичын.

Меҳмеҭ Рауф-ԥашьа, аиҿкааратә баҩхатәра ҷыда злаз аӡәы иакәын. Уи ибаҩхатәра, ауаа рахь имаз азнеишьа бзиа, дахьыҟазаалакгьы, дзы-ниалакгьы рҿы ихымҩаԥгашьа азгәаҭаны, иара ихаан иҟаз асулҭанцәа (Адул-Азиз, Мурад v, Абдул-Ҳамид II), аҩнуҵҟатәи аҭынчра иацәыхараз аимпериа арӷәӷәаразы, акырӡа рхы дадырхәеит, – иаҳа иахьҭынчрамыз иара дрышьҭуан. Аимпериа иаҵанакуаз акыр агуберниақәа рҟны ва-алис (губернаторс) дахагылан. Зны днарышьҭит, излахәыз аимпериа иаҿагыланы ақәгыларақәа ахьыҟаз адгьылбжьаха Крит. Уаҟатәи аусқәа анирҽеи дрышьҭит иахьҭынчрамыз даҽаџьара. Абасала, акыршықәса, акырџьара (Шкодре, Касҭамону, Багдад, Иемен, Куманданы , Салоники, Едирне, Босниа) арратә губернаторк иаҳасабала лҵшәа дула аус иухьан. Аҵыхәтәан деиҭанарышьҭит Критҟа, дахадыргылеит иаҳа иахьҭынчымраз, Ханиа (Ианинос) агуберниа.

Ибиографиаҟны иара изы иануп абри аҩыза ацәаҳәа: «2012 шықәсазы Крит мҩак иара ихьӡ ахырҵеит» ҳәа. Ари ахьыҟалаз, Крит амраҭашәаратәи ахәҭак аҟны ауп.

Ҩажәиактәи ашәышықәса алагамҭазы, (2012 ш.) ақалақь Ианинос ахадара ирыӡбеит, азежәтәи ашәышықәсазы, абри атәылаҿацә аҟны агубернатор имаҵура ныҟәызгоз, османаа римпериа ахаҭарнак Меҳмеҭ Рауф-ԥашьа ихьӡ мҩак ахҵара! Ари, уаҩы дзырхәыцша, иагьџьеишьаша хҭысуп.

Ҳәарада, абырзен жәлар хашҭшьа рымаӡам, рыуаажәлар рҭоурых аҟны, аҭырқәцәа римпериа аганахьала , шаҟа аџьабаа дуқәа рбахьаз. Ирхамышҭӡеит, дара иртәыз (идыргылаз) Византиатәи аимпериа хырбга-


 99 


ланы, уи адгьылқәа дара (аҭырқәцәа) ишыртәыртәыз. Хашҭшьас ирымоу зеи, урҭи дареи ирыбжьысхьоу аибашьрақәа, аҩажәатәи ашәышықәса алагамҭазы, шәнызқьҩыла Ҭырқәтәыла иқәынхоз рыуаажәлар хырҵәаны рықәцара… Усеиԥш шаҟа!

Идыруп, ҳазҭагылоу аамҭазгьы, Бырзентәылеи Ҭырқәтәылеи рыбжьа-ра: еимабзиарак, гәреибагарак, еиҿцаара дук, еизыразрак шыҟам. Арҭ зегьы уаҩы дынрызхәыцуа , иџьеимшьарц залшом, Бырзентәыла иҟоу қалақьк аҿы, амҩақәа руак, Османтәи аимпериа амаҵ зуаз аԥашьа ихьӡ ахьахырҵаз, насгьы абри аҟара ашықәс рацәа шцахьоугьы. Ҳара макьа-на иҳаздыруам, Рауф-ԥашьа аамҭала дызхагылаз адгьылбжьаха Крит иаланхоз ауаажәлар рзы, абасеиԥш, ҿыц дыргәалашәаны ихьӡ амырӡра иашьҭалартәеиԥш урҭ рзы илиршахьаз. Аха агәра ҳгоит, ари , аԥсуа, аҭырқәа ԥашьа, урҭ рыԥсҭазаараҟны хәарҭара злаз усеиҿкаара дуқәак рзыҟаимҵазҭгьы, уи иуаҩра ҳаракы иахьанӡагьы рхаҟны инхартә ихы мҩаԥимгазҭгьы – ари аҩыза ҟалашьак шамамыз!

«Аԥсуа, дахьыҟазаалакгьы – аԥсуала ахымҩаԥгашьа иуалуп», – абас ражәа иалоуп Ҭырқәтәыла инхо аԥсуаа рбыргцәа. Агәаанагара ҳамоуп, Меҳмеҭ Рауф-ԥашьа, дахьыҟазаалакгьы, заԥсуара ҳаракны иныҟәызгоз аԥсыуа нагак иакәны дыҟан ҳәа. Уи арҵабыргуеит (ашьҭахь излеилаҳкааз ала), Рауф тәанчара данца, дырбарц , изнеиуаз, ахҵәара иахҟьаны уахь инанагаз иреиуаз аԥсуа быргцәа данрацәажәоз, абасеиԥш ажәа ҭынхак шиҳәаз: «Шәзыниалакгьы, шәшаԥсыуаау шәхашәмыршҭын,

– убри шәеиқәнархоит. Шәаԥсуара абираҟеиԥш ианшәзыхьча, иаргьы шәахьчоит, шәныҟәнагоит, шәарԥшӡоит, шәызлоу ауаа рҟны еснагь ҳаҭыр шәықәзаауеит…"

Ибиографиаҟны иарбоуп иара изы даҽа цәаҳәакгьы: «Аԥашьа, ҟьашьрак имаӡамкәа зыԥсҭазаара зхызгаз». Ҳәарада, аригьы џьашьахәуп! Аҭоурых иадыруеит, ари аимпериа амаҵ ду азызухьаз ауаа нагақәа аӡәырҩы, ирыл-шашаз анрылдыршалак, бзиарак рылымшаӡазшәа, аҵыхәтәан, рчынқәа зегь рымхны ишыладырҟәуаз, адгьыл харақәа рахь ишхырҵоз, икнаҳаны ишыршьуаз. Аиҳараӡакгьы, «ашьаарҵәыратә сулҭан» ҳәа аҭоурых аҟны зыхьӡ нхаз, Абдул-Ҳамид иаамҭазы.

Асулҭан Абдул-Азиз ихаан, Меҳмеҭ Рауф-ԥашьа акыр амаҵура дуқәа ныҟәигон. Урҭ иреиуан аимпериа амшын абџьармчқәа рминистр имаҵура. Ари амаҵура ҩынтәны дахаргылан Абдул-Ҳамид иаамҭазгьы. Абри асулҭан џьбара ихаан ауп, Меҳмеҭ Рауф-ԥашьа, амаршал ичын аниоузгьы. Акыр шықәса аимпериа ар рхадас дыҟан, уи анаҩс, асулҭан ихьчара зна-пы ианыз, «Хассе Ар» ҳәа изышьҭаз асулҭан игвардиа дахагылан, ҷыдала зыгәра гоу, аԥышәа ду змоу арнапхгаҩык иаҳасабала. Аԥсшьара дцеит 70 шықәса данырҭагылаз. Уинахыс, даҽа бжьышықәса, Сҭампыл, Чамлыџьа иахьаҵанакуа изгылаз ахан аҟны дыҟан, иеиԥш зеиԥшыз ауаа реиԥш, амаҵуцәа иман, иман идгьылқәа ирхылаԥшуаз ауаагьы.

Иԥсҭазаара далҵит 1909 шықәсазы, иаалырҟьаны, иашҭаҟны ашәшьыра аҵаҟа, иҭаз исасцәа драцәажәо дышрыдтәалаз.


 100 


***
Ҳаиқәшаҳаҭны иазгәаҳҭаз аамҭазы, Атила Цәышбеи сареи ҳнеит ҳаиқәшәараны ҳахьыҟаз, «Диван» ҳәа изышьҭоу аԥсшьарҭа-крыфарҭахь. Иаҳԥылеит ҳара ҳаԥхьа уахь инеихьаз, ҩыџьа Гогәуԥҳацәа (Беинавуҭтәи Џь. Гогәуа иԥҳаи, уи лаб иашьа иԥҳаи). Урҭ руаӡәки Аҭилеи уаанӡагьы еибадыруан. Ҳаштәаз дааит, ҳаиқәшәара далахәхарц уахь инаԥхьаз Папаа-ԥҳа Маҳинургьы.

Ҭырқәтәыла инхо ҳауаажәлар рмыӡразы ааԥсарак ҟамҵакәа акыр шықәса ихандеиуа ари аԥсуа ԥҳәыс ду, ҳдиаспора иеиуоу зегь реиԥш, Аԥсынгьы деицырдыруеит. Пату зқәу Маҳинур, илдыруа, иҭылҵаахьоу рацәоуп, ҳдиаспора аҭоурых азы. Уи инацҵангьы – деиҭагаҩуп, Аԥснытәи ҳҵарауаа рышәҟәқәа иреиуоу ( аиҳараӡак аҭоурых иазку) аҭырқәа бызшәахь еиҭаганы иҭлыжьхьеит, иахьагьы уи аус даҿуп.

Ҳаицәажәо ҳаштәаз, Џьенгиз иманы дааит: зықәра бжара иҭагылаз ԥҳәыс еинаалаки хаҵаки. Ҳаргьы ҳҭыԥқәа ҳнархыҵны ҳнарԥылеит.

– Ари Рауф-ԥашьа имаҭа Супҳи иԥҳа Нирвана лоуп, – ҳнеибаирдырит, аԥсшәагьы неибаҳҳәеит. – Ари ахаҵа Иалчын ихьӡуп, даҭырқәоуп, Рауф-ԥашьа имоҭа, – Рауф захьӡыз иԥаԥса иоуп, – иҳәеит.

Зегьы ҳнеидтәаланы, сааҭк инеиҳаны ҳаицәажәеит. Аха аԥсышәала ҳаицәажәо ҳзыҟамлеит, – Нирвана аԥсшәа лыздыруамызт. Аиҭагараҟны ацхыраара ҟарҵон Маҳинури Гогәуаԥҳацәеи.

Азныказы, уаҩы хьшәашәак лоуп сҳәартәеиԥш, ҳцәажәара лҽа ламгало дтәан Нирвана. Аха дааҟәымҵӡакәа уи длацәажәо, акы лзеиҭаҳәо илыдтәалаз Маҳинур лыбзоурала, рацәак мырҵыкәа, акырӡа даалахҿыххеит, лыблақәагьы хаарак нархылеит, уинахыс уажәы-уажәы дычча-ччо ҳаицәажәарақәа лхы нарылалырхәит. Акыр ҳанеишьцыла, абас зҵаарак налысҭеит:

– Нирвана-ҳаным! Хаҭала, бара баԥсыуаны бхы быԥхьаӡома?
– Исҳәара сыздыруам… – аҭак ҟалҵеит Маҳинур сызҵаара еиҭаганы ианлалҳәа, аха лассы инацылҵеит: – Сара, Европа сызҳаит, сан алманцәа (агерманцәа) дреиуан… Саԥсыуоуп зласҳәарызеи: аԥсшәа сзымдыруазар, аԥсуа ҟазшьақәа рныҟәгашьа саманшәаламзар…

– Аха хылҵшьҭрала баԥсыуоуп…

– Уи ҵабыргуп, сыгәгьы аладууп! – лҳәеит дычча-ччо.
Уинахыс, акыр лабдуцәа рыӡбахәқәа дрылацәажәеит.

Абди-ԥашьа иӡбахә анылҳәоз «аӷба даанагеит» ҳәа ҳәашьак ҟалҵеит. Уи аҳәашьа – аҭырқәцәа рҳәашьоуп. Уаанӡагьы исаҳахьан, ахҵәара иахҟьаны ари атәылахь инанагаз ауаа рзы, раԥ хьатәи аамҭақәа раан аҭыԥантәи ауаа дара-дара рцәажәараҟны «аӡы иаанагаз», мамзаргьы «аӷба иаанагаз» ҳәа ишрышьҭаз.

Рауф-ԥашьа иаб – Абди-ԥашьа, Ҭырқәтәылаҟа днанагеижьҭеи, абар шьҭа ҩышә шықәса раҟара шҵуагьы, Аԥсны иҟоу ижәлантәқәа ргәалашәараҟны инхеит уи изку ажәабжьк. Ари ажәабжь излаҳәо ала, Абди-ԥашьа (ҳәарада, даныхәаҷыз даҽа хьӡык иман) жәаба-жәаҩаҟа


 101 


шықәса анихыҵуаз аамҭазы, иара иқыҭа иеиуаз тәыхәҳахәҭҩык, аӡарақәа гәарызхуаз ахәыҷы имч мырхакәа дҳәынҷаны, аҭырқәцәақәак дыдирхәҳаит. Абасала, Сҭампылҟа «аӷба днанагеит». Ихы дахәартәеиԥш даныҟала, ианшьцәа иреиуаз Адлеибаки, даҽа Гогәуаки, Аԥсныҟа ауаа рзаашьҭны Сҭампылҟа инеиԥхьеит. Абарҭ игәыцхәцәа рнапы ианиҵеит, иани иаби дырхыкәкәааны, имч мырхакәа дҳәынҷаны дызҭииз ауаҩ дыршьырц. Даргьы, ирыдиҵаз аус анагӡара иақәшаҳаҭханы, Аԥсныҟа ихынҳәит. Рацәак мырҵыкәа, урҭ аҩыџьагьы, ани хшареи еиҵазмыргылоз, Гәыԥ ақыҭа иеиуаз уи атәыхәҳахәҭҩы имҩа кны инеиҿагыланы, адҵа рызҭаз иӡбахә наҳәаны, дзыхдырҟьогьы, ргәы иҭоугьы мӡакәа инаиаҳәаны, инеигәыдҵаны дыршьит. (Ари ажәабжь, А. Гогәуа иҟынтәи исаҳаит.)

Абди-ԥашьа, Османтәи аимпериа аҭоурых аҟны дынхеит: ҷыдала абаҩхатәра злаз, ашәара зламыз, иуаҩ иашаз, зымаҵ иуаз аимпериа амчхара аизырҳаразы акырӡа аџьабаа збахьаз ҳәынҭқарратә уаҩ дук иакәны.

Абди-ԥашьа ашықәс рацәа ниҵит. Аха данажә, ишьапқәа рымч каԥсеит, ихала џьара дзымнеиуа аҩны дыҩнахеит.

Ҽнак зны, уи иԥа Рауф, иаб дибарц дахьизнеиз, иҭагылазаашьазы даарыцҳашьаны, абас иеиҳәазаап:

– Саб, маҷк аҟара ундәылызгап: агәарабжьара ҳныбжьалап, ҳауа цқьак уфап, уагьынаԥшааԥшып…́

– Сызлоугозеи, сшьапқәа сыцымныҟәозар?! – абас аҭак ииҭазаап иара.

– Сҟәаҟәа унықәыртәаны уназгаазгоит… – иҳәеит усҟан Рауф.

– Уара ишуҳәо иҟалаӡом!.. Уҟәаҟәа сшықәтәоу аӡәы ҳаибар, – иԥхашьарахоит, – уара увизируп… – иҳәеит аб.

– Уаргьы авизирра ныҟәугахьан… – дазааигарц иҭахны инаидицалеит аԥа.

– Сара знык ауп авизир имаҵура анныҟәызгаз, уара ҩынтә… Уара, сара саасҭа уеиҳахеит… – уаҳа имуит, иԥа иҟәаҟәа дықәымтәеит.

Ари ажәабжь ҳзеиҭалҳәеит иҳадтәалаз Гогәуаԥҳацәа руаӡәк. «Ианек-доту, иҵабыргны иҟалаҵәҟьоу сыздыруам, аха абри ахҭыс атәы акырынтә ҳаҩны ирҳәоны исаҳахьеит», – абасгьы нацылҵеит.

Иҟалап, аби ԥеи рыбжьара ари аҩыза ахҭыс аҭыԥ амазаргьы, ма џьоукы ирзырхәыцыз акы акәзаргьы. Аха уи акәӡам, ихадароу даҽакуп. Дхәыҷны ари атәылахь «аӷба инанагаз» ихылҵшьҭреи, акыр жәашықәсақәа рнаҩс, аурыс-аҭырқәа еибашьра иахҟьаны зыԥсадгьыл иқәымҵыр ада ԥсыхәа змауз ахҵәацәа ирылаз Гогәуааи, Ҭырқәтәыла ианеибадырыз инаркны, ишеишьцәаз дырны иахьеиҿцаауаз, еихӡыӡаауа ргәы ахьеизыбылуаз, абри ауп изыбзоуроу, уи аԥҳәызба иаҳзеиҭалҳәаз, шәышықәса акыр инеиҳаны изхыҵуа ари ажәабжь (иҟалазаргьы, џьоукы ирхәыцзаргьы), аха ирхамышҭыкәа Гогәуаа рҭаацәарақәа рҟны иахьагьы иахьалацәажәо.

– Жәлас иныҟәыжәгозеи? – азҵаара налысҭеит Нирвана.
Усҟан, сызҵаара аҭак акыр инарҵауланы исзеиҭалҳәеит:


 102 


– Аҭырқәцәа ажәытә аахыс ажәла ныҟәыргаӡомызт. Уи азы, арахь иаана-газ егьырҭ амилаҭқәа иреиуаз ажәлақәа змазгьы, рыжәлақәа, дара ирдыр уан аҟароуп, ирыҩӡомызт. Аха Ҭырқәтәылатәи Ареспублика анышьақәгыла, уи ахада Қьемал Аҭаҭиурк, 1934 шықәсазы, атәыла ауаатәыҩса зегьы ажәлақәа ныҟәыргароуп ҳәа ақәҵара ҟаиҵеит. Ҩышықәса ирҭагӡаны ари азҵаара рыӡбеит, зегьы ажәлақәа шаны ирырҭеит. Абри аус анхац-дырк, саб иашьа Рауф иҭаххеит, ҳаԥсуа жәла «Гогәуа» жәлас ишьҭаҳхырц. Акырӡа дазыхандеит, аха имч ақәдмырхеит, уи аус знапы ианыз ауаа, «иаҭырқәшәаӡам, иҟалаӡом» рҳәеит. Уаҳа ишизамуаз агәра анига, Беина-вут инхоз ҳашьцәа Гогәуаа реиҳабацәеи иареи ааицәажәан, ирзеиԥшны жәлак шьҭырхырц рыӡбеит, «Гекова» ҳәа ианырҵеит…

– Гекова иаанагозеи? – цқьа еилыскаарц сҭахын.

– Гекова ҭыԥ хьӡуп. Сабду иаб, Рауф-ԥашьа, арԥызаҩыс даныҟаз, абри аҭыԥ аҟны деибашьуан, ир рхыԥхьаӡара, изабашьуаз раасҭа акырӡа ишмаҷызгьы, дыриааит. Абри аҭыԥи ахҭыси ирыдҳәалоуп Рауф-ԥашьа, арԥыза дук иаҳасабала ихьӡ ахылара. Убри аҭыԥхьыӡ жәлас ишьҭырхит. Гекова, шьҭыбжьыла Гогәуа акыр иазааигәоуп, убри иазхәыцзар акәхап… Аха сара саб Европаҟа данца, Гекова ныжьны, Аргон ҳәа ижәла аниҵеит. Саргьы жәлас иныҟәызго убри ауп… Ҩышә шықәса уажәаԥхьа, Аԥснытәи арахь иаанагаз аҷкәын хәыҷы, анаҩс Абди-ԥашьа ҳәа еицырдыруа иҟалаз ихылҵшьҭра еиуаны иахьа адунеи аҿы иҟоу, – саб, Сопҳи ихшареи, урҭ ҳахшареи роуп. Абди-ԥашьа ҩыџьа аԥацәа иман: Рауфи, Хәусреви. Хәусревгьы дԥашьан… Рауф-ԥашьа Меҳмеҭ-али захьӡыз ԥазаҵәык диман,

– уи сара сабду иакәын. Хҩык аԥацәа ихшеит. Аха сара саб Супҳи ида, егьырҭ аҩыџьагьы аӡәгьы дырхымшаӡеит. Аиҳабы аҭаацәара даламлаӡеит:
– дычмазаҩын, акыр дшыҷкәыназ иԥсҭазаара далҵит. Рауф аҭаацәара шаԥиҵазгьы хылҵ димоуӡеит. Аха иԥаԥса дыҟоуп, абар дахьтәоу, – лхы наиқәылкит, ҳаицәажәара рацәак ихы аламгало снаҩсшәа итәаз, иԥшрала дшаԥсыуамыз зныԥшуаз, Џьенгиз иаҳирдырхьаз ахаҵа еиқәа. – Иалчын ихьӡуп, ижәлагьы Гекова ауп, – инацылҵеит.

– Хәусрев-ԥашьа хшара димазма? – сеиҭаналазҵааит.
– Исыздырӡом… Аӡәгьы иҳаздырӡом, иҳазнымхаӡеит, – лҳәеит.

– Шәаб шаҟаҩы ахшара имаз?

– Сареи ҩыџьа сашьцәеи. Урҭ аҩыџьагьы Америка инхоит. Ҩба-хԥа шықәса рыла ҳаибабоит: дара арахь иаауеит, ҳара уахь ҳцалоит. Лассы-лассы телефонла ҳаицәажәалоит…

– Иумаҳац акы ыҟоуп, убри науасҳәап, – лхы насықәкны ҷыдала сара сахь даацәажәеит усҟан Маҳинур. – Нирвана лабду (лаб иаб), Меҳмеҭ-али ззырҳәоз ихатә ҩыза (иԥҳәыс), асулҭан Абдул-Ҳамид иԥҳа лакәын, Аишье-Сулҭан ҳәа ларҳәон. Лан д-Агырԥҳан. Агырба Маҳмуҭбеи иԥҳа лакәын, Хоԥа диит 1867 шықәсазы.

Маҳинур убри данналацәажәа, иаасгәалашәеит, асулҭан иԥҳәыс Агырԥҳа, уаанӡа лыӡбахә шсеиҳәахьаз қәрала ԥшьынҩажәа шықәса инарҭысхьоу, Сҭампыл инхо, аԥсуа бзиа, ауаҩы лаша Кадыр Аӡынба.


 103 


Ари ақалақь аҟны инхо, тәанчара ицахьоу аԥсуа быргцәа, лассы-лассы инеицәажәарц иахьеиқәшәало, Назим Ҳиқьмеҭ ихьӡ зху апарк аҟны, чаик еицыжәуа ҳшеицәажәоз, уи абас иҳәеит:

– Ара, ҳара иҳаиуоу џьоукы анцәажәо, аԥадишьаҳ (асулҭан) Абдул-Ҳамид иԥҳәыс, «Маан Албуз иԥҳа лакәын» ҳәа ицәажәоит, ажәла «дуқәа» дахьырҭыԥҳаз азы, абри иалаҽхәоит. Аха Албуз иԥҳа Беҳиџье, Абдул-Ҳамид иԥҳәыс хаҭа лакәӡамызт, иџьаарие (наложница) лакәын.

Уи шԥеилкаатәу ҳәа саниазҵаа, абас аҭак сиҭеит:

– Усҟантәи аамҭазы, амсылман дин излаҵанакуазала, аӡәы, иԥҳәыс хаҭаны имазарц алшоз, 4-ҩык ракәын, урҭ рнаҩс џьоукы ааигаргьы, урҭгьы иаргьы хаҵара-ԥҳәысра рзеилан, иара итәын, аха урҭ џьаариацәан, иԥшьҩыҳәсақәа раҟарахашьак рымаӡамызт, патулагьы, зинлагьы акыр илаҟәын. Абдул-Ҳамид, даҽа Маанԥҳакгьы диман, – Маан Баҭа иԥҳа, Сазқар. Аха уигьы диԥҳәысызма, д-џьаариазма сыздыруам....

– Абдул-Ҳамид ицәарҭа ицеиҩызшоз, жәахаҩык аҳәсақәа рахьынтәи, жәҩык аԥсыуа ҭыԥҳацәан рҳәоит… – уи азы игәаанагара саҳарц сҭахны, усҟан азҵаара наисҭеит Кадыр.

– Иҵабыргуп. Амаанԥҳацәа рнаҩсгьы иҟан: Ацанԥҳа, Амқанԥҳа, Аимхааԥҳа, Ачԥҳа, Агырԥҳа… – реиқәыԥхьаӡара дналагеит, аха рыжәҩык рыжәлақәа изынамыгӡакәа зны дааҭгылеит, аха нас, ицәажәара инациҵеит:

– Сара зыӡбахә саҳахьоу рахьынтәи, иԥҳәысхаҭаны иҟаз дреиуан Агыр-ԥҳа, Агыр Маҳмуҭбеи иԥҳа. Убри лакәын, лхаҵа-асулҭан иаҳа ииҭахыз, зыгәра игоз. Убри лакәын, дыԥсаанӡа идтәалазгьы. Саргьы дызбахьан уи Агыр-ԥҳа. Саб иахьшьеи лареи еибабалон, еизыҟаракгьы рыбжьан. Уи лахь данымҩахыҵуаз, хынтә саргьы сналгахьан. Даара ԥҳәыс хатәрак лакәын: лаамсҭашәара, лыуаҩра ҳаракын. Снеицыԥхьаӡа ахаатәқәа сылҭон, уи азы, – ҷыдала дысҭахын…

– Уи Агырԥҳа, асулҭан диԥҳәысны дыҟазар, аамҭа ҿыц анааи дызлеиқәхеи, дызлахырымҵеи? – сеиҭанаиазҵааит.

– Ихырҵаз маҷыҩӡам, аха лара Сҭампыл дынхеит, илыцхрааз џьоукы ҟалазар акәхап… – иажәа аахиркәшеит усҟан Кадыр.

(Ашьҭахь излеилыскааз ала, 1922 ш. Ҭырқәтәылатәи Ареспублика анышьақәгыла ашьҭахь, асулҭанцәа раамҭазы амаҵура дуқәа ирхагылаз аӡәырҩы, иара убас рҭаацәарақәа иреиуазгьы ахҵәара рықәымҵаӡакәа, азин рырҭеит атәыла аҟны раангыларазы. Убарҭ дреиуан, ихыбгалаз аим-периа аҵыхәтәантәи авизир дуӡӡа, – Абаза Хәулуси-ԥашьагьы. Иԥсҭазаара далҵит Сҭампыл, 1939 ш).

Маҳинур илзеиҭасымҳәаӡеит исгәалашәаз, ари Кадыр иажәабжь:

– лара ҳәарада уи ҭылҵаахьан, сара исзымыруаз аилкаара сазҿлымҳан, аамҭагьы сеиҷаҳауан.

– Асулҭанцәа рыԥҳацәа, иаазҭаххаз ирырҭаӡомызт, рҭаххара азы ажәак рынҵарагьы, – хьанҭыран… Аха, Абдул-Ҳамид дақәшаҳаҭхеит, иԥҳа Рауф-ԥашьа ҭацас иҭара. Уара уазхәыц, урҭ аҩыџьагьы шаҟа пату рықәибаҵоз, Рауф-ԥашьа иаҳаҭыр шаҟа иҳаракыз! – дцәажәон Маҳинур.


 104 


– Сазхәыцхьеит… – сҳәеит, даҽа зҵааракгьы налысҭеит: – Абдул-Ҳамид идагьы, уи иабацәа, иабдуцәа рахьынтәи исулҭанцәаны иҟаз аӡәырҩы, шамахамзар зегьы аԥсуа ҭыԥҳацәа хатә ԥҳәысс ирыман. Еилыскаауеит, иаҳҳәап: Ачаа, Маршьанаа, Ӡаԥшьаа уҳәа рҭыԥҳацәа хатәԥҳәысыс иахь-рымаз. Урҭ аристократцәа иреиуан. Аха асулҭанцәа рыҳәсақәа, анхаҩы ҭыԥҳацәагьы рылан. Иаҳҳәап: Амқәабԥҳа, Акалцԥҳа, Агырԥҳа…
– Асулҭанцәа раԥхьа инаргыланы, раҳҭынраҟны иҟаз амаҵурауаа зегьы, аԥсуаа, ишыжәларыку иаристократцәаны ирыхәаԥшуан. Ажәлар рҟынгьы ари аҩыза ахәыцшьа аныҟаз аамҭақәа ыҟан, – илысҭаз азҵаара акраамҭа дазыԥшызшәа, дацԥыҳәаны аҭакҟаҵара дналагеит Маҳинур.
– Изыбзоурозеи, урҭ абас еиԥш рхәыцра? – цқьа иааҭкааны илҳәарц сҭахын.
– Дара ирыбзоуроуп, – аԥсуаа! Рааӡашьа ус иҟан… Уи бзианы ир-дыруан асулҭанцәа. Убри азоуп, – дара рҭыԥҳацәа аԥсуаа изрырҭоз, маҳәыс изыҟарҵоз, даргьы, аԥсуаа рҭыԥҳацәа хатә ԥҳәысс изыргозгьы. Рыхшара: ашьацқьа злаз, ауаҩышәара бзиаӡа иалааӡаз, зыҩнауҵҟатәи культура ҳаракыз ажәлар иреиуоу ирыхшар рҭахын, иагьрыхшон. Урҭ зегьы зсулҭанцәамхазаргьы, иҳәынҭқарратә уаа дуқәаны иҟалон. Аб-рыла асулҭанцәа дреиуаны, анрыла даԥсуаны аллаҳ аԥсҭазаара зыҭаз ауаҩытәҩса иаҟара пату змаз дабаҟаз! Сара, агәра згоит, Рауф-ԥашьа дахьыҟазаалак, дзыниалак аҟны, Аԥсны ииз иаб иирҵаз аԥсуа ҟазшьа зехьынџьара ихы ишаирхәоз, дахӡыӡааны ишныҟәигоз. Убри азы акәхоит, иаамҭазы, аимпериа зегьы аҟны, ҷыдала иҳараку уаҩык иакәны дзырды-руаз. Аԥсуа, иԥсуара пату ақәҵаны ианныҟәига – зегьрыла дҳаракхоит. Абри ԥишәахьан, дацныҟәон Рауф-ԥашьа. Идыруан, аԥсуаа руаҩышәаратә ааӡара шаҟа амч амаз. Ҳара – абра иҟоу аԥсуаа, ҳмыӡкәа иахьанӡа ҳааира зыбзоуроу, ҳаԥсуара ҳаиҷаҳаны иахьныҟәаҳго ауп. Убри агәра згоит…
– Зынӡа биашоуп, – сҳәеит саргьы.
Рауф-ԥашьа анышә дахьамаз аԥ сыжырҭахь ҳнаргарц сҭахын. Аха уи аӡбахә сҳәарыма-исымҳәарыма ҳәа слакҩакуан, дахьжу рзымды-руа иҟазар, ԥхашьарак иҭасыргыларц сҭахымызт. Аха ари аус ахала аҽарҽеит!

– Рауф-ԥашьа иԥсыжырҭа жәбарц шәҭахызар, ҳаицнеип, – абас даацәажәеит, Нирвана, акыр ҳанааицәажәақәа.
Амашьынақәа ҳнарықәыртәаны, агәеилашра иаҿыз ақалақь ду ҳналганы ҳнаргеит, Иушькудар ҳәа иахьашьҭоу, «Аԥсуа культуратә хеидкыла» ахьыҟоу азааигәара, акыр гектар зҵазкуа ажәытә ԥсыжырҭа Караџьааҳмеҭ ахь. Уи иахылаԥшуаз ауаа азин нарымхны, агәашә ду ҳнылсны ҳанҭалеит. Аԥсыжырҭа иахыкәыршоу абаа ҭӡы иаваланы, еицыз ҳаԥхьа инеиуан Нирванеи Џьенгизи. Ҩажәижәабаҟа шьаҿа аныҟарҵа, иааҭгылеит аҩыџьагьы.

– Аброуп Гогәуаа рыԥсыжырҭа! – раԥхьа даацәажәеит Нирвана, ҷыдала ахаҳәтә ҭӡы зкәыршаны иҟаз, абас, ҩажәижәаҩык раҟара ауаа анышә иа-хьамаз аҭыԥ аҟны даагыланы. Зехьынџьара, иҭаԥыҟҟаны аҩырақәа зныз ахаҳәқәа шьҭан, иара убас, ҭыԥқәак рҟны, уаҩышәарак аасҭа згылара ыҟаз,
аҩырақәа зныз ахаҳәтә гәашьқәа нарылыҳәҳәо игылан, урҭ баҟақәан.

14. "Алашара" №1, 2016 ш.            105 


Џьара-џьара ирныз аҩырақәа, араб ҩыра иатәын, егьырҭ, алатынтә гра-фика шьаҭас измоу, иахьатәи аҭырқәа ҩыран.
– Абар, узышьҭоу аԥашьа анышә дахьамоу!.. – сара сахь ибжьы ааиргеит, дыԥшаауа уи аԥсыжырҭа иҭаз, Аҭила, метрак аҟара згылара ыҟаз аграниттә хаҳә ианыз аҩыра днаԥхьаны. Саргьы, уи сназааигәаханы, абаҟа иахаԥаз аҵиаа махәқәа снарыха-аарыханы, сыбла нахсыжьит, уи ианыз аҩыра: MEHMET PAUF PASA 1832-1909.
– Абра анышә иамадоуп, Сҭампыл инхоз, Рауф-ԥашьа ихылҵшьҭра иеи уаз: абацәагьы, рыхшарагьы, рҭацацәагьы… – аҵыхәтәаны даацәажәеит, уажәы акыр зылахь неиқәылаз Нирвана.
– Рыԥсаҭа шкәакәахааит! – снахырхәеит.

Ԥыҭраамҭак ашьҭахь, Караџьааҳмеҭ агәашә ҳанҭыҵны ҳааилагылеит, ҳсахьақәагьы неицҭаҳхит.
Аха, агәашә дылагыланы, шәымҭақәак хәыцрак дамҽханакны, аԥсыжырҭахь аԥшра даҿын Маҳинур, нас лхәыцрақәа даарылҵны, лхы насықәкны, абас ҿаалҭит:
– Умбои, Анзор, абри аԥсыжырҭа аҟны ижу ауаа: авизирцәа, амаршалцәа, аинралцәа рахьынтәи, уаа шәҩык иреиҳамзар иреиҵам аԥсуаа иреиуаз ауаа дуқәа. Инарҵауланы рҭоурыхқәа ҭҵааӡам… Заҟараан салацәажәахьоузеи, аха… – лхы-лгәы лымахьха дцәажәон Маҳинур.
– Бара быда, уи зылшо ҳәа аӡәгьы дызбаӡом иахьазы… – аҭак лысҭеит.
– Сымацара сымч ақәхаӡом… Урҭ ҳара ҳуаа ракәын…Ҵабыргуп, Аԥсназы бзиара дук рзыҟамҵагәышьазаргьы…

– Абыржәы, зынӡа биашоуп! – сҳәеит, аҵыхәтәантәи лажәақәа рзы. Изхысҳәаауаз ыҟан…
Ҳазхьаԥшып ХѴӀӀ ашәышықәса. Уи аҩбатәи азбжазы (хыхь ишарбоу), ви-зир дуӡӡақәак раҳасабала, османаа римпериа иахагылан ԥшьҩык аԥсуаа. Урҭ рыдагьы, ари ашәышықәсазы, уи амаҵ азыруан, заамҭазы анырра ду змаз, хылҵшьҭрала иаԥсыуааз аԥашьацәа иреиуаз аӡәырҩы. Ҳәарада, урҭ зегьы аҭоурых аҟны инымхаӡеит. Аха иҟан, Ҭырқәтәылатәи аимпериа, ари ашәышықәсазтәи аҭоурых анырыҩуа рыӡбахә мҳәакәа высшьак змам, аԥсуаа иреиуаз аҳәынҭқарратә уаа дуқәа. Убарҭ дреиуан: ҳазну аамҭазтәи аҵарауаа зусумҭақәа ззыркхьоу, аӡәырҩы ашәҟәыҩҩцәа аӡәырҩы аҩымҭақәа ззаԥырҵахьаз, аамҭала аимпериа азбжак знапаҟны иҟаз, аиа-шара азықәԥаҩ, арнапхгаҩ ду, – Абаза Меҳмеҭ-ԥашьа. Ари аҭоурых уаҩ ибаҟа ду иахьагьы игылоуп, Ерзерум ақалақь аҟны. Аныҟәаҩ, аҭоурыхҭҵааҩ Евлиа Челеби изаарыгӡа аӡәырҩы ихцәажәахьан, аҳәынҭқарратә уаҩ ду, арнапхгаҩы, «зыжәлар реиԥш иԥшӡаз» ҳәа ззырҳәоз аԥсуа, – Гази Сеиди Аҳмеҭ-ԥашьа. Дыҟан, уи иаасҭа еиҵамкәа амчхареи аҳаҭыр дуи змаз, аибашьра дуқәа раан, арнапхгаҩык иаҳасабала аиааира дуқәа згахьаз «аимпериа аиқәырхаҩ» ҳәа ахьыӡ ҷыда зҿаԥсазтәхьаз даҽа аԥсуак,

– Абаза Хусеин-ԥашьа. Османтәи аимпериа анҭыҵгьы еицырдыруаз, европатәи аҵара ду иалгахьаз, политик дук иакәны дыҟан, – Осман-ԥашьа Абаза. Авизир дуӡӡақәа раасҭагьы заҳаҭыр ҳаракыз аӡәы иакәны аҭоурых


 106 


данылеит, – Абаза Меҳмеҭ-ԥашьа (Аҩбатәи). Урҭ реиԥш иаҳзымдыруа, шаҟаҩы!
Асулҭанцәа рҟны заҳаҭыр ду ыҟаз, знызынлагьы рлеишәа аарԥшуа урҭ ирҿагылоз, алшара дуқәа змаз, еибашьра дук аныҟалоз ар ирхагыланы уи аимпериа ахьмыӡӷ зыхьчоз, абарҭ аԥсуаа рхаан, арыцҳара ду иҭагылан,
– дара ахьеиуаз атәылеи, изыхшаз ажәлари.

1628 ш. Аԥсны дақәланы инапаҟны иааигеит, Гыртәыла аҳ, Леван Да-диани. Амҵахалаҩцәа атәыла рықәцаразы, аԥсуаа акырынтә аҿагыларатә еибашьрақәа еиҿыркааит, аха рымч ақәымхеит, 1656 ш. уи дыԥсаанӡа. Акыр шықәса иадхалеит, даныԥсы ашьҭахьгьы.
Аҭоурых иаздыруам, убри аамҭазы, Османтәи аимпериаҿы алшара дуқәа змаз урҭ аԥсуаа нагақәа, Аԥсны ахақәиҭтәразы цхыраарак ҟарҵеит ҳәа.
Даҽа ԥшьҩык (хыхь зыӡбахә ҳәоу) аԥсуаа, Османтәи аимпериа авизир дуӡӡа имаҵура иахагылан ХӀХ ашәышықәсазгьы. Урҭ рыдагьы, уи аамҭазы аимпериаҟны амчхара ду рыманы иҟан: Сулеиман-ԥашьа, Осман-ԥашьа, Фуад-ԥашьа, Мухлис-ԥашьа, Дилавер-ԥашьа реиԥш иҟаз арнапхгаҩцәа, хылҵышьҭрала: иаԥсуаз, иадыгаз, иубыхыз, ичеченыз…

Абарҭ аԥсуаа рхаан ауп Кавказ ашьхаруа жәларқәа (аԥсуаагьы нарылаҵаны) рҭоурых џьбара аҟны, зегь раасҭа ашьаарҵәыра зцыз, «амҳаџьырра» ҳәа хьӡыс изауз рхырҵәара ду анеиҿкааз. Урыстәылеи Ҭырқәтәылеи рхадарақәа рыбжьара , амсылман дин ныҟәызгоз кав казжәларқәа хырҵәаны Ҭырқәтәылаҟа рнагаразы аиқәшаҳаҭра (1856 ш.) рнапы анаҵарҩы, хылҵшьҭрала кавказаа иреиуаз гәыԥҩык аԥашьацәа уи иаҿагылеит, аха лҵшәа аимуит: џьоукы кнарҳаит, џьоукы хырҵеит, џьоук гьы, рчынқәа рымхны русурақәагьы ирымырхит, ражәа мчык амамкәа иладырҟәит. Уаҳа уи азҵааразы аӡәгьы акы изымҳәо иусқәа ирҽеит, асулҭан, Абдул-Ҳамид . Егьырҭ Кавказ еиуаз аԥашьацәа, иаарылшоз зегьы ҟарҵон, изааӡаз аимпериа аинтересқәа рыхьчаразы. Аҵыхәтәан: даргьы мҩасит, зымаҵ руаз аимпериагьы хыбгалеит, хазы-хазы зымҩақәа ылызхыз аӡиас аҟәҵәақәа иреиԥшха ҽеидкылашьак изақәымшәо, амшын нырцә-аарцә инхеит, дара зеиуаз ашьхарыуаа жәларқәа.

Рацәак ҳаидымхалеит Караџьааҳмеҭ агәашә аҿаԥхьа. Џьенгизи Нир-ванеи русқәа рахь ицеит, иааизынхаз: Маҳинури, Атилеи сареи, Босфор ахықәан џьара ҳнеидтәаланы акраамҭа ҳаицәажәон, ҳазлацәажәашаз ҳаман иагьмаҷмызт.
Акыр ҳалацәажәеит Беигәаа Омар игәаларшәара иазкхо ашәҟәы аҭыжьра, иара ибзианы дыздыруаз ауаа ргәалашәарақәа рыҩра аиҿкаара аус. Маҳинур, аҳәара лзыҟасҵеит, ҭырқәтәылаа рганахьала ари аус лара дахаҵгыларц , аматериалқәа еизылгарц. Зеиҿкааратә џьабааи аамҭа аныхреи зцу ари аус лыдгылара, – сара сзы иуадаҩын, – издыруан, адоктортә диссертациа ахьчаразы аусура дшаҿыз… Аха, иагьа деи-лахзаргьы, илыдызгалаз аус, хьаҳәхьачарак ҟамҵакәа дақәшаҳаҭхеит. Ҳаинаалеит даҽаказгьы, – ашәҟәы: аԥсышәалеи ҭырқәшәалеи шәҟәыкны аҭыжьра. Ашәҟәы аҭыжьра иацу аҳарџьқәа аԥснаа ҳхы ишадаҳҵо,


 107 


– уаанӡагьы салацәажәахьан. Арҭ азҵаарақәа рылацәажәарақәа ҳанаарылга, ҷыдала лхы насықәылкит:
– Караџьааҳмеҭ агәашәқәа рҿаԥхьа ҳангылаз: «Убра зынӡа биашо-уп!» уҳәеит, ҳҭоурыхуаа рзы «Аԥсны азы бзиарак рзыҟамҵагәышьеит» анысҳәа. Аха уажәа уаҳа иацумҵаӡеит… – иуҳәарц иуҭахыз уажәы иҳәа аанагон лҳәашьа.

Акыр инароуны илзеиҭасҳәеит, «убра зынӡа биашоуп!» зхысҳәааз.
– Аԥсуа хылҵшьҭра еиуаз, амчхара дуқәа змаз амаҵурауаа: авизир дуӡӡақәа, иара ус: авизирцәа, аԥашьацәа, арнапхгаҩцәа, изыхҟьазаалакгьы Аԥсны ианықәҵ нахыс, рыԥсадгьыл, излыҵыз руаажәлар рхашҭит. Абасеиԥш ауп сара урҭ сышрызхәыцуа, – сҳәеит, урҭ рзы лара лгәаанагарагьы саҳарц сҭахны.
– Ирхамышҭӡеит! – иаалыркьаҿит, сҳәашьақәа лгәамԥхазшәагьы збеит.
– Нас, ишԥеилкаатәу, аԥсуаа рыдагьы, егьырҭ ашьхаруа жәларқәа иреиуаз ауаа, абри аҟара аҳәынҭқарратә маҵура дуқәа ишырхагылазгьы, Кавказ иҟаз рыуаажәларқәа рхырҵәара ҟамлартәеиԥш, усеиҵхара дук ахьрылымшаз, ҽышәара дук ахьыҟарымҵаз, иаҳҳәап хх ашәышықәсазы? Рхәыцшьа сзеилкаауам…
– Рхәыцшьа аилкаара мариаӡам… – саргьы исзеилкаауам аанагон лҳәашьа. – Аха ҽышәарак ҟарымҵеит аҳәара иашахаӡом. Иҟан, ашьхаруа жәларқәа рхырҵәара иаҿагылаз аԥашьацәа.

– Издыруеит… Аха уи ашьҭахь, – уаҳа ҿагыларак ҟарымҵаӡеит…
– Ҭырқәтәылатәи аимпериа – ҷыдала иџьбараз империан, –исзым-дыруаз слырдырырц лҭахын, ацәажәара даҿын Маҳинур. – Авизирцәа, арнапхгаҩцәа иагьа амчра рымазаргьы, иагьа амаҵура дуқәа ирхагыла-заргьы, зегьы иреиҳаз, амчра ду змаз асулҭанцәа ракәын. Урҭ имҩаԥыргоз аимпериа аполитика иаҿагылаз, иагьа иааԥсарақәа ыҟазаргьы, иеигӡаӡомызт… Аха ашәара мацарагьы акәӡамызт, аимпериа аинтересқәа рыхьчара акәын, амаҵурақәа ирхагылаз рзы ихадараз. Ианыхәыҷқәаз инаркны усеиԥш иааӡан. Ауаҩы дшырааӡаз ауп: – ихымҩаԥгашьа, ихәыцшьа шыҟоу. Аха даҽакгьы ыҟан. Ҳизхәыцып, иаҳҳәап, Рауф-ԥашьа иаб Абди-ԥашьа. Уи ауаҩ, дшыхәыҷыз дҳәынҷаны дырҭиит имч мырхакәа, иҭаацәа дырхықәқәааны. Изызузгьы дтәымуаҩызма, – даԥсуан! Усеиԥш мчымхарала арахь иааргаз, изҭииз раасҭа, изааӡаз, ауаҩрахьы икылызгаз иаҳа ргәы рзыбылуазар гәыбӷанс ираҳҭозеи?!. Аԥсны азы бзиара дук рзыҟамҵазаргьы, аха рлахьынҵа иахьаанагаз атәыла аҟны рхымҩаԥгашьала аԥсуаа раҳаҭыр ҳараркуан.

– Рақәшәашьа рхаҵашьан, ус аума?
– Аа, абра аиаша уҳәеит! – дагьааччеит Маҳинур – Урзымгәамҵын…
– инацылҵеит.
– Уаҳа срызгәамҵӡом!.. – сҳәеит саргьы, сааччаны.
– Урҭ зегьы раамҭақәа хазын, рлахьынҵақәагьы ҳәарада еиԥшымызт, рҟазшьақәагьы хазы-хазын, ргәыбылрагьы. Аха инеибанеиԥшны излеиԥшыз акы ыҟан. Ирхааныз ашәҟәынҵаҩцәа, амаҷ рыҩҩы, аду


 108 


рыҩҩы, урҭ шаԥсыуааз атәы рыҩуан. Изықәшәозаалак аҟны: рфырхаҵара, риашара, ауаа нанамгақәа рахь ҷыдала иаадырԥшуаз арыцҳашьара азгәарҭон. Арҭ аԥсыуа ҟазшьақәоуп! Дара рхаҭақәа, ҳаԥсыуаауп ҳәа рхы шьҭыхны иҟамызҭгьы, раԥсуара иацныҟәаны ахымҩаԥгашьа аадмырԥшуазҭгьы, рыӡбахә абасеиԥш иҳаракны иалацәажәарызма! Даа гап Рауф-ԥашьа Гогәуа. Ари ауаҩ Сҭампыл диит, аимпериа дааӡеит, аха ижәлар рахь агәыблра иман. Усеиԥш дыҟамызҭгьы, рыцҳарыла Сҭампыл инанагаз аԥсуа хҵәацәа, абри аҟара ахаҵгылара рзыҟаиҵарызма… «Шәшаԥсыуаау шәхашәмыршҭын…» ҳәа дрылабжьеит. Арҭ ажәақәа машәырла иҿыҵымҟьаӡеит! Ижәлар рахь агәыблреи арыцҳашьареи имамызҭгьы, арҭ ажәақәа изҳәарымызт! Аԥсуа дшаԥсыуоу ихамыршҭра иаҵанакуа рацәоуп…
– Биашоуп!..
– Акыр инаргазаргьы, аха ҳзыԥну атәылеиԥш иҟоу атәыла ду аҟны, шәышықәсала рбызшәа аиқәырхашьак ыҟамызт. Иумаҳаи, Нирвана хылҵышьҭрала баԥсыуаны бхы быԥхьаӡома ҳәа уанлазҵаа, аҭак шыҟалҵаз! Лбызшәа лыздыруам, аԥсуа ҟазшьақәа рныҟәгара дазыманшәалаӡам, аха хылҵышьҭрала дшаԥсуоу лдыруеит!.. Жәытә арахь иаанагаз аԥсуаа, ҩба-хԥа абиԥара рнаҩс: рбызшәеи, раԥсуа леишәеи хьчашьа рымаӡамызт. Даргьы рацәаҩымызт… Ассимилиациа иара атәы ҟанаҵеит: – бызшәала, культурала, хәыцшьала хаз уаахеит, излоу иреиԥшхеит, ирылаӡҩеит. Ус шакәугьы, зԥашәқәа ахьыҟоу здыруа маҷыҩӡам. Милаҭла изеиуаҵәҟьоу ззымдыруа ыҟазаргьы: «Ҳабацәа Кавказнтәи иааит» рҳәоит, насгьы ргәы аладуны. Усеиԥш зҳәо аӡәырҩы срыниахьеит, – лажәа даалгеит Маҳинур.

– Саргьы срыниахьеит… – инацирӷызит Аҭилагьы, хҭысқәакгьы днарылацәажәеит.

Убысҟан ирзеиҭасҳәеит, шықәсқәак уажәаԥхьа, абра Сҭампыл аҭыԥ змаз хҭыск.

Ҽнак зны, Ҭырқәтәыла иҟаз Аԥсны ахаҭарнак В. Џь. Аҩӡба имаҵу раҭыԥахь днеит, қәрала зуаҩыбжара инеихьаз ԥҳәыс хатәрак. «Сара, Еҭер сыхьӡуп, Иԥшьи сыжәлоуп», – абас ацәажәара дналагеит лхы ирдыруа, анаҩсгьы инацылҵеит: «Сыжәла зыжәлоу, ари атәыла аҟны аӡәырҩы ҳаҟоуп. Ҳазегьы ҳаибадыруеит, ҳаизыҟаны ҳхы ҳаԥхьаӡоит, ҳаибабоит. Ҳара зегьы иаадыруеит, хылҵышьҭрала ҳшаԥсыуаау, хv ашәышықәсазы, Османтәи аимпериа авизир дуӡӡас иҟаз, анаҩс: Багдад, Дамаск, Босниа ваалис ирхагылаз, Мусҭафа Иԥшьир-ԥашьа ихылҵшьҭра ҳшеиуоу…»

Ари аԥҳәыс, дзызнеиз ицәырганы илырбеит, Мусҭафа Иԥшьир-ԥашьа дшаԥсыуаз атәы зныз, иара ихааназтәи архивтә қьаадқәак ркопиақәа. Илҳәеит: изыԥныз атәылаҟны ажәлақәа шырымҩҩуазгьы, иара ихылҵшьҭра иеиуаз абиԥарақәа, рзеиԥш абдуӡӡа ижәлаз рхамыршҭыкәа, ашәышықәсақәа иргәылганы ишааргаз, Ареспублика анышьақәгыла, ажәлақәа ранҵаразы азин аныҟала, иара ихылҵшьҭра иеиуаз зегьы, уи ижәла жәлас ишышьҭырхыз, иахьагьы уи шныҟәырго. Ихьааганы


 109 


далацәажәеит, ари ажәла анрыдыркылоз, аҵыхәтәантәи анбан «р» ахьацыршәаз.

«Сара сабду, Бешьиқташь, Ҭоԥҳане ауп дахьиз, иабдуцәа идыргылаз ахан аҟны. Иара ихаангьы, араҟа ажәытә аԥсуаа рхылҵшьҭра иреиуаз аӡәырҩы нхон, ҩызцәас имазгьы урҭ ракәын. Ҳара ҳаԥсыуаауп, ус шакәу ҳазлоу ауаагьы ирдыруеит…»

Анаҩс далацәажәеит, Аԥсны аибашьра анымҩаԥысуаз аамҭазы, лыжәла зыжәлаз аӡәырҩы, рыгәқәа хыҭхыҭуа ателевизорқәа ишрыдтәалаз, Аԥснытәи ажәабжьқәа ирызҿыгәҳәаауа ишырзыԥшыз.

«Аԥсуаа рыԥсадгьыл хьчаны аиааира рхы ианазаарга, ҳара Иԥшьиаа зегьы ҳаҟара, Сҭампыл насыԥ змаз уаҳа уаҩы дыҟамшәа ҳхы аабон. Аԥсны азы иҳамаз азҿлымҳара здыруаз ҳгәылацәа, ҳҩызцәа, ҳажәлар риааира ҳадырныҳәалон…» – абас дцәажәон Еҭер Иԥшьи.

Ларгьы, лыжәлантәқәагьы рыхьӡала, Еҭер еилылкаарц лҭахын, акыр шәышықәса раԥхьа, Аԥснытәи Ҭырқәтәылаҟа инанагаз рабдуӡӡа Иԥшьир Мусҭафа дзеиуаз амилаҭ азыхынҳәразы: иҟаҵатәыз, мҩас иамаз аил каара!
– Ари џьашьахәуп!.. – даацәажәеит Аҭила.
– Иџьашьахәуп, аха иҵабыргуп, – саргьы исаҳахьеит… – абас ҿаалҭит, иаҳа зхы-зҿы аалашаз, Маҳинур, аха нас, ҳамҭакы ус дтәан хәыцрак дҭанагаланы.

– Рбызшәа ыӡгәышьаргьы, ишаԥсыуаау рхадыршҭрым… – уажәы, лхәыцра даалҵны, дагьаақәыԥсычҳаит.

– Убри ак ҳақәгәыӷлап… – ҳцәажәара хсыркәшарц сҭаххеит, аха лара еиҭанацылҵеит:

– Агәыӷра мацара ҳазхаӡом… ҳаиқәнархаӡом… Абааԥсы, абааԥсы…

– уаҳа лымҳәеит, аргама ҩнуҵҟала дшыгәжәажәоз зныԥшуаз, уи аԥсуа ԥҳәыс.

Лхьаақәа рацәан, Маҳинур, аха урҭ рыхәшәтәразы,  лара лҳәашьа,

– лымч азхомызт…

– Аԥсныҟа ицатәуп, игәаӷьтәуп, – уаҳа акгьы!.. – дычча-ччо аишәа ахыҵра иҽнаԥшьигеит Атила.

– Уара, абас уцәажәартәеиԥш уҽаԥсоутәит: амхалдыз уҽацәугеит, Аԥсныҟа уцеит… – наиқәҿылҭит, ларгьы дҩагыло.

– Уара умацара уҳазхаӡом!.. – снаихлафит сҩыза.

Аишәа ҳнахыҵны, ҿымҭуа ҳааилагылеит. Арантәи ибзианы иаҳбарҭан ҩ-мшынк еимаздо Босфортәи абжьысырҭа. Аӡы еимгәҳәаауа уи иҭысны инеиуан ӷба дуӡӡақәак, урҭ изырхьымӡо ирышьҭан ӷба маҷқәак, уажәы-уажәы ирыжәлоз ацәқәырԥақәа ирзымиааиуа, ибалыбаҭо еилагьежьуан, изыхьчашаз агаҿахь анеишьа изақәымшәоз анышь мчымхақәа.
Зынӡа, ҳазҭагылоу аамҭа еиԥшха!..

Декабр 15, 2015 ш.  Аҟәа


 110 


ВЛАДИМИР ҲАРАНИА 75 ШЫҚӘСА ИХЫҴИТ



Зажәеи зуси еицназго


Ҳараниа Владимир Леуа-иԥа диит Џьгьарда ақыҭа, аԥсуа нхаҩы иҭаацәараҿы. Усҟан Аџьынџьтәылатә еибашьра Дуӡӡа (1941-1945 ш.ш.) алагара шықәсыбжак агын. Владимир дызлиааз аҭаацәара ҭаацәара дуун: аҩнаҭаҿы ирызҳауан 9-ҩык ахшара.

1958 шықәса рзы иқыҭаҿы абжьаратә ҵара аныхиркәша ашьҭахь, Владимир Ҳараниа дцоит аусурахь аҩбатәи Тҟәарчалтәи арацәаҵхырҭатә шахтахь. Араҟа уи аус иуан слесарс, хышықәса инарзынаԥшуа. Уаҟа аус шиуаз ауп аррамаҵура ишиԥхьазгьы. Хышықәса ирратә уалԥшьақәа наигӡон Германиа аҳәынҭқарраҿы.

Владимир дхәыҷны даныҩеидас инаркны агәырҵҟәыл бзиа иман, ес-нагь дашьҭан иҵарадырра аизырҳара. Аха еилеигӡар акәын ахныҟәгареи аҵареи. Аррамаҵура аҟынтә даныхынҳә ашьҭахь дхынҳәуеит Тҟәарчалҟа, уаанӡа аус ахьиуаз. Ашьҭахь, 1967 шықәсазы дҭалоит Томсктәи аҳәынҭқарратә университет аиуристтә факультет латәарадатәи аҟәша. Иара убри аамҭазы аусурагьы далагоит Новокузнецк ақалақь аихамҩатә милициа ацәгьауцәа рыԥшаара аҟәшаҿы. Еилеигӡон аусуреи аҵареи. Ауниверситет қәҿиарала далганы аиурист идиплом аниоу ашьҭахь, Владимир диасуеит Кемеровтәи аобласт ақалақь Таштагол апрокура-турахь усеилыргаҩыс, анаҩс – Кузбасс, аӡбарҭеи абаандаҩцәа ашьауӷа ахьырхыргоз алагерқәеи рхылаԥшрахь, ақалақь Таштагол апрокурор ицхырааҩыс.

1975 шықәсазы Владимир Ҳараниа дхынҳәуеит иԥсадгьыл ахь. Уи аус иухьеит: Тҟәарчал ақалақь апрокурорс, Аԥсны Аҳәынҭқарра апрокуратура Хада аусеилыргаратә ҟәша апрокурорс, Аԥсны иреиҳаӡоу аусӡбарҭаҿ ӡбаҩыс, анаҩс – дукатс.

Владимир Ҳараниа иоуп раԥхьаӡа акәны напазыркыз аӡбараҿы аусқәа аԥсышәала рымҩаԥгара.

Владимир Ҳараниа инапы алакуп Аԥсны азинхьчаратә усбарҭақәа рзы аҭҵаарадырратә база аԥҵара. Иҭижьхьеит акымкәа-ҩбамкәа аусеилыргаҩцәеи аӡбаҩцәеи цхыраагӡара рзызуша адокументқәа рқәырԥшқәа аԥсышәала. Еиқәыршәаны иҭижьхьеит иара убас 4000 нызқь термин рҟынӡа еидызкыло аиуристтә жәар. Уи инаҷыдангьы, Владимир дазҿлымҳауп, бзиа ибоит асахьаркыратә литературагьы. Хаҭала авторс дрымоуп ацәгьоурақәеи урҭ реилыргарақәеи ирыдҳәалоу исахьарку аԥҵамҭақәа.

Владимир Ҳараниа иусура аганахь ала ақәҿиара дуқәа шимоу еиԥш, аԥсҭазаараҿгьы насыԥ змоу уаҩуп. Уи ихылҵит ԥшьҩык ахшара.


 111 


Иҷкәын аиҳабы, Даур иакәзар, Аԥсны жәлар Рџьынџьтәылатә еибашь-ра далахәын. Аибашьра зегьы хьыӡла-ԥшала дагәылсит. Аха аибашьра ашьҭахь иуалԥшьақәа рынагӡараан машәырла дҭахоит. Данҭаха ашьҭахь ианашьоуп Леон иорден.

Аԥсуа қыҭа ԥшӡа Џьгьарда ииз, иааӡаз Владимир Ҳараниа дышмаҷӡаз аԥсуа бызшәа агәыбылра икит. Маҷк даныҩеидас инаркны, икәша-мыкәша дызлагылаз, иибоз-иаҳауаз игәы инархьуан, еснагь гәыҵхас иман аԥсуа бызшәа апроблема. Уи иазкны игәаанагарақәа, иара убасгьы апублицистикатә статиақәа икьыԥхьуан усҟан иҭыҵуаз агазеҭ «Аԥсны ҟаԥшь» адаҟьақәа рҿы.

1983 шықәсазы аҵарауаҩ Хәыхәыт Бӷажәба, ажурнал «Алашара» №5 аҿы иикьыԥхьыз «Аԥсуа литературатә бызшәа ацқьаразы» захьӡу истатиаҟны иҩуан:

«…Шьҭа иаамҭоуп астилистика азҵаарқәа ҳанрызхьаԥшыр, избан акәзар, иахьа аԥсуа бызшәа урҭ рыҭҵааразы иаҳнаҭо рацәоуп. Асти-листика иаанарԥшуеит абызшәа астильқәа, ашәҟәыҩҩцәа рхаҭаратә (риндивидуалтә) стиль. Ари иадҳәалоуп алитературатә бызшәа ацқьаразы ақәԥара, апоетикатә ҿцәажәа аҟазарагьы уаҟа иналаҵаны. Сгәы излаана-го ала, агазеҭ «Аԥсны ҟаԥшьи» ажурнал «Алашареи» еиҿыркаар рылшоит алитературатә бызшәа ацқьара иазку астатиа кьаҿқәеи арепликақәеи лассы-лассы изныло акәакьқәа».

Абри аҵыхәала усҟан Владимир Ҳараниа агазеҭ «Аԥсны ҟаԥшь» ианиҵаз астатиаҿы ҳаԥхьоит:

«Сара, ҳгазеҭ аԥхьаҩык иаҳасабала, исҭахуп сабшала кәакьк азылхны икьыԥхьлазарц ажәаԥҟа бзиақәа, асинонимқәа уҳәа ҳбызшәа ахаара узырбо ажәеицааирақәа…».

Владимир Ҳараниа дышмаҷӡаз рыҩра далагеит ажәеинраалақәагьы, дыҩуан данарԥысха инаркны аррамаҵура дцаанӡагьы. Аха арра данца ашьҭахь, апроза ажанр еиҳа еиӷьишьо далагеит. Уи дкьыԥхьуан усҟан Асо-вет Еидгыла Германиа иамаз арратә гәыԥ аҟны иҭыҵуаз агазеҭ аҟны. Иара уантәи актуалра зҵаз астатиақәа агазеҭ «Аԥсны ҟаԥшь» аредакциахьгьы иааишьҭлон, иагьыркьыԥхьуан.

Владимир Ҳараниа апроза аганахь ала иҽанԥишәоз, иҩит ажәабжь «Амҩа лакьҭа» захьӡыз. Ашьҭахь, акыр шықәсқәа рышьҭахь уи ҭыжьын хаз шәҟәынгьы, 2000 шықәсазы. Уи редакторра азиуит ашәҟәыҩҩы Владимир Басариа. Ари ашәҟәы ианылеит егьырҭ ажәабжьқәагьы: «Ахлаҳәада», «Ишьаҳиҭхаз амш», «Ларгьы данымзи» уҳәа егьырҭгьы.

Ари ашәҟәы аҟны редакторк иаҳасабала Владимир Басариа иазгәеиҭон:

«Адунеи аҿтәи алитературақәа зегьы рҟны аинтерес ӷәӷәа рыҵубаауеит адетективтә ҩымҭақәа. Урҭ хыԥхьаӡаралагьы ирацәаны изыҟалом, ус еиԥш иҟоу аҩымҭақәа раԥҵара ахьуадаҩу азы. Акриминалтә литературатә лагалақәа ҟазҵо ахкы – аиуристтә занааҭ имазароуп, ҩба – уи аганахь ала аԥышәа изхозароуп, хԥагьы – аҩразы абаҩхатәра илазароуп.


 112 


Абарҭ рыхԥагьы еицны риура ихьанҭоу усуп, убри азыҳәан ауп аԥсуа литератураҟны, амилаҭтә литературақәа зегьы рҟны еиԥш, акриминалтә ҩымҭақәа змаҷу, уи зҽазызшәогьы рхыԥхьаӡара зырацәам…».

Џьгьарда ақыҭа иалҵыз Владимир Ҳараниа иани иаби иларааӡаз аԥсуа ламыси аҵас бзиақәеи ҵарадыррала аиуристтә ԥышәа анрыцла, алшареи абаҩхатәреи иоуит акриминалтә ҩымҭақәа раԥҵараҿы.

Иазгәаҭатәуп Владимир Ҳараниа изанааҭ хада анаҩсангьы инапы шалакыз, иагьшалаку адраматә ҩымҭақәа рыҩрагьы. 1984 шықәсазы уи иҩуеит адетективтә темала ҩ-пиесак: «Ашьауӷа зықәнагада», «Ачарҳәаҩ» захьӡу. Арҭ адраматә ҩымҭақәа иаразнак ала ахәшьарагьы роуит. Абар уи аганахьала ииҩуаз ашәҟәыҩҩы, адраматург Шоҭа Ҷкадуа:

«Уажәы Владимир Ҳараниа напы алеикит адраматургиатә жанр, темас ишьҭихит иара инапы злаку, занааҭс имоу аус – апрокуратура аусура, ацәгьоура, уи ахьырхәра, аусеилыргара, ажәакала, ацәгьоурақәа раарԥшра атема.

Сара сзеигәырӷьо, ари аганахьала драматургиатә формала изыҩуа ҳәа уаҩ дышҳамамыз, Владимир даацәырҵит. Ари апиеса зызкугьы убри ауп. Аҩымҭа иаанарԥшуеит апрокуратура аусура, ацәгьа зуз рахьырхәра. Аха урҭ ахьирхәуеит профессионалтә знеишьала, ус башамаша иаармариан акәымкәан. Ибызшәа бзиоуп, ииҳәарц ииҭаху еилыкка иуаҳауеит. Ари-нахыс, сгәы иаанагоит, еиҳагьы дазҿлымҳахап ҳәа ари ажанр ашҭаҿы аусура, еиҳагьы ишьҭыҵып ҳәа иҟазара.

Апиеса «Ачарҳәаҩ» – рхы иадырхәар рылшоит ахатәаԥшьгаратә драматә коллективқәа, ақәыргылареи ахәмарреи рымч ақәхартә иҟоуп. Автор ҿыц идысныҳәалоит раԥхьатәи ишьаҿақәа».
Абри аамҭазы Витали Амаршьан иҩуан:
«Уарлашәарла акәзаргьы, абар шьҭа хԥа-ԥшьба шықәса ҵуеит акьыԥхь аҿы ицәырҵуеижьҭеи Владимир Ҳараниа иажәабжьқәа. Урҭ ирыԥхьо хымԥада игәеимҭарц залшом автор аԥсҭазааратә ԥышәа шимоу, ирҿиамҭақәа рҿы дызлацәажәо ибзианы иидыруа шракәу. Акырџьа-рагьы иажәабжьқәа рҿы иаҳирбо ахҭысқәа, аситуациақәа адраматизм рыҵоуп. Абри аҟазшьа еиҳа аарԥшра злауа иара аформаҿгьы ибаҩхатәра ԥышәа далагеит, ицәгьамкәагьы ишицааиуа азы шаҳаҭра ауеит хәҭакны ишьақәгылоу ипиеса хәыҷы «Ачарҳәаҩ».

Владимир Ҳараниа ихаҭа занааҭла диуриступ. Акыр ашьауӷатә усқәеи аԥсҭазааратә еиҿыхарақәеи хаҭала рыҭҵаареи рышьақәыргылареи ихы алаирхәхьеит, лабҿаба далаԥшхьеит. Уи рныԥ шуеит абри аҩымҭаҿы иаԥиҵаз ахаҿсахьақәа, урҭ злацәажәо абызшәа, урҭ рхымҩаԥгашьа…».

Владимир Ҳараниа ипрофессионалтә ҩаӡареи иԥышәеи ҳасаб рзуны, 1994 шықәсазы Аԥсны Раԥхьатәи Ахада Владислав Арӡынба иусԥҟала, дҟаҵан Аԥсны Иреиҳаӡоу аӡбарҭаҟны ӡбаҩыс. Абри аамҭа инаркны, Владимир Ҳараниа напаиркуеит аԥсуа иуриспруденциа аматериалтә база азаԥҵара. Аус рыдулара далагоит акодексқәа (азакәанеидкылақәа), хкы-хкыла аԥкаанҵақәа, ашьауӷақәҵарақәа, азыӡбақәа уҳәа убас аиурис-

15. "Алашара" №1, 2016 ш.            113 


пруденциа аматериалқәа. Реидкылара далагоит аԥсышәала аиуристтә терминқәа.

4500 термин аԥсышәалеи урыс бызшәалеи изгәылаз аиуристтә терминқәа ржәар ҭижьуеит 2002 шықәсазы. Изларҳәо ала, ари ажәар раԥхьаӡатәи аекземплиар Владислав Григори-иԥа инапы ианадыркы иҳәеит: «Анцәа иџьшьоуп, уажәшьҭа ҳбызшәа мыӡыр ҟалап».

Зыӡбахә ҳамоу ари ажәар ашьҭахь Владимир Ҳараниа иҭижьуеит даҽа ҩба-хԥа шәҟәы. Еиқәиршәеит аԥсышәалеи урыс бызшәалеи еиҵаҩны аӡбаратә бланкқәа. Аҵыхәтәаны, тәанчара данца ашьҭахь, адукатра да-хьалагаз ашьаусқәа рыӡбараан данықәгылоз ииҳәоз аҿаԥыцажәақәа рахьтә еиҳа азҿлымҳара заушаз еидкыланы иҭижьит.

2004 шықәсазы Аԥсуа бызшәа аҿиара аҳәынҭқарратә фонд иҭнажьит Владимир Ҳараниа анаҩстәи ишәҟәы «Аусеилыргареи ашьаусӡбареи рдокументқәа рқәыр ԥшқәа». 2007 шықәсазы – « Аӡбаратә усшәҟәқәа рқәырԥшқәа» зыхьӡу атәылауаҩратә усқәа ирызку ашәҟәы.

Владимир Ҳараниа иахьагьы имоу аԥышәа ду еиҵагыло аҿар ирымеи доит. Иаԥсуареи иаԥсуа бызшәеи шьҭыхны икуп. Даара аџьабаа азибеит Аԥсны Аҳәынҭқарра иамоу азинхьчаратә органқәа русӡбара аԥсшәахь аиагаразы ашьаҭа аԥҵара. Цхыраагӡа бзиақәоуп акыр шықәса аџьабаа зы-дбаланы аԥсышәала еиқәиршәаз арзаҳалқәеи, азыҳәаратә арзаҳалқәеи, ашшыԥхьыӡқәеи, аӡбаратә ҳәаақәҵақәеи, ақәҵарақәеи, азыӡбақәеи, апрокуратура-хылаԥшратәи усшәҟәқәа уҳәа убас егьырҭгьы.

2012 шықәсазы Владимир Ҳараниа ихатә харџь ала иҭижьит «Азинхьчаратә ҿаԥыцажәақәа» зыхьӡу ашәҟәы (аԥсышәалеи урыс бызшәалеи).

2015 шықәсазы аиуристтә терминқәа ржәар аԥсышәала ирҽеины, ихарҭәааны, Аԥсны аҭҵаарадыррақәа ракадемиа аредакциа-ҭыжьратә хеилак ақәҵарала ҩынтәны иҭыжьын . Уи ахәшьара ҳаракгьы арҭеит аҵарауаа: Аԥсны аҭҵаарадыррақәа ракадемиа аиҳабы, академик З.Џьапуа, зыԥсҭазаара иалҵхьоу А. Хьециа, Аԥсны Иреиҳаӡоу аӡбарҭа ахантәаҩыс иҟаз Р. Мышәба, аиурист Б. Тапаӷәуа.

Владимир Ҳараниа аиуриспруденциа аԥсшәахь аиагара напы ана-иркы раԥхьатәи амшқәа инадыркны ивагылаз, акыр аџьабаа идызба-лоз аҵарауаа дреиуан абызшәадырҩы Анатоли Хьециа. Абар уи иара дшигәалаиршәо:

«…Сгәи сылаӷырӡи еилаҵәо дысгәалашәоит сыԥсахәага ҭанаҵы исхамышҭуа сҩыза бзиа Анатол Џьота-иԥа Хьециа – Ҳараниаа ҳаншьа дуӡӡа! А.Хьециа иаалырҟьаны дычмазаҩхан, ибла гәыразқәа рхыԥшылахагьы смаӡаӡакәан идунеи иԥсахит мшаԥымза 2013 шықәсазы. Анатол данысгәалашәо исныруеит уи заҟа дсыгу, дсывагылазарц заҟа исҭаху, заҟагьы иџьабаа сыдиҵахьаз сырҿиаратә усумҭақәа рҿы, реиҳарак раԥхьаӡа исыцирмазеиз ажәар аҿы… Сыблақәа лаӷырӡыла иҭымҭәаакәаны сызрыԥхьом инышәынҭра иахагылоу абаҟа иану ажәақәа: «Адунеи уақәлахар ауазҭгьы уара, зегьы иҳазурхар улшон угәыбылра».


 114 


Иазгәаҭатәуп, 1994 шықәса инаркны Аԥсны Иреиҳаӡоу Аӡбарҭаҿы аус зуаз, 25 шықәса инареиҳаны прокурорс аус зухьоу Владимир Ҳараниа дышреиуоу раԥхьаӡа акәны аусӡбара аԥсышәала имҩаԥызгаз. Уи 2000 шықәса нанҳәа 22 рзы аԥсышәала ашьаусӡбара мҩаԥганы ашьауӷақәҵара аԥсышәала ирылеиҳәеит. Иара ус ҟаҵа ҳәа аӡәгьы идимҵаӡеит. Ари аԥсуа жәлар аԥсуа бызшәа амырӡраҿы хҭыс бзиак еиԥш ирыдыркылеит. Аха иҟалеит иаҿагылазгьы, еиҳаракгьы зхатәы бызшәа ззымдыруа аӡбара асистемаҿы аус зуаз. Уи аԥхьатәи аус инашьҭарххны, дук хара имгакәа даҽа ускгьы аԥсышәала имҩаԥигеит. Ари аамҭа ақәшәеит аҳәынҭқарратә бызшәазы азакәан апроект адкылара ианаздырхиоз.

Владимир Ҳараниа Иреиҳаӡоу аӡбарҭа аҟынтәи ихы дақәиҭтәын 2006 шықәсазы. Иара излеиҳәо ала, усҟан аԥсуа маҭәала иҽеилаҳәаны аԥсыуа бызшәала даҽа ҩ-уск рыӡбара иҽазыҟаиҵон, аха дахьымӡеит… Иара иҽазишәахьан иара убасгьы ашьаусмҩаԥгаратә закәанеидкыла (уголов-но-процессуальный кодекс) аԥсуа бызшәахьы аиҭагара.

Дызнысхьоу иԥсҭазааратә мҩа хьанҭа дазааҭгыло, Владимир Ҳараниа игәалаиршәоит:

«Сыԥсҭазаараҿы слахьынҵа амаҟәмабарақәа маҷымкәа исзаанагеит. Саныхәыҷыз, усҟан иҿкны иҟаз ашыӡ чымазара даара саргәаҟхьан. Жәа-классктәи ашкол саналга, аррамаҵура Германиа ашьаҟатә архәҭа аҟны исхызгеит. Уи ашьҭахь, еиҳа иахьыхароу аҵара аҭалара еиҳа имариахар здыруада сҳәан, Сибратәи ақалақь Новокузнецк сцеит, аиуристтә ҵара аҭалара хықәкыс иҟаҵаны, иагьсылсыршеит Томсктәи ауниверситет аҟны аиурист изанааҭ аиура. Уи аҵара саналга ашьҭахь, Кемеровтәи аобласт Горнаиа Шориа ақалақь Таштагол срышьҭын, аӡын 30–40 градус аҵаа ахькаҷҷоз жәашықәса рҟынӡа апрокуратураҿы аус зуит, раԥхьа усеилыргаҩыс, нас ақалақь апрокурор ихаҭыԥуаҩыс. Аҵыхәтәаны Аԥсныҟа сгьежьит 1974 шықәсазы. Сҵара иаҵанакуаз аусурҭа ахьысмоуз иахҟьаны, шықәсык иназынаԥшуа хҩык ҳала ишьақәгылаз сҭаацәа рныҟәгаразы мацара еиҭах аус зуан ашахтақәа рыҩнуҵҟа, Тҟәарчал.

1975 шықәсазы срышьҭит, згәалашәара хааӡа сгәы икыду Шамил Ла-кобеи Иван Амҷбеи ирыбзоураны, Аԥсны АССР Иреиҳаӡоу аӡбарҭахьы, аусурагьы салагеит консультантс. Ишырҳәо еиԥш, ирҿыцны аԥсҭазааратә мардуан саҿалт.

1978 шықәсазы срышьҭит Тҟәарчал ақалақь апрокурорс, аха абыр-фын рахәыц ҳауа инкыдлаз аҟанҷ адыд-мацәыс абжьы анаҳа арахәыц шаҿшәауа еиԥш, 1982-тәи ашықәс анҵәамҭазы апрокуратуратә машьына ахьынасыргылаз цәгьахәыцҩык днагәҭасын, зыԥсахәага ергьҳәа иҭаны аџьармыкьа аанда иадтәалаз ҭакәажәык иҩалысын, лшьапқәа ԥнаҵәеит. Ахәышәтәырҭаҿы дахьнаргаз, аҽны ззанааҭтә мшы азгәазҭоз, ижәны иҟаз аҳақьым Кивилаӡе абырг лгәабзиара аҭагылазаашьа гәамҭаӡакәан, дыԥҟаны лшьапы абаҩқәа еиқәсыршәоит ҳәа дшаҿыз, арҩашьыга дзалымҵӡакәа лыԥсҭазаара далҵит. Уи иахырҟьаны смаҵураҿы сларҟәын, Аԥсны апрокуратура хада аусеилыргаратә ҟәша аусзуҩы имаҵура аҟынӡа.


 115 


Уаҟа аус зуит 1994 шықәсанӡа – 12 шықәса. Аха уи ашықәсан еиҭах алахьеиқәҵара ӷәӷәа сақәшәеит – сыҷкәын еиҳабы Даур, деибашьны ак-гьы имыхькәа аибашьра даналҵ, арра маҵурантә иҩызцәеи иареи шаауаз, ижәны амашьына аԥсҟы зкыз хаҵак дҩарыжәлан, сыҷкәын дҭахеит…».

Аԥсны аусӡбара асистемаҿы иџьабаақәа азгәаҭаны, 2011 шықәсазы Владимир Ҳараниа ианашьан Аԥсны Аҳәынҭқарра иреиҳаӡоу аҳамҭа «Ахьӡ-аԥша» аорден ахԥатәи аҩаӡара.
Сынтәа Владимир Ҳараниа ихыҵуеит 75 шықәса.

Алхас ЧХАМАЛИА


















































 116 


ДМИТРИ ГАБЕЛИА




Ажәеинраала ҿыцқәа


«АМРЕИ САРЕИ АУС ЕИЦАҲУЕИТ…»


АӠӘГЬЫ ИАШҬА СҬЫСУАМ

алашарбага салсны снеиуеит амҩақәа рацәоуп, иалихрызеи ҳәа игәаҭеиуеит анаԥшцәа сырҭоуп,

амдыр иашҭахь сымҩахиҟьоит сҭагьежьуа сҭахарц,

аԥагьа атрымҳәа дысхыԥоит шәхыԥашьа сирҵарц,

алашә сшыԥыруа дазхәыцӡом сыԥшаара даҿуп,

ашьыц сашәақәагь издырӡом дрыцҳасшьар сҭахуп,

сымҩа сшықәу разҳәарыда сызнымшәауа ауаа,

рашҭагь сҭысуам, алашә ида – алашарбагаҿ сзыԥшаауа


ҲАԤСЫ АНҬОУ

алакәқәа рзыӡырҩра ҳаҟәыҵхьеит есҽны ҳамшқәа заҵәуп

ҳшьаҿа маҷқәа ҳаԥсы иҭысхьеит ҳахьаангылаша ҵәахуп

аамҭа ҳалоуп иҳахҭнырҟьо ажәа раҳҭом изыхшо

рнапқәа ҳхырхит иаҳзеинызҟьо агәқәагь ҳамоуп ҳзыхҟьашо

адгьыл ҳаларсуп ҳахьгылоу


 117 


жәҩанахь амҩақәа ҳамшәац аӡиас ҳҭамларгь иахьҵаулоу иахьцо ҳацымцо ҳмиӡац

Анцәа иҳаҭәеишьаз ашәымҭак ҳҭаӡом ҳалаӡом иҳазшоу

ҳгәы еисыцыԥхьаӡа ламысрак анацииуоуп ҳаԥсы анҭоу





ҲАШӘХЫМС ҲАХЫСНЫ ҲЦЕИТ

Уаҵәы аӡы ааныркылоит ҳақалақь аҟны, афымцатә цәаҳәақәа рцәеиԥҟьоит изырххо. Ажәытә ԥсыуа мцак ҭаҿаҳәоуп ҳаҩны уи акәицқәа роуп макьанагь ҳзырԥхо.

Ҳаҩнқәа қәдыршәуеит иԥхоу адашьмақәа, «аԥсуаа ҿыцқәа» аҭуанқәагьы дырххоит… Рыхқәа еидҵаны иааԥшуеит ҳкәызҭхақәа, ахәышҭаарамцагьы агәы ԥшааны иҭахоит…

Ҳабдуцәа рхаҳәқәа иреиӷьу рҽадрыԥсалан, ацыгәқәаҵәҟьа аԥырӷы абӷьаҭшьа рҵеит. Ҳаблақәа

ахәышҭаара ахәа рхаҳаԥсалан, ашәхымс ҳхыҵны аҩны ҳаҟамшәа ҳнатәеит.









 118 


САХЬЫНҲАЛОИТ АЖӘҨАН

Џьоук гәырҩала аҵх ԥырҽуеит,

рҩыҵәцақәа анҟьаны. Аӡын-ҵаа еиԥш ргәы дысуеит,
иахьыцәоу егьырҭ ааԥшны.

Исзыхгандаз, сзынаӡандаз, ашацкырахь сцоит саргьы… Уаҵәы рыԥсҭазаара лашандаз,

алашьцара ианышәахьоу зегьы.

Абар, срывсуеит ахан дуқәа,

урҭ рыҩныҵҟагь илашьцоуп. Зыжәлар рҭыԥан зхы знықәуа,
сыҩналаӡом иахьыҩнатәоу.

Снапқәа еиҵыхны сахьынҳалоит ажәҩан, ҳамшқәа аазыртуа.

Аԥҭа ҟәашқәа рыԥштәы саҳәоит, ҳаззыԥшу жәларык ҳазхьуа.

Амхәыцрақәа зегьы ҳрылсны, ҳхы ҳшаиааиуа агәра згоит.

Ианамуӡа, саҵәца шьҭыхны
аҵхқәа ԥызҽуа рахь сцалоит.


АДГЬЫЛ ШЫГЬЕЖЬУА РҲӘАӠОМ

Адгьыл шыгьежьыз ҳазгәамҭаӡеит ҳара, Амра ҳаҟәганы шәшьыракахь ҳагеит. Амырхәага ахьзымнаӡо


 119 


ҳаннажьит хара, ҳшәаны,
акгьы ҟамлазшәа ҳаибажьеит.

Иқәаҳҵеит, иқәаҳхит, еимаҳкӡеит акыр, ҳашьҭаз џьаҳшьауан Амра ҳаҽкынҵа. Еиӷьымзи иҵегьы ахьҭа ҳакыр,

ҳанымшәауа ахаан уи аҩыза алахьынҵа…

Ианышәеит ианышәац, иузымҵааит уаргьы, ашәшьыраҿ нхарҭас ишҳарҭаз рҳәаӡом. Ҳажәлар рныҳәаҿа шьҭырхуеит иахьагьы, адгьыл
есааира ишыгьежьуа рбаӡом.


ҲНЫҲӘАӠАМ АӠӘГЬЫ

Ара ҳшеиқәшәауаз сдыруазҭгьы, сшәаҩсны сцаргьы ҟаларын… Ҽа мҩак ылысхуан шәызбазҭгьы, шәысԥымларгьы исычҳарын.


Грақәак рымазаргьы ирыцҳауп, урҭ зԥырхагада рымҳәаз… Рыбз хәшәымзаргьы, иҿыхаауп, уҳәан-сҳәаншәа исмаҳахьаз.


Анцәа шәиныҳәахьеит ҳәа сыҟан, уи дшәымбацзаап зынӡагьы. Сара срыцҳауп, шәара шәрыцҳан – ауаҩы дныҳәаӡам уажәгьы!..



 120 


САНЫШӘАӠОМ ҬАГАЛАН

Саида Делԥҳа гәаныла лацәажәара аҟнытә…

Сгәы ицаз сыԥшаауеит, уи иасырҳәоит, исызхоит – иацы инаркны иахьанӡа ҳшеиқәлацәаз сҳәоит… Саҳәшьа, бзыхӡыӡаауаз башьеиҵыб сбыхьӡеит, бааҭгылан, сынтәа

шықәсык ала сбеиҳабхеит. Шьҭа схәыҷӡам, еилыскаауа салагеит саргьы – амра аԥхашьа, абӷьы акәашашьа, ақәагьы… Ҭагалан сазгәааит,

хаалагь абла сызҭаԥшуам – быԥсҭазаара ззымыхьчаз аамҭа агәра згауам!..

Наунагӡа бааҭгылеит, бымшра рықәԥхарц ихааӡа башьцәа, инбыжьыз бқәыԥшреиԥш ишлаӡа… Саҳәшьеиҵыб, ашықәс ҿыц схы ахыбаауа сазԥшуп… Саида,
ҭагалан сазхьамԥшырц сҭахуп!..


АМРЕИ САРЕИ

Аусура иахьа сҭымҵӡеит, сыҩнахеит аҩны.
Сара сыда амрагьы цәырымҵӡеит,
ишәԥымлеит аӡәырҩы.

Ашәахьанӡа ақәа ҳҭаауеит, аха шәааԥшыроуп ичҳаны.

Амреи сареи аус еицаҳуеит, Шәышҟа ҳнеиуеит ашәахьаҽны.


16. "Алашара" №1, 2016 ш.            121 


СҬЫНЧУП СҬЫНЧӠА

Сҭынчуп, сҭынчӡа аԥша сыцәтәалоуп,

сыхьӡ ҳәаны атрышә иасуа. Сҭынчуп, имҩасуа аӡиас салоуп, иахьыҵаулоу скьаасуа.

Сҭынчӡам, сҭынч, аԥша сеилнахуеит,

сцәамаҭәа инаркны сгәаҟынӡа. Аӡиас сҭыҵыр, сыԥсы ҭнахуеит, зхы зҭахым уаҵәынӡа…

Сҭынчӡам, зхы зҭахым иахьа,

сҭынчӡам уажәазыҳәа, даҽа мшыкгьы цоит ҩаԥхьа дҭынчӡам ларгьы аӡәыҳәа.

Ажәа салоуп уажәааны, сгәы ҟьантазӡа иааԥшыхуеит… Ла лзы жәеинраалак ԥыжәжәаны

сахьахәаԥшуа слаԥшыхуеит.

Слаԥшуеит сахьыҟаӡам уажәшьҭа

сҭынчӡа с-Еинаала лзыҳәан, шьыжьык ларгьы дызжьеит еиҭа, сҭынчра сжьеит иныҳәан.

Сҭынчӡам – сгәы аҭҳара уеисла,

уеилашла – уҭынчхарц… Уқәԥала, уԥшаала, уеиқәха – с-Еинаала лгәы меиҭымхарц.



РАԤХЬАТӘИ АБЗИАБАРА (аҵыхәтәантәигьы)

Игәылҵуан ааԥынра, ашәҭқәагьы еинылон,


 122 


уи абаҳчаҿы амра ашәахәацқәагь

еиԥылон. Ашьхыцқәа рыбжьада бжьыҟамызт зназы, иԥхеибашьаз агәқәа еиқәҿырҭуан хазы…

Аӡаӡа рыцқәа адгьыл аԥсы иалаҵәа ицауан, аԥшалас ашәҭышқәа агареиԥш иарҵысуан. Аԥҭақәа еиқәшәаанӡа еиҩысуан, имшәарц амца зыхҭысуаз акәицқәа,
еиқәхарц…

Агәыӷра аниуа аамҭазы Агәалақәа мыцхәуп, Шьҭа агеи ашьхеи Рыбӷьыцқәа еилахәуп… Абзиаҳара иахылеит Рыхьӡқәа, рыбжьқәа, рнацәкьарақәа еилаҵәеит амра

ашәахәақәа.





СЫԤШААЛА
БНАПЫ САНУП

Уаҵәы ҳамҭас ибысҭап сдунеи уи шеибгоу ианӡалоит бнапы гъаныла исыцу бназгоит баннеи уаҵәы саҳәарц

саҳәарц бнапы уаҵәы ҳамҭас ибысҭап сдунеи ахсаалагь ҭысхит ҳагәқәа зну уахак сагәылаз салаз сгәаҭеи еизго ирҿыцуа бцәаҩа

зыҟәну уаҵәы ҳамҭас ибысҭоит сдунеи мап шыбымкуа здыруеит азоуп


 123 


абар сымнеиц шысҳәоз сымнеи – сыԥшаала
сызну бнапоуп


СЫХНЫМҲӘӠАЦ ԤХЬАҞА

Исымбац алакәқәа бдыруазеи шаҟа, Саныхәыҷыз исарҳәоз, сызлымҵыц. Сбыҭәҳәар, бшәаны багар агәыҭҟьа, Иҟоуп сыбзиабара аҭәҳәақәа хыҵырц.

Ааԥын алакәжәла касԥсеит иԥсаҟьа, Илнагаша макьанагь исымхәыцыц. Убасҟак абзиабара нсыжьхьеит ԥхьаҟа, Бара быда зныкгьы сыхнымҳәыц.


СӠЫРКӘИ

Быхьӡ анысхашҭуа исыхьуа закәи? ахаан исмаҳацшәа саназҵаауа уи

сгәоума? ба боума исхароу уажәгьы бсахьа сшашьҭоу ианыӡуа быбжьгьы?

ҿыцбараха акәзар бшызбаз еиҭа? Бцәаара анысцәыӡуа амш ҳаӷеиҭа!

Быцԥхьқәа рыла Мцаԥшьк анаку ахашҭра агәы иаздырӡом ианшу

амырхәага наргоит абар еизганы снапқәа быкәшарц ицоит иқәԥаны
исацлабуеит аамҭа –


 124 


ииаҟьа ицоит уи макьана саиааиуеит – сбыхьӡоит

быхьӡ схашҭлоит бсахьа быбжьгьы избахьо бакәушәа сыҟоуп саргьы

абыржәыҵәҟьа сгәаҿы ҿызҭыз закәи? илашо закәи?
бара бакәыз сӡыркәи!


АКАҲУА ЕИҚӘАҴӘА

Акаҳуажәырҭа саҩсны сшымцоз данызба агәра лгахьан, ицаҳәцаҳәуа иԥхоз амра акаҳуа ҳзыршны иааԥшхьан… Лсахьа ҭыхуа аԥслымӡ сылан, Акаҳуажәга дахьҭаԥшуаз, сара саҿагь агәы дҭалан, илӡауан дышцәқәырԥауаз.

Бжьы ҳәа гомызт, уаҩ даҳбомызт, Гәаныла ԥшак ҳагон, сыкәа сҭалан зҵаарак ҭызгон, аҭак агәра лсыргон… Акаҳуа еиқәаҵәа данышәо, Илҵәахырц лыԥсыԥ лгеит, амра амшын ианӡаашәала иҟаӡамшәа ҳаԥсы цеит.


* * *

Хара инаҩуеит, Жәеинраалак иҭамӡаз сыбжьы, – Иԥшаауеит,

бышәҭышха бнықәшәарц сара сгәы. Сацәыхароуп сыхгьы, Башәа ансзымҳәауа аҽны. Сахьԥшыз сгылаӡам,


 125 


уахь бхьамԥшлан уажәгьы.
Анцәа ишаанӡа, ишьахәыз џьысшьауан сдунеи… Мҩабжара.

Баша ҳаиԥырҵит мҩабжара ҳаннеи. Сыбзиабара, Сгәаҿы исанабшьаз хьаак ҵәахуп,

хара инаҩларц ихәу сгәалашәара ашәа, ибызку…




АҴӘА ҞАԤШЬ

Ааԥын лхәыцуан аҭыԥҳа, Лашәа иреиӷьу сзылҳәон. Сцәаҳәа илзыскыз анлаҳа, Дгәырԥшаауа ҵәак сылҭон…

Аҵәа ҟаԥшь сацҳауа, сара, Исыхҭысуаз лыгәнаҳакәын: Исызгаӡомызт уи хара, Ааԥын зхәыцуаз длакәын.

Лашәа сзалымҵуа саанхоит, Сыбхаршҭ сҳәаӡом, исхароуп. Уажәгьы аҵәафара сгәаԥхоит – Сара сыгәнаҳа уи акоуп…

ЛЫХЦӘИ ЛНАПҚӘЕИ

Ицәагьы изадымхуа, изшәымхуа, лыхцәы рахәыцқәа ԥаны ишәын. Ишәылхразы, иқәыԥшра ныхуа,

лнапқәа икәшаанӡа длашәын…

Арацәа анҷышәуа аҵх иақәҭылхуа

лышьыжь шәыгақәа дрыԥшшәын. Бырфын рахәыцшәа, рыԥсы ҭыхуа,
маҭәас лыхцәқәа мацара ршәын.

СГӘЫ ЗМЫРҬЫНЧУА


 126 


Исызҳәазҭгьы
исызҳәазҭгьы
шьыри сгәы иҭақәоу

сиаша жәбазҭгьы сыгәра жәгазҭгьы шәҿаԥхьа зыԥсы цқьоу

иажәахозҭгьы
иашәахозҭгьы сгәы змырҭынчуа агәбылҩы

исызҳәазҭгьы
исызҳәазҭгьы игәы зырԥшаауа ауаҩы


АМРА САҚӘЛАЗАРЦ СҬАХУП

ашҭа сҭыҵит сымш ныҳәоуп

сгәыӷра еиԥшу шәара шәоуп – амырхәага исыцагәылоу изгәаӷьуада – са сымроуп

мышкы схыҵит амра сақәлоуп

сҩызцәа иреиӷьу – ашәахәоуп есҽны аԥсҭазаара сахьалоу ахаан сзалымҵуагь уиоуп














 127 


САРИОН ҬАРКЬЫЛ


























Аибашьраантәи амшынҵақәа


20.02.1993 ш. Асабша. Иахьа ааԥын мышкы еиԥшны иҿыхеит амш, шьыжьнатә иԥхарран. Нас амрагьы гылеит. Иахьа амш бзиахоит. Шьыжьнатә Гәымсҭа аганахьала агәақь-агәақьҳәа хысбыжьқәак геит. Ҳа ҳтәқәа ракәхарушь? Урҭ арахь изымааит, ҳара уахь ҳзымцеит, абас ҳаиҟәганы ҳаанхеит. Уи гәала дуны иҳамоуп ҳаргьы (ҳа ҳтәқәа рышҟа ҳахьзымцо), аха ишԥаҟаҳҵари?! Уи ҟаҵашьа ҳзамҭеит акәымзар, сара сааҭкгьы саангы-ломызт Аҟәа, зцәа дырцәгьаз Аҟәа, зыфҩы дыргаз, ирыцҳахәха иҟарҵаз… «Изыхьчогьы» дара, ақәыџьмақәа, изырҳәуагьы дара, избылуагьы дара… Мчыла иаанкыланы зцәа ԥырҽыз аҭыԥҳа илеиԥшны избоит ҳақалақь рыцҳа… зцәа ԥырҽыз, нас идырҳәыз, иҟьантазӡа иеилырхыз аҭыԥҳа… Иабаҟоу ҳақалақь-курорт лахҿых? (…) Рцәа ахылеит, рыфҩы ахылеит, алахшақәа, аламысдақәа!

21.02.1993 ш. Амҽыша . Аамҭа ықәҳаны ацара иаҿуп. Аибашьра еилгаӡом, информациа ҳәа акгьы ҳамаӡам – алашара ыҟаӡам, уҳәан-сҳәанқәа роуп иҳамоу. Иахагьы акырынтә ихысит, иахьагьы шьыжьы ахысбыжьқәа гон, атҟәацбыжьқәа гон… Ихысуадаз? Изыртҟәацуадаз? Ишԥаҟоушь Гәдоуҭа? Очамчыра араион аҟны? Тҟәарчал? Ишԥаҟоушь Ростов иҟоу ҳара ҳтәқәа – Наташеи Иннеи рхәыҷқәагьы даргьы? Знык

Иацу. Алагар0а рнын ажурнал «Алашара» аномер6ъа4 21-6, 2014 ш., №1-6, 2015 ш. Зеилкаара уадаюу ажъа6ъа рха0ы8ан иргылоуп акъа8рацъа
ахыц6ъа ир0акны.


 128 


избандаз ҳәа сыҟоуп смаҭацәа, цәгьала игәхьаазгоит. Уаҵәы даараны дыҟоуп Таниа. Уигьы дааԥ сагәышьеит. Аха макьана ичҳауа дааиуеит, даашьаӡом, илыгхеит, ҳхәы даҵоуп, зегь гәҭыхас ҳлымоуп.

Иацгьы жәацгьы споема хәыҷы («Абду») саҿын. Иахьагьы салагарц ауп
– ҿыц ирҽеиуа, инагӡауа, ахҩылаара саҿуп. Нас са стәгьы («Аидгылара, аилаҵәара, акзаара») иаргьы Ан. В. изысышьҭырц ауп, исзеиҿкаар, ицо аӡә дҟалар. Ма са исызгар – сызцозар ҳәа агәыӷра сымоуп макьанагьы. Аха сдәықәларгьы, сқьаадқәа сымырхыр ҟалоит. Убри аҟнытә ахҩылаа Таниа илзынсыжьырц ауп. Иаабап иҟало. Макьана салымгаӡацт иаргьы. Аха иалҵуашәа збоит. Уамак амҳәозаргьы, иара атәала ибзиоуп.

Колиа дахьындәылҵыз абри аҩыза ажәабжь ааигеит: «Колос» акәша-мыкәша абомбақәа карыжьын, ирацәаны аҩнқәа ааха роуит, ауаа иҭахазгьы ыҟоуп… Ирыцҳасшьаӡом шьҭа ҳақалақь, избанзар иазырушаз азырухьеит ақырҭцәа, еиҭымха игылан…

22.02.1993. Ашәахьа. Шьыжьы дааит Таниа, фатәқәак ҳзыҟалҵеит, Инна лысалам шәҟәы салырԥхьеит. Урҭ, Наташеи лареи, рхәыҷқәа ры-маны Гәдоуҭаҟа ицарц акәын. Шьҭа иаахьазаргьы ҟалап – Кока ипортреҭ ҳзаалгеит, ашықәс ҿыц азы иҭихыз. Уадрес Гәдоуҭаҟа исышьҭит, лҳәеит, уахь уцарц шуҭаху уҳәа азаписка ацҵаны, А. В. ихьӡала. Шьҭа сыԥшызаа уеит, усгьы сымаҭәақәа еиҵаҳәаны иҟоуп, иҵуазеи! Ах, сцазшәа сыҟандаз! Уаҳа акгьы сҭахымызт иахьазы…

Амш бзиоуп, амра ԥхон иахьантәарак, ҽынла ҳԥечка амца ҭаҳамҵаӡеит. Алашарагьы уаха иҳарҭозар ҳәа ҳгәыӷуеит, ус рҳәахьан… Аха урҭ ражәа ақәгәыӷра цәгьоуп. Иаабап иҟало. Уажәы амраҭашәарахьы ахы археит асааҭ 5 (17:00) ҟалоит шьҭа. Шықәсыбжак иҟало узымдыруа утәаны аԥшра – иҟоузеи ари еицәоу? Сыԥсахҩны схы збоит, зны-зынла убас сгәы каҳауеит, сгәалаҟара убас ибжьысуеит, ҳәашьак узамҭо… Ишҧаҟасҵари? Сабацари? Сышҧацари?

23. 02. 1993 ш. Аҩаша. Иахьала амш бзиоуп, ааԥын ааит уҳәо иҟоуп. Иахагьы, ашамҭазгьы ахысбыжьқәа геит, атҟәацбыжьқәа геит – ҳара ҳтәқәа ақалақь иалахысуазҭгьы? Знык-ҩынтә иааигәаны (…) ахьӡ зху атурбаза агәаӷ ҳамоуп, убри иақәрыжьзар ҳәа агәаанагара ҳамоуп. Уи иахәҭоуп, уаҟа иртәаны ирымоуп рыр. Таниа излаҳалҳәаз ала, Џь. Иосели-анигьы дыкны дҭаркит. Ахалаиа ҳәа ара иҟаз ахеилагагьы иԥхьаны Қарҭҟа дырган, дҭаркит ҳәа ҳалҳәеит. Ирықәнагоуп аҩыџьагьы, абахҭа зҭыԥыз ракәын аҩыџьагьы, иагьеиԥшын дара, рыхқәа еилаган. Алашара иахьа-гьы ҳазԥшуп, сцәашьгьы нҵәан, ҿыц ирҭәаны ԥсыӡак аҟара иауны даҽа цәашьык ҟасҵеит. Уи сызхап маҷк, насгьы арантә сызцозар ҳәа сгәыӷуеит. Сыстатиа ахҩылаара саҿуп, споема 4-тәи ахы саҿуп – аиԥшьра, ариашара, ацәра, алгамҭагьы шыҟасҵара макьана исыздырӡом. Уи ахы сааҟәыҵны, егьырҭ ахқәа аҩбагьы атетрад ашҟа ииазгоит иахьа (сыстатиа ахҩылаара саналгалак ашьҭахь, уи Гәдоуҭаҟа изгар сҭахуп, амҩан исымрымхыр).

Цхыраара ҳасабла Тҟәарчалҟа (Шәачантә) иргеит 144 тонна, уантә иааргеит 1655-ҩык ауааԥсыра: аҳәса, ахәыҷқәа, абыргцәа, ачымазцәа…

17. "Алашара" №1, 2016 ш.            129 


урҭ рахьынтә 851-ҩык аԥсуаа, 353-ҩык аурысцәа, 215-ҩык ақырҭцәа, егьырҭ иаанхаз (236-ҩык) – еиуеиԥшым амилаҭқәа иреиуоу ауаа

– Шәача имҩаԥысыз апресс-конференциа ирҳәаз ауп («Дем. Абхазия», 21.02. 1993 ш.).

Иахьак аԥенџьырқәа аартны стәан, убысҟак иԥ харран, амрагьы бзианы иԥхон. Стәаны сыстатиа хызҩылааит, шьҭа Гәдоуҭаҟа исыз-гар ма исыздәықәҵар. Уахь икыдуп слымҳа, уахь ихоуп сылаԥш, сгәы-сыԥ сы уа иҟоуп – иԥсуа ирыцыԥсуеит, иҵәыуо ирыцҵәыуоит, игәырӷьо ирыцгәырӷьоит… Иахьакгьы сылаԥш уахь икыдын – уаала ҳәа анбасарҳәоишь ҳәа сыԥшны стәоуп, сымаҭәақәа еиҵаҳәаны. Аҭацаагацәа ирзыԥшны итәоу аҭыԥҳа слеиԥшушәа схы збоит. Уажәы лгәы хыҭхыҭуа дыԥшуп: уажәы-уашьҭан иааиуеит лгаҩцәа. Хымԥада иааиуеит. Маашьа рымаӡам. Аха сара стәқәа? Ус еиԥш агәрагара сымоу сара? Исыздыруам, исыздыруам… Алашьцара иалагеит. Уахагьы иҳарымҭаӡеит алашара, ирхацәааит наунагӡа!

24. 02. 1993 ш. Ахаша. Иахьагьы амш бзиахоит. Асааҭ 6 рыбжазы сгыланы ачаи зжәит, алашара ҳамаӡам азын заа ҳашьҭалоит, заагьы ҳааԥшуеит. Аха Колиа агылара иҭахӡам. 9 рышҟа аус ауеит, уажәоуп дангылаз, уажәоуп амца аиқәҵара даналаго… Иџьоушьартә иҟоу хаҵоуп. Асҵәҟьа дсыздыруамызт. Ари ақыҭада дзынхома? Уахь сцароуп ҳәа дтәоуп, ақыҭан ахаҵа иҟаиҵақәо ҳәа акгьы издырӡом. Дмырмыруа еснагь ашәаҳәара даҿуп, изхара ифар, игәалаҟара бзиоуп. Ҩ-ҵлак хиҵәан (асы леиаанӡа), фырхаҵарак ҟаиҵазшәа, мчыбжьык саҳәара даҿын... Иахьагьы даныҩагыла, дцаны ҩ-ведрак рызна аӡы ааиган, хаҵара дук ҟаиҵазшәа, дааины исеиҳәеит (аӡы атрубақәа рыла иҳауӡом, ҳҿаԥхьа, инахарамкәа (100–150 метра ахьбжьоу) џьара кранк ыҟоуп, убрантә иааҳгоит). Арахь дангылаз уажәоуп, асааҭ 9 ҟалоит шьҭа. Сара асааҭ 3 рышьҭахь сҿыхеит, споема (1-тәи ахы) азхәыцра саҿын сахьышьҭаз, цәаҳәақәак еиқәсыршәеит, ақьаад ианысҵеит. Нас еиҭах сыцәеит. Сааԥшит 6 рыбжа-зы. Уиаахыс смыцәаӡацт, сгыланы акаҳуа зжәит, стәаны споема сшаҿыз (иаха иазысхәыцқәаз ақьаад ианысҵон, исырҽеиуан, маҷк ахьҭагьы сакит, аԥенџьыр аартны стәан) ауп иара дангылаз. Амцагьы шьҭа еиқәиҵазар ҟалап, сцаны маҷк сыҽсырԥхапишь – снапқәа ахьҭа иакит, аԥенџьырқәа гьы асыркуеит.

Уажәааигәа Гал. Платон-иԥҳа (Колиа игәылаԥҳәыс) исылҭан Иу. Друнина лышәҟәқәа (2-томкны), срыԥхьеит инеилык-ааилыкны: ажәеинраалақәа, шамахамзар, зегьы, лпроза ахьынтә, автобиографиатә ҟазшьа змоу ҩымҭак, лхаҵа А. Каплер изку астатиа, егьырҭ статиақәакгьы. Аибашьра иазку еицырдыруа лцәаҳәақәа – иара ажәеинраала раԥхьатәи авариант ала 54 цәаҳәа ыҟазаарын, аха ашьҭахь, 4 цәаҳәак рыда, егьырҭ калыжьит, иаанхазгьы афоризмк иаҩызаны иҟалеит – абас иҟоуп: «Аибашьраҿы сымшәаӡеит зҳәаз, уи аибашьра закәу издырӡом» (урысшәала еиӷьуп: «Кто говорит, что на войне не страшно, тот ничего не знает о войне». Убас С. Орловгьы имоуп еицырдыруа цәаҳәақәак: «Его зарыли в шар


 130 


земной», арахь иаабац солдаҭк иакәын, аха «был положен в шар земной, как в мавзолей». Исҳәарц исҭаху: Иахьа ицо аибашьра иахырҳәаахьеи аԥсуа поетцәа? Радиола акгьы смаҳацт, агазеҭқәа ирну аматериалқәа ианрылацәажәогьы, шамахамзар, иҟаӡам аԥсуа шәҟәыҩҩцәеи апоетцәеи… Ирыхьи? (Саҭамыз, знык Пл. Бебиа ажәеинраалак даԥхьеит, Аԥсны иазкны, знык Гь. Гублиагьы даԥхьеит «Б. Гәыргәлиа ишҟа ашьҭымҭа» ахьыӡҵаны, знык ирҳәеит Н. Ҭарԥҳа лажәеинраалақәа ануп ҳәа «Аԥсны». Уаҳа акгьы. Имаҷӡами? Даараӡа имаҷуп. Иабаҟоу «Священная война» аҩыза? Уи цәгьазар, аамҭа рацәа аҭахызар, иабаҟоу, нас, А. Сурков итәы «Землян-ка» аҩыза? К. Симонов итәы «Жди меня» аҩыза?.. Ус шаҟа ыҟаз аурыс литератураҿы, иара аԥсуа литератураҿгьы имаҷӡамызт. Иахьагьы иаҭахуп ажәеинраала ӷьеҩқәа, апублицистика ҿаца. Изҿузеи ҳашәҟәыҩҩцәеи ҳпоетцәеи? Зҿырымҭуазеи? Н. Ҳашыг ишиҳәаз еиԥш (Аԥсуа радио ала исаҳаит), аибашьра еилгар, ҳкаламқәа аашьҭыхны аҩра ҳалагап ҳәа иԥшума? Иҟоуп аматериал аизгара аамҭа ҳәа, аха уи идуу аҩымҭазы. Аха ажәеинраалақәеи астатиақәеи уиаҟара ачкәаҳара аҭахӡам. Иахьа иаҭаху – иахьа иҩны икьыԥхьтәуп. Уи ажәыларазы аибашьҩы игылара иаҩызоуп… Аха … ари аҽԥныҳәа са сышҟа исырхаргьы ауеит. Аха араҟа «аха»-қәа 2–3 ыҟоуп. Исҳәарц исҭаху, ҳашәҟәыҩҩцәеи ҳпоетцәеи, иааи-закны ҳаинтеллигенциа рхаҭарнакцәа (урҭ рӷьырак Гәдоуҭа иҟоуп) рыбжьы рыжәлар иддырҳауам. Арахь, Аԥсуа радио ҽнак 4-нтә адырраҭарақәа мҩаԥнагоит (ТВ-атәы сара исыздырӡом). Пл. Бебиа уи, лывараҿы дшыҟоу, Ек. Бебиаԥҳа, лыжәлар, лқыҭауаа рахь ааԥхьара ҟалҵоит. Арҭ аҩыџьагьы рыкапан еиҟароу (еицырдыруа апоети уажә иаацәырҵыз ажурналисти)? Лара илзеилымкаауазаргьы (уи макьана дҿоуп, илзеилымкааргьы ауеит), аха леиҳабы? Ш. Ԥлиагьы ус аума ишеиликаауа? Ма изеилымкаауашәа ҟаиҵауоу? Ма изеилымкааҵәҟьоу? Исыздыруам ара ишыҟоу, аха шаҟа лиаԥсус ирышьҭуала уахәаԥшуазар, Ш. Ԥ. инапхгара ҳәа акгьы убаӡом, иҟаӡам уи анапхгара. Иаанагои ари? Аибашьра аамҭазы, ус аус уур ҟалома? Иҟоу аҭагылазаашьа имбаӡои, мшәан?.. Уаҳа сҳәаӡом. Уаргьы уҽыҵәахны утәеит ҳәа аҽыԥныҳәа сыҭара иалагозар акәхап.

Саԥхьа иқәуп «Демак. Абхазия» – Над. Игазеҭ (21. 02. 1993 азтәи аномер). Иаазгоит абраҟа «46-летний подполковник гвардии Роин Джанашия» аибашьразы игәаанагара: «… войну мы должны закончить достойно, сохранив территориальную целостность Грузии. Я военный человек и скажу прямо: я сторонник того, чтобы война закончилась по-литическими переговорами, но не исключаю и военного решения кон-фликта». (…), ииҳәаз иаанаго: иаҭаххозар, еибашьралагьы ҳаиааиуеит… Қарҭынтәи акоманда ҳазԥшуп, нас ишәҳарбап иҳәашәа саҳауеит сара. Арҭ алахшақәа, усгьы-усгьы Аԥ сны ҳнапаҿы иҟоуп ҳәа ры ԥхьаӡоит. Ирыздырӡом, ирзылбаадаӡом уи, рыхәцә икылаханы, аладагьы аҩадагьы ирзымго, рыԥсгьы рыхәлачны, ишгәаҟуа, аԥсраҿынӡа инанагоит… Ари агазеҭ уаԥхьо иҟаӡам, шамахамзар срыԥхьаӡом аматериалқәа , (…) ыҟамзар, иаҳзаабымгалан ҳәагьы ласҳәахьеит Венера (исзаахәала ҳәа),


 131 


сзызлыҳәаз абарҭ роуп: «Московские новости» «АИФ», «Неделя»), аха иаха иааганы иҳалҭеит абри аномергьы.

25.02.1993. Аԥшьаша. Ашьыжь дзымааӡеит Таниа, уи лаара хҭыс дук еиԥш ҳахәаԥшуеит ҳара, мышкы шыбжьоу аҽазыҟаҵара ҳалагоит: ҳаҩны еилҳаргоит, иаҳрыцқьоит арыцқьатәқәа, аӡы аагоит, ижәтәу аажәуеит… Шьапыла иаауазаарын, автобус ишьҭнамхӡеит… Иҳалҳәаз ажәабжьқәа рахьынтә еиҳа сзыргәырӷьаз: Наташеи Иннеи рхәыҷқәа рыманы Пицун-да иҟазаап – С. Гр.-ԥҳа лыхьӡала ателеграмма аарышьҭит. Инна Ростов шықәсыбжак дыҟан, уажәааигәа Наташагьы лхәыҷқәа аҩыџьагьы лыманы уахь дцеит, 5-ҩык ауаа рбара цәгьоуп, арахь иахьаалышьҭыз азын Олиа илызгәаатәӡам... Амала, уаҟа иахьыҩнарҵаз абыкәушь? 12 еихагыла змоу акорпус дуқәа руак аҿы акәхап… Знык акәзаргьы, ибаны сыҟандаз ҳәа сыҟоуп! Ианбаауеи уи аамҭа? Ма сызцандаз Гәдоуҭаҟа! Аха издыр уада уигьы иалҵуа… Алада сахьыҟоу адрес лышьҭит ауп, уиаахыс акгьы лыздырӡом Таниагьы.

Амш шәшьуп, аха иԥхарроуп, ақәа леиӡом. Аха ҳԥечка амца ҭаҳҵеит. Иаҳзыҟалҵаз асуԥ ҳфеит, шьҭа уаха чаик аажәуеит ауп, Колиа кришнаитцәа есыуаха иаарго ақашь дазԥшны дтәан. Шьыжьла ифоит уи ақашь. Г. Плиа ԥҳа ахәацқәа аланы ианҳарҭогьы ыҟоуп, са схаҭа избеит лҳәеит. Колиа-гьы усгьы дахәаԥшӡом, уаҳа назҭахым акеиԥш ибаны ифоит, дымлашьуа џьушьап – Таниа 1-тәигьы 2-тәигьы афатәқәа ҳзыҟалҵоит, урҭ рхыхь қашьк ҟаҵаны иаҳҿалҵеит, ашьақар ҳзаалгеит, ача ӡны иаҳзаалгеит… Уи дҳаргәаҟҵәҟьоит сынтәа, дааԥсеит, илыгхеит, лыфатәгьы иаглыжьуазар акәхап, ма имфаӡакәа ҳара иаҳзаалгоит… Анцәа илԥигалааит бзиарас ҳара иаҳзыҟалҵо зегьы азы! Уи ацкы ҳара иаҳзыҟаҵома?!

26.02.1993 ш. Ахәаша. Иахьагьы амш бзиоуп. Шьыжьнатә амра аԥхара иалагеит. Хысбжьы мгацт макьана, са исмаҳацт. Ишԥаҟоушь уа, аҳәааҿы, Гәымсҭа ахықәан? Колиа акартош лаиҵоит ҳәа дцеит, ҵаҟа, иҩны ашьҭахь уҭра хәыҷык имоуп, напсаргәыҵак иаҟароу, егьи иуҭра ус иҟоуп макьана, ирыцқьаӡам, еиҭаҳаз аҵлақәа рхыҵәҵәара ҳаҿуп, аха ашәпақәа ихьархь хәыҷы иазгаӡом, ус иҟоуп. Иахьагьы амҿазы ҳцар ауп, С. Гр-иԥҳа лызгьы амҿы ырмазеитәуп, алашара ыҟаӡам азы лԥечка амца ҭалымҵар луам. Илзаагаз амҿы нҵәахьазаап – ус ҳалҳәеит Таниа.

«Лит. газета» ажәытә номерк (1991 ш. азтәи) збан, убрантә иаазгоит аинтерес зҵоу фактқәак. Европа зегь раасҭа аоптимизм злоу жәларызаап аиспанцәа, зегь раасҭа ипессимистцәоу авенгрцәа роуп, атеистцәа

– мрагыларатәи анемеццәа, антисимитцәа – аполиакцәа… Анаҩс: «Самое печальное открытие состоит в том, что почти все евро-

пейцы не испытывают любви к национальным меньшинствам, и хуже всех приходится цыганам… «Опрос – «Пульс Европы» ахьӡын, имҩаԥнагеит «Америкен Таймс миррор центр ». Аа, абри (ахшыҩҵак) акәын саргьы сыстатиак аҿы исҳәаз (иарбан сгәалашәом уажәы): амилаҭ маҷқәа аӡәгьы иҭахӡам ҳәа. Амилаҭ дуқәа ирԥырхагоушәа, рыдгьыл иашьҭоушәа, акы рцәыргарц рҭахушәа, рхәы рфошәа… уҳәа ирацәаны, ргәы иабоит.


 132 


Ҳрызхәыцп акурдцәа рлахьынҵа (Ҭырқәтәылан, Џьамтәылан, иара ԥыхьатәи СССР аҟынгьы, аҩадатәи ажәларқәа (Урыстәылан) рлахьынҵа, Қырҭтәылангьы ус ами ишыҟоу: зны ауаԥсаа ирықәлеит, уажәы аԥсуаа… Ишԥаҟоу агырцәеи ашәанцәеи?! Автономиагьы рымаӡам… Нас аҳәҳәара изаҿузеи ақырҭцәа ҳара ҳҿы амилаҭқәа зегьы дара ишырҭаху инхоит ҳәа? Иржьода??? (ЛГ 246. 20. 11. 1991 г.). Абри аномер аҟнытә иаазгоит аинтерес зҵоу даҽакгьы: ирландиаа афатәқәа зегьы иреиӷьаршьозаап акартош, англызцәа ахаамыхаақәа (сладости), абырзенцәа – асалаҭқәа, анемеццәа – асосиски. Шықәсык аҩнуҵҟала ирландиатәи ауаҩы ифоит 141 кг. акартош, абырзен 195 кг. ауҭраҭыхқәа, англыз 45 кг. ашьақар, анемеццәа ирымоуп (...) хкы асосискақәа (агазеҭ «Либерасьон»). Ҳара, аԥсуаа? Шаҟа ҳфозеишь аҟәыди абысҭеи (аԥш)? Издыруада, издыруа-да…

27. 02. 1993 ш. Асабша. Шьыжьнатә (иаха иалагеит) ақәа алеира иаҿын. Шьыбжьонынӡа илеиуан. Шьыбжьышьҭахь ихкәеит, амрагьы аакылԥхеит

– март ааира ишаҿу ҳнардыруазар акәхап. Иахьа шьыжьы хысбыжьқәак гон… Уиаахыс иҭынчрашәа иҟоуп. Изхацәаша, ргәы иҭоу Анцәа иоуп издыруа… Таниа иаҳзыҟалҵаз ҳафатәқәа иахьа ҳрылгеит. Амала, ача макьана иҳамоуп (уигьы Таниа иаҳзылӡыз ауп). Иацы дыҟан Шура (…). Џьара акалагьы илымԥсахит лҟазшьа – дшыҟац дыҟоуп. Ишԥасзымдыруаз ара ушыҟаз, лҳәеит, насгьы Гәдоуҭаҟа уцарц шуҭахыз. Сара еиҿыскаауан, лҳәеит, лхаҵа уахь длышьҭхьеит, Ԥицунда дыҟоуп, лыҷкәын Аҩада дыҟоуп, лара – ара, аусурахьгьы (ашкол ахь) днеиуеит, луалафахәгьы лырҭоит. Илымоуп апропуск – аныҟәара азын (акоменданттә сааҭ аан). Уама лылшошәа дцәажәеит, иҟалҵо аабап – сара иузеилыскаауеит, лҳәеит. Еилыбкаауа азы адырра сыҭ (бааины) ҳәа ласҳәеит. Сзышьҭуазаалакгьы аӡәы сишьҭуандаз. Уаҳа акгьы сҭахӡамызт. Абраҟа сахьтәоу – сыԥсахыҩны схы збоит. Уи сазхәыцуа саналагалак, схы сгәы ахшәоит… Сгәааны аҭаҭын ахара салагоит. Зны-зынла Колиагьы игәы нсырхоит (Агәамҵра мыжда! Аха иаргьы шанак иоуп).

Споема салгазар ҟалап. Шьҭа ахәҭақәа еидкыланы иҟасҵар, иалҵуаз збон. Аха иахьа ҽынла уи сзаламгеит. Иҟасҵоз, мшәан? Иҟасҵаз ҳәагьы акгьы збом – маҷк саԥхьеит (Лермонтов ибиографиа, ажәытә ҭыжьра, аре-волиуциа ҟалаанӡатәи), хазы-хазы ақьаадқәа ирынҵаны споема ахәҭақәа азеиԥш тетрад ашҟа ииазгеит… Исыздырҵәҟьом, арахь, аамҭа ықәҳаны ацара иаҿуп. Амрагьы акыр иласкьахьеит (асааҭ 5 рышҟа аус ауеит). Ала-шара уахагьы иҳамаӡам – март 2 рзы иҟалар ҟалап рҳәоит. Ирхацәааит, алашьцара ҳаҵакны ҳаршьуама? Ҳазтәом, ҳзаԥхьом, ҳзыҩуам… Асааҭ 8–9 рзы ҳашьҭалоит. Нас ҵхыбжьон сааԥшуеит, сшынаҳәааҳәуа сыцәоит еиҭах, сааԥшуеит асааҭ 6 (ма 5-6) рзы. Уинахыс уаҳа сыцәаӡом. Сгыланы ачаи сыршуеит (Анцәа иџьшьоуп, агаз ҳамоуп макьана, ҳаиҷаҳаны инаҳхӡом), нас аҭаҭын сахоит… Уинахыс споема азхәыцра салагоит, цәаҳәақәак сыԥсахуеит, цәаҳәақәак ҿыц изҩуеит, ҵхыбжьонтәи сааԥшраан еиқә


 133 


сыршәаз ацәаҳәақәа сгәаларшәаны, ақьаад ианысҵоит... Абри саҿуп алашара ҳамырхиижьҭеи.

Иахьа аҟәыди абысҭеи ҳфеит. Уаҵәазгьы уи ауп иҳамоу, ачаи ача (Таниа иаҳзаалгаз). Уаҵәашьҭахь даауеит Таниа, фатәқәак ҳзаалгоит. Нас – уи ҳналагахп. Ас ианбанӡа?..

Сжәытә қьаадқәа (абра сыҟеижьҭеи аахыстәи) рҿы избеит нҵамҭак – ажәеинраала атема: Схы кны, сгәырҩауа сыштәаз, аԥша ааины исазҵаа уеит: «Избоит, улахь еиқәуп, сабаухәари, суцхраар сҭахуп». Исҳәеит: «Исымхны (исымданы) ига схьаақәа-сгәалақәа…» Аԥша: «Азамана, иааг, исыҭ». Иасҭеит, иаманы ицеит. Аухантәарак измыцәаӡеит, иууа адәы иқәын, аҵәыуара иаҿын… Иара саргьы сызмыцәаӡеит – рыҽсықәыжьны сыркит агәала ҿыцқәа, ахьаа ҿыцқәа… Скарауараха ашьыжь санааԥш, ихырқәақәо сышә илатәан аԥша. «Усҭеит, изгаз узаазгеит, урҭ срыхәом сара… Ас нхашьа убахьоу: иахак сышгәаҟуаз исыршеит», – аҳәан, сгәалақәеи схьаақәеи насымҵажьны ицеит. Иҩуа инықәлеит адәы, хьаа амаӡам шьҭа… Абас еиԥш иҟоуп асиужет, кыр еиԥшума? Исгәалашәом. Исызҩыр, ицәгьамхар ҟалап. Издыруада, издыруада… Ари ажәеинраала зыҩрым (изыҩуам уаҳа) ҳәа

(…) сгәы ианҭаскыз аамҭазтәи нҵамҭоуп. Аибашьра раԥхьатәи амшқәа рзы цәгьала сгәы каҳаны сыҟан… Уажәы сыцәгьам, аха Аладаҟа сахьзымцо-гьы сгәы снархьуеит… Уигьы чмазарак исзаҩызахеит: сарҭынчуам, сгәы канажьуеит зны-зынла, схы сгәы ахшәаны сҟанаҵоит…

(Иацу ыҟоуп.)































 134 


Анаукатә ҭынха


ИУРА АРГӘЫН,
аҭоурыхтә ҭҵаарадыррақәа ркандидат

АЕТНОНИМ «АБАЗА» ИАЗКНЫ АЖӘАҚӘАК


Ажәа «Абаза» аҧсуа хылҵшьҭрақәа рыхьӡқәа ируакуп. Ари аетноним, иахьа ишаадыруала, раҧхьаӡа ицәырҵит II ашәышықәсазы, иагьибзоу роуп Флави Арриан. Уи антика аамҭазтәи автор, Римтәи архәҭа анапхгаҩы иажәақәа рҵакы абас иҟоуп: «Алазқәа рнаҩс иҟоуп аҧсилаа, урҭ раҳ Иу-лиан иоуп, уи аҳра иоуит уара уаб иҟынтәи. Аҧсилаа иргәылацәоуп абас-каа; абаскцәа раҳ Ресмаг иоуп; уигьы аҳра иоуит уара уҟынтәи. Абасгаа рааигәасанигаа нхоит, урҭ рҵакырадгьылаҿы иҟоуп Севастополь; урҭ раҳ Спадаг аҳра иоуит уара уҟнытәи… аӡиас Ахеунт ҳәаас ирымоуп санигааи зилхааи. Зилхаа аҳас дрымоуп Стахемфак, уигьы уара уҟнытәи амчра иоуит» (Латышев В.В. Известия древних писателей о Скифии и Кавказе.

– Вестник древней истории. 1948, 1, ад. 270). Иазгәаҭатәу, араҟа «уара» ҳәа автор зыӡбахә имоу римтәи аимператор Адриан иоуп.

Еиуеиҧшым аҩыратә хыҵхырҭақәа рҟны аетноним «абаза» абас ала иаҳҧылоит: Византиа ари аетноним абазгаа ҳәа азырҳәоит; араб тәылақәа рҟны – абасаа (абассқәа); ақарҭвелцәа рҿы – абхаз; Ермантәыла – авазг; Урыстәыла – обез (Папасқьыр, 2007. Ад. 7). Арҭ аетнонимқәа шьаҭас ирымоу «абаза», «бз» ауп, насгьы убри ажәашьаҭоуп иахьанӡагьы Аҧсны анҭыҵ аҧсуаа хьӡыс ирымоу, излардыруагьы. Д.И. Гәлиа дшахәаҧшуаз ала, гениохаа – абасгаа, аҧсуаа зхылҵыз роуп, дара урҭгьы – колхаа роуп
(Гулиа, 1986. Ад. 66).

Иаанагозеи, мамзаргьы иҳанаҳәозеи ажәашьаҭа «бзы »? П.К. Услар дшахәаҧшуаз ала, ажәашьаҭа абаза еиуеиҧшым ажәларқәа еиҧшымкәан рхы иадырхәоит: абадза, абсне, абасги, абхазы, обезы уб. егь. Араҟа ажәашьаҭа бз ауп, ҵакысгьы иамоу аӡы ауп аубых бызшәала (Услар, 1887, ад. 78). Ҵабыргны, ажәашьаҭа бзы ала ишьақәгыло аӡиас хьӡқәа ҳамоуп: Бзыҧ, Бзгәы, Бзыч, Бзогәы, Ҳобза, Бзыш уб. иҵ. Ш.Д. Инал-иҧа ишазгәеиҭо ала, Амшын Еиқәа Кавказ иахьаду аҧшаҳәаҿы: «абхаз», «абаза», «аҧсуа», еиҭакны иҳәоу етнонимк ауп, шьаҭасгьы ирымоу «ҧс», «бз» роуп. Абарҭ ажәашьагәыҭқәагьы аҧсуа-адыга хылҵшьҭрақәа еицырзеиҧшу суб-стратуп, насгьы «ҧсы» иахылҿиаауа ажәақәа аҧсшәаҿы шьарда ыҟоуп (Инал-иҧа, 1965. Ад. 46, 56, 99). Ажәакала, бзы аубых бызшәала «аӡы» ҳәа аанагоит, ҧсы аҧсуа – адыга бызшәақәа рҿы уигьы «аӡы» ҳәа аана-гоит. Алингвист Р. К. Гәыблиаҧҳа лгәаанагарала, ҧсы «еиҭаҵуа амасса» ҳәа аанагоит – аӡы, аҳауа, ахылҩа-ҧсылҩа, асы уб. егь. (Гәыблиа, 2004,
ад. 58-59).


 135 


Ҳара ҳгәаанагара, ажәашьаҭа бзы ҳзызҿлымҳау аетноним аҟны, иаа наго зынӡа даҽакуп; логикала уазхәыцуазаргьы бзы – аӡы аетноним ахь аиагара ҧсабаратәым, ҩбагьы, бзы ала ишьақәгыло аӡиас хьӡқәа, хыхь ишаҳарбаз еиҧш, акымкәа – ҩбамкәа иҟоуп, руа изыдҳәалатәу узҳәом. Иаҳа иҧсабаратәуп ажәашьаҭа бзы – абыз, абызшәа иадҳәалазар. Иаҳҳәап, абырзенқәа раҧхьаӡа Амшын Еиқәа Кавказ иахьаду агаҿа ианықәнагала, ара инхоз ауаа ианрыниа, ианеиқәшәа, иразҵаар ауан: «Шәара шәзакәыда, шәзеиуада?» – ҳәа. Аҭакс ара инхоз иҟарҵарц рыл-шон абас: «Ҳара бызшәак ала ицәажәо ҳауп», мамзаргьы «Ара инхо бызшәак змоу ҳауп» - ҳәа. Абасала аетноним «абаза» ҳахәаҧшыр еиҳа иаанарҧшуашәа иаабоит. Насгьы ажәашьаҭа бз аҧсуа-адыга бызшәақәа рҟны «абз» «абызшәа» ҳәа ауп иаанаго. В.Е. Кәарҷиа дшахәаҧшуала, бз иадҳәалоу аетнонимқәа зегьы шьаҭас ирымоу а-бз аҧсуа-адыга бызшәақәа еицырзеиҧшуп. Насгьы иаанагоит бызшәакала ицәажәо – «одноязычные» ҳәа. Иара убри аетноним аҧсуа-абзуа абз аҟынтәи ишьақәгылоит. Аба-сала ишьақәгыло, абызшәа иадҳәалоу аетнонимқәа адунеи ажәларқәа рҭоурых аҿы имаҷымкәаны иаҳҧылоит. Даҽакала иаҳҳәозар, абызшәа аҟнытәи ишьақәгыло аетнонимқәа рацәаны иаҳҧылоит. Автор иҟаиҵо алкаа абас иҟоуп: «… абаза является древним автонимом и связано с абхазо-адыгской языковой средой. От него же произведены варианты абазг, абаск, абхаз, аҧсил, аҧсуа. От этнонима абаза происходит название страны, территории Абаза, Абазия» (В. Кәарҷиа, 2006, ад. 64-65). Иахьатәи Абхазия-гьы урҭ ирхылҿиааит. В. Кәарҷиа иазгәеиҭоит: «… термин абаза и апсуа имеет общее происхождение, поэтому неверно рассматривать их раздельно» (иара уа).

Иахьа араб тәылақәа рҟны инхо аҧсуа хылҵшьҭрақәа жәпаҩык жәлас, шьаҭамырӡгас ирымоуп Абаза. Уи шыҟалаз, изхылҿиааз ҵаҟа ҳалацәажәоит. Уажәы ҳазааҭгылоит аетноним «Абаза» иадҳәалоу аилагарақәа иҟоу, аҭҵааратә ҵабырг ашьақәыргылара иацәыхароу ҳәамҭақәак.
XX ашәышықәса, хықәкыла 20–50-тәи ашықәсқәа рзы СССР
аҳәынҭқарра дахагылеит хылҵшьҭрала- милаҭла иақырҭуаз, ҟазшьала, хымҩаҧгашьала ицәгьаршҩыз абандит И. Сталин. Уи изыҳәан ауаҩы иҧсҭазаара акәым, ажәларқәа рнырҵәара, рҭоурыхтә ҧсадгьыл аҟнытәи рахгара, милаҭк даҽа милаҭк адҿаҳәалара, бҕьыцк анкашәо изаҩызан. Уи инирҵәеит акгьы зхарамыз миллионла ауаа, аханатә идгылоз зе-гьы, рыҧсадгьыл иахигеит Кавказ ашьхарыуаа: ачеченцәа, аингушқәа, аҟарачқәа, абалҟарқәа уҳәа. Гәҭакыс иман Қырҭтәыла аимпериа маҷны аҟаҵара, уи аҳасабала 1931 шықәсазы Аҧсны наганы Қырҭтәыла иадиҳәалеит изымҵысуа, уи иахагылаз Н. Лакоба дыдиршьит Қарҭ, нас далагеит аҧсуаа рбызшәа рҿыхра, қырҭцәаны рыҟаҵара. Ари агьынгьаштә усаҿы рҕьажәҩас диман Аҧсны ииз агыруа – Л. Бериа. Урҭ рхаан Аҧсны, ма аҧсуа жәлар рыхьӡ иаартны иузымҳәо аҭагылазаашьа ҟаҵан. Ари зе-гьы Сталин уаанӡа (1913 ш.) теориала ииҳәахьаз – амилаҭ маҷқәа еиҳа ирацәаз рыларӡыҭра иақәшәон.


 136 


Абасеиҧш иҟаз аҭагылазаашьа анаҧҵаха ицәырҵит П. Ингороҟәа итеориа – аҧсуаа аҧсыуааӡам, урҭ қарҭвелтә хылҵшьҭрақәоуп ҳәа зҳәоз. Рыцҳарас иҟалаз, Сталини Бериеи раамҭа цеит, Ингороҟәагьы дықәҵит, аха уи ицәыригаз антинаукатә теориа иахьагьы ахархәара амоуп. Уи адгылаҩцәа (И. Адамиа, Ш. Месхиа, М. Лорҭқиҧаниӡе, Н. Ломо-ури, Н. Накашиӡе, Ш. Чхетиа, Г. Кулава, Г. Цулаиа, В. Шадури, Ш. Хондаӡе, З. Папаскири, Т. Гамкрелиӡе уҳәа) иахьагьы иаарҿашәо рҳәоит: зны аҧсуаа аҧсыуааӡам – қарҭвелцәоуп рҳәалап, уи ианалымҵлак – Аҧсны иаборигенцәоуп ақырҭқәеи аҧсуааи рҳәалап, уигьы акгьы аналымҵлак, аҧсуаа Аҧсны иааижьҭеи 200 шықәса роуп иҵуа рҳәалап, аҧсуаа ааигәа ашьхантә илбааит, ма абаза қырҭцәоуп (Т. Гамкрелиӡе) рҳәалап.

Абарҭ анаукатә ҵаҵҕәы змам ахәыцрақәа – ахҭҳәаақәа ирҿагыланы аҭак рыҩхьеит аҧсуа ҵарауаа аӡәырҩы (З. Анчабаӡе, Хә. Бҕажәба, Ш. Инал-иҧа, А. Папасқьыр, В. Бганба уҳәа), шәрыхәаҧш урҭ русумҭақәак: З.В. Анчабаӡе «Вопросы истории Абхазии в книге П. Ингороква «Георгий Мер-чуле» – грузинский писатель VIIIв. Труды АБИЯЛИ, т XXVII. Сухуми, 1956; Х. Бгажба. Некоторые вопросы этнонимики Абхазии. Труды АБИЯЛИ, т. XXVII. Сухуми, 1956. Ш.Д. Инал-ипа. Вопросы этнокультурной истории абхазов. Сухуми, 1976; А.Л. Папаскир. Обезы и их грузинские исследователи. Сухум, 2004; иара иусумҭа – Обезы в древнерусской литературе и проблемы истории Абхазии. Сухум 2005; иара иусумҭа: Обезы русских письменных источников (Историко-культурологический анализ). Диссертация в виде доклада на соискание ученой степени доктора исторических наук. Сухум, 2007; В.М. Бганба. К вопросу о происхождении и этноязыковой прина-длежности некоторых этнонимов древнего восточного Причерноморья.

– Абхазоведение. Язык, Фольклор, литература. Выпуск 1. Сухум, 2000, ад. 46–79. Убри аҟнытәи ҵаҵҕәы змам ахҭҳәаақәа рҿагылара ара иаҭахны исыҧхьаӡом. Изыхҟьозеи ақырҭуа ҵарауаа жәпаҩык аҭҵаара-еилкааратә ҵаҵҕәы змам атеориа иахьынҳаланы иахьырку?

Зегь раҧхьаӡагьы уи зхылҿиаауа: ари атеориа цәырҵит XIX ашәышықәса аҩбатәи азбжазы – аҧсуаа реиҳараҩык хырҵәаны рыҧсадгьыл ианықәырца , жәытәнатә аахыс изқәынхоз рыдгьылқәа ҭацәны ианынха ашьҭахь, аҧсуаа рымч анкәадаха, рҿахәы зҳәашаз анмаҷӡаха . Аҧсуаа рыҧсадгьыл Аҧсны акәымшәа раҧхьаӡа ахҭҳәаа ҟаиҵеит Д. Бақраӡе, 1889 шықәсазы.

XX ашәышықәса аҩбатәи азбжазы лымкаалагьы иаҧсыуаам ҳәа рыӡбахә рҳәо иалагеит абазгаа (Ҭ. Гамкрелиӡе уб. егь.), избанзар Аҧсни Қырҭтәылеи рҭоурых аҿы абазгаа-аҧсуаа ирылдыршаз рацәаӡоуп, инарыгӡаз ароль даара иҳаракуп. Иаҳгәалаҳаршәап ҿырҧштәқәак. Елин Геродиан II ашәышықәса аҩбатәи азбжазы хьӡи-ҧшеи змоу ахылҵшьҭра қәа ҳәа рыӡбахә иҳәоит колхааи, гениохааи, абасгааи (История Абхазии. Сухум, 1991. Ад. 51). IV–V ашәышықәсақәа рзы Мысыр игылаз римтәи архәҭақәа ирылан «арҕьарахьтәи абазгаа рышьаҟатә аруаа ргәыҧ» (Иара уа, ад. 52). VI ашәышықәсазы Трахеиатәи ахырҕәҕәарҭаҿы византиаа

18. "Алашара" №1, 2016 ш.            137 


рколониатә политика иаҿагылеит абазгаа (550 ш.). VII ашәышықәсазы абазгаа раҳ «Константинос Абазгиос» ихьӡын. Уи арҵабыргуеит бырзен бызшәала ихьӡ зҳәо атса иалху, Пицунда археологиатә жрақәа раан иааҧшыз амҳәыр. Уи ишьақәнарҕәҕәоит иара убасгьы усҟантәи аамҭазы абазгаа акыр ихьҧшымыз ахеиҿкаара шрымаз. (Иара убри аамҭазы абазгаа раҳҭынраҿы иргылан Амшын Еиқәа Кавказтәи аҧшаҳәаҿы зегь реиҳа ҟазарыла иҟаҵаз Анаҟәаҧиатәи ахырҕәҕәарҭа. Анаҩсан, аҧсуа хылҵшьҭрақәа зегьы реидкылара, нас реилаҵәара, жәларык раҳасабала рышьақәыргылараҿы аҧхьагылара (агегемониатә ҵакы змаз) рыман абаз-гаа. Аимператор Иустиниан ихаан аҩнуҵҟатәи ахьчаҩцәа злашьақәгылаз абазгаа рыла акәын.

Зураб Анчабаӡе ишазгәеиҭо ала, VI–VII ашәышықәсақәа рзы Абаз-гиа зхала ишьақәгылаз политикатә еиҿкааран, уи хәҭакахьала Византиа иахьҧшын ҳамҳәозар. Аҧсуа ҳәынҭқарра анышьақәгыла, Абазгиеи Аҧсилиеи анеидыла ашьҭахь, ари аҳәынҭқарра абазгаа рыхьӡ ахылеит, избанзар урҭ ахадараҿы игылан (шәахә. иусумҭа. Из истории средневе-ковой Абхазии. Сухуми, 1959. Ад. 62, 66).

Аҧсуа ҳәынҭқарра аҧсуа хылҵшьҭрақәа реидкыларала ианышьақәгыла, иарҭбаауа иалагеит аполитикатә ҳәаақәа, раҧхьа еиҿкааз аҳәынҭқарра иаднакылеит агырцәа рҵакырадгьылқәа – Егриси, нас IX ашәышықәсазы Амрагыларахьтәи Қырҭтәыла аҵакырадгьылқәа. Даҽакала иаҳҳәозар, иахьатәи Қырҭтәыла иаҵанакуа адгьылқәа ҳәынҭқаррак аҩнуҵҟа еидыз-кылаз аҧсҳацәа роуп, уи хьӡыс иамазгьы Аҧсуа ҳәынҭқарроуп.

Абас аҭоурых аҿы иҟаз ахҭысқәа рзыхгом иахьатәи ақырҭуа ҵарауаа. Урҭ рхәыцшьала, иахьа 100-нызқьҩык иҟоу аҧсуаа ирымамызт аҭоурых аҿы абысҟак аҵак ду змаз аусқәа рхагылара (аҧсуаа рхыҧхьаӡара ес-нагь имаҷны иҟазшәа – И.А.), рымҩаҧгара, насгьы дара ақырҭқәа зегьы ҳәынҭқаррак аҿы – Аҧсуа ҳәынҭқарраҿы реидкылара. «Ус ишҧаҟалоз, иахьа ақырҭқәа адунеи аҿы иҟоу ажәларқәа иреиҕьзар, ақырҭуа жәлар дрылиаазар адунеи аҿы еицырдыруа – Иосиф Сҭалин…» – Абас ихәыцуеит иахьатәи ақырҭуа ҵарауаа, ашәҟәыҩҩцәа, ажурналистцәа реиҳараҩык. Убарҭқәа ирхырҟьаноуп урҭ аҧсуаа – абаза аҧсыуаам ҳәа ахҭҳәаақәа, иҟам-ианым зырхәыцуа, изырҩуа. Мамзар академик Ҭ.В. Гамкрелиӡе (шәахә. иусумҭа) абазг-абхаз ақарҭвел хылҵшьҭрақәа ишрыдҳәалам изымдыруа дыҟам, аха иахьатәи аамҭа убасала дцәажәарц иднаҵоит аҟнытәи, ҵаҵҕәы змам хыҭҳәаала дцәажәоит, аамҭа ишиднаҵо, дызлоу иуаажәлар ишыргәаҧхо дацныҟәоит. Уимоу дазгәдуны аҧсуа бызшәа ҭызҵаауаз, аҧсуа ҵарауаа реиҵагылара иацхраауаз Қь.В. Ломҭаҭиӡегьы аҧсуаа дырҿадыргылеит дызлоу луаажәлар.

Аетноним «Абаза» иадҳәаланы даҽа рыцҳаракгьы ыҟоуп

1940-тәи ашықәсқәа рзы (аҧсуа жәлар рыӡбахә уҳәар аныҟамлоз) ленинградтәи аурыс ҵарауаҩ Л.И. Лавров икьыҧхьуа далагеит абаза


 138 


иадҳәалоу аусумҭақәа: «Обезы» русских летописей». СЭ. 1946, 4, Клас-совое расселение и племенное деление абазин в XVIII-XIX веках. СЭ, 1948, 4; Абазины (историко-этнографический очерк) КЭС. 1. М., 1955 уҳәа егьырҭгьы. Абарҭ аусумҭақәа рҿы Л.И. Лавров ицәыригоит аргумент змам агәаанагара: ажәытәан абазинцәа хаз иҟаз жәларын, аҧсуааи дареи реизааигәахара урҭ реидынхалара иахылҿиаауеит ҳәа, насгьы абазинцәа Нхыҵ Кавказҟа ииасаанӡа хаз ҷыдала рҽалыркаахьан (?). Ари «аартра» иадгылаз аӡәык-ҩыџьак ҟалеит, иаҳҳәозар, Н.Г. Волкова, Е.П. Алексеева, М.С. Ҭҳаиҵыхә уҳәа (шәрыхә. урҭ русумҭақәа). Аха аҵарауаа еиҳараҩык ргәаанагара даҽакала иҟоуп: абазинцәа – ашәуаа аҧсыуала, хылҵшьҭрала, ҭоурыхла иабазақәоуп – иаҧсыуаауп, урҭ еиҳараӡак

– тапанҭаа XIV-тәи ашәышықәса инаркны аланаа аҭаҭар-монголқәа ианықәырца ашьҭахь Аҧсны еиуеиҧшым арегионқәа зегьы рыҟнытәи Нхыҵ Кавказҟа ииасыз роуп. Абазинцәа – ашәуаа, ашьхарыуаа Аҧсны еиуеиҧшым арегионқәа зегьы рыҟнытәи Нхыҵҟа ишиасыз дырҵабыргуеит атапанҭатәи – ашьхаруатәи адиалектқәа рҟынгьы ацәажәашьа ҷыдақәа иахьанӡагьы еиқәханы иахьыҟоу, насгьы ақыҭақәа рыхьӡқәа, аҧсуааи абазинцәеи еицырзеиҧшу ажәлақәа (Агрба, Аӡынба, Кәыџба, Кьылба, Маршьан, Кәаӡба, Капба, Чкотуа уб. егь.).

Л.И. Лавров итеориа адгылаҩцәа убысҟак иаланахалеит, иханагалеит аҧсуаа-абаза зегьы абазинцәахеит, урҭ ракәхеит Аҧсуа ҳәынҭқарра шьаҭазыркыз , асаӡқәа, аҳчыҧсаа, ҧсҳәаа зегьы абазинцәахеит, урҭ ахьӡ ҷыдагьы рзырыҧшааит – «Южные абазины». Аҧсуаа-абаза Аҧсны анҭыҵгьы ҭыҧ рмоуит, Ҭырқәтәыла инхо зегьы «абаза» ҳәа ирышьҭоуп, ашәҟәгьы иҭаҩуп, ус анакәха, урҭ абазинцәоуп ҳәа иҩуеит М.С. Ҭҳаиҵыхә (шәахә. иусумҭа: Очерки истории абазин конца XVIII-XIX вв. Сухум, 1992. Ад. 161). Иџьашьатәу, абри ашәҟәы арецензент ҳәа сара сыхьӡгьы аҵаҩуп, арахь сара исмырбаӡакәан.

М.С. Ҭҳаиҵыхә ишәҟә ҿыц «Абазины. Страницы древней и средневе-ковой истории» захьӡу аҟны (Черкесск – Карачаевск. 2006) ахқәа руакы абас ахьӡуп: «Абазги – древнеабазинское племя: историографические итоги (ад . 67). Алкаас автор иҟаиҵогьы абас иҟоуп: «Абазги являются прямыми предками современных абазин… предки абазин (Абазги) оби-тали на территории древней и средневековой Абхазии, начиная со II в. н.э. …» Ишаабо ала, абаза-аҧсуаа араҟагьы ҭыҧ рмоуит. Абас еиҧш ауп дышхәыцуа академик Ҭ. Гамкрелиӡегьы, аха Ҭҳаиҵыхә дызлаиеиҧшым, уи абаза-абазгаа қырҭқәеитәит. Аҧсуаа-абаза рҭоурых еимҵәатәуп ҳәа раҳазшәа, дасу дышзахәо ала иара иахь дахоит.

М.С. Ҭҳаиҵыхә аҵыхәтәантәи ишәҟәаҿы абазинцәа ретногенез дахьалацәажәо Л.И. Лавров игәаанагара ихы иархәо , абас иҩуеит: «…уже в начале нашей эры абазги (предки абазин – М.Т.) были известны отдельно от апсилов (предки абахазов – М.Т.), и это значит, что уже и тогда не смешивали протоабазин и протоабхазов» (Ад. 38). Анаҩстәи адаҟьаҿы (39) ҳаҧхьоит: «На основе этого термина «абаза»… с XVIII в.


 139 


упрочился русский термин «абазин». Автор дшахәаҧшуала, ҳера инар-кны авторцәа зыӡбахә рҳәоз абазгаа иахьатәи абзыҧқәа Аҟәеи Гагреи рыбжьара инхо аҧсуаа-абаза рахь ус рымамзаарын. Урҭ аус ахьрымоу XVIII ашәышықәсазы ишьақәгылараны иҟаз абазинцәа рҿакәзаарын. Абазгаа-абаза шьаҭанкыла Аҧсны иқәҵзаап, избанзар Аҧсуа ҳәынҭқарра аиҿкаараҿ хадара зуз абазинцәа зхылҵыз ракәзаап (Ад. 98). Автор деилаҧаҭеит, зны абазинқәа ззаигәаз адыгцәа ирзааигәан инхоз асаӡқәа

– «Южные абазины» роуп (урҭ аҭоурых аҿы саныгаа ҳәа ирышьҭан – И.А.), аха нас даақәгьежьны абаза абазины ахьеихаршалаз шьаҭак ахьрымоу азы абазгаа ирыдикылоит. Зны Л.И. Лавров иконцепциа аҵарауаа рга-нахьала аӡәгьы даҿамгылацт иҳәоит (ад. 35) иара уаҵәҟьа, ад. 36 аҟны, З.В. Анчабадзе Л.И. Лавров диҿагыланы, дышҩашьаз атәы иҳәоит. Л.И. Лавров абазинқәа рзы иконцепциа шиашамыз иҩхьеит апрофессор Ш.Д. Инал-иҧагьы. Уи ииҳәо абас иҟоуп: «Вряд ли, однако, прав Лавров, ус-матривая причину сходства абазинского и абхазского языков в их былом соседстве и культурном влиянии абхазов, а не в ближайшем этническом родстве этих не так уж давно разошедшихся народов» (Абхазы, 1965. Ад. 370). Аха иҟоуп ара Ш. Инал-иҧа узлаиқәымшаҳаҭхаша. Иаҳҳәозар: «… имеются веские основания полагать, что абазины до своего пересе-ления на Сев. Кавказ представляли собой обособленную часть единого абхазского этнического массива…» (иара уа). Аха иабаҟоу абазинцәа ҭыҧк аҟнытәи шьаҭанкыла ихҵәаны Нхыҵҟа ицеит зҳәо аҿырҧштәқәа? Даҽа мҳаџьыррак ыҟазма?

М.С. Ҭҳаиҵыхә иусумҭақәа хықәкыла ҳзырзааҭгылаз – акы иара даҳҩызоуп, дҳашьоуп. Аха Аристотель ишиҳәаз еиҧш: «Платон сара дысҩызоуп, аха аҵабырг еиҳагьы исҩызоуп?», ҩба – аҭоурыхтә фактқәа еилаганы уанцәажәо, зыгәра угогьы аӡә дҟалоит. Убас иҟалеит «Юж-ные абазины». Раҧхьа Лавров игәаанагара иҳәеит « абазинцәа хазы жәларны ишьақәгылахьан Амшын Еиқәа аҧшаҳәаҿы ианынхоз» ҳәа. Уи инацҵаны Волкова Амшын агаҿа инхоз абаза – аҧсуаа « южные абазины» ҳәа рзылҳәеит, абазинцәа хынҳәны Нхыҵ Кавказнтәи Амшын Еиқәа аҧшаҳәахьы иааз џьушьап. Аха уи дадгылеит Ҭҳаиҵыхә иеиҧш ихәыцуагьы. Аҭоурых аҵабырг рацәак ззымдыруа ари рылаҵәеит. Убас, ааигәа Шәача–Маиҟәаҧ иҭыҵыз ашәҟәы «Топонимы российского Чер-номорья» захьӡу аҿы, автор В.И. Ворошилов асаӡқәа, аҳчыҧсаа, цәџьаа, аибҕаа, ҧсҳәаа «южные абазины» рыхьӡиҵеит. Абар ишиҩуа: «Садзы (садзен, садзуа, асадзкуа) это, по видимому, самоназвание приморских абазин» (?) (Ад. 106). Иабааигеи абри аҩыза ахҭҳәаа, аҧхьаҩ деилазго? Ма даҽакы: «Никто не занимался его (асаӡ бызшәа – И.А.) исследовани-ями ни в период пребывания джигетов на Кавказе, ни, тем более, после их выселения в Турцию, где этот маленький народ ассимилировался еще быстрее чем убыхи» (Ад. 108). Ари аҩыза амц иҳәоит егьи иусумҭаҿгьы (История убыхов. Ад. 58). Автор араҟа аргамаду амц иҳәоит, имдырра иахҟьаны.


 140 


Акы. Асаӡқәа, аҳчыҧсаа, цәџьаа уҳәа еиқәхеит, урҭ ртрадициатә (бызшәатә) ҷыдарақәа еиқәырханы, рҽеидкыланы инхоит Ҭырқәтәыла. Убас, иахьа Ҭырқәтәыла иҟоу асаӡ қыҭақәа ҳәа иҧхьаӡоуп: Қәызлықә, Қьемалие (ҳамышьаа ахьынхо), Чаибашьы, Ақбалық, Ионгалық, Ташьбурун, Бычкыдере, Ҧсырӡха, Қарадере, Цхьынара, Гебешь, Месудие (Тахирбеи иқыҭа); ахчыҧсаа рқыҭақәа ҳәа иҧхьаӡоуп: Калиақ, Кәарацәгьа, Нуф-рен-Аҧсара, Чықәрҳан, Аҧсара – Соуқ-су, Ҭагәарақь, Чақаллық, Бычка; цәџьаа рқыҭақәа ҳәа иҧхьаӡоуп: Ҳасаидере, Ельмабаҳча (Аҵәаҭра), Ҟәҩынчеиз (Бильеџьық азааигәара). Абарҭ ақыҭақәа рыхьыӡқәа анҵоуп акырынтәи Ҭырқәтәылаҟа сныҟәарақәа раан (2003, 2005 шш. рзы). Насгьы абарҭ ақыҭақәа рҟны инхо зегьы (асаӡқәа, аҳчыҧсаа, цәџьаа) хаз-хазы рхы шалыркаауагьы, ҳаҧсыуоуп ҳәа рхы рыҧхьаӡоит, рдиа-лект-цәажәашьатә ҷыдарақәа шрымоугьы. Арҭ еиқәаҳаҧхьаӡаз асаӡқәеи, аҳчыҧсааи, егьырҭ абзыҧқәеи, џьгьардааи (абжьыуаа уахь ирыздырӡом

– И.А.) реиҧш, Сҭампыли Болуи ақалақьқәа рыбжьара инхоит. Урҭ ибзи-аны ирдыруеит ирыланхо ашәуаа-абазинқәа рқыҭақәагьы: Ормақьеҩ, Қеҧеқли, Ҧазарқьеҩ, Ҳасанбе иқьеиҩ. Ашәуаа – ашьхаруаа (абазинқәа) еиҳа ирацәаны инхоит амрагыларахь: Сивас, Иозгаҭ, Чорум, Токаҭ уҳәа рыкәшамыкәша. Ажәакала, досу рҭоурыхтә ҧсадгьылаҿ ишынхоз еиҧш рхылҵшьҭратә хдырра рымоуп, асаӡцәа, аҳчыҧсаа, цәџьаа, ҧсҳәаа «абазинцәоуп» ҳәа зларзуҳәо акгьы иалаҟам, ус зҳәо аргамаду амц шырҳәо иккаӡа иааҧшуеит.

Ҩба. Асаӡқәа – аҧсуаа рдиалект ҷыдарақәа аҧсуа ҵарауаа иҭырҵаахьеит. Убас, Баҭым акәшамыкәша инхо аҧсуаа (урҭ реиҳараҩык саӡқәоуп – И.А.) рцәажәашьа аҷыдара ҭылҵаахьеит Е. Қь. Кьылба, урҭ аҭҵаарақәа мҩаҧган 1970-тәи ашықәсқәа рзы (шәрыхәаҧш лусумҭақәа). Лыҭҵаарақәа иҟалҵо рыла: аҧсуа бызшәа адиалектқәа ируакуп асаӡ цәажәашьа. Асаӡ диалект абзыҧтәи ашьхартәи ирыбжьагылоуп. На-сгьы, иахьа Фериа инхо аҧсуааи ашьхарыуааи рцәажәашьала аамҭала еизааигәаны, уимоу етноҵакырадгьылк аҟны инхон (1983, ад. 89; 2000, ад. 40). Ҭырқәтәыла инхо асаӡқәа рцәажәашьа хықәкыла, урҭ ахьын-хо ақыҭақәа рыҟны днеины иҭиҵаахьеит аҧсуа ҵарауаҩ, алингвист, афилологиатә наукақәа рдоктор В. А. Чрыгба. Уи иусумҭа «Расселение абхазов в Турции» захьӡу аҟны иҟаиҵо алкаа хадақәа абас иҟоуп:

Ҭырқәтәыла инхо аҧсуаа ргәыҧқәа абасала рҽыршоит: абзыҧқәа, џьгьардаа – абжьыуаа, гәмаа, ҵабалаа, ҧсҳәы – аҳчыҧсаа, асаӡқәа, цәџьаа (Ад. 260-261). Ашьхартәи адиалект иаҳа ирзааигәоу абзыҧтәи

– абжьыуатәи, атапанҭатәи аасҭа, уиезгьы уи уҧхьаӡар ҟалоит тапанҭатәи абзыҧ-абжьыуатәи ирыбжьагылоуп ҳәа. Асаӡ диалект акәзар абзыҧ-аб-жьыуааи ашьхартәи рыбжьара иҟоуп. Аҳчыҧсаа рцәажәашьала асаӡқәеи абзыҧқәеи адиалектқәа ирыбжьагылоуп. Иааидкыланы В. Чрыгба аҧсуа диалектқәа абас ала еишьҭаиргылоит: тапанҭа, ашьхаруа, асаӡ, аҳчыҧсы, абзыҧ, абжьыуа (Ад. 262). Автор асаӡқәа – аҧсуаа еиҳаны иахьынхо 12 қыҭа инареиҳаны иҟоуп (Ад. 268-271) ҳәа иҧхьаӡоит. Урҭ


 141 


ақыҭақәа рҟны шаҟа ҭӡы нхо, уаҟа жәлақәас иахьа иҟоу дрылацәажәоит. Анаҩсан иазгәеиҭоит: асаӡ диалект аҧсуа бызшәа иахәҭакны ишыҟоугьы, ҕәҕәала ианыҧшуеит абзыҧтәи абжьыуатәи адиалектқәа ишырзааигәоу, ашьхартәи, тапанҭатәи раасҭа (Ад. 275). Асаӡқәеи, аҳчыҧсааи, цәџьааи еиқәдырхеит рцәажәаратә ҷыдарақәа, ркультура, азеиҧш аҧсуатә хдыр-ра. Аха атәым дгьыл аҟны абызшәа аиқәырхара уажәшьҭа изалшом. Урҭгьы игәыҭшьаагоу аубых бызшәа иахьыз лассы ирыхьыр алшоит (ад. 277) ҳәа ихиркәшоит аҵарауаҩ иажәа.

Асаӡқәа ирызкны амонографиа иҩит апрофессор Ш.Д. Инал-иҧа. Уи иусумҭа «Садзы» захьӡу аҟны дазааҭгылоит урҭ рҭоурых, хылҵшьҭрала изду, рбызшәа, ретникатә хдырра, XIX ашәышықәсазтәи асаӡқәа рҵакырадгьыл, рсоциалтә еилазаашьа, аубыхқәеи дареи реимадара, «Аҧсын ду» ишызыҟаз, ашәуааи дареи реимадара, рынхамҩатәи рыуаажәаларратәи бзазашьа, рдоуҳатә культура уб. егь. Ҳарзааҭгылап апрофессор асаӡқәа ирызкны иҟаиҵо алкаақәак, насгьы иара ииҩыз абызшәала.

«Садзы – это особая этнографическая группа, обособленная часть абхазского этноса, которая издавна и до второй половины прошлого столетия (XIX в. – Ю.А.) обитала компактно на исконной своей террито-рии в северо-западных районах исторической Абхазии, сохраняя в то же время… особенности своего ригинального языка, культуры и быта…» (Ад. 37). 1830-тәи ашықәсқәа рзы Амшын Еиқәа Кавказтәи аҧшаҳәаҿы аҭҵаарақәа (аҧшыхәрақәа) мҩаҧызгоз Ф. Торнау иажәақәа рыла «от Ана-пы примерно до р. Шаке жили адыгские племена натухайцев и шапсугов, между Шахе и Саша (Сочи) находились убыхи, а территория от Саше до Ингури занята была абхазами («абазинами»), называющими себя «апсуа». Торнау агәра ганы дыҟан асаӡқәа шаҧсыуааз. Уи иҩуан: «Садзы – поко-ление одноплеменное с абхазами, говорящее с ними одним и тем же языком без всякого приметного изменения» (Ад. 50). Асаӡқәа ретникатә ҳәаақәа ҳәа Ф. Торнау иҧхьаӡон аӡиас Шәачеи Гагреи рыбжьара (Торнау, 1999. Ад. 484).

Ишаабо ала, Ҭырқәтәыла аҵакырадгьылаҿ иахьанӡагьы инхоит асаӡқәа, аҳчыҧсаа, цәџьаа, урҭ рцәажәаратә ҷыдарақәагьы, ретникатә хдыррақәагьы еиқәырханы ирымоуп – ҳаҧсыуаауп ҳәа рхы рыҧхьаӡоит, аҧсышәала ицәажәоит, «южные абазины» ҳәа зларзуҳәаша иарбанзаалак акгьы иалаҟам.

Ҭырқәтәыла иҟоу аҧсуа хылҵшьҭрақәа зегьы: асаӡқәа, аҳчыҧсаа, цәџьаа, аибҕаа, ҳамышьаа, чуаа, шәашаа, ҧсҳәаа, абзыҧқәа, гәмаа, дал-ҵабалаа, џьгьардаа (абжьыуаа), ашәуаа, ашьхарыуаа Абаза ҳәа ирышьҭоуп. Аха ари ззымдыдруа шьоукы, Асовет аамҭазы еиҧш иахьагьы, «абаза» — абазинқәа ҳәа ирыдыркылоит, убри иахҟьаны ари атәылаҿы инхо аҧсуаа рыӡбахә зынӡагьы ирҳәаӡом. Ҭырқәтәыла официалтә статистикаҿгьы зыӡбахә ҳәоу абаза роуп, насгьы уаҟа иарбоу (уажәы уигьы иаҟәыҵит

— Ҭырқәтәыла ауааҧсыра ашәҟәы рҭаҩраҿы амилаҭқәа адырбаӡом, иҧсылману зегьы ҭырқәцәоуп ҳәа иҧхьаӡоуп — И.А.) аҧсшәа (ахатәы


 142 


бызшәа) ада акгьы ззымдыруаз ракәын, абаза ҳәа ирыҧхьаӡоз урҭгьы 10–15-нызқьҩык ракәӡан иҟаз, 1950-тәи, 1960-тәи ашықәсқәа рзы.

Еиуеиҧшым ахыҵхырҭақәа рыла, иахьа Ҭырқәтәыла аҵакырадгьыл аҟны аҧсуа-абаза зегьы шәнызқьҩыла иҟоуп, урҭ еиҳараҩык ҳаҧсыуаауп рҳәоит, ҳашәыуоуп, ҳашьхарыуоуп зҳәогьы ыҟоуп . Асаӡқәа «ҳсаӡ-ҧсыуоуп» рҳәоит, аҳчыҧсаа рҽалкаара – ара Кавказ ианыҟаз иахьын-хоз аҭыҧ иадырҳәалоит, амилаҭ азы «ҳаҧсыуоуп» ада даҽакы рҳәом. Уимоу, аҧсуара аныҟәгараҿы дара ашьхарахь инхоз зегьы реиҳагьы иаҧсыуаны, аҧсуарагьы ныҟәыргоны рхы рыҧхьаӡоит. Ашьхарахь ин-хоз – мдаҩеиаа ҳәа изышьҭаз, шәсаӡқәоума ҳәа уразҵаар мап ркуеит, «Ҳара ҳаҧсыуаауп» рҳәоит, асаӡқәа ирзааигәаны ишынхозгьы. Иахьа Ҭырқәтәыла инхо асаӡқәа, ма аҳчыҧсаа абзыҧқәа – Гагреи Гәымсҭеи рыбжьара инхо, антикатәи аамҭазы абазгаа ҳәа изышьҭаз, «южные аба-зины» ҳәа зларзуҳәаша акгьы рыдҳамбалеит. Нас асаӡқәа, аҳчыҧсаа ма абзыҧқәа «южные абазины» рзызҳәо аргументс ирымоузеи? Аргумент ыҟаӡам, ус иаҭахны ирыҧхьаӡоит азы ирыҩуеит, аха иабаҟоу аҵабырг?


Абаза араб жәлақәа рҟны

Иахьатәи араб тәылақәа – Сириа, Иорданиа, Мысыр (Египет) уҳәа рыҟны инхо аӡәырҩы, Кавказ иадҳәалоу, рыжәлаҵәҟьа анаҩсан иацырҵоит Аба-за. Уи зыхҟьазгьы – арҭ атәылақәа рҟны инхоз, аҧсуа хылҵшьҭрақәа иреи уаз, хыҧхьаӡарала ирацәамызт. Урҭ зланхоз араб милаҭқәа ирыламӡырц азы, еидызкылоз ахьӡ – абаза жәлас, хьыӡҷыдас ишьҭырхит.

Абазақәа иахьа араб тәылақәа рҟны инхо, ишиашаз Кавказынтәи уахь инанамгаӡеит: шьоукы мамлиукцәан, шьоукы аҭырқә ҭуџьарцәа ирҭиит, даҽа шьоукы ахҵәара ду – амҳаџьырра ҳәа изышьҭоу аныҟаз, Ҭырқәтәыла ианнанага иргәамҧхакәан, дырҩегь ихҵәаны араб тәылақәа рахь ицеит. Сириа инхоз аҧсуаа 1967 шықәсанӡа Голантәи аҳаракыра ҳәа иахьашьҭоу инхон, аха ари аҭыҧ ауриацәа (Израиль) рнапахьы ианиас, уа инхоз аҧсуааи ачерқьесқәеи хҵәаны Дамаскҟа иааит. Уа иахьааиз амилаҭ рацәа ианрылаха рбызшәа рхашҭуа иалагеит, иахьа уа инхо аҿар рхатәы бызшәа рыздырӡом. Иааидкыланы аҧсуа-абаза ҳәа ахдырра змоу, иахьа 1000-ҩык иреиҳам.

Мысыр инхо аҧсуаа- абаза иахьа зхатәы бызшәа здыруа, уи ала ицәажәо аӡәгьы дыҟаӡам. Амала, 1960-тәи ашықәсқәа рынҵәамҭазы ара инхоз Абаза – ҳәа ажәла змаз рхыҧхьаӡара 8000 рыҟнынӡа инаӡон. XXI ашәышықәса алагамҭазы Мысыр инхоз, Абаза ҳәа ажәла змаз, Т.М. Шамба ишааицҳауа ала, 25–30-нызқь рыҟнынӡа инаӡон.

Мсыр инхо, Абаза ҳәа ажәла змоу реилазаараҿы аиқәаҵәақәагьы (анегрцәа) ыҟоуп. Уи зыхҟьо ахҭыс абас иҟоуп:

200-ҟа шықәса раҧхьа, амал рацәаны измаз, Ҳасан захьӡыз ашеих, аҭырқәцәа ирымихәҳаит 24-ҩык аҧсуа ҭыҧҳацәа, дара зегьы Аҟәа


 143 


азааигәарантәи иқәыргаз ракәын. Ашеих Ҳасан уаанӡагьы 6-ҩык аҳәсақәа иман, урҭ рахьтә 4-ҩык аҧсылман зин ишаҵанакуаз ала, официалла ашәҟәы иҭагалан, урҭ рнаҩсан иаахәан иман ефиопкаки индианкаки. Алакә аҿы ишыҟало еиҧш, ашеих иааихәаз аҧсуа ҭыҧҳацәа ирхылҵит 18-ҩык ахацәарҧари, 18-ҩык аҭыҧҳацәеи. Аха уи акәым иссиру: аҧсуа ҭыҧҳацәа аҩнаҭаҿы хыҧхьаӡарала ианеиҳаха, рыхшара зегьы жәлас Абаза рырҭеит, аҧсшәа ддырҵеит, иныҟәырго иалагеит аҧсуа ҵасқәа, ақьабзқәа, амаҭәаҩыҭәа, иаҳҳәап, аҟап-ҟаҧқәа. Аҧсуа ҳәсақәа рыхша-ра реиҧш, ашеих егьырҭ иҳәсақәа ирхылҵызгьы иара ашеихгьы Абаза ҳәа ажәла шьҭырхит, урҭ реилазаараҿ дҟалеит аефиоп ҭыҧҳа илхылҵыз аиқәаҵәагьы (анегргьы). Абасала, аиқәаҵәақәагьы Абаза ҳәа ажәла ры-маны иҟалеит.

Абри ахҭыс еиҭалҳәеит аҧсуа ҭыҧҳа, аетнолог, Мысыр ҭацас ирымаз Лариса Қәычбериа- ҧҳа (Шәахә. лыстатиа: «Араб тәылақәак рыҿтәи аҧсуаа рхылҵшьҭра ретнографиа аҟнытә». Аж. «Алашара», 1971, 5. Ад. 76-81).

Араб тәылақәа рҟны инхо аҧсуаа рҽеидкыланы иҟоуп, рмилаҭтә хдыр-рагьы рымоуп, еиҳараӡакгьы Сириеи Иорданиеи инхо. Кавказынтәи уахь инеиз иааидкыланы шаркис (ачеркезцәа) ҳәа ирышьҭоуп изланхо арабцәа, избанзар урҭ – адыгцәа хыҧхьаӡарала еиҳауп, насгьы кавказаа ҵасла-ҟазшьала еиҧшуп. Иахьа уажәраанӡагьы кавказаа арабцәа ирыламҩашьо иҟоуп. Ақыҭақәа рҟны инхо аҧсуаа, шамахамзар, адгьылқәаарыхроуп занааҭ хадас ирымоу. Урҭ, аиҳабацәа, ҩ-бызшәак рыла ицәажәоит: аҩны аҧсышәала еицәажәоит, адәахьы – раб бызшәала, аҿар аҵара рҵоит раб бызшәала. Аҧсуаа, шамахаӡак акәымзар, аҧсуа хьыӡқәа рымоуп, аҿар рыжәлақәаҵәҟьагьы рыздырӡом, аха милаҭла изеиуоу рыжәла Абаза иргәаланаршәоит. Ақалақьқәа рҿы инхо аҧсуаа еиҳарак акреиҭарсра

– ахәахәҭра ауп занааҭс ирымоу. Ахацәа аӡәырҩы арратә маҵураҿы иҟоуп, авиациа зегьы иреиҕьаршьоит. Ааигәанӡа арҭ атәылақәа рҟны аибашьыга ҳаирпланқәа ирықәтәаз еиҳарак аҧсуаа ракәын. Урҭ аӡәырҩы аҧыршьа рҵеит СССР еиуеиҧшымыз арегионқәа рҟны.

Араб тәылақәа рҟны инхо аҧсуааи адыгцәеи иахьынӡазалшо рҵасқәеи рқьабзқәеи ирықәныҟәоит. Шамахаӡак акәымзар иуҧылом аҧсуа ҭыҧҳа араб диццо, ма аҧсуа арҧыс араб ҭыҧҳа дааиго. Ара инхо рхыҧхьаӡара амаҷра иахҟьаны екзогамиа аилагарахь ииасыз ыҟоуп. Даҽакала иаҳҳәозар, аҧсуа ҭыҧҳа дааигоит, дареи-дареи рыда аӡәгьы дрылар-галом. Аҧҳәысҳәараҿы, аҧсуа ҵасқәа ирықәныҟәоит, амала, асалон аҿы (аресторан аҿы) ачара аныруа, Аҧсынгьы ишыҟарҵо еиҧш, аҭацеи амаҳәи еиддыртәалоит. Бжьаратәла аҧсуа арҧыс 25 ш. ихыҵаанӡа ҧҳәыс дааигом, 30 шықәса ирҭысны ҧҳәыс даазгозгьы уҧылоит. Аҧҳәызба 17 шықәса данырҭыс нахыс хаҵацарахь лхы хоуп (Иара уа, ад. 78).

Иахьа Мсыр ииз, Абаза ҳәа ажәла змоу уи аҳәынҭқарраҿы еицыр-дыруа маҵура уаауп, иҟоуп аҟазара аусзуҩцәагьы, иара убасгьы иҟоуп аусӡбаҩцәа, адукатцәа, анџьнырцәа, афицарцәа, аҧырҩцәа, абизнес


 144 


знапы алаку. Иҟоуп иара убасгьы еицырдыруа ашәҟәыҩҩцәа, апоетцәа, артистцәа, ажурналистцәа. Аха рыцҳарас иҟоу, урҭ рахьтә (ажурналист Фиқри Абаза ида) аӡәгьы Аҧсныҟа дмааӡацт. Сириеи Иорданиеи инхо аҧсуаа реиҧш рҭоурыхтә ҧсадгьыли дареи еимадам, уигьы – Аҧсны аҳәынҭқарра ахьыҧшымра аназхаҵаха ашьҭахь, иӡбахо зҵаароуп ҳәа агәыҕра ҳамоуп. Ҳәарас иаҭахузеи, ахала акгьы ҟалаӡом, азҵаара аӡбара иацныҟәатәуп, ицатәуп, иаатәуп, аигәныҩра ҟалароуп… уимоу, хыҵхырҭақәак ишырҳәо ала, егьырҭ аҩадатәи Африка атәылақәа рҟынгьы (Тунис, Марокко, Судан, Ефиопиа уҳәа) Абаза ҳәа ажәла змоу нхоит, аха уи шҵабыргу ашьақәыргыларазы иацныҟәатәуп – ицатәуп-иаатәуп, хықәкылагьы иҭҵаатәуп.




Алитература

1.Латышев В.В. Известия древних писателей о Скифии и Кавказе. Вес-тник древней истории. 1948, 1.

2.Папаскир А . Л. Обезы русских письменных источников (историко-куль-турологический анализ). Диссертация в виде научного доклада на соискание ученой степени доктора исторических наук. Сухум, 2007.

3.Гулиа Д.И. Собрание сочинений. Том шестой. История Абхазии. Эт-нография. Сухуми, 1986.

4.Услар П.К. Этнография Кавказа. Языкознание. Абхазский язык. Тифлис. 1887.

5.Инал-ипа Ш.Д. Абхазы. Историко-этнографические очерки. Второе пе-реработанное, дополнительное издание. Изд. «Алашара», Сухуми, 1965.
6.Гублия Р.К. Абхазо-адыгские этимологии. Сухум, 2004.
7.Кварчия В.Е. Историческая и современная топонимия Абхазии (Исто-рико-этимологическое исследование. Сухум, 2006.

8.Анчабадзе З.В. Из истории средневековой Абхазии (VI-XVIIвв.). Сухуми, 1959.

9.Бганба В.М. К вопросу о происхождении и этноязыковой принадлеж-ности некоторых этнонимов древнего Восточного Причерноморья. – Аб-хазоведение. Язык, фольклор, литература. Выпуск 1. Сухум, 2000.
10.История Абхазии. Сухуми, 1991.

11.Гамкрелидзе Т.В. К проблеме историко-этимологического осмысле-ния этнонимии древней Колхиды. (К истории термина «абхаз» - «абазг»). Вопросы языкознания, 1991, 4.

12. Лавров Л.И. «Обезы» русских летописей. Советское этнография, 1946, 4.

13.Волкова Н.Г. Этнонимы и племенные названия Северного Кавказа. М., 1973; ее же – Этнический состав населения Северного Кавказа в XVIII
– начале XIX века. – М., 1974.

19. "Алашара" №1, 2016 ш.            145 


14.Алексеева Е.П. О происхождении и расселении абазин в середине века. Проблемы этнической истории народов Карачаево-Черкесии. – Черкесск. 1980.

15.Тхайцухов М.С. Очерки истории абазин конца XVIII-XIX вв. (этнокуль-турные связи с народами Северо-Западного Кавказа). Сухум, 1992.

16.Тхайцухов М.С. Абазины. Страницы древней и средневековой истории.

– Черкесск – Карачаевск. КЧГУ, 2006. 17.Инал-ипа Ш.Д. Абхазы. Сухуми, 2006.

18.Ворошилов В.И. Топонимы Российского Черноморя. История и этног-рафия в географических названиях. Издание второе, исправленное. Сочи
– Майкоп, 2005.
19.Ворошилов В.И. История убыхов. Майкоп, 2006.
20.Килба Э.К. Лексические особенности речи батумских абхазов. Ж. «Мацне» (Вестник АН ГССР. Серия: язык, литература). Тбилиси, 1979, 2; Некоторые особенности речи батумских абхазов. Аж. Алашара, 1980, 1 (на абх. яз.); Фонетические особенности речи батумских абхазов. Ежегодник Иберийско-Кавказского языкознания. Тбилиси, 1980, 7; Особенности речи батумских абхазов. Тбилиси, 1983; О диалектной базе речи батумских абхазов. К проблеме садзского диалекта. Фольклор. Литература. выпуск, 1. Сухум, 2000. Ад. 39-45.

21.Чирикба В.А. Расселение абхазов в Турции. В кн.; Ш.Д. Инал-ипа. Садзы. историко-этнографические очерки. М., 1995. Ад. 260-277.

22.Инал-ипа Ш.Д. Садзы. Историко-этнографические очерки. М., 1995.

23.Торнау Ф.Ф. Воспоминания и документы. Секретная миссия в Черке-сию русского разведчика барона Ф.Ф. Торнау. Нальчик. «Эь-фа». 1999.

24.Қәычбериа Л. Араб тәылақәак рҿтәи аҧсуаа рхылҵшьҭра ретног-рафиа аҟнытә. Аж. Алашара, 1971, 5.
























 146 


ааӡара




ШЬУРБЕИ ЦАРГӘЫШ


АҚӘРАМАҶ

(Ацикл аҟнытә)

Мшыбзиақәа, аҭаацәа! Мшыбзиақәа сҳәоит, аха сзацәажәо аӡәы иоуп (ақәрамаҷ), избанзар, абри ақәрамаҷ иасҳәоз шәара зегьы ишәаҳартә иҟоуп, иҟоуп моу, иаҭахынгьы избоит.

Иара убас ала, сцәажәара шәара зегьы ишәызкноуп ишыҟало, ҳаҭыр зқәу аҭаацәа! Ақәрамаҷ, иҟалап, уаб иакәзаргьы абас уааины, саҧхьа уаатәаны иуасҳәо азыӡырҩра удызҵаз. Ас уаб иҳәатәы хаҵаны уааира сара даара ахә ҳаракны исшьеит, избанзар, ари иаанаго ауаҩрахьы амҩа ақәзаароуп. Аиаша уасҳәап, даара чмазаҩык иакәымзар, ауаҩрахь зхы зырхаз дуаҩы бааҧсны дҟалаӡом. Амала, ибааҧсым зегьы еиҧшны иуаа бзиахоит ҳазҳәом аха. Усгьы абзиарахь зхы зырхаз урҭ хар змам уаахоит.

Ақәрамаҷ, ус иануҭахха, иуасҳәап имӡакәа, шәарҭ ақәыҧшцәа шәзы ауаа абзиагьы рҳәоит, абааҧсгьы рҳәоит. Ааи, зеиуахк уҭаху ацәажәатә рыҧшаауеит шәара шәзын. Аха, уажәы ара исзыӡырҩуа итәоу узы исҳәо абзиа акәхоит.

Уара уан дудыруеит, уи уара узын иааҟалымҵац иҟоузеи. Амла уалыр-куамызт, ахьҭа акәзар, уааигәа иаалышьҭуамызт, ацқьара уара иугмызт, еснагь уеиқәҷаб, уеиқәыуанҭа уҟан уҩызцәа рыгәҭаҿы. Ишҧасҳәари уан уара узы адәы дықәын, еснагь дувагьежьуа улбон-улаҳауан, уаргьы убри гәаҭан, сара уахьынӡаздыруа, уан пату-ҳаҭыр лықәҵаны лҳәатәы хаҵауа улыцын. Уи уаҩран, иуаҩроуп, абзиара ауп изызку. Уаб иакәзар, уи уан лаҟара аамҭа изуқәырӡуамызт, еснагь деилахан, аха уара акы угижьуамызт, уҩызцәа рыгәҭаны хьӡи-ҧшеи змоу, здырра ыҟоу аӡәы уакәны уҟаларазы, зегьы ҳаҭырла иузныҟәаларц, уи ихҧшала уааӡара даҿын, дацклаҧшуан, игәеиҭон, дахылаҧшуан ухырхарҭа ауаҩрахьы ихаратәы аҟалара. Ааи, уи иааилшоз акы угирхомызт, иахьагьы иугижьуам, ууаҩхара дахылаҧш, дацхраауеит. Аиаша уасҳәап, уи дбаагәараны думоуп, уи дахьыҟоу шәарҭак уааигәара иааиуам. Уи уара уамашәа уиҭахуп, уаргьы игәоуҭоит, уаргьы ҳәаак амамкәа дуҭахуп. Шәыпатуеиқәҵара ҿырҧшыгоуп!

Аха усгьы, уара узладырҽхәо ан бзиа дахьумоуи, аб бзиа дахьумои рзы акәӡам. Уара узладырҽхәо ууаҩытәыҩсаратә хырхарҭа иумоу ахьҵоуроу азоуп. Ааи, ауаҩрахь ихоу ахырхарҭа бзиа умоуп, ауаҩра еиҳау мал ыҟам адунеиаҿ. Уазхәыци, узну амҩа шаҟа имҩа бзиоу, имҩа чаҧоу!


 147 


Ауаҩы ааӡарыла иауа рацәаӡоуп уи иуаҩхараҿы. Аха ауаҩы илҵуа ибзиоума ицәгьоума азҵаараҿы иара ихаҭа ибзоуроу еиҳагьы еиҳахоит. Анаука излаҳәо ала, ауаҩы илҵуа 80% зыбзоуроу ихаҭа иоуп.
– Ақәрамаҷ, акы уҳәар уҭахушәа збоит, изакәи?

– Исҳәар исҭаху, 80% ауаҩы илҵраны иҟоу ихаҭа иоуп изыбзоуроу ҳәа ишәҳәаз ауп. Уи шԥаҟало, уажә сара сани саби ракәӡами, нас, сзааӡо? Ирҳәо акәӡами иҟасҵо? Нас, сзакәу аиҳараӡак дара ракәӡами изыбзо-уроу? 80 % сзакәхо сара изласыбзоурахозеи?

– Ауаҩы ауаа ирҳәо имаҳар, иани иаби ирҳәо дацымныҟәар, убасҟан дбааҧсхоит. Илҵраны иҟоу (абзиахара) 80% ҟазҵогьы убри аҳәатәхаҵа ра, аӡырҩра иҟаиҵо ауп, аха ишаҳҳәаз еиҧш, амӡырҩра ҵигар, усҟан ибзиара акәымкәа ибааҧсра акәхоит 80% зыртәо. Убри азы иаҭахуп ауаа рзыӡырҩра, ирҳәо арҳара, ацныҟәара...

– Еиҭа уҳәыҵәы-ҳәыҵәуеит акы уҭахушәа, уазҵаарашәа узбоит, иҟалеи?
– Ааи, исзеилымкааз рацәахеит.
– Изакәи уи?

– Изакәу шәымбои, жәаха шәанцәажәоз афилософ Епикур ииҳәо ҳәа ишәгәаҧханы ишәҳәон, усҟан акы ианысҵеит, – иҳәан, иџьыба иааҭганы даҧхьеит: «Если в жизни ты сообразуешься с природой, то никогда не будешь беден, а если с людским мнением, то никогда не будешь богат», ҳәа. Нас, уажәы ауаа ирҳәо шәшәырҳа, шәӡырҩла ҳәа иҳашәҳәаз, Епикур ииҳәаз иақәшәаӡомеи? Уаҟа ауаа ргәаанагара лыҵшәак амамшәа иаҳәеит, нас ҳара ҳашҧазхәыцри?

– Ақәрамаҷ, узҵаара даара иҵаулоуп, исгәаҧхеит. Ауаа ирҳәо уазыӡырҩыр ахәҭоуп анырҳәо, уи ауаа зегьы ирҳәо ҳәа акәӡам ишыҟоу. Ишаҭаху, узҭаху, узҭахыҵәҟьоу, иуҵамшьыцуа иузааигәоу роуп зҳәатәы хауҵаша, уагьззыӡырҩша. Ауаа зегьы ирҳәо уҳәар, урҭ егьа рҳәап, абзи-агьы зҳәо дҟалап, аха абааҧсы зҳәогьы еиҵахом. Ақәрамаҷ, иудыруаз, ажәлар раҟара иҟәышу аӡәгьы дзыҟалом. Избан акәзар, уа еизгоуп ауаа нагақәа рыхшыҩ, ражәа, ргәаанагарақәа, ари аиҳарак иахьааҧшуа аус дуқәа рҿоуп, азҵаара ҭбаа дуқәа рыҟноуп, атәыла, амилаҭ рлахьынҵа аӡбараҿоуп.

Ажәлари ауааи ара акакәны ирыхәаҧштәым, абри удыруазааит, ақәрамаҷ.

Ажәлар рҟәышра ауп изҵишьуа Римтәи афилософ Сенека – «Приро-да желает малого, людское мнение – бесконечно многого» – ахьиҳәо. Ажәакала, Ақәрамаҷ , афилософцәа ииашам акгьы рымҳәаӡеит. Ара ауаа еснагь узықәныҟәаша амҩа шуздмырбо ауп изҵшьу. Уи ус иагьыҟоуп.

Ақәрамаҷ, уазхәыци, ҳаҩнқәа, ҳуадақәа, ҳгәашәқәа зегьы ацаԥхақәа рымоуп, ҳандәылҵуазар иаҳаркуеит. Ҳзыцәшәозеи, абга аума? Мап! Ауаҩы. Ауаҩы абзиагьы ныҟәигоит, аха абааҧсгьы ныҟәигоит. Ажәакала, ауаа еиԥшым. Убри ала уахәаҧшуазар, ауаа зегьы рыгәрагара аҵкыс,


 148 


аԥсабара ҟәыш ацныҟәара, аҧсабара азакәанқәа рықәныҟәара иаҳа ишеигьу, абри иазхәыцтәуп. Ақәрамаҷ, афилософцәа уанрызхәыцуагьы, урҭ ирҳәо ахаҵара иаҳа ишфеидоу еилукаауеит.

Ааи, ауаҩы данҽеимха, иузимуа ыҟам – уиҭиуеит, уиҧсахуеит. Ақәрамаҷ, еиҭауасҳәоит – узҭаху ирҳәо урҳала, узҭахыми узҭахны
иуацәажәои еилыргала, убас ауаҩрахь ухы рханы уцала!
– Исзеилкаауам, ауаҩра ишҧалагатәу?

– Ауаҩра ишалагатәу умбои, Ақәрамаҷ, уахьыҟазаалак, узҿызаалак, акны умаашьакәа иаҳа иахәҭаны иубо ныҟәгала. Исҳәап абас, уааигәа иҟоу ауаа иузныҟәар шуҭаху аиҧш дара уара урызныҟәала, убри уаҩрахоит. «Отнесись к другим так, как тебе хотелось бы, чтобы они относились к тебе, – вот самый верный способ нравиться людям, какой я только знаю»,
– иҳәеит Честерфилд, иҧа дилабжьо.

Уахьыҟазаалак ҟалоит ауаҩра напы аркразы. Абри иаҳҳәазгьы азхоит ауаҩра алагаразы? Даҽакала иаҳҳәозар, ауаҩра алагаразы аамҭагьы аҭыҧгьы рыҧшаара аҭахӡам.

Уара уқалақьуаҩуп. Ақәрамаҷ, уқалақь бзиа иубозароуп. Иаҳҳәап, ҷкәынцәақәак ақалақь агәҭа ианыршәланы иаауеит еицәхасуа, насгьы азараҟьа ирфо ацәақәа рҿы иҭыршәшәаны икарҧсоит. Убас иубар ухы шымҩаҧгатәу уасҳәап, уи уара иудыруазаргьы ҟалап аха. Усгьы иудыруеит, ақалақь аҿы иааувалалакгьы аҧсшәа раҳәашьа ыҟам. Аҧсшәа зоуҳәо иудыруа, уздыруа роуп. Аха, уажәазы азараҟьацәақәа амҩаду ианҧсало иаауа аҷкәынцәа узымдырауазаргьы аҧсшәа роуҳәар акәхоит. Избан акәзар, урҭ рацәажәара ухәҭахоит, иҟарҵо шиашам дырдырразы. Аҧсшәа роуҳәароуп пату ақәҵаӡаны, ма игәааргьы ауеит. Урҭгьы умбои, ирыхьуа мдырроуп, ирзымааӡаз уаауп, иааӡазар, усгьы ҟарҵарымызт.

Излауала урҭ аҷкәынцәа лаумырҟәыкәа ираҳәатәуп ишиашам. Урҭ ираҳәатәуп, ақалақь ацқьара зегьы ишеицаҳусу, уара ухы дара ирыдкылашәа, имгәааратәы, насгьы ихадараны идырдыртәу ақалақь цқьаны иҟаларц азы амҩақәа зегьы ишреиӷьу –ақалақь АМҞЬАШЬРА.

Ас анузыҟаҵа, уаҩра духоит, жәлар рҿахәы уҳәеит ауп иаанаго. Уи да-ара иҳаракырахоит. Усҟан, уи збаз, узҭаху, иуџьыршьоит, иуеигәырӷьоит, узцәымӷу уҵашьыцуеит. Иудыруаз, Ақәрамаҷ, ажәлар рус иахаҵгыло шиакәу, ажәлар раҧхьа идыргыло. Ари еилкаау усзааит уара узыҳәа!

Иуҧыло аӡәы удырны аҧсшәа уеиҳәозар, уаанҿасшәа ааҟаҵаны аҭак иҭа, иаанҿастәызаргьы, уаанҿас, иҳәатәызар, аҩны шәышҧаҟақәоу ҳәа, уи – шәеибадырра ишуднаҵо иҳәа. Аҧсшәа заҳәатәу еиҳабык уа-аивалозар ушьаҿа ааиҵакны уааиҿаччашәа ааҟаҵа, нас иара иуеиҳәоит аҧсшәа, иҟалап, уҧсынҵра духааит ҳәа ажәақәакгьы, ма уи зыҧсахуа даҽа ажәақәак уеиҳәаргьы. Ажәакала, аиҳабы уиҿакәаӷьны аҧсшәаҳәара аҭахым, уара уарҧшӡом, уара узырҧшӡо, ишаҳҳәаз еиҧш, уҧха-шьаҧхаҵара акәхоит. Уи иаҳа уҳаранакуеит, иаҳа уеиҿнакаауеит, иаҳа ауаа ургәанарҧхоит.


 149 


Илхыҵуазаалак (зынӡа дхәыҷымзар) аҧҳәыс ашәаҿы даауҿаҳар, аҧхьа амҩа лара илыҭа, уи еиҳа иаамысҭашәахоит.

Иуасҳәоит аҽакгьы. Азеиҧш ҭыҧаҿы, иаҳҳәап, автобус шәҭоуп уҩызеи уареи. Уа шәара шәымацара шәыҟазар шәышцәажәареиҧш ацәажәара ҧхашьароуп. Шәцәажәара зегьы алахәымзар шәыбжьы ныҵакны ауп шәшеицәажәаша. Уи аамысҭашәароуп, иҧшӡоуп, иламысуп, иуҭахызар, иагьаҧсыуароуп.

Ақәрамаҷ, уара иудыруама асас дуҭаар иныҟәгашьа? – Издыруагьы ыҟамкәа, аха исзымдырқәогьы еиҳауп, сара макьана асасцәа рыдкы-лара сҽазысымкыц, уи макьана иаҿу саб иоуп, уи идыруеит ҳәа сыҟоуп зегьы...

Уи азы уаасзыӡырҩ, Ақәрамаҷ, сара издыруа уасҳәап: асасцәа зегьы еиҧшым, арҭ зегьы доусы ихәҭоу ҳәа уалагар адырра цәгьахоит. Убри азы иреигьуп иудырыр аҧшәма ихәҭоу убри ауп иныҟәугаша. Асас ихәҭоу ҳәа уалагар, уи ихымҩаҧгашьагьы ахә ақәҵатәхоит, дахьынтәааз, дызха-аз аҵакы, дызмилаҭу, дызлаузыҟоу уҳәа узхәаԥшыша рацәахоит, аха урҭ зегьы мариахоит уара иухәҭоу анудыруа.
Аиеи, раԥхьа идыртәу аԥшәма ихәҭоу ауп.

Асас ихәҭоу уи уара сасра уанцо уазхәыц. Ма иара иныҟәигааит. Еи-лукаама!?

Уаахәмаршәа иуҳәозар, доусы ишәыхәҭақәоу ныҟәыжәгар, аусгьы ҟазҵо убри ауп.

Ақәрамаҷ, жәаха узбон ҵаҟа адәаҿы шәаныхәмаруаз, иугәала шәома?

Убысҟан усгәаҧхеит ухымҩаҧгашьала, иуҳәақәаз уажәақәа рыла. Ақәрамаҷ, иуасҳәап зегьы иреиӷьу аҟазшьақәа: ауаҩра аныҟәгара, агәыҭбаара, адырра ҵаула арҳара. «Один день образованного человека дольше самого долгого века невежды» – иҳәеит Посидон.

Хыхь еиқәаҳаԥхьаӡаз аҟазшьақәа зқәашьымхаз рзы иҟахуп аҟазшьа бзиақәа, даараӡа хәла иҳаракымзаргьы, усгьы иҵоурақәоуп. Урҭ абарҭ роуп: пату-ҳаҭырла ауаа рԥылара, аԥсшәа карҵәаны аҳәара, аус ажәа хымҧадатәра, ахымҩаԥгашьа бзиа. Абарҭ злоу рааигәара аҟазаара, рацәажәара маншәалоуп.

Хыхь еиқәаҳаԥхьаӡаз иреигьу аҟазшьақәа рахьтә реиҳа аџьабаа зҭах хо – адырра ҵаула арҳароуп.

Ақәрамаҷ, абри аџьабаа зҭаху ҳәа иаҳҳәо адыррарҳара, ааи, раҧ хьаҵәҟьа иџьабаауп, аха нас адырра ахазынара агьама ануклакгьы, аџьа-баа аҭыԥан иԥсыршьагаха иузыҟалоит. Усҟан ашәҟәыҧхьара ҳәа уажәы шәара ақәыҧшцәа шәзы иџьабаау, шәхала иҧшааны ҧсшьара ҳасабла шәаҧхьо шәҟалоит, уа адырра ҵаулақәагьы шәырҳалоит. Иудыруаз, Ақәрамаҷ, узыхьӡаз аус уарааҧсаӡом, узхьымӡаз ауп узырааԥсо.

Зны иџьабаауп, нас ишнеиуа иҧсыршьагахоит, уи џьашьатәӡам. Ааи, избанзар, уа иубоит ажәа бзиақәа, ахҭыс ссирқәа, ахшыҩҵак ҟаимаҭқәа,


 150 


ауаа ссирӡақәа рхаҿсахьа лашақәа, убас, ирацәаны гәахәала иудукылаша. Урҭ зегьы ҧсыршьагахоит уара узын.

Ақәрамаҷ, знык абас ауаҩрахь, адырра ду ацны, узкылсыр, нас аду-неи уара узы ихаахоит, илашахоит. Уаҧхьаҟа иаақәгыло азҵаарақәа зегьы рҭак аҟаҵашьа уақәшәо уҟалоит. Уаҧхьа иаақәгыло азҵаарақәа аҭак азыҟамҵара, ма иҽеимкәа рыҟаҵара иаанарҧшуа – ааӡамроуп, ма иҽеимкәа иуоуз ааӡароуп.

Ақәрамаҷ, иудыруаз, адырра – ҟәышрарҳагоуп, иҟалап иара ахаҭагьы ҟәышроуп уҳәар ауазаргьы. Арҭ зынӡа еидҳәалоуп, иҭибагоит. Иҟәышу иоуп адырра ҵаула зырҳауагьы, уи ирҳауа адырра, иҟәышра иацнаҵоит.

Ауаҩытәыҩса дарбанзаалак , дҟәышума, дгаӡоума зегьы ирымо-уп рхатәы хәыцра, аҧсҭазаара аныҟәгаразы, аха иҟәышым, адырра зызмырҳаз ауаҩы, аҧсҭазаарацқьа ҳәа зымаҵ иуа иара иеиҧшхоит (игаӡашәа).

Убри азы аус утәуп, ухы аџьа аурбароуп, аҩада аҳаракырахь, ацқьарахь ихалатәуп. Ус ззыҟаҵаз ауаҩы, аҟазшьа ссирқәа иара иҿы аҧшәымара руа иҟалоит.

Ақәрамаҷ, зны-зынла шәарҭ ақәыҧшцәа аҩны бзиа, ашәҵатәы бзиа, амашьына бзиа шәҭаххалоит, урҭ зегьы раахәара ауеит аҧара умазар, аха заахәара амуа – адырра ҵаула, агәыҳалалра, агәыҭбаара уҳәа роуп. Дара убарҭ роуп ирҳатәу, урҭ адәқьан аҟны ирҭиӡом, ухы иалыршаны иурҳароуп, иуаҳама?! ИРҲАТӘУП!

Ажәакала, аџьа рацәаны иубома, имаҷны иубома зегь акоуп, ууаҩхара уара унапаҿоуп иахьыҟоу. Иҳамҳәахьеи, 80% уара узеиԥшрахо уара иубзоуроуп. Аха дыҟахыми дзыхшаз иарҳәо акәымкәа аҽакы ныҟәызго, убри иуаҩра 80% иазыртәом. Уи иуаҩымра 80% инеиҳангьы иартәозар акәхап. Аха ҳара иаҳҭаху, убзиахара 80% уара иубзоурахар ауп. Уани уаби уи ауп иззыԥшу.

Убзиаз, АҚӘРАМАҶ! Уаҵәы ашьыжьынӡа. Абзиараз!




















 151 


СВЕТЛАНА ТАПАӶӘУАԤҲА


АХӘЫҶТӘЫ ФОЛЬКЛОР – АПЕДАГОГИКАТӘ КУЛЬТУРА
АҾИАРАҾЫ

Ахәыҷтәы фольклор аматериалқәа ҳаԥсуа жәлар егьырҭ рҿаԥыцтә рҿиамҭақәа ржанр хкқәа раасҭа зымҽхак дуу, ахәыҷқәа рааӡараҿы рмилаҭтә хдырра арккара, рыжәҩахыр аибыҭара, реилибакаара, реихаҵгылара, реицхыраара, акультура аҿиара уасхырс иамоу, аԥсуа жәлар ржәытә-рҿатә, рҵас-рқьабз, раԥсуара инарҭбааны иаазырԥшуа, изыхьчо абаҟақәа ируакуп. Аԥсуаа рҿы ааӡара атема зегьы реиҳа азҿлымҳара зырҭоз, зыхә ҳаракны иршьоз ак акәын.

«Аҵеи бзиа – амилаҭ зегьы дыртәуп, изҽеимхаз – ани аби» – рҳәон. Даара акрызҵазкуа мыругақәаны иҟоуп ахәыҷы ихәыцра, игәынкылара,

игәырҵҟәыл аарԥшраҿы ажәлар рҟынтәи иаауа ахәмарра хкқәеи урҭ ирыдҳәалоу рлогикатә гәаанагара зырҿио арҿиамҭақәеи. Урҭ ахәыҷқәа рыкәша-мыкәша ирбо адкылара, системала агәынкылараҿы, хымԥада абаратә-моторикатә координациа ашьақәгылара аҟны даара ацхыраара ду рнаҭоит.

Ари аԥсуа жәлар рпоезиа иазку аизгақәа рҿы , иара афольклорист Ш.Хь.Салаҟаиа иеиқәиршәаз ахрестоматиа аҟны хык, ҷыдала ахәыҷтәы фольклор иазкуп.

Ишдыру еиԥш, аԥсуа жәлар рҿаԥыцтә рҿиамҭа аматериалқәа реизга-реи рыҭҵаареи иалагоит а-?)-тәи ашәышықәса аҩбатәи азбжазы.

Аԥсуа хәыҷтәы жәлар рпоезиа ҷыдала аҭҵаараҿы аԥхьатәи аԥышәа Р.Ҳашԥҳа лыхьӡ иадҳәалоуп. Уи илыҩуан: «Абхазский детский фольклор заслуживает пристального внимания, как с педагогической точки зрения теории искусства , литературоведения, а также, как наиболее древняя форма народного словесного творчества, представляет немалый интерес и для языковедов» ҳәа.

Иазгәаҭатәуп, аԥсуа фольклор ажанрқәа рыгәҭаны, лымкаала ахәыҷқәа ирызку аҿаԥыцтә рҿиамҭақәа макьана иахьынӡахәҭоу ишыҭҵаам.

Ахәыҷтәы фольклор, ҳәарада, ахәыҷы-ԥшқа раԥхьатәи ицәанырра зырҿыхо, жәлар иаԥырҵаз шьардаӡа зҵазкуа сахьаркыратә рҿиамҭоуп. Еиуеиԥшым урҭ ахәыҷтәы хәмарра хкқәа реилазаашьеи, рымҩаԥгаратә формеи ахәыҷқәа рхәыҷтәы хшыҩзцара иазнарҳауеит, рыхшыҩ арҵаруеит, иарлахҿыхуеит, ршьамхы арласуеит, иааӡоит.

Аԥсуа жәлар рпоезиа. Еиқәдыршәеит Д. Гәлиа, Хә. Бӷажәба, Аҟәа, 1944. Аҩбатәи аҭыжьра Аԥсуа жәлар рпоезиа. Еиқәиршәеит Б. У. Шьынқәба. Аҟәа, 1958, ад. 278-285

Аԥсуа жәлар рҿаԥыцтә рҿиамҭа. Ахрестоматиа. Еиқәиршәеит Ш.Салаҟаиа. Қарҭ–Аҟәа, 1957

Хашба Р. А. Абхазский детский фольклор. 1980


 152 


Меижьарада, ас еиԥш иҟоу аестетикатә ҟазшьа змоу ажәлар рметод ахәыҷқәа ирылазырҵәо, урҭ зааӡо реиҳабацәа роуп. Алу аӡы амч ала ишыгьежьуа еиԥш, ахәыҷы иԥсҭазаара ҿыц аҿы ицәырҵуа ицәанырра ҿыцгьы иамоуп иара ахатәы мчыкгьы.

Ахәмарра ахәыҷқәа ргәахәара шьҭнахуеит, урҭ рзы ахәмарра даара ихәарҭоуп. Жәлар рпедагогика иабзоураны ахәыҷы ашкол дҭааланӡагьы иоуеит раԥхьаӡатәи дыррақәак. Уи иоуз адыррақәа ирыбзоураны ахәыҷы ициз ибызшәа ихаҿы иааиуа иалагоит.

Иазгәаҳамҭарц залшом, кырзлаз, аԥсуа хәыҷтәы фольклортә поезиа аматериалқәа жәпакы ахархәара роуртә ишзыҟамлаз, ишыбжьаӡыз. Ҳәарада, уамак зхымҵуа ҳаԥсуа хәыҷтәы литература аизҳазыӷьараҿы уи акырӡа ианыԥшит. Ицәыӡ духеит. Аԥсыуак уи згәы иалам дыҟоуп ҳәа сгәы иаанагом. Аха иагьа ус иҟазаргьы, аԥсуа хәыҷтәы фольклортә материалқәа реидкылареи, ахәыҷқәа ирызку ажәеинраалақәеи, ацуфарақәеи, аҵара аминистрра иҭнажьыз «Ажәаҳәа арҿиара ахәыҷ баҳчаҿы» (аметодикатә цхыраагӡа аиҵбыратәи агәыԥқәа рҿы), адырраҭарақәеи акры зҵазкуа ус дуны иаақәгылт ахәыҷқәа рааӡареи ҳаԥсуа хәыҷтәы литература аҿиараҿи.

Ишдыру еиԥш, афольклор иԥсабаратәу, насгьы ҿырҳәалатә формала ишьақәгылоу акоуп. Ари хәыҷи дуи ирзеиԥшу формоуп.

Ҳәарада, иалкаау ажәақәеи ажәеицааирақәеи реиҭагара иагьа иуадаҩзаргьы, ритмла ишьақәгылоу асахьаркыратә ажәақәа рфункциа, рхықәкы, рҵакы еилкаауп, ахҿиаа зауа аҵла адацқәа реиԥш еилышьуп, рфольклортә шьаҭа ӷәӷәоуп.

Ажәакала, ахәыҷтәы фольклор ахәыҷы иԥсихика аҵара ишахыҵхырҭоу еиԥш, уи аԥсуа хәыҷтәы литература аҿиарагьы иашьагәыҭуп. Иара убас ахәыҷтәы хәмарра хкқәа рҿы иаҳԥыло зетимологиа ашьақәырӷәӷәара уадаҩу ажәақәеи ажәеицааирақәеи, аԥсуа жәлар рхәыҷтәы фольклор иаҵкаруп, иаҟәырҷахоуп.

Ишыжәдыруа еиԥш, ажәытәан аԥсуаа рыбзазаратә ԥсҭазаараҿы (ашәарыцара иадҳәалоу) реицәажәара «маӡа бызшәатә » лексикала ишьақәгылан. Иџьашьатәым ахәыҷқәа ас еиԥш иҟоу рифмала еиқәдыршәо ахәмаррақәа, реиҳабацәа рҟынтәи иаагоу маӡалатәи аицәажәаратә алек-сика-фразеологиатә ажәар иаҟәырҷахазар?! (С.Т.).

Ахәыҷтәы зеилкаара уадаҩу ажәақәа, ажәеицааирақәа реихышәшәара аритм уахи-ҽни изызҳауа аԥшқа ишьа-ида иалоу иоптимисттә цәанырра арҿыхоит.

Ҳхылҵшьҭрақәа шеишықәсалатәи рԥышәа иабзоураны, еизакны иҳамоу, ауааԥсыра рдоуҳатә культура иахылҿиааз ахәыҷтәы рҿиамҭақәа, абиԥарақәа еидызкыло ааӡагатә шәагазагақәоуп. Амилаҭтә хаҿра еснагь аԥсы ҭоуп.

Ҳамҩашьо иаҳҳәар ҳалшоит, уи ицқьаны ицәырызго ахәыҷқәа роуп ҳәа. Убри аҟнытә, ахәыҷқәа имилаҭтәу аҷыдарақәа рылааӡараҿы асаби ибла аныхты инаркны игәы иқәҩыроуп аԥсуаа рмузыка-фольклортә тра-

20. "Алашара" №1, 2016 ш.            153 


дициа иашьашәалоу ижәытәтәиу ааӡараҿы хадара зуа амелодиатә ритмла еиқәыршәоу ашьҭыбжьеиҿкаарақәа. Ихадаратәны агара ашәақәа рцәаҳәа (арефрен) «Шьышь, наани, уа наани, хәыхәу наани, уа наани!»

Аԥсҭазаара аӡлагара алу ишаҩызоу еиԥш, ауааԥсыра рҭоурыхгьы дара зыдҳәалоу рыԥсҭазаара иаҟәырҷахоуп.
Ааӡаратә система хыҭҳәаала иҟьалан иааӡом, мчыла иузышьақәыргылом, уи абиԥарак аҟынтәи даҽа биԥарак ахь ииасуа ауаҩытәыҩса иԥсҭазаара иалҵыз феноменуп.
Ааӡаратә ус гәыцәс, шьаҭас иамоу раԥхьаӡа иргыланы аҭаацәароуп
– ани аби.

Асаби дани асааҭ инаркны, иааӡара уҽазумкыр, нас аамҭа уцәахыԥоит ҳәа иҟоу агәаанагара иашоуп ҳәа сгәы иаанагоит. Уи иааӡаратә система ианымԥшырц залшом иара дызхылҵыз амилаҭ ртрадициатә культура ашьҭамҭақәа. Уи бласаркьоуп ахәыҷы иааӡараҿы, амилаҭ аҭоурых иа-уасхыруп.

Меижьарада, ажәлар рыԥсабара , рдоуҳатә культура иахылҿиааз акоуп итрадициатәу амилаҭ-ааӡаратә система. Ҳәарада, уи асистема иа-нумбааларц залшом, хыхь ишазгәаҳҭахьаз еиԥш, доусы урҭ зтәу ажәлар рхаҿра адагьы, иара убас, жьрацәарала еизааигәоу ажәларқәа рҭоурых шьақәзырӷәӷәо, рҭеиҭԥш аҷыдарақәа аазырԥшуа аелементқәа.

Ишаадыруа еиԥш, Кавказ иқәынхо ажәларқәа рҿаԥыцтә рҿиамҭақәа ржанр хкқәа реиԥшзаара иара аҭоурых амоуп, аинтерес ду аҵоуп, иацтәи, иахьатәи, уаҵәтәи аԥсҭазаара аҿиара, аихаргылараҿы. Хымԥада ари даара иактуалу зҵаароуп.

Ҳабиԥарақәа ражәа хьыршәыгәқәа, рҵасқәа, рқьабзқәа, урҭ ирхылҵуа апоезиа рхатә ҷыдарақәа рымоуп. Иалкаау ахаҿра рныԥшуеит. Рыҩныҵҟатәи рдәахьтәи ҭеиҭԥш ианубаалоит а ԥсуа ижәытәӡатәиу ажәларқәа дышрыдыҧхьаӡалоу. Уи ибызшәагьы ҽа милаҭ бызшәак ишузадымԥхьаӡало, иԥсадгьылгьы даҽа дгьылк ишаламҩашьо, аԥсуа иаԥсуара – ламысуп, ихшыҩ иаӡбуа нцәахәыс иамоугьы «Аламыс» ауп ҳәа иԥхьаӡоуп.

Ажәакала, ес ииуа ициуазароуп ихатәы бызшәахь абзиабара. Зхатәы бызшәа, зыԥсадгьыл бзиа избо, апатриотизм цәанырра злыжжуа иоуп из-дыруа аԥсуара аныҟәгара, амырӡра, аԥсадгьыл абзиабара шакәу мҳәырс иамоу.

Зегьы раԥхьаӡа иазааҭгылатәуп аетнопедагогика иалоу итрадициатәу, иԥсабаратәу, ахәыҷы иааӡара иазку атеориа.

Иазгәаҭатәуп насгьы, аетнопедагогика аетникатә гәыԥқәа р-емпи рикатә ԥышәаҿы ахәыҷқәа рааӡара, адырра рыҭара, аморалтә-етикатә, аестетикатә хдырра рыларҵәара ишашьагәыҭу.

Убри аҟнытә, иаадыруазароуп аетнопедагогика шәышықәсала еидҳәалоу ажәлар ртрадициатә қьабзқәа, зықьшықәсалатәи ауаатәыҩса рдоуҳатә еихьӡарақәеи, азеиԥш уаажәларратә доуҳатә мазара аҭоурыхи шыҭнаҵаауа.

Иара убасгьы, аныӡаара амҩа иқәу ажәларқәагьы рҟазара лыхқәа, урҭ рҭоурыхтә ԥсҭазаара ашьҭамҭақәа, иккаӡа аетнопедагогикатә


 154 


цәыргақәҵақәа рыла ихаҭәаауеит. Ус анакәха, ауаҩытәыҩса иԥсабара аира, а ԥшӡара, аизҳара, аиҿкаара, ихаҭатәра, иҭоурых аиҿартәра, ажәлар ркультуратә феноменқәа ирхыҵхырҭоуп. Араҟа иазгәаҳамҭарц залшом, аетнопедагогика еиуеиԥшым итрадициатәу аҟәшақәа рыла аҽшеиҩнашо. Ҳәарада, уахь иаҵанакуеит ахәыҷтәы фольклор ааӡаратә ԥҟаррақәа, ахаҿра аҿиара, хәы змоу адыррақәа рышьақәгылара, ауаажәларратә мазара хазынақәа амилаҭ рдоуҳатә культура адаҟьақәа ранҵара, раныҷҷалара, асаби, аԥшқа иира иациуа арҿиамҭақәа исахьарку иԥсабаратәу аҟазаралых ишабзоуроу.
Иҿыцым, идыруп, адунеижәлар рҭоурыхтә бзазара аетноси, ахәыҷтәы фольклори ҵаҵӷәыси шьаҟаси аетнопедагогика шрымоу. Ишьагәыҭ ха-даны аҭоурых ишалгоу.
Убрахьынтә еилкаауп, дарбан милаҭзаалакгьы рхаҭара зырҵабыргуа агенетикатә, аигәыцхәратә, жьрацәарала аизааигәара аиԥш зеиԥшроу алеқсика-фразеологиатә материалқәа рхыҵхырҭақәа амилаҭ ԥсҭазаара акультура аҟазаара шарҵабыргуа.

Агәра ҳгоит арҭқәа зегьы ишырныԥшуа, дара зызку амилаҭ рыԥсабареи рдоуҳатә культуреи рлахьынҵа.
Жәлар рпедагогика иабзоураны аизҳара аиуит абиԥаратә педагогикатә ҵарадырра ҳәа иԥхьаӡон К.Д.Ушински. Уи иҳәоит:
«Жәлар рпедагогика – ҵарадырраӡам, аха аетнопедагогика аҵарадырра иамаҭәаруп» ҳәа.

Ҳәарада , ааӡаратә методика ажәлар рпедагогика иахыҵхырҭоуп. Ажәларқәа рҭоурых, рдоуҳатә культура иагәылцәцәааны иит, иазҳаит апедагогикатә ҵарадырра акультурагьы.
Еивагылт жәлар рпедагогикеи апедагогикатә ҵарадырреи. Идырҿиеит абахә иалҟьо рҩашҵас, апедогогикатә ҵарадырра акультура. Меижьарада, урҭ ирнубаауеит ажәлар рҿаԥыцтә рҿиамҭақәа рбызшәа ишагәҭылсоу.

Ҳәарада, жәлар рыԥсабаратә педагогика иахылҵыз ааӡаратә методика, апедагогикатә культура, жәлар рҿаԥыцтә рҿиамҭаҿы адгьыл қәаарыхра апоезиа иџьоушьаша жәлар рҟазара лыхқәа, ацәамаҭәа аԥшӡара, ишьахәу, иразу асасдкылара аԥҟара апринципқәа, иҟаимаҭу уасхыруп акультура аизырҳараҿы.
Иактуалу зҵаароуп иара убас, аҵас ҿыцқәа рпедагогикатә ҵакы аҭҵаара. Ҳәарада, аҵасқәеи ажәытәтәии реидҳәалара, ажәытәтәи аформақәеи ҳаамҭазтәи реиларҵәара (итрадициатәу ажәлар рныҳәаҿақәа) аинтерес ду аҵоуп аетнопедогогика адырра, аҭҵаараҿы.
Ааӡаратә хықәкы змоу, еиуеиԥшым ажәа ҟәымшәышәқәа рыла ишьақәгылоу ахәмарра хкқәа, (агара ашәақәа) ашәақәа ахәыҷы иестетикатә хдырра иазнарҳауеит, ихшыҩ арҵаруеит ҳәа азгәаиҭоит ахәыҷқәа рԥсихологиеи афольклори абзазареи рдырҩы Корнеи Чуков-ски.

Ушинский К. Д. Человек как предмет воспитания. М., 1974. Т.1

Чуковский К. Маленькие дети. Ленинград, 1929


 155 


Иара убас аурыс ҵарауаа рхаҭарнакцәа К.И.Чуковски, Г.С.Виноградов , Н.О.Капица , В.П.Аникин уҳәа уб.егь. ахәыҷтәы фольклор ахәыҷы адырра изҭо амҩақәҵагақәа ируакуп ҳәа иахцәажәоит. Уи иазкны имаҷымкәа аусумҭақәагьы ҭрыжьхьеит. Ахәыҷқәа рааӡараҿы алитература ҭзыжьуа ажәлар роуп, раԥхьаӡа иргыланы анацәа, андуцәа, ахәыҷы ааӡацәа уи «анацәа рпоезиа» ҳәа дашьҭан Г.Виноградов. Аҵарауаҩ уи ахәыҷтәы фольклор ахь иалаиҵом, ус акәзаргьы ҟалап, избанзар дара ахәыҷқәа иаԥырҵоит рхатәы ԥсихологиа иахылҵуа, еиҿнакаауа, еиқәнаршәо, рыбзазаратә ԥсҭазаара иақәшәо, ахәмарра хкқәа ирықәшәо апоезиа. Аха араҟа иаҵшьтәуп, аҵарауаҩ Р.Ҳашԥҳа ишазгәалҭо еиԥш, уи амаа азҭо адуцәа рҟынтәи иаауа ахәыҷқәа ирызку аҿаԥыцтә рҿиамҭақәа шракәу.

Иаҳҳәар ҳалшоит, ахәыҷтәы фольклортә рҿиамҭақәа рцәырҵра асаби иира ишадҳәалоу еиԥш, аҿиарагьы аԥсҭазаара ҿыц иқәнагалаз аԥшқа раԥхьаӡа иҭирҟьо ибжьы ҿаца иадҳәалоуп ҳәа. Хымԥада, асаби амгәарҭа иҭигоит иԥсихологиа шьақәзыргыло ацәаҩақәа ҳәа сгәы иаанагоит. (С.Т.)

Ҳәарада, араҟа инақәырӷәӷәаны иҳәатәуп, арҭ «ацәаҩақәа» ирнымԥ шырц шзалымшо дара зхаҭарнаку амилаҭ рҭеиҭԥштә ҷыдарақәа. Аха уи иаанагаӡом, адунеи иқәынхо ажәларқәа рхәыҷтәы фольклортә рҿиамҭақәа рыхкқәа аиԥшзаара рымам ҳәа. Уи, ҳәарас иаҭахузеи, даҽа зҵаароуп. Даҽа ҭоурыхк амоуп. Насгьы араҟа иалаҳҵом шьала-дала еизааигәоу ажәларқәа (адыгаа, абазақәа, аублаа).

Ишаҳҳәаз еиԥш, аԥсуа жәлар рдоуҳатә культура аԥсабара иахылҵыз арҿиамҭақәа роуп ахәыҷқәа рыԥсабара аҿиара, аизҳара азҭо. Еиуеиԥшым хырхарҭала ахәыҷқәа ишыхәыҷу ирылауааӡо, ан, – аԥсадгьыл аҿаԥхьа иҿахәы изырҳәо, икультура аҩаӡара ҳаразкуа, игәаҵа ԥшқа иҭыҩуа ацәаҩақәа еихазҳауа ибызшәа, аҵла аԥашәқәа ирҩызоуп, уи уасхыруп, уи баҟоуп, аԥсҭазаара ҿыц аира иасимволны иҟоуп, дарбанзаалак амилаҭ иԥсҭазаараҟны.

Иуҳәар алшоит ҳәа сгәы иаанагоит, ахәыҷы даниуа раԥхьаӡатәи асе-кунд азы иҭирҟьо ибжьы аҿы ауп иԥсҭазааратә дунеи амаӡа абла аных-туа ҳәа. Ҳәарада, асаби «ибжьҭыгара» иацу абзиабара, аԥсҭазаараҿы агәыӷра дуқәа узаадыртуеит. Насгьы, уи аамҭазтәи ахәыҷы, аԥшқа идунеи иаҵоу амаӡа аилкаара иага иуадаҩзаргьы, иҿаԥшылара, «ибжьҭҟьара» саркьалҵас аԥсҭазаара иаҵоу ауадаҩрақәа, имҩаԥысуа ахҭыс хьанҭақәа зегьы уханаршҭуеит, уарлахҿыхуеит. Аиашазы даара иӷәӷәоуп асаби иду-неи алацәажәара, уи иамоу аԥхарра ажәала аиҭагара уадаҩуп.

Ажәакала , аԥшқа дани асекунд инаркны ауп ԥсабарала илаҽуа ак ритериақәа рхы анцәырырго, аҟазшьа бзиа, ацәаҩа наала. Меижьа-рада, шьарда аҵанакуеит аԥшқа ихдырраҿы ихадоу аҭыԥ аанызкыло

Виноградов Г. С. Народная педагогика – Иркутск. 1926, с.16, 29

Капица Н. О. Детский фольклор. Л., 1928, с.3

Аникин В. П. Русские народные пословицы, поговорки, загадки и детский фольклор. М., 1957


 156 


апедагогикатә методқәа рхархәара. Ҳәара аҭахума, ари аҭагылазаашьаҿы иналукааша аҭыԥ аанызкыло ааӡаратә метод, уасхырс иазышьҭоу ааӡаҩ лоуп.

Аҵарауаа Р.Ҳашԥҳа , С.Дбарԥҳа рмонографиақәа рҿы иазгәарҭо ахәыҷтәы жанр хкқәа излаҳдырбо ала, имаҷмызт урҭ рхыԥхьаӡара. Аха ажәытәан иҟаз ашәышықәсақәа иамҽханакуа аҭагылазаашьақәа шьҭра-шьҭрала аиҩшарақәа, афеодалцәа аексплуататорцәа ажәлар ам-чымхара иҭаргыланы ианрымаз, аԥсуаа рҿаԥыцтә рҿиамҭа аҿиара, уи аҭагылазаашьа бааԥсы анымԥшыр залшомызт.

Ахәыҷқәа рааӡаратә ԥсҭазаара иадҳәалоу аконкреттә хҭысқәа рых шыҩҵак дырҭбаауеит, даадырԥшуеит ахәыҷы иԥсихологиа ахылҩаԥсылҩа иахылҵуа контрастла еибарку аганқәа ихы иҿы иқәу агәырӷьара, аҵәы уара, аҽырбзамыҟәра. Араҟа даара аинтерес аҵоуп ахәыҷы иааӡараҿы иеиқәыршәара.

Абарҭқәа рҿы аҵак ду рымоуп, ахәыҷтәы хәмарра хкқәа зегьы. Ҳәарас иаҭахузеи, доусы урҭ зегьы дара рфункциақәа нарыгӡоит.
Ахәыҷтәы фольклор хкқәа рбызшәа апоетика беиоуп, формалеи ҵакылеи еиларсуп. Уи ус шакәу ҳдырдыруеит имаҷзаргьы, хыхь иазгәаҭоу ҳаԥсуа ҵарауаа русумҭақәа.

Даара игәырхьгоуп аԥсуа хәыҷтәы фольклор иахьа уажәраанӡагьы иахьынӡахәҭоу иахьыҭҵаам. Сгәы иаанагоит ари ажанр хкы, Нхыҵ, мшын-нырцә инхо аԥсуаа ахәыҷтәы фольклор аганахьалагьы ирдыруа шмаҷымхо.

Насгьы даара игәышьҭыхгоуп Нхыҵ мшын-нырцә инхо аԥсуаа рҭоурых адаҟьақәа шьала ишыкәабоугьы, рхаҿра, рбызшәа цқьаны иахьеиқәдырхаз. Урҭ ҳаԥсуа жәлар рҿаԥыцтә рҿиамҭақәа ржанр хадақәа «Ажәахьыршәыгәқәа», аԥсуа идоуҳатә культура, иԥсабара цқьа иахылҵыз, иахьала амилаҭ аҟазаара, аиқәырхара, иауасхыру арҿиамҭақәа, рыԥсҭазаара аҭоурых иадҳәаланы иааргеит.

Ҭоурыхтә хсаалақәа рышьҭамҭа, иахьатәи аҭагылазаашьа контуртә картак аҳасабала иҳадкыланы иҳалҳаршароуп ҳажәларқәа рдоуҳатә беиара иахылҵыз арҿиамҭақәа рзы, жьрацәарала еизааигәоу ажәларқәа ржәытәра ахаҿра ашьақәырӷәӷәара. Иара убас, иазааҭгылатәуп игәымбылџьбароу аҭоурых хлымӡаах иахырҟьаны егьырҭ азеиԥш Кавказ ажәларқәа рҿаԥыцтә рҿиамҭақәагьы ишырныԥшыз аилаӡҩаратә процесс , ассимилиациа ҳәа изышьҭоу иалҵшәоу аизааигәарақәа, атипра зуа аицтәарақәа раарԥшра.

Меижьарада, аԥсуа жәлар рдоуҳатә культура иахылҿиааз ааӡаратә мыругақәа, ахәыҷтәы фольклор ахь иаҵанакуа еиуеиԥшым ахәмарра хкқәа урҭ ирыцу амҩаԥгаратә процессқәеи даара актуалра руеит аса-би, аԥшқа, аҿари рааӡараҿы. Иара убас арахь иахыԥхьаӡалоуп асаби диаанӡа, данилак ашьҭахьгьы аԥсуа хәыҷтәы фольклор ахь иаҵанакуа аҵасқәеи, ақьабзқәеи рынагӡара иадҳәалоу акәамаҵамарақәа.
Анс акә, арс акә иаҳҳәар ҳалшоит иахьатәи аамҭазтәи ахәыҷтәы

 Дбар С.А. Обычаи и обряды детского цикла абхазов. Сухум, 2000


 157 


фольклор ахь иаҵанакуа ахәмарра хкқәа ажәартә еилазаашьалеи, рымҩаԥгаратә сахьақәеи маҷк рҽырыԥсахзаргьы, ишырнубаало ржәытәтәи хаҿра, астиль, амилаҭ иҷыдоу аҟазшьақәа.

Абарҭқәа зегьы хшыҩзышьҭра рзуны, хеигӡара ҟамҵакәа, амилаҭ ахаҿра амырӡраҿы иглобалтәу азҵаарақәа ираԥхьагыланы иԥхьаӡатәуп ахәыҷқәа рааӡараҿы иактуалу аметодқәа рхархәара.

Ишаадыруа еиԥш, дара абарҭ ааӡагатә методқәа ҳәа ҳзышьҭоу зхылҿиаауа, ахәыҷқәа рдоуҳатә ԥсабара еиҿнакаауа еиуеиԥшым ахәмарра хкқәа роуп. Аха иааизакны ахәыҷтәы фольклор аира, аӡыргара, ахәыҷқәа рыларҵәара, адунеи иқәынхо ажәларқәа зегьы рҿы аинтерес зҵоу зҵаароуп, ҳәарада иара уи аҭоурых ахатәы маакыра амоуп, иактуалу азҵаарақәа ируакуп. Насгьы ус унадыххыланы узыхцәажәо зҵаарам.

Ажәакала, жәытәгьы ҿатәгьы аамҭақәа рзы ажәлар рбаҩхатәра иарҿиаз арҿиамҭақәа даара лагала дууп ахәыҷқәа рааӡараҿы. Аиԥш зеиԥшу зеилкаара уадаҩу ажәақәеи, ахәмарра хкқәеи ирыҵоуп рхатәы маӡа, амаакырақәа ахәыҷқәа еилнарҷҷоит, агәеилгара рнаҭоит.

Ашәышықәсақәа, ашықәсқәа наскьацыԥхьаӡа аҿиара роуртә изыҟаломызт амилаҭ ихаҿра аазырԥшуа, иҭоурых шьақәзырӷәӷәо «ажәахьырҵәаҵәақәа», «ажәахьыршәыгәқәа» ақьаад ианылартә еиԥш, аҳәынҭқарра ацхыраара ҟанамҵазҭгьы.

Абарҭқәа зегьы ҳхаҿы иааганы ажәлар ирҿаҳҵааз ажәаԥҟа ҟәышқәа ахархәара рыҭаны иаҳхамышҭыроуп ажәлар рдоуҳатә мчы ишҩаӡароу, ишылшара дуу ааӡаратә процесс аҿы. Иааҳгап ҿырԥштәқәак: «Иахьа бзиа сыҟоуп ҳәа уԥагьамхан», «Акагь сымаӡам ҳәа умҵәыуан», «Абзиара уны аӡы иауҭар аӡы иагаӡом» – рҳәон аԥсуаа.

«Апатриот иҟәардә имыхьчароуп, апатриот аԥсадгьыл ауп ииҭаху», Акыр зычҳаз аԥыла иауеит», «Уԥырԥырцәо уалагар ацәҟьа уакуеит».

«Амци аҵабырги ирыбжьоузеи? – ҳәа еиҳабык азҵаара иҭиит. Маҿак рыбжьоуп, иҳәеит абырг. Маҿак шԥ арыбжьоу иҳәан инапи, илақәеи, илымҳаи ирыбжьаикит. Ула иабоу ауп аиаша иҳәеит абырг».

«Абыз бааԥсы ҭынха еилыхгоуп», «Зыламыс кьаҿу идыррагь маҷуп», «Атәым ԥхӡаша лаӷырӡашоуп» уҳәа имаҷымкәа.

Коменский Я.А. Великая дидактика. (Я.А.Коменский//Избр. пед. соч., В. 2Т. – М., 1982. Т.1

Черқьезиа Қарбе иҳәамҭоуп. 70 ш. ихыҵуеит. Ҩ-класск дрылгахьеит. Дын-хоит Очамчыра араион Аӡҩыбжьа ақыҭан. Ианылҵеит С.А.Тапаӷәуа. Ианҵоуп
27.05.82

Смыр Хәсен Осман-иҧа иҳәамҭоуп. 70ш. ихыҵуеит. Дынхоит Гәдоуҭа араион, Аацы ақыҭан. Ианылҵеит С.А.Тапаӷәуа. Ианҵоуп 9.07.88

Абыхәба Арсана иҳәамҭоуп. 75 ш. ихыҵуеит. Аҵара имаӡам. Дынхоит Очам-чыра араион, Џьгьарда ақыҭан. Ианылҵеит С.А.Тапаӷәуа. Ианҵоуп 8.07.81

Ашәба Ванчка Раџьеб-иҧа иҳәамҭоуп. 80ш. ихыҵуеит. Хә-класск лигбезла далгеит. Дынхоит Очамчыра араион, Џьгьарда ақыҭан. Ианылҵеит С.А.Тапаӷәуа. Ианҵоуп 8.07.81


 158 


Аепохалтә ҭагылазаашьа иамыршәаз ҳабиԥарақәа ихьчаны иаҳзааргаз ҳхаҿра аазырԥшуа, ҳабжьы ҭганы ҳзырцәажәо «аламыс», еиқәдырхаз ҳаԥсуара, ҳбызшәа, уи еихазҳауа ҳажәлар рдоуҳатә культура иарҿиаз аԥсҭазаара ҿыц иаанагаз аиҭакрақәа реихаҳара ҳазықәԥаҩцәахароуп. Асаби иира актәи амш инаркны, ахәыҷбаҳча, ашкол анҭыҵ, ааӡара знапы алаку зегьы ҳҿаԥхьа ҳҭоурых хсаала ҳабла ихгылазароуп.

Ҳәарада, адунеи иқәынхо ажәларқәа зегьы еицырдыруа теориоуп, аҩыра ҟалаанӡа арҵаҩратә идеиақәа абиԥарак аҟнытәи даҽа биԥарак ахь аиҭасра, ажәлар ҿырҳәалатәи рдоуҳатә культура иахылҵыз аҿаԥыцтә рҿиамҭақәа ишрыбзоуроу. Ажәакала, адунеи иқәынхо ауаажәлар рдыр-ра аҵаулара афольклор ауп хыҵхырҭас иамоу ҳәа азгәеиҭоит аҵарауаҩ Г.Волков.

Идыруп , ажәлар рҿаԥыцтә рҿиамҭақәа ишьақәдырӷәӷәоит амилаҭ аҭоурыхтә хаҿра, аетнографиатә шьақәгылашьа иацу акәама-ҵамарақәа, ахымҩаԥгашьатә аетикет, асасдкылара аҵас, ақьабз, анцәахәра зуа бла-саркьоуп ҳәа иԥхьаӡоу аҟазара дуӡӡа, шьаҭас ажәлар шракәу иамоу.

Ажәытәан атәра, афеодалтә еилазаара, акласстә қәԥарақәа ирхырҟьаны, анхацәа рхәыҷқәа рааӡаратә культура ашьҭыхра азин шрымамызгьы, урҭ рхәыҷқа , рҿар ирыгдырхомызт рабиԥаратә доуҳатә хазынақәа: ажәабжьқәа, алегендақәа, аҳәамҭақәа, ажәаԥҟақәа, ажәарццакқәа, аҵыс бызшәа, алакәқәа, ацуфарақәа, ашәақәа, уҳәа рдырра, рыларҵәара. Ажәакала, ааӡара ахаҿра апроцесс амырӡра иацхраауаз ажанр хкқәа.

Ҳәарас иаҭахузеи ажәлар рдоуҳатә культура иахылҵыз аби ԥаратә ааӡагатә мыругақәа аԥсҭазаара аҟны хархәара аманы иҟан, иҟоуп, абиԥара аҭоурыхи, амилаҭ ахаҿра апедагогикатә ҿыцбарақәа рныр ԥшраҿы. Араҟа апедагогикатә культура аҩаӡара, дара ажәлар ркультура аҩаӡароуп ишьақәнарӷәӷәо, уи аамҭа аҽаԥсахцы ԥхьаӡа аҽа ԥсахуеит ааӡара иадҳәалоу апедагогикатә культурагьы ҳәа азгәеиҭоит Г.Волков иусумҭаҿы.

Уи ауп, абиԥарак аҟынтәи ииасуаз ажәлар рдоуҳатә ҟәыӷара иаҿыҵышәшәоз ажәа хьыршәыгәқәа аҩыра змамыз ажәларқәа рзы даара шьаҟа дуны изыҟаз. Иахьагьы, уаҵәгьы, уаҵәашьҭахьгьы иаҳхамыршҭкәа есыҽнытәи ҳаԥсҭазаара адаҟьақәа рҿы хьы нбанла иазгәаҳҭалароуп, ҳдоуҳатә культура зырҿыхаз, адунеи аҭоурых адаҟьақәа ирнызҵаз, идзыр-дырыз, доуҳатә рахәыцла еибазыркыз, ауаатәыҩса ихшыҩ идоуҳатә мчы зырныҟәо, ауаҩы ихымҩаԥгаратә ԥҟарақәа шьақәырӷәӷәо апедагогикатә культура ахылҿиаа, ааӡара апроцесс. Ус анакәха, иарбанызаалак абзиа рҿиара зыҟалом ауаҩытәыҩса идоуҳатә культура иахәҭакны иԥхьаӡоу апедагогикатә культурада. Ҳәарада, апедагогикатә культураҿы хархәара рымоуп ауаҩытәыҩса икультуратә еихьӡарақәа: анаука, аҟазара.
Аҟазара – ауаҩытәыҩса иланааӡоит ацәаныррақәа, афилософиа –

Г.М.Волков. Этнопедагогика. Москва. 1999г., с.40, 43.

Г.М.Волков иазгъ. Ашәҟәы. Ад. 40, 41, 43


 159 


ахшыҩ, апедагогика еиҿнакаауеит уигьы егьигьы. Ааӡараан зхы цәырызго адоуҳатә беиарақәа биԥарак аҟынтәи даҽа биԥарак ахь реиҭаҵра мацара адагьы урҭ ҿиоит, еихаҳахоит, ибеиахоит, ихеибарҭәаауеит. Ажәакала, ааӡаратә культура зхылҿиааз апедагогикатә наука зегьы реиҳа иглобалтәу апроблемақәа рынагӡара зҭакԥхықәу, иуаҩышәаратәу наукоуп.

Дарбанзаалак амилаҭ иҭоурых аиҭашьықәыргылара, аԥхьагылара змоу ажәлар ртрадициақәа реиҭаҿиара зыҟалом, ажәлар рпедагогика ажәытәӡатәи ааӡаратә ҵакы змоу атрадициақәа ухы иаумырхәакәа. Араҟа ахәыҷқәа аетнокультура рылаӡаараҿы ахәыҷтәы фольклор иамчу маҷым, наукала аҭҵаара адагьы аԥсҭазааратә практикаҿы аинтерес ду зҵоу маҭәаруп.

Ахәыҷқәа ирыҵаркуа аматериалқәа реизгара, алаԥшхгарала анҵара амҩаԥгара, исистематәны аҭҵаара, имариоу аус хкқәа ируакым. Ишаады-руа еиԥш, уи даара иҵаулоуп, аҭакԥхықәра ду ацуп.

Ажәа-ажәала, ишыҟаҵәҟьоу, иагымкәа-иацымкәа, хәҭаҷ-хәҭаҷла еизгалатәуп ажәлар рҿы инханы иҟоу, иахьатәи аамҭа инақәыршәаны иҿио ахәыҷқәа рааӡараҿы акры зҵазкуа аиҭаира зныԥшуа аматериалқәа.

Иааӡагоу, ибызшәа мырӡгоу ажәаҳәақәа! Ҳхы иаҳархәап иҭоурых мырӡгоу аамҭа!

Алитература




 160 


Аҿар рыбжьы


АБЗАГӘ АҞАЛӶЬБА

* * *
Сыԥшуп, сыблақәа аԥсҭазаарахь ирханы, Сгәаҵа зырхьшәашәо маҭәала сҽырԥханы… Сдәылҵӡом адәахьы… Иацәтәымхеит адәы иаҵәа сыцгәгьы, Сшьапы сзахьыгӡом ихароу сыгәгьы… Схынҳәуеит сгәахьы… Сгылоуп сыԥсы аԥсҭазаарахь ирханы,

Уи зырхьшәашәо маҭәала сҽырԥханы… Сдәылҵӡом адәахьы… Хәыцрақәак цәыкәбарны асаркьа иаҿажжуп,
Ажәҩан мрашәахәаны сыԥсыхаара иазыԥшуп…


* * *
Быччаԥшь апҟақәа исцәыргоит, Рыгага сгәы иазныжьны… Ацәқәырԥақәа ицәырыргоит Амшынаҿ инаҟәхаз анышь… Ааԥынтәи амзаҿеиԥш имаӡоу, Сымза-ҽыҩқәа ԥзыртыз… Бара – сышәҭыц, сахьзымнаӡо Злахьынҵа ахраҿ ишәҭыз…



Счымазараан

Сбыҳәоит, бымҵәыуан, сан, Былаӷырӡ сгәыхь сыхнагом… Аҵыс хәыҷ абжьы ааԥсан, Ҳбаҳча агәы иаҵәа ҭнагом… Ажәҩанаҿ аԥҭа еихашьшьы, Ихьанҭахоит сара сгәеиԥш… Игәыӷроуп быблаҿы быбжьы, Ашәҭ иазԥшу ашәахәеиԥш… Сыбла иҿыхо шьыжьхоит, Сгәыхь сыхгоит, бымшәан… Сгәы зыреисуа ччабжьхоит, Быччабжь гәхьаазгоит, сан…


21. "Алашара" №1, 2016 ш.            161 


* * *
Гә. лахь

Ҳхьаақәа ҳаԥхьа еиқәшәахьан, Ҳгәырӷьара ҳацира ианаҿыз… Аԥсҭазаара агәы ҳҭашәахьан, Ашәахәац аӡаҵаҿ ианхәаҽыз… Ҳгәырӷьара ҳаасҭа ианхәыҷыз, Ҳгәыӷрақәа ҳаасҭа ианеиҳаз… Ҳгәыԥшқақәа ҵәыуаран изҿыз, Уа имӷьаӡо ахәрақәа ззынхаз… Ҳхьаақәа ҳаԥхьа еиқәшәахьан, Ҳанеиқәшәа, амра ҭашәахьан…


АШӘҬ АМШИРА

Ажәҩангәы аатуеит ишаатыц, Амра хаа ахаҿы лашьцаӡом… Ааԥынра ишгәылшәҭуа ашәҭыц, Еицызбахьоу ргәаҿы иԥсӡом… Уа иҷыхьыз, ихыхьыз, игәыхьыз, Аҩызцәагь анымҩасуа адәаҿы…

Абзиабара азшәахәаз, иазӡыхьыз, Есааԥынра иаԥыларц агәаҿы…


СГӘЫ АҲАҚЬЫМ ЛАХЬ…

1

Амра агәеисыбжьгьы шдагәахаз, Ихараз сгәеисыбжь шааигәахаз, Схала ибасҳәоит сгәы аҳақьым, Сгәеисыбжь агашьа хьаас искым… Изырго роуп исхьаау: ашәҭыцқәа Имшәҭуа, имхынҳәуа ажәҵысқәа… Сгәы абжьакәым – исыгхо рыбжьоуп… Сгәы абжьакәым – аҭынчра абжьоуп…

2

Изырго роуп исхьаау ан луаз, Зԥазаҵә дҭахаз аҩныҟа дшаауаз… Сгәы абжьакәым – арҩаш абжьоуп,


 162 


Сгәы абжьакәым – ихароу ԥшьоуп… Схала ибасҳәоит сгәы аҳақьым, Сгәеисыбжь агашьа хьаас искым… Еиҭанырит, ианыԥшит абжьгьы, Уи хьааны иацлеит ба быбжьгьы…


* * *
Аԥсыӡқәа аӡсашьа адырҵоит Амза агага амшын агәаҿы… Шәахәак ргоит, шәахәак рӡоит. Иԥшыхәуеит аҵла ахәаҿы...

Сыԥсыԥ еивыго аҵх аԥсыԥла, Сыԥсы ахьҭоу насыԥла… Сгәы ахьсыхо аццышә – мҩала, Сыԥсы ахьеиқәхо гәырҩала… Аԥшалас аҟара уахь сааласып, Уи аҵла амҵан саабзыԥшып…


* * *
Ааԥын бысхашҭырц сҭаххан, Ашәҭ ҟаԥшьқәа ирмуӡеит… Аԥхынгьы ҿыц бысгәаԥхан, Уи ацамҭа бацны бымцеит… ҭагалан сыгәҭыха цәыӡын, Быблақәа сыршәҭра иаҿын… Аӡынраз ахьҭақәа ԥхыӡын, Сгәыхь аԥхаррала схәаҽын… Гәхьаак аԥшӡара сыхнахуан, Аамҭа амҩасшьа саназхәыц… Ашәҭ ҟаԥшьқәагь шәҭыхуан, Бхаршҭра сеиҭалагарц ҿыц.


* * *
Лорка изкны

Аԥсракәым, Аԥсҭазаароуп имцу…

Аамҭа – аԥслымӡ Иарбааӡаз амшын… Аҵх изалымҵыз, Ашәышықәса мшын…


 163 


Аҵх иалахаз игәаҟуа, Ашьыжь иахьԥшу… Уаназгәаҟуа иабаҟоу, Лашарак уззыԥшу?

Уи алашьцара иалоуп, Ирылоуп еҵәақәак. Аԥсҭазаара иагәылоуп, Иргәылоуп гәқәак…

Ажәеи ашәеи, аԥсгьы, Ажәҩан ианахьыжжу… Апоет иԥсы анаҩсгьы, Иашәаҿоуп дахьжу…


* * *
Сыблақәарҿ былаӷырӡ, рышьҭа сӡамҩаҿы, Исызнымкылт амҩаҿы, бҵәыуо банцәырҵ… Аҳәҳәабжь шьыжьы, аԥшқара ӷәӷәахон, Сгәаҵаҿ идагәахон исхәаҽуаз сыбжьы… Быблақәа ирҭахәаҽыз бгәеисыбжь хәын, Ара ажәақәа мыцхәын, уазҳәаран изҿыз… Лабжышла дкәабан, хьааума ҳзыԥшьаз? Анцәа бзаҭәеишьаз, иара ибыгирхаз бан.






























 164 


КАРОЛИНА БЫҬӘԤҲА



***
Ааԥынтәи ашәҭқәа гәылҵит, Аҳауа зҩыда угәы арԥхоит.

Ашьхыц хәыҷгьы нықәԥыр-аақәԥыр, Амырхәагаҿы иҽырбоит.

Ажәҵарақәа еибарҷырҷыруа, Ҿыцны анхара рҽаздырхиоит. Аԥсҭазаара ашәа азызҳәо – Ақәыԥшра гәыӷрак ахьнагӡоит.

Аԥсабара ҿыц иҿыхаз, Ацәа иалнахуеит адәқәа.

Ацәанырра, мцабзк иаҩызаз, Ҭыԥҳак илнаҭеит алахьынҵа.

***
Иҭынчуп суада, бжьык ҩныҩуам, Аҭынчра иахәаҽуеит сгәырҩа. Аҵх иалаԥсоуп Еҵәаџьаа, Ҭахак снаҭаӡом аԥша.

Амза гәалақәак азцәырҵын, Иахыццакуеит ашара. Алашьцараҿ гәыӷрак цәырҵын, Исыхәлаччоит маӡала.

***
Снавалеит ҭынч аԥшаҳәа, Ԥшакгьы аҽырԥагьашәа иасуеит. Сеигәырӷьоит ақәыԥшра аҿара, Ахәылԥазтәи аҳауа сыхнахуеит.

Мҵәыжәҩада исыгым сыԥрырц, Хәцрақәак жәҩанахь сышьҭырхуеит. Уантәи еҵәак сазцаны, Ԥсҭазаарак акәа инҭасыршәуеит.

Гәырӷьарак сышьҭақәа ирхуп, Гәыӷрақәак схьаақәа хырҽуеит. Насыԥк ацәқәырԥамҩа иануп, Уи ацәқәырԥа сгәаҵаҿ ихәмаруеит.



 165 


ГАБНИА МАИАНА,
ААУ аҭоурыхтә факультет амагистрант






















Аижәлантәқәа рныҳәарақәа аԥсуа традициатә культураҿы

Аԥсуаа рдоуҳатә культураҿы ихадароу аҭыԥқәа руак ааныркылоит аныҳәарақәа. Иҟоуп еиуеиԥшым аныҳәарақәа: ахәыҷы иныҳәара инаркны Анцәахәқәа рымҵаныҳәара аҟынӡа. Урҭ зегьы дасу ирзалху аҭыԥқәа рҿы инарыгӡоит рхатәы функциақәа.
Аԥсуа ныҳәарақәа имаҷҩымкәа аҵарауаа ахцәажәахьеит: Н. Џьана-шьиа, Д. И. Гәлиа, С. Л. Зыхәба, Ш. Хь. Салаҟаиа, Ш. Д. Инал-иԥа, Л. Хә. Акаба, С.А. Дбар, В. Л. Бигәаа, Иу. Гә. Аргәын уҳәа уб. егь. Урҭ русумҭақәа рҿы ирзааҭгылоит аԥсуаа жәытәнатә аахыс иарбан ныҳәарақәаз ирымаз, акырӡа ижәытәӡатәиқәаз инадыркны аҭоурых еиуеиԥшым аетапқәа рҿы аҿиара змазгьы налаҵаны.
Аԥсуа жәлар рыԥсҭазаара иадҳәалаз аныҳәарақәа зегьы рахьтә рацәак ахшыҩзышьҭра змауц иреиуоуп аижәлантәқәа рныҳәарақәа. Урҭ аԥсуаҭҵаарадырраҿы ирызхьамԥшыцт ҳәа аҳәара иашаӡам, аха ус егьа иҟазаргьы, крызҵазкуа рҷыдарақәак ирызкны макьаназы иҳамаӡам инеиҵыху усумҭак, уарла-шәарла статиақәак иҭыҵхьоу ракәымзар.

Аԥсуаа рҟны аижәлантәқәа рӷьырак ирымоуп рхатәы ныҳәарақәа. Урҭ аныҳәарақәа дасу зегьы ирымоуп рхыҵхырҭақәа. Иаауеит иара ажәытәӡатәи аамҭа инаркны. Еиҳарак уи лыдҳәалоуп ажәла иатәу аҭыԥҳа. Уи ацәаҟәа, аԥсҭҳәа, анаҟә, амшын, ма адыд-мацәыс дагоит. Ари аҩыза арыцҳара иақәшәаз аижәлантәқәа имҩаԥыргоит аныҳәара, иашьапкуеит Ҳазшаз.
Аныҳәарақәа ирымоуп рхатәы ҷыдарақәа. Аижәлантәқәа зегьы аныҳәарақәа еиԥшны имҩаԥыргаӡом, ииашоуп, рныҳәарақәа зыхҟьо мзызк, шьаҭак ауп аха. Иҟоуп ажәлақәа хәыц еиқәаҵәа злам ашьтәа зшьуа,


 166 


убас ацә зшьуа, мамзаргьы аџьмеи ауасеи еицызшьуа.
Аха урҭ зегьы еиԥшызаарас ирымоу, шамахамзар, аижәлантәқәа рныҳәараан ахацәа хазы «Аныҳәарҭа» ҳәа иахьрымоу аҭыԥ аҟны ицаны, рышьтәа агәаҵәа кны иныҳәоит, ачыс адыргалаӡом, лымкаала иара иазк-ны иуыу абысҭеи, мамзаргьы иӡу ачеи рыда. Насгьы, аишәа дыргылаӡом, хархәара змоу арасамахәқәеи ахьаца абӷьи роуп. Аҳәса ракәзар, урҭ хазы араҳахә зду аҩнаҭаҿы хәыҷгьы дугьы еизоит, афатә-ажәтә ҟарҵоит, еибаныҳәоит.

Аираа рныҳәара. Аираа (Аибақәа) ари аныҳәара рымеижьҭеи акыр ҵуеит. Аныҳәара зыхҟьаз ҳәа иҟоу алегенда абас аҳәоит: Аираа рҭыԥҳа адыд аҵла дыхәныганы дықәнаҵеит. Уи шыҟалазгьы ус ауп : лара ланшьцәа Оҭырбақәан. Ҽнак зны ланшьцәа рахь сасра ҳәа дцарц лыӡбеит. Уи аҽны амш уамашәа еихашьшьын. Аҩныҟа дхынҳәны данауааз, амшцәгьа бааԥс лықәшәеит. Адыд дагәаԥхан, дышьҭыхны аҵла дықәнаҵеит. Аҭаацәа ргәы иаанагон рыԥҳа ланшьцәа рыҟны дыҟоуп ҳәа. Ашьыжь лхабар анырым-ба, аб иҿынеихан, дцеит иабхәараа рышҟа. Дахьнеиз, иацы ашьыбжьон аҩныҟа дцеит, уаҳа дҳамбеит, рҳәеит.

Иҟалаз аҭагылазаашьа рцәымыӷхан, даҳзыԥшаауазар ҳәа лышьҭа ихылеит. Иԥшаауа ишааиуаз, амҩан , аҵла дахьықәнаҵаз рбеит. Аха лааигәара изымнеит, амшцәгьа бааԥс еиҭаҟалеит, адыдра ҭалеит, уаҩы уи аҵла ааигәара днеиратәы изыҟамлеит.
Усҟан адырыҩцәа ыҟан, урҭ аԥааимбр иаҩсуан. Урҭ ражәақәа рыла, арыцҳара иақәшәаз ашьтәа шьны, ахәмарра, акәашара алагаланы, аныҳәара ҟарымҵакәаны, рыԥҳа лааигәара изнеиуамызт. Аирааа рҭыԥҳа хыхь аҵла дшықәыз, иналаган ашьтәа ршьит, агәылацәа еизыргеит, ахәмарра, аччара ҟарҵеит, илатәан акрырфеит. Иара уамашәа иубаратәы, амшгьы маҷ-маҷ аҽеиҭанакуа иалагеит. Амш анхыкәкәа, лара аҵла ды-лбааганы анышә дамардеит.

Маҷк ааҵуаны еиԥш, «Анцәа дышәзысасхеит, шәазымҵаар ҟалом» ҳәа рарҳәеит. Иахьҵааз, есышықәса аџьмашьтәа, ауасақәа фба, асыс – аа-баны, ишәымшьыр ҟалом, ашьтәа ишәшьуа Аиба инцәахәы ҳәа агәаҵәа шәкыроуп, рҳәеит. Ауасақәа рыфба ԥсҿыхгақәан.
Абри инаркны Аираа, иахьа уажәраанӡа, ари аныҳәара мҩаԥыргоит. Ашьтәа ааганы идыргылоит, иршьуеит иахныҳәаны. Ауасақәа раахәара аан, жәаҩык рыхәҭа еиларҵоит, абысҭагьы акәацгьы ҩажәаҩык иҟарҵоит. Раабагьы кнаҳаны рцәақәа рхырхуеит. Ажәлар ааиларгыланы аныҳәаҩ иныҳәоит: «Аиба инцәахәы, улԥ ха ҳаҭ, ҳрыцҳашьа, иаҳзымдыруа ҳаҭоумҵан. Ажәлар абра иаҵагылоу рыхәҭаа еилаҵаны иныҳәоит, улыԥха рыҭ, угәыԥха рыҭ!» ҳәа аҵәца икуеит, Аиба инцәахәы ҳәа агәаҵәа аир-боит.
Аҳәсақәа аныҳәарахь инеир ҟалаӡом . Аԥҳәыс акәац агьама лбар, игәнаҳароуп ҳәа иԥхьаӡоуп. Аныҳәара апроцесс аҟны атәым жәла



 167 


(асас) даднагалар ҟалоит. Аныҳәаҩ ихаҭа д-Аибоуп. Атәым жәла дныҳәар ҟалаӡом.
Аишәа иадыргалоит абысҭа (ашыла бысҭа), аџьыкхыш, акәац, аҩы. Уаҳа акгьы адгалара ҟалаӡомызт. Ажәытәан афатә арасабӷьы шьҭаҵаны иқәырҵозҭгьы, уажәы аишәа ақәыршә ықәыршәны иқәырҵо иалагеит. Акәац иазҷыдоу аҭыԥ амоуп ашьашәыр аҟны. Абыца ҵәҩанқәа арсны, бӷьыла иҩычаны акәац ықәырҵоит. Инхаз афатә аҩныҟа агара ҟалаӡом, уа иҟазароуп. Аныҳәара мҩаԥыргоит Уаҭҳара ақыҭа иатәу Баҽа аҳабла, Кәыкәбар ихәы ҳәа иахьашьҭоу аҭыԥ аҟны.
Ишдыру еиԥш, Аираа рыжәлантә жәытәнатә аахыс Уаҭҳара ақыҭан ауп иахьынхо. Ақыҭа ахьӡ ахьынтәауа ҳәа ажәлар иаԥырҵаз алегендақәа руак дара ирыдҳәалоуп.

Аираа рхаҭақәа Аибга ауп ҳахьҭыҵыз ҳәа ирыԥхьаӡоит. Изларҳәо ала, уск аҵыхәала дара ажәытәӡа зны рҭыԥ аанырмыжьыр ада ԥсыхәа ҟамлеит. Ирҳәоит, раԥхьаӡа наҟынтә ихыҵны арахь раара зыдҳәалоу ран лоуп ҳәа. Аираа раб дыршьын, ран Уаҭҳара лыхьӡын, уи лхаҵа ишьа уны, лыҷкәынцәа лыманы, амшын аҟәара даваланы дааит Абаажәқәа ҳәа иахьашьҭаз, Аҳ иҭыԥаҟны. «Бабаанага, гәаҟрас бзыниеи?» ҳәа данлазҵаа аҳ, сзықәшәаз абас ауп ҳәа зегьы изеиҭалҳәеит. Лажәабжь дазыӡыҩрын, дидикылеит. Аҳ ахҭылҵ диман, лыҷкәынцәа руаӡәк иашьас уи дииҭеит.

Ус ишааиуаз, еидысларак аҟны аҳ дырхәит. Аираа ран дыхәшәтәҩы бааԥсын. Лара илылшеит уи ихәышәтәра. Данцоз, Аҳ ахәы даақәгылан (иахьатәи Уаҭҳара), днарԥшны илирбеит раԥхьа ишьҭаз, хәы-ҳаракырала икәыршаны ихьчаз адгьылра зегьы. Уаҟа макьаназы уаҩы дынхомызт, «быҷкәынцәеи бареи абраҟа шәынха-шәынҵы, уаҩы дышәԥырхагам» ҳәа налаҳәаны, абри адгьыл ҳамҭак аҳасабала илиҭеит.

Ирҳәоит Аираа ран хҩык аԥ ацәа лыман ҳәа. Аиҳабы Баҽа ихьӡын, агәыбжьанытә Ӡаӷь, аиҵбы ихьӡ еилкаам… Иахьазы Баҽа аҳабла ахьӡи, Ӡаӷрыԥшь аӡиаси убарҭ рыхьӡ аҟынтәи ауп иахьаауа ҳәа рҳәоит.
Алегенда иатәу даҽа вариантк ала , Уаҭҳара ахьӡ ахьынтәаауа, агеографиатә ҭагылазаашьа аҟынтә ауп ҳәа азырыԥхьаӡоит, избанзар ақыҭа иаакәыршаны ҳаракыроуп, иара агәҭаны ишьҭоуп.
Хышықәса раахыс, Аираа рыжәлантә рҽааидкыланы, Аибга ицаны иныҳәоит ашьтәа шьны. Уаҟа еиқәханы иҟоуп акыр шықәса зхыҵуа Аираа рҵеиџь. Изымҵаныҳәо аџьҵлақәа хԥаны еивагылоуп, уакәшауа иушәар, ф-метрак инархыҳәҳәоит.

Анқәабаа рныҳәара. Анқәабаа Ԥсҳәы ақыҭа иҭыҵыз роуп ҳәа рыԥхьаӡоит. Урҭ рныха Инал-Ҟәыба ауп, уи рхылаԥшуеит. Анқәабаа рыжәлантәқәа есышықәса, аԥхынра, имҩаԥыргоит аижәлантә рныҳәара.

Уи зыхҟьаз ҳәа ирҳәо убри ауп: « Ԥхынрак азы, мыш бзиак аҽны, аԥшәма хаҵа дныҵыҵхьаны, аԥшәмаԥҳәыс лыкәтқәа акрырылҭарц даарыԥ хьан, аџьықәреи аҳәиҵә-аҳәиҵәҳәа ирылаԥсо дышгылаз, аԥсаатә еилақызқызуа дахьрылаԥшуаз «абарҭ ииашаҵәҟьаны бгахәыҷык рышьҭамло, хьшьык нышьҭасны акы агар амуа Инал -Ҟәыба ҳәа изҿу аныха рхылаԥшуа иҟаҵәҟьоума?» ҳәа лгәы иаалнаҭеит. Иԥысшәап лҳәан,


 168 


аџьықәреи ҿырпны излаалгаз лԥыраҳәа ааԥлыртлан, иҩышьҭыхны «Ааи!.. Ааи!..» лҳәан, ирԥыр-ԥыруа иаалҟьеит. Акәытқәа еибарҟарҟарны ишәаны рхы ахьынахаз иҭрысит, реилаҭырра бжьыцәгьак ахылҵит, иаразнакы иаалашьцакын, идыдит, ихысит. Амацәыс мцабызха иаагәылҟьан, аԥҳәыс илысит, дахьца-дахьаа уаҩы имбо ажәҩан дналаба дцеит… Аԥшәмаԥҳәыс лԥыраҳәа аҳауаҿы ианылҟьа, аныха, акәытқәа иашаҵәҟьаны ак ры-лалаз џьшьаны, ихысит. Ашьҭахь иҟалақәаз анеилкааха, Инал-Ҟәыба иамҟәыҵҟьаз гәалас иҟаҵаны Ԥсҳәыҟа ииасит.

Асеиԥш аныҟала, аишьцәа ааицәажәан, рныхахә наӡаӡа ирцәымгәаарц, алаԥшхаа рыгнамыжьырц азы иахьынаҵаа-ааҵааз, дәҳәыԥ ш ԥшӡак аҟны аныҳәара мҩаԥыргарц, ҭаацәацыԥхьаӡа иара ахьӡала ажәӡатә ықәдыргыларц рабжьаргеит. Убри аҟнытә, Аладатәи Џьырхәа аишьцәа ргәыбжьанытә мышра иманы дахьынхоз, иааигәара ахьаца дуқәа ахьықәгылоу ахәыԥшӡа (иахьагьы «Анқәабаа рныҳәарҭа» ҳәа иахьашьҭоу аҭыԥ) аҟны ажә агәаҵәа арбаны иамҵаныҳәеит. Убри инаркны иахьа уажәраанӡагьы, есышықәса, рашәарамза аҩбатәи амҽышазы имҩаԥыргоит уи аныҳәара» .

Габниаа рныҳәара . Габниаа рныҳәара иадҳәалоу аритуал еиднакылоит ҩ-биԥарак иатәу аҭаацәара – Хәыхә иԥацәеи Ӷьаџь иԥацәеи.

Абраҟа иҳәатәуп Габниаа рыжәла иатәу, Жәандәрыԥшь инхо Мышә-иԥацәа ҳәа изышьҭоу ари аныҳәара ишаҵамгыло. Уи мзызс иамоу ҳәа ажәлар рыҟны ирҳәо аныҳәара ахацыркра зыдҳәалоу аҭы ԥҳа хылҵшьҭрала дыззааигәаз арҭ аҩбиԥарак ракәын азы ауп. Амала урҭ аныҳәара иақәшәар, инеир ҟалоит. Аритуал анымҩаԥысуа, инеины ичар ауеит ахҭыгәлаҩцәа зегьы.

Аныҳәара зыхҟьаз ҳәа ажәлар ирзынхаз алегенда абас аҳәоит: «Анкьаӡа зны иԥшӡаӡа иҟаз Габниа ҭыԥҳак уахык дыхьындәылҵыз даанхацәеит. Илыхьи ҳәа лҭаацәа лышьҭаланы индәылҵзар, рзааигәара анаҟә хаччала ажәҩан ахь ахалара иаҿын, аҭыԥҳа лыхабар ҳәа ак-гьы ыҟамызт. Дахьтәаз аҭыԥ хҩажьааӡа ибылны иҟан. Убасҟан «Анцәа даҳҭааит» рҳәан, иныҳәеит.
Ахҭыс аныҟалаз амш шәахьан, убри аҟнытә, аҿаҭахьа ҟарҵеит уи Ҳазшаз иҿаԥхьа, есшықәса, ҽаҩраҭагалантәи амзақәа руак абҵара иалагӡаны аџьмашьтәа шьны ишьапы шыркуа ала. Убринахыс ари аныҳәара Габниаа бзиа ибаны имҩаԥыргоит, аныҳәарақәа ираԥхьагылоуп. Есышықәса имҩаԥыргоит жәытә-натә аахыс иахьымҩаԥыргоз аҭыԥ аҟны. Уи азы шаҳаҭра ауеит Габниаа рхәы агәҭаны иқәгылоу аҭәаҵла. Аныҳәара абри аҭәаҵла амҵан ауп иахьымҩаԥырго. Абыргцәа изларҳәо ала, абри аҭәаҵла акыр шықәса ахыҵуеит. Аныҳәара иазалху аамҭазы, уи ахәы дрыцқьоит, иқәрыԥссоит. Идрыцқьоит анаҳҳәа, иазгәаҭатәуп, аҭәаҵла ду ашәшьыра шҭа бзиак амҽхак шаҵанакуа. Араҟа хәы-ҳаракыроуп, аԥхын

А. В. Анқәаб. Ҳамцахара // Алашара, 2 4, 2011. Ад. 185.

Аинформант Назырбеи Смел-иҧа Габниа. 60 шықәса ихыҵуеит. Ианылҵеит Маиана Габниа, Гәдоуҭа ар-н, Џьырхәа ақ. 10.09.2014 ш.

22. "Алашара" №1, 2016 ш.            169 


иагьа шоура бааԥсызаргьы, аԥша хьшәашәа гәыҟаҵагаха иқәсуеит, аха ус машәыршәа рахәык неины амҵан итәом.
Иазгәаҭатәуп жәытәнатә аахыс аҭәаҵла аԥсуаа иԥшьоу акакәны ишахәаԥшуаз.
Аныҳәара Габниаа зегьы ныҳәа дуны ирыԥхьаӡоит. Ашәахьа акәзар, «Амшшьара» ду ҳәа иашьҭоуп. Уи ҽны «Анцәа имш ауп, иԥсшьара мшуп», рҳәоит Габниаа. Ашықәс зегьы аҩныҵҟа ашәахьа иԥшьоу мышны иазне-иуеит, амш ршьоит. Уи амшшьара абас иҟоуп:
Аус руӡом.

Иӡахыр ҟалаӡом.
Аҽны игәамҵӡом, ицәҳаӡом.
Акы рҭиир, акы аархәар ҟалаӡом.
Анышә ржыр ҟалаӡом.
Аԥсы анышә дарҭаӡом.
Хыхь ишазгәаҳҭахьоу еиԥш, жәытәнатә аахыс Габниаа, иагьа ус еи-лаха рымазаргьы, шәахьала аус руӡомызт. Рабиԥара аиҳабы иашҭаҿы еизон ахацәа, ихәмаруан, иччон, фатәы хаала ичон, аҩы мыцхәы рҽадырцаломызт, иззымшыз аҳаҭыр азы.
Ҭоурыхла аныҳәарҭаҟны иныҳәоз абиԥара иреиҳабыз абырг иакәын. Ус ишааиуаз, ныҳәаҩыс днарго иалагеит ақыҭаҟны ҳаҭыр зқәу, зышықәс ыҟоу абырг. Уи зыхҟьазгьы Габниа Баҭаҟәа иоуп. (Габниа Баҭаҟәа афоль-клор аҟны уи зны Аимхаа Баҭаҟәа рҳәоит, избан акәзар Емхагәаҩа ҳәа хьӡыс измаз аҳабла датәын иара). Баҭаҟәа ихьӡ ажәлар рыҟны ибзианы ирдыруеит, иара ихҳәааны аԥсуа жәлар аҭоурых-фырхаҵаратә ашәақәа аԥырҵахьеит. Урҭ анырҵахьан Б. Шьынқәба, Шь. Салаҟаиа, С. Зыхәба. Дәрыԥшьтәи ашьхарахь ихало амҩа «Баҭаҟәа имҩа» ҳәа иашьҭоуп иа-хьагьы.
Амҳаџьырра аԥхьа Баҭаҟәа иакәын ныҳәаҩыс иҟаз, иара 98 шықәса ихыҵуан. Ус ишааиуаз, аныҳәарҭа иахыкәыршаз алҵлақәа ирықәыз ажь иҷкәын заҵәы ишиҭаауаз далҟьан дыԥсит.
Баҭаҟәа, «Анцәа Ду ҳәа есышықәса агәаҵәа кны сныҳәон, ус зысуузеи, ҳазшаз?» – иҳәан, дгәаан аныҳәара даҟәыҵит. Убри инаркны Габниаа рныҳәарҭаҟны ныҳәаҩыс дааргон даҽа жәлантәык, иахьагьы ус иҟоуп.

Иара аныҳәара ахаҭа шьақәдыргылоит абас: абшьтәа шьны, ахәаӡ бысҭа, аҩы еиқәаҵәа, аџьыкхыш адгаланы.
Араҟа аџьмашьтәа ршьуеит, агәи агәаҵәеи аҵәы иахаҵаны, ҵәыцак аҩы ацҵаны аныҳәаҩ идыркуеит. Габниаа рҿы-рнапы ӡәӡәаны, маҭәацқьала рҽеилаҳәаны, рыцқьа ҭыԥ аҟны иааикәагылоит, мрагыларахь зегьы рҿы нарханы, аныҳәаҩ ибжьы рдуны дныҳәоит. Дзыхныҳәаз аҵәца ижәуеит, нас еилагылоу ҵәыцак-ҵәыцак ркуеит. Агәи агәаҵәеи шаны, сак-сак зегьы ириҭоит, машәырла иақәшәаз зегьы уахь иналаҵаны. Нас атәарахь ине-иуеит, атәарҭақәа ҟаҵоуп ақыдқәа шьҭаҵаны, араса бӷьы иаҵәа асаара икаԥсаны.
Араҟа аҩы мыцхәы рыжәӡом. Зегьы алаԥш хаа рхуп, агәалаҟара рыма-ны еицәажәоит, еибарччоит, аха ашәаҳәара, акәашара алдыршом. Аҽны


 170 


ирфаз-иржәыз ала еиқәныҳәо еимпуеит. Инхаз акәац, аҩы, абысҭа уҳәа араҳахә здыз, абри аиҿкаара здырҵо ус ишьҭоуп, рыҩнаҭак ахь иргоит. Нас, кацкәырк иҭаҵаны, адәахьы џьара ихыршьуеит, аҩныҟа инаргаӡом. Адырҩаҽны иақәшәаз зегьы неины ирфоит, иржәуеит.
Ари аныҳәара ахацәа рымацара роуп иалахәу. Аҳәса, хазы, ҩнаҭак аҟны имҩаԥыргоит, уи «аҳәса рчара» ҳәа иашьҭоуп. Акәытқәа ршьуеит, абысҭа, ачыс, ахаатәқәа зегьы рыхкы ҟарҵоит. Аҳәса иҟарҵо аныҳәарахь ахацәа неир ҟалоит, ахацәа рахь аҳәса неир ҟалом, игәнаҳауп ҳәа иԥхьаӡоуп. Насгьы, аҳәса акәац агьама рбаӡом. Иара убас, Габниаа рныҳәарҭа иа ҵагылоу рабиԥара имҩаԥыргоит даҽа ныҳәарак. Уи «Хыхь иҟоу, ҳаиҳа зымчу» ахьӡуп. Аб ҟата агәаҵәа арбара ауп изызку. Уи мҩаԥыргоит ҩашала, «ҳамшшьара-хәыҷы» ҳәагьы иашьҭоуп.

Абарҭ аныҳәарақәа инарҷыданы Габниаа имҩаԥырго аныҳәарақәа иреиуоуп егьырҭ аԥсуа жәлар зегьы еицырзеиԥшу ажьырныҳәа, мшаԥы, аурычра, иара убас ақьырсианра иатәу аишәаргыларақәа.
Габниаа зегьы ԥсылманцәоуп, убарҭ рҟынтәи ҭаацәарак Ӷьаџь иабиԥара иатәу қьырсианцәоуп.
Уи зыхҟьазгьы уи ауп, Габниа Заз ҳәа иҟаз иԥҳәыс Блабырхәатәын, д-Барцыц-ԥҳан, иашьа длымамызт. Лани лаби анԥсы, аамҭала Заз иҭаацәа иманы Барцыцаа рыҩнаҭаҟны дынхон. Дара, Барцыцаа, қьырсианцәан. Заз Барцыцаа рыҟны дахьнеиз рдин шьҭихит, ашьҭахь 20 шықәса ҵхьан еиԥш, иҭаацәа иманы иаб игәарахь дгьежьит, аха иахьа уажәраанӡагьы уи иҭаацәара ақьырсиан дин аҵас мҩаԥыргоит.
Габниаа рыжәла иадҳәалоу аныҳәара аҷыдарақәа ҳанрылацәажәо, араҟа иазгәаҭатәуп, ареспондент Цира Габниа лаб Габниа Смел ииҳәоны илаҳахьаз ахҭыс атәгьы.
Ҽнак зны, Габниа Алыгә, уи Смел иабду иакәын, шәарыцараҳәа ашьхаҟа дахьцаз, шәарахк деихсны ишьит. Иишьыз ашәарах аазгоит ҳәа дахьнеиз, данынахагыла иааицәымыӷхеит. Уи абас еилыӷраашәа, насгьы ихәышлаӡа иҟаз шәарахын, иушьыр ҟаломызт. Афырҳәа длагьежьны Габниа Баҭаҟәа иҟны дааит. Уи дылидтәаланы иеиҳәеит, изымдырӡакәан абжьас шим-хашьыз. Баҭаҟәагьы азныказы иааицәымыӷхеит, аха нас, Алыгә длаиртәан, диацәажәеит: «Баба, иузымдыруа Анцәа уаҭеимҵааит, абыржәыҵәҟьа уцаны, иушьыз абжьас унахагыланы, ухы, угәы иалырсны, иутәыз аӡәы дуцәыԥсызшәа уҵәыуа. Уи ашьҭахь ашәы ушәҵаны, ухы-уҿы ааужьны 40 мшы уџьаба», ҳәа иеиҳәеит.

Ҳгәы излаанаго ала, абжьас ҳәа зыӡбахә рымаз, Габниаа рыжәла тотемк аҳасабала иамҵахырхәозар ҟаларын. Уи аӡбахәала, иахьазын уаҳа акгьы еилкааны иҳамам.

Иааидкыланы иаҳҳәозар, иахьа аԥ суа изы ихадароу Анцәа иҳәара ауп. «Анцәагьы», «Аллаҳгьы» аԥсуа изы аӡә иоуп, ихьӡ ԥсахуп ҳамҳәозар. Аԥсуа ихдырраҿы уи «хыхь» дыҟоуп. Иара абри аҭагылазаашьа иабзо-ураны аԥсуаа рыҟны , иахьа Аԥсны ахьынӡанаӡааӡо динтә еиҿагыларак, зеилибамкаарак аҭыԥ амам.
Қәҭараа, Блаббаа, Хәытаа рныҳәара. Аижәлантәқәа  рныҳәараҟны


 171 


иаҳԥылар алшоит аныҳәаҩ хаҭала ииныҳәо рыжәла датәымзар, еиуеиԥшым аҭагылазаашьақәа ирыхҟьаны. Ҿырԥштәыс иааҳгозар, Габ-ниаа рныҳәараҿы иныҳәо д-Қапбоуп.
Егьырҭ ажәлақәа инарылукаартә аинтерес аҵоуп х-жәлакы рныҳәара, х-ныҳәаҩык реицныҳәара. Уи ҳԥылоит Қәҭараа, Блаббаа, Хәытаа рныҳәараҟны. Аныҳәара зыхҟьаз ҳәа ирҳәо абри ауп.

«Аамҭала Блабырхәа ақыҭан жәла рацәала инхон Блаббааи Қәҭарааи. Амшаԥымза аҽны, аҟармыгәқәа рышьаҵаны, ажа амҵан итәаны, ақәны рхахауан Блаббԥҳаи Қәҭарԥҳаи. Сабшан уи аҽны. Амш цәгьахеит, ахәылбыҽхаз амш еилгеит, ацәаҟәа хылеит, аха рыцҳарас иҟалаз, аҭыԥҳацәа иахьца -иахьааз умбо рышьҭамҭа ыӡит. Ауацәа, агәылацәа анс-арс рҳәеит, аха ирымбеит. Блаббааи Қәҭарааи рҽеидкылны аҵааҩцәа рахь ицеит, иахьразҵааз «Анцәа дышәзысасхеит, аныҳәара ҟашәҵароуп» ҳәа рарҳәеит .
Убринахыс, амзаҿа ангыло раԥхьатәи асабша иақәыршәаны абра аныҳәара амҩаԥгара иалагеит. Аҽны ашьтәақәа хԥаны иршьуеит. Уасаки аџьмашьтәақәа ҩбеи. Ауасашьтәа Анцәа ишьапы акраҿы еиҳа амчра амоуп ҳәа иԥхьаӡоуп. Аныҳәара иалахәуп ацуҭа зегьы: Ажьиаа, Ахьиаа, Алазбақәа, Хәытаа. Еилоу зегьы рымшшьара акны иҟарҵеит. Арҭ ажәлақәа рыбжьара аиуахара ҟалаӡом, ажьрацәара еилазгаз ақыҭа далырцоит.

Аныҳәараҟны аҳәсақәа неиӡом. Аамҭакала аҳәса хазы аныҳәара ҟарҵон, аха иахьазы иаҟәыҵит. Бзы ԥ инхо Қәҭараа иналаршәны ари аныҳәара аҩнаҭаҟны ианымҩаԥырго ыҟоуп.
Агәи агәаҵәеи арасаҵәы иахарҵоит, раԥхьа аныҳәажәа хиртлоит Қәҭарбак, анаҩс Блаббеи Хәытабеи иацырҵоит, рыхҩык еицныҳәоит: «Афы, улыԥха ҳаҭ, иаҳзымдыруа ҳаҭоумҵан» ҳәа. Иазгәаҭатәуп араҟа, аҭыԥҳацәа анаҟә иагеит ҳәа ишазырыԥхьаӡогьы. Иахьазы еилкаам Афы ихьӡала изныҳәо.
«Аԥсуаа рытрадициатә дин аҿыгҳара ду змоу аполитеисттә нцәахаҵара иасистемоуп, зхыԥхьаӡара рацәоу анцәахәқәа ирпантеонуп ». Аԥсуаа рынцәахәқәа рпантеон аҟны, мычла Анцәа иашьҭахь дгылоуп Афы, ады-ди-амацәыси рынцәахәы (изырдыдуа, изырмацәысуаҬ. Иазгәаҭатәуп, амацәыс, зегь реиҳа ажәытәуаҩ дзыцәшәоз ԥсабаратә мчны ишыҟаз. Аԥсуаа ргәаанагарала, амца ажәҩан аҟынтә иҳауит. Амацәыс ауаҩы исыр, дашьуеит, аҵла иасыр, ибылуеит. Ажәҩан ишазиуа еиԥш, Анцәа аамҭакала амацәысгьы аперсонификациа азиуеит. Афы ифункциа хада

– аԥсымыцқьақәа рнырҵәара ауп. Уи ауаҩы диԥырхагахар, дишьыр ал-шоит. Убри азы Афы иашьыз дырҵәыуар ҟалом, ус иԥхьаӡоуп. Арыцҳара иақәшәаз аҭаацәара ашьтәа шьны рхы ҿырхроуп лаӷырӡы камҭәакәа


 Аинформант Борис Қәҭарба. 91 шықәса ихыҵуеит. Ианылҵеит Маиана Габниа. Гәдоуҭа араион, Блабырхәа ақыҭан. 08.04.2015 ш.

В.Л.Беигәаа. Аҧсуаа ртрадициатә дини рыбзазаратә культуреи рызҵаарақәа.
Аҟәа-2012. Ад.37.

Иара уа


 172 


(хыхь аныҳәараҟны ишарбоу еиԥш).
Анаҩс, арасабӷьы шьҭаҵаны, ачыс ықәырҵоит, абысҭа (аманка арҭар ҟалоит), аџьыкхыш, аҩы еиқәаҵәа, аҩы шкәакәа, уаҳа акгьы ҟалом. Иаан-хаз ачыс агара ҟалаӡом. Акәац зқәырҵо аҵәҩаншьапқәа хԥа ԥырҟоит, акы аанрыжьуеит. Уи ашьҭахь иныҳәаны иаҵыҵуеит. Афатә инхаз аӡы ахықәахь иларгоит, адырҩаҽны ирфар ҟалоит. Арыжәтә рацәаны ажәра ҟалаӡом, ацҭәы ҟазҵаз адырҩашықәасан анеира азин имам. Асасцәа аднагалар ҟалоит. Изакәызаалак маҭәоума, ҳәызбоума- иуцәаанхаз шьҭахьҟа агара азин ҟалом.
Ҿырԥштәыс иааҳгар ҟалоит иҟалахьоу ҭаарыхк.
Шықәсык зны, аныҳәара иалахәыз аӡәы, атапанча ҿыцҳараӡа иааихәан, иҟәынҵаны днеит. Ишыҟалаз здырхуада, итапанча убраҟа ицәаанхеит. Дгьежьны игар ҵасмызт аҟынтә, адырҩашықәсанӡа уаҟа иахьышьҭаз ишьҭан.
Қәҭараа рныҳәара аибашьра ашықәсқәа раан ирцәыбжьхеит, уи ада есышықәса ишақәнагоу еиԥш имҩаԥыргоит. Аха, уаанӡа иҟаз иаҿҳарԥшуазар, хыԥхьаӡарала аныҳәара иалахәу ауаа маҷхеит.

Қаԥшьаа рныҳәара. Уи шымҩаԥырго атәы дазааҭгылеит А.В. Қаԥшь: «Лаԥарныха мҩаԥаҳгоит нанҳәа мзазы. Ари ҳзымҵаныҳәо ҳныхахәы акәын. Шьыжьымҭан шаанӡа ҳгыланы аныҳәа аҽазыҟаҵара ҳалагоит. Иаҳӡуеит ахәышҭаара чашә, ацәа цқьа ырӡыҭны ацәашьы ҟаҳҵоит. Ажь ашәра иахьӡар, аҩ-ҿа ҵәыцак иадамхаргьы иаҵаҳхуеит. Ахәышҭаара чашә анаҳӡуа ахәыжә, ажь, ма акакан абӷьы ҵаҟа иаҵаҵаны, убас хыхьла-гьы иақәҵаны иаҳӡуеит. Ҩ-ҽыҭк амажәа рыӷӷаны, ак ашәаӡа иаакәыршаны иақәҵаны, егьи хыхь иақәырҵоит. Убри ахәышҭаара чашә ауп ҳзыхныҳәо. Ачашә анмазеихалак, аҩи иареи еидкыланы ҳнеиуеит ныҳәара, ҳгәараҿы игылоу ажәытә акаканҵла аҵаҟа, иныҳәо саб иоуп…

Аныҳәарахь ҳан днеиӡом, иҟалаӡом, уи лара илныхахәым, амҵа гыларагьы азин лымаӡам, ҵасӡам. Саб, ҳаззегьы, сашьцәа, саҳәшьцәа ҳаидгыланы уахь ҳнеиуеит ҳчашә ҳаманы, аҩи ацәашьи ацҵаны. Ҳивагьежьны, амзаҿеиԥш ҳгылоит ҳныхахә ахьыҟоу аган ахь ҳхы рханы. Саб дныҳәоит, ҳзымҵаныҳәо алԥха-агәыԥха даҳәоит, нас аҩы хәыҷык ижәуеит, нас ачашә агәҭаҵәҟьа ҭыԥҟаны аҩы ақәҭәаны, «Ачбеи Чач-беи рҵасхә» ҟаҵаны, аҵла ацәа аҭыҿҿараҿы инаганы иавеиҵоит, аган аҿы ацәашьы аркны еиҭа дныҳәаны иадирҷаблоит. Ҳаргьы, амин ҳәо, ҿамҩак-ҿамҩак аҩы агьама ҳбоит, ачашә ҳфоит, нас ҳгьежьуеит аҩныҟа. Аныҳәарахь унеиаанӡа, уҿи унапи уӡәӡәароуп, агәамҵхамҵра ҟалаӡом, ашәи ажәа аҳәара ҟалаӡом» .

Леиаа рныҳәара . Леиаа рыжәлантә зегьы рныха иамҵаныҳәоит. Урҭ рныҳәара мҩаԥыргоит амшаԥы аниаслак ашьҭахь мызки хымчыбжьи


Аинформант А.В. Қаҧшь. 23 шықәса ихыҵуеит. Ианылҵеит Маиана Габниа, Гәдоуҭа ар-н, Бармышь ақ., 25. 04. 2015 ш.

Аинформант Азамаҭ Леиба. 29 шыҳәса ихыҵуеит. Ианылҵеит Маиана Габниа, Гәдоуҭа ар-н, Мгәыӡырхәа ақ., 20.05.2015.


 173 


рнаҩс, ахашаҽны. Рныхахәгьы Аублаа рҟынтәи иаауеит ҳәа ирыԥхьаӡоит, избанзар даргьы Лоо ҳәа иахьашьҭоу адгьыл ҭыԥ аҟынтәи иҭыҵыз роуп.
Аҭоурых излаҳәо ала, Леиаа хҵәаны нхара ҳәа Мгәыӡырхәаҟа ианаа, иахьныхоз аҭыԥ аҟны икнаҳаны ирыман рныха аҟәырҷаха – Ахьтәы ҵәҵәа. Аха ишыҟалах здыруада, уи ыӡит. Уи ҟалеижьҭеи ҩышә шықәса инареиҳауп, аха уаҳа ахабар ҟамлаӡеит.
Аныҳәарҭа аиҿкаареи амҩаԥгареи есышықәса аӡәы ихахьы игоит, ашьтәа азы аилаԥса ҟарҵоит.
Аныҳәарҭа азы ачакәаҳацәа ҳәа 8-ҩык аҳәса цқьақәа алхны иҟоуп. Урҭ Леиаа ирыжәлантәқәамзаргьы ҟалоит. Ача злырхуа ачашыла еиқәаҵәа ауп. Ақьырмытқәа шьҭаҵаны, аџьтә ԥырӷы ҭаԥсаны иҟарҵоит, нас иркәаҳаз амажәа мбылразы ахьаца абӷьы ала иҭаҳәҳәаны, ақьырмытқәа инаганы ирықәырҵоит. Уи иахылҵуа ашыра иара аӡра иазхоит. Нас ирӡыз ача, аныҳәара азы ҷыдала ирымоу, кырӡа зхыҵуа ахьатә ахмыӷә ианҵаны иҟарҵоит.
Арҭ аҳәсақәа ныҳәацәоуп, урҭ рзы хазы аӡыс ршьуеит. Аҳәса ирӡыз ача ахьатә ахмыӷә ианҵаны Аныҳәарҭаҿы иргоит аҷкәынцәа. Аныҳәара мҩаԥыргоит Мгәыӡырхәа аҳаблаҿы. Амҩан иахьцо ирҳәоит аԥсуа жәытә ашәақәа. Аҭыԥ аҿы ианнаргалак, аныҳәаҩ изааигәара идыргылоит ача. Аныҳәаҩ, хымԥада д-Леибазароуп.
Аныҳәарҭаҿы ахацәа иршьуеит хәыц еиқәаҵәа злам, гра змам аџьма шкәакәа. Акәац азыҳәан иара убас ацшьыла ҟарҵоит. Иршьуа ашьтәа акәац зларжәуа ҳәа ирымоуп абҩатә қәаб. Уигьы даараӡа акыр ахыҵуеит, ахмыӷә еиԥш, аныҳәарҭа азын мацароуп хархәара замоу.
Аныҳәаҩ дызланыҳәо ҳәа хазы амҿы иалху аҵәца имоуп, дзыхныҳәогьы аҩыцқьа ауп. Егьырҭ арыжәтә џьбарақәа аныҳәарҭа иадыргалаӡом.

Аныҳәара аҵагылара рылшоит Леиаа рыжәла ахаҭарнакцәа зегьы, амала ахацәа рымацара. Аҳәса уахь анеира азин рымаӡам. Иазгәаҭатәуп, Леиаа рныҳәара аҟны абысҭа шырымуа. Урҭ уахь ианцо, ҭаацәарак иалҵыз ахацәа рыцыԥхьаӡа абысҭа ҿахрақәа шьҭырхуеит, убас асас ихәы ҳәа даҽа бысҭа ҿахракгьы. Избанзар, аныҳәара аҟны дырҭаар ҟалоит ахҭыгәлаҩ.
Адуцәа изларҳәо ала, Асовет мчра ҟалаанӡа Аныҳәарҭа иаман ахатә баҳча. Уаҟа ирааӡон ажь, аныҳәаразы аҩы уи акәын излырхуаз. Асовет аамҭа анааи, аныҳәарақәагьы мап рцәыркуа иалагеит, имҩаԥызгозгьы лахь рырҭон. Аха Леиаа, маӡала, ианахәҭаз аамҭазы, имҩаԥыргон аныҳәара, иамҵаныҳәон рныхахә, хылаԥшрада иаанрыжьуамызт.

Папцаа (Лакшә-иԥацәа) рныҳәара. Лакшә-иԥацәа, мамзаргьы Папцаа Уаҭҳара ақыҭан ауп иахьынхо. Иҟоуп агәаанагара, урҭ зны абжьыуаа рыдгьылҵакыраҟны иқәынхон ҳәа. Лакшәы ихаҭа Уаҭҳара дынхон, аха иҷкәынцәа ишыргәалашәо ала, раб шықәсык ахь знык иадамзаргьы, сашьцәа збоит ҳәа абжьыуаа рахь дцалон .


 Аинформант Л. Папцаа. Ианылҵеит Маиана Габниа, Гәдоуҭа ар-н Уаҭҳара а6., Хәажәкырамза 29, 2015 ш.


 174 


Иахьазы Папцава ҳәа ауп урҭ рыжәла шарбоу. Рыжәлантәқәа есышықәса имҩаԥыргоит «Ақәаб ныҳәара» захьӡу аныҳәара. Уаҭҳара иахьаҵанакуа инхо Мықәааи Ҩарданааи ари аныҳәара иаҵагылоит, аха хаз-хазы имҩаԥыргоит. Аха аныҳәара ахаҭа зыхҟьаз Лакшә-иԥацәа роуп. Ишырҳәо ала, Лакшәы дышжьиуаз иаалырҟьаны дычмазаҩхеит, чмазарак еиԥшымкәа. Адырыҩцәа изларҳәаз ала, аныҳәара ҟаҵатәын, дзыхҟьазгьы ажьира чмазара ауп ҳәа рарҳәеит. Иара инапала қыжәк акәац зкуаз ақәаб ҟаиҵеит. Аныҳәара абас имҩаԥыргоит. Шықәсык аџьма ршьуеит, даҽа шықәсык ачаҳаржә ҟарҵоит, иара ақәаб аҟны иҭаҵаны иржәуеит.

Аныҳәараҟны ахәыҷы, аду, аҳәса зегьы аднагалар ҟалоит. Иара ахыбра аҩныҵҟа ауп иахьымҩаԥысуа. Ашьтәа аныршьуа, аныҳәаҩ иарма напа-ла аҵәца икуп, иарӷьала – агәи агәаҵәеи. Ачаҳаржә аныҟарҵо ацхала иныҳәоит. Аишәа иадыргалоит абысҭа, аџьыкхыш, аҩы. Аныҳәара ҷыдала амш азалхны иҟаӡам, аха рашәарамза аҩныҵҟа имҩаԥыргоит.

Аҩарданаа рныҳәара «баӷьӡыс ԥааимбар» ҳәа иашьҭоуп. Урҭ ҩыџьа аишьцәа иаархылҵыз рҽааидкыланы, есышықәса ашьтәа шьны, рхы рныҳәоит.
Ари аныҳәара Лакшәы иԥсы анҭаз ихацдыркызар, 200 шықәса инар хыҳәҳәоит. Аҿар ражәақәа рыла, аиҳабацәа ианраамҭаз, ишақәнагоу, есышықәса аныҳәара мҩаԥыргозҭгьы, уажәы маҷк иацәхьаҵуа иалагеит, иҟалоит ианыбжьарыжьуагьы.

Ас еиԥш иҟоу аижәлантәқәа рныҳәара маҷӡам, урҭ еиқәырхатәуп, мамзар зынӡа ианыӡаар алшоит.
Ишдыру еиԥш, аԥсуа жәлар ижәытәӡоу жәларык раҳасабала аҭоурыхтә мҩа ду ианысхьеит, ирымоуп рдунеихәаԥшра уагәылазырԥ шуа, акыр ибеиоу амифологиа. Аԥсуа мифологиа ахыҵхырҭаҿы иҟоуп уи еснагь ҳәаақәҵара азызуаз аҵасқәеи ақьабз иадҳәалаз аритуалқәеи. Урҭ рҿы хадара руан ажәа амагиеи, аԥсабара зырҿиоз егьырҭ амчрақәеи. Ажәа ам-чра иазнарҳауан аԥсуаа ажәҩан ахь иаадырԥшуаз агәрагара ду. Ажәҩан, ажәҩан аҿы инхоз рынцәахәқәа, анцәахәқәа зегьы еидызкылоз Анцәа ду уҳәа инарымаданы, аԥсуаа ирылшеит Анцәақәа рсистема аԥҵара. Уи асистема еиднакылоит хыԥхьаӡара рацәала аԥсуа традициатә культураҿы аҿиара зауз, аԥсабареи аԥсҭазаареи, адгьыли ажәҩани, нырцәи-аарцәи зегьы хәҭа-хәҭала ишаны ирхылаԥшуа, аԥсҭазаара еиқәырханы иа-азго Анцәақәа. Урҭ Анцәақәеи аԥсуа жәлари ирыбжьан аилибакаара, аизааигәара. Ари аҩыза аизыҟазаашьа рызҭоз амедиаторцәа, аныҳәаҩцәа ракәын еиҳараӡак.

Аныҳәаҩцәа зхагыланы аԥсуа жәлар имҩаԥыргоз аныҳәарақәа зегьы рыдҳәалан асаби инаиркны аду иҿынӡа, аду инаиркны аҭаацәарақәа рҿынӡа, аҭаацәарақәа инадыркны аижәлантәқәа рҟынӡа, аижәлантәқәа инадыркны ажәлар зегьы еидызкылоз аус хкқәа. Аижәлантәқәа рныҳәарақәа разгәаҭараҿгьы иалкаан зхатәы ҷыдарақәа иахьа из-зынханы иҟоу, зымҩаԥгара ԥкым. Аижәлантә ныҳәарақәа рхыԥхьаӡара шырацәоугьы, араҟа иаагаз урҭ рыхәҭак ауп.
Аижәлантәқәа рныҳәарақәа акыр рымҽхак ҭшәоуп, насгьы имаҷым


 175 


ирзеиԥшу аҟазшьақәагьы. Зегь раԥхьа ара иҟоуп аҭыԥҳа иаалырҟьаны лыӡра, лцәыӡра, ма лхатәгәаԥхарала аԥсҭҳәа, ма анаҟә, мамзаргьы амшын ацәқәырԥа дацны лцара. Ажәла иатәу аҭыԥҳа лыӡра, хаҵа лцара инама-даны имҩаԥысуеит аныҳәара. Аныҳәара амш зегьы рзы иԥшьоу, иршьо мышны иҟоуп. Аижәлантәқәа зегьы рхатәы мышшьарақәа рымоуп.

Азҵаара хада аҭҵаараҿы ахархәара рыҭан аԥсуа етнологиеи афоль-клори рҿы аҭҵаарадырра ҵаулара зныԥшуа аԥсуа ҵарауаа русумҭақәа. Ара иҟоуп С. Н. Џьанашьиа, Г. Ф. Чурсин, Л. Хә. Акаба, Ш. Д. Инал-иԥа, И. А. Аџьынџьал, С. Л. Зыхәба, В. Л. Бигәаа, С. А. Дбар уҳәа аӡәырҩы рыҭҵаарадырратә усумҭақәа.
Аҭҵаарадырра иаҳнарбеит аԥсуа ныҳәақәа аԥсуа жәлар рыԥсҭазаараҿы аҭыԥ ду шааныркылоз, иахьагьы ишааныркыло . Уи акәым, иахьа урҭ еиҭарҿыцны ашьҭыхра иадҳәалоу аусқәа аҿар акыр ишадгыло, еиҳа игәцаракны ишьҭырхуа ишалагазгьы.


Алитература

Аԥсуара: аматериалқәеи аҭҵаарақәеи. Актәи атематикатә еизга.
Аҟәа, 2013.
Аԥсуа жәлар рҿаԥыцтә рҿиамҭа. Жәаҩа томкны. VII атом. Атом еиқәлыршәеит, акьыԥхь иазлырхиеит, аԥхьажәеи, азгәаҭақәеи лҩит Габниа Ц. С. Аҟәа, 2002.

Абхазия страна души. В двух томах. Том I. Сост. Мария и Виктор Котляровы. Нальчик, 2011.

Абхазия страна души. В двух томах. Том II. Сост. Мария и Виктор Котляровы. Нальчик, 2011.

Аджинджал И. А. Из этнографии Абхазии. Материалы и исследования. Сухуми, 1969.

Акаба Л. Х. Из мифологии абхазов. Сухуми, 1976.
Бигвава В. Л. Вопросы традиционной религии и бытовой культуры абхазов. Сухум, 2012.

Дбар С. А. Обычаи и обряды детского цикла у абхазов (вторая поло-вина XIX начало XX вв.). Сухум, 2000.

Джанашиа Н. С. Статьи по этнографии Абхазии. Сухуми, 1960.

Званба С. Т. Абхазские этнографические этюды. Сухуми, 1982.

Зыхәба С. Л. Аԥсуа мифологиа. Аҟәа, 2012.

Инал-ипа Ш. Д. Вопросы этно-культурной истории абхазов. Том III.
Сухум, 2011.

Куправа А. Е. Вопросы традиционной культуры абхазов. Сухум,
2008.

Маан О. В. Абжуа. Историко-этнологические очерки. Сухум, 2006.

Ҳашыг Н. Ҷ. Аԥсуара ашьаҭақәа. Аҟәа, 2002.

Чурсин Г. Ф. Материалы по этнографии Абхазии. Сухуми, 1956.


 176 


МАДОННА ԤЛИАҧҳа


Алакәқәа рҿы афырхаҵаратә ԥҳәысаагара ...

Аԥсуа нашанатә лакәқәа реилазаараҿы иаҳԥыло амаҭәарқәа алакә аҿы инарыгӡо ароль хада иазааҭгылахьеит аԥсуа лакәҭҵааҩцәа С. Л. Зыхә беи Џь. И. Адлеибеи. Аха анашанатә лакәқәа иргәылоу амаҭәарқәа хаҭала рыҭҵаара иадҳәалоу ҭҵаарадырратә усумҭак ҳԥылаӡом аԥсуа фольклорҭҵаараҿы иахьа уажәраанӡагьы. Аурыс лакәҭҵаараҿы арҭ азҵаарақәа дрылацәажәахьеит, хазы уи иазку аусумҭагьы аԥылҵахьеит афольклорҭҵааҩ В. Е. Добровольскаиа (Добровольскаиа 2009).

Ҵаҟа ҳарзааҭгылоит аԥсуа нашанатә лакәқәа, хаҭала аԥҳәысаагара иазку асиужетқәа ирылоу амаҭәарқәа.

Аԥсуа нашанатә лакәқәа рхыԥхьаӡараҿы иаҳԥылоит фырхаҵарыла аԥҳәысаагара тема хадас измоу атекстқәа маҷымкәа. Ҳәарада, алакәқәа рҿы адагьы, аԥҳәысаагара иадҳәалоу асиужетқәа рацәоуп аԥсуа фольклор аҿы. Ус иҟоу иреиуоуп нарҭаа рҳәамҭақәа, атәымтәылатәи ақәылаҩцәа ирҿагыланы еибашьуаз афырхацәа ирызку аепикатә ашәақәеи аҳәамҭақәеи уҳәа.

Анашанатә лакәқәа рҿы афырхаҵа иԥҳәысаагара иазку ахҭыс хадақәа зхылҿиаауа амотивқәа ируакуп афырхаҵа игәаԥхаз, мамзаргьы зыӡбахә иаҳаз ԥҳәызба ссирк лҳәаразы (лаагаразы) дгьыл харак дахьаҭаауа. Ҳазхьаԥшып аҿырԥштәы:

«Уи амҩа дахьықәлаз ус иаҳаит: мшынк ааигәара дынхуеит ҳәынҭқар ԥҳәызбак. Уи ус ҿаҭахьас илымоуп: «сыҵкьыс ииааины сызҳәынҷаз ида уаҩы сызицымцо ҳәа». Аԥсуа Аҳмаҭ игәы иҭеикит аҳәынҭқар ԥҳәызба лҿы дцаны илылоу ԥишәаразы» (Зыхәба 2005а: 315).

Афырхаҵа аԥҳәызба лыԥшааразы иныҟәарақәа зхылҿиаауа маҭәаруп иара убас апартреҭ. Афырхаҵа аӡӷаб лсахьа дыхнахуеит, лыԥшааразгьы амҩа дықәнаҵоит. Асиужетқәа реиҳарак рыҟны афырхаҵа иашьа ма иҩыза изы апартреҭ аҟны иарбоу аҭыԥҳа лаагара дцоит:

«Асахьа даннахәаԥш, аҳ иԥа иԥсы маҷхан дкаҳаит. Иԥсы анааилала, абри зсахьоу дысзааугаанӡа абра сгылуом, акыргьы сфуом иҳәан, диеит аҳ иԥа» (Зыхәба 2005а: 326).

Афырхаҵа дзышьҭоу аԥҳәызба даҽа дунеик дадҳәалоуп, уи дахьынхо аҭыԥи афырхаҵа иҩни акыр еицәыхароуп. Аԥҳәызба нхарҭас илымоуп амшын агәҭа (ашьханхыҵ) ахан ақәцәан абыжьбатәи аихагылаҿы уҳәа. Уи адунеи лымбац, дгьылк аҿы дылбааны шьацк лшьапы ықәылмыркьысӡацт. Лара илхылаԥшуеит (дрыхьчоит) лашьцәа адауцәа:

«<…> Абни иубуа абжьбахәык рнаҩс, даҽа дунеик ыҟоуп. Убра дыҟоуп

 Араҟагьы анаҩсҟагьы аҿырԥштәқәа рҿы атекст зехьынџьара инеиҧынкылан иааҳгаӡом.

23. "Алашара" №1, 2016 ш.            177 


Ажәеиԥшьаа рҭыԥҳа <…> Уахь уаҩ дызцуа иҟам <…> Абни абахәқәа зықәгылоу гәылшьапуп; уи иадырны абахә уаҩы дхыҵыр ауам, дахьчуаит»
(Зыхәба 2005б: 225).
Афырхаҵа дзышьҭоу аԥҳәызба нхашьалеи ҭеиҭыԥшлеи акыр дугәалалыршәоит ажәытә бырзенцәа рмифологиаҿы зыӡбахә ҳәоу анасыԥи аҭаацәара алалареи рынцәахәы Гера (Кун 2007: 21-22). Афырхаҵа ԥҳәысс иигарц ииҭаху аԥҳәызба лынхашьа (лыҩны) иазкны З. Џь. Џьапуа иазгәеиҭоит: «Образ семиэтажного дворца из птичьих кос-тей или хрустали <…> которого достигают только ветер, солнечные лучи и небесные тучи, возможно, отражают мифологическое представления о семи мирах и этажах мира» (Джапуа 2003: 78).

Ҿырԥштәыс иаагозар, афырхаҵа игәаԥхаз аԥҳәызба дахьынхо аҭыԥ аҟны даннеилакгьы илшом иаармарианы лгара. Иаҳҳәап, аӡӷаб лгәара иакәыршоу аҵәҩанқәеи, урҭ ирхагылоу ауаа рыхқәеи, макьана ирыгу ахыԥхьаӡареи рыла афырхаҵа игәеиҭоит дахьнеиз аҭыԥ шшәарҭоу. Урҭ амаҭәарқәа рыла еилкаахоит аԥҳәызба илышьҭаланы инеиуаз арԥарцәа рлахьынҵа зеиԥшрахаз. Аӡӷаб лгәара иакәыршоу ауаа рыхқәа афырхаҵа агәҽанызаара ирҭоит иаргьы дҭахар шалшо ала, урҭ ишәарҭоу хҭыск аҟалара иаҿагылоу маҭәарқәаны иаарԥшуп, иаҳҳәап:

«Агәара иакәыршаз ҵәҩан цыԥхьаӡа хык -хык рхагылан [ауаа рыхқәа], ҵәҩан заҵәык ус акгьы ахагылаӡамкәа ирылагылан» (Зыхәба
2005а:181).

Анашанатә лакәқәа рҟны адагьы, аԥсуа жәлар рыхдырраҿы иахьа уажәраанӡагьы ахыбаҩ ахархәара ҳԥылоит. Убас ишәарҭоу мчыки иҽеим алаԥши ааннакылоит, аҩнаҭа ацәгьара иацәнахьчоит ҳәа агәашә аҿы икнарҳауеит аҽхыбаҩ. Уи ауаҩытәыҩса ихы ишаирхәо иазкны аҭоурыхҭҵааҩ Гь. А. Амҷба иҩуеит: «Аԥсуа жәлар рҿы иахьанӡагьы еиқәхеит аҽы акульт жәытәнатә аахыс иӷәӷәаны ишыҟаз агәра ҳзырго аматериалқәа. Уажәгьы аԥсуаа амагиатә (адоуҳатә) мчы аланы ирыԥхьаӡоит аҽхыбаҩ. Аҽхыбаҩ, аҵәҩан иахарԥаны, ауҭра бзиеи амхырҭеи ирыладыргылоит алаԥш бааԥс иацәнахьчоит ҳәа <…>» (Амҷба 1977: 58).

Иара убас, аԥҳәызба афырхаҵа хатә ԥҳәысс диццаанӡа, илоу ифырхаҵарақәа гәалҭарц азы дԥылшәоит еиуеиԥшым адҵақәа рыла:

«<…> Абригь-абригь ахә ду аҿы дцаны, убра иқәу ахаҳә ԥшӡа сзааигааанӡа сиццом, – лҳәеит» (Зыхәба 2005а: 171).

Ма аӡӷаб лаб ажәлар ирылаиҳәоит иԥҳа лҳәаразы иқәиргыло адҵақәа фырхаҵарыла рыныгӡара зылшаз шиакәу ԥҳәысс дзиҭогьы:

«Абри аҳ иԥҳа лмацәаз кыдуп, иеихсуеит, иеихсны , икыдыршәаны ишлеиуа асаара инамышьҭкәа изкыз, аҳ иԥҳа дииҭоит» (Зыхәба 2005а: 319).

Амацәазкыдхра амотив ажәлар рҿы иамаз ахархәара аабоит амифологиатә ҳәамҭақәа рҿгьы:

«<…> Анхацәа ирыӡбит абри еиԥш аус: аҵәыргыла ҟаҵаны, амацәаз кнаҳаны, аӡӷаб абаркьыл дықәдыртәот, аҵәыргыла иахыԥан, амацәаз


 178 


иеихсны иаазырхаз, аӡӷаб дитәхоит. <…> Днаскьаны, дыкәкәаӡа, иҿааихт. Ахыԥҳәа аҵәыргыла днахыԥеит. Иҽы ашьапы асаара илеиаанӡа аҵықьҳәа дхыст, амацәаз агәҭаҵәҟьа лкылицҟьааит. «Уи машәыруп»! – рҳәеит. Деиҭацеит. Деиҭахыст. Дырҩагь иҩкылицҟьааит. <…> Гәыла-ԥсыла аҳ умаҳә абри иоуп, – рҳәеит» (Габниа 2002: 150-151).

Ишдыру еиԥш, ажәытәан аӡӷаб лҳәаразы еиуеи ԥшым ахәмаррақәа еиҿыркаауан, урҭ, ҳәарада, алакәқәа рҿгьы рнырра ҳбоит.

Иаҳԥылоит анашанатә лакәқәа рсиужетқәак – аԥҳәызба лҳәара инеиз афырхаҵа дахьиабашьуагьы. Урҭ акыр шықәса еибашьуеит, лара даҵахаанӡагьы ԥҳәысс диццом:

«Иалагеит аибашьра. Хынҩажәи ԥшьба шықәса еибашьуан. Ахынҩажәи ԥшьба шықәса рзы лнацәкьыс хәыҷык иҵкәеит. <…> Иаласҵом, – лҳәан аԥҳәызба дахьхәит. Еиҭақәгылахт аибашьра. <…> Еибашьит, ҩажәи ԥшьба минуҭ рыла дирҭаслымт» (Зыхәба 2005а: 136).

Иҟоуп сиужетқәак, афырхаҵа дзышьҭоу аԥҳәызба лҿаԥхьа адҵақәа анцәыригогьы. Идҵақәа рынагӡара зылшаз лоуп ԥҳәысс иигогьы:

«Аҳак иԥа амра агыламҭеи аҭашәамҭеи рыҩныҵҟа иалагӡаны аӡәы изынмаҭәа ззыӡахуа дсыԥшаанӡа даҽаӡәы дшаасымгара ҳәа аҿаҭахьа иқәҵаны, амҩа дықәлеит» (Зыхәба 2005а: 1639.

Ишаҳбо еиԥш, аԥҳәызба афырхаҵа илҭо адҵақәа ауадаҩрақәа рыц-заргьы, иара илшоит урҭ зегьы рынагӡара. Ҳәарада, ас еиԥш иҟоу адҵақәа рынагӡараан, алакә аперсонаж хада, илоу ифырхаҵарақәа рыдагьы, ихы иаирхәоит анашанатә маҭәарқәа. Урҭ анашанатә маҭәарқәа афырхаҵа иоуеит инашанатә цхырааҩцәа рҟынтә:
«Уа ианнеи, абга уа иаангылеит, аха аҷкәын саркьак инаҭеит.

– Уара цәгьарак унақәшәо, абри асаркьа уахәаԥшыр, усҟан сара из-дыруеит иҟалаз, снеины суцхраауеит <…>» (Зыхәба 2005б: 2399.

Ажәытә ажәлар рыхдырраҿы ишыҟаз еиԥш, иахьагьы ахархәара амоуп, аԥҳәызба данырҳәалак ашьҭахь уи дшақәшаҳаҭхаз зырҵабыргуа маҭәарк аиура. Иҟан аамҭак аӡӷаб лҟәых (лчабра, лкасы) уҳәа ӡаны, нас лара ҿа лҳәазшәа аныҟарҵозгьы. Аха ус еиԥш иҟаз ахымҩаԥгашьа, ҳәарада, иақәыӡбон, аӡӷаб лҭаацәара рзгьы ихьымӡӷ дуун. Уи арҵабыргуеит ажәабжьҳәаҩ Минџьора Гамгьиа иҿынтә ианҵоу атекст (Ианылҵеит Аль-бина Ӷәынџьиа 1999 шықәсазы).

«Насы аӡӷаб лчабра еимҵарсны агара даара ихьымӡӷ дыууын. <…> Лчабра аныига <…> нас ҿа салҳәахьеит, ашьана сымоуп ҳәа ицәырыигар ауан, ла дылҭахӡамкәан. Уыи аишьцәа лымазар иашьҭалон. Лчабра дыргьежьыр акәын. Иыҟалаӡомызт, иыхьамӡӷ дыууын, лчабра <…> игеит ҳәа».

Амифологиатә ҳәамҭақәа рҟынгьы иаҳԥылоит аӡӷаб лҟәых ааныжьра шамуа, уи, хымԥада, ишыргьежьтәу ҳзырбо асиужетқәа иаҳҳәап:
«– Мамоу, сзықәԥсычҳаз убриоуп – скасы рзынхеит, – лҳәеит.
– Уи акәзар, уи рысҭом,– иҳәеит. <…>
– Умцан!– лҳәеит, аха имуит.


 179 


Адруҳа иҿынеихеит. <…> Ишааиуаз, акасы аԥсамахә аҟны икнаҳауп
– аԥша илыхнаҳәазаап. Амаршьан ибит. «Ара шәҽыжәҵ, ара шәҽыжәҵ! Уи лҟәых нижьуам, дымгьежьыр иуӡом!– иҳәеит (Габниа 2002: 151). Анашанатә лакәқәа рҿгьы ахархәара рымоуп аԥҳәызба лымаҭәа аӡара,
нас хатәԥҳәысс лгара аазырԥшуа асиужетқәагьы:

«– Ҳаи, сымаҭәақәа згаз арԥыс, исуҭозар сышуццара, – ҳәа аӷьаҵәыӷьаҵәра далагеит. <…>

– Иахьанахыс уара суԥҳәысуп, слахьынҵа уакәын. Уаала саб иахь, саб дусырдыруеит,– лҳәеит» (Зыхәба 2005б:334).

Ари анашанатә лакә ианыԥшуеит афырхаҵа зымаҭәа (зҟәых) иӡаз аԥҳәызба иара ида даҽаӡәы иццара азин шлымам, иара дышинасыԥу.

Анашанатә лакәқәа рсиужетқәак рҿы ачабра (аӡӷаб лҟәых) ахархәара ҳԥылоит афырхаҵа «иԥсы ҭазҵо» («ацәа далзхуа») маҭәарқәаны:
«Аҭаца хьтәы чабрак ааҭылган, абас дахьышьҭаз иқьышә инықәылшьит. <…> «Ҳаи, сышԥацәаз! – иҳәан дҩаҵҟьеит» (Зыхәба 2005б: 2999.

Ишаҳбо еи ԥш, ачабра ацхыраарала афырхаҵа ҿыц иԥсы ҭалоит. Амифологиатә ҳәамҭақәа рҿгьы ачабра афырхаҵа иԥсы ҭазҵо маҭәарны ицәырҵуеит:

«Ирҳәоит ажәытәан ассирқәа ҳәа ҳәсақәак ыҟан ҳәа. <…> Лыкәа иҭаз ачабра ааҭылган, иынаихьылшьын, иԥсы ааҭалҵеит» (Џьапуа 1995: 48).

Ачабра аҵакы ҳԥылоит иара убас Нарҭ Сасрыҟәа иԥҳәыс лыԥсы шҭеиҵаз ҳзеиҭазҳәо асиужетқәа рҿгьы:

«Маҭык ааит, илыцҳарц иақәнакит, аха иара <…> ишьит. Даҽа маҭык бӷьыцк аманы иааит, убригь ишьын, абӷьыц иԥҳәыс лгәы иқәишьит. Иԥҳәыс дыбзахан, диманы аҩныҟа дцеит» (Џьапуа, Хьуитт 2008: 51).

Араҟа ачабра аҭыԥан бӷьыцуп ахархәара змоу, аха рыҩмаҭәаркгьы формалагьы ҵакылагьы еиԥшуп, инарыгӡогьы функциак ауп ҳҳәар ҟалоит.
Анашанатә лакәқәак рҿгьы аӡы ачабра аҵакы анамоу ыҟоуп:
«Аӡы аарган <…> аӡӷаб дыԥсны дахьышьҭаз днеиын лҿы ианынҭеиҭәа, ҳаи, сыцәазма лҳәан, лыԥсы ааҭалан, афырҳәа даақәтәеит» (Зыхәба 2005: 433).

Аӡы – ҩ-дунеик еимаздо маҭәаруп, ачабрагьы анашанатә лакәқәа рсиужетқәак рҿы нырцә-аарцә реимадара иацхраауеит, ацҳа афункциа нанагӡоит.

«Ачабра аалыԥшаан, аӡы инҭылҟьеит. Уи акәхеит, агәара-гәараҳәа еилашуаз аӡиас иаразнак иаахьшәашәеит. Арԥыс дыӡсо уи дынхылан, аӡӷаб лышҟа иҿынеихеит» (Зыхәба 2005б: 294).

Ц.С. Габниа ишазгәалҭо ала, «аӡы иалшоит аамҭа ашьақәырҟьара, иара убас аиҭархынҳәра. Даҽакала иуҳәозар, аԥсабараҟны иҟоу агармониа аилагара, анарҳә-аарҳәра» (Габниа 2014: 315).

Хыхь ишаҳҳәахьоу еиԥш, ачабра (аӡы) ҩ-дунеик рҳәаа аимадара иац-храауеит, иҟалап, уи азы акәзар ауаҩытәыҩса идунеи аниԥсахлак, ачабра зиҿадыршәуа, аԥсы икәабара аҵасгьы зымҩаԥырго.


 180 


Ҳаззааҭгылаз аҿырԥштәқәа иаҳдырбоит анашанатә лакәқәа рҿы аҭыԥ шрымоу жәытәнатә аахыс аԥҳәысаагара, ачараурақәа ирыцу аҵасқәа, атрадициақәа. Урҭ агәра ҳдыргоит анашанатә лакәқәа аԥсҭазаара ишагәылгоу, изырҿиоз ажәлар рдунеихәаԥшышьа рнымԥшыр шамуаз.


Алитература

Амҷба 1977: Амҷба Гь.А. Аԥсны аҭоурыхи аетнографиеи ирызку астатиақәа. Аҟәа, 1977.

Габниа 2002: Аԥсуа жәлар рҿаԥыцтә рҿиамҭа 12 томкны. VII атом: Амифологиатә ҳәамҭақәеи алегендақәеи / Еиқәлыршәеит, акьыԥхь иазлырхиеит, аԥхьажәеи азгәаҭақәеи лҩит Ц.С. Габниа. Аҟәа, 2002.

Габниа 2014: Габниа Ц.С. Аӡы арра амотив аԥсуа мифқәа рыҟны // Эволюция эпической традиции: К 80-летию академика АН Абхазии Ш.Х. Салакая / Под ред. З.Д. Джапуа. Сухум, 201:. Ад. 314-323.

Добровольскаиа 2009): Добровольская В.Е. Предметные реалии русской волшебной сказки. М., 2009).

Зыхәба 2005а: Аԥсуа жәлар рҿаԥыцтә рҿиамҭа 12 томкны. IV атом, актәи ашәҟәы: Аԥсуа лакәқәа / Еиқәиршәеит, акьыԥхь иазирхиеит, аԥхьажеи азгәаҭақәеи иҩит С.Л. Зыхәба. Аҟәа, 2005.

Зыхәба 2005б: Аԥсуа жәлар рҿаԥыцтә рҿиамҭа 12 томкны. IV атом, аҩбатәи ашәҟәы: Аԥсуа лакәқәа / Еиқәиршәеит, акьыԥхь иазирхиеит, азгәаҭақәа иҩит С.Л. Зыхәба. Аҟәа, 2005.
Кун 2007: Кун Н.А. Легенды и мифы Древней Греции. М., 2007.
Џьапуа 1995: Аԥсуаа рфольклор : Артур Аншба ианҵамҭақәа. / Еиқәиршәеит, аԥхьажәеи, атекстқәа разгәаҭақәеи рарбагақәеи иҩит З.Џь. Џьапуа. Аҟәа, 1995.

Џьапуа 2003: Джапуа З.Д. Абхазские архаические сказания о Сасрыкуа и Абрыскиле (Систематика и интерпретация текстов в сопоставлении с кавказским эпическим творчеством. Тексты, переводы, комментарии:.
Сухум, 2003.

Џьапуа, Хьуитт 2008: Аԥсуа фольклор адаҟьақәа (Атекстқәа аԥсышәалеи англыз базшәалеи). Еиқәдыршәеит З. Џьапуеи Џь. Хьуитти. Аҟәа, 2008.
















 181 


ЖӘЛАР РҲӘАМҬА ХЬЫРШӘЫГӘҚӘА

ХЬЫБЛА ҶАҬАНААԤҲА


Хьыбла Ҷаҭанааҧҳа диит 1978 ш. рзы Очамчыра араион Ҧақәашь ақыҭан.

1994 ш. рзы далгеит В. Д. Ҧачлиа ихьӡ зху Ҧақәашьтәи абжьаратә школ. Убри ашықәс азы дҭалоит Аҧснытәи аҳәынҭқарратә университет афилологиатә факультет, ажурналистика азанааҭ. Лҵара аныхлыркәша аусура далагеит Аҧсуаҭҵааратә институт, афольклор аҟәшаҟны.

2004 ш. рзы лҵара иацылҵарц дҭалоит Аҧснытәи аҭҵаарадыррақәа ракадемиа иатәу аспирантура. Уи еснагь жәлар рҿаҧыц ҳәамҭақәеи ретнографиеи дрызҿлымҳан.

Абра ишәыдаагалоит Хьыбла Ҷаҭанааҧҳа ааигәа имҩаҧылгаз лныҟәарақәак раан дзықәшәаз аинформантцәа рҟынтә ианылҵаз акьыҧхь зымбац анашанатә лакәқәа.

Аредакциа


Аҧсуа нашанатә лакәқәа реилазаашьа акыр ибеиоуп, ара иаҳҧылоит имаҷымкәа ижәытәӡоу асиужетқәеи, ахаҿсахьақәеи, амотивқәеи. Уа иуҧымлар залшом архаикатә ҟазшьа змоу, еиуеиҧшым аепохақәа ирхылҿиааз адунеихәаҧшышьақәа рышьҭамҭақәа.

Ишазгәарҭахьоу еиҧш, алакә иаҳәо, иаанарҧшуа ареалтә ҧсҭазаараҿы ҟалашьа змам ауп, аха ареалтә ҵабырг зынӡа иадҳәалам ҳәа узҳәом.

Алакә тенденциа хаданы иамои иаҳнарбои, ажәлар дара рреалтә ҭагылазаашьа иага иуадаҩзаргьы, агәкаҳара рҽарҭомызт, ақьиареи, аиа-шареи, ахшыҩи, амаашьареи еснагь аиааира ргарц рыхәҭоуп ҳәа агәра ргон.

Хь. Ҷаҭанааҧҳа, афольклорист


Алакәқәа

Ҧҳәыск маанала аҕьычцәа дшыриааиз

Ԥҳәыс быргк дыҟан, амал лыман ирацәаӡаны. Дынхон абнаршәыраҿ, ажәытә лабацәа ахьынхоз аҭыҧ аҿы. Лхаҵа длыгхахьан, лыҷкәынцәагь убас илыгхахьан, лымацара дыҟан. Абас лымацара дшынхоз рдыруан зегьы. Дшыҟаз, лмал лымырхырц азыҳәаны, абас шьоук лзааит. Ҩыџьа



 182 


ахацәа ааин, хәылбыҽхак иаатәеит. Абарҭ, лара илдырит аминуҭк азыҳәан. Абри лмал илымоу лымырхырц азыҳәан ишааиз, абас гәҩара ҟалҵеит. Агәҩара анлоу, даалаган, ҩажәи хәҩык ҭачартә еиҧш абысҭа луит ачуан азна, ҩажәи хәҩык ирызхаша. Ари абысҭа луит. Абысҭа лун, ибзиан иха-рапан егьины амца наҵалҵан, ашә ахышә днықәгылан ҿылҭит: – «Уаа, Ецәагә, уаа Абзагә, Иагәа, Мыҭҳа, Хыжә, Хәаса, Лаазар, Ааизыршәшәа, Қәыџьмахан, шәаби шәареи шәеицны шәааи! Абысҭа зуит, асасцәа ҳҭоуп, патук рықәышәҵар сҭахуп», – ҳәа ҿылҭит.

Арҭ итәақәаз ари аҩыза анраҳа, – «Арсҟаҩык ауаа ара иааир, ҳара иҟаҳҵаша акгьы ыҟам…» – ҳәа ааибырҳәан, – «ҳаццакуеит, бхаҵкы ҳцааит!», – рҳәан, иҩагылан, наҟ иныҵашьшьы ицеит.

Еиҭеиҳәеит Капитон Ҷаҭанаа. Ианҵоуп ақ. Ҧақәашь, кәыркәа мза 31, 2011ш.


Амаҭ ҧҳәысс иаццаз

Хаҵак жәаҩык аҧҳацәа иман. Дынхон қыҭак аҟны. Арҭ иҧҳацәа жәаҩык рахьынтә аиҵыб лыда зегь ҭеиҭаҧшла иҧшӡақәан, аиҵабы ҧшрала рацәак улахь дааиуамызт. Зны раб дрыцны ицеит бна хҿара. Адгьыл хтны ҿыц амхы ларҵарц. Аҽнынтәарак аус руан, абна ахҿара иаҿын, аандагьы акәдыршеит ихыртыз адгьыл, аха рус аҽны изалымгакәа рыҩныҟа игьежьит, ианааҧса. Адырҩаҽны еиҭа рус иацырҵарц абнахь ианаа изҿыз рус аӡәы иҟаиҵахьан, раанда ҟаҵаны иҟан. Иџьаршье-ит, илакәыршьеит, ирзыҟазҵаз дырзымдырит. Анцәа ҳрыцҳаишьеит, дҳацхрааит, рҳәан, рус иналагеит. Ацәаҕәара иаҿын рымхы аҽнынтәарак, ахәылбыҽха анааи рыҩныҟа ицеит, уаҵәы ҳаап ҳәа. Адырҩаҽны иа-наа рымхы еиужь ду цәаҕәаны ишышьҭаз рбеит. Арҭ ирбаз џьаршьеит, илакәыршьеит, аха иахырҳәаара рзымдырит, абас ирыцхраашаз ҳәа уаҩ иқәгәыҕуамызт, «Анцәа даҳхылаҧшуеит, дырҩегьх дҳацхрааит!»

– рҳәан, рус иналагеит. Аҽны рымхы лаҵаны игәырҕьаҵәа рыҩныҟа ицеит. Амхы иларҵаз иқәыҳәҳәы ианаа, арашәара рҽазыркит. Ҧыҭк ирашәеит, аха нас ианааҧса рыҩныҟа ицеит, уаҵәы ҳаап, рҳәан. Адырҩаҽны раби дареи анааи рашәараҳәа рымхы зегь рашәаны ишьҭан. Ҩаҧхьа иџьаршьеит, илакәыршьеит, аха ирҳәара рыздыруамызт. Амхы аҭагалара анааи, аҧҳацәа раб дрыцны иааит, рура ҭаргаларц. Аџьықәреи ҿырхит, ҧыҭк, аха ианааҧса рыҩныҟа ицеит. Ианааи адырҩаҽны, рџьықәреи зегь ҿыхны ишьҭан, рыҧҳәгьы хҿаны, иҿаҳәаны, еизганы игылан. Ирбаз даара иаргәырҕьеит, аха ирҳәара рыздыруамызт. Рџьықәреи руардын инақәрыҧсан , рыҧҳәгьы аашьҭырхын, игәырҕьаҵәа рыура рыманы аҩныҟа иааит. Иааргаз рџьықәреи рыцқьан рца инҭарыҧсеит.
Зны, ҧыҭк анҵы, раҳәшьеиҵбы аџьықәреи ҭызгап, лҳәан, аца


 183 


дахьыҩхалаз, ашә аалыртызар, рца маҭ дуӡӡак аҽырқьақьаны рџьықәреи ишалатәаз лбеит. Аӡҕаб лгәы ҭҟьаны длалбааҧан аца, дыҩны дцаны, лаҳәшьцәеи лаби иралҳәеит. Урҭгьы игәыҭҟьаҧсыҭҟьаха иаазар, маҭ дуӡӡак рџьықәреи иалатәан иҕьаҕьаӡа. Ус амаҭ аацәажәеит ауаҩы ибжьа-ла. «Аҧшәма ухаҵкы! Сынтәатәи ашықәс азы аџьабаа аныжәбоз абнаҟны, ҿыц ихышәҿаз амхаҟны, саргьы сџьабаа уа иалоуп, саргьы сшәыцхраауан. Ус анакәха, ари аџьықәреигьы сыхәҭаа алоуп, аҧшәма ухаҵкы, уҧҳацәа руаӡәк ҧҳәысс дсуҭароуп . Исҳәаз аныҟашәымҵа, шәџьықәреи афара шәақәиҭыстәуам сынтәа », – ҳәа амаҭ нарықәмақарит.

Аӡҕабцәа ари анраҳа «фи-чи» рҳәан, иахыччеит ираҳаз, аха аиҵабы лылахь еиқәнаҵеит. Аҩны иахьааиз иахьааилацәажәаз акгьы рзымыӡбеит. Аиҵбы даарылҵын ус лҳәеит. «Саццап сара амаҭ ҧҳәысс, ишәыҧсыхәоузеи сынтәа, ҳаарыхра шәзымфозар?!» – лҳәан, амаҭ даццарц лыӡбит.

Амаҭ раҳәшьеиҵбы даашьҭнахын, илыцны ашыр-шырҳәа абна ины-лашьшьы ицеит. Лаби лаҳәшьцәеи ирбаз рзымбатәбарахеит, раҳәшьеи амаҭи ас еицны ишцаз анырба.

Ишнеиуаз акәымкәа, хаҳә ҟьаҟьа дуӡӡак инадгылеит, амаҭ аҵыхәа ала ахаҳә инҩахан аӡҕаб даман уахь инхәыҵалеит, ахаҳә инахан наҟ инышьҭанаҵеит. Ахаҳә аҵаҟа қалақьзаарын. Ахаҳә ианнаҵала, амаҭ иахарҧаз амаҭ ацәа анаахнах, ҷкәына ҧшӡак даагәылҵит. Уи аӡҕаб данылба дџьалшьеит, бзиагь дагьылбеит. Аҷкәын ари ақалақь аҟны аҳас иҟаз иҧа иакәзаарын, уи уа дынхон. Аӡҕаб диман иҩны дахьааиз иаб диеигәырҕьан ачара рзиуит. Уа инхон-инҵуан ибзиахәха. Ҧыҭраамҭак анҵы, аӡҕаб лҭынхацәа ангәхьаалга , ҳцап, ҳәа иалҳәеит, лхаҵа. Иб-зиоуп иҳәан, лаҳәшьцәеи лаби рзы аҳамҭақәа рацәаны аашьҭырхын, ахаҳә ду иныҵыҵын ицеит лҭаацәа рахь. Амала аҳ иҧа дандәықәлоз ани имаҭцәа ҧыхьа еиҧш инаихаирҧеит, маҭҵас дааҟалеит, иҧҳәысгьы заа илеиҳәахьан.

Раҳәшьа дааит, лаҳәшьцәеи лаби ахьынхоз рыҩны, лаби лаҳәшьцәеи раҳәшьа амаҭ дацны дшыгьежьыз анырба ишәарызу игәырҕьарызу иҟарҵара иақәымшәо иааилахеит. Нас, « – Быҧсы ҭоума амаҭ бамфакәа?»

– рҳәан , иналхьынҳалеит, иҟыуҵәыуо. Иааргаз аҳамҭақәа рзыршеит, даараӡа иргәаҧхеит, ас раҳәшьа амал дахьалаҳаз, аха инхәыҵакны иагьылхыччон, иагьлыҵашьыцуан. Ҧыҭраамҭак анҵы, аҷкәын ихарҧаз амаҭцәа ихыхны дааҩналеит, абри иоуп сызгаз ҧҳәысс, амаҭ акәӡам ҳәа дыдлырдырит лҭаацәа. Ас дмалуаҩны, иҧшра исахьа ичаҧашьеи анырба, аӡҕабцәа раҳәшьеиҵабы лҭыҧ аҟны дара ыҟазарц рҭаххеит, аха иабаҟаз.

Еиҭалҳәеит Ламара Адлеиҧҳа. Ианҵоуп ақ. Ҧақәашь, кәыркәа мза 31, 2011 ш.




 184 


Хҩык аишьцәа

Хҩык аишьцәа ыҟан, реиҵбы даарылукаартә егьырҭ дреиҕьын, хшыҩлагьы дара раҵкыс дыҕәҕәан, убри азы иашьцәа еиҳабацәа дырҭахымызт, дырҧырыргарц иашьҭан, ес иҟарҵалакгьы.

Ҽнак зны аишьцәа ааицәажәан, акәыцҳа рчаҧеит. Акәыцҳа дынҭартәаны тыша дук дҭарыжьырц рыӡбеит. Уахык инеин, ишырыӡбаз еиҧш, акәыцҳа дынҭартәаны тыша дук дҭарыжьит дганы, рашьеиҵбы, аха насыҧ имазаарын, атыша даара иҵаулаз акы акәын, аха атыша, дызҭарыжьыз, иҭиааны иҟаз аҵла амахәҭақәа акәыцҳа наҿаҧан, аҵахь иоумышьҭкәа иааныркылеит. Аишьцәа рашьеиҵбы иҽааирманшәалан, кьыс имаӡамкәа дылҭыҵит атыша.

Ауха иҩныҟа дымнеиӡакәа абна аҟны дыҧхьеит. Шьыжьымҭан данынаҧш, атыша азааигәара џьмахьчак иҧсаса иман дшаауаз ибеит. Дизааигәахо даналага иҽааҧхьаикын, ибжьы нҭганы «сызцом, сызцом…» ҳәа ибжьы иргет. Аџьмахьча гәҩарас атыша ҟаиҵан, длахагылан аӡырҩра далагеит. Даҽазныкгьы «сызцом, сызцом….» ҳәа илымҳа иҭасит бжьык. Аџьмахьча даҵамхаӡакәа, «иухьзеи уа, иабыкәу уахьзымцо?» – ҳәа изҿыиҭит. Атыша аҵахьынтә акәыз џьишьеит абжьы ахьиаҳауаз. – «Иҟалаз умбо? Сызҭахыз шьоукы, акәыцҳа сҭартәаны атыша ду сахьҭарыжьыз, ассир збет!. Амал ду салаҳаит. Ҧсасоуп, шьамаҟауп, хьуп-разнуп, шаҟа узго га. Сахәом-сахәом уажәшьҭа, ашьҭыхра сахәом. Сызцом, сызцом ихьанҭахеит уажәшьҭа! Сыҳәара иаҿуп, ига еиҭа ига ҳәа, аха исҭахым!»

– иҳәеит, зыбжьы гоз «атыша аҵахьтә». – Уара абзиара збаша, сара, сара сышьҭы абаақәа, сгәы ҧҵәеит аџьмақәа сышрыцыз. Ахьи-аразни соуазар, қьафуразар, сара сымцо. Сышьҭы абааҧсы уара ухаҭыҧан, ҳәа ахьча аҕьаҵәыҕьаҵәра далагеит. Ари сыҧсаса уара иумаз, иҳәеит. Аишьцәа реиҵбы ибзиоуп иҳәан, атыша иҭагылаз аҵла иаҿаҧаны иҟаз акәыцҳа, иара дызҭатәаз, ахьча длаицырхыраан иааҭырган, ахьча дылҭаиртәан, диршәит атыша аҵахь. Уиакәхеит, ҿааҳәырада ахьча атыша дыҩҭахәаша дцеит.

Аишьцәа рашьеиҵыб аџьмахьча ииҭаз аҧсаса ҩаиаҧицан, дҿаҧ хаҿаччо иҩныҟа дгьежьны дааит. Иашьцәа рашьа данырба иџьаршьеит, ирҳәо-ируа иақәымшәо иааилахеит. Иара игәы иалаз инмырҧшкәа. «Изакә малузеи сзыниаз, сахьышәышьҭыз!», – ҳәа реиҳәеит. «Изакәызеи?» – ҳәа даныхҭарк: «Абас, абас ауп, сахьнеиз, атыша аҵан, барақьаҭразаап уа. Малуп-шьалуп, рахәуп-шәахәуп, ахьи аразни кажьуп. Хьи разни сзаамгеит, арахә акәын исҭахыз, иреиҕьыз аҧсаса снарылаҧшын иреиҕьыз аарыл-хны иаасцеит», – ҳәа ижьеит иашьцәа. Уиакәхеит, иашьцәа иҵашьыцны аҧсра иалагеит. Иҟалалакгьы, ҳцароуп ҳашьа дахьыҟаз ҳәа ӡбаны, ицеит атыша ду ахьыҟаз. Кәыцҳа дук аарыҧшаан, рҩыџьагьы зкышаз, инҭатәан,

24. "Алашара" №1, 2016 ш.                   185


иҧеит атыша ду аҵахь, мал аагара ҳәа. Уиакәхеит, атыша ду илҭахәаша, илҭаҧсы ицеит аишьцәа ҧсымҭәқәа.

Еиҭалҳәеит Ламара Адлеиҧҳа.

Ианҵоуп ақ. Ҧақәашь, кәыркәа мза 31, 2011 ш.




Ҧшьҩык аишьцәа ирызку алакә

Иҟан ҧшьҩык аишьцәа. Аиҵбы хәыҷык дхьысҳашәа дыҟан, рацәакгьы драҭәаршьомызт. Ахҩык рҽеидкылан иҟан. Зны ирыӡбеит, реиҵбы хазы дрышьҭырц. Иаалаган рацәак ирцәыхарамкәа қьалашәа ҩнхәыҷык наиз-дыргылан иҧҳәыс днаиҭан хаз нхара ҳәа дрышьҭит. Ауха ус рҳәеит, арахә иҳамоу ҳшароуп, ухәҭаагь уаҳҭоит, – рҳәан, жәҭракгьы наиздыргылеит.

– Уаха арахә ангәарлалак, ужәҭра иҭалаз уара иутәуп, ҳара ҳажәҭрахьы иҭалаз ҳара, ҳәа. Ибзиоуп иҳәан, дақәшаҳаҭхеит рашьа. Ауха аишьцәа рырахә ангәарла еснагь иахьҭалалоз рыжәҭражә иашьцыламыз уахь иҭалеит рыжәқәа зегьы, ани ажәҭраҿыц абардыруаз ажәқәа, уахь акгьы мнеит, анҭ аишьцәа ари гәазҭаз еиҳа иреицәаз рыжәқәа, жәы цыркьык аарылырцан, ани рашьа ижәҭра ҿыц ахь мчыла иҭарцалеит, абри ажә ауп уара узқәиҭу ҳәа наиаҳәаны. Иҟаиҵахуааз рашьеиҵбы дақәшаҳаҭхеит.

Ауха рашьа еиҵбы ирҭаз ажә ааишьын, ацәа аахыихын, иалҵуаз ажәцәеимаақәа аалихын, иӡахны иҷабӡа, ааҵәак инҭеиҵан, ашьыжь шаанӡа дҩагылан дцеит, хара қыҭак ахь уаҩы дахьизымдыруаз. Дцо-дцо дышнеиуаз акәымкәа, ибеит ҧшьҩык аишьцәа мхык иҭагыланы лахьхьы ишырашәоз, данырзааигәаха аҧсшәа аареиҳәан, ажәцәеимаақәа ааҭиган идирбеит. Абазбжак–абазбжак ҳәа исҭуеит ҳәа реиҳәеит. Арҭ аишьцәа иргәаҧхеит ари иажәцәеимаақәа шыӡахыз, ахәгьы узшьуаз акы акәмызт, даара имарианы икуан.

– Уажә ҳарашәатә кажьны ҳазцом, ҩахьхьы ахәада уахьынхыҵуа ҳаҩнқәа гылоуп, унеир аҩны ҳаҳәсақәа ыҟоуп, инарыуҭар изыҧсогьы наурҭап рҳәан, – инеилаӡеит. Иаргьы днаҵамхакәа дцеит арҭ аишьцәа ахьынхоз. Дахьнеиз иреиҳәеит, арҭ ҧшьҩеишьцәа рыҳәсақәа, рхацәеи иареи шеилаӡаз жәцәеимаак азы жәык аҧа аҵаргылан ишикуаз, арҭ изаҳаз иџьаршьеит жәцәеимаак азы жәык аҧа аҵаргылан ишҧа иаҳҭо ҳәа, игәра рымгазт ирызҿырҭит арҭ, анҭ лахьхьы ирашәоз рхацәа рахь, уа аҩнынтә. – «Ари иааиз изыҧсоу иаҳҭома ҳәа? – Ааи! Ишәҭ, ишәҭ! Дыззыҳәаз ишәҭ! Дыззыҳәаз ишәҭ!» – ҳәа ҿырҭит урҭ уаантә. Аҳәсагьы рхацәа ирҳәаз ааҩбамтәкәа, ари ҧшьы-жәцәеимаак ааимырхан, ҧшь-жәык рҧацәа нарыҵаргылан ирҭеит. Ари ирахә ирҭаз наиаҧицан, анҭ ҧшьҩеишьцәа ахьырашәоз ала акәымкәа абна иҽаҭан ихы уаҩы имырбакәа маӡала ақыҭа дналсны иҩныҟа дгьежьит дгәырҕьаҵәа.
Арҭ иашьцәа ари збаз, рашьа еиҵбы дмарымажаха, жәы цыркьык


 186 


мацара зырҭаз дбарақьаҭха дшыҟаз анырба, иҟауҵазеи ҳәа ианиазҵаа иреиҳәеит, иҟаиҵаз, Сыжә заҵә исышәҭаз сшьын, ацәа нахысхын, иалҵуаз ажәцәеимаақәа зӡахит. Нас, ааҵәак илҭасҵан, сцо-сцо даара сныҟәеит, санааҧса сахьнеиз қыҭак аҟны ажәцәеимаа даара иаргәаҟуазаарын, жәцәеимаак азы жәык ҳәа анрасҳәа иласықәеимыҵәҵәа иргеит, иҳәеит рашьа. Арҭ аишьцәа аҧсыцәгьацәа ираҳаз иаҵашьыцит, ирымаз рырахә рызхозма, ирӡбит еиҳа ацырҵарц, илыҵеибаҳәан, рыҩныҟа ицеит. Ианнеи иаразнак рыжәқәа ааршьын, рцәақәа аархырхын, илатәан иалҵуаз ажәцәеимаақәа рӡахит, шьыжьы иҩагылан, рааҵәақәа рызна жәцәеимаала иаадырҭәын, ицеит хара иахьазымдыруаз қыҭак ахь. Иахь-неиз рыжәцәеимаақәа рыхәда нада-аада инахыршьын, «–Жәцәеимаак азы жәык аҧа аҵаргылан! Жәцәеимаак азы жәык аҧа аҵаргылан, изҭахыда?!» – ҳәа иҳәҳәо ирылалеит ақыҭа. Арҭ збаз ауаа, џьшьахәыс иркит. «Шәызхагақәада, жәцәеимаажәк азы ажә аҧа аҵаргыланы ишәызҭо дарбан бзамыҟәу…» – рҳәан, иҧхарсыны икарцеит.

Имидагәидаха, идырҳаз акгьы ыҟамкәа, рыҧсы еиҟәыҷҷо, игьежьит рыҩныҟа, аха ирдырит рашьа ишижьаз, ирыӡбеит ас ирылахәмарыз рашьеиҵбы ихәҭаа дақәдыршәарц.

Ирыхьыз атәы мҳәаӡакәа, ахәылбыҽха аҩнынӡа уаҳҭахуп, уааироуп ҳәа изаарыцҳаит, рашьа. Дахьнеиз иарҳәеит, уаха иаахәлар ҳаҩнқәа амца нацраҵаны иаҳбылуеит, уаргьы убас ҟауҵароуп, мамзар ҧсроуп, ҳәа наидҵан, дрышьҭит. Дахьнеиз илеиҳәеит иҧҳәыс, иарҳәаз иашьцәа, иҟарҵахуааз ирымаз ахәыҷы ааидыркылан, рыҩны индәылҵын , амца нацраҵаны ирбылит. Ауха ргәылацәак рҿы рхы ныҵаркит, џьара. Иана-аша арҭ рашьа еиҵбы дыҧшызар иашьцәа иара ишиарҳәаз еиҧш иара иҩны ибылит, дара рыҩнқәа ахьгылаз еихачаҧа игылоуп, кьысгьы рымам. Ажәакала дыржьеит абас. Иара иарҳәаз ҟаиҵеит, дара мап. Иҟаиҵахуааз, ааҵәак иҧшаан, иҩны еилабылы иахькажьыз днеин, иааҵәа азна аццышәи арацәеи ааҟаиҵан, ахы нҿеиҳәан, ибҕа инықәиҵан дцо-дцо хара дцеит. Данынаҧш ханк еихачаҧа игылоуп, днеин амаҵуцәа дрыҳәеит, абра аан-гылара дақәиҭыртәырц, уахык ҧхьара ҳәа. Даргьы ақәшаҳаҭхеит, иааҵәа наҟ иныҧхьаикын, какалк ааикын, дышьҭалеит. Зегь аныцәа маӡала имакәан ганы наҟ тышак иҭаижьит, уаҩы иахьимбашаз, дгьежьны дана-аи амаҵуцәагьы уажәшьҭа агылара иаҿын, нас даақәгьежьаан: «–Уыыу, уыыу!!! Ааа!!! Исыхьыз шәымбаӡои? Сеимызҵәада, сзырҳәыда? Уажәшьҭа, саҳ иасҳәоои?» – «Шәишьит, шәишьит, ҧсроуп уажәшьҭа ишәҧеиҧшу…» ҳәа уаҩы дизнымкыло ихцәы ыҵхуа, аҽшьра далагеит ари. Аҧшәма дҭуџьарын, акыр амали ахьи змажьыз аӡә иакәын, аҧшәма ари ибжьы заҳаз: – Дызусҭада ари, ихьзеи, сыҩны ас иҽзишьуа? – Дысзаажәги ара сара сҟынӡа», – иҳәан, имаҵуцәа ирыдиҵеит. Ари амаҵуцәа дрыман ине-ит ани аҭуџьар иҟны. – «Иухьи?» ҳәа даниазҵаа, ари ус иҳәеит: – «Сара, аҧшәма ухаҵкы, мрагыларатәи аҳ лаша инапынҵақәа назыгӡо соуп, иацы сгьежьны саауан, амраҭашәаратәи аҳ иҟынтәи, уи саҳ лаша ҳамҭасы ааҵәак азна ахьы изааиҭиит. Сара имҩанызгон уи ахьы. Ара уҩны саангы-


 187 


леит ҧхьара ҳәа, уҩны ауп ахьы ахьыӡыз. Уажәшьҭа иасҳәоои саҳ, уаргьы уи узеҕьхарым, ухаҵкы!» – иҳәеит ари. Арс заҳаз аҭуџьар, шәыргәындак иакәын, ани мрагыларатәи аҳ иӡбахә иаҳахьан, илеишәа шыцәгьазгьы идыруан, ихьы сыҩны ишыӡыз ааиликаар ҽеира сақәиршәом игәахәын.

– «Бзиоуп, иуҳәаз саҳаит. Макәанк азна хьык ыӡзар акгьы ҟамлеит. Иӡыз сара иусҭоит ацымхәра, амала иухьыз уаҳ имаҳароуп», – иҳәан, макәанк азна хьыла ирҭәны, иҭаны, амҩа днықәырҵеит.

Ари иоуз ахьы иманы иҧҳәыс лахь дгьежьит. Али аҧси рыбжьара иа-арццакны ҩндук иргылеит, иоуз ахьы ихы иархәаны. Дықәыҷҷаауа дынхо дынҵуа далагеит, иҧҳәыси иареи. Арҭ аишьцәа ари збоз, рашьа еиҵбы зынӡа иҵашьыцуа иалагеит. Зегь изырҟаҵо иҧҳәыс лоуп, ари аҩыза амҩа иаша еснагь дықәызҵо, ахшыҩ бзиа изҭо иҧҳәыс лакәхап. Иҟаҳҵалакгьы иҧҳәыс диҧыраагароуп ҳәа рыӡбеит, анҭ иашьцәа гьангьашқәа. – Уааи-роуп аҩнынӡа, уаха уаҳҭахуп! ҳәа ажәа инырҵеит рашьа еиҵбы. Дахьнеиз дара рҿы абас иарҳәеит. – Уаха иаахәлар, ҳаҳәсақәа рыхәдақәа ақды илықәкны ихаҳсоит, уаргьы убас ҟауҵароуп. Ҳаргьы убас ҟаҳҵоит, мамзар, ҧсроуп иуҧеиҧшу, рҳәан, инаиқәмақарны дрышьҭит. Иҟаиҵахуааз, ауха ишиарҳәаз еиҧш иашьцәа, иҧҳәыс лыхәда аҳәызба наҵишьын, дышьны дынкаижьит. Ианааша иашьцәа рҟны днеизар, рыҳәсақәа аҩны иҟоуп. Аӡәгьы дшьым ибзиахәха иҟоуп. «Ас сашәымҳәахьази изыҟашәымҵеи?»

– ҳәа данразҵаа, «– Ыы уара уеиҧш ҳабзамыҟәу џьушьома, ҳаҳәса хазынақәа ишҧыкәу ишаҳшьуа!!!» – рҳәан, ихыччеит. Ари дшыржьаз анеиликаа, иҟаиҵахуааз иҩныҟа дцеит, ихы кны. Иҩны дахьнеиз, ааҵәак ааиҧшаан, иҧҳәыс иишьыз ааҵәа дылҭеиҵан, ахы ааҿеиҳәан, ааҵәа ибҕа инықәиҵан, дцо-дцо хара днеихьан еиҧш, данынаҧш ибеит, нахьхьы ханк шгылаз. Абна снеип, иҳәан, дахьнеиз амаҵуцәа дразҵааит. – Абра уаха сыҧхьар ҟалома? – ҳәа. Уа аҳак дынхозаарын хҩыкгьы аҧҳацәа шьахәқәа иман. – Аиеи, ибзиоуп, – рҳәан, амаҵуцәа уадак наидырбан уа днышьҭалеит, ацәардаҕәы ахьыкҿаз. Аҵх агәы ааҩнашон еиҧш уажәшьҭа зегь ыцәоуп анигәахә, иџьыба иҭаз иџьаҟәа хәыҷы ааҭиган, ани иааҵәа ааҧиртлан, ашьа зыхьшы ишьны иҭаз иҧҳәыс лыхәда ашьа ахьцоз иџьаҟәа нахьишь-аахьишьын, ашьа нахьыртатаны, ашьшьыҳәа аӡәгьы ихы дмырбаӡакәа, ани аҳ иҧҳацәа ахьышьҭаз днеины реиҵбы лыхчы инаҵеиҵеит иџьаҟәа, ашьа зыхьтатаз, иара дгьежьны дааны дышьҭалеит иҭыҧ аҟны.

Ианааша зегь ангыла, ари акәыкәы-акәыкәыҳәа ихцәы ыҵхуа. «Исыхьзеи, исыхьзеи, сызшьыда!» ҳәа дҕызуа, аҳәҳәара далагеит. Ари ибжьы заҳаз, амаҵуцәа зегь еизеит. Аҳ дразҵааит, иҟалазеи, ҳәа.

– Снашәышьҭроуп шәаҳ иҟынӡа! – иҳәан, днеит аҳ дахьтәаз. Иухьзеи, узықәшәазеи, саҳҭынраҟны? ҳәа данҵаа, аҳ иеиҳәеит.

–Сзықәшәаз аума акаамеҭ сыхьит, аҳ уаҳҭынраҟны. Шьроуп, абра иҟоу зегьы иаҳҧеиҧшу, аҳ ухаҵкы. Сара усазҵаауазар, мраҭашәаратәи аҳ иуаажәлар среиуоуп, инапынҵақәа назыгӡо соуп. Абас имырзацәакәа аҳ иҧҳа снапы даныиҵеит, дымҩанызгарц маӡала, аҳ амраҭашәаратәи


 188 


ҧҳәысс диҳәан, дызгон маӡала, уаҩ димбарц азы. Иаха зегь ҳшыцәаз аӡәы дишьит, лыхәда хҵәаны абна суада дыҩнажьуп, шәнеир дыжәбап иҳәеит, ари.

Ианнеи аӡҕаб лыхәда хҵәаны ауадаҟны дышьҭан. Ари иҧҳәыс шлакәу аӡәыр идыруама ара иҟоу. Арҭ ирыхьыз даара ихьымӡҕыршьеит, аҳ иҟалаз игәамҧхеит зынӡаск аха, иҟаиҵахуааз амраҭашәаратәи аҳ ари дзыҧҳаз илеишәа шыбааҧсыз атәы иаҳахьан, лаб иааиаҳар, ари аҳ диабашьыргьы ауан азы, уи иара иҭахымызт.

– Аа, абааҧсы сумырзан, ари саҳҭынраҟны иҟалаз атәы аӡәгьы иаумҳәан, амраҭашәаратәи аҳ, сыҧҳацәа иреиҕьыу унапы назқәыукуа дрылхны дга, дисҭоит ҧҳәысс, ахьгьы налыцҵаны, – иҳәеит аҳ дҕьаҵәыҕьаҵәуа. Ибзиоуп нас, ишыуҳәаз акәзааит. Сара дазаазгап саҳ, уҧҳа дигарц, хатә ҧҳәысс, амала шәааи еимаҳдап уаҳҭынра, ара дыҟазаргьы еилаҳкаап аҳ иҧҳа дызшьыз иҳәан, аимдара иалагеит. Ишеимдоз акәымкәа аҳ иҧҳа еиҵбы лыхчы инаҵаҧшызар, аџьаҟәа ааҵырхит, ашьа зыхьшыз, ари лоуп ари ҟазҵаз, аҳ иҧҳа лыхәда хызҵәаз, рҳәан. Иҟазҵаз лара лакәзар, лара диаҳҭоит амраҭашәаратәи аҳ ҧҳәысс, – иҳәан, лаб ахьи амали налыцҵаны, аҳ иҧҳа дирҭеит. Ари рашьа еиҵбы деимала-еиҿалаха, иҩныҟа дгьежьит. Дахьааиз ачара ду иуит, илеиҳәеит дзықәшәахьаз зегьы, ҧҳәысс диццарцгьы длыҳәеит. Лара данақәшаҳаҭха, ачара ду иуит, лаб дааҧхьаны аҳамҭақәа ииҭеит. Ари збаз иашьцәа, шиҵашьыцуаз мацара инахыҧсааны ицеит, ргәы иаанагомызт иатәарымбоз рашьа еиҵбы, хшыҩла абас дыриааиуеит ҳәа.

Еиҭалҳәеит Ламара Адлеиҧҳа. Ианҵоуп ақ. Ҧақәашь, кәыркәамза 31, 2011ш.


























 189 


ПАВЕЛ АНҚӘАБ


Ҩ-ГӘАЛАШӘАРАК

Асатиратә жәабжь




Иқәрагьы маҷмызт Мсоураҭ, ԥшьынҩажәижәаба ахықә данаақәгылаз азы. Ҽнак, шьыжьымҭанк, иԥшәмаԥҳәыс Шьасиа лыжәҩа днахьынҳалашәа иун, иблала илирбеит ихы нықәиҵар шиҭахыз. Дыццакны дааицхраан, лааигәа игылаз адиуан-каруаҭ ахчы нықәҵаны дналыриеит, аҭаца иаалгаз ахызагьы наиқәырҵеит.

– Хәылбыҽханӡа абра дышьҭаз, уаха акәасқьахь даҳгап, бнаԥшааԥш нан, даҳбоит ҳәа џьоук ааиргьы ауеит, – лҳәан, даақәԥсычҳашәа амаҵурҭа дындәылҵит Шьасиа.

Мсоураҭ дахьнықәдыриаз иблақәа инхиҩаз иаамыртӡакәа икын, днаҳәы-ааҳәуамызт, «ӡбак сакитгьы» иҳәомызт, изааиуаз аԥхыӡ хаақәа ирҩызаз цәалашәара ҟәандақәак иҽрыҭаны, «арахьтәи адунеи шьҭа сара истәым» ҳәа дхәыцуа, џьанаҭ мҩа алхра даҿын.

Иаразнак ақыҭа ажәабжьны иналаҩҩит «Мсоураҭ бзиахә илымшарақәа рхықәаҿ дааит» ҳәа. Агәыла ааигәацәа џьоукгьы ааҩнашыланы, дбаны ицон, рыбжьқәагьы наиқәдыргон: «уҽырӷәӷәа» ҳәа. Дыӷәӷәан Мсоураҭ аиа-шаз, ишьҭахь-иаԥхьа иарбан дзыцәшәо ҳәа гәырҩацәгьакгьы иажәымҭа иахьынҳалан иҟамызт. Инхамҩа-инҵамҩа, ихы-ихшара анцәа ишиҳәара дзаманахәӡа дыҟан.

Ауха Мсоураҭ, ашьыжь иԥҳәыс дахьнықәлыриаз иршеит, иблақәа уаҳа ианхимырты, «ирҵысра иаԥсам, дҭынчымхар анаму абра, иԥсы зегь ахьыҩназ ихәшҭаара амҵа дҭынчхааит», – лҳәеит Шьасиа.

Адырҩаҽны ачымазаҩ ибара иааиуаз, рышьҭахьҟа аццакра рыма-заргьы, кыр рҽааныркылауа иалагеит. Наскьа ауаџьаҟ ааигәа еидтәаланы рыбжьы мыцхәы имырдуцәакәа лаф хәмаррала еицәажәон.

– Шьасиа, абри Мсоураҭ иацы «шьҭа исылшом, сышьҭаҵа» иҳәаанӡа иалкааны хьаак сымоуп ҳәа акриҳәозма? – иналазҵааит хацәақәак.

– Анеиааира илымшошәа дыҟан… егьыс, мап, акгьы имҳәеит.

– Нас, бгәы ишԥаанаго, иблақәа хҩаны зхаҿимҭуа закәи? – зҵаара гәарҭак налықәырԥсеит Шьасиа.

– Илымшозар акәхап ацәажәара, иара убас абла ахтра.

– Абыржәы иаҳҳәақәо илымҳа иаҳауеит бгәахәуама?

– Сыԥсымзар иаҳуеит… аҷыт ивсуамызт иацынӡа…

– Аӡы усыржәып, аӡба уамкӡои ҳәа биазҵааи, иҟаиҵо ҳбап! – Шьасиа дылҟәаҵуамызт Мыҷ алафҳәаҩ.

– Иуаҳауо, уара… аӡы усыржәп, хәашабга, аӡба уамкӡои? – днеины


 190 


лыԥшәма днеихагылеит. Мсоураҭ ашьшьыҳәа иблақәа ааиртын, аҭуан днаҵаԥш-наҵаԥшын, ҩаԥхьа иаахиҩеит.

– Ари ҳарҭ иаҳҳәақәо иаҳауа дыҟаӡам зынӡа, џьанаҭ ԥхыӡ хаак далоуп дкашьшьы… Ишәгәаламшәои, Брежнев илымшарақәа рҿы даннеи абас илацәа ааиртуа-иаиркуа, дызнысыз аамҭақәа дрызхәыцуа шаҟа аамҭа аиарҭа дылаз!.. – иҳәеит Рушьа.

– Иааигәа утәазшәоуп ишуҳәо! – иааибарччеит зегьы.

– Акино збахьеит уара, акино, ателехәаԥшраҿы… Иҳақьым ԥҳәызба длеиԥхыӡуан есымша! – иччоз днарылаччеит Рушьагьы.

– Мсоураҭгьы ус иҟоу аԥҳәыс ссир дзеиԥхыӡша димамзи! – даалафит Мыҷ ҩаԥхьа.

– Иуҳәо Шьасиа илаҳауеит умбаӡои, убжьы заҟароузеи! – наиаҭаркит иҩызцәа.

– Шьасиа шәылҟәаҵ, иара Мсоураҭ уажә иаҳҳәо иаҳауа дыҟазаргьы бзиоуп, игәы дынҭаччап…

– Уаналага иҳәа, мҩабжа инумыжьын ицәыругаз ажәабжь! – Мыҷ инаимҵкласит иааигәа итәаз.

– Анемац фашист иҵыхәтәа анԥырҵәаз ашьҭахьтәи ашықәсқәа инеиуаз рзы акәын… Ишыжәдыруа, Мсоураҭ иажәра шықәс нҭеигалаанӡа иԥсҭазаара зегьы иуаажәлар ҳамаҵ аура иазкын, ақыҭсовет амаӡаныҟәгаҩс дыҟан, апартиа еилазаара деиҳабын, астаршын Несҭори иареи ҳәоу еиқәшәала аус еицыруан. Мыждараны урҭ рыбжьара иҟалаз, ишқәыԥшыз аибара зыхьӡаз Ҳауида лакәхеит. Раԥхьа маӡала уи лыҿцаара иаԥшьызгаз рыуа дарбану ҳаздыруам, аха рҩыџьагьы лнапаҵаҟа ишыҟаз еилкаауп. Русқәа нҵәаргьы, лашьцаанӡа аусҳәарҭа ахыбра ааныжьны рыҩныҟа ицомызт, дара-дара еишьклаԥшуан, рхырхарҭақәа гәеибаҭон. Рыцҳарас Мсоураҭ изыҟалаз, асҭаршын шьапыла дныҟәомызт, иҽы кәадырны есымша иааигәа иҟан. Русҳәарҭа ашә ааркны инаадәылҵлак, Несҭор дынҽыжәланы алашь-цара дналахәашон. Уахык Мсоураҭ алашьцара иҽалакны Ҳауида лгәара дынҭалазар, арасаҭраҿы Несҭор иҽы шкыдҿаҳәалаз ибеит. Иҟаиҵахуаз, уахь шьҭа иара неишьа имамызт, даалаган, аҽы иманы агәара дынҭыҵын, акәадыр аақәхны агәашәаҿы инхишьын, аҽы алаба иарганы амҩаду инбжьеиҵеит… – иажәабжьҳәара далгеит Мыҷ.

– Иуҳәар иуҭаху, Мыҷ, нас Мсоураҭ уажәы Брежнев иеиԥш ԥхыӡ-хаала дыҭәны Ҳауида длыцуп! – иааибарччеит.

– Аамҭақәа шыҟоу шәымбои… уажә ҳара, Мсоураҭ ҽнактәи ауаа рышҟа ицәырҵра, ицәажәара, игылара иаԥсамыз џьоукы ҳаилашьшьы, еиҳаб дук аҵәы илхны ҳцәажәоит, – ҿааиҭит Иасон. Иааҭынчрахеит ҳамҭакы. Зегьы рыблаҿы имааикәа иҟам Мсоураҭ дыӷәӷәаӡа ишьапы данықәгылаз иԥшраз, исахьаз, иоура-иҭбаара, ихы зыхҭниҵоз иаԥсуара закәыз… Уамашәа инаалоз аԥсуа маҭәа дагәылԥхаауа, абзиа-ацәгьараҿы илабашьа нарсны данцәажәалак, уаҳа цәажәатә зманы иҟалодаз?

– Уажә ҳара иаанхаз қәыԥшцәақәак, «аԥсуара еиқәырхатәуп, аԥсуара ада ҳмаҭәаӡам» ҳәа, ажәа ԥшӡақәа ҳҳәоит ҳаизарақәа рҿы ҳақәгыланы


 191 


есымша, иаҳбаӡом иара аԥсуара ҳәа ҳазҿу ахаҭа кыр шҵуа иҳаҩсны ацара иалагеижьҭеи… иабатәи аԥсуароу зыӡбахә ҳҳәоит ҳәа ҳаҿу, џьым, иахьа ҳҭыԥҳацәа хәыҷқәа ҟьантазӡа рҽеилыхны, имодоуп ҳәа ҳҿаԥхьа илеиҩеиуазар, ҳара уи ҳамбошәа ҟаҵаны ҳраҩсны ҳцозар…

– Ажәытә иҳамаз амилаҭ культура, амилаҭ хышьҭхра нҳампыҵыӡӡаа ицеит! – Хьрыԥсгьы ихы аарыликит.
– Ажәытә культура анышәҳәа, хҭыск исгәалашәаз шәасҳәоит, – ацәажәара дналагеит Мыҷ. – Амилаҭ еилаԥсара ҳадгьыл аҿы иҟалаанӡа, арахь иқәнагалоз атәым милаҭ рцәамаҭәеи рхымҩаԥгашьақәеи ҳауаажәлар анрыхәаԥшлак, кырӡа зкультура лаҟәу уаауп ҳәа ирыԥхьаӡон… Дысгәалашәоит абырг Ҳаџьараҭ, Мақьҭаҭраа рҿы дахьтәаз аимҳәа да-кын, изхара данеимҳәа, иҵаҟа дынкажьцәан, ишьапы нышьҭишьзаап. Инаҩс итәаз, ишхәыҷыз иҟьаланы Урыстәылантәи арахь иаанаган ара ирааӡаз, изызҳаз, инхаз-инҵыз Ваниа, – ҳаи, абааԥс, Ҳаџьараҭ, адашь-ма ушԥақәыжьцәауа… уи акультура иатәым! – иҳәазаап. – Уԥшы уара, аурысқәагьы ҳкультура шьҭыхны, иаарҳәны ҳара иаҳҿаркуа иалагазаап!
– иҳәазаап Ҳаџьараҭгьы. Иааибарччеит. Убри аамҭаз ачымазаҩ Мсоураҭ иблақәа аахтны иԥшәмаԥҳәыс дахьыҟоу ааиԥшаан, иарӷьа напы ԥшь-шьала дҩахан, «бааи» аанарго инацәкьыс налирбеит.
– Бааи иҳәеит, Шьасиа, бнеи, ииҳәо баҳап! – иаагәырӷьеит итәазгьы. Днеины данынеихагыла, инапы ларҟәы-ҩарҟәуа, иҿы инадкыло, ак ҟаиҵеит.
– Амла дакуеит, Шьасиа, абаа…
– Акрифонда, сшәыкәыхшами… – днеин ҿыц илырҵәыз ахырҵәы ачанах инанҭәаланы, амҳаҵә лыман дааины дааихагылт. Убри аамҭаз иблақәа хтны иикыз ҩаԥхьа инхиҩеит. Ара итәаз уамашәа ирбаз ак ҟалеит, ахарҵәы зныз ачанах амҳаҵә налшьны Мсоураҭ илбааидарц иқьышәахь аҿанаалырхоз, иара уи аамҭа дақәшәаны, дымццакӡакәа иҿы ҩеираҳуан.

– Гәуп зегь збо рымҳәои, иблақәа хҩоуп, аха иҿы мҩашьарада, ианаамҭоу иааиртуеит, – иаалафит ихәаԥшуа итәаз. Мҳаҵәқәак анылба-аида, ҩаԥхьа инапы ҩышьҭихын, уаҳа шиҭахым налеилиркааит.
– Бара Шьасиа, бнаиацәажәа–ааиацәажәеи, ак беиҳәар иҭахызаргьы ибдыруеи! – иҳәеит Мыҷ.
– Иуаҳуоу уара исҳәо, арахь уааԥшны уааҳахәаԥши, ҳгәылацәа зегьы русқәа кажьны иааины иҳадтәалоуп, уаацәажәар ргәы иаамыхәари!..
– лҳәеит. Аҭакс, Мсоураҭ иблақәа аахитын, ҩаԥхьа инхиҩеит.
– Ацәажәара даҟәыҵижьҭеи иҵуеи, измаанеи иҿымҭра? – дҵааит Рушьа.
– Маҷ-маҷ дцәажәон иацынӡа, аха ииҳәоз аилкаара цәгьан… Имч маҷхеит, илымшагәышьазаап…
– Ак шәасҳәашан! – иҳәан иҩызцәа ихы ҩарылирҳәҳәеит Мыҷ, - Ибз ак ахьзар, изынамырҳә-аамырҳәуазар?..
– Аиашацәҟьа! Жәынгьы-ҿынгьы аху-хуҳәа ишуаз ибызгьы мааԥсои,
иӷьазкуеит! – ҿааиҭит даҽаӡәы. Иааибарччеит.
– Ахырҵәы лбааидеит умбаӡоз, ибз абаихьуа? – иҳәеит Хьрыԥс.


 192 


– Ахырҵәы ӡуп, ахалагьы иқәшьқьыраан ицоит… Сара ишәасҳәоит, ибыз измырқәацо, ак алҵны, жьымдырк иҿырбаҟа иакуп, шәааи-сааи, иҿы ҩеихыхны, иҿаҵаҿы иҟоу заку гәаҳҭап, – иҳәан Мыҷ, дахьтәаз дҩагылеит. Убри аамҭаз, ирҳәоз зегьы иазыӡырҩуа ишьҭаз абырг иблақәа аахитын, днаԥшы-ааԥшуа дшааиуаз Мыҷ иниқәикын, инацәкьыс ааирҵысит.

– Анемец фашистцәа Мсоураҭ дытҟәаны данырԥыхьашәа иҿы ҩеихырԥхьаны ажәак ихәылшәаратәы ирзыҟамҵеит, Мыҷ уакәхуп уажә уи аҩыза зылшауа!.. – иаалафит ишьҭахь итәаз. – Иуқәшәоит ауп иҟалаз… Дааины ачымазаҩ данааихагыла, аиашаз, маҷкгьы даашәеит, ибыз дасны иахьак ииҳәақәоз арччага ажәақәа рхы иахьакәым иархама ааигәахәит. Мсоураҭ ԥыҭрак икәаҩӡа ихагылаз Мыҷ дихәаԥшуан, нас инапала «ухы ларҟәы» ҳәа ниирбеит. Мыҷгьы ихы длахеит. Иҟалеит зынӡа иззыԥшӡамыз… абырг ииарҭа дакӡамызшәа дҩагәылԥан, иҭашәашәаӡа иҟаз иқьышә кыҷқәа ааихыхны, ихаԥыц ҩежьқәа аарԥшуа «ыых!» – иҳәан, быжь гәымхак наихылыжьны, ихагылаз ауаҩ ихы-иҿы дназыҭрасит. Мыҷ иахьа ԥсра, иԥсы наилшәшәан, дхышәҭны ишьҭахьҟа дынкаҳаит.

– Ҳоп, Мыҷ, афора угеит! – зназы еибарччазаргьы, нас икаҳаз ауаҩ иааихаххит итәаз зегьы.

– Дицҳама уара, изиуи? – рымшын зегьы. – Агәыхьхәшә аажәга, агәыхьхәшә! – ҿааиҭит аӡәы.

– Аҳақьымра уалгеижьҭеи кырҵуоу, ихы акәу, игәы акәу ихьыз иалу-дырааи? – ҿаарҭит џьоукгьы.

– Дшәеит, убри ауп ихьыз, дышәки, наҟ адәахьы ддәылҳгап, ԥшак наиҿасыр иԥсы ааип, – иҳәеит Иасон. Деимакеиҿакы даашьҭырхын, аҳауахь дрыма индәылҵит. – Ӡыхьшәашәак ааганы инеиҿашәҭәеишь, иԥсы аанагап… Абаа, ибз хәаԥсоуп аҟароуп, агәы ҳәа акгьы изҭагыламзаап!

– рҳәеит. Зегьы еишьҭагыланы адәахьы ианындәылҵ, Мсоураҭ ԥшьшьала дҩеиханы, инапқәа наиҵаргылауа ииарҭа дҩықәтәан, ишьапқәа налбаа-ганы, иҵагылаз ичхьарԥқәа инарҭеикит. Адәахьы иҟаз аилагьежьрақәа зынӡа иара изы капеи кылҵәагьы аламызт, хьаасгьы ишьҭимхит. Уи аамҭаз иааҩнашылаз иԥшәмаԥҳәыс данынихәаԥш лҿы ахьыналыртыз краамҭа ус ишылкыз даанхеит, ашьҭахьы лыԥсы ааивылган, – уԥсыр уеиқәыркып ҳәа иудтәалаз ҳгәылацәа уҩны идәылуцеит, аԥхашьара ду ҟауҵеит иу-дыруаз, ухшыҩ цаӡазаап, иуаҳҳәагәышьои! – лҳәеит. «Араанӡа бааскьа» ҳәа инацәкьарақәа налирбеит.

– Усыцҳауеит ҳәа уалымгааит, аҭаҳмада хшыҩцажә, иуҭаху закәи?
– дынизҵааит. Имч изынханы иҟаз зегь ааизыркәкәаны, «ҿахрак абысҭа уны акрысҿаҵа» иҳәеит.

– Унан, хәашабга, уара акрузыфонда, уажәыҵәҟьа ухәы ҳмырхиои!
– лҳәан, лгәы нҭгәырӷьааит Шьасиа. Лҭаца даалыԥхьан, ихәы армазеира иналагеит. Мсоураҭ ишьҭрахь дгьежьит ҳәа заҳаз, адәахьы иҟаз ахацәа, аӡәаӡәала, ҩыџьа-ҩыџьала иааҩнашыланы «анцәа иуџьшьоуп» ҳәа наҳәаны индәылҵуан. Арахь аҩналара злымшаз Мыҷ хәашабга иоуп, уи ҷкәынцәақәак ижәҩа иаҵагыланы иҩныҟа рҿынархеит…

25. "Алашара" №1, 2016 ш.                   193


Абысҭа уны, ианҵаны Мсоураҭ ихәы аишәа ианнықәдыргыла, Шьасиа дааицхраан дҩалыргылан, аҩны агәҭахь днаихан, инапқәа наилырӡәӡәеит, нас дааган уаанӡа дахьтәалоз икрыфарҭа ҭы ԥаҿ дналыртәеит. Аишәа ахышәа-аҵышәа илаԥ ш нахигеит ачымазаҩ, бзиа иибалоз афатәқәа иԥшәма имҵаргылара ахьылхамшҭыз игәы иаахәеит. Маҷ-маҷ ибысҭа ҿаҵақәа аамхуа , иџьны имҵагылаз ашәаӡа иналарчачо, аҿыц-шәеилаҵара ихәы иагәылаз агьама гәаҭо, ԥыҭрак данынаскьа, инаҩс иқәгылаз аҩы еиқәаҵәа зҭаз аграфин даахан, аҵәца жыцә азна нҭеиҭәан, иаашьҭихит. Аҩы аилазаашьа ҿыц иҭиҵаар иҭахызшәа, ԥыҭрак иаҵәца амаҵурҭа иҩнаԥхоз амырхәага ацыԥхьқәа ирықәкны икын. Иҟалап, гәаныла дныҳәозтгьы?.. Нас хаа-хаа, дымццакӡакәа, ҿамҩа-ҿамҩа илбаадо, иаҵәца ааҭырцәны инықәиргылеит. «Шьҭа сшәыргыл» ҳәа аныдирба, Шьасиа лҭацагьы ларгьы наицхраан, аишәа даахганы инапы наидырӡәӡәан, ауаџьаҟ ааигәа днаган днадыртәеит. Дыззаигәан дтәаз аԥенџьыр хышә шыҟоу инапы аҿынаирхан, уа иқәыз, иацаахиижьҭеи дызмыхацыз иҭаҭын кәлаԥ даахан цырак ааҭганы инеиҿеикын, амца нацрарсны, даҿыгәҳәааӡаны ахара далагеит. Ԥыҭрак ашьҭахь, иԥшәма даалыԥхьан, ӡык иқәиҭәарц шиҭаху налеилиркааит… Ашьҭахьы, ҵаҟатәи ицәамаҭәақәа пашәӡа ишәҵаны даадәылҵын, амаҵурҭа ааныжьны, акәасқьа шыҟоу, ишьҭалырҭахь иҿынеихеит. Амардуан ахалараҿы Шьасиа днаицхрааразгьы, рышьҭаларҭа ауада ашәаҿы ианнеи, «шьҭа бхынҳәы» ҳәа дналацәажәан, лнапы кыҷқәа руак даахан, инапқәа нарыкәыршаны иааишьшьит. – Уцә нас, уцә… уԥсы шьа, рыцҳа! – лҳәан, ларгьы лышьҭахьҟа днахынҳәит. Иҵит ԥыҭраамҭак, сааҭк, ҩ-сааҭк… «даагәасҭапишь дшыцәаз» лҳәан Шьасиа, акәасқьа дыҩхалан, ачымазаҩ дахьышьҭаз ауада ашә аалыртит. Мсоураҭ ииарҭа хыхь дықәиан дпашәӡа, иҽеиҿкааны, инапқәа рыҩбагьы игәы иқәҵаны, иблақәа хҩаны.

– Унан! – ҳәа зназы Шьасиа дныҭрысит иара иахь, аха аминуҭ еиллыр-геит уи дышҭынчхаз. – Уԥсаҭа бзиахааит! – лҳәеит.

…Уи аахысиижьҭеи ашықәсқәа ԥыҭк цахьеит, аха иахьагьы Мсоураҭ иԥсы анҭаз ииҳәаз-ииуз иалацәажәоит агәылацәа ахьааидтәалауа. Зегь реиҳа иалкааны иргәаладыршәоит ҩ-хҭыск: акы, иԥсымҭаз Мыҷ дыширшәаз, егьи – ихала аԥсра дахьаԥылаз.

















 194 


Ашәҟә ҿыцқәа


• Инал Арӡынба «Национальная экономика Абхазии»

Москва, 2014. – «Аекономика иреиҳаӡоу ашколтә шәҟәҭыжьырҭа аҩны». – 183 д;
– 300 екз.

Амонографиаҿы иаарҧшуп Аҧсны аекономи-ка апроблемақәа анализ рзыҟаҵареи, асоциал-економикатә ҭагәҭасрақәа рыӡбашьа амҩақәеи. Еиҳаракгьы акцент рызууп Аҧсны аекономи-ка аҿиара иаҧырхагоу аҭагылазаашьақәеи, ҧхьаҟатәи ауадаҩрақәеи аусумҭаҿы иззааҭгылоу аӡбамҭақәа аҧсуа уаажәларра рыҧсҭазаара иаларҵәаны ишыҟалаша.

Ашәҟәы арецензент – Аҧсны Аҳәынҭқарра уаанӡатәи Ахада А. Анқәаб. Аредакторцәа – Е. Бережнова, Т. Паркани, А. Павлов.


«Абаҩхатәра иаша ашьаҭа» Апоет Анатоли Лагәлаа изку астатиақәеи ақәгыларақәеи.

Аҟәа, 2015. – «Акьыҧхь аҩны». – 248 д; – 300
екз.

Иҭыҵит Д.И. Гәлиа ихьӡ зху Аҧсны Аҳәынҭқар ратә премиа занашьоу, ажурнал «Алашара» аре-дактор хада апоет Анатоли Лагәлаа ирҿиара иазку астатиақәеи ақәгыларақәеи реизга «Абаҩхатәра иаша ашьаҭа». Аизга ианылеит еиуеиҧшым ашықәсқәа рзы апоет изкны Баграт Шьынқәба, Алықьса Џьонуа , Алықьса Гогәуа, Џьума Аҳәба, Мушьни Миқаиа, Таиф Аџьба, Владимир Аҵнариа,

Сарион Ҭаркьыл, Руслан Қапба, Зураб Џьапуа, Рауль Лашәриа, Даур Наҷҟьебиа, Шоҭа Салаҟаиа, Сергеи Зыхәба, Терент Ҷаниа, Валентин Кәаҕәаниа, Сер-геи Агындиа уб.егь. ирыҩхьоу ргәаанагарақәеи, ркритикатә статиақәеи, рыдныҳәаларақәеи.

Ашәҟәы аҧхьажәа ацынхәраҿы ҳаҧхьоит: «Анатоли Лагәлаа раҧхьатәи ишәҟәы «Урҭ аблақәа» анҭыҵ инаркны деицгәарҭеит ҳаҧсуа шәҟәыҩҩцәа, ҳпоетцәа, ҳаҧхьаҩцәа. Уи ипоезиатәи ипрозатәи шәҟәқәа хыҧхьаӡарала жәиҧшь шәҟәы ҭыҵхьеит, димоуп иара деилызкаауа, есымша изыҧшу аҧхьаҩ… Ас еиҧш иҟоу ашәҟәы апоет ирҿиара аилкааразы, уи ибаҩхатәра инагӡаны агәылаҧшразы, хымҧада аҧхьаҩ ҩызара изнауеит!»

Ашәҟәы еиқәлыршәеит – А. Гыцба. Аредактор – А. Акаба.


 195 


•	Иашар Қьемаль

«Чақырџьалы Ефе» Аҧсҭазааратә жәабжь

Бганба Риушьҭу Кобашь игәалашәарақәа ацҵаны.

Сҭампыл, 2015. – «Ашәҟәҭыжьырҭа Маҭ бааџьым». – 163 д; – 500 екз.

Ҭырқәтәыла мацара акәымкәа, адунеитә ли-тература аҟынгьы ахьӡ-аҧша змоу ауаа иреиуоу Иашар Қьемаль иажәабжь «Чақырџьалы Ефе» раҧхьаӡакәны акьыҧхь абеит 1972 шықәсазы, Сҭампыл ақалақь аҿы. 2014 шықәсазы уи хаз шәҟәны 13-тәи ҭыжьымҭаны иҭыҵит. Уи ахҳәааҿы автор иҩуеит: «1956 шықәсазы сҩызак, Чақырџьалы

Мемед Ефе дҭазырхаз абаталион аҧыза иҧсы шҭоу, игәалашәарақәа Ауааҧсыра, аҭоурых аҿы ирбаз абрагьцәа зегь раҧхьаӡа игылаз ари аҩыза ауаҩы иҭархара шыҟалаз аилкаара сара сзы кырӡа иаҧсан…»

Ашәҟәы еиҭеигеит – О. Чкотуа. Аредактор – В. Аҧҳазоу.


• Академия наук Абхазии
Абхазский институт гуманитарных исследований им. Д.И. Гулиа «Материалы по истории Абхазии советского перио

да. ССР Абхазия в первом десятилетии (1921-1931 годы). Народное образование. Культура. Наука. Сборник документальных материалов.

2 том Сухум, 2015. – «Дом печати». – 454 с; – 500 экз.

Д.И. Гәлиа ихьӡ зху Аҧсуаҭҵааратә институ-ти Аҧсны анаукақәа Ракадемиеи рыбзоурала аҭыҵра иаҿуп Аҧсны асовет аамҭазтәи аҭоурых зныҧшуа аҭоурыхтә материалқәа реизгақәа.

Уажәы шәнапаҿы ишәку аҩбатәи аизга ианылеит Аҧсны асовет мчра ахаан жәлар рҵарадырреи, ркультура-рккаратә усуреи, рнаукеи ирызку еиуеиҧшым аҭҵааратә материалқәа. Урҭ аагоуп ашәҟәы аиқәыршәаҩ А.Е. Кәыпраа ихатәы архив аҟнытә. Иара убасгьы, уи иҧҳа апрофессор М. Кәыпраа лархив аҟнытә.

Еиқәиршәеит – А.Е. Кәыпраа. Арецензиа иҩит – С.Шь. Салаҟаиа. Аредактор – А.Ф. Аҩӡба.





 196 


• Г.Н. Колбая
Сочинская Олимпиада В глобальной политике.
Москва, 2013. – «Инфра-м». – 558 с; – 100
экз.

Гьаргь Аҟалҕьба имонографиатә усумҭа рыз-куп 2014 шықәсазтәи Шәачатәи Аолимпиатә аӡынтә хәмаррақәа. Автор дазааҭгылоит Ао-лимпиада амҩаҧгаразы аиҿкааратә ус иацыз аполитикатәи аекономикатәи еибарххарақәа. Урҭ аибарххарақәа рҕьырак адәныҟаполитикатә знеишьақәа ирыхҟьеит ҳәа дахәаҧшуеит аҵара

уаҩ. Иара убасгьы, ашәҟәаҿы иаарҧшуп «аӡынтә хәмаррақәа» рызҵаара рхы иархәаны, Урыстәыла аҩныҵҟа, Кавказ иахьаҵанакуа иқәынхо амилаҭқәа реичырчаратә политика аҭыҧ шамаз, аха уи лҵшәадахарцазы еиҿкааз аусмҩаҧгатәқәа.

Ари ашәҟәы иазҿлымҳауп астудентцәеи, аҭоурых-политикатә аспектқәа ирызгагоу аҧхьаҩцәеи реиҧш, ашәарҭадара азҵаарақәа згәы иҵхо, насгьы урҭ азҵаарақәа знапы иану зегьы рзы.


• Екатерина Бебиаҧҳа Алыҧшаахқәа.

Аҧсны иалкаау ауаа ирызку аилкаасахьан ҵақәа.
Аҟәа-Краснодар, 2015. – «Инфра-м». – 520 д;
– 500 екз.
Ажурналист, аҵарауаҩ Екатерина Бебиаҧҳа лышәҟә ҿыц еиднакылеит аҵыхәтәантәи ашықәсқәа рзы Аҧсны иалкаау ауаа ирызку аилкаасахьанҵақәа (аочеркқәа).

Автор иаалырҧшуа ахаҿсахьақәа ҳаҧсуа ҧсҭазаара иалагылоу, арҿиара знапы алаку, аҿар реиҵааӡара иазааҧсо, аҧсуа культура аизырҳара иазгагоу ауаа роуп.

Иара убас, ашәҟәы цаха ҟаҧшьыла иа гәылсуеит Аҧсны Аџьынџьтәылатә еибашьра

атемала иҩу аилкаасахьанҵақәа. Ашәҟәы еиқәлыршәеит – А. Гыцба.
Акорректорцәа – К. Қәҭелиаҧҳа, Т. Алексеева.









 197 


• Академиа наук Абхазии Абхазский институт гуманитарных иссле дований им. Д. И. Гулиа
Абхазский Биографический словарь. Аҧсны аҭҵаарадыррақәа ракадемиа Д. И. Гәлиа ихьӡ зху аҧсуаҭҵааратә ин-

ститут Аҧсуа биографиатә жәар.
Москва-Аҟәа, 2015. – 828 д; – 1000 екз.
Ари Аҧсуа биографиатә жәар, раҧ хьаӡатәи ҽазышәароуп аҧсуа ҳәынҭқарратә, ауаажәларратә, акультуратә усзуҩцәа рбиог рафиақәа асистематә ҟазшьа аҭаны, ен-циклопедиак аҳасабала еидкыланы рышьа қәыргылараҿы.

Аҧсуаҭҵаараҿы иҟоуп имаҷымкәа аҿыр ҧштәқәа, аҭоурыхаҿ еиуеиҧшым аамҭақәа рзы инхоз, арккара аус знапы алакыз рхаҭарақәа, рбиографиақәа наукала
аҭҵаара аҭыҧ анамаз.

Раҧхьаӡа иргыланы, ус еиҧш иҟаз аҭҵаамҭақәа еиқәзыршәаз, иҭзыжьыз иреиуоуп: Гь. Ӡиӡариа, Б. Саҕариа, А. Кәыпраа, убас егьырҭгьы.

Ҷыдала иазааҭгылозгьы маҷҩымызт аполитикатә, ауаажәларратә, аҳәынҭқарратә усзуҩцәа реилкаасахьанҵақәа наукатә знеишьала рышьақәыргылара, анаҩс, рҭыжьра. Аха , уажә ҳаззаҭгыло абиографиатә жәар аҟынӡа, Аҧсны акультуреи аҭоурыхи, ауаажәларреи аҳәынҭқарреи руси рҿы иалкаау ауаа рбиографиақәа џьарак еидкыланы иҟамлацызт. Ашәҟәы аиқәыршәаҩцәа ражәақәа рыла, аҧсуа хаҭарақәа рбиографиатә ҭҵаарақәа ҧхьаҟагьы ирыцҵахоит.

Аредакциатә коллегиа – Аҧсны аҭҵаарадыррақәа ракадемиа алахәыла цәеи, Д.И. Гәлиа ихьӡ зху Аҧсуаҭҵааратә институт аусзуҩцәеи.

Азеиҧш редакциа – У.Ш. Аҩӡба. Аредактор – А. Дбар.

Еиқәиршәеит Дмитри Габелиа
















 198 



Рушьни Кәыкәиа-иҧа Џьапуа



























Акыр иаҧсоу ҳауаажәлар, ҳинтеллигенциа, ҳаиҳабацәа!

Иҟоуп убасеиҧш ауаа, зхатә гәаанагара, зхатә ҧсҭазааратә принцип аиқәырхашьа иақәшәо, аҵыхәтәанӡатәи рымшқәа рҟынӡа. Уи мариам, уи зе-гьы ирылшом. Аха убас иҟоу, зхықәки зыгәҭыхеи ирыцәхьамҵкәа, змилаҭтә доуҳатә дунеиеибаркыраҿы зхатә ҭыҧ аанызкылаз хаҭараны даанхоит Рушьни Џьапуа. Иааџьоушьаратәы, ҵкар рацәала, хкырацәала еилан иара ибаҩхатәра. Иактиорра аагозар – иара иҟазара, шамахамзар, сценатә штампк узадбалом, џьара-џьара ирольқәа инараҧигоума уҳәартә, иара итәык, иара иҟәырҷахак ала ихирҷарц дашьҭоуп, дыҧшаауеит. Икалам-ҧынҵа иҵижьыз ипиесақәа рҿы еснагь аҽалнакаауеит аҧсуаа рҭоурыхтә лахьынҵа лаҧш-ҿыцла, зны-зынлагьы лаҧшы-џьбарала уазхьазырҧшуа аколлизиақәа. Ипоезиаҿы, ипрозаҿы еихсыҕьра ақәым ацәалашәарақәа, агәҭыхақәа реибаха-еибафара, жәлар ргәаҟра, рыгәжәажәара. Иара Рушь-ни Кәыкәи-иҧа ихатә ҧсҭазаараҿы дшанымшәоз еиҧш ишьшьылаҳау, ихаҿыдоу, иҟазшьадоу, убас ирҿиараҿгьы, шьаҿақәак днасҭхашәа дгы-ланы, тәамбашақә дахәаҧшуан изеиҧшцәоу, баҩы злам, нарха змам.

Ажәытәӡатәи аурымқәеи абырзенцәеи рхаанаахыс ҟазара дууп ҳәа иҧхьаӡан ақәгылаҩ, ацәажәаҩ иҟазара. Иҟоуп аклассикатә цәа зыҟәнылахьоу амонолог, агәҭацәажәара ажанр. Аха иҟоуп даҽа ҟазара хкык

– ауаа-рацәа ахьеизо аҭыҧ аҿы, атрибуна ҳаракы днадгыланы, аҿаца-ҿацаҳәа иҿахәы аҳәашьа данақәшәоз, ахҭа ианҭаиршәуаз ацәажәаҩ.


 199 


Уи зегьы ирылам. Зегьы иагьрылшом. Рушьни Џьапуа иагьилан, иагьил-шон усеиҧш ацәажәара. “Рушьни Џьапуа ииҳәаз шәаҳама?”– рҳәон ус крызҵазкуаз аизарақәа рҿы ажәа иаша, ажәа цҳафыр еснагь злымҳа аз-кыдыз ауаа гәеилгақәа. Иҟоуп шәҟәыҩҩцәақәак, актиорцәақәак, ҵарауаак зхатә занааҭтә ҧышәа аҳәаақәа инарҭыҵны, политикатә хынҭа-ҩынҭарак зҽалазгалар зҭахым. Аха иҟоуп даҽа џьоукы, рыжәлар рлахьынҵа акапанга ианану аамҭазы, гәыҩбарак аамырҧшықәа, аҕьараҳәа ауаажәларратә ҵысра аӡеилаҩынтра гәышҧҵаҕара алагылара иазхиоу. Усеиҧш иҟоу дреиуан Рушьни Џьапуа. Уи ҽнакгьы аганахь дгыланы наҧшыхақә дрыхәаҧшуамызт аполитикатә хҭыс дуқәа: 60-70-80-90-тәи ашықәс хьанҭақәа раан. Инапы рыҵаҩын урҭ ахҭысқәа ҵаҵҕәыс ирымаз, рхыҧша зырҕәҕәоз адокументқәа зегьы. Ашәшьыра дыҵагыломызт, ибжьы аҕьеҩҳәа иргон харада ахара здырҵоз аныхьчатәыз. Илеишәа бааҧсын амчра иазааигәаз џьоукы аиаша хәаҽны, рыҽкынҵа аҧаршеи аӡыргара ианашьҭалоз. Рушьни Џьапуа игәыҭбаара иахылҵуаз аҧхарра рхьигӡон арҿиаҩцәа нагақәа зегьы, ашәҟәыҩҩцәа, ашәаҳәаҩцәа, акәашацәа, ахореографцәа, акомпозиторцәа. Игәы хыҭхыҭуа дрыцын ҳансамбльқәа, ҳхорқәа, дрызҿлымҳан урҭ реихьӡара ҿыцқәа. Иҧсы рыҿҳәаран Нхыҵ-Кавказтәи атеатрқәа, арҿиаратә хеидкылақәа.

Убас иҟан иара ицәаҩа, ихымҩаҧгашьа, иҧсадгьыли ижәлари, ихатәы бызшәеи рышҟа иааирҧшуаз агәыбылра ду ала еибаркыз ирҿиаратә гәацҧыҳәара. Убарҭ аҟазшьа ҳаракқәа рылаиааӡеит интеллигент-ра, уаҩышәара згым иҭаацәара ҧшӡагьы. Ихеибарҭәаауан иҧшәма ҟәыҕа Арда Лакәарҧҳаи иареи рҟазшьақәа. Игәы ҭыргон иҷкәын Баҭал Џьапуа иҿыханҵа ахьыршәыгәқәа. Уи ицәыргақәҵақәа дырзыҧшын мшаҧшаракеиҧш.

Игәы аныбзиаз, ишьапы-игәамч даннанагоз, ныҟәашәа-ҧшӡала дна-зныс-аазнысуаз Аҟәатәи амҩадуқәа ааныжьны, иқыҭа гәакьа, апоетцәа дуқәа рқыҭа гәазырҳага Ҷлоуҟа амҩа дықәлоит иахьа ҳдоуҳатә культура ҿы зышьҭамҭа еилыхха иаанзыжьыз актиор, адраматург, амилаҭтә ҟазшьа аныҟәгаҩ ду Рушьни Џьапуа.

Аха ҳаҧхьаҟа, акыр шықәса рнаҩсангьы, уи игәеилгара лаша, игәыбылра ду дхьанарҧшлоит арахь Аҟәаҟа, уахгьы-ҽынгьы игәеисыбжь, ицәажәашьҭыбжь ҧагьа зыҩныҩуаз Самсон Ҷанба ихьӡ зху Аҧсуа ҳәынҭқарратә драматә театрахь, зыда ҧсҭазаара имамыз иҩызцәа, иқәлацәа рахь.

Днаскьоит актиор иҩызцәа ааныжьны, Инхоит асценаҿ иҟазшьа!

Ашьанҵеи ашьаркәасҭеи ирнысны, Ахьышьҭрахь ихынҳәуеит ашьа!

Владимир Занҭариа



 200 

2. "Алашара" №1, 2016 ш.



