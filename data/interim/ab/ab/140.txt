Арҿиараҟны мҩа мариа ыҟаӡам. Аха зегь реиҳа ихьанҭазар
ҟалап адраматургиа ашҟа игоу амҩахәасҭа. Убриоуп, амилаҭқәа
зегьы рҟны, уи аԥызҵо рхыԥхьаӡара зырацәамгьы.
Абри ашьхацамҩа дануижьҭеи абар уажәшьҭа шәышықәса
рыбжа иназыԥшуеит ахәаԥшцәа бзиа ирбо, еицырдыруа аԥсуа
драматург, ашәҟәыҩҩы Рушьни Џьопуа.
Шамаха, арҿиаҩцәа зегь реиԥш, Рушьни Џьопуа ирҿиамҩагьы
поезиала ихациркит. Аха хәыҷы-хәыҷла уи зымҩа инаскьацо, иааины
игәаҵаҿы аҭыԥ-ԥшьа ааннакылеит аиҿыхара дуқәа ԥсыс
изхоу адраматургиа. Иахьа уажәраанӡагьы уи аихаҳара даҿуп.
Илиршазгьы, аиаша хҳәозар, уаахыҽхәаратәы иҟоуп.
Рушьни Кәыкәиа-иԥа Џьопуа диит Очамчыра араион Ҷлоу
ақыҭан 1934 шықәсазы. Гьаргь Чачба ихьӡ зху Мықәтәи абжьаратә
школ даналга, уи Русҭавели ихьӡ зху Қарҭтәи аҳәынҭқарҭатә театртә
институт, ақтиортә факультет дҭалоит, дагьалгоит 1961 шықәсазы.
1976–1977 шықәсқәа рзы Москватәи иреиҳау атеатртә курсқәа
рҟны аҵара иҵоит. Уи Аԥсни-Адигьеиеи аҟазара зҽаԥсазтәыз
артист ҳәа аҳаҭыртә хьӡы ихҵоуп.
Рушьни Џьопуа иԥсҭазара, ишаабо еиԥш, аҟазара ду иазикит. Ахәаԥшцәа ибзианы иргәалашәоит аспектакльқәеи афильмқәеи
рҟны уи иқәҿианы иаԥиҵаз ахаҿсахьа ҟаимаҭқәа.
Рушьни Џьопуа аԥхьаҩцәа ириҭахьеит ажәеинраалақәеи
ажәабжьқәеи
еидызкыло акымкәа-ҩбамкәа аизгақәагьы, аха
уи, раԥхьаӡа иргыланы, дыдраматургуп.
Ҷлоу ақыҭа. Аимара аҳабла. Ашьхара хажәаақәа рхы ахьааиҿаркуа
аҵлашәыра бжьырҭәааны илеиуеит аӡиас Дәаб. Уи
ахаҳә ҟьантаз дуқәа ирхыҽҽаны иахькаҭәо, ишәах мацараха
еилашуеит. Хыхь Ҟада ихалазгьы, амшын агәы кеи-кеиуа, инапсыргәыҵа
ианушәа, дхымԥшыларц залшом.
Дәаб аӡиас нырцә-аарцә иаваӷӷа инхоит аимараа. Рҳабла
иаҭаазгьы ихамышҭуа, ихаакәакәараӡа игәаҵа иҭалоит араҟатәи
ашьхауаа рҟазшьа бзиахәқәа. Урҭ ахәыҷы дтәазаргьы
иаԥхьа
ииасуам, аӡы зҳәо аҩы иԥыргалоит...
Раԥхьаӡа иргыланы ацқьара, аламыс, аҳаракыра рныԥшуеит
Рушьни Џьопуа ирҿиамҭақәа зегьы. Адраматург хьаас имоуп
аԥсҭазараҿы иибо ацәыхцәыфарақәа, урҭ дырҿагыланы
дықәԥоит, асатиратә мцабзгьы рыжәиҵоит ауаа ԥсымҭәқәа. Адраматург игәы иахәоит ажәлар рықәҿиарақәа, урҭ ргәы ҭызго,
рымҩа
зырлашо рԥеиԥш лаша иаргьы ибжьы ҭганы ашәа азиҳәоит.
Изакәытә еиҿагылароузеи имҩаԥысуа аиаша аиааирц азыҳәан,
аишьцәаҵәҟьа ажәытәи аҿатәи еимакны еиӷацәас иахьыҟаибаҵо
(апиеса «Ашьаҿақәа»), ажәлар рхы зқәырҵаз аԥсҭазара
лаша заҵааирагьы ишәҭы-какаҷразы хацәынмырха иқәԥоит
анхаҩыжәлар (апиеса «Ашәалҟьамра»), ана-ара иуԥыло ацәыхцәыфарақәа, зхы ада хәыцырҭа змам ауаа ԥсымҭәқәа реиҵаҟәаҟәарақәа
ҿаԥҽуа (апиеса «Абнаҿ ахынҭаҩынҭарақәа»), заҵааирагьы
аԥсҭазара ацқьахара (апиеса «Ӡызлан-ӡаҳкәажә»)
иазықәԥоит
Рушьни Џьопуа ифырхацәа. Урҭ ашьха ӡыхь еиԥш
ицқьоуп, дара ашьхақәа реиԥш рыламысгьы ҳаракуп, ацәгьамыцәгьа
аҿаԥхьа ихьамҵуа игылоуп,
аха ишакәым аӡәы
днарываларгьы
– ус акькьы дшәышәуа дрышьҭуам...
Рушьни Џьопуа ирҿиамҭақәа зегьы рҟны драхәыц ҟаԥшьны
дагәылсуеит иахьатәи ауаҩы. Уи ахәахәа даҿагыланы дықәԥоит,
аԥсҭазара ацқьара дашьҭоуп, ахара дыԥшуеит, ахара дхәыцуеит.
Адраматург хьаа дус имоуп иара убас ҳажәлар ирхыргахьоу
агәаҟра дуқәагьы. Урҭ аҭоурых иагеит, ицеит, иԥсит ҳәа акәӡам
дшахәаԥшуа. Афашизм асахьа ҿаасҭақәа ааганы иҿаҿаӡа
ҳабла ихиргылоит, даҽа зныкгьы еиҭаҳгәалаиршәоит аибашьра хлымӡаах ажәларқәа ргәаҵа ианнаҵаз ахәра дуқәа, ҳгәаҳҽаниҵоит
ари аҩыза аԥсҭазараҿы уаҳа иҟамларц азыҳәан.
Абри аганахь ала аинтерес аҵаны иҩуп Рушьни Џьопуа идрама
«Аибашьра ашәшьырақәа». Аибашьра хлымӡаах еилгеижьҭеи
абырсҟаамҭа шыҵуагьы, ауаа ргәалашәараҿы иааннакыло аҭыԥ,
ацәымӷра, уи абиԥара ҿыц рхы шазышьҭтәу ҟаимаҭла дақәшәаны
иааирԥшуеит адраматург, ари ашьаарҵәыра иалахәыз
алемси аԥсуеи ҳара ҳаамҭазы Аԥсны реиқәшәарала.
Изааӡарызеи ҳаԥсҭазараҿы иахьа акыр ирацәаҩхеит ауаа
ҳәаш-гашқәа. Урҭ изыҭнырхыз уаҩы изымдырӡо, ахан хьыцәцарақәа
ҩныс идыргылеит, дара ҭәы-иԥха иҟаларц азыҳәан
ианаҭахха рыдгьылгьы руаажәларгьы хьаас иркуам, аҭыԥқәа
аархәоит-ирҭиуеит, аҳәса хәыҷқәа ҟаҭәаны рцәа ԥырҽуеит...
Абас иҟоу ауаҩы ҳәаш-гаш исахьақәа гәылҭәааны иааирԥшуеит
Рушьни Џьопуа идрама «Аӷба шкәакәа аԥырсал» аҟны.
Апиеса афырхаҵа хада Денуар, џьабаа мыцхәы мбаӡакәа, аԥара
арҳашьа бзианы издыруа аӡә иоуп. Иара убри ихы иархәаны,
иахьатәи ҳаԥсҭазара зыда ԥсыхәа амам ауаа иашақәа, ауаа
қьиақәа аӡәымкәа-ҩыџьамкәа иагьымҩахиҟьоит. Хыхь-хыхьла
ихәаԥшуа рзы дзакәытә уаҩԥсузеи уҳәап, арахь шаҟаҩузеи
иразҟыдаитәыз,
ишьақәиҟьаз,
ииҟаҭәаз аҳәса хәыҷқәагьы урыхҟьашаны
укаҳауеит. Автор зхыԥхьаӡара рацәам, арҭ аперсонажцәа
рыла, урҭ реизыҟазаашьала импыҵаманшәаланы иккаӡа
иааирԥшит
иахьатәи аҵабырг хаҭаҵәҟьа.
Аԥсҭазара ссиршәақәоуп ишыҟоу. Уи заҟа иҵоулоу аҟара
убриаҟара маӡагьы аҵоуп. Џьоукы-џьоукы рацәак пату еиқәызымҵо,
бзиа еибамбогьы, дара еиӷацәаҵәҟьоугьы ашәарҭа
бааԥсы ианҭагылалак, зегь наҟ инархашҭны, рнапы еикәдыршоит,
еидгылоит, еилаҵәоит изҭашәаз арыцҳара иаиааирц азы. Даҽа
џьоукых – бзиа ишеибабогьы, рнапы шеикәыршоугьы, рхаҵкы
шкеибамыршәуагьы иааины ашәарҭа ианааҭагыла, реилаҵәара,
ракзаара еиҳагьы иӷәӷәахарц иахьыҟоу аҭыԥан, дара-дара
иааи иааичычоит, иӷыӷеибагоит изакәыҵәҟьақәоугьы ккаӡа иаадырԥшуеит...
Абас рыхьит Рушьни Џьопуа идрама «Изаамҭанымызтәиз асы»
еиднакыло афырхацәагьы. Ныҟәара ицаз гәыԥҩык арҵаҩцәа
(автар баша иауигах аҿар зааӡо арҵаҩцәа!) амшцәгьа рықәшәан
ашьха иҭанасит. Аҳаԥы иҵахеит, ахьҭа иакуеит, амла иакуеит...
Уаанӡа зхаҵкы кеибамыршәуаз ауаа, ауадаҩра дуқәа ианрықәшәа
ауп, изакәқәаҵәҟьаз ҿаҿаӡа ианааԥшызгьы. Урҭ зегьы, ражәеи
рымчи акны, аԥсабара изҭанаргылаз арыцҳара иаҿагыланы ақәԥара
ахаҭыԥан, дара-дара бызла еибакит, аԥшатлакә рыбжьасит... Уаанӡатәи рылаҟәырақәа, ҩнуҵҟала ирҵәахуаз зегьы, шьхатәыла
аҟазшьа џьбара иаанарԥшит. Урҭ, аҿар рааӡаразы ирымаз
адипломқәа акгьы ишаԥсамыз, аԥсҭазара ду аԥышәара здызкылоз изаамҭанымызтәи асы иаанарԥшит. Иаамҭаҵәҟьаны иаузаап
убама уи асы!..
Адраматург ҟаимаҭлаҵәҟьа ихы иаирхәеит аконтраст ссирқәа,
аиҿырԥшра шьахәқәа. Мардасоу иеиԥш иҟоу ауаҩы еибага арыцҳара данҭагылагьы, иаҳзымдыруаз иҟазшьа бзиақәа
иҵегьгьы иааԥшит. Аха Гәдиса иеиԥш иҟаз, уаанӡатәи зыгхақәа
зегьы ҽраԥшра иҵәахуа иааиуаз, ашәарҭа аҿаԥхьа
дзакәыҵәҟьаз ҟьаҟьаӡа иаацәырымҵыр амуит... Шаҟа ибзианы
илҳәазеи урҭ рҩыза Мадина: «Аҟьаҟьара акәзаап ауаҩы игхақәа
зегьы зҵәахуа...»
Нагӡара ақәзааит ауаҩытәыҩса дҟьаҟьаӡа даазырԥшуа аҟәаԥа-ҿаԥара!
Абас иҟоуп азоуп Рушьни Џьопуа ифырхацәа бзиа изырбо,
ахәыҷқәа инадыркны ашлақәа рҟынӡа ахәаԥшцәа зегьы.
Аҳаҭыр дырга аорден змоу Самсон Ҷанба ихьӡ зху Аԥсуа
аҳәынҭқарратә драматә театр аҟны 1964 шықәсазы иқәыргылан
Рушьни Џьопуа раԥхьатәи ипиеса «Ашьшьара». Иеиуеиԥшым
аамҭақәа рзы уи инавагылеит адраматург егьырҭ ирҿиамҭақәагьы:
«Ажәеиԥшьаа рыԥҳа», «Ашьаҿақәа», «Хьымкәараса», «Абнаҿы
ахынҭа-ҩынҭара», «Ашәалҟьамра»...
Шалуа Дадиани ихьӡ зху Жәыргьыҭтәи аҳәынҭқарратә драматә
театр иқәнаргылеит ақырҭуа хәаԥшцәа гәахәа дула ирыдыркылаз Рушьни Џьопуа ипиеса «Сашьа ишьа».
Тҟәарчалтәи жәлар ртеатр иқәнаргылахьеит ари адраматург
ҟаимаҭ ирҿиамҭақәа акымкәа-ҩбамкәа.
Аԥсны еиуеиԥшым ақалақьқәеи ақыҭақәеи рҟны, ахаԥшьгаратә
коллективқәа рымчала, ахәаԥшцәа иддырбахьеит гәахәа
дула изныкымкәа ирыдыркылахьоу актк змоу уи икомедиа
хәыҷқәа.
Ахәаԥшцәа рнаҩсгьы ҳаԥсуа ԥхьаҩцәа ибзианы дырдыруеит Рушьни Џьопуа. Иеиуеиԥшым аамҭақәа рзы уи аԥсуа ԥхьаҩ
истол иқәиҵахьеит ажәеинраалақәеи ажәабжьқәеи, апиесақәеи
реизгақәа: «Адгьыл агәеисыбжь», «Ӡызлан ӡаҳкәажә», «Ихәу
асаркьал», «Аџьныш», «Адгьыли аԥсҭазареи», «Ажәҵыс шкәакәа
», «Ахьышьҭрахь», «Ацқьа Елана», «Амацәыс еимҟьара», «Исмаил
», «Анан лыҵәаарҭа», «Ашәахәа сықәланы», «Ашьаҟьарсҭа
», ароманқәа «Ахымҩас», «Иаҳамбо аеҵәа аҵаҟа»...
Абас иҟоуп, иааркьаҿӡаны уахәаԥшуазар, Рушьни Џопуа
ирҿиарамҩа ишьхацамҩа. Уи зегьы ҭәуп аԥсҭазаара иашаҵәҟьа
ахаҭала, уи ақәԥареи аԥшаареи ирымҩоуп, аҿыци абзиеи
ажәлар рышҟа анагара иамҩоуп.
Рушьни Џьопуа иҭәымҭа дҭагылоуп. Иахьа дааины дназықәгылаз
аҳаракырахьтә ишьҭахьҟа даныԥшлак, дызнысыз
амҩахәасҭа лакьы-лакьы шааигәамгьы, ауаатәыҩса ргәы арԥхарц
нымҩахыҵ-аамҩахыҵ еизганы, чаҟәа-чаҟәа алымҩанык
ишьҭеиҵаз амҿеидарақәа рацәамшәагьы ибеит. (Ҳара урҭ маҷуп
ҳәа ҳгәы ишаанамгогьы!) Аха арҿиаҩыаԥшааҩы дызну амҩа
уадаҩ, заҵааирагьы ахра иаҿаланы иҩеиуеит: зшьамхы ҵару,
зыблақәа ахара инарго, шьхатәыла аҳауацқьа згәы арҷкәынуа
ари аҟыбаҩ ду, ижәлар ргәаҵа зырԥхаша иагьа ԥшаах ссирқәа
имԥыхьашәап макьана шьхацамҩала аҩадара дахьаҿоу.
(Ҩ-хәҭак змоу алакә-комедиа)
Иалоу
Ажәеиԥшьаарыԥҳа
Алым
Абжьас
Абгахәыҷы
Ақәыџьма
Амшә
Алаҳәа
Аҟәараан
Ауарбажә
Ажьа
Абгалаџ
Ахьажь
Аҟармаҵыс
Ахьаԥарч
Акаԥкаԥ
Актәиашьабысҭа
Аҩбатәиашьабысҭа
Абна. Агыгшәыгқәа рҳәынҭқар Алым атәарҭа. Ккароуп, наҟ – ахрақәа,
аҳаԥқәа. Алым зықәтәоу ахџыџ зегьы иҩарылыхәҳәоит. Армарахьи
арӷьарахьи игылоуп ахџыџқәа. Ишьҭоуп ақыдуахәақәа. Аԥарда аатаанӡа
асценаҿы уаҩы ишимаҳац аӷьбжьи аҳәҳәабжьи гоит. Нас ԥыҭраамҭак
ҭынчроуп. Амузыка. Аԥарда анаатуа асценаҿы иҟоуп: Абжьас,
Абгала , Ажьа, Ауарбажә, Аҟарма  ы с. Урҭ зегьы рхы азышьҭны,
Абжьас иазыӡырҩеит.
Абжьас
Шәгәы ишԥаанагои?
Ҳхәыцып ҳмыццакы,
Иус мариам
Иахьа нап зҳаркыз.
Ижәбоит,
Иқәӡааит ҳабнара,
Еимырҵәеит, иргеит,
Ҳаҵла ԥшӡа дукәа
Ршьапқәа рҿаҟәеит.
Акгьы зхарам ашәарах
Рҟәаҟәоит имцхәны,
Имфакәа икарыжьуеит,
Ус, баша, ишьны!
Ҳҳәынҭқар акәзар,
Уи абаӡом!
Аиаша уҳәар,
Агәра агаӡом.
Иацәагозеи,
Иаразы зегь акоуп,
Ҳаԥылеи, фатәылеи,
Зегь рыла еиқәшәоуп.
Ҳарҭ зегьы ҳаицҿакны,
Ҳгәы иҭоу ҳазҳәар,
Аҭыԥ иалаҳҳәоит
Зыхшыҩ цаз аҳәынҭқар.
Мап анакәха,
Ижәдыруаз, ҳаахтны
Адәы ҟьантаз
Ҳақәхоит, ҳахқәа кны.
Ажьа
Ҳара, иԥсыҽу ашәарах,
Хылаԥш даҳмоуит,
Абна ҳнылҳәҳәар,
Аҵықь ҳахгоит.
Лақәак ҳәа анырҵеит,
Иаразнак ҳашьҭа дырхоит!..
Бноуп ҳзыхьчоны иҳамаӡоу,
Убригь ҳцәынҵәар,
Ҳабацари усҟан, иабаагои ҳхы?
Ҳҳәынҭқар ҳара ҳзыҳәан
Акымзарак иаԥсам,
Уи моу, зны-зынла
Ҳара арыцҳақәа
Ҳафаргьы цәгьа иабауам.
Уара суцқәԥоит, Абжьас!
Сҭахозар, сҭахааит,
Амала, зегь ҳзыҳәан
Аиаша ҟалааит!
Ауарбажә
Угәы иҭоукыз бзиоуп,
Абжьас ухаҵкы!
Аха...
Алым, ишдыру еиԥш,
Иӷәӷәоуп, иџьбароуп,
Насгьы адгылаҩцәа рацәоуп.
Абжьас
Иазхоуп!
Уара, Ауарбажә,
Ушәозар унаскьа,
Уԥырны уцаргьы улшоит хара...
Шәаԥхь арахь,
Иааиааит абна Аҳәынҭқар!
Аҟармаҵыс
Ҳзыкәтәоз амахәқәа
Ҩеит, иканӡеит.
Аҟармаҵарақәа ҳакәын,
Ахьшь ҳандырҵәеит.
Зҿы ҳашшрыда,
Абжьас ухаҵкы?
Ацәгьоуцәа рнапы ҳанырҵан,
Ҳнырҵәара иаҿуп.
Схаҭа сагозаргьы,
Ҳабнара еиқәхарц сҭахуп.
Иааиааит Аҳәынҭқар!
Иааиааит, ҳазыԥшуп!
3егьы
Иааиааит, иааиааит!..
Абгахәыҷы
(ахы аакылрҳәҳәаны)
О, сашьцәа!
Шәзыргәаҟзеи ас,
Шәылахь еиқәызҵазеи уамас?
Ишәҳәа,
Избан шәыбжьы здуха?
Ас шәсымбацызт шамаха!
Сзыхәо акрыҟазар,
Сеигӡарым схы.
Ишәҳәа шәгәы иалоу шәыццакны
Абжьас
Уара, аҩсҭаа, ацәахыхга,
Изҭоузеи уԥсы,
Сааннакылоит акәымзар
Ҳабнара аҵас –
Уеимысыжәжәара сыҟан.
Зынӡаск ҳәынаԥҵас!..
Уца, уаԥхьан иаага Аҳәынҭқар.
Абгахәыҷы
Аҳәынҭқар ыцәоуп.
Аҟармаҵыс
Ицәазар ирҿых.
Абгахәыҷы
О-ҳо, Аҟармаҵыс,
Иузҭада абри еиԥш агә-мацәыс?
Ажьа
Уццакы, уццакы!
Абгахәыҷы
Абар ассир!
Измааноузеи ари аҵакы?
Абжьас
Измааноу уашьҭан иумаҳари,
Уца, Абгахәыҷы, умԥшын.
Абгахәыҷы
Сцоит, абааԥс, сумшьын.
(Ицоит).
Абжьас
Шәуа аԥсахра ҟазҵаз –
Ԥсроуп, уаҳа рыцҳашьарак ҟалом
Сыԥсы ҭазар, ҳабнара асырбом.
Ҳара ҳаззыкәԥо иаҳзеиӷьу азоуп!..
Алым
(иааиуеит Абгахәыҷы ацны)
Шәуа дарбан сааԥхьара згәаӷьыз?
Абжьас
Сара соуп, Аҳәынҭқар ухаҵкы!
Алым
Измааноу саҳар ҟамлари?
Абжьас
Зны ҳабна илоу
Ҳҩызцәа зегьы еизгатәымхари?
Убарҭ ишраҳауа иуасҳәар сҭахуп.
Алым
Уи аха змада уажәы,
Сеилахоуп!..
Абжьас
Алым ухаҵкы!
Аусқәа ҽеимхар ҟалап...
Алым
Абгахәыҷы, угәы ишԥаанаго уара?
Абгахәыҷы
Ибзиоуп нас, еизаагап,
Ирҳәо ҳаҳап.
Алым
Сара схала исашәҳәар ҟамлари?
Зны иара закәу ҳамбари?
Абжьас
Мап, Аҳәынҭқар!
Зегьы иаҳзеиԥшу –
Зегьы иҳаӡбароуп!
Алым
Еи, Абгахәыҷы!
Еизышәга, иҳарҳәо ҳаҳап.
Алаҳәа уаԥхьа,
Иабацеи Аҟәараан?
Амшә абаҟоу?
Ақәыџьма збаӡом!
Абжьааԥны амырхәага
Рҽаҭа ииоуп,
Иахьа ианаҳҭахха,
Ахысбжьгьы раҳаӡом.
Еи, Абгахәыҷы!
Икыджәа асаркьал!
Абгахәыҷы
Уажәыҵәҟьа, ухаҵкы Аҳәынҭқар!
Еизызгап ҵҩа змам ахәымткар!
(Асаркьал иасуеит).
Ахьаԥарч
(иааиуеит)
Бзиароума? Иҟоузеи?
Иарбан абас шәеизызгаз шьыжьӡа?!
Ус акакала иааиуеит Алаҳәа, Аҟәараан, Ахьажь.
Алым
Бзиароуп, ишәарҭоу ҳәа
Акгьы ҟамлеит.
Ҳҩызцәа усказ
Ҳаиниарц рҭаххеит...
Исгәаԥхом шәеизашьа,
Аиаша ҳәатәуп,
Шәнырҵәатәуп, шәнырҵәатәуп!
Зегь абна шәылцан шәкацатәуп!
Шәыцҟьа-шәҟьа шәықәҵатәуп!
Ишәсырбап сара!
Еи, Аҟәараан! Уаԥхь асиа,
Иагхаз данҵа хазы,
Дызбар сҭахуп иагхауа змаҵура!
Аҟәараан
Уажәыҵәҟьа,
Аҳәынҭқар ухаҵкы!
(Аҵла ашьапы иану аҩыра иаԥхьоит.)
Шәӡырҩы, шәӡырҩы, шәӡырҩы!
Ҳаԥхьоит Аҳәынҭқар асиа,
Иаҭахуп еилнакаарц
Амаҵ зуа рҭыԥаҿ иҟоу, иҟаму.
Ахьажь
Ара ҳаҟоуп зегьы.
Аҟәараан
Уара уҽаанкыл уа,
Еснагь уццакуа,
Ҳгәы ԥуҵәеит.
Акы уазӡышоит,
Изакәу анцәа идырп.
Ажьа
Уи зӡышо ззымдырхуада?
(Ахала иччоит.)
Ахьажь
Ажьа уԥхашьа!
Аламысҳәагьы акы ыҟоуп.
Аҟәараан
(Аҳәынҭқар ахь)
Ҳаҭоумҵан,
Аҳәынҭқар ухаҵкы!
Зегь зхароу реиҳабы ауп.
Уи макьана ацәа иалоуп,
Егьырҭ ракәзар, рыбз рҿыҵит...
Иааргәаԥхо ҟарҵоит, ихәыцӡом,
Згәаӷ ркызгьы иацрыҵӡом,
Рызынтәык ҳҵас зынӡак еиларгеит.
Шәӡырҩы, шәӡырҩы, шәӡырҩы!
(Иаԥхьоит асиа.) Ауарбажә!
Ауарбажә
(зны Алым ахь, зны Абжьас ахь ихьаԥшуа)
Ара сыҟоуп, с-Ҳәынҭқар ду!
Уда схәарҭам,
Уаԥхьа схырхәоит асаара,
Усызбом еснагь сызхара!
(Аҭыԥаҿ итәоит.)
Аҟәараан
Ахьажь?!
Ахьажь
Ара сыҟоуп, Аҳәынҭқар!
Насгьы, иҟалозар,
Иамыԥхьааит аҟәараан сыхьӡ.
Ианакәзаалакгьы сагымхац,
Сагхарцгьы зыҟалом.
Ажьа
Уи агәра сызгом,
Ҭыԥк уаргәаҟуеит, уи азоуп
Ари абжьарак маалықьҵас изныҟәуго уԥсы,
Ҵысҭракгьы изхумкыло ухы.
Алаҳәа
Сара избоит
Уџьам злам умҳаҵә шалоуҵо, ажьа,
Маҷк уԥхашьа!
Урыбжьамкьакьалан зегьы, мамзар...
Аҳәынҭқар иуҵанакыр ҟалоит,
Нас унаҳалӡаа уцоит...
Абас ауп ишыҟоу ҳабна аҵас,
Урыбжьамкьакьан зегьы,
Убзгьы уҿы иааҭакла,
Акәымзар Аҳәынҭқар иныс,
Ишаҳамҳәо уара уныс.
Ахьаԥарч
Уи ҳаҳауеижьҭеи акрааҵуеит.
Шәара еснагь ҳшәыршәоит.
Ашәарах қьиақәа рышҟа
Шәхаԥыцқәа шәхуеит.
Алым
Иазхоуп!
Еи, Аҟәараан, измааноузеи ари?
Сара сҵаауеит
Измааноузеи ҳәа?
Ацәа иалоуп иахьтәоу,
Реиԥш нади уаҳа дубарым,
Урҿаԥшишь, иубап изеиԥшроу!..
Абыржәыҵәҟьа идырҟаҵа ҭаалым!
Аҟәараан
Шәгыл! Шәтәа!
Шәгыл! Шәтәа!
Алаҳәа
Ажьа, уара узымгылазеи?
Ажьа
Сара сыцәаӡамызт.
Алаҳәа
Ус уара умсааит.
Уи иалаадыраауазеи ҳара,
Еснагь ублақәа ӷьаӷьаӡа иааԥшуеит.
Иусырбап сара!..
Ажьа
Сашшуеит!...
Алым
Зҿы уашшуада сара усхысны?
Ажьа
Уара уҿы, с-Ҳәынҭқар!
Абри алаҳәа ԥсыцәгьа иазнамырхар,
Уара умсааит, ҳшеидыԥсыло.
Ҳаидыԥсылар, ахьмыӡӷ унаргап.
Рҳәынҭқар цқьа дырхыламԥшит рҳәап,
Ухьӡ лаҟәыр ҳәа сшәоит,
Аҳәынҭқар! Исцәагап зугәахәуазеи,
Еисроуп, нибарҵәароуп усгьы ҳазҿу.
Алым
Сара сунықәит, агәра згоит.
Алаҳәа, ишԥыкәу
Ажьа ус ушацәажәаз,
Иусырбап сымԥсыр!
Ажьа
Иубома, Алаҳәа?
Иуаҳама, Алаҳәа?
Анышә уанаҭап имԥсыр...
Алым
(маӡала Алаҳәа ианаҳәоит)
Санцалакь ашьҭахь,
Алымҳақәа ҿарҵәи Ажьа.
(Абжьы ҩеиҵыхны.)
Алаҳәа, уԥхашьа!
Уара уҩыза, уара уашьа
Ажьа ишакәым уамацәажәан, акәымзар...
Алаҳәа
Саҭоумҵан, Аҳәынҭқар!
Самхаццакит, исыриашоит схы,
Сҿаҵахәы сҿумхын сыԥсы шҭоу.
Аҳәынҭқар узыҳәан сыгәбылҩуп,
Иаасыдуҵо рынагӡара саҿуп,
Аха иабаҟоу, арахь схәаҽуп,
Исылоу цәыргам, иҵәахуп.
Алым
Нас, Аҟәараан,
Уаԥхь асиа.
Иумбои, абжьас гәаҭеиуеит иԥшуп.
Аҟәараан
Шәӡырҩы, шәӡырҩы, шәӡырҩы!
Абгахәыҷы
(игәырӷьаны)
Имааӡац макьана.
Алым
Ашана!
Амшәҵәҟьагьы уахәарҭам, –
Итәаа-маауа, абна илоуп уажәы, имыццакы.
Алымҳа ианкы,
Иаажәг уажәыҵәҟьа сара сҿы.
Ахаҿы ашьха ирфан , ичны иҟоуп,
Ианажә аныҟәара хҭанакит.
Саргьы сыццакит,
Ҳара ҳгәыԥ иалаҵамзар акәын,
Ауалқәа рацәаны иақәуп.
Шьхымӡа гәарҭак ҳалымкаа
еимнаҵәахьеит,
Аха дара ашьхақәа ԥхашьан,
Ианалаҳхуаз иақәшаҳаҭхеит усгьы.
Цасгьы илцатәуп афасара!
Саргьы изуам!
Ма иара, ма сара...
Алаҳәа, Иамаз амшә аҿҳәара.
Ахы амыриашар...
Ох, сгәы!.. Ох, сара!..
Зегьы ааилагьежьуеит.
Алаҳәа
Ашьхардац шәыԥшаа, ашьхардац!
Алым
Асҵәҟьа шамаха сҟамлац! –
Мап, иаҭахым.
Иаҳа сеиӷьхеит уажәшьҭа,
Излазбо ала, инысҵуа егьыҟам,
Арҭ сгәы ԥжәаны сыршьуеит.
Абгахәыҷы
О, мап, иамбааит сыбла алашара,
Аҳәынҭқар аныҟам аҽны.
Ҳауада сықәхар ҟалап,
Сыԥсып схәаҽны!
Аҳәынҭқар ухаҵкы!
Аҳәынҭқар уԥсаҵкы!
Ашьа угзар ҟалап.
Еи, сгәы иалхны .
Иалашәҵа Аҳәынҭқар ашьа!
Абгалаџ
Абгахәыҷы, маҷк аҟара уԥхашьа,
Асҵәҟьа иаахтны
Амҵақьақьара сымбац, сашьа!
Абгахәыҷы
Ох, сара мыжда,
Уара иҟоумҵаӡац...
(Аган ахь.)
Аҳәынҭқаргьы уаргьы,
Иаарласны шәыжырҭа,
снахагылааит.
Алым
Уаԥхь, Аҟәараан,
Иҵегь иагхаз аабап,
Иас арҭ еизаз иҳарҳәо ҳаҳап.
Аҟәараан
Шәӡырҩы, шәӡырҩы, шәӡырҩы!
Ахьаԥарч?!
Ахьаԥарч
(абжьы рдуны)
Ара сахьтәоу умбаӡои?
Абгалаџ
Слымҳа ҵухит!
Изаҟароузеи убжьы!
Ахьаԥарч
Ыы, издумхарызеи сыбжьы?!
Сзеицәада сара?
Убжьы думзар ираҳауам хара
Насгьы, ари идагәоу абнараҿ,
Абжьырдура цәгьаӡа имаҭәахәуп.
Уаҟәыҵ, Абгалаџ, сымҩа ангылара,
Мамзар...
Узусҭада уара?
Уабатәиу уара?
Иужәлои уара?’
Иулшои уара?
Иҟауҵахьои уара?
Уцқәа ракәзар, са сҿы икәадоуп.
Унасзыҭрысыр, сцәа сынҭалан снатәап,
Акәымӷқәа исылҳәҳәо сеиқәдырхап.
Абгалаџ
(иҵҟьоит)
Ааит, уара акьаҳә!.
Ажьа
Ааит, абааԥс, абга ҿашәҳәа!’
Алаҳәа
Иазхоуп!
Изакә ҭаҟьа-ҭасроузеи шәызҿу?
Алым
Алаҳәа, иҟалаз уҳәар ҟамлари?
Алаҳәа
Башоуп, Аҳәынҭқар!
Ус акы ааимаркшәа иҟалан
Иахәҭамкәан маҷк
Ирамхаргеит рыбжьы.
Алым
Сышәшьы, сҭыԥ мышкызны
Исымармкуазар абарҭ.
Ижәдыруаз зегьы,
Сажәит, аха са слымуп!
Ари абна аҳәынҭқарра сара истәуп..
Исымазкызгьы, митә узыԥшуп.
Ох, сгәы... сгәы!..
Абгахәыҷы
Сшьаҵәҟьа сеигӡом,
Еиқәхозар Аҳәынҭқар.
Иҟалои, дадраа, шәыԥхашьар.
Изашәырхьуазеи
Аҳәынҭқар дуӡӡа агәы?!
Изеилашәҵозеи
Аҳәынҭқар дуӡӡа аԥсы?!
Ԥхашьароуп, ԥхашьара,
Ҳара, абна илоу иреиӷьу ҳауп!
Арахь, ҳара-ҳара ҳала
Ҳамҩақәа ҳауп.
Зны-зынла ацәҟьақәа рыла
Ҳахәцәақәа ҵкаауп.
Алым
Еилкаауп,афырхаҵа, абгахәыҷы!
Сара сқьиара иузаанартуеит
Амҩа уара...
Еи, Алаҳәа, Абгахәыҷы
Хԥан еиҿаку ҭыҩрак ҳамҭас иаҭ.
Абри ҳаҭыр зқәу абӷьыц аԥхьа
иадкнаҳал!
Насгьы саҟәак ала сааигәа иртәа.
Алахәа Абгахәыҷы аԥхьа албӷьыц адкнанаҳалоит.
Абгалаџ ахьтәаз иҩаргылан, аҭыԥаҿ
Абгахәыҷы нанартәоит.
Абгалаџ – Абгахәыҷы аҭыԥ ахь.
Абгахәыҷы
(Абгалаџ ахь, маӡала)
Иубома, Абгалаџ!
Абас ауп амаҵ шутәу.
Ҳабнараҿ ушиашоу удәықәлар,
Ауахәақәа урыхҟьашар алшоит.
(Иҩагылан агәҭахьы инаскьоит.)
Аҳәынҭқар дуӡӡа ухаҵкы!
Иҭабуп, исаҭәоушьаз азы
Схырхәоит ушьапаҿы.
Саԥсахоит уара умаҵураҿы.
Иҭабуп, зегьы!
Иҭабуп, зегьы!
Идуӡӡан иҭабуп,
Сара сзыҳәан
Иахьеинышәҟьаз шәнапқәа.
Ҳабна ахьӡаз
Среигӡом сшьапқәа,
Уи аҿаԥхьа смаҵуҩуп!
Сара еснагьгьы сразын,
Сагьыразуп.
Еснагь удҵақәа
Рынагӡара сазыԥшуп!
(Аҽырзажәны аҭыԥаҿ инатәоит.)
Ахьаԥарч
Иҭабуп ҳәа саҳәа,
Абгахәыҷы! Аисра ааҟасымҵар...
Ҳамҭак сҭахуп.
Абгахәыҷы
Избан иара?!
Аимгеимцара схы иасырхәоит.
Аԥсҭазара уоурц азы абас аҭахуп.
Ианакәызаалакгьы,
Сара схәы ҵәахуп.
Иааԥсаха-икараха иааиуеит А  ә ы  ьма.
Алым
Нас, Ақәыџьма,
Измааноузеи ари,
Изагхазеи асҟаамҭа?
Еи, Абгахәыҷы,
Иҭакы Ақәыџьма аҳаԥы.
Аԥсы зымцо-изымаауа,
Хаԥыцла ишәыжәжәа.
Ақәыџьма
О, суҳәоит, Аҳәынҭқар!
Исараӡа знызаҵәык.
Сзыниаз ажәабжь аасымҳәар,
Сызлаԥсахарызеи уара умҭа лаӷырӡык.
Алым
Уаангыл, Абгахәыҷы!..
Сузыӡырҩуеит, иҳәа.
Ақәыџьма
Ииашоуп, сагхеит сара,
Уи азы схы ласырҟәуеит асаара.
Аха смааит ус баша:
Бжьышьхак рынхыҵ,
Абнаду агәҭаны
Срыниеит шьабысҭақәак,
Ешьеи-еҳәшьеи ҳәышрак ишҭаз.
Аҳәара митәуп,
Урҭ сзықәдыршәаз!
Иҩит ишзахәоз,
Срышьҭалт, срыхьӡеит.
Аԥсра аҟынӡа ҳнеибагеит...
Алым
Нас, нас, иабаҟоу дара?
Ақәыџьма
Абрахь иаазгеишь?
Алым
Еи, Алаҳәа!
Ақәыџьма иаҭ акәац рацәаны,
Иахьа ихынҳәит уи аԥсаны.
Иааргоит ҩшьабысҭа қәыԥшқәак
ишәа-ӡыӡо, урҭ алмышә ӡахәала
еиқәԥах иҿаҳәоуп.
Арҭ хазыноуп
Иажәхьоу схаԥыцқәа рзы.
Сыхиоуп сгәы иахәан исфаразы.
О, сара аҭаҳмадагь
Иҟоуп сҿаҵахәы,
Ажәеиԥшьаа иҵәахны
Имоуп еснагь са схәы.
Абжьас
Абри азоуп ҳагьзеизаз,
Аҳәынҭқар, ухаҵкы!
Иқәӡааит ҳабнара
Ҳзыхьчоз, ҳазҵәахуаз.
Ҳаҵла бзиахәқәа
Рымахәқәа ҳацәҩеит.
Ҳӡыхь хьшәашәақәа
Аҟәандахара иаҿуп.
Иаҳа иреиӷьқәоу ҳаҵлақәа
Рдацқәа рҩоуп.
Иааугәаԥхо бзиоу џьушьоит,
Зегь ҳаиҟараны ҳаилахеит.
Ҳабнара наҳхырҳәар,
Ҳақәхап адәы,
Рхы абаргари ҳҵеицәа,
Иаҳзымхьчар иахьа?
Асакара ҳаабышам ҳара.
Ажәеиԥшьаа изымдыруа аусқәа рацәахеит.
Иқәыԥшу, акгьы зхарам
Ашәарах нурҵәеит.
Алым, ишьҭаҵа уҳәынҭқарра,
Иаамҭоуп уажәшьҭа.
Мап анакәха, мчыла
Уахаҳҳәоит ҳара,
Убри азоуп ҳагьзеизаз абра.
Алым
Иџьоушьаша ажәабжь!
Ус ами, Абгахәыҷы?
Абгахәыҷы
Кьатеи ԥҵәагоуп ҳ-Абжьас!
Уи хәмаршәа иаҳәозар акәхап цас,
Мамзар, уара дуӡӡа уцымхәрас
Иҳауада ҳара абҵас.
Абжьас
Сара сыхәмарӡом, Абгахәыҷы!
Ҳаҟоушәа, ҳаҟамшәа,
Аҟазаара иаԥсам.
Ҳаҟанаҵ, иаҳхамгылароуп
Ицқьам, зыгәрагам.
Алым
Абар, ассир!
Учмазаҩхеит, иухьит абҷы,
Уара, Абжьас, мчыла уӷәӷәоуп;
Исыцноугартә уҟоуп, изӡом,
Сыцхыраара ацынхәрас,
Усгәыҵасуеит акәу игәаӷьны?
Абжьас
Мап, Аҳәынҭқар!
Ухы мацара уазымхәыцын.
Иубоит ҳҭагылазаашьа,
Анибарҵәара ҳаҿуп.
Мчы змам ахәда ԥаажәоит,
Иахара, иахарам.
Хаҵла ԥшӡақәа
Ԥҟаны иргауеит.
Аиқәара дуқәа
Мцала ирбылуеит.
Ашәақь кны иҳашьҭоуп...
Ицәгьоуп ҳразҟы.
Арахь ҳара-ҳара
Ақәибахра ҳаҿуп!
Алым
Уусқәа ҽеим излазбо ала,
Абжьас, Иуҩызада ари аус аҿы?
Иҳәа иаахтны.
Абжьас
Абар иубо рыдагьы,
Ҳабна иааӡаз зегьы...
Алым
Уи сызхаҵом.
Иудгыло маҷхар,
Иудыруаз митәы ушанио.
Нас, Ауарбажә,
Уаргьы иуҳәома абас?
Ауарбажә
(ишәаны)
Ишԥасҳәари... ишԥазури...
Аҳәынҭқар ухаҵкы!..
Абжьас
Иҳәа аиаша, Ауарбажә!
Уавамлан зынӡас.
Ауарбажә
Ишԥасҳәари...
Аҳәынҭқар ухаҵкы!..
Абжьас ариабжьарак
Скыдцалан самоуп,
Суҿамгылар, сашьырцаз.
Уара усыԥсахыр,
Усҟан иқәысхуазеи адунеи.
(Алым ашҟа ииасны иаагылоит.)
Алым
Иубома, Абжьас,
Иубома ари?
Даба, шәыҟоума уаҳа
Аԥсра зҭаху?
Абгалаџ, угәы ишԥаанагои уара?
Зҿумҭуазеи?
Еи, Ақәыџьма, еимҿыжәжәа Абгалаџ.
Абгалаџ
Аҳәынҭқар,
Сжьоуп сара!
Баша ус хәымгак ала
Схы ҭҟьоуп.
Бзы хәымгала сҟаҟоуп.
Исанажь, Абжьас, саҵоумҵан, аха
Ари аусаҿ изудымгыло аӡә соуп.
(Алым ашҟа ииасуеит.)
Алым
Уи ҩба...
Абжьас, ухала уқәхошәа збоит,
Наӡаӡа узҿымҭуа,
Аҳаԥы уҭасыртәоит.
Абжьас
Ус улшоит иҟоуҵарц,
Избанзар, уҳәынҭқаруп, ухаҵкы!
Арҭ уажәраанӡа
Ус рҳәаӡомызт,
Аха уажәтәи ргәыҭҟьара иахароуп.
Иҟалап, уара, Ажьа,
Уажәраанӡа иуҳәоз,
Иукыргьы мап.
Мцла скаужьзар сеиқәжьа?
Аж ь а
Ишԥаскуеи мап!
Ҳабна ықәызхыз,
Ажәеиԥшь изымхәыцуа,
Мчы змам ашәарах нзырҵәо,
Ихәарҽхахьоу Алым
Ықәгатәуп наҟ!
Алым
Ишԥа?
Еи, Алаҳәа,
Улҭасны, ажьа аблақәа ҭыршәшәа!
Ажьа
Сҳәынҭқар, суҳәоит абааԥсы,
Гәыџьбарала усзымныҟәан,
Алым
Мап, Алаҳәа, иудысҵаз нагӡа!
Абжьас
Шәаламкьысын!
Алым, усҵәҟьа ҟоумҵан.
Мчыла ҳәа ҳалагар,
Скамҳаҵәҟьар ҟалап..
Ҳаԥыцла ҳахәдақәа.
Ԥибажәжәар аҵкыс,
Ҳаидгылан ҳазынтәык,
Ҳаԥхьаҟа иаҳзеиӷьхаша ҟаҳҵап.
Ҳааиԥхьан Ажәеиԥшь дааҳгап.
Ҳиазҵаап иаҳхылаԥшхәу,
Дҳацхраап, ҳгәы ирӷәӷәап.
Алым
Дарбан Жәеиԥшьу ицәыругаз ара?
Сара соуп ари абна еиҳабу!
Шәарҭ зегь шәсымоуп маҵуцәас.
Сара ишысҭаху сыҟоуп. Мамзар,
Алым агәы ааилашаар,
Иҟалом абри сыбнаҿ шәхабар.
Уара, Абжьас, маӡа усыҵалан
Сҳәынҭқарра угарцаз угәы иахьҭоукыз
Иааудгылаз рызегьы
Цәгьала исшьып!
Алаҳәа, Ажьа аблақәа ҭыршәшәа!
Аж ь а
Саҭоумҵан, с-Ҳәынҭқар!
Аԥхьан исҳәаз зегь мцуп.
Абжьас ауп салазгалаз
Ари аус, хаҭала сгәы разуп.
Аӡыҵәҟьа сымжәыцызт
Исымҳәакәа уара уныс.
Исанажь.
Блада сызхәарҭагәышьоузеи,
Изакәыхзеи, сымч сеиқәнархап ҳәа сыҟоу.
Иамуӡозар, слымҳақәа хыҵәҵәа.
Сара ахәҷынӡарагь изысҭахыз
Абри иаҟароу алымҳақәа,
Абжьас, саҭоумҵан, аха .
Сызудгылагәышьом.
Аӡыблара схы сзаларӡгәышьом.
Усгьы ахьмыӡӷ згеит,
Џьаҳаным аҭыԥхааит аиҟарамра.
(Алым ашҟа ииасуеит.)
Алым
Уара, Абжьас, иумам уаҳа ҳәатәы,
Уаҵахеит, ицеит уара утәы.
Ҳабна аҵас ала, иадҿашәҳәал
Аҵла ашьапы,
Иахьатәи ҳгәырӷьарала агәы ԥжәаратәы.
Нас уаха илаган аҳаԥы иҭашәыжь!
Абжьас
Ех, Алым, саҵахеит ишубо,
Уажәшьҭа ақәԥара иаԥсам ара.
Ҳабна аҵас сааннакылоит...
Аха угәуҽаныз!
Асҵәҟьа ушзымцо удыруазааит.
Алым
Еи, иҿашәҳәа еиқәԥах!
Абжьас аҵла ашьапы иадҿарҳәалоит.
Ижәдыруаз шәарҭ зегьы!
Аԥсахра ҟазҵаз цәгьала ишҭахо!
Нас, уара, ҳашәаҳәаҩ,
Иахуҳәаауазеи ари?
Маҷк уа узы сгәаан
Сшыҟоу сымҳәар ҟалом:
Убжьы хаа иарҿыхоит ҳабнара!
Шәа хкыс иумҳәо иҟоузеи,
Аха у-Ҳәынҭқар знымзар зны
Ашәак ааихуҳәаар ԥхашьаразма?
Аҟармаҵыс
Иҭабуп, абас уахьсыхцәажәаз,
Аҳәынҭқар ухаҵкы!
Аха аиаша сымҳәар ҟалом:
Сара ашәақәа исҳәо имԥсуа иртәуп:
Зыхьӡ камшәо, аамҭала иҟоу ракәым.
Зхы мацара иашьҭоу, мыцхә зҳәо,
Арахь амаҷ ҟазҵо,
Ианакәызаалакгьы пату сызрықәым.
Абжьас иаҳәаз иашоуп.
Иқәӡааит ҳабнара,
Хылаԥшыда инхеит.
Ашәарах ракәын,
Уқәыџьмақәа индырҵәеит.
Асҵәҟьа ицозар, аԥсҭазара
цәгьахашт.
Шәарахи-ԥсаатәи рыгәнаҳа
ӷәӷәахашт.
Ҳабнагь ықәыргап, ҳӡыхьқәа ҭабап,
Асакара ҳақәхап!..
О, Алым ухаҵкы!
Иудыруаз асакараҿ аԥсҭазара шаҳмоуа,
Уа даҽа дгьылуп.
Ҽа ҟазшьак аҭахуп.
Ҳара ҳахьиз иаҳнаҭаз аҵас,
Иаҳзышьҭхуам асакара,
Уи ацымхәрас.
Закә беиароузеи иамоу ҳадгьыл.
Сҳәынҭқар ухаҵкы!
Мчы змоу зегь ара иҟоуп,
Бзиарас иҟоу зегьы –
Алымқәа уҳәарыма,
Абжьасқәа аагап,
Ашәарахқәа ракәзар,
Иссируп, ижәбоит.
Аха иабаҟоу, ҳазегь ҳаидкылам,
Хаз-хазы ҳанхоит.
Абас ала иаҳзеиқәырхом ҳабна,
ухаҵкы!
Абас ала иаҳзааӡом ҳҵакыра.
Алым
Исаҳаит, Аҟармаҵыс.
Маҷк иахурҟьацәазар ҟалап
Макьанаҵәҟьа асакара
Ҳақәымлац, убоит.
Ашәаҳәара угәы ахшәазар,
Уаҟәысхыргьы ҟалоит.
Ауарбажә!
Ауарбажә
Сӡырҩуеит, ухаҵкы!
Алым
Умаҵушьа сгәаԥхом.
Иубома, Аҟармаҵыс
Ҳац хьнажәауеит!
Ауарбажә
Иаасыдуҵо насыгӡоит!
Уара, Аҟармаҵыс!
Ииашоуп, ашәа бзиан иуҳәоит,
Аха зны-зынла ибжьухуеит.
Убри аҟынтә,
Иахьарнахыс аҿеихыхра уақәиҭым.
Ахьажь!
Ахьажь
Ара сыҟоуп, ухаҵкы!
Ауарбажә
Уиасны, Аҟармаҵыс
Аҭыԥаҿ утәа.
Иара иаҳәо ашәақәа уара иҵа.
Алым
Усгәаԥхоит,
Ауарбажә, усгәаԥхоит.
Аԥхьан исзууз уанасыжьыр ҟалоит.
Абас ауп ишаҭаху,
Аҳәынҭқар имаҵ шутәу!
Шәара аԥсаатәқәа,
Гәыкала шәыҟаз са сзы!
Шәара шәхала
Шәԥыруазар иахьазы,
Изымԥыруагьы ҳаԥрырц ҳаҟоуп
Мышкызны.
Шәыҟаз са сзы шәразны,
Ари абнараҿ шәхы шәымбан шәхазны.
Сара сзыҳәан ас зҳәо дахьшәырхәла.
Ҳҵеира ҳара иҳаиԥшны ишәааӡала.
Сыгәра жәгар,
Ҳарҭ зегь ҳаилаҵәан ҳҟалоит,
Мамзар, саашәылагьыжьны шәынсырҵәоит.
Ауарбажә
Иуҭаху ҳазу,
Ҳаԥсамхакәан ҳҟалар.
Зыгәра аагода, угәра ҳамгар,
Усҟан цәгьаԥсышьа соуааит сара.
Актәиашьабысҭа
Усыцхраа, сашьа!
Мамзар арҭ ҳарфоит.
Иахьакәым икарҭәоит ҳшьа.
Алым иагәарԥханы иччоит.
Аҩбатәиашьабысҭа
О, саҳәшьа!
Аӡахәақәа сԥах сыркуп.
Иҳалшагәышьозеи,
Арҭ агыгшәыгқәа ҳарҿаҵахәуп,
Ус ҳзиҳәеит ҳазшаз.
Ашьамхы џьбара ҳаҵеиҵеит,
Ҳамч ркәаданы.
Алым
Уаҵәи уаҵәашьҭахьи
Исфаша сымоуп,
Иуанашьҭахьаз ишәҵәахы!
Аҟармаҵыс
Иоушәыжь, ирыцҳауп!
Иқәыԥшқәоуп, шәымбои?!
Шәиԥхьыӡ зқәыӡааша шәара..
Ауарбажә
Аҟармаҵыс!
Убз ҭахысҵәоит сара.
Уҟам ари абна уаԥсаны,.
Ахшыҩ умам, ахшыҩ!
Аҟармаҵыс
Ахшыҩ сымоуп, акыр зымчу ухаҵкы!
Аха абӷа сымам, абӷа — зегь рыцкы..
Бӷада аԥсҭазара Иушәнаҵоит аҵкы.
Бӷада иуҳәо иауам аҵакы.
Ажьа
Ииашоуп, ииаша...
Саҭамзааит,
Зынӡаск даҽакын сзызхәыцуаз,
Аҳәынҭқар...
Исамхаҳәеит.
Ақәыџьма
Ишԥа, уара, Ажьа?
Улымҳақәа роура кьаҿхарц уҭахызар?
Ажьа
Иуҭахузеи сара сҿы?
Уара узеиҳабу
Агыгшәыгқәа роуп. .
Сара сгыгшәыгӡам,
Насгьы ари саԥхьа иамоу умбаӡои?
(Аԥхьа иамоу ахьа-цәа зегьы иднарбоит.)
Абгахәыҷы
Ыҳ, Ажьа...
Убри анурҭоз, сакәымзар,
Иуоурцгьы уҟаӡамызт.
Иаасгәаԥхар,
Арахь иаамысхыргьы ҟалоит.
Ажьа
Сышәшьы!
Сыӡбахә зҳәо
Дызусҭада иахьа?!
Уара ацәахыхга,
Хьмыӡӷыла иҭәу.
Амҵақьақьаҩ, ҳабӷа ԥызҵәаз.
Иахьа аиааира зго иоуп
Уара узтәу.
Ари ҳабнаҿы уӡбахә ҳәатәӡам,
Аус аҿгьы угәра гатәӡам. .
Уара ҳгәыԥ уалазҵаз, .
Даргьы уаргьы шәеиԥшуп.
Абгахәыҷы
(митәы азыҟалазшәа)
Сызхәарҭагәышьоузеи
Уажәшьҭа, сышьтәуп.
Сыхьӡ бзиа арцәгьеит,
Илысхуеи ари абна.
Усмеигӡан, Аҳәынҭқар,
Сыхәдацәа ҵкаа.
Ухаԥыц ҟәашқәа рыла
Сыԥсааит сара.
Изхәарҭоузеи ахьӡ-аԥша,
Изхәарҭоузеи зегьы.
Згәы цқьоу аӡә сакәымшәа
Шәсыхәаԥшлашт шәаргьы.
Шәымш аабзиахааит,
Сҩызцәа дуқәа!
Сшәылҵуеит иахьарнахыс.
Умш аабзиахааит,
Сҳәынҭқар ду, исымаз сара хыс.
Умш аабзиахааит,
Ҳабна ԥшӡа!
Сыҷкәынра ахьышәҭуаз!
О, с-Ҳәынҭқар!
Убзиабара ҭазгалоит
Илашьцоу адамра.
Убасҟан ирдырышт,
Сзыԥсаз сара.
Насгьы сшыцқьаз
Ҳабна ду азын.
Исыҭ азин,
Сҿы ахьымааҳәуа сцарц.
Алым
Сылаӷырӡқәа сҿыкьаса
Ицоит иҭыҩрны.
О, сҽысшьуеит уцар,
Усҟан исоушт агәырӷьа ду.
Ҳабнара уара уда
Ишхәарҭам збоит.
Угәгьы шыцқьоу
Иахьа агәра згеит.
Абгахәыҷы
Сҳәынҭқар, акымзарак саԥсам.
Цәгьа сцәа сҭыхуп,
Уажәшьта смаҭәам.
Уцәа ԥысҽыр аҵкьыс,
Сцоит наҟ хара.
Сыԥсаанӡа сҽасҭоит агәырҩа.
Уара узы ацәашьы ԥшӡа
Кыдҵан избыллап.
Сылацәа неиқәысыԥсар,
Ԥхыӡ узбалап.
Аԥхьарца уанҵаны
Ашәа сҳәалап.
Абна ԥшӡа
Алахьынҵа сџьабалап.
Сылаӷырӡқәа рҩашҵас икаҭәалап.
Нас хәыҷы-хәыҷла
Схаҭагьы сагап...
О, с-Ҳәынҭқар, усмеигӡан сара,
Исыхәҭазар сагааит аԥсра.
Слахьынҵа сеижьарц
Зынӡаскгьы иҟалом.
Амала шәразҵаа
Кәыт гәарҭак сзеиҳабыз,
Шаҟа бзиа сырбоз.
Нас, сахьыцқьоу акәзар,
Аԥсра зсыхәҭоу?
Баҩык сыхәда икылахар,
Убри ала ҳаилгап.
Ажьагьы уи нахыс
Агәы ҭынч иардап.
Алым
О, исзычҳауам, уаҳа умҳәан!
(Иқьыз-қьызны аҵәуара иалагоит.)
Зегьы ҵәуоит.
Ахьажьи Абгалаџи иаҳагьы
идырӷәӷәеит аҵәуара.
Алаҳәа
Иазхоуп аҵәуара!
Алым
Иҭабуп шәахьсыцҵәуаз,
Гәык-ԥсыкала иԥхьаӡазааит,
Сгәы иалсыз азыҳәан
Шәылаӷырӡқәа икаҭәаз.
Абгахәыҷы
Исыҭ, Аҳәынҭқар ду, азин,
Иҭабуп ҳәа расҳәарц азын
Сҩызцәа гәакьацәа.
Алым
Уааи сааигәа,
Сгәы зырԥшааз, уҟуардә аашьҭхны.
Иумазааит абри хьӡы змоу
Ашымҳабӷь сгәы иадхны.
Уара уиашара аҟынтә,
Гәык-ԥсыкала
Снапала угәы иахьынсырҳаларц сҭахуп.
Абгахәыҷы
Иҭабуп.
Ах ьажь
Ҳара еснагь бзиа иаабон,
Иахәҭоу аҭыԥ ахьамамыз ааџьабон.
Ахьаԥарч
Саргьы убри агәра згон.
Алым
Еи, Алаҳәа!
Ишәҳәа ҳара ҳашәа,
Ҳабна ашәа!
3егьы
(ашәаҳәара иалагоит иҩагыланы)
Ҳабна ду, ашьхақәа, аӡиасқәа,
Еснагь ирызҳауеит, иԥшӡахоит.
Ҳабна ду аҟны ахаангьы,
Ахаангьы ҳабнақәа ҟалоит.
Акаԥкаԥ
(иааиуеит)
Саҭамыз,
Аҳәынҭқар!
Исҭахуп исҳәарц
Ҩбаҟа ажәа.
Алым
Уабатәиу уара?
Акаԥкаԥ
Наҟ хара
Бжьы-шьхак урхыҵуеит,
Бжьы-мшынк урыруеит.
Уа иҟоуп тәыла ԥшӡак,
Убратәуп сара.
Алым
Иҳәа, иумоуп азин.
Акаԥкаԥ
Уара, зехьынџьара
Еицырдыруа, Аҳәынҭқар!
Ухьӡи-уԥшеи хара
Ишнеихьоу ҳамҳәар ҟалом –
Анцәа иҿаԥхьа
Ауал ҳадны ҳанхоит.
Убри аҟынтә, суҳәоит
Схы ларҟәӡаны.
Исҳәо шыҟоуҵогьы
Агәра згоит.
Ианажь Абжьас,
Угәыџьбарара иаумырган.
Саргьы сахьнеиуа
Ажәабжьны исҳәап,
Адунеиаҿ ишыҟоу
Аҳәынҭқарцәа рҳәынҭқар!
Ишалоу амч ду, аха
Иагьшалоу ақьиара.
Сысасра уазхәыц,
Иумшьын Абжьас,
Схырхәан сеиҭауҳәоит абас.
Алым
Алаҳәа, Ауарбажә,
Ақәыџьма, Абгахәыҷы!
Шәааи са сышҟа.
Зыӡбахә аҳәаз рхы неидкылан
аицәажәара иалагоит.
Ахьажь
Иубома, Абгалаџ,
Абгахәыҷы ахьхалаз!
Абгалаџ
Уи аамҭала халароуп,
Ус ауп ишыҟоу уажәы.
Ажьа
Шәыԥшы, иасахьахәыроу, шәыԥшы!
Аҳ, уҿы иҭарҭәааит аӡыршы.
Сҭыԥ сымхны
Инықәтәеит икәырбзо.
Абгалаџ
Рацәа ҳаԥсит ҳшыбзоу!
Ахьаԥарч
Сара исыӡбеит,
Уахынла аҩныҟа
Ахала ианцо,
Амҩа аазкны, икыдҳаршаап
Ҳхы-ҳҿы ҭаҳәҳәаны.
Изыԥсоузеи, мчыбжьык
Ақьышә ҭырчаа,
Изымцәажәо иаҳзықәҵар адәы.
Ажьа
Насгьы иҟалашт аҳәатәы,
Амала, амарџьа,
Иҵару шәымҟьан, иҵару!
Ахьаԥарч
Лыԥхала ҳзалҵыр,
Иаразнак шәымшәаҟьан.
Сышәхьымӡар, сыркыр ҟалоит,
Сыркыр, аҭыӡшәа ҳалалоит.
Абгалаџ
Уара уакәым, са сыхәда
Ауасашьтәақәа агоит.
Ахьаԥарч
Угәра згоит,
Амала, сышәмыркшакәа шәымун.
Саргьы сгәы сырдап.
Алакыҵагьы шьаршәык ҭасыртәап.
Алым
Алаҳәа, асас иаҳәа,
Исшьуам Абжьас.
Амала, ԥсраҽнынӡа
Адәы изықәымԥшуа,
Иҭаскуеит аҳаԥы!
Акаԥкаԥ
Иҭабуп, Аҳәынҭқар, иҭабуп,
Аԥсы ҭазааит,
Уи иара иазхоит.
Абгахәыҷы
(ахџыџ иқәгылан, абжьы ҩеиҵыхны)
Еи, зегьы ишәзыԥшуп
Абри еиԥш алахьынҵа,
Изыԥсахыз Аҳәынҭқар!
Алым
Сҳәахьа шәхашәмыршҭын зегьы:
Мышкызны ианысыԥсахуа адунеи,
Аҳәынҭқарра ашәҭ Абгахәыҷы!
Ажьа
(аҵла ашьапы ахы аннаҟьоит)
Сышәшьы!
Ҳақәӡааит шәҳәар .
Саҳаит иаахтны.
Аҟармаҵыс
Ҳашԥаҟалеишь ҳаиԥхьытта,
Ҳаидызкылашаз аӡә
Даҳхамгылеит дбаӷьаӡа.
Алым
Ижәга Абжьас,
Иҭашәыжь аҳаԥы! .
Абжьас ргоит.
Алаҳәа, агәырӷьара ҟашәҵа.
Алаҳәа
Аҟәараан, иарҳәа аԥхьарца.
Шәас адаул!
Аҳәынҭқар дгәырӷьоит,..,
Шәгәырӷьала шәаргьы!
Избан акәзар,
Ҩныҵҟала аӷацәа ириааит!
Абжьас ықәгоуп,
Иҟам уажәшьҭа!
Аҳәынҭқар итәарҭа
Абашам алакҭа.
Амузыка, азеиԥш гәырӷьара.
Алым
(ашәа аҳәоит)
Сықәра дузаргь, сгәы ҷкәыноуп,
Уасарада, уаа!
Есымшааира шәаԥхьа сгылоуп,
Сиуарада, уаа!
Ҳабна ду сыда ихәарҭам,
Исеихырхәоит зегьы.
Сҭыԥ са сыда уаҩы иаҭәам,
Уашьҭамлан аӡәгьы.
3егьы
Абна ду уи ада ихәарҭам,
Ҳаихырхәоит зегьы.
Аҭыԥ иара ада акы иаҭәам,
Ҳашьҭалом ҳаргьы.
Алым
Сыԥсыргьы сыԥсы ықәҵуам.
Иқәтәазааит ахџыџ.
Ажәакала, сҭыԥ сахыҵуам,
Шәагьашьҭамлан уи шәарҭ.
3егьы
Ажәакала, аҭыԥ ҳазҭада,
Ҳагьашьҭалом уи ҳарҭ.
Алым
Сықәра дузаргь, сгәы ҷкәыноуп,
Уасарада, уаа!
Схџыџ хазына сыҵагылоуп,
Сиуарада, уаа!
Иаҳәаз ашәа амотив ала икәашоит.
Ианалгалакь ашьҭахь зегьы
иргәаԥхаӡо рнапы еинырҟьоит.
Абгахәыҷы
(ашәаны иаҳәоит)
Уда ҳазҵәуом, уда ҳзыччом,
Уда ҳгәы раҳаҭны ҳзыцәом.
Ҳабна бноума уара уда,
Иқәхон усҟан хыда-гәыда.
Сҳәынҭқар, соуԥшәыл, сылашара,
Уацгәырӷьала ес-ашара,
Уҟаз абас уԥшӡаӡа!
(Аган ахь.)
Снахагылеит укәыба ҟаԥшьӡа!
Абгахәыҷы акәашара иалагоит.
Уи иацкәашоит:
Ахьажь, Ахьаԥарч.
Азеиԥш гәырӷьара.
Аҟармаҵыс
(Ашәаны иаҳәоит.)
Изықәнамгаӡо ажәа ирҭоит,
Изызныҟәымго аҳәа иҟәнырҵоит,
Абас ауп ишыҟоу абра.
Игәрагам аԥхьа игылоуп,
Еиҭа игәрагам авагылоуп,
Абас ауп ишыҟоу абра.
Амҵақьақьацәа ԥхьаҟа еивасуеит,
Ақьиақәа ирыгәҭасуеит,
Абас ауп ишыҟоу абра.
Ақәыџьма
Ауарбажә!
Ари змааноузеи?..
Ауарбажә
Сара изсоуҳәозеи,
Иумаҳауеи уаргьы?
Иахьа мацароума есқьынгьы
Иазыԥшаатәуп
Џьара ҿарԥак
Цәыҵлашьцарала
Ахы мҩаԥнагартә.
Уи абжьы уаҳа имгартә,
Ижәагәатәуп аҿы.
Уара уҿы
Снеиуеит уаҵәы.
Ҳара иаҳзықәымгар уи ахәҵәы,
Ишықәнаго удыруазааит ҳахәҵәы.
Ақәыџьма
Уажә иаҳәаз азхоит,
Исырбаандаҩып уҭаххар?
Ауарбажә
Мап, ус иҟалом,
Ҿарԥа ӷәӷәак ҟамлакәа,
Иҳамам азин.
Аӡбахә хара ицахьеит,
Адунеи зегьы еицырдыруеит.
Аҩызцәа ҳажәлар ҟалоит иҵысны.
Ари ас иҟоуп, мамзар,
Шәы-ԥсык ахазаргьы,
Ԥсык ахахарымызт.
Ахьажь! Еи, Ахьажь!
Ахьажь
Ара сыҟоуп ухаҵкы!
Ауарбажә
Ицәырга ашәа ишысҭаху сара.
Ахьажь
Сыбжьы...
Ауарбажә
Ишакәхалакгьы иҳәа.
Ахьажь
Аах, сыхәцәа акит аимҳәа!..
Ауарбажә
Шәӡырҩы, шәӡырҩы!
Ахьажь ашәа аҳәоит.
Ахьажь
Иҟоуп шьоукы, рыбз уамыхәо,
Арахь, хшыҩк рхы иҭаӡамкәа.
Аҟармаҵыс
Иҟоуп шьоукы аҭыԥ аазхәо,
Арахь дара гәрагаӡамкәа!
Ахьажь
Шьоукы мчыла икәадахуп,
Арахь абаа кәтаӷьла иԥырҽуеит.
Аҟармаҵыс
Уԥсы иаԥшәмоуп Ауарбажә,
Иумоуп аҩыҵраҿ ҽыҵәахырҭас.
Ахьажь
Ааит, сшәышьҭы!
Уеиҿыхуқәысҵап, уара ахәымга!
Аҟармаҵыс
Угәы ԥумжәан, суа.
Уԥсыр, усҟан арҭ иҵдырҟьода?
Ақәыџьма
Азин узҭада
Абри еиԥш ажәа уҿы аҭыхра?!
Аҟармаҵыс
Сара сацхраауеит, ухаҵкы,
Ауарбажә дуӡӡа аҿыхра.
Аҿарԥа шәысҭеит,
Аха снапқәа!
Иҿашәҳәа, уажә ижәбама!
Ақәыџьма
Аҳәынҭқар ахьӡ ала
Уара убаандаҩуп!
Аҟармаҵыс
Идуӡӡан иҭабуп,
Шәгәы иҭаз усгьы инашәыгӡеит,
Абзиараз, сҩызцәа, сара сыргеит.
Алым
Мап, иааншәыжь!
Сара сангәырӷьо,
Аҭакра ҟалом.
Уи шәахьӡап.
Абгахәыҷы!
Иашәҭ асас
Еиҳау ахьӡ!
Уи иаԥсоуп!
Ианцо, аҵла ԥшӡақәа
Ыҵхны иагааит шаҟа азго;
Ӡыхькгьы ахьӡ ахышәҵа!
Ахьаԥарч
Ассир, ассир!
Ара уеилагап!
Ҳара шыла ԥсахра
Агәылара ҳцоит.
Уи иаагаз ала
Ҽаӡә игәы ҟарҵоит.
Ҳара бнада
Излаҳахьчои ҳхы?!
Арахь иара ыҵхны
Аҭира иаҿуп.
Алым
Еи, шәас, уара, шәас!
Иахьагьы иашьак дҳарҳаит!
(Убри аамҭаз Амшә аҳәҳәабжь
гоит, ашәагь аацәырнагоит.)
Амшә
(абжьы) Ее-и!
Хаҵа дыҟам сара сыда
Сныҟәом сара хыда-гәыда
(Иаацәырҵуеит, ашьапы
изықәмгыло иашьны иҟоуп.)
Аа, салам, сҩызцәа!
Сшәеихырхәоит сшьамхаҟынӡа.
Ишәыхьзеи, шәылахь еиқәышьшьы,
Ишәҿартәаны ашәшьы?
Ҳабна алахьынҵа шәгәырҩома?
Ҳаҵлақәа ахьҩауа шәгәрҩома?
Ҳахьеимырҵәаз шәџьабома?
Ҳахьықәӡаауа шәџьабома?
Ааи, Аҳәынҭқар ухаҵкы!
Сара дсоуам уара уцкы,
Угәыдскылар сҭахуп.
Сҳәынҭқар хәыҷы,
Сҳәынҭқар ԥшӡа,
Уеиқәшлаҳәа, уқәыԥшӡа!
Алаҳәа
Амшә, ухы унапаҿы иааг!
Амшә
Шаҟантә иуасҳәахьоузеи
Усԥырамгылалан ҳәа?
Ақәыџьма
Уҽаанукылар ҟамлари?
Амшә
Иаҳҳәап, сҽаанысымкылар, иулшари?
(Абгахәыҷы ааԥыхьашәоит.)
Аа, ари уара уоума,
Ҵыхәа ду?!
Уаангылишь, иузҭада
Уаԥхьа иадкнаҳалоу?
Еиҭа џьара икылуԥааит!
Уара иуаҭәам, Иааг арахь.
(Иаханы, Абгахәыҷы агәы икыднажәоит.)
Саҭоумҵан, Сҳәынҭқар, сахьагхаз,
Насгьы
Имыцхәны иахьызжәыз,
Избанзар, иаха
Сықәиан адәы.
Аҭыҩра акәзар,
Сара сзы иҟамлеит,
Исзымдырӡоз шьоукы идырҭәхьан.
Џьабаада итәаны қьаф руан...
Сара снаскьаны,
Схы кны сырзыԥшуан.
Сгәаҟра схызгарц,
Сахан изжәит.
Нас скаҳаит,
Сгылеит, сшәышәит...
Ҳалахь анеиқәугьы ҳаччароуп
Ус аҭахуп абыржәы.
Еи, адаул асҩы!
«Иаирума!..»
(Адаул иасуеит.
Амшә «Иаирума» икәашо инықәлоит.)
Аҩбатәи ахәҭа
Аҩбатәи асахьа
Абжьас ахьҭаку аҳаԥы. Илашьцоуп, ицәаакуп. Азганк ахь ҳәагәыжьла
икыдҿаҳәалоуп. Абжьас. Егьи аган ахь – актәи Ашьабыс  а. Рыгәҭа
еиҩкаауп.
Актәиашьабысҭа
Бзиа избон акаршәрақәа,
Бзиа избон аԥсҭақәа,
Сыԥхыӡ иалан сара,
Бзиа избон ахақәиҭра!
Абна сылан сразны.
Ажәеиԥшь изыҳәан
Сыҟан акыр саԥсаны.
Иаздыруам ҳан рыцҳа,
Уажә ҳаԥсу ҳабзоу.
Издырхуада иахнагахьоу,
Агәаҟра заҟароу.
Уаргьы уҭакуп,
Уаҳхырҟьаны ҳара.
Уажәшьҭа хҭынхадоуп,
Ҳақәхеит агәы
Аԥсра ааигәахеит аҿҳәара.
Абжьас
Умшәан,
Аамҭа усҵәҟьа ицарым,
Алымгьы ҳәынҭқарс иҟаларым.
Адырра лыҭатәуп Ажәеиԥшь иԥҳа.
Уи илыздыруам абас ҳашҭаку,
Ҳабнара шеимырҵәаз,
Мамзар, даарын,
Алым аусқәа ԥыххаа иулырбарын.
Иаҳашьҭрыда,
Иаауада ҳара ҳҟны?
Сҩызцәа исыҵаркит,
Срыԥсахит. Сгәы иҭаз
Намӡеит, саҵахеит.
Алым иацәшәеит.
Еибаҳҳәаз аусаҿ
Ианлеи – ак рымҳәеит.
Абас ауп ишыҟоу
Ҳа ҳабнара аҭоурых.
Аҵеи иашақәа
Еснагь иҿаҳәоуп.
Иқьиоу зегьы рыбӷа кәадоуп.
Ара гәаҟроуп,
Лаӷырӡуп, гәырҩоуп....
Алаҳәа
Ҳе, ҳе, ҳе, ҳе,
Абжьас!
Уҿы еихагәаны
Иҿасҳәоит иахьа..
Абжьас
Аа, Алаҳәа ԥшӡа!
Суҳәоит уҵал арахь
Алаҳәа
Сахьаауԥхьаз идуӡӡан иҭабуп..
Уара зхы змакәачроу,
Иҟалоит сԥаҵа уамҵасыргьы.
Абжьас
Ус шԥоуҳәо, Алаҳәа ухаҵкы,
Сухашҭма, сара Абжьас соуп.!!
Алаҳәа
Аха иабаҟоу, Ухы еилаԥсоуп
Абжьас
Иҭабуп идуӡӡан,
Иуҳәо зегь саԥсоуп.
Арҭ смахәарқәа,
Ишакәым ихәрит,
Насгьы исдырҵеит
Ишаҳәҭоу ахшыҩ..
Аҳәынҭқар иаҳәо
Зегь насыгӡоит
Амала, уааҩналан,
Адаҷ маҷк ироу.
Сшьамхы неиҵысхып,
Мамзар, сеисиит.
Алаҳәа
Сҩналоит, аха суфар?
Абжьас
Ушлара аҿаԥхьа
Ишьҭыҵрым снапы.
Ус самхаҟаҵар,
Сыхәда ахҵәара
Уара иудысҵоит, .
Усмеигӡакәа инагӡа.
Алаҳәа
Уара агаӡа!
Баша ухы ҭаурхоит.
Алаҳәа Абжьас ахьҭакыз иҩналоит.
Абжьас Алаҳәа иамҵасны иакуеит.
Алаҳәа
Аа, соужь!..
Абжьас
Иуасҳәо хаҵа.
Иҭахарц уҭахызар уԥсы,
Иҳәа абыржәыҵәҟьа лассы,
Агәы иҭоузеи Аҳәынҭқар уажәы?
Алаҳәа
Акымзарак сыздыруам, сумшьын, абааԥсы.
Абжьас
Иҭахарц уҭахызар уԥсы, иҳәа...
Алаҳәа
Акгьы сыздыруам, акымзарак смаҳаит.
Абжьас
Ааит,
Уара ахәымга, абарбарҩы.
Ус анакәха, уԥсы!..
Алаҳәа
Саанхозар сыԥсы ҭаны,
Зегь асҳәоит.
Абжьас
Амц зынӡаск иааумган ухахьы.
Убри аамҭаз Абгахәыҷы кылԥшуеит.
Алаҳәа
Схырхәоит уҿаԥхьа шьамхахьы,
Аҳәынҭқар аусқәа цәгьоуп.
Ақәыџьма абна иеиҳабхарц
Агәы иҭоуп.
Ауарбажәгьы цәгьа иабауам,
Иахьхшыҩдо иацәшәоит
Аҟынтә, абжьы аргауам.
Аҟәараан зегь рзы ааи аҳәоит.
Абгахәыҷы ҳамҭала
Агәы зегь арҭәхьеит,
Абна ахаара афахьеит.
Амшә акәын, иааижьҭеи
Агәаҵәа жәпоуп.
Ажәакала, ҳусқәа цәгьоуп.
Уара уахьаҵахаз
Иԥнажәоит сгәы.
Уҩызцәа урыԥсахит,
Ирымам ламыс,
Ашәарахқәа рҟәаҟәеит иахьа.
Изашьҭоузеи Ақәыџьма,
Ахьӡ-аԥша еиҳахашт.
Ажәакала, ԥыҭҩык
Қьаф рулашт,
Акгьы зхарам
Баша инҵәалашт.
Актәиашьабысҭа
Алаҳәа,
Абжьас азы агәы иҭоузеи Алым?
Алаҳәа
Уи каамеҭуп, Исҳәарц сҭахӡам...
Абжьас
Иҳәа, Алаҳәа, уи ӡатәӡам,
Исԥеиԥшу усгьы сагоит!
Алаҳәа
Схы еилагоит.
Изкыда ҳабнара аразҟы!
Адгьыл аҵа аҳаԥаҿы,
Убрахь уганы уҿарҳәоит.
Ахҿа аларҵоит
Узҭаху ргәаҿы.
Урҭ зегь бзиа урбоит,
Аха ирымчузеи дара.
Ухәарҭам рҳәар,
Идырӷызуеит зегьы,
Ишрыхьуа рыгәгьы.
Нас ихәыҭхәыҭуеит,
Аган ахь инаскьаны.
Ргәы иҭоу рзымҳәо,
Абна илоуп рҿы кны.
0, сыршьуеит, абааԥсы,
Уара еиқәумырхозар сыԥсы.
Иааилыркаар сшыҟаз
Уара уҿы,
Иаразнак сеимыжәжәа сыргоит.
Абгахәыҷы
Уи ааигәахеит аҿҳәара.
Алаҳәа
Сҭахеит сара!..
Абгахәыҷы
Иузыԥшуп аԥсра.
Абжьас
Ацәгьаршҩы!
Абгахәыҷы
Сҳәынҭқар иаӷоу сацәажәарц сҭахӡам.
Абжьас
Уара уԥсаҿы бзиарак ҵәахым...
Абгахәыҷы
Иазхоуп, иаҭахым,
Исықәнамго ажәала
Сацәажәара сара.
Усыргәаҟып убас,
Уԥсы шҭоу
Убаҩи уцәеи еикәсыршап.
Уҟамзар еиӷьушьо,
Ухы-угәы ахсыршәап.
Улышьамхнышлан,
Сара сныс усырҳәап.
Абжьас
Еимгеимцарак шԥаҟамлари са сзы.
Уеимҿысыжәжәап, абгахәыҷы,
Уеимҿысыжәжәап убас,
Убаҩ рзымԥшаауа узҭаху.
Ах, изусҭадашь
Сҿаҳәаны сызмоу!
Иҵкьыҵкьашьан сааигәа исмыртәоз...
Абгахәыҷы
Иузымдырит абри еиԥш шухьӡоз,
Уажәшьҭа башоуп,
Уанаал уразҟы...
Алаҳәа
Суҳәоит, Абгахәыҷы, сҭоумырхан,
Сыԥсымҭаз сыхьӡ шәмырххан.
Еиқәырха сыԥсы.
Абгахәыҷы
Еи, уа иҟада?
Абгалаџ
Ара сыҟоуп, ухаҵкы!
Абгахәыҷы
Уццакы!
Еизга уажәыҵәҟьа зегьы.
Абгала  цоит.
Алаҳәа
Уи ишәҭаху азыжәу,
Са сшәымшьын!..
Абгахәыҷы
Аԥсҭазараҿ уаҳа умԥшын.
Уеимыжәжәаны уалажьтәуп амшын!
Алаҳәа
О, Анцәа!
Акгьы схарам, сразуп.
Абгахәыҷы
Уара ухәда
Хаԥыцла иԥжәатәуп.
Алаҳәа
Урҭ иуҭаху рызу,
Сара сеиқәырха, абааԥсы.
Абгахәыҷы
Иухаршҭ аԥсҭазара,
Уԥсуеит усгьы лассы.
Иааиуеит А  ә ы  ьма, Амшә,
Ажьа, Ахьа  арч, Абгала 5.
Ақәыџьма
Иҟалазеи, иарбан ҳзыԥсах?
Аа, Алаҳәа! Уԥсындаз, Алаҳәа,
Еиӷьын умир.
Алаҳәа
Акгьы схарам, ухаҵкы!
Абгахәыҷы ауп сазыркы.
Ақәыџьма
Ҿумҭын!
Абгахәыҷы гәрагоуп,
Уи иаҳәо ииашам ҳазҳәом.
Сҩыза, аҳамҭа
Дуқәа урыԥсоуп!
Еи, Абгалаџ, Абгахәыҷы
Уасак азыԥшаа уаха.
Абгахәыҷы
Иҭабуп, Ақәыџьма, иҭабуп,
Сара сыбна ду
Амаҵ зуеит!
Мышкы сиит,
Мышкы сыԥсуеит.
Схы самеигӡеит
Ари акразы.
Ҳабна ԥшӡа
Шәарҭан иҟамларазы,
Ахәцәа салаԥсны,
Искит исмышьҭразы.
Ҳкаҳаит, ҳбылгьеит,
Акыр аамҭа ҳаиқәԥон.
Сара аԥсра сыгәхьаамызт,
Шәарҭ зегь шәызџьабон.
Сара сҭаханы,
Иара аԥсы агар,
Иалшон, уахык ала
Ҳусқәа ԥхасҭахар.
Абжьас абарҭ зегь
Рхы еиланагоит.
Хазы иавоуп,
Иакәымқәа рыӡбоит.
Ара аԥсахра
Афҩы саҳауеит...
О, анцәиныс,
Схы еилагауеит.
Избан ҳара-ҳара,
Изеибафо ҳжьы?!.
Ақәыџьма
Уаха иаҳфароуп ауасажьы!
Абгахәыҷы ҳныҳәап,
Нас уаҵә шьыжьы
Шәарыцара ҳныҵыҵуеит уеизгьы.
Абгахәыҷы
Аџьабаа шәымбан, иаҭахым,
Ус хәыҷык ҟасҵазар,
Уиаҟара аӡбахә ҳәатәым.
Иаҭахым ачара еиҵҳәаны,
Ҳаилгар алшоит,
Кәтык ахәда хҵәаны.
Амшә
О, мап, сыхаара!
Иаажәуазар, иаажәып.
Ажьа
(аган ахь)
Нас, иацухеиԥш,
Уахагьы уашьып.
Абгахәыҷы
Алым аауеит!
Иабаҳаи Аҳәынҭқар?!
Ақәыџьма
Ари еиԥш аус хәымга,
Иҟалозма иамаҳар.
Иааиуеит АлымАҟәараан ацны.
Алым
Аԥсахра ҟазҵада?
Арахь исшәырба.
Аԥсы зҭоузеи,
Иашәырга алаба.
Алаҳәа гәҩарас искхьан сара.
Иарбан ас ҳаиқәзырхаз?
Иарбан афырхаҵара иаԥсахаз?
Иааиуеит Аҟарма  ы с маӡала.
Абжьас
Исымдыркәа, шәа ишәхылаԥшхәу
Уи абла ҵаруп,
Игәанаҭоит аӷа хара...
Арахь ааишьас иҟашәҵазеи?
Аҟармаҵыс
Цәгьала срылсит скәырны.
А б жь а с
Уара Аҟармаҵыс,
Исзыҟаҵа акы:
Ажәеиԥшь ишҟа
Уажә уццакы!
Амрагыларахь
Ушзахәо уласы.
Иаҳәа иаахтны,
Ашәарах шынҵәаз,
Иаҳәа иаахтны,
Ҳабнақәа шҩаз.
Избан, хылаԥшыда
Ҳзаанижь абас?
Избан амчра зеиҭаз
Алым ицымхәрас.
Ҳара-ҳара ҳаибафоит,
Ҳахәдакәа ԥыжәжәоуп
Иаҳәа схаҭагьы
Аԥсра шысзыԥшу.
Иара дзымаар,
Дааишьҭааит иԥҳа.
Иахьынӡаулшо,
Ушзахәо уԥры!
Аҟармаҵыс
Сара сԥыруеит.
Абжьас
Умҩа маншәалахааит,
Амарџьа, угәуҽаныз!
А қә ы  ьма
Ҳаиқәнархеит.
Абгахәыҷы
Ишәарҭаз аӷа аҿаԥхьа
Ари ҵәатәы шьаҟаны иҟалеит.
Ахьӡ дуӡӡа ахҵатәуп.
Ҳдәықәҵа,
Ҳаԥхьаҟа аусқәа ҳзыԥшуп...
Ицоит зегьы, Алаҳәа рыманы.
Абжьас злаҿаҳәоу аҳәагәыжьқәа ирыхоит.
Абжьас
О, аамҭа, аамҭа,
Уссирхеит зынӡа!
Актәи ашьабысҭа
Ишԥеиԥшу зехьынџьара
Зымч кәадоу рразҟы!
Ҳара ҳҿы уҳәозар,
Еиҳагьы еицәоуп.
Иқьиоу раҵкыс
Иқьиам рацәоуп.
Акыр зымчу
Дара-дара еиуацәоуп.
Акыр зымчым еснагь иҵаҳәоуп.
Абжьас
Сишь, шьҭыбжьык гоит...
Суа, сҩыза, сҭынха, Аҟармаҵыс!
Уда дыҟам шамаха.
Уи иацуп сеиқәзырхаз,
Измааноузеи ари?!
Актәиашьабысҭа
Уи иацу ҳа ҳҟынтәуп,
Ишԥаузымдыри Акаԥкаԥ!
Аҽырҩашьан иҟоуп,
Иашьҭоуп ҳагарц.
Ҳарҭ зегь ҳанҵәаргьы егьаурым,
Уара убжьы агымхааит
Ҳабна зылахь еиқәу.
Аҟармаҵыс
0, уи ҳабна ҳара иаҳтәны,
Ишаҳҭаху анцәа иҳарба,
Шәымш аабзиахааит, сцеит сара.
Абжьас
Амҩа бзиа уқәларц
Схырхәоит асаара.
Аҟарма  ы с цоит.
Асас, ара шәарҭоуп,
Урбар ҟалоит...
Акаԥкаԥ
Абзиараз, сцоит.
Шәгәы кашәмыжьын,
Абар, иааигәахоит
Шәҭыҵра аҿҳәара! (Ицоит.)
Абжь қә а
Унапы уҩах! Аа, сашьит!
Актәиашьабысҭа
Акаԥкаԥ ркит!
Абжьас
Иркит, аха тыкгьы ашьит.
Актәиашьабысҭа
Рацәа ҳақәӡааит,
Иҳахәода шьҭа?..
Абжьас
Аҳаҳаи, умшәан аказы,
Ари аамҭа ус ицарым.
Аҟәџьал шбылгьо
Иахашәоит ахҩа.
Аԥсҭазаара мацараз
Аԥсҭазаара иаԥсам.
Иахьа аԥсҭазаара еиҳа ирымоуп
Аԥсҭазаара иаԥсаӡам.
Иахьа иаҳа ирзыӡырҩуеит
Хшыҩла икәадоу.
Иаҳа ишәарҭоу роуп
Иаҳа игәрагоу.
Ҳабнара макьана
Иазымыӡәӡәац аҿы.
Умшәан, Ашьабысҭа, уаҵәы
Абри аҳаԥы амра ҭаԥхоит!..
Агәрагара ыҟазар,
Аԥсҭазаара еиқәхоит.
Актәиашьабысҭа
Аха, уаанӡа, уаанӡа, ухаҵкы
Ҳаҟазаарыма абас ҳҵакны?!
Алашара ыцәоит.
А х  атәи асахьа
Уахынлоуп. Амза иарлашоит. Аԥарда анаатуа аишәа иахатәоу зегьы
ашәа еицырҳәоит – ма «Ачарашәа», ма «Шьардаамҭа», рқьафқәа ыҟоуп.
Амшә ҭамадара ауеит.
Амшә
Шәхаҵкы, шәхаҵкы!
Маҷк шәааӡырҩы!
Ажәа амоуп Ахьаԥарч.
Ахьаԥарч
(ашьапы изықәымгыло иашьуп)
Иҭабуп, сҩызцәа,
Идуӡӡан иҭабуп!
Аха аиаша ҳәатәуп.
Аҩы сзыжәуам
Шәара шәеиԥш,
Сагьзыкәашом
Шәара шәеиԥш,
Аха сара жәла
Дуқәак срыхшеит.
Иашоуп, анцәа
Ишысҭахыз симшеит.
Сыҟоуп усгьы
Схы сыхьчартә, аха
Исзеилкаауам акы,
Иџьоушьаша зҵаатәык:
Иҟанаҵазеи Абгахәыҷы,
Абри аҟара иҳарҽхәаратәы?
Ахьӡ ҳәаны,
Ажәҩан аҟынӡа ҳаҳәҳәаратәы,
Алым ԥсыргьы, иара ҳәынҭқарс иҟаҳҵаратәы?
Амшә
Аа, суҳәоит, Ахьаԥарч,
Иҟоумҵан ҳгәы нзырхара.
Абгахәыҷы
Егьоурым, иаҳәаз,
Уи еснагь
Иҳаланаҵалоит аҵәы.
Сара иуанасыжьуеит,
Избанзар, аҩы уашьуп.
Ашәа цәырга, еи, Абгалаџ!
Абгалаџ
(ашәа цәырнагоит)
Ҳаи ахьырҳәо ҳаԥхьа игылоу,
Ахыҭҟьара иацназгауа.
Ҳабна дуӡӡа зхагылоу
Абгахәыҷы ахаҵа, уаа...
0, рада, Абгахәыҷы гәымшәа!
Хьӡи-ԥшеи згым, сиуарада,
Хаҵара згым, уасарада,
Уҳагымхааит ҳара.
Зегьы рнапқәа еинырҟьоит.
Абгахәыҷы
Иҭабуп ҳәа уасҳәоит, Абгалаџ,
Ари ашәа ҿыц иухәыцыз азы!
Сҟалааит мыч сыман уи саԥсаны.
Гәыԥҩык: «Уҟалоит, уҟала...»
Амшә
(аҩы алсны)
Еи, Абгахәыҷы!
Уажә са саҵкьыс
Ҭагылазаашьала уеиҳауп.
Ҳабнара анҭыҵгьы
Ухьӡ наӡахьеит,
Аха саргьы издыруеит сҭыԥ.
Уажә маҷк сынкаҳазаргьы,
Зны сыӡбахә
Хар амамкәан ирҳәахьеит.
Ишудыруеиԥш, маҷк сыхжәоуп,
Убри азы сладырҟәит, егьсыхәҭам.
Ианакәзаалакгьы сгәы цәгьара ҭам.
Маҷк исызныҟәазаргьы ишсыхәҭам,
Уи артытра уажәшьҭа иаԥсам,
Абарҭ зегь еибгазар,
Сеилыркаашт еиҭа.
Зегь ирыцку уи ауп,
Сыҟазааит схаҭа!
Сара амч сымоуп,
Хшыҩлагь скәадам.
Ҵоуп, ашхырцәаӷьқәа
Сырбаны ируам,
Ицҳауеит аҟыҿыҳәа,
Аха саргьы сычуам.
Сгәы иҭоу аиаша
Сҳәоит, ухаҵкы!
Уажәы-уашьҭан иҳәынҭқархаша
Иҳамада уара уцкы.
Иахаахыс смыцәакәа,
Ачамгәыр ианҵаны,
Еиқәсыршәаз жәақәак
Улымҳа аҟынӡа
Инасыгӡар сҭахуп.
Абгахәыҷы
Иаҭахым, ухаҵкы сцеит, имыцхәуп.
(«Иаирума» аҳәара иалагоит.
Амшә иаацәырнагоит.)
Амшә
Исҳәарыма, исымҳәарыма,
Исҳәаргьы акралҵрыма?
Гәалак сымоуп, изеиԥшроу шәасҳәап:
Инкылкәруеит, иаакылкәруеит,
Инхаҵәиуеит, иаахаҵәиуеит.
Игаӡоу иҿы иҟәышми, иҟәышу иҿы
игаӡами,
Ахазыҳәан абз хәшәыми,
Ҳабгахәыҷы ҳакәхшами!
Иаирума шугьарума,
Иару-мару, ҟәарҽарума...
«Иаирума» амелодиа ала
Амшә акәашара иалагоит.
Егьырҭгьы гәыԥҩык ацкәашоит.
Аҭагылазаашьа аҽаԥсахуеит, ихьшәашәахоит.
Аха Абгахәыҷы ианнарԥшуам.
Акәашара ианалга ашьҭахь.
Ажьа
Афырхаҵа, Амшә!
Сгәы уахәеит, Амшә.
Уара уҿаԥхьа
Схырхәоит сара.
Исгәаԥхеит аҵыхәтәантәи ацәаҳәа.
Саргьы иаха еиқәсыршәаз
Салгеит абас:
Абгахәыҷы, ҳукәыхшами!
Ашәа ззысҳәо уара узами,
Ҳабла уҭәыцны ухызар, ухаҳхрыма!..
Уӡбахә мамзар иаҳхашҭрыма?
Ужәҩахыр ԥшӡа саԥсахарыма?
Уцәгьа сымбакәа сыԥсааит,
Уара узҩа са сагааит.
Ҳара ҳахшара
Ирылалааит уара ухаҵара.
(Аган ахь.)
Сара исыхьша уара уагааит.
(Ашәа аацәырнагоит,
«Хәакьеи Шакьеи» амотив ала.)
Абна илоуп еицырдыруа
Ҳара ҳҩыза Абгахәыҷы.
Ҳауԥшәыл бзиахә акрыздыруа
Еснагь еихаччоит ахаҿы.
3егьы
Изла, изла иқәынҵәаша,
Излаҟалазеи ахьӡ-аԥша!
Есышықәса ԥхьаҟа ицаша,
Абгахәыҷы ҳа ҳашьа!
Ажьа
(аган ахь, Абгахәыҷы иамаҳартә
гәыԥҩык ахы нарылакны)
Избан акәзар, иқәнҵәаша,
Иахьнеилакгьы иқьақьоит.
Ус иаразнак, иныҵабгаша,
Ҳҭыԥқәа ҳамхны иара иагоит.
Гәыԥк
(абгахәыҷы иамаҳартә)
Ииашоуп иуҳәо, ҳара ҳҩыза,
Ииашоуп, аха иҳалшахуеи!
Игәаӷьны иаҳҳәагәышьар,
Наҟ иаразнак ҳақәрымхуеи.
(Абгахәыҷы ашҟа иаахьаҳәны, рыбжьы ҩеиҵыхны.)
Изла, изла иқәынҵәаша,
Излаҟалазеи ахьӡ-аԥша,
Есышықәса ԥхьаҟа ицаша,
Абгахәыҷы ҳа ҳашьа!
Ауарбажә
(иааиуеит)
Акаамеҭ, акаамеҭ!
Абгахәыҷы
Иҟалазеи?
Ауарбажә
Алым иаақәшәан иԥсит.
Зегьы иаарцәымӷхоит.
Зылахь еиқәу амузыка.
Ԥыҭраамҭак ашьҭахь.
Абгахәыҷы
(ашьшьыҳәа ахџыџ иҩхалан, аишәа иҩықәгылоит)
Ҳаҭыр зқәу, шәхаҵкы!
Ҳара иахьа иаҳцәыӡит
Ҳарҭ зегь ҳаиҵазааӡаз
Ҳҩыза бзиахә Алым.
Уи аԥсы ҭанаҵы,
Ааԥсарак ҳәа ҟамҵаӡакәа,
Ҳабна ду азыҳәан аус ауан.
Уи аҳаҭыр азыҳәан,
Сшәыҳәоит зегь шәшьапы
шәықәгыланы,
Ԥыҭрак аҿымҭра ҟашәҵарцы.
Зегьы ршьапы иқәгылоит. Аҩы злысны иҟаз Ажьа иазымчҳазт,
ихышәҭны икаҳауеит. Нас зегьы, ауоу ҳәо, еышьҭалан ицоит.
Алашара ыцәоит
А  шьбатәи асахьа
Абжьас ахьҭаку аҳаԥы.
Абжьас
Абар, ишеит.
Иагхеит Аҟармаҵыс.
Иҟалап амҩаҿ
Иҭахазар џьара,
Ма ицазар Ажәеиԥшь
Ишьҭалан хара?
Қәылара идәықәлашт ақәыџьмакәа.
О, шаҟа ҭахарц
Иҟоузеи иахьа.
Алым ԥсит.
Уи аҵыхәтәаны
Ахшыҩ цахьан.
Иҽеиу акгьы азыҟаҵомызт
Акәымзар, аџьабаа рацәан...
Уи егьа иҽеимзаргьы илымын,
Аха уажәы
Иаҳхагылада, уажәы?
О, ҳабна алахьынҵа
Арцәашт Абгахәыҷы.
Абра сышкыдҿаҳәалоу сыԥсыр
еиӷьуп,
Сшьапы сақәиҭымкәа
Абгахәыҷы самҵахырхәар аҵкыс.
Актәиашьабысҭа
Ишԥааури?
Аԥсҭазаара ҳазхара иаабаанӡа,
Бӷеиҵыхра ҳарҭом шьоукы,
Наҟ иҳагәҭасны ҳарҵәахуеит,
Заанаҵ ҳнышәынҭрақәа ржуеит.
Зҿы иаҳҵарыда аламыс, ахшыҩ?
Абацәа ҟәышзар, аҵеира еиқәхоит,
Урҭ зеицымныҟәар, аусқәа дырбгоит.
Акырқәа агәалашәоит ҳабна иажәхьоу.
Ҳара-ҳара ак ҳзеибамур,
Дшәарҭам атәым.
Сишь, арахь иаауеит!
Аҟармаҵыс, иҭоума уԥсы?!
Аҟармаҵыс
Изулакгьы адырра ҟасҵеит,
Ажәеиԥшь иԥҳа
Дышзахәо даауеит.
Сара сгәарҭеит
Ажәеиԥшь иахь сышцаз.
Ахьшьқәа сышьҭарҵоит,,
Сықәҵны сымцар,
Срыԥшаауеит уеизгьы.
Сцароуп, шәаансыжьуеит,
Уаҳа сҟалом.
Мамзар, сара ара
Ажәҩан сдырбом.
Абжьас
Ухы уахә ҳашәаҳәаҩ,
Ушзахәо уԥры.
Абна ду уҽаҭа, уца иахьазы...
Аҟармаҵыс
Бзиала, сҩызцәа,
Сыԥсы зыҿҳәароу,
Сымҩа сықәлоит,
Ишԥааури, ҳлахьынҵа
Ҳара иаҳзыцәгьахан,
Иҳашьҭоуп ҳаԥхаҵа...
Шәарҭ уи шәанымаалеит,
Ихьӡуп шәара шәзы.
Шәразҟы шәеижьазаргь иахьазы,
Шәгәы кашәмыжьын, аамҭа ус ицарым..
0, ишԥагәхьаазго
Ари абна сзааӡаз,
Аха уажәшьҭа сабаҟоу,.
Сымҩа ҿаҟәоуп...
Сыбнараҿ, сара
Сыбнараз сытҟәоуп.
Аҟармаҵыс цоит.
Абгахәыҷы
(абжьы) Еи, Аҟәараан,
Иаарты аҳаԥы ашә!
Абжьас ажәабжьк
Асҳәарц сҭахуп.
Аҟәараан
Уажәыҵәҟьа, ухаҵкы!
Абгахәыҷы
Уццакы!..
Аа, шьыжьбзиа, суа!
Абжьас
0, бзиа збаша,
Абгахәыҷы ҵыхәа ду,
Исзааугазеи ажәабжьс
Сзыргәырӷьаша иахьа?
Абгахәыҷы
Аԥсҭазаара иалҵит
Алым иахьа.
Ишудыруа, уи аҭыԥаҿ
Сара сҟарҵеит.
Абжьас
Иара убриалагьы
Ҳҵыхәа ԥҵәеит!
Абгахәыҷы
Ашәарахқәа
Исҭаху сфалап.
Сгәы иаҳәо,
Сгәы иааҭаху ҟасҵалап.
Уара аҳаԥы ухәыҵагәан усшьып.
Иаасԥырхагахо,
Рыхәцәа ҵкааны исхәрып
Абнақәарҿ зехьынџьара
Сыӡбахә рҳәалашт.
Са сҟынтә зегьы
Аҿырԥштәы ргалашт.
Ҵыси-ҳәыҳәи са сзы
Ашәа рҳәалашт.
Акәыт ԥсылақәа
Са сзы ирааӡалашт.
Ажәакала, қьафуроуп,
Саргьы қьаф зулашт.
Абжьас
Шәиԥхьыӡла уқәзааит Абгахәыҷы!..
Абгахәыҷы
Угәаҟла убас,
Угәаҟла есымша!
Ҳзыԥсахыз Аҟармаҵыс
Ахьыҟазаалакгьы исыԥшаауеит.
Абз хысҵәап,
Амҵәыжәҩа сырҟәадып,
Адгьылаҿ иҳәазо иҟасҵап.
Ашәа азымҳәо,
Агәы ԥжәаны исшьып.
Абжьас
Иҳәала, иҳәала,
Абгахәыҷы, сышҿаҳәоугьы,
Уҳәынҭқаруп ҳәа усшьом.
Сшьапқәа хыҵәҵәазаргьы,
Сыбжьасуп, сыгәра га.
Наҟ усԥырцқьа!
Сыла уҽоумырбан.
Абгахәыҷы
Аах, уара ахәымга,
Иуқәхондаз хаҭала сымч,
Маха-маха уеимҿысхрын абыржәы,
Аха умццакын,
Уаҵәы митәы еиқәаҵәа
Уҭасырԥшып.
Уҿаҳәаны ушьҭарҵар,
Снапала усхәаҽып.
Еи, Абгалаџ!
(Абгалаџ ааиуеит.)
Абыржәыҵәҟьа
Ашьабысҭа
Ахәда ԥжәа!
Уаҵәтәи агәырӷьараҿ
Ҳаишәа иқәзарц сҭахуп.
Абжьас
Абгалаџ, уаламкьысын!
Абгалаџ
Аҳәынҭқар исыднаҵеит,
Ишԥазури, ухаҵкы?
Абгала  Ашьабыс  а аманы ицоит.
Абжьас злаҿаҳәоу иахоит.
Абжьас
Иҵарҟәаҟәааит уи Алым,
Уара ухьӡ зҳәаз.
Аԥсыцәгьа,
Ҳразҟы зҿаҟәаз.
Зегь акоуп маха-маха
Сеиҿырхуазаргь сара,
Иусҭарым ари абнараҿ
Аԥсҭазара уара.
Ма Ажәеиԥшь иуанаижьрым
Ԥсы мцқьала узҿу.
Ҳақәӡааит, ҳақәӡааит,
Ҳананырҵа
Уара унапы иҟьашьу.
Абгахәыҷы
Иазхоуп
Аҳәынҭқар сҿаԥхьа
Ишакәым ахымҩаԥгара.
Уара утҟәоуп;
Еи, Ақәыџьма!
Ақәыџьма
(иаацәырҟьоит)
Ухаҵкы, сыхиоуп уара узы!
Абгахәыҷы
Уаҵә шьыжьы,
Қәыџьмеи-ԥсаатәи
Анеизо,
Абри абжьас цәыршәага
Шьамхыла ишәыргыл.
Зегьы ахыччааит,
Иԥҵәааит ркьатеи.
Ишыхшыҩдо уи ишымчыдо уи,
Зегьы идҳарбап.
Абжьасқәа уаҳа изымцәажәо,
Рыбӷа ԥҵәап.
Абгахәыҷи Ақәыџьмеи цоит.
Абжьас
0, Ажәеиԥшь, уҳацхраа!
Ҳақәырхит зынӡа.
Абгасса ҳаимырҵәоит,
Ҳлахьынҵа цәгьахеит.
Ашьшьыҳәа ицәоит алашара
Ахәбатәи асахьа
Актәи асахьа асцена. Алым иԥсыз аҭыԥаҿ итәоуп аҳәынҭқар –
Абгахәыҷы. Зегьы ирку рԥаҭхьқәа ржәуеит, ихырхәоит Абгахәыҷы
ашҟа.
Абгахәыҷы
(игылоит ашьшьыҳәа)
Иҭабуп ҳәа шәасҳәоит,
Сҩызцәа қьиақәа.
Абри еиԥш
Аҳәынҭқар аҭыԥ дуаҿ
Иахьыжәгаз сыгәра.
Сыԥсы ҭанаҵы,
Иааԥшуанаҵы сыблақәа,
Сыԥсҭазара асҭоит шәмаҵура.
(Акраамҭа рнапы еинырҟьоит.)
Уажәы, сгәылацәа,
Шәкәаша шәықәԥраан,
Сара уи сыԥсеиԥш избоит.
Еи, Амшә! Уара у-«Иаирума»
Ансаҳауа зынӡаск сеилагоит.
Амшә
Саҭамыз, Аҳәынҭқар!
Скәашартә сыҟам.
Сшьап амаӷ алалан,
Исзалызхра дҟамлеит.
(Аибаркыра акәашара иалагоит,
ашәа ацҳәо, нас «Шьараҭын» ахь ииасуеит. Акәашара
ианалга ашьҭахь.)
Абгахәыҷы
(иҩагылоит)
Еи, Ақәыџьма, уааӡырҩы!
Сара сзыҳәан
Иакәым ҟазҵауа
Урмеигӡакәа иҭархала.
Аҟармаҵарақәа
Рыбзи рымҵәыжәҩақәеи хыҵәҵәа.
Гәык-ԥсыкала иаҳзыҟоу
Рҭыԥқәа ирзырҳала.
Маҷк зыҽхьазкуа
Урԥырагылан икәаҳала.
Сара сгәы иахәо
Аусқәа нагӡала.
Ҳара иааҳаҵазкуа
Урмеигӡакәа инырҵәала.
Ақәыџьма
Иҭабуп ҳәа уасҳәоит,
Схырхәан асаара.
Гәык-ԥсыкала,
Саԥсаӡамкәа,
Пату шсықәуҵо
Агәра згоит...
Аҩы злысыз Амшә аҩызцәа ирыгәҭасуа иалагоит.
Амшә, ус ҟоумҵан, ԥхашьароуп.
Амшә
Уажә исыгыз уара уоуп!
Снаугәҭасаанӡа, наҟ унаскьеишь...
Ақәыџьма
Ԥшьаала, ԥшьаала,
Уара абыҭәҳәыр!
Уеиҳабацәагь абра итәоуп.
Амшә
Аах, саҭамзааит, шәсызгәамҭеит.
Маҷк имыцхәны изжәит ауп.
Иумбои, сыԥсҭазара
Сара сзы игәырҩоуп.
Уараҵәҟьагь сара уансеиҳабха,
Усҟан сыԥсыр акәымзи исыхәҭаз.
Абгахәыҷы
Еи, иҟалазеи уа?
Дарбан зыбжьы зырӷәӷәаз?
Амшә
(аишәа иҩахыԥан)
Сара соуп, Аҳәынҭқар!
Исылшом сгәы иҭоу сымҳәар.
Мчыла сыӷәӷәоуп,
Ижәдыруеит зегьы.
Ахырхәара ахьсылам акәхап,
Сызгылоугь шәа шәҟынтә хара.
Аха уи егьаурым.
Амала, сара Амшә,
Ақәыџьма сеиҳабны
Изыҟаларым ухаҵкы!
Сара сшәылҵыр,
Ишәмоур ҟалап сыцкы.
Ақәыларақәарҿ сыда
Ԥсыхәа ҟамлеит.
Арахь,
Хьӡыда-ԥшада сынхеит.
Угәы иалымсын,
Абгахәыҷы, иахьуасҳәо иаахтны:
Досу ахьгылоу рҭыԥқәа рҿы
Избом ирыхәҭаны.
Инарҳәы-аарҳәны ауп ишыҟоу.
Ари аҭыԥаҿ уаанхозар
Ԥыҭраамҭак, уазхәыц,
Мамзар зегь хыда ҳаилахар,
Шәақь аашьҭызхуа зегьы
Иҳаихсып, ҳаршьып.
Абнара ҳнылӡаап,
Иқьаԥҭахап ара.
Абзиараз, сара сшәылҵуеит.
Исзаԥсамшәа збоит ара.
Абгахәыҷы
Ииашоуп Амшә иаҳәаз.
Уи аԥсоуп!
Ҳусқәа рацәамзи, иаҳгәаламшәеит.
Иусҭоит, абри ҳаҭыр зқәу абӷьы
Сара сгәы иадхны.
Еи, Абгалаџ, Амшә агәы иадкнаҳал
Абри сҳамҭа.
Абгалаџ
Азин сыҭ, ҳаб иашьа ду,
Аҳәынҭқар аҳамҭа
Угәы иадкнасҳаларц.
Еи, Ажьа,
Ицәырга ахаҵара ашәа!
Ажьа «Ахаҵара ашәа» цәырнагоит, зегьы идырӷызуеит.
Абгахәыҷы
Еи, Ақәыџьма! Иаажәг
Абжьас абра, сара сҿы.
Ақәыџьма
Уажәыҵәҟьа, Аҳәынҭқар ухаҵкы!
А  ә ы  ьма цоит.
Абгахәыҷы
(изықәтәаз ахџыџ иҩықәгылоит)
Сара...
Аҟәараан
Шәӡырҩы, шәӡырҩы, шәӡырҩы!
Ицәажәоит
Абна Аҳәынҭқар Абгахәыҷы!
Абгахәыҷы
Сара...
Сара иаԥысҵоит
Абри еиԥш аҵасқәа:
Сара санцәажәо,
Сажәа салгаанӡа,
Зегь ршьапы икәгылазароуп.
Уи акы.
Ҩба,
Сажәа сааҿахаргьы,
Ацәыҵаччара ҟамлозароуп.
Хԥа,
Сҵыхәа анаасҟьо,
Анапеинҟьара ҟалозароуп.
Ԥшьба,
Ажәеиԥшь иаҵкысгьы
Сыгәра жәгозароуп.
Хәба,
Сажәа санаалго,
Ҳабнашәа шәҳәозароуп.
Ажьа
(аган ахь)
Агылара мыжда сахәарҭам,
Скамҳаргьы ҟалом.
Абгахәыҷы
Еи, шәарҭ цқьа шәхы-шәҿы ччом,
Ицәыржәга ҳабнашәа!
Абнашәа цәырыргоит зегьы ршьапы иқәгылан.
3егьы
Ҳабна ду зырлашо,
Аҳәынҭқар ду!..
Абгахәыҷы
(ашәаҳәара иаҟәыҵуеит)
Ажәақәа ԥсахтәуп.
Аҳәынҭқар ду ацымхәрас,
Иҳазгәакьоу ҳ-Ҳәынҭқар дуӡӡа ҳәа.
Хәыҷык иҟәышрамшәа иҟалоит,
Аха сара
Алым аҵкьыс
Еиҳа сшеиҳау агәра згоит.
Ахы инаркны шәалага...
3егьы
(ашәаны ирҳәоит)
Ҳабна ду зырлашо,
Иҳазгәакьоу ҳ-Ҳәынҭқар дуӡӡа!
Иҟоузеи иулымшо,
Иҳагымхаша ҳара акырӡа.
Абгахәыҷы
Шәаагыл!
Зегьы ашәаҳәара иаҟәыҵуеит.
Акырӡа ҳәа акәым, аха наӡаӡа ҳәа,
Избанзар, сара наӡаӡа
Сыҟазарц сҭахуп.
Ахы инаркны шәалага.
3егьы
(ашәаны ирҳәоит)
Ҳабна ду зырлашо,
Иҳазгәакьоу ҳ-Ҳәынҭқар дуӡӡа!
Иҟоузеи иулымшо,
Иҳагымхаша ҳара наӡаӡа!..
Ахьаԥарч
Саҭамыз, Абгахәыҷы, аха
Аҵыхәтәантәи ажәа,
Ашәага-зага иҭашәом,
Иауцәоуп.
Абгахәыҷы
Мчыла иҭашәцал!..
Абжьқәа
Абжьас ааргоит,
Абжьас ааргоит.
Ақәыџьма
(иааиуеит)
Абна Аҳәынҭқар,
Аҳәынҭқарцәа рҳәынҭқар ухаҵкы!
Ахара зду Абжьас,
Абар, арахь иаазгеит.
Аҽарххо ианалага,
Иаҳагьы иԥахны иҿаҳәатәхеит.
(Абжьас ааргоит.)
Абгахәыҷы
Уи иашан иҟауҵеит.
Нас, Абжьас,
Ҳабнара унапаҿы
Иааугарц уҭаххеит,
Аха иабаҟоу,
Заанаҵ умҩа ҳан,
Уҩызцәа ракәзар,
Ишәеит, иқыџь-қыџьт,
Иуҵаркит иаразнак,
Сыӡбахә анраҳа.
Иаазқәукқәахьоу
Уажәшьҭа иузырха...
Абра зегьы ишырбо,
Шьамхыла ишәыргыл!
Хаҳәи-мҿыхәи
Агәыдҵо, иҭашәҟәаҟәа ацәа.
Иҳәазаны иааины
Сшьапы иагәӡыр,
Саҭамзааит, схы
Сыриашоит аҳәар,
Усҟан, иҟалап
Ирыцҳашьан исымшьыр.
Еи, Абжьас, уааины
Уҳәынҭқар ашьапы
Уагәӡы.
Аҳа, узгылоузеи,
Мшәан, уццакы!
Мап анакәха,
Шәыԥсык ухазаргьы,
Иузынхом акы.
Ақәыџьма
Еи, Аҳәынҭқар
Иаҳәаз умаҳаӡои,
Узгылоузеи?
Ушьамхнышла уласны!
Абжьас
Ԥу, уара
Уԥсны уеиҵыхны уқәындаз.
Сыԥсыр еиӷьуп акәымзар,
Уаԥхьа сшьамхнышлозар,
Исымбааит алашара иахьарнахыс.
Уара исаҭәашьаны,
Схьаԥшны сызхәамԥшуаз,
Уара уоума
Шьамхыла сзыргыло сара,
Ус узцарым хара.
Абгахәыҷы
Еихакы уҿы,
Игәаӷьӡангьы ушԥацәажәои
Ас сара сҿы.
Ахы ақды иқәҵан,
Ихышәҵәа лассы!
Еи, шәарҭ,
Сҩызцәа гәакьақәа!
Шәызгылоузеи
Шәхы ларҟәны?
Ҳабна зыԥсахыз
Митәыла иахьырхәтәуп.
Убриала уи амҩа иқәлогьы
Ршәатәуп, ибжьатәуп.
Еи, Ақәыџьма!
Абра, сыла ишабо,
Абжьас ахы
Ақды иқәҵаны ихҵәатәуп.
Ақәыџьма неины Абжьас инадгылоит. Егьырҭ зегьы рыхқәа ларҟәны
игылоуп. Нас, Ақәыџьма цаны, еиха дуӡӡак аманы иаауеит. Аиха на
ган Амшә аԥхьа инышьҭанаҵоит.
Амшә
(еилашәаны)
Сара снапы сзыҟьашьуам,
Насгьы исыхәҭам,
Анкьа исҩызаз, исарӷьажәҩаз,
Ахәда еихызжәарц уажәы.
Иҟамзи аамҭакы,
Уи ала ҳаԥсы анҭаз.
Абгахәыҷы
Ишԥа, нас, уаргьы
Уԥсахҩуп акәу?!
Иҳәа иаахтны,
Мамзар, снапала
Уеимыжәжәаны
Уқәысҵоит абыржәы.
Абгалаџ, ма уара инагӡа.
Абгалаџ
Мап, мап, са сакәым,
Инанагӡааит аҽакы.
Абгахәыҷы
Улақәа ҭысхып,
Иҭакшаны аҵәы.
Ахьаԥарч, хьӡы угарц
Уҭахызар, уара?..
Ахьаԥарч
Ахьӡ зҭахымда, ухаҵкы!
Аха иабаҟоу,
Аиха сзышьҭыхуам,
Саҵкьыс ихьанҭоуп акры.
Абгахәыҷы
Шәара ахәымгақәа,
Ишәсырбап сара сзакәу!
Абраҟа ҭыԥ исҭарым,
Ҳабнараз имыцхәу.
Абжьас
Шәызгылоузеи
Зегьы шәыхқәа кны,
Шәызгылоузеи шәылахь еиқәҵаны?
Шәсыс, хаԥыцла
Сеимыжәжәа сыжәга.
Абгахәыҷы иаҳәо иашоуп,
Уи агәра жәга.
Изаҳҭахузеи абнара,
Иаҳзақәмҵозар пату.
Иаҳзымдыруазар аԥсҭазараҿ
Зымаҵ утәу.
Шьоук ҳара ҳарфахуеит,
Ҳаибафахуеит ҳаргьы.
Шәызгылоузеи, ихышәҵәа,
Инықәҵан сыхәда ақды!
Ҳабнара ҳацәҩеит,
Ҳӡыхьқәа ҭабеит,
Адәы хазынақәа иҳамаз,
Тышан иҭабгеит.
Уажәшьҭа изышәҭахузеи,
Абжьасқәеи алымқәеи ара?
Ҳабнара ахьчара шәылшоит шәара.
Иԥыжәжәа сыхәда,
Шәызгылоузеи, шәласы!
Ас сыԥсы ҭазарц сҭахым.
Сара с-Бжьасын,
Сшыбжьасугьы сыԥсуеит.
Абгахәыҷы
Шәара ишәылымшозар,
Исышәҭ аиха арахь.
Ахы ҩынтә еиҟәырԥаны ишәсырбап.
(Аиха аашьҭԥаан, Абжьас иасырц аҿынанахоит.)
Убри аамҭаз даакылҟьоит Ажәеиԥшьаа рыԥҳа.
Ажәеиԥшьаарыԥҳа
Уҽаанкыл!..
Зегьы ахьгылоу рҭыԥаҿ иааилахоит.
Ажәеиԥшьаа рыԥҳа илкуп аҟамчы.
Уара абас уҿазҳәада, Абжьас?
Дарбан уажә ара ҳәынҭқарс иҟашәҵаз?
Абгахәыҷы
Сара соуп, бхаҵкы!
Ажәеиԥшьаарыԥҳа
Уара, Абгахәыҷы!
Абжьас ҿаҳәаны,
Ҳәынҭқарс уҟаланы!
Ари ҽеи иазҳәам...
Абгахәыҷы
Ааи, аха...
Ажәеиԥшьаарыԥҳа
Ҿумҭын!
Ақәыџьма, иԥыртла Абжьас.
Ақәыџьма ахьгылоу еиҭаҵуам.
Иԥыртла ҳәа уасҳәеит!
Мамзар, иухысҟьар аҟамчы,
Ухаҳәыршәырахоит,
Иҭаӡамшәа уԥсы.
Ақәыџьма неины Абжьас ԥнартлоит.
Ақәыџьма, иабаҟоу ашәарахқәа
Итҟәаны иааугаз?
Ажьа
Иаха руакы
Абгахәыҷы иафеит еимыжәжәаны.
Егьигьы уаха
Иафарц агәы иҭоуп.
Ажәеиԥшьаарыԥҳа
Уара, Абгахәыҷы,
Абна улоижьҭеи
Бзиара ҟаумҵац.
Уааиижьҭеи мҩа иашала
Агәылараҵәҟьа умцац.
Алым ахы унҭалан
Ихухит, иуфеит.
Саргьы хылаԥшыда
Шәаансыжьын,
Ҳабнара шәыцәҩеит.
Ақәыџьма ашәарах
Ироушәыжьит,
Мчы змам ннарҵәоит.
Досу рхы иааҭашәо,
Иааргәаԥхо ҟарҵоит.
Уара ухы уашьҭалан,
Иувԥсааит зегьы.
Мап ас ҳзыҟалом
Ҳарҭ есқьынгьы.
Ҳзықәгәыӷуаз Абжьас
Аҳаԥы иҭашәыжьт.
Ашәарах қьиақәа
Рымҩа шәҿаҟәеит.
Аҟармаҵыс акәын,
Иқәҵны ицеит.
Иҳәа, Абгахәыҷы,
Иухәҭоузеи абри азы?
Абгахәыҷы
Сара Ажәеиԥшь дуӡӡа
Иқәысҵоит пату.
Ус гхак соузаргьы,
Исыриашоит схы.
Сааншәыжь сҭыԥаҿ,
Сҭашәмырхан, абааԥсы...
Ажәеиԥшьаарыԥҳа
Ҳрызҵаап
Шәарахи, гыгшәыги,
Ԥсаатәи — зегьы.
Урҭ иузырӡбо
Узысыӡбоит саргьы.
Амшә
О, ианаамҭаз
Ҳаԥсы бахьӡеит,
Ажәеиԥшьаа рыԥҳа бхаҵкы!
Ари ҳақәнахуеит,
Иаанхар даҽа мызкы.
Абгахәыҷы
Ихашәымҵан, Амшә
Аҩы иашьуп. Ах, уара
Цәгьаԥсышьала ухәаҽтәуп.
Ажәеиԥшьаарыԥҳа
Нас, иахышәҳәаауазеи шәара?
Ажьа
Сара мчы шсымамыз
Бдыруеит бхаҭагьы!
Ак аасҳәар,
Сҿы ржәагәон есқьынгьы,
Абга-сса ҳарҿабымҵан, бхаҵкы.
Мап анакәха,
Ҳақәҵны ҳцоит зегьы.
Ажәеиԥшьаарыԥҳа
Нас, егьырҭ иахышәҳәаауазеи?
Рызынтәык, Аақәыџьма ада: «Иҳамбааит, иҳамбааит...»
Абгахәыҷы
О, ирҳәо иашам
Базымӡырҩын, бхаҵкы!
Саналырхуазгьы исыдныҳәалон,
Абас иҳәҳәон...
Ажәеиԥшьаарыԥҳа
Ақәыџьма, уара
Иугәамԥхошәа збоит,
Акыр ҳауҳәарц уҭахызар?
Ақәыџьма
Сара зегь рҿы
Еиԥшны амаҵ зуан.
Ақәыџьма иахәҭаз
Еснагь инасыгӡауан.
Џьаракыр сиашамзар,
Исықәнаго саныриа, бхаҵкы!
Сара сзыԥсахша
Ари абна дуӡӡаҿ
Егьа ҟалап.
Ажәеиԥшьаарыԥҳа
Абжьас, иахуҳәаауазеи,
Шәыбна Аҳәынҭқар, Абгахәыҷы?
Абжьас
Сара сахькыдҿаҳәалаз азы
Исҳәошәа иҟалар сҭахым.
Аха, ишыббо еиԥш,
Ҳусқәа рацәак ибыргәым.
Бнылалан иба
Ҳабна зеиԥшрахаз,
Здацқәа иҵырхыз
Ҳаҵлақәа шҩаз,
Ҳӡыхь хьшәашәақәа
Амра анырҭашы
Ишҭабаз.
Ҳабнаҿ ақәыџьмақәа ишрызҳаз,
Ашәарах қьиақәа шындырҵәаз.
Ииашоуп, саргьы
Ашәарах жьы сфоит,
Аха хынкылашьак ыҟазароуп,
Мамзар, шәхаҵкы...
Иҳампыҵӡаарц ҳаҟоуп
Ҳабнара, ҳҵакы.
Ҳашәаҳәаҩ, ҳҟармаҵыс,
Бжьы хаала ҳзааӡаз,
Иахьа ахы ахьынахаз
Иԥырны изцаз,
Хьшьыцба зқьы ашьҭарҵеит,
Уи абжьы мгарц.
Ажәеиԥшьа имч сыман сбыҳәоит,
Бхала бнылалан иба,
Ибҭахызар иббарц лабҿаба.
Ажәеиԥшьаарыԥҳа
Еилкаауп зегьы.
Шәиԥхьыӡ уқәзааит, Абгахәыҷы.
Ажәеиԥшь ихымхәыцкәа,
Изҭаху ҟазҵаз.
Ажәеиԥшь ихымхәыцкәа,
Ашәарах нзырҵәаз!
Саҳәоит, ухаҳәыршәырахан уҟаларц.
Иахьарнахыс уӡбахә
Уаҳа ирымҳәарц.
(Ажәеиԥшьаа рыԥҳа лҟамчала
Абгахәыҷы дасуеит.)
Иаалашьцоит. Ихысуеит, имацәысуеит. Алашара анакы, Абгахәыҷы
хаҳәханы ишьҭоуп.
Ахьаԥарч
Ари аҩыза аӡбара
Сгәы иахәоит, бхаҵкы!
Аха сгәы иамыхәаз
Сызӡом, исҳәароуп иаахтны:
Ари ԥсраҽнынӡа ак амыхьуа
Ибаҟаны инхеит.
Ажәеиԥшьаарыԥҳа
Мап, збаҟа дыргыло
Уаанӡа иаԥсоу роуп.
Амшә, ибӷаҵа ахрахьтә,
Ихәаш-хәаша ицартә.
Амшә Абгахәыҷы-ахаҳә аашьҭыхны ибӷанаҵоит.
Ажьа
(абжьы ҩеиҵыхны)
Ицқьахеит, Абнара цқьахеит!
Аԥҭа хыҵит, Амра каԥхеит.
Ажәеиԥшьаарыԥҳа
О, мап, Ажьа!
Иҟьашьыз ҳабна
Арыцқьара акраҭахуп.
Ҳара иаҳхароуп,
Хлаԥшрыда шәынхеит.
Агәрамгацәа шәрымпыҵахан,
Ишакәым шәырфеит.
Иахьарнахыс ари абна
Ҳалеибакӡароуп ҳара.
Ҳаизыҭрысуа акәымкәа,
Ҳаҟазароуп џьарак.
Иахьарнахыс, Абжьас,
Абнара уаҳуп!
Шәарахи қәыџьмеи рыԥсҭазара
Унапы иануп.
Абжьас
Раԥхьаӡа исуалу,
Иоужьтәуп иҭаку.
Акаԥкаԥи Ашьабысҭеи
Ирласны иаажәга!
О, шәарҭ зегьы
Гәык ала ишәасҳәоит,
Сыгәра жәга,
Абарбарра,
Иахьа уажәраанӡа ҳазҿыз,
Аҵыхәа ԥҵәеит,
Ҳабна алахьынҵа
Ҳазхәыцып ҳнатәаны.
Аӡәи-аӡәи ҳаицҳауа
Уажәшьҭа иҟалом.
Ус ҟазҵазгьы
Абнара исырбом.
Ишыжәбо, ҳабна
Лашьцарахеит,
Ҳаргьы
Ҳшыгыгшәыгқәаз ҳаанхеит.
Цәгьамзар бзиа ҳзымхәыцуа,
Абас ҳааилахеит.
Ари ахџыџ ақәтәара
Аԥсам, бхаҵкы!
Ҳабнара агәахьы
Сцоит. Сеимдалап...
Исарҳәо акәымкәа, сыблала
Сҩызцәа рразҟы збалап.
Абжьас аҿынанахон еиԥш, игоит
инахаран Аҟармаҵыс ашәаҳәабжь.
Аҟармаҵыс
(ашәаны иаҳәоит)
Иԥхеит, иԥхеит амра!
Иагеит, иагеит ҳгәаҟра.
(Иааиуеит.)
Абжьас
Уԥсы ҭоума, ҳашәаҳәаҩ?
Аҟармаҵыс
Сгәы исанаҳәеит
Амра шыԥхаз.
Нас сыԥрит сышзахәоз.
О, Ажәеиԥшьаа рыԥҳа, сбыҳәоит,
Иаҳхаагахьоу агәаҟра
Уаҳа иҳашәмырбан.
(Ашәа аацәырнагоит.)
Иԥхеит, иԥхеит ҳамра,
Иагеит, иагеит ҳгәаҟра!
3егьы
Ажәҩан ашәшьы ахыҵит,
Ацәгьа ҳашҭа иҭыҵит.
Ҳабна ҳамазкызгьы –
Ԥсроуп уи изыҳәан иҟоу!
Ԥсроуп уи изыҳәан иҟоу!..
Аԥарда
(Ҩ-хәҭаки жәа-сахьаки змоу алакә-комедиа)
Иалоу
Абжьас – абна аҳәынҭқар.
Амшә – абна ар рхада.
А  ә ы  ьма – адәныҟатәи аусқәа рхылаԥшҩы, агыгшәыгқәа рхаҭарнак.
Аҳәа – абна аҩныҵҟатәи аусқәа рхылаԥшҩы.
Абгахәы  ы – абжьас амаӡаныҟәгаҩ.
Ахьа  арч – аҟаза-аскульптор.
Ажьа – иԥсыҽу аԥстәқәа рхаҭарнак.
Ашьабыс  а – цәгьара злам ашәарахқәа рыцҳа-ражәҳәаҩ.
Асас
А ҟарма  ы с – аԥсаатә ҟәымшәышәқәа рхаҭарнак ашәаҳәаҩ ду.
Алаҳәа – аԥсаатә еиқәаҵәақәа рхада.
Ауарбажә – аԥсаатә аашьақәа рҟнытә.
Ахьшь – аԥсаатә ҷырпаӷьқәа раԥхьагыла.
Ажәҩан ахьынтә аԥсаатәқәа рхор.
Аӡқәа рҟынтәи аԥсыӡқәа рхор.
Иара убас, аҳәынҭқарцәа ирывагылои, изыхьчои.
Ицо наскьазгои иааиуа ирԥылои. Зшьапқәеи зымҵәыжәҩа ԥшқақәеи еинызҟьо агыгшәыгқәеи аԥсаатәқәеи.
Ахҭыс мҩаԥысуеит еицырдыруа бна дук аҟны.
Абна. Абна аҳәынҭқар Алым ԥсижьҭеи ҩажәа шықәса рышьҭахь. Зықәрахь
инеихьоу уажәтәи Абжьас-ҳәынҭқар атәарҭа. Еицырдыруа абна
илоу, агыгшәыгқәеи, аԥстәқәеи, аԥсаатәқәеи раҳҭынра. Аакьыскьа ацәа
иалҵыз Абжьас ахы еихаҿаҳәа, игәамҵ-хамҵуа илеиҩеиуеит.
Абгахәыҷы
(иааҩналоит)
Шьыжьбзиақәа,
Сҳәынҭқар сызкәыхшоу,
Иԥсыша сара,
Уара ушыбзоу!
Ҳаԥсҟы, ҳаԥсҭазаара,
Акыр иаҳзаԥсоу...
Абарҭ абӷьқәа
Ирыҵаҩ, унапы.
Абжьас
Шаҟантә иуасҳәахьоузеи,
Уара Абгахәыҷы,
Иузаагом акәымзар ухаҿы.
Ианыҟам аус ду,
Асса-мысса рзыҳәан,
Уҩнамлан ҳәа абрахь...
Сузгәааны сыҟоуп,
Изсуржәи иаха?
Абгахәыҷы
Иумуит,
Ишьҭыхны усышьҭалт аиха.
Ухыхӡан уаман,
Бгалаџаа рҭыԥҳа.
Абжьас
Ҿумҭын,
Зегьы урыламлан,
Иҟалаз ҟалеит.
Ҳабама Аҳәа?
Абгахәыҷы
Мап, сҳәынҭқар ухаҵкы.
Ҳхала ҳакәын иҟаз,
Уи аҳаԥаҿы...
Абжьас
Исгәалашәоит сышкаҳаз
Абаа адәаҿы...
Акыр-кыр иччон,
Бгалаџаа рҭыԥҳа...
Ашырҳәа сгылеит,
Уи абжьы ансаҳа...
Абгахәыҷы
Ааи, угылеит,
Иаразнак уеилыхха...
Сцар ҟалома,
Сҳәынҭқар ухаҵкы?
Абжьас
Уаангыл зны.
Сара санхәыцуа, шьыжьла...
Ҳабна ду алахьынҵа,
Аӡбара санаҿу...
Акрыҟазар уа,
Адәаҿы исзыԥшу,
Сышҟа иҩноумҵан акгьы,
Уа исзыԥшызааит зегьы...
Иуаҳама, смаӡаныҟәгаҩ Абгахәыҷы!
Абгахәыҷы
Исаҳаит,
Сҳәынҭқар ду ухаҵкы.
Абжьас
Уца... Мап, уаангыл...
Сыбгахәыҷы-сыгызмал уара,
Исзырҳәозеи сара убра?
Акыр агәы нханы
Ицәажәозар уаҳарын?
Ҽак иакәым
Ҟанаҵозаргьы убарын!
Сызҭахым рацәоуп,
Ԥшьы-блак шәхаз...
Изыхьчо змоуз ауп,
Аҳәынҭқар иҭахаз...
Абгахәыҷы
Уи шәы-ԥсык ахаз...
Акы ааузызҳәаз,
Иадыруаз ишҭахаз.
Абжьас
Сгәыраз, сҵәатәы шьаҟа,
Сгәырҭынчҩы, с-Бгахәыҷы...
Абгахәыҷы
О, Ажәеиԥшьаа имаҿоуп,
Уара умсит,
Сҳәынҭқар ухаҵкы!
Ухьӡ анаҳҳәо,
Аӡыҵәҟьа ҳахәом.
Уара уахьыҟам,
Иҟам аԥсҭазаара,
Иҟам абнагь, адәгьы...
Уара уаҳхамгылар,
Иҳаԥсыхәаз ҳара.
Даҽак абаҟоу ҳаҩныҵҟа,
Абас изуа аҳра...
Зегь ҳзы ихәыцуа
Ҳаԥсҟы, ҳхақәиҭра чаԥаҩы.
Уныҳәаҿа азыҳәан,
Аԥаҭхь азна аҩы,
Схы самеигӡакәан иҭсыркәкәоит.
Уи сагаӡаргьы,
Сгәы рҭынчны,
Нарцәыҟа сцоит.
Мышкызны икьаҭаргьы,
Амра уажә иԥхо
Сгәы ҭынчуп ҳҵеиразы,
Уажәақәа рымоуп, изырԥхо...
Абжьас
Иҭабуп,
Сыбгахәыҷы, иҭабуп.
Абгахәыҷы
О, иҵегьгьы сҳәарц сҭахуп.
Ԥшьы-блак рыла ҳамԥшлар,
Иудыруазеи – Арҭ ақьаафырқәа
Ргәы иҭоу?
О, иԥсыша сара ушыбзоу...
Сҿы исзарҳәом сгәы иҭоу.
Аа, соура зоуроу сыцқьоуп
Сабду аԥсы аныс.
Ҳашьҭамҭа аӡы иахәом
Ианырҳәо уара уныс.
Абжьас
Баша ушьҭысымхит ааӡатәыс.
Уабду аҭоурых ианызхыз
Сара соуп...
Абна аҳра иаԥсамызт,
Убри азоуп.
Аӡбахә рымҳәо иҟасҵеит...
Убриала ҳабнара еиқәсырхеит...
Абгахәыҷы
Иҵарҟәаҟәааит сабду,
Ҳабна иаԥырхагаз ҟазҵоз.
Иазууит, сҳәынҭқар,
Уи иақәнагаз.
Сара издыруа уара уоуп.
Уара акы анухь,
Сыҟам сара...
Уи нахыс ԥсроуп
(Абжьы ҩеиҵыхны.)
Нагӡара ақәзааит сҳәынҭқар!
Абжьас
Сҭамхоз уара усмааӡар,
Сгәыраз, с-Бгахәыҷы...
Уаҳа иԥшыда адәаҿы?
Абгахәыҷы
Аҳәынҭқар ухаҵкы,
Аԥсаатә ҟәымшәышәқәа рхаҭарнак
Аҟармаҵыс, ушҟа иааирц аҭахуп.
Абжьас
Иуасымҳәахьеи, сеилахоуп...
Абгахәыҷы
Ааи, аха абар
Иахьа хымшуп,
Абра ашәаҿ итәоуп.
Абжьас
Иазхоуп.
Иаҭаху абӷьыц ианҵаны,
Иаанашьҭааит абрахь.
Абгахәыҷы
Уи, ахәырҭлаӷь...
Усгьы сҳәан, аха иауам.
Саҵаҟьеит,
Аха аҩныҟа ицауам:
«Исҭаху сҿала,
Иасҳәоит!» — аҳәеит, ухаҵкы.
Абжьас
Уццакы,
Иаашьҭны абрахь,
Акылҵәара улымҳа
Адҵаны уӡырыҩла.
Иааҳәо зегьы
Акаанмыжькәа иҩла.
Мышкы зны,
Иаҳҭаххар ҟалоит.
Аиҿагыларақәа раан
Уи хәарҭахоит.
Абгахәыҷы
Инасыгӡоит. (Ицоит.)
Аҟармаҵыс
(Иааҩналоит.)
Абзиара узеиӷьасшьоит,
Сҳәынҭқар ухаҵкы.
Абжьас
Уаргьы абзиара умаз,
Сҟармаҵыс, зегь рыцкы.
Иухьзеи улахь еиқәуп?
Ухы-уҿы ччом, ишәшьуп?
Акыр уаргәамҵзар,
Иҳәа уааласны.
Иумфан сгәы-сыԥсы,
Сара иахьа даара сеилахоуп.
Аҟармаҵыс
Избоит ушеилахоу,
Аха, исыхәҭоуп
Иуасҳәарц сгәы
Иҭоу аартны.
Абжьас
Ибзиоуп нас,
Иумоузеи иҳәатәны?
Аҟармаҵыс
Ирацәоуп исымоу
Аҳәатәы, ухаҵкы.
Суҳәоит ачҳара
Науҭаны уааӡырҩы.
Абжьас
Ҳаи, саб иԥсаныс,
Ашәаҿыцк шысзуҩыз, сҟармаҵыс.
Аҟармаҵыс
О, мап, сҳәынҭқар,
Ҳаҟам уажәы
Ашәа ҳҳәартәы...
Абжьас
Иҳахьзеи уара,
Ашәа ҳамҳәартә?
Аҟармаҵыс
Амыткәма рҳәоит аԥсраҿы
Ачараҿ – ашәа...
Абра ҳара ҳҿы:
Зегьы ахазы,
Зегьы аԥсазы...
Миллионк аԥсҭазаара,
Ҟәрышьк ахьазы!
Абжьас
Еилагаша Аҟармаҵыс,
Зхазы-зыԥсазы...
Уаама иахьа сҽсуршьразы?
Аҟармаҵыс
Мап, сааит
Аиаша сҳәаразы.
Ҩажәа шықәса рышьҭахь,
Ҳанқәыԥшқәаз ҳара...
Ҳанеилашуаз, ҳаныбылуаз,
Амца ҳхылҟьа ианцоз,
Ҳабнара алахьынҵа,
Ҳанаргәаҟуаз, иара анҭахоз...
Ҳхы ҳамеигӡа ҳаназгылаз,
Ҳанҭагылаз абзара-аԥсра...
Иагьеиқәхеит ҳабнара,
Умч ала уара,
Ех, сҳәынҭқар,
Закәытә разҟыз исымаз...
Убысҟан сара.
Закәытә бжьыз исхаз.
Закәытә шәақәааз
Иаԥысҵоз ҳабнара азыҳәан...
Ҳазегьы ҳаҟан,
Убысҟан ҳныҳәаны.
Абжьас
Нас иҟалазеи, узыргәамҵуеи уара?
Аҟармаҵыс
Аԥсра, ақәӡаара, ахҵәара...
Иауам сыламыс исымҳәар...
Умҩахҟьеит сҳәынҭқар...
Аҽны шьыбжьон,
Ҳшыбзаз ҳаушьит...
Абжьас
Инагӡала уажәа,
Сузыӡырҩуеит, Аҟармаҵыс...
Аҟармаҵыс
Иҟамзи ианаҳҳәоз,
Уара уныс.
Уанҟәышыз, уаныӷәӷәаз,
Уанаҳхылаԥшуаз ҳара.
Ҳабнара ахьаа анухьааз,
Уанаԥсаз аҳра.
Зегьы еиҟараны,
Рлахьынҵа аншаз,
Зегьы ианаадыруаз,
Ҳазусҭаз-ҳзеиуаз...
Уажә зегь еуужьит,
Иааргәаԥхо ҟарҵоит.
Аҟәыши-агаӡеи,
Ҳаԥыкаҿы еицчоит...
Абгахәыҷқәа акәыршан иуртәеит
Рӷьажәҩан иувагылаз,
Гәрамгарҭас иҟауҵеит.
Абжьас
Иҳәала, Аҟармаҵыс, иҳәала...
Аҟармаҵыс
Ҳәара ҳагума,
Лыҵшәа ыҟам акәымзар, аҳәынҭқар.
Иахьа, шьҭахь ҳашцо ҳамбар,
Ҳҭахар ҟалоит зынӡа...
Иаҳцәеиԥхьыттеит ҳҵакыра,
Зны еидукылаз ибаӷьаӡа,
Ушалагаз узымцеит уцқьаӡа...
Абжьас
Аҟармаҵыс,
Уаланагалацәеит хараӡа,
Ишакәым умҵәыжәҩақәа уҟьеит,
Исгәамԥхо ажәақәа уҳәеит.
Аҟармаҵыс
«Иқәӡааит ҳабнара
Еимырҵәеит, иргеит», – ҳәа
Алым аҿаԥхьа
Абас умҳәалоз...
«Ҳанеидымгыла ҳҭахеит», – ҳәа
Ҳгәы рхаҵо убжьы мгалоз...
Саргьы иуасҳәоит,
Акыр зымчу аҳәынҭқар.
Иахьатәи ҳагәҭынчра,
Мышкы илаӷырӡхоит...
Ахы мацара азхәыцра,
Ҳашьҭамҭа ҭанархоит...
Ҳзықәгәыӷуаз амҩахҟьара иаҿуп.
Ҳара иаҳмыхәаӡо,
Амҩақәа ирнуп.
Ирыхшазгьы атәым бнахьы,
Икыдуп рхы...
Ирхашҭит рыламыс, рдоуҳа,
Ирхашҭит шьҭамҭала изтәу
Ирхашҭит ҳабнара аҭоурых...
Уара уоуп рыхьӡ,
Асиа ианызх...
Уара уоуп ҳабна,
Ахьӡ-аԥша ахызх...
Ара Аҟармаҵарақәа, ашәа
Атәым бжьыла ирҳәоит.
Аӡыцәақәа, атәым
Кәашарала икәашоит!
Абжьас
Иазхоит!
Мыцхәы уҳәацәеит
Сааӡаҩ, Аҟармаҵыс...
Саанызкылақәо ыҟоуп акәымзар,
Саб иԥсаныс...
Иудыруеит ишысымҳәо,
Уара уныс.
Иуазҳәада, сыбнара,
Абгара иаҿуп ҳәа?
Иуазҳәада, ашәарах
Иқәҵны ицоит ҳәа?
Иуазҳәада, еиҳау-еиҵоуи
Нибарҵәоит ҳәа?
Иуҳәо зегьы мцуп.
Иахьа сыбнара,
Ашәҭра иаҿуп.
Иахьа еиӷьны,
Ҳанхо ҳҟамлац!
Аҟармаҵыс
Саргьы исҭахуп убри збарц.
Аха иабаҟоу ажәалоуп,
Аус ҳәа акгьы збом,
Ас аԥсҭазаара ҟалом...
Абжьас
Уаргьы-саргьы аус
Еицаауртә збом...
Аҟармаҵыс, уаазқәылаз,
Маҷк усгәаԥхом!..
Аҟармаҵыс
Иҵуазеи унылалан,
Иумбеижьҭеи ҳабнара.
Абри аҳаԥы уҭатәоуп
Уҽазырхио ақәылара.
Иуарҳәо зегь хоуҵоит,
Зыгәра уго уржьоит...
Узҭаху ԥхоуҵоит
Иуҵазкуа ҭынхас иҟауҵоит...
Абжьас
Уахь сымцаргьы ҟалоит,
Сыбнаҿ иҟоу аиаша,
Арахь исзааргоит.
Аҟармаҵыс
О, сҳәынҭқар,
Убарҭ уҭадырхоит!
Иумган рыгәра...
Урҭ, аҵарҭыша го,
Аиаша, «рыхьчоит...»
Абжьас
Иазхоит!... Зыгәра зго
Ирхумхын рцәа...
Аҟармаҵыс
Аҳәынҭқар, сылаумыжьын аҳәынҵәа,
Гәык ала сузыҟоуп, иаахҵәа.
Аиаша уасҳәоит,
Иугозар сыгәра...
Иугәаласыршәап уажәақәа,
Ҩажәа шықәса раԥхьа...
Илоуҳәаз Ажәеиԥшьаа рыԥҳа,
«О, шәарҭ зегьы
Гәык ала ишәасҳәоит,
Сыгәра жәга.
Ҟаҵа ыҟамкәан абарбарра
Ҳазҿыз, аҵыхәа ԥҵәеит.
Ҳабна алахьынҵа
Ҳазхәыцып ҳнатәаны.
Аки-аки еицҳауа,
Уажәшьҭа иҟалом.
Уи ҟазҵазгьы
Абнара асырбом...
Ишыжәбо ҳабна,
Лашьцарахеит, ҳаргьы
Ҳшыгыгшәыгқәаз ҳаанхеит...
Цәгьамзар бзиа ҳзымхәыцуа,
Абас ҳаилахеит.
Ари ахџыџ ақәтәара,
Аԥсам бхаҵкы.
Ҳабнара агәахьы,
Сцоит, сеимдалап,
Исарҳәо акәымкәа, сыблала
Сҩызцәа рразҟы збалап».
Нас, аҳәынҭқар,
Арҭ ажәақәа,
Угәалашәоит ҳәа сыҟоуп?..
Абжьас
Ааи, исгәалашәоит
Убас иагьыҟоуп.
Усҟан сгәы иҭаз насыгӡеит,
Ҳабнара иагыз зегь ҟасҵеит.
Аԥсшьаразгьы иҟами аамҭакы?
Аҟармаҵыс
Аҳәынҭқар ԥсшьара
Ақәымзароуп, ухаҵкы...
Иабаҟоу раԥхьатәи угәы еицҳара?
Хьаҵра уқәымкәа,
Уаӷацәа рҿагылара...
Ублақәа хты...
Мамзар ҳҭаурхоит...
Ҳақәхоит адәы ҟьантаз,
Зегьы ҳаахтны...
Ажәытәгьы ырӡны,
Аҿатәгьы ҳахьымӡо,
Иҟоумҵан, сҳәынҭқар
Ҳӡы ахьышьҭрахь
Игьыжьуеит иуҭаххар...
Абжьас
Узааҭгылазеи –
Иҳәала, Аҟармаҵыс.
Сузыӡырҩуеит сгәы иахәан,
Саб иԥсаныс!
Аҟармаҵыс
Избоит угәы ишамыхәогьы,
Сҳәынҭқар, ухаҵкы.
Издыруеит ишыхьанҭоу,
Сажәақәа рҵакы...
Издыруеит, аҳәынҭқар,
Иуҿагылоугьы шҭахауа.
Аха иҟоуп аламыс,
Ақьиара, ауаҩра...
Ахы аҵкыс
Аԥсадгьыл агәыбылра...
Абжьас
Иарбан ԥсадгьылу
Бзиа иубо уара?
Аҟармаҵыс
Иҭаурхаз ҳ-Аԥсадгьыл,
Амца зыцралан иаҿу абылра.
Абжьас
Ишәҭуа ҳ-Аԥсадгьыл уҳәарц уҭахызар?..
Аҟармаҵыс
Ишԥасҭаху уҿы
Хьыла иҭәызар...
Абзиарахь ҳгьыжьуазар,
Ихыҵуазар ҳабнараҿ
Ихылаз ашәшьы.
Иҵхәраа идәықәлозар,
Ҳӡыхьқәа иҭабаз.
Еиҭа рыԥсы ҭалозар,
Ҳаҵлақәа иҩаз.
Ааԥынра азаауазар,
Ҳабнара еиҭа,
Аԥхарра ҟалозар,
Ҳарҭ зегьы ҳагәҭа.
Ухьышьҭрахь угьежьуазар,
Ҳарҭ зегьы ҳхы.
Са сыла еиқәхозар,
Ҳабнара зегьы.
Кәырбанс раԥхьа,
Иамазааит схы!
Иудыруаз абри
Сазхиоуп есқьынгьы.
Абжьас
Аах, сгәы, сгәы,
Аҟармаҵыс уқәсырхоит агәы.
Аҟармаҵыс
Агәы сықәхан сыҟоуижьҭеи
Акыр ҵуеит ухаҵкы.
Абжьас
Иазхоит,
Еи, Абгахәыҷы!
Абгахәыҷы
(иааҩнаххны шьамхыла иқәчаразааны,
аҳәынҭқар аԥхьа иаагылоит)
Абар сахьыҟоу,
Сҳәынҭқар, ушьапаҿы!..
Абжьас
Сакәыхшоуп убри агәы хәыҷы,
Ажәеиԥшьаа имаҿоуп,
Саб аԥсы аныс, ҭыԥ бзиак
Шузысыԥшаауа,
Иааудырбалартә еиԥш уаҩҵас.
Амала уқәчаразаара,
Ҟауҵозар цас, о, ҳаӷеиҭа...
Абгахәыҷы
Ухьаақәа еиҟәржәааит,
Усҟан схы агәҭа.
Сыццышәхааит, саныӡааит,
Самбааит улакҭа!
Абжьас
Аҟармаҵыс –
Укәа иҭоу абӷьыц шьҭаҵа!
Аҟармаҵыс
О, мап,
Сҳәынҭқар, ихаҵа,
Сыбӷьыц аламала,
Ишьҭасҵом сара.
Уи уара исумҭеит,
Сымхрагь ухәҭам,
Ари хәмаргоума?
Абжьас
Иазхоит...
Ақәԥара иузаԥсам...
Уи абӷьыц
Рыкәа иҭамзароуп,
Ҳабнараз игәрагам...
Аҟармаҵыс
Сҳәынҭқар, мышкы-зны
Иудырп сзыԥсоу.
Аха иабаҟоу,
Уанӡа умҩахҟьоуп.
Абгахәыҷы
Исаҳауа закәызеи,
Хаас, блааҭых,
Аҳәынҭқар, узгылоузеи?
Уаҳәа ҭых,
Ахы хҵәатәуп Аҟармаҵыс.
Абжьас
Иахьынӡаҳҳәаз азхоит,
Уара уныс.
Абгахәыҷы,
Абӷьыц амх Аҟармаҵыс,
Абгахәыҷы
Еи, ахамаԥагьа...
Ишьҭаҵа убӷьыц...
Аҟармаҵыс
Наҟ усԥырҵ,
Шьамхыла агыларазы ииз...
Ианыӡааша шәышьҭамҭа
Иаснагь ишәииз...
Шәара шәаԥхьагьы,
Исоухьан абри абӷьыц.
Иҟалом ус,
Аламала исҭирц
Сабацәа ашәалеи,
Шьалеи идырҳаз...
Зны ахақәиҭреи,
Аԥсҭазаареи ҳзаазгаз...
Сҳәынҭқар, уҩашьеит.
Ҳара ҳашьҭамҭа,
Ифырхаҵоу ашәала иааӡоуп...
Ҳара ҳашьҭамҭа
Ҳабнараҿ еснагьгьы
Рыгәра гоуп.
Сеилымкаа уахьсызныҟәо,
Иусҭом гәыбӷан...
Уара уҩызцәа реилкааразы
Еснагьгьы укәадан.
Абжьас
Аҟармаҵыс,
Иқәысхуеит шәҵакы...
Аҟармаҵыс
Ҳҵакы ықәхуеижьҭеи
Акырҵуеит, ухаҵкы.
Ҳабӷа ԥуҵәахьеит,
Ҳаҭра ҳҭуцахьеит.
Ҳашәақәа ҳарҟәухит...
Ҳарҭ ҳцымхәрас,
Ахьажьқәа ахапа рҳәоит.
Алаҳәақәеи ауарбажәқәеи
Ажәҩан ртәуп.
Жәҩан зырԥшӡоз аԥсаатәқәа
Рымҵәыжәҩақәа рҟәыдуп.
Абжьас
Абгахәыҷы, Аҟармаҵыс
Аҵла гәаҩа иҭактәуп.
Еи, уа иҟада?
Иааиуеит алаҳәақәа ҩба.
Ижәга!..
Аҟармаҵыс рыман ицоит.
Абгахәыҷы
О, сҳәынҭқар ду,
Сыгәра га.
Ԥсахрак афҩы,
Саҳауеит ааигәа.
Угәуҽаныз сымш
Уажәы иҳамбеит,
Аҳәынҭқарцәа дуқәа,
Ҳабнаҿ иҭахахьеит.
Абжьас
Сарӷьажәҩа, сгәыраз,
Зыгәра гоу с-Бгахәыҷы.
Ишәырӷәӷәа абаа агәашәқәа,
Аҟарулцәа ықәшәыргыл ахәаҿы.
Сгәы ҭынчуп уахьсывагылоу,
Сыҵәҩан шьаҟа уара...
Абгахәыҷы
(инышьамхнышланы)
Наунагӡа, уара ушыбзоу,
Сара аԥсра... Сазыхиоуп, сҳәынҭқар...
Исыхьчода уара усмыхьчар.
Угәы рҭынч, уа узы сыҟоуп сара.
Абжьас
Сара сцеит ԥсшьара.
(Ицоит.)
Абгахәыҷы
Уи акы...
Убас, зегь шәкажьны,
Сшәыӷрагылар асаара...
Шәхы-шәгәы ахсыршәап,
Шәаҳәо шәҟасҵап аԥсра... .
Сабду ашьа, Кәапеила истап.
Мышкы зны абри
Ахџыџ аҿгьы стәап.
О, убысҟан,
Са соуп издырша,
Иҟоу шәзыниараны....
Шәҟәаҟәа ацәа ахысхып
Есымша шәырианы.
Шәыҳәсақәа шәыҵхны
Ауадалықь ҟасҵап.
Шәарҭ рхацәажәқәа,
Акәытқәа шәааӡалап.
Ҳаи, ҳаи, Абгахәыҷы,
Иархәа умаанақәа ухы,
Аҟаҿыҳәа уцҳартә,
Ухаԥыцқәа хы.
Аҳәынҭқар тәарҭа,
Ишурҭоу агәраганы.
Иугәамԥхаз уаӷрагыл
Умшәакәа игәаӷьны.
Аԥсҭазара шьапҿаршәроуп,
Каҳароуп, гылароуп, қәԥароуп.
Абгахәыҷы, ухы уахәа.
Иахьа иҟоу –
Хыи-ԥсиуп,
Иахьа иҟоу –
Ԥхьа цароуп.
(Ашәа аацәырнагоит.)
Сқьышә кәрыбзуп, сҵыхәа дууп,
Слымҳа кьацәуп, сӡара поуп.
Сыбла ҵаруп, сшьамхы сазгәдууп,
Сахьцалакгьы сара соуп.
Шьапҿаршә сыманшәалоуп,
Сыбз зхьысыз цеит ҵаҟа.
Исыхәҭам аҭыԥаҿ иахьа сгылоуп
Абгахәыҷы, уеиха ԥхьаҟа!
Алашара ыцәоит.
Абна. Ахьа  арч  Абжьасҳәын  қар абаҟа аҟаҵара иаҿуп. Абаҟа иалгарц акгьы агым.
Ахьаԥарч
Исзыҟаҵом,
Исылшом,
Исылшом
Мчыла сыздцалоу аус,
Сгәы ахым.
О, ҳазшаз ҳрыцҳашьа,
Закә аамҭоузеи ҳазҭашәа!
Ацқьара пату ақәымкәа,
Аҟаза инапы хәы ақәымкәа
Ҳарҭ зегьы ҳарганы ашәа.
Досу ирусым рнапы аркуп.
Арахь агәашәқәа зегь аркуп...
Зны сыԥсеиԥш избоз сҳәынҭқар,
Исзыҟаҵом убаҟа.
Сымхәыцыр, иахьа ахара
Шәахҵас адәы ҳнықәӡаауеит.
Ҳаҟаӡамзар аҵкьыс еиӷьми,
Агәырҩа шаха ахара.
Ех, иабаҟоу агәаҳәара,
Уара ишуҭаху аԥсҭазаара!
(Агәаҟ ашәаны.)
Сшәыҵашьыцуеит амҵәыжәҩақәа змоу,
Шәара ишәыздырам сгәырҩа заҟароу.
Ажәҩанаҿ ахақәиҭра ыҟоуп рҳәоит,
Ох, ажәҩанаҿ аԥсҭазаара сгәаԥхоит.
(Ажәҩанахьтә аԥсаатә рхор.)
Ажәҩан уеиламҳан, ҳратәрала иҭәуп
Икәадоу, арагь ԥсҭазаарала ишәиуп.
О, адгьылаҿ анхара ҳҭахуп ҳара,
Адгьылаҿ ами иахьахәҭоу аԥсра!
Ахьаԥарч
Аԥсыӡқәа шәхақәиҭра саҵашьыцуеит сара,
О, ахақәиҭраз исҭахуп аԥсра...
Шәыԥсҭазаара ссируп, аӡаҿы шәышьқьыруеит
Шәыҿиоит, ишәыцлоит, ишәызҳауеит!
(Аӡқәарҟынтәи аԥсыӡқәа рхор.)
Уҳаҵамшьыцын залымдарала ҳҭәуп,
Еиҳау азыҳәан, еиҵоу фатәуп.
Ҳԥаҭ-ԥаҭуа ҳақәԥсоуп аҟәара,
Ара имариоуп ҳара ҳаԥсра!
Ахьаԥарч
Еиҟарамроуп, лаҟәыроуп.
Зехьынџьара зегь зҿу,
Цҳа ҿаҟәароуп.
Аӡаҿы асса,
Аду иахәлапҟа ицоит,
Ажәҩанаҿ зымҵәыжәҩа кәадоу,
Иаразнак иҭахоит.
Аха адгьылаҿоуп,
Зынӡаск иахьеицәоу,
Ара ахшыҩгьы гәырҩоуп.
Аҳәынҵәа ухьнашьуеит,
Уаҵкьыс еицәоу.
Ахшыҩдара қьафуроуп,
Аамҭагагоуп, каҳԥроуп,
Агызмалреи аҟьашьреи
Ҳабнараҿ игәрагоуп.
Ох, исылшом, сааԥсеит.
Инықәсҵапишь схы.
(Ахаҳә инаваианы ицәоит.)
Иааиуеит Ақәыџьмеи, Абгаҳәыҷи, Аҳәеи.
Абгахәыҷы
Ох, ох, ох!
Шәахәаԥш, сҩызцәа,
Закәытә баҟоу
Иаиуз Абжьас.
Аӡара ҭӷәыцәаа,
Ахәда кылҳәа,
Диида, хаас...
(Ишыччо акьатеиах ԥҵәоит.)
Аҳәа
Узырччозеи, абгахәыҷы?
Укьатеиах ԥҵәартә еиԥш
Иубазеи абра?
Абгахәыҷы
Иҟалазеи сыччазар, Аҳәа!
Избан, изыӡзеи агәрагара?
Аҳәа
Агәрагара абаҟаз, уара
Абзиара збаша,
Ара уи ыӡижьҭеи акыр ҵуеит.
Ара зегь қьышәла
Анышә аажуеит.
Ақәыџьма
Сеимдеит, аха исымбеит,
Еи, уабацеи, Хьаԥарч акьаҳә.
Абгахәыҷы
Ицәазар акәхап,
Иаваиан ахаҳә.
Аҳәа
Абар иахьыцәоу,
Ашьапқәа акәа иҭаԥсаны.
Абгахәыҷы
Ицәам, аха икаршәуп иԥсны,
Ақәыџьма
Еи, Ахьаԥарч,
Ацәара иаамҭам,
Уҿых уласны...
Аҳәа
Имҿыхакәа,
Иҩаҵҟьара иҟоуп иԥырны.
Абгахәыҷы
Аҟәымыӷқәа сылалар ҳәа
Сшәоит акәымзар,
Алымҳа ианыскуан абыржәы.
Аҳәа
Уҿых, уҿых, уара шәи!
(Ирбылгьо иаанагоит.)
Ахьаԥарч
(ацәа иаалҵны)
Саҭашәымҵан шәхаҵкы,
Сааԥсара сыхьӡан,
Схы ахьнықәысҵаз,
Ацәа сагеит...
Ақәыџьма
Ахьаԥарч, уҳацхраа, ҳҭахеит.
Ҳақәнахуеит ҳазегь аҳәынҭқар,
Ашықәсиразы
Абаҟа ҟамлар.
Убри аҽны,
Сбаҟа сшәырба, аҳәеит.
Иуҳарбоит, ҳҳәынҭқар ҳәа
Ҳазегь ҳаҳәҳәеит.
Иҳаракӡаны иқәшәыргыл, аҳәеит.
Жәҩан аҟынӡа
Ҳҳәынҭқар ҳәа ҳаҳәҳәеит.
Ажәҩан ҵа амаӡам, аҳәеит.
Убри еиҳагьы еиӷьуп, ҳҳәеит.
Сабанӡашәҭаху? – ҳәа иҳәҳәеит.
Наунагӡа! – ҳәа ҳаҳәҳәеит.
Иуаҳама, Ахьаԥарч, митәеиқәаҵәа ҟалеит..
Ахьаԥарч
Акрагны ижәбома,
Ҳаҭыр зқәу, шәхаҵкы?
Аҳәа
Иагу агзааит, аха
Уара уццакы.
Абгахәыҷы
Ахьаԥарч,
Абжьас ахы сгәаԥхом.
Имаҷцәоуп...
Ахәамци ахахәдеи еиҟарам..
Ахьаԥарч
Изаҭахузеи
Абжьас идуу ахы?..
Абгахәыҷы
Иа, Ажәеиԥшьаа,
Шәышьҭахьҟа шәыҩ.
Еилагеит акьаҳә,
Иаҳәо шәмаҳаӡои?
Аҳәа
Ахьаԥарч нанамга,
Игылоу сумбаӡои?
Уҟаӡамшәа уҭасырхоит,
Анышә уқәыԥсан, анышә..
Ахьаԥарч
Анышәжра уажә иумбеит, Аҳәа,
Аха знык аиаша ҳәа.
Ухы ҩышьҭыхны,
Ажәҩан убахьоу?
Аҳәынҵәа илажьым,
Џьара акы уфахьоу?
Ақәыџьма
Аҟаза, уажәа уаԥшы.
Ихумҵан ужәҩан ашәшьы.
Ахьаԥарч
Шәынтә ихыларгьы,
Ажәҩан ашәшьы.
Сара издыруеит
Сышҭамхо уажәы...
Аҳәынҭқар абаҟа ҟазҵо,
Уи ианаҿу иршьӡом...
Аус аныҟоу нас ауп.
Нас ауп аблақәа анҭырхуа,
Ианхырҵәо анапқәа, ашьапқәа...
Аҭоурых адаҟьа иананырхуа,
Хьӡыс ианрауа «атәы»
Нас ауп Аԥсадгьыл ианалырцо,
Иԥсахҩызшәа, игәымхоу
Ахьӡ ахҵаны...
Атәым дгьылаҿ ианыршьуа,
Агәыԥжәа иарганы...
Аиаша зҳәо аҟаза
Абас ауп алахьынҵа...
Шәца, –
Шәгәы рҭынчны,
Шәҳәынҭқарраҿы шәыҽхәа.
Ҽхәарыла усгьы ҳаибаркуп ҳара.
Абаҟа ду узаҳчаԥеит,
Ҳҳәынҭқар ҳәа шәҳәа,
Уҳарӷьажәҩоуп,
Уҳаԥсҭазаароуп
Ҳәа шәҳәа...
Ухырхәа ушьҭалан, Аҳәа.
Ма уара, Абгахәыҷы,
Уианы Абжьас ашьапаҿы,
Ишьышьла, игәыӡла,
Угьангьаш ажәақәа рыла ижьала.
Ақәыџьма, ухаԥыцқәа хла...
Адунеи еимҵәатәыс ишәырҭеит...
Аамҭа шәара ишәтәуп...
Импылхеит ҳабнара,
Еигәыдҵо еимдырҟьоит...
Иақәшәа иақәымшәа,
Зегьы ршьапқәа рҟьоит.
Ақәыџьма
Уеилыскаауеит, Ахьаԥарч,
Уааԥсеит азакәхап
Изуҳәо абас.
Ухы мҩаԥугар уаҩҵас,
Аҳәынҭқар илыԥха унаҭап,
Ухьӡ-уԥша гап.
Аҳҭынраа уеихырхәап, ургәаԥхап.
Абжьас ахьӡ зху,
Аҳамҭа угәышԥы иадыркып.
Уахьнеилакгьы ашәқәа аатып.
Амала уааццакы,
Сыхьаԥарч, ухаҵкы.
Умш аабзиахааит,
Уаҳа ҳауԥырхагахом ҳара.
(Ицоит.)
Ахьаԥарч
Иабацеи Аҟармаҵарақәа?
Ашәак ма ирҳәар.
Иабацеи ашьабысҭақәа?
Ма абра иаакәашар.
Аҵар ааҷырҷырыр,
Рымҵәыжәҩақәа аарҟьар.
Иауазеи ԥшак асыр,
Иааҵысыр абыӷьқәа.
Адгьыл арԥсаҳәарц,
Аҿыланахар ақәа.
Рыԥштәы маарызи
Иҩеижьхаз ҳадәқәа.
Ех, башоуп,
Амыткәмаҳәара иаԥсам,
Сшаҿугьы аус иаԥсам,
Ҟазак иаҳасабала,
Исуалу насыгӡап.
Нас схы ахьынахо
Сықәҵны сцап.
(Абаҟа аҟаҵара иалагоит.)
Ажьа
Иҟалаз уаҳама,
Хьаԥарч сызкәыхшоу.
Жьажәлаа ықәҵны,
Ацара иаҿуп,
Бнагьы ыҟам
Ҳа ҳзыҳәан – дәгьы.
Иаҳҳәеит ҳәа,
Ас нҵәашьа убахьоу.
Ирыбаргәузеи ари мбакәа
Зхы нықәҵан иԥсхьоу.
Алымқәа рхаан,
Ҳаԥсҭазаара цәгьан,
Аха ҳазегь ҳажәҩа,
Леидыргылан ҳақәԥан,
Абжьас нахаҳаргылт,
Аха иҟалаз убоит.
Ишԥааури,
Ҳабнара иақәымзар,
Акәхап аҳәынҭқар,
Ианысымбаӡа с-Хьаԥарч ухабар.
Ухәы аазгеит,
Улбаа абрахь.
Ахьаԥарч
Иҭабуп, Ажьа,
Сылбаауеит уажәы.
Ахьажь
(харантә абжьы рго иааиуеит)
Иҟалаз шәаҳама?
Иҟалаз шәаҳама?
Аҟармаҵыс ԥсахҩзаарын,
Ҳәаанхыҵҟа ицарц
Агәы ишҭаз,
Икны иҭаркит,
Ианиеит уи иахәҭаз.
Ажьа
Ҿумҭын, Ахьажь,
Зҿы ашьа ҭашәыша.
Иахьаҵәҟьа иҳалӡаан
Анышәахь ицаша...
Мцымзар ҵабырг зымҳәо,
Изгода угәра.
Ахьажь
Абар алаҳәа...
Ԥырны иахьаауа.
Алаҳәа
(иааиуеит харантә ҿыҭуа)
Иҟалаз шәаҳама?
Иҟалаз шәаҳама?!
Зыгәра аагаз аҟармаҵыс
Ҳабӷа ԥнаҵәеит,
Аԥсаатә жәла
Ҳҿы ҳзеихымхуа ҳҟанаҵеит.
Ажьа
Сыгәра жәгомызт,
Абас ауп ишыҟоу...
Иҳаздырам ҳара
Бзиа ҳаныҟоу.
(Ҿыҭуа ицоит.)
Иҟалаз шәаҳама?
Иҟалаз шәаҳама?!
Алаҳәа
О, сылахь еиқәуп,
Сашьцәа, даараӡа,
Схәыцуеит, сеиҭахәыцуеит,
Инықәҵан шьардаӡа.
Икнаҳатәуп Аҟармаҵыс,
Мамзар, иаанхаз
Еицәоу ҟарҵоит...
О, Аҟармаҵыс!
(Ҿыҭуа ицоит.)
Иҟалаз шәаҳама,
Иҟалаз шәаҳама?!
Ахьаԥарч
Гәырҩала ишьу,
Иуцхраауа иумада...
(Ауарбажә ааиуеит алахь еиқәышьшьы.)
Иҟалаз иашоума Уарбажә?
(Ауарбажә аҵәуара иалагоит.)
Иҭахеит нас...
Ауарбажә
Ааи, иҭахеит!
(Аҿеихыхра ацәуадаҩны аарла абжьы арго ицоит.)
Иҟалаз шәаҳама?
Иҟалаз шәаҳама?!
Абгахәыҷы
(харантә абжьы рго иааиуеит)
Иҟалаз шәаҳама?
Иҟалаз шәаҳама?!
Еи, шәааӡырҩы:
Аҟармаҵыс аҳәынҭқар аҿы ицан,
Иаҿашәоз зегьы ақәнаҳәеит – рҳәеит,
Уҭыԥ ааныжь, аҳәеит – рҳәеит...
Ҳабна ықәухт, аҳәеит – рҳәеит...
Ухада акгьы уашьҭам, аҳәеит – рҳәеит.
Абжьас ишалшоз ихәааит – рҳәеит,
Аҟармаҵыс наган иҭаркт – рҳәеит
(Ҿыҭуа ицоит.)
Аҟармаҵыс
Иҟанаҵаз шәаҳама?
Аҟармаҵыс, аҳәынҭқар
Иақәыжьцәеит – рҳәеит.
Ажьа
Арҭ зегьы митә ҟалазшәа,
Аҳәҳәара изаҿу,
Аҳәынҭқар иацәнымхо акәӡам...
Аилаҩеиласра акралыргар рҭахуп.
Урҭ уажә иҳамбеит,
Ҳҩызцәа рыла ҳгәы хәуп.
Ашьабысҭа
(иаарыдыххылоит)
Иҟалаз шәаҳама,
Сҩызцәа қьиақәа?..
Аҽнышьыбжьон
Ишдырҟәыдыз ҳ-ҟармаҵыс амҵәыжәҩа.
Уаала, Ажьа,
Ираҳҳәап ҳаилызкаауа,
Шьала иаҳшьоу, гәыла иаҳгәу.
Аҟармаҵыс иазырҳәо шиашам...
Ажьа
Умш аабзиахааит, Хьаԥарч,
Ҳара ҳцеит.
Уаҵәынӡа срымшьыр,
Ухәы аазгоит.
(Ицоит.)
Ахьаԥарч
Ҳаи, ҳаи, усҵәҟьа,
Икашәмыжьын шәгәы...
Иавҵрангьы иҟоуп,
Ҳара ҳамра ахәы.
(Игоит Амшә абжьы.)
Ех, быҭәҳәыражә,
Уара узы зегьакоуп.
Агәаҟреи абзиареи
Еиԥшуп, кәашароуп.
Амшә
(иааиуеит бҟәыл дук кны)
Салам умаз Хьаԥарч-аҟаза!
Ахьаԥарч
Абзиара умаз, быҭәҳәыр!
Амшә
Ҳҳәынҭқар анышә иалиаан,
Азҳара иаҿуп.
Аха ари ҳәынҭқарым,
Ари ҳәынҵәоуп.
Хьаԥарч, иузаазгеит ацха,
Уҩаханы иужәырц.
Ахьаԥарч
Быҭәҳәыр, иуҭахума,
Ацха сауршьырц.
Амшә
Ажәеиԥшьаа имаҿоуп, ишаҟәам,
Бзиа избо Хьаԥарч умсит.
Абри ахазына зыжәхьеит,
Аха сымԥсит.
Аҳа, иаанкыл,
Абри абҟәыл...
(Иаршәуеит Ахьаԥарч ахь.)
Ахьаԥарч
(абҟәыл аарла иаанкыло)
Иазырӷьозар сгәы ихәу...
Уажәыҵәҟьа иусырбап иҭыркәкәаны.
(Иажәуеит.)
Быҭәҳәыр, узбоит уҩбаны,
Сыблахаҵ гьежьуеит,
Икәадахеит сшьамхы.
(Иажәуеит аҵыхәтәанынӡа.)
Мышә, ицәырга
Ашәа ахапа,
Еинҟьа ушьапажәқәа
Скәашар сҭахуп,
Сыхәда иахагьежьуа саб ихҭырԥа,
Сықәгьежьаап,
Сгәырҩа хәаҽтәуп.
Амшә
(ашәаны)
Шәас уара, шәас уара,
Хьаԥарч кәашауеит.
Ишәаз ала,
Аиаҵәахь ишуеит. .
Уқәгьежьаа, соуԥшәыл,
Хьаԥарч, ушьацәхыртәы...
Ахьаԥарч
(ашәаны иаацәырнагоит)
Уқәгьежьаа, быҭәҳәыражә,
Уҟазара сырба,
Убылгьа, укәымпыл,
Хҵыркьакьа ҟаҵа,
Зегьакоуп уагоит,
Усгьы ахца.
Шәас уара, шәас уара,
Икәашоит быҭәҳәыр!
Иауам ҳа ҳзыҳәан,
Ҳнаҳәыр-ҳааҳәыр,
Ишьҭых, быҭәҳәырыжә,
Абар ажьаҳәа,
Иԥыхааса исзышьҭаҵа,
Абри абаҟа.
Ахьаԥарчи Амшәи абаҟа иасуа иԥҽны
икарыжьуеит.
Алашара ыцәоит.
Абжьас-аҳәынҭқар адкыларҭа азал ҭбаа ду. Абгахәыҷы, Абжьас ахьыцәоу ауадаҿы икылԥшуа игылоуп.
Абгахәыҷы
Макьана ицәоуп,
Абжьас хҭыԥшшажә.
Еиқәнархо џьнашьоит иамоу ахыԥша.
Схы иасырхәап
Угәҭынчра,
Сҳәахьа насыгӡап.
Шәеиҿасыжьып шәызынтәык,
Шәыхәцә еибасыркып.
Ҳабнара иаакәыршан,
Амца асыркып.
Хгарҭа шәмоуа,
Шәеибажәжәап атәқәа.
Алаӷәым рыҵаҵаны
Иԥызжәап убаҟақәа,
Уҵысхып уахьыржуа,
Адгьыл еиҟарастәып,
Анкьатәи ухьӡ-уԥша ԥхасҭастәып..
Абна уаӷаны уҟасҵап,
Бжьасаа шәышьҭамҭа сырхәашап,
Абар иҿыхеит,
Ԥсышьацәгьа зауша,
Сара сшыбзоу, схаҵкы ицаша...
Ҳеи, ҳабнара ашәа ашәырҳәа,
Аҳәынҭқар ҿыхеит,
Шәыбжьыхаа нашәырҳа.
(Игоит абна ашәа.)
«Зегьы раҵкьыс иҟәышу,
Зегь раҵкьыс иԥшӡаӡоу...
Зегь раҵкьыс имшу,
Зегь раҵкьыс иӷәӷәаӡоу...»
(Абна ашәа амелодиа аҽақәыршәаны,
Абгахәыҷгьы иаҳәоит, аха ажәақәа ԥсахны.)
Ихшыҩдоу зегь раҵкьыс,
Иԥшӡам зегь раҵкьыс,
Имшым зегь раҵкьыс,
Иӷәӷәам зегь раҵкьыс...
Абжьас
(иааиуеит ахы ҭаҳәҳәаны)
О, схы схыҵны ацара иаҿуп,
Сыбӷа ԥҵәоуп,
Сыбжьы хәаҽуп.
(Ашьапқәа ахџыџ инықәҵаны, аҽеиҵыхны
инатәоит.)
Нас сгәыраз, с-Бгахәыҷы,
Иҭыршәшәа ахшыҩ иҭоу
Ух хәыҷы.
Ҳусқәа шԥаҟоу иахьа?
Абгахәыҷы
Ԥхьаҟа ацара иаҿуп ҩаԥхьа,
Зегь ргәы наӡоуп, рхы наӡоуп.
Ҳусқәа зегьы,
Еиқәшәшәа иҟаҵоуп,
Акрыҟазар згәы намӡо....
Аҿы зкыша рацәаӡоуп...
Ҳара иҳадгылоу
Ыҟоуп, шаҟаҩ уҭаху.
Абжьас
Згәы намӡо
Рыӡбахә сумырҳан...
Урҭ ԥсҭазаара дышәмырбан.
Исыдскыларан
Иҟоузеи иахьа?
Абгахәыҷы
Ацаатәылантәи
Иаҳзаауеит асас.
Абжьас
Аамҭа мгакәан,
Аԥыларазы шәыҽшәырхиа...
Уи чынс иамоузеи, Абгахәыҷы?
Абгахәыҷы
Еинралуп, сҳәынҭқар ухаҵкы,.
Абжьас
Сырмаҭәа иқәышәҵа
Уи еиҳау ачын.
Абгахәыҷы, уҽумырчын,
Убас аҭахуп.
Ахышьҭыхра, аҽыҳаракра,
Иаснагь имаҭәахәуп. Уаҳа?
Абгахәыҷы
Хьаԥарчаа ааирц рҭахуп,
Жьажәлаа адәахьы иузыԥшуп.
Жәамшуп иахьа абар,
Ҟармаҵараа ирҭахуижьҭеи урбар.
Абжьас
Асса-мысса раха
Сымам зынӡа...
Абгахәыҷы, сырмаҭәа,
Ирласны исышәҵа.
Абгахәыҷы
Еи, амаҵуцәа,
Абжьас-аҳәынҭқар
Армаҭәа шәырхиа...
Аинрал чын аҵкьыс еиҳау, аинралиссимус
Ықәҵаны, иаажәга.
Абжьас
Абгахәыҷы,
Сызхәышәтәуа иаҳәозеи?
Иҟалома изжәыр?
Абгахәыҷы
Иҟалом.
Абжьас
Избан, изысҿыҵышәхуа сҿаҵахәы?
Абгахәыҷы
Угәабзиара иазеицәоуп, сынцәахәы.
Ианужәлак, иаразнак уеилаԥсоит,
Уцәҳа-шҳауеит, иуҿашәо уҳәоит.
Аакьыскьа ами бҟәылла ахы уанас,
Бнадуаа рҳәынҭқар.
Ажәра ами убри зыхҟьаз?
Абжьас
Уи иақәшәеит иахәҭаз,
Иадырында сасра ишысҭаз,
Абгахәыҷы
Сҳәынҭқар, иудыруоу,
Убри азы шаҟа ҳшәаз...
Шаҟа уал ҳахәда иқәлаз...
Шаҟа иҳазтәаз!
Аибашьра ахьыҟамлаз
Ажәеиԥшьаа иџьшьоуп.
Убри инахҟьан, иахьагьы
Дареи-ҳареи ҳаиӷацәоуп.
Абжьас
Ҳаиӷацәамкәан, сыц ыҵырхып,
Иҟалааит аибашьра аҭаххар.
Зегьы збылуеит
Иахьа, иаасҭаххар.
Абгахәыҷы, сырмаҭәа
Сзааг уласны!
Абгахәыҷы
(аганахь)
Узбааит уахьықәу уԥсны,
Уажәыҵәҟьа, сҳәынҭқар, сԥырны
Иаазгоит,
Еи, Абжьас армаҭәа!..
(Ицоит.)
Абжьас
Убас...
Мчуп иҟоу...
Исҭаххеит, иҟалеит,
Изҭахымхаз — цеит.
Еи, снапаҵаҟа иҟоу шәара,
Шәцәа иалаз ашәара.
Абгахәыҷы, уласы,
Мамзар, иҭысхуеит уԥсы!
Абгахәыҷы
Сҳәынҭқар, иааит аамҭа,
Аилатәарахь иузыԥшуп...
Ирласны Аҟармаҵыс
Аус ӡбатәуп.
Нас, иԥхьактәуп, иҵәахтәуп...
Мамзар, атәым ираҳар ҟалоит,
Урҭ аҵәы ҳахаҵаны,
Иҟам-ианым рҳәалоит...
Иԥшӡам иара уара узгьы.
Абжьас
Ах, ҳусқәа
Шԥабжьухи, Аҟармаҵыс.
Ишысшьуаз ирыцҳамшьа
Саб иԥсаныс.
Угәы ишԥаанагои, с-Бгахәыҷы?
Абгахәыҷы
Мап, сҳәынҭқар ухаҵкы,
Уи акнаҳара ус имариам...
Адунеи Аҟармаҵарақәа ус ируам,
Ахьӡ-аԥша кыр ицахьеит,
Ахьӡ-аԥшала кырынтә еиқәхахьеит.
Ҳтәыла иалҳцап,
Ҽа бнарак ахь инхааит...
Абжьас
Ах, уаргьы-саргьхааит..
Ҳагьшԥеиҩызцәаз зны...
Са сзы ушԥаҟаз уразны,
Баша ухы ҭаурхеит,
Ацәгьа ухнахын,
Абзиа умбеит.
Ақәыџьма уаԥхьа!
Абгахәыҷы
Уажәыҵәҟьа.
(Ицоит. Абжьас, агәышԥы ҭганы
илеиҩеиуеит.)
Абгахәыҷы
(армаҭәа аман иааиуеит)
Ара сыҟоуп ухаҵкы.
Абжьас
Уааццакы,
Абгахәыҷы, уааццакы.
Абгахәыҷы
(армаҭәа ашәҵо)
Оҳ, Оҳ, Оҳ...
Сҳәынҭқар ухаҵкы...
Абыржәеиԥш уеинааланы,
Усымбац бзанҵы.
Иахьа уажәраанӡагьы
Ужәҩа изықәмыз абри ачын...
Ҳапҟатәуп зегьы,
Иҳахҟьо аҷын...
Абжьас
Сара исмырҳәакәа
Акыржәдырхуама шәара?
Абгахәыҷы
Шаҟантә сгәы иҭашәахьааз,
Сҳәынҭқар, аинралра,
Акыр ушеиҳахахьаз.
Абжьас
Уара заҵәык уоуп,
Згәы еилгоу с-Бгахәыҷы.
(Рҵасла аныҟәара иалагоит.)
Акы-ҩба,
Акы-ҩба,
Арӷьарахь,
Армарахь...
Ушьҭахьҟа...
(Иалашыҩкны.)
Акы-ҩба...
Ақәыџьма
О, избо закәызеи, сҳәынҭқар...
Усзымдырыр ҟаларын
Аҽаџьара узбар.
Абжьас
Шәабаҟоу уара, избаӡом шәхабар?!
Ақәыџьма
Аусқәа ҳарҿуп,
Акыр зымчу, сҳәынҭқар...
Абжьас
Ирҳәо иуаҳауазеи
Ҳнапаҵаҟа иҟоу?
Ақәыџьма
Ахьҭакра ҟалеит – рҳәеит,
Аибацәымӷра ҟалеит – рҳәеит,
Аибаҭира ҟалеит – рҳәеит,
Аиҵашьыцра ҟалеит – рҳәеит,
Аӷьычрақәа ҟалеит – рҳәеит,
Ҳаимырҵәеит, ҳарҭиит – рҳәеит,
Ҳабна ду ықәрхит – рҳәеит.
Абжьас
Иазхоит, уҿы ашьа ҭашәит – рҳәеит,
Ақәыџьмақәа урылӡааит – рҳәеит.
Ирдыруа зегьы рҳәома – рҳәеит,
Зегьы ирҭахугьы ҟалома – рҳәеит.
Ахьҭакра ҟалазар, ршьапқәа рҟьааит,
Аибацәымӷра ҟалазар – уи ԥхашьароуп,
Аиҵашьыцра ҟалазар – уи лаҟәыроуп,
Аӷьычра акәзар – бӷаԥҵәароуп.
Ҳабнара шазҳаз рымбазар, идырбатәуп.
Шьаҿак инахымԥакәа,
Сара исҳәо ҟаҵалатәуп.
Ахақәиҭра рысҭан,
Ҳахьӡ бааԥсны идыргеит,
Ақәыџьма адәныҟатәи аусқәа
Унапы ишану ухашҭит ҳәа сыҟоуп.
Ақәыџьма
О, мап, сҳәынҭқар...
Адәныҟатәи аусқәа
Даара иманшәалоуп.
Адунеи абнақәа зегь
Ишаҳҭаху ҳрылоуп.
Ҳазҭахымгьы шәа-ӡыӡо,
Ихырхәоит ҳҿаԥхьа.
Агәылшьап хаҭарнакс измоу,
Мратәыла абнақәеи аӡмахқәеи,
Реидҵараз иаанашьҭыз уаԥхьа.
Ацхыраара раҳҭеит,
Егьырҭ иҳадгылаз...
Цхала-хәшала иҳарчеит,
Рызхара анырфа, ҳаишьцәоуп, рҳәеит.
Абжьас
Абгахәыҷы!
Абгахәы  ы ааиуеит.
Уаԥхьа Аҳәа!
Ақәыџьма, уца!
А  ә ы  ьма цоит, иааиуеит Аҳәа.
Аҳәа
Сузыӡырҩуеит сҳәынҭқар.
Абжьас
Иуқәнамгои, улкажьны усыпҟар.
Аҳәа
Ҳаи, исыхьзеи, супҟартә еиԥш,
Сҳәынҭқар сызкәыхшоу!
Абжьас
Иубандаз узеиԥшроу,
Уқьышә иахатата аҳәынҵәа,
Агәам уаганы,
Убӷаԥҵәагаха уҳалоуп.
Ухы уааҩахан, ажәҩан,
Зныкгьы иумбац.
Угыгцәа умыргылан, Аҳәа,
Ишԥаҟоу ҳусқәа иҳәа?..
Аҳәа
Акыр зымчу, сҳәынҭқар,
Ҳазшаз иҳанеишьеит,
Қьышәла адгьыл ажра,
Аӡмах аҭагәыгәра,
Иахьааҳақәшәаз аиара.
Аиаша сҳәоит:
Гыгшәыги, ԥсаатәи,
Шәарахи зегьы,
Рхы-ргәы ахшәеит,
Агәра ргом акгьы!
Иаажьеит, иаажьеит,
Аха Амцгьы нҵәеит.
Мыцҳәарала ҳабнара,
Шаҳзеиқәмырхоз агәра згеит.
Абжьас
Исаҳауазеи, шәарҭ шәеилагеит,
Сабду иԥсаныс,
Аҳәа, ишсылшо
Абыржәы санус,
Убӷа ԥысҵәоит
Иумыхәо зынӡа...
Аҳәа
Сақәыршәа, сҳәынҭқар, исыхәҭоу.
Аха исҳәеит аиаша,
Сгәы иҭоу.
Абжьас
Уеимдсыржәжәап ақәыџьмақәа удыркны,
Ишьҭаҵа абӷьыц
Укәа иҭоу.
Аҳәа
Усҭ, сахьҵәуаӡом абар,
Ишәымаз иахьышәҭаху ижәга...
Амала, сҳәынҭқар, сыгәра га,
Ҳабла шааԥшуаз ҳҭахеит,
Атәым бнақәа ҳашрышьҭаз,
Ҳара ҳтәыла ҳацәцеит.
Абжьас
Уажәраанӡа уабаҟаз,
Ианубоз ҳашҭахоз...
Ари ашәқәа аркызма,
Уааины иумҳәоз...
Аҳәа
Ҳәара ҳагым,
Ҟаҵа ыҟам акәымзар,
Сҳәынҭқар, ухаҵкы.
Мап сара макьана,
Исшәысҵом аҵкы...
Унапала исымх,
Абри абӷьыц,
Сара суԥырҵуеит ҳәа
Ухы иалшәом ахәыц.
Амала уаԥхьаҟа
Маҷк унахәыц...
Иуҭахымзар, сҳәынҭқар,
Хьӡыда уԥсыр.
Абжьас
Угаӡара уаҭасҵом,
Уахьцалакгьы уҳәоуп.
Сара исҳәаз ажәа ажәоуп.
Умаҵура ухала ишьҭаҵа,
Иԥсуа рнышәынҭрақәа жны...
Сыбла уҽаумырбан, Усԥырҵ наҟ, уца.
Аҳәа
Уагьҳәаны, арахьгьы
Аԥсҭазаара умамкәа,
Ухы ыҟамкәа,
Ушьапы ыҟамкәа,
Анышә жрада,
Заанаҭ умамкәа...
Ибзиоуп, сҳәынҭқар,
Наӡаӡа абзиараз ҳәа
Уаҳәан сцоит.
(Ицоит.)
Абжьас
Абгахәыҷы, уццакы.
Абгахәыҷы
Ара сыҟоуп ухаҵкы..
Абжьас
Иҭахароуп Аҳәа.
Уи шыҟаҵатәу,
Уажә иумбеит уара.
Абгахәыҷы
(какан цырак аацәырго)
Ааигәа инкасыршәит,
Иафеит, иԥсит.
Убыс шакәхо,
Сҳәынҭқар умсит.
Аҳәаҵәҟьа, о, сызшаз,
Сацәыхьча џьаҳаным.
Абни афыҩгараҵәҟьа
Умҩа ианым...
Нас, иҟоума аиашара,
Ақьиара – агәрагара?
Ҳаи, саб иԥсаныс
Ушысмышьҭуа хара.
Абжьас
Амшә уаԥхьа, Абгахәыҷы.
Абгахәыҷы
Уажәыҵәҟьа ухаҵкы.
(Ицоит.)
Абжьас
Агаӡа инапала,
Амаҭ аҿы ркуеит.
Ажәеиԥшьаа рымчала
Сусқәа еиқәшәауеит.
Иааиуеит Амшә.
Аа, быҭәҳәыражә,
Уааины сшьапы уагәӡы...
Узгылоузеи уццакы...
Амшә
Ижәны сыҟоуп,
Сыбла цқьа иабом...
Аха избо агәра сызгом.
Ужәҩа иқәу ачын
Узҭада, сҳәынҭқар?
Абжьас
Исызҭада шԥа?
Шәара!..
Амшә
Ҳара?..
Исгәалашәом,
Ажәеиԥшьаа рныс.
Абжьас
Уара еснагь ижәны уҟоуп,
Иугәаламшәозаргьы ҟалоит...
Аха ари ачын,
Сара исгәаԥхоит...
Уаргьы аинралра усҭоит,
Сымшә – сбыҭәҳәыр...
Иҵегь уеиҳастәуеит,
Иҵегьы уааӡырҩыр.
Амшә
Хьӡи-ԥшеи
Агымзааит аҳәынҭқар,
Усырԥхашьом ухаҵкы,
Ажәра сҭанамырхар.
Абжьас
Еҳ, сбыҭәҳәыр қамса,
Ажәра саргьы
Бзиа избоит,
Арыжәтә анызбо,
Схы еилагоит.
Аха изжәыр,
Аҳәса рахь сеихоит.
Алмаа рҭыԥҳа
Сгәы ахшәеит,
Иажәит, насгьы,
Абз цәгьахеит.
Ԥҳәысс уажәшьҭа,
Иқәыԥшу аагатәуп,
Бгахәыҷаа рҭыԥҳа,
Сеиҽырбар сҭахуп.
Угәы ишԥаанаго, сбыҭәҳәыр?
Амшә
Еиӷьымзи абри смаҳакәан сыԥсыр.
Уеилагама, сҳәынҭқар,
Акыр иаҳзаԥсоу?!
Бжьасаа шәшьацқьа
Уҟьашьуама бгахәыҷы ааганы.
Убла ҭухуама ушыбзоу.
Уи аҳҭынра ишԥаҩноуҵо
Агәра ганы.
Ԥшәымеи тәыми
Еимдырххахьоу хцәыркәкәы,
Иақәнагом, ихаҵа, Абри аҳаԥы.
Абжьас
Сеилоумган Амшә,
Сшьапхыц аласырԥоит угәышԥы.
Ишԥадукылеи уи ажәа акаҳԥы,
Сбыҭәҳәыр қамсажә,
Уахьысыгӡом угәыхәтәы,
Иумҳәар иудыруа, аиаша аахтны.
Амшә
Аҳәынҭқар,
Издыруа зегь сҳәар,
Уеилагар ҳәа сшәоит.
Абжьас
Иҳәа, акгьы сыхьрым,
Сгәы сырӷәӷәоит.
Амшә
Ҳабнара аҳәынҭқар, уара аду,
Смаҳәуп ҳәа ушԥазнеиуеи
Уабхәа ҵыхәа ду...
Абни ацәарӡга,
Гызмалрыла зыԥсы ҭәу,
Ухы шԥадукылеи, Атәқәа иртәу.
Сҳәынҭқар, иузымдырӡои,
Бгахәыҷаа рҭыԥҳа,
Хынтә хаҵа ишцахьоу...
Иахьнанагаз иамаабыкәа,
Аҭыҩрахь ишаахьоу.
Тәым Бгалаџк,
Зны сасра иаҳҭаз
Зхы бааԥсны имҩаԥызгаз.
Аҭакра зыхәҭаз.
Абжьас
Нас изҭашәымкзеи,
Изсашәымҳәазеи сара?
Амшә
Иаҳҭаауа сасра,
Шәаламкьысын ҳәа,
Ҳауҳәахьеит уара.
Ах, уи иақәшәандаз аԥсра...
Бгахәыҷаа рҭыԥҳа,
Ахы иҭарԥаны,
Ҳабнара илан.
Қьаф уны,
Хьӡы-ԥша ҳәа
Ак ахымкәан,
Ицеит икәырбзаны.
Ухы унапаҿы
Иааг, сҳәынҭқар.
Ҳабӷа ԥумҵәан
Аҽнышьыбжьон.
Абжьас
Быҭәҳәыр уҳаламзар,
Сара сыԥсы сшьон.
Сара исаҭәам
Ажәақәа уҳәоит.
Ҳаи, ҳазшаз иныс,
Иахьа уҭасырхоит.
Амшә
Иуҭаху сызу,
Унапы сануп,
Аха бгахәыҷаа рышьҭамҭа
Уҽаумырҟьашьын, ухаҵкы.
Урҭ рышьҭала ҳдәықәлар,
Иҳашәнаҵоит аҵкы.
Абжьас
Иазхоит,
Исоуҳәаз ажәа сазхәыцп,
Асас аԥыларазы уҽырхиа,
Бжьасааи мышәааи
Ықәргыл аҟарул.
Абна илоу аҵабыҵасса,
Амҩаду аҿы еизааит,
Рыбжьы рдуны зегь ҳәҳәалааит.
Амарџьа, хаҳәи-мҿыхәи
Акы иакны ишәымун.
Иудыруазеи ҳазҭахым,
Иҟанаҵар иакәым.
Сбыҭәҳәыр, аусахь уццакы,
Хьаас иҟаумҵан акы.
Ҳаҟанаҵ ҳаҟаз,
Ҳаныҟам, уеизгьы
Зегь ирҭаху ҳзыҟамҵеит хәа,
Ҳхы хиҵәом аӡәгьы.
Еи, Абгахәыҷы!
Абгахәыҷы
(иааиуеит)
Ара сыҟоуп, ухаҵкы.
Абжьас
Амшә аинрал чын азырхиа,
Ацәамаҭәа ӡахы, иарганы аххьа!
Абгахәыҷы
Нагӡара ақәзааит Амшә,
Ҳар аԥхьагыла аинрал.
Амшә
(аганахь)
Сҭашәыргыларц шәашьҭоуп ркәал!
Иҭабуп, сҳәынҭқар,
Сыбнара аҿаԥхьа,
Исыду ауал,
Схы самеигӡа инасыгӡоит.
(Ицоит.)
Абжьас
Быҭәҳәыражә исанаҳәаз,
Уаҳама, с-Бгахәыҷы?
Абгахәыҷы
Иқәыхтәуп уи ахәҵәы.
Цхафара иахьцо
Здыруеит, уанӡа сцаны,
Инсыжьуеит асаранџьқәа
Ашҳам рыхьшьны.
Ихаззала ишкажьу
Убап иԥсны.
Абжьас
Инагӡа угәы иҭоукыз уласны.
Аха уаангылишь,
Шәҭыԥҳа лыӡбахә насырҳаи?
Абгахәыҷы
Аԥшӡара икны
Иагоит иара, анцәа иныс.
Ес сабша инкылан агәаҵәа,
Лаб уаныҳәоит.
Сыблала избеит.
О, сҳәынҭқар,
Бгахәыҷаа ургәаԥхеит.
Ҳҳәынҭқар-ҳамаҳә ҳәа
Ҳҳәо ҳаргьы.
Сабхәараа дуқәа ҳәа
Уҳәо уаргьы,
Ҳнапы еикәыршаны,
Ҳанхарц ҳҭахуп.
Ҳҭыԥҳацәа иреиӷьу,
Уара улҭахуп.
Рыԥҳа деихрарҵарц,
Кәты зықь дырхиахьеит.
Абар лсахьеи
Лнап шәҟәи узаазгеит.
Абжьас
Убжьы рдуны
Уаԥхьа, Абгахәыҷы.
Абгахәыҷы
(иаԥхьоит)
«Сымш, сыҵых, сылашара,
Сшьақар-камфеҭ, сыхаара!..
Сыбла ҭыԥха, сгәазырҳага,
Сҳәынҭқар ду уара нага,
Бзиа узбеит ишԥазури,
Иҟасҵарызеи, сабацари.
Саныцәоу сыԥхыӡ уалоуп...
Санааԥшуа сыбла ухгылоуп...
Сыԥсы усҭоит иуҭахызар...
Ишԥасҭаху уара сутәызар.
Угәы ҟасҵап иҟаҵатәызар,
Ухы сшьышьып – ишьышьтәызар.
Убзиабара ҳәаа амам.
Абжьас
Сгәы ҿыркааит арҭ ажәақәа,.
Исымандаз амҵәыжәҩақәа.
Бышҟа сԥыруан са сыхаара.
Баасгәыҵаҳәҳәан, сыԥсҭазаараз,
Стәазаауан сыԥсаанӡа.
Сыбгахәыҷы, – о, шаанӡа
Сыԥҳәыс цыркьы, наҟ иқәга.
Иҵәахы џьара иахьзымаауа.
Иацҵа изыхьчо – иахылаԥшуа.
Абра ирмаҳааит, амарџьақәа,
Мамзар, ихаршалан рабџьарқәа.
Иҳажәлоит, ҵҟьароуп ирдырӡо,
Цәгьаршроуп лымаа ирылаӡо.
Абгахәыҷы
Уи снапы ианҵа,
Угәы иҭоу зегьы
Насыгӡоит, ихаҵа.
Ҳәаа нхыҵҟа
Ԥсшьара дцеит ҳәа
Хьӡыс иҟаҵаны,
Дган дҭаскуеит
Дахьызҭымҵуа аҳаԥаҟны..
Дыԥсаанӡа, уа
Дыҟазааит дытҟәаны.
Нас ҳабнара,
Лыԥсахызшәа ҟаҵаны,
Даҽа ҳәынҭқарк
Диццазшәа лыхҵаны,
Лышьҭамҭа ҳарӡып убра...
Уи нахыс ухы
Уақәиҭхоит уара.
Абжьас
Уааи, угәыдскыларц
Сҭахуп, с-Бгахәыҷы.
Гәык ала ушыҟоу
Збоит, с-Бгахәыҷы.
Уаԥхьа Алаҳәа,
Сарӷьажәҩа, с-Бгахәыҷы.
Сыԥсҭазаара, сыԥсҟы,
Кыр зылшо, с-Бгахәыҷы.
Сакәыхшоуп абри угәы хәыҷы.
Абгахәыҷы
Сҳәынҭқар, иԥсыша сара,
Уара ушыбзоу...
Уара узыҳәан ами
Сыԥсы зҭоу. Сархәа ухы,
Уара сутәуп...
Иаҳԥырхагоу зегьы
Ҳармеигӡа ишьаҟьатәуп.
Еи, ашәқәа аашәырты,
Аӡбарҭахь инеиуеит аҳәынҭқар...
Абжьас цоит.
Уи ҩба!
Сусқәа маншәалахо
Ицоит лабҿаба...
Алашара ыцәоит.
Аӡбарҭа. Азалаҿы А  ә ы  ьма, Абгала , Ахьа  арч, Алаҳәа, Ажьа, Ахьажь, Ашьабыс  а, Ауарбажә рызынтәыкгьы хаз-хазы игылоуп. Инеидгыланы игәаӷьны акгьы рзеибыҳәом. Рыгәра еибагом. Изҭиуа рыздырам. Абжьас ааира иазыԥшуп, рычҳара хыжжны иҟоуп.
Абгахәыҷы
(иааиуеит, ахы дуны ибо)
Ачҳара шәымаз шәхаҵкы.
Уажәыҵәҟьа иааиуеит,
Абжьас аҳәынҭқар
Ахьажь
Кыр зымчу, крыздыруа Абгахәыҷы,
Иҟалома зҵаарак,
Аҭак саҳар?
Абгахәыҷы
Азҵаарақәа уашьҭан.
Уажәы Аҟармаҵыс
Аус ӡбатәуп.
Амала ижәдыруаз,
Аиаша ҳәатәуп.
Аҳәынҭқар дуӡӡа,
Убас аҭахуп.
Алак-ҩакра
Ҟамлароуп, аҳәеит...
Алак-ҩакра
Ҟазҵазгьы ҭахеит.
Зегьы ирымоуп аҿҳәара,
Шәааԥшы, ҳааиуеит,
Уажәыҵәҟьа ҳара...
(Ицоит.)
Ашьабысҭа
Сгәы сыхьуеит, Ахьаԥарч,
Иахьа митәык ҟалоит.
Аҟармаҵыс ари ишзалымҵуа
Агәра згоит.
Ахьаԥарч
Ачҳара умаз, Ашьабысҭа,
Аԥара аҭахым.
Ҳгәы иҭоу аиаша ҳҳәап,
Уи ҵәахтәым.
Ақәыџьма
Улахь зеиқәузеи, Ажьа?
Указыжьда ас уеиқәжьа.
Уҿаԥшылара сгәаԥхом.
Ажьа
Иахьа аҳауа цқьа исызхом,
Сгәы еиҟарам, сааԥсеит.
Бгалаџаа ҳшырцәыбналоз,
Ҳшьапқәа ҵҟьеит.
Ақәыџьма
Ишԥаҟаҳҵари,
Шәыԥсҭазаара убас иршеит.
Алаҳәа
Ауарбажә, угәы иҭоузеи уара?
Аҟармаҵыс аус усгьы иӡбоуп...
Ухы уааиҷаҳа,
Иумыхьааит гаӡарак...
Ауарбажә
Сгәы ааԥуҵәеит
Абри уарак.
Алаҳәа
Аҟармаҵыс аԥсаатәқәа
Ҳабӷа ԥнаҵәеит.
Ҳабжьы ныҭганы,
Ҳзымцәажәо ҳҟанаҵеит.
Ауарбажә
Ҳабӷа ԥызҵәаз
Здыруеит, аха исҳәар...
Иҟалоит суарбажә хы ҭахар.
Алаҳәа
Уара ахшыҩазы
Иаснагь укәадан...
Сара сҩашьеит,
Баша угәраган...
Ухы ҭаурхоит
Уаҳа акагьы...
Абгалаџ
Салам умаз,
Ажьа кәараҵа,
Узбалар сҭахуп есқьынгьы.
Ажьа
Узбаланда ҳәа сыҟоуп саргьы,
Ушԥаҟоу умҳәо,
Бгалаџ ҵыхәа кәры?
Абгалаџ
Хар сымаӡам,
Ирыгхеит акәымзар сшьамхқәа.
Сгәы бзиоуп,
Аха ахьча илақәа
Ҭыԥ сырҭом,
Исышьҭоуп икәараҵо,
Шаҟа ихәарҭамзеи,
Уанрымоу уԥхаҵо.
Ажьа
Скьатеиах ԥуҵәоит,
Бгалаџ шьамх кәада,
Иухашҭма уара ухаҭа,
Сҿырҟьаса усышьҭоуп,
Џьарак суртәом...
Уара иухҟьаны,
Ԥсҭазаара збом...
Абгалаџ
Ишԥазури, сызхара ҟалом,
Крысфарами, сыԥсы ҭоуп,
Ҳарҭ зегьы ҳаинызҟьо
Убри акрыфара ауп.
Абгахәыҷы
Шәҭыԥқәа аанышәкыл,
Аҳәынҭқар аауеит.
Иҩнажәгал Аҟармаҵыс.
Аҟармаҵыс рыманы иааиуеит. Иааиуеит Абжьас, ар маҭәала еилаҳәоуп.
Агәалаҟара бзиа амоуп. Рызынтәыкгьы ршьапы иқәгылан, Абжьасаҳәынҭқар азы иаԥҵоу агимн рҳәоит:
«Ҳабна ду зырлашо,
Иҳазгәакьоу ҳҳәынҭқар дуӡӡа...
Иҟоузеи иулымшо,
Иҳагымхаша ҳара наӡаӡа!..»
Абжьас
Абгахәыҷы, изыԥсахымзеи ари ашәа?
Изыԥсахымзеи уи иагәылоу ажәа?
Иҿыцны ижәҩы,
Сара исызкны...
Иҵегь абжьы шьҭыхны,
Иҵегь иҳаракны.
Абгахәыҷы
Ажәақәа хиоуп, аха
Ашәа зыҩуа ыҟам...
Аҟармаҵарақәа мап ркит.
Иаҳзыҩуам, – рҳәеит, – ҳазлаҟам...
Аҳәынҭқар азы ашәа
Аԥаҳҵом, рҳәеит,
Ашәа ацымхәрас,
Амыткәма ҳҳәауеит, рҳәеит.
Абжьас
Иазхоит, Абгахәыҷы,
Уҿы ашьа ҭашәит, рҳәеит.
Ҳаиасып аусахь...
Иабаҟоу Аҟармаҵыс?
Даба снаҿашәырԥшишь!
Иахоу збароуп ԥсыс,
Ушԥагылоу уҿаббаӡа,
Ушьамхнышгыла саԥхьа,
Уара агаӡа.
Уааины абраҵәҟьа,
Сшьапы уагәӡы.
Уматанеи,
Иухарақәоу ҳәа.
Абгахәыҷы, иабаҟоу Аҳәа?
Амшә збаӡом.
Еи, Ақәыџьма, уҳәҳәа...
Ааигәа иҟазар,
Аҿахәы аҳәааит.
Уажәшьҭа шәхаҵкы,
Ҳаиасып аусахь...
Ажәа амоуп Алаҳәа.
Алаҳәа
Хышә шықәса схыҵуеит,
Дадраа, шәхаҵкы.
Аха ари аҩыза ахьымӡӷ,
Еиҭахьымӡӷ сымбацт,
Ҳарԥхашьеит Аҟармаҵыс,
Иланарҟәит ҳҵакы...
Уажә ирҳәо аҩыза,
Ҳа ҳзы ирҳәо смаҳацт.
Иухьзеи, ҳашәаҳәаҩ,
Уеилагама абааԥсы?
Избан, угәы зҳахшәаз?
Изуцәымӷхаз уԥсы?!
Уҳәынҭқарраз шәахаак,
Уаҳа иумҳәеит.
Абзиарақәа иҳамоу,
Акымзарак умбеит.
Умҩахҟьеит, уԥсахҩуп
Акгьы уаҭахым.
Сақәиҭызар, убаҩгьы
Ҳара ҳҿы ижтәым
Аиаша абла
Нҭыҵҟьаан иҳәатәуп.
Сыгәра жәга, шәхаҵкы,
Аҟармаҵыс кнаҳан ишьтәуп.
Абжьас
Абгахәыҷы, арахь ирҳәо ҩлатәуп...
Уаҳа?
Ахьажь
Сара...
Сымҵәыжәҩақәа сырҩахоит,
Сақәшаҳаҭуп Аҟармаҵыс аԥсра.
(Итәоит.)
Ахьаԥарч
Ажәа сыҭ аҳәынҭқар.
Абжьас
Аа, с-Хьаԥарч ҟаза,
Сузыӡырҩуеит иҳәа.
Ахьаԥарч
Сгәы сыхьуеит,
Сҳәынҭқар, изӡаӡом,
Сгәы иҭоу сҳәоит.
Ара аҟазаара иақәым пату,
Ара ацқьара аҳәынҵәа аҿшьуп,
Ара ацқьа заанаҵ ишьуп,
Ара аҟәыш наскьацоуп хара,
Ара ахшыҩдара иауеит аҳра.
Ишҳамоугьы ара зус ӡбатәу,
Ҳаҿуп зус ӡбатәым
Рус аӡбара, сҳәынҭқар.
Аҟармаҵыс иашоуп,
Ашәа ахьҳәатәым иазҳәом,
Ирҽхәатәым азырҽхәом.
Аамҭа сымам, сҳәынҭқар,
Убаҟа ҟаҵара сцоит,
Саҭашәымҵан, шәхаҵкы,
Ара схы мыцхәны избоит.
(Ицоит.)
Абжьас
Ауарбажә, ухы уқәыжь
Узтәоузеи уа?
Ауарбажә
Исҭахым
Аҟармаҵыс аҭакра.
Алаҳәа
Еи, уеилагама уара.
Ахьажь
Иқәҵазар акәын ухы хҵәа,
Уабанӡацо ихысыҟәшәап,
Уԥацәа рыҭра.
Абжьас
Ахьажь даара усгәаԥхоит,
Алаҳәа, сыхьӡала
Ахьажь ҳамҭа дук аҭ,
Иҳараку ҭыԥкгьы азгәаҭ.
Ахьажь
Иубома, Ауарбажә, ҳшыҟоу ҳарҭ,
Ахшыҩ умам, ахшыҩ,
Ауарбажә
«Ахшыҩ сымоуп,
Акыр зымчу ухаҵкы,
Аха абӷа сымам,
Абӷа зегь рыцкы.
Бӷада иуҳәо иауам аҵакы.
Бӷада аԥсҭазаара,
Иушәнаҵоит – аҵкы».
Ари Аҟармаҵыс ажәақәа роуп.
Уара узыҳәан иқәԥоз,
Иуарӷьажәҩаз, иуашьаз.
О, издыруеит,
Аҳәынҭқар ду,
Абас узыԥшьаз,
Срыцҳашьа, уара
Ажәеиԥшьаа, ҳазшаз.
Зегь еилаҩынтит,
Бгахәыҷаа ҳарфеит.
Аиашара ацҳа
Аҽнышьыбжьон ирҿакәеит.
Абжьас
О, сгәы ҿнакааит, сгәы.
Абгахәыҷы
(абжьас алымҳаҿ)
Угәы ԥумжәан, сҳәынҭқар,
Арҭ са снапы ианҵа.
Сыгәра га, исҳәо хаҵа,
Иқәызгоит, исҷышәуеит рлахьынҵа..
Абжьас
Сшьабысҭа ԥшӡа уара?
Ашьабысҭа
Акыр зымчу, сҳәынҭқар,
Ҩажәа шықәса рышьҭахь зны,
Ҳабнараз ақәԥара ҳанаҿыз,
Ҳанеицҭакыз аԥсра ҳазԥшны,
Иугәаласыршәап исоуҳәаз ажәақәа....
Абжьас
Уҿы еихагәа!..
Ашьабысҭа
Сҳәынҭқар,
Уажәақәа еиҭа угәаласыршәар сҭахуп.
Аҟармаҵыс ҳаиқәнархарц
Ажәеиԥшьаа рахь ианцоз,
Абас ауҳәеит – зыгәра угоз.
«Умҩа маншәалахааит,
Амарџьа угәуҽаныз.
Ҳарҭ зегь ҳанҵәаргьы акгьоурым,
Убжьы агымхааит
Ҳабнара зылахь еиқәу!»
Иабаҟоу ари абжьы уажәы?
Иабаҟоу, аа?.. Абар иахьтәоу.
Ҳашәаҳәаҩ дуӡӡа
Ахәда хҽны.
Исзыжәу саргьы исыхәҭоу.
Аҟармаҵыс алахьынҵа,
Слахьынҵазар сҭахуп.
Абгахәыҷы
Уаргьы ухәҭа ҵәахуп.
Абжьас
Уаҳа?..
Ақәыџьма
Ишыжәбо еиԥш, сара
Макьана схы стәуп,
Сҳәынҭқар ухаҵкы,
Уара иуҳәо,
Закәануп ҳара ҳзы.
Ажьа
Сҳәынҭқар,
Суҳәоит умыццакын.
Имааиц ҳҩызцәа ҳаарзыԥшып,
Иааркьаҿны акәымкәан
Хара ҳаԥшып.
Абжьас
Уара иахьынӡауҭаху унаԥшла,
Уашьҭаз аиаша ԥшаала,
Сара стәы ҟасҵалоит,
Абыржәы сышцац сцалоит...
Аҟармаҵыс,
Аҵыхәтәантәи ажәа умоуп.
Аҟармаҵыс
Сҳәынҭқар, иудыруаз,
Сҵәуо саԥылом аԥсра.
Иуҭаху сызу,
Уаԥхьа сахьгылоу сара.
Уареи сареи
Ҳаиқәԥах ҳанҿаҳәаз...
Алым ахаан ҳантҟәаз,
Сажәақәа еиҭасҳәоит,
Абар иахьагьы...
«Сара ашәақәа исҳәо
Имԥсуа иртәуп,
Зыхьӡ камшәо...
Аамҭала иҟоу ракәым,
Зхы мацара иашьҭоу,
Мыцхә зҳәо,
Арахь амаҷ ҟазҵо
Ианакәызаалакгьы пату сызрықәым!»
Аԥсҭазаара ахьыҟоу ауп,
Ашәа ахьырҳәо, сҳәынҭқар.
Абжьас
Иазхоуп!
Абгахәыҷы, уаԥхьа
Аҟармаҵыс ашьауаӷа.
Абгахәыҷы
Актәи:
Ԥсраҽнынӡа иҭакызааит
Аҟармаҵыс абахҭа.
Игәаҟааит, имлакааит,
Иакааит ахьҭа.
Иаԥнаҵаз ашәақәа,
Еизганы ибылтәуп.
Иаху ахьӡ-аԥша,
Наҟ иҵәаӷәатәуп.
Аҩбатәи:
Аҟармаҵыс ашьҭамҭа
Рҭыԥ иахганы,
Ашәаԥыџьаԥ ахьыҟам
Асакараҿ иганы,
Иншәырха рымҵәыжәҩақәа рҟәыдны,
Ихәазо иқәзааит даӷьҵас адәы.
Ахԥатәи:
Ашәак аԥызҵаз ашьаԥхыцқәа хшәырҟәыдаа,
Уи ашәа зҳәаз
Аҿы абз ҭшәырҟәыдаа.
Рҵеира, рдоуҳала
Ирааӡар шәымун,
Рҵас ала икәашаз
Ихышәыҵәҵәа ршьапқәа.
Ишәырбга рҵас ала
Иҟаҵоу рыҭрақәа.
Амла иагозаргьы
Кәыбрык амаха дышәмыркын.
Аԥсра иаҿызар, еиқәышәымкын.
Убас аҭахуп.
Аҟармаҵар рхы рзышьҭымхуа.
Ҳабнараҿ ихәаҽтәуп.
Ашьабысҭа
Ҳнапала ҳашәа ҭаҳархеит,
Иҿаҳҳәеит ҳаԥсҭазаара,
Ҳаидызкылоз абзиабара
Аӡахәақәа ԥҵәеит.
Хшыҩла ишәеиҳаз,
Заанаҵы иншәырҵәеит.
Аҳәынҭқар, сыхиоуп
Саргьы аԥсразы.
Иуԥырхагоу ҳауԥырга,
Уусқәа ԥхьа ицаразы.
Уазҵаа иувагылоу
Абгахәыҷы,
Уи ахшыҩ дуқәа ҭоуп ахы,
Уара узы.
Абжьас
Еи, Абгахәыҷы.
Иудысҵоит абарҭ ҳаӷацәа,
Рыбз рҿы иҭаркыртә иҟаҵа.
Аҟармаҵыс шәлабак ахҟьаны,
Аԥсадгьыл аӷа ҳәа
Агәышԥы ианҵаны,
Ҳабна илоу зегьы ирбартәы,
Аҵла иадҿашәҳәал уаҵәы.
Ачҳара шәымаз,
Шәҿы иҭашәо шәымҳәан.
Асас дахь ҳҭаауеит,
Иахьа абан.
Алаҳәа, ԥсаатә жәла
Рымҵәыжәҩақәа рҟьалааит,
Иахьынӡарылшо
Иҟыжуа иҳәҳәалааит.
Ахьажьқәа ашәа рҳәалааит,
Ауарбажәқәа ықәԥрааны
Амахәқәа рҿы икәашалааит.
Ақәыџьма, агыгшәыгқәа,
Амҩақәа рҿы иргыл,
Рыбжьы рдуны иуулааит.
Аӷьараҳәа ҳшыҟоу,
Агәра дшәырга.
Ашьабысҭа еиқәхарц
Уҭахызар уԥсы,
Шьхатәылаҟа уласы.
Шәарах ԥшӡа лбаага,
Бгахәыҷы, бгахәыҷаа
Сыкәша-мыкәша иргыл,
Шәышьҭамҭа сарԥшӡароуп,
Адру ҳәан шәгыл.
Иабацеи быҭәҳәыражә?
Амшә
(ахәаабжь гоит)
Аҳәынҭқар, аҳәынҭқар!
(Иааиуеит.)
Аҳәа ҭахеит
Сыбла ишабоз.
Амҩа ианыршәлаз
Каканк иахьнацҳаз, иагеит.
Абгахәыҷы
Ҳаи, сыԥсындаз
Абри смаҳакәа...
Ҳаи, сшьапқәа
Сыҵаԥыҵәҵәандаз.
Ҳаи, быжьрабыжьҵәа
Сныҵапҟа сцандаз.
Аҳәа хазына
Ҭахеит, захьӡузеи...
Уажәшьҭарнахыс
Саргьы, аԥсҭазаара зысҭахузеи.
Аԥсахра-аԥсахра,
Сҳәынҭқар, ухаҵкы!..
Иааҳакәыршан аԥсахра,
Афҩы гоит,
Ара, схы мацара
Агәра згоит,
Егьырҭ зегьы...
Амшә
Ажәа заҵәык аарла
Иаҳәеит, ухаҵкы,
Нас иара уаҵәҟьа,
Еиҵнахт ашьапы.
Абжьас
Ажәас иаҳәазеи ианԥсуаз?
Амшә
«Ҵыхәа ду» заҵәык
Ауп иаҳәаӡаз.
Аԥсахра сҳәынҭқар,
Аҵла гәаҩақәагь
Ашҳам рыҭшьын.
Абжьас
Ԥсахрыла иҭәит
Сыбна зегьы.
Изгом шәыгәра
Шәарҭ аӡәгьы.
Исывагылоу,
Сҭархара шәаҿуп.
Сусқәа еилашәхәарц
Сымҩақәа куп.
Аха башоуп,
Сара стәы иакуеит.
Иаасԥырхагахо,
Ашьацҳәа шәасыркуеит.
Наҟ шәысԥырцқьа зегьы...
О, сгәы сыхьит, сгәы!
Абгахәыҷы
О, сшьа, о, сыԥсы,
Акы сеигӡом уара узы...
Наҟ шәықәҵ
Шәхы ҳашәмырбан!
Сҳәынҭқар, абарҭ
Рыгәра умган.
Сшьа сылзхуада,
Уи сеигӡом сара.
Сыла иамбароуп
Аҳәынҭқар аԥсра!
Аилаҩынтра.
Алашара ыцәоит.
Цәҳәыра ҭыԥк аҿы. Адәы агәҭа ҵла заҵәык гылоуп. Хьымӡӷы здырго здырҳәало аҵла. Абна илоу гыгшәыги, ԥсаатәи, ԥстәи зегьы абра иҟоуп. Урҭ рылахь еиқәуп, рхы рыкәаҽ игылоуп.
Абгахәыҷы
(иааиуеит ишаҟь-шаҟьо.
Зегьы ирылсны игәанаҭоит)
Шәхы шьҭышәх,
Шәгылашьа сгәаԥхом.
Агәырӷьара шәҿықәны,
Шәхышәҿқәа збом.
Шәыҟазшьа, аҳәынҭқар
Иагәамԥхар ҟалоит.
Ус ҟазҵаз Аҟармаҵыс еиԥш,
Абри аҵла ашьапаҿы,
Хымԥада, иҿаҳәатәхоит.
(Абжьы ҩеиҵыхны.)
Аҳәынҭқар аауеит,
Аҳәынҭқар, ашәа шәҳәа!
Акгьы абжьы амыргеит.
Рызынтәыкгьы рхы рыкәаҽ игылоуп.
Шәжьы сымазар
Исфон, абыржәы.
Шәыжәҩан ихысҵап
Ихымҵуа ашәшьы.
Абжьас
(изыхьчо ацны иааиуеит)
Абгахәыҷы,
Избан, рылахь зеиқәу стәқәа?
Изымшәаҳәозеи изымкәашозеи,
Сара саныриааиуа саӷацәа?
Абгахәыҷы
Ашәа рҳәарц рҭахым ухаҵкы.
Урҿаԥши, ишыҟоу
Рхы-рҿқәа.
Иудыруеи иангәаалак
Иҟарҵо атәқәа.
Абжьас
Иаажәг Аҟармаҵыс.
Абгахәыҷы
Шәӡырҩы, шәӡырҩы, шәӡырҩы...
Ҳҳәынҭқарра зыԥсахыз Аҟармаҵыс,
Хынтә иакәыршан
Абри адәы,
Хьымӡӷ здырго
Аҵла иадҿашәҳәал.
Аҟармаҵыс «аҳәынҭқарра зыԥсахыз» ҳәа агәы иадкнаҳаланы, хынтә адәы иакәршаны, аҵла ашьапы иадҿарҳәалоит.
Абжьас
Шьамхыла ишәыргыл Аҟармаҵыс.
Абгахәыҷы
Шьамхыла угыл, ҟармаҵыс.
Аҟармаҵыс мчыла шьамхыла идыргылан.
Абжьас
Ахы иақәԥышәыҵәҵәа
Абри слаба.
Аҟармаҵыс алаба ақәԥырҵәҵәоит. Убри аамҭазы шәҭшьыҵәрак аҟармаҵыс аԥхьа инкаҳауеит.
Абжьас
Ари змааноузеи,
Иқәышәца зегьы?!
Абгахәыҷы
Адәаҿы иааншәмыжьын акгьы.
(Мчыла иқәырцоит зегьы. Аҳәынҭқар, нас уи ахьчацәа ашәҭ иаӷраԥало ицоит.)
Абгахәыҷы
Нас ишԥоубо, Аҟармаҵыс,
Исылшоз ак угсмырхеит,
Саб иԥсы аныс.
(Ашәҭ инаӷраԥалан ицоит.)
Икыдхаҽа идәықәлоит ақәа. Хынтә алашара ыцәоит, хынтә иакуеит. Уи иаанагоит, хаха-хымш Аҟармаҵыс ақәа ахәдхаҽо, ахьымӡӷтә ҵла ашьапы ишадҿаҳәалахо.)
Асас аԥыларазы иԥшны игылоуп Абжьас хадас измоу шәарахи, гыгшәыги, ԥсаатәи зегьы. Амшә ар аман иааганы ҟарулра иқәнаргылоит.
Амшә
Акы-ҩба,
Акы-аба,
Шәаангыл! Арӷьарахь.
Агәҭахьы шәыҽшәыриаша!
(Абжьас ашҟа.)
Ҳаҭыр зқәу, ҳабнара ахада,
Асас аԥыларазы
Ҳар ду хиоуп.
Абжьас
Хьӡи-ԥшеи шәымазааит,
Ҳабна ду ар!
Ар
Абзиара умаз. Аҳәынҭқар.
Абжьас
Быҭәҳәыр,
Ар ргәалаҟара шԥаҟоу умҳәои?
Амшә
Аҟармаҵыс аҭакра
Ирыхнахит рхы,
Акырынтәгьы ирымфеит
Ираҳҭаз рхәы.
Абжьас
Угәуҽаныз амарџьа,
Асасцәа ак анрыхь...
Амшә
Еилкаауп, аҳәынҭқар,
Изҭахыда аҭыӡшәа.
Аха сшәоит, ҳар ргәынамӡара
Ҽеимхар ҳәаны алыҵшәа.
Абжьас
Абгахәыҷы,
Ҳар рыҩныҵҟа
Агәынамӡара ҵасит,
Урҭ еилазхәо анумԥшаа,
Иудыруаз усшьит.
Абгахәыҷы
Угәы рҭынч, сҳәынҭқар,
Уи сара исанажь.
Исҵәахып, изжып,
Исхәаҽып, исшьып.
Абжьас
Сарӷьажәҩа, с-Бгахәыҷы,
Шаҟа қьиара
Анызбаалоузеи ухы-уҿы.
Амшә
Асасцәа аауеит,
Аҳәынҭқар, ухаҵкы.
Абжьас
Сҩызцәа, арахь шәааццакы,
Зегьы шәхы шьҭыхны ишәкы!
Амузыка. Иаацәырҵуеит Асас , аԥхәыси амҩаԥгаҩцәеи ацны.
Бзиала уаабеит,
Акыр иаԥсоу, акыр зымчу,
Иаснагь гәыкала сыззыԥшу!
Асас
Абзиара шәзыҟалааит
Убнареи уареи,
Зыхьӡ хара инаҩсхьоу, Абжьас,
Узбап ҳәа сыҟамызт абас.
Салам шәымоуп,
Аҳәынҭқар иарӷьажәҩоу зегьы.
Сареи сҩызцәеи
Гәык-ԥсыкала ҳашәзааит.
Ҳамҩақәа еиԥылалааит
Абас есқьынгьы!
Игоит абыкь абжьы. Асаси Абжьаси рышҟа ашьапқәа кыдҟьо, аҳәа
дук кны ар рхада Мышә аҿаанахоит. Асаси Абжьаси рҽыриашаны
иаагылоит.
Амшә
Ҳаҭыр зқәу ҳасас,
Хьӡи-ԥшеи змоу ҳар
Уԥыларазы ихиоуп.
Асас
0, Абжьас, избоит,
Ур даара иӷәӷәоуп.
(Нас, ар ирхыкәшаны ирылаԥшуа аҿынанахоит.)
Абжьас
Ҳаҭыр зқәу, ҳасас,
Ҳаҭыр зқәу аҳкәажә,
Урҭ ирыцу шәхаҵкы!
Шәара шәааира аҵакы
Даара идуӡӡоуп,
Ирацәоуп аҳәатәы,
Насгьы ирацәоуп аутәы.
Уаԥшәымаз, сыбнара
Унылалан иба.
Уахәаԥш ҳаԥсҭазаара,
Ҳшынхо лабҿаба.
Уара узыҳәан, зехьынџьара
Амҩақәа аатуп.
Абзиараз уааилааит,
Абас есқьынгьы.
Хьӡи-ԥшеи амазааит
Ҳаиҩызара шәаргьы ҳаргьы!
(Еиҭа ҵыхәаԥҵәара змам абжьқәа.)
Асас
Акыр иаԥсоу,
Абжьас, ухаҵкы,
Ҳаҭыр зқәу аԥшәмацәа зегьы.
Сара сааит убнараҿ гәыкала
Ҳаиҩызара иҵегь иӷәӷәахарц.
Ҳаидгылар уареи сареи,
Ишахәҭоу рӷьажәҩала,
Иалшом ҳҳәаақәа бгарц.
Ҳаицәажәап, ҳаилибакаар
Хәарҭа ду ҟалоит.
Сара сганахь ус шакәхо,
Сымҩашьо агәра усыргоит.
Ҵыхәаԥҵәара змам абжьқәа.
Абжьас
Абгахәыҷы, изеиԥшроузеи амҩа,
Ҳазлацо аҳҭынрахьы?
Абгахәыҷы
Ихьымҩоуп, сҳәынҭқар, ихьы!
Иаҳа ибеиоу
Абнақәа арбауа,
Иаҳа ибеиоу
Аҳаԥқәа ирҭаԥшуа,
Шәарах жьыла ирчауа
Иҳаман ҳцоит.
Аҳҭынраҿы инеиаанӡа
Ахы еилагоит.
Уажә иҳамбеит асасцәа
Рымҩаԥгашьа, ухаҵкы.
Иаҳзымдыруа ҳаҟоума
Акада даҽакы.
Асасцәа арахь шәаарых.
Амҩа ақәлара
Иаамҭоуп уажәшьҭа.
Аҳкәажә бнапы насыркы
Амшә, уааццакы.
Амшә
Ар, шәаазыӡырҩы, сыбжьы,
Шәыҽшәыриаша! Арӷьарахь...
Шәышиашо шәдәықәла:
Акы, ҩба, хԥа...
Амузыка. Ар асасцәеи аԥшәмацәеи раԥхьа ииасны ицоит. Зехьынџьара игоит абжьқәа: «Нагӡара ақәзааит Абжьас!» «Хьӡи-ԥшеи амазааит? Асас!»
Алашара ыцәоит.
Абжьас амшира аԥылара. Инеиҵыху ачара. Абжьас ахаҿы итәоуп.
Аибаркыра «Шьараҭын» икәашоит.
Ажьа
(Абгахәыҷы шьапҿаршә иазнауз аҟынтә иахькаҳаз иҩаҵҟьаны)
Ааит, уара сгәы зфахьоу,
Уабиԥс унага-ааган...
Зцәа ԥҽу, зыфҩы гахьоу,
Соушәыжь, ҳаилгароуп уаха,
Иабаҟоу ара ишьҭаз сеиха?!
Амшә
Абгахәыҷы шәыргәында, уеиха!..
(Атамадара аҭыԥ аҟынтә.)
Иҟалазеи уара, уа?
Абгахәыҷы
Акымзарак ҟамлеит,
Мышә ухаҵкы.
Ажьа иалсит арыжәтә,
Нас иааццакы,
Исықәнамгоз ажәақәак аҳәеит.
Шәаҳаҭыр аҟынтә
Исычҳаит, акагь сымҳәеит.
Амшә
Ацәаԥҽыгақәа,
Наҟ шәнаскьа...
Атәымуаа рҿаԥхьа
Маҷк шәыԥхашьа.
Абжьас
Саргьы исышәҭ ажәа уажәы..
Иахьатәи сгәырӷьара
Аҳаҭыр аҟынтә.
Аџьабаа ду збахьоу акырынтә
Схаҭарнакцәа, аҳамҭақәа
Рысҭарц сҭахуп.
Еи, Абгахәыҷы, уаԥхьа!
Абгахәыҷы
(агәҭахьы иааскьаны)
Амшә – ҳар ду рхада,
Иаснагь еилго згәаҭа,
Аџьабаа аҳаҭыр аҟынтә
Иаҭазааит шьхымзак
Са сҟынтә!
Анапеинҟьарақәа.
Ҳахьажь – ҳашәаҳәаҩ. ду,
Абжьы хаа зхоу...
Иахьыцқьоу, насгьы иахьыгәрагоу,
Ашәа бзиақәа ахьаԥнаҵахьоу
Аҳаҭыр аҟынтә,
Иахҵазааит ахьӡ ҳарак,
«Ҳабнара ашәаҳәаҩ, ҟаза» – хәа.
Сшәыҳәоит, шәнапқәа еинышәҟьа
«Ура» ҳәа!
Анапеинҟьарақәа.
Абгахәыҷы, о саҭамыз,
Уара уаԥхьа, сҳәынҭқар,
Схазы сара исҳәар,
Иԥшӡам, иԥхашьароуп.
Абжьас
Шәхаҵкы Абгахәыҷы бӷоуп,
Иахьарнахыс сарӷьажәҩа ауп.
Иҟәышуп, иӷәӷәоуп, иԥшӡоуп.
Ажьа
Иубома, Ақәыџьма,
Ҵыхәа ду ҳавсны иахьцо.
Ақәыџьма
Иабоит азыҳәан,
Абжьас шгаӡоу.
Ашьабысҭа
(ахазы)
Ажәеиԥшьаа мап ҳцәикит,
Ҩнуҵҟалеи дәныҟалеи,
Зегь рыла ҳабӷа ԥҵәоуп.
Ара, аԥшәмацәагь
Асасцәагь рҳәцәоуп.
Абгахәыҷы
Уаҵәы иааҳартуеит
Абжьас абаҟа.
Уахь шәҳазнеирц
Ҳшәыҳәоит, шәхаҵкы.
Шәарҭ аҵабыҵасса,
Шәыццакы.
Абна шәылалан ирашәҳә зегьы,
Еизааит иагымкәа акгьы,
Аҳәынҭқар агәырӷәӷәара
Ҳгәырӷьароуп ҳаргьы.
(Ашәаны.)
«Уда ҳазҵәуом, уда ҳзыччом,
Уда ҳгәы раҳаҭны ҳзыцәом.
Ҳабна бноума уара уда,
Усҟан ҳақәхон хыда-гәыда.
Сҳәынҭқар-соуԥшәыл, сылашара,
Уацгәырӷьала ес-шара,
Уҟаз абас уԥшӡаӡа!»
(Аганахь.)
Снахагылааит укәыба ҟаԥшьшьӡа!
Азеиԥш гәырӷьара.
Амшә
Еи, шәнаскьа-ааскьа,
Скәашар сҭахуп,
Иаирума!...
Асас-аҳкәажәи Амшәи «Иаирума»
иацкәашоит.
Алашара ыцәоит.
Абжьас ахы еихаҿаҳәа атрон аҿы ицәоуп.
Абгахәыҷы
Сымыш, сҳәынҭқар,
Угыл ухаҵкы,
Угыл сыԥсынҵры.
Абжьас
Наҟ бысҟәаҵ
Бара ацыркьы!..
Абгахәыҷы
Дызусҭада ацыркьы ҳәа
Узҿу, сҳәынҭқар?
Абаҟа ахьаадыртуа
Ианаамҭоу ҳҟамлар...
Абжьас
Ҳҟамлар закәыхи...
Бысҟәаҵ, сҳәеит, бысҟәаҵ.
Абгахәыҷы
Са сами Бгахәыҷы,
Уҩықәтәеи абас.
Дызусҭада ас ухыхны
Узыртәаз ахаас?
Абжьас
Ссу!
Абгахәыҷы
Акыр ухьуама, сҳәынҭқар ухаҵкы?
Абжьас
Ааи, схы тҟәацны
Ицоит, с-Бгахәыҷы.
Ажәха смоуааит,
Исамхажәит еиҭа. Акаасыгымхеит,
Ачаҟәа рыхха
Ахы сасырц ҳасас.
Быҭәҳәыр ыҟамзар,
Ҳнибарҵәон иаха.
Абгахәыҷы
Игәаама, иаҳәазеи нас иара?
Абжьас
Ҳаинаалеит, ачаҟәақәа
Еинҟьаны иаажәит.
Схала соума,
Иаргьы ашьит.
Аԥҳәыс ҳәангьы иамоузеи –
Ахаас ахыркәыкәы.
Сышҟа аҽыԥҳәа
Илацәҟәуан,
Уажәы-уажәы аҵыхәа
Адәахьы иаҟьауан.
Ҳандәылҵыр аҭахын,
Игәаҟуан, ишаҟьон.
Аха са сыблақәа рҿы
Шәара шәҭыԥҳа каҷҷон.
Уахь сусқәа шԥаҟоу,
С-Бгахәыҷы?..
Абгахәыҷы
Уда ԥсҭазаара амам
Ҳҭыԥҳа хәыҷы.
Абжьас
Унапы сануп
Иуҭаху ҟаҵа,
Бзиа узбоит, агәра хаҵа.
Мышкызны саныҟамло
Ҳабнара, уара
Иуаҭәоуп ҳәа сгәы иаанагоит анапхгара.
Абгахәыҷы
Сыхиоуп, иуҭаху насыгӡарц,
Рӷьажәҩаны уара узы сҟалара.
Абжьас
Иааиуазар схаҭарнакцәа.
Маҷк иааԥшааит.
Ӡык насҿасҭәоит,
Насгьы цқьа иаашааит.
(Ицоит.)
Абгахәыҷы
Убас!
Схалеит ишысҭахыз
Амардуан ҳарак сыззыԥшыз.
Аҵабыҵассақәа зегьы
Абра, сшьапаҿы ишьҭоуп.
Аҳәынҭқарра ацаԥха,
Абра, сыкәа иҭоуп.
Абас ауп ишыҟоу
Бгахәыҷы аҟазшьа.
Ҳабнара иқәсыршып
Саӷацәа шәшьа.
Хҭыԥшша, агәаҵәажәпа,
Абжьас уара,
Ишысҭаху исымбакәа уԥсра,
Сабду ишьа кәапеила имтакәа,
Иҭынчхауам сгәы.
Нхарҭак умамкәа,
Уқәсырхап агәы...
Соуԥшәыл с-ҳәынҭқар,
Ухиоума, ухаҵкы?..
Абжьас
Уажәыҵәҟьа сгәыраз, с-Бгахәыҷы.
Абгахәыҷы
(инышьамхнышлан)
Ох, сышԥақәгыларыз
Угәы исгәарԥханы.
Ушԥасшьрыз,
Сшьапхыцқәа рыла ухәырны,
Ушԥаласкәаҳарыз аҳәынҵәа,
Сышԥашәылгарыз саӷацәа.
Абгахәыҷы, ухьамҵын,
Шьапҿаршәаз ухиаз.
Мчы сыҭ сгәы иҭоу анагӡараҿ,
Уара, ҳазшаз.
Абжьас
(иааиуеит)
Шьамхыла угыланы
Узҿузеи с-Бгахәыҷы?
Абгахәыҷы
Уара усныҳәон, ухаҵкы.
Абжьас
Иуҳәаз иақәзааит амин.
Абгахәыҷы
О, Ажәеиԥшьаа,
Уара узы исҭаху
Сымбакәа сумшьын.
Сҳәынҭқар, умԥшын,
Абаҟа ахьаадыртуа иаҳзыԥшуп.
Абжьас
Иахьатәи амш –
Гәырӷьара мшуп.
Ҳдәықәҵа, Абгахәыҷы,
(Ицоит.)
Алашара ыцәоит.
Ажәбатәи асахьа
Илахҿыху агәырӷьаратә музыка. Иааҳаракны иқәгылоуп абаҟа. Абна илоу зегьы еизеит иахьа абра. Абжьас анаацәырҵ «Хьӡи-ԥшеи агымзааит Абжьас!» хәа абжьқәа гоит.
Абжьас
Абгахәыҷы, иабаҟоу
Ахьаԥарч сбаҟа ҟазҵаз?
Абгахәыҷы
Абра иҟан уажәраанӡа,
Избом иахьцаз.
Ахьаԥарч
(иааиуеит)
Ара сыҟоуп, сҳәынҭқар ухаҵкы.
Абжьас
Сҟаза са сахь уццакы,
Иааг, ухьынап насыркы.
Ахьаԥарч
Сҳәынҭқар, идуӡӡан иҭабуп,
Аха сцәамаҭәа ҟьашьуп,
Убас иҟьашьуп снапқәагьы,
Урмаҭәа сырхәашар ҳәа сшәоит.
(Анапы анаҭом.)
Абри абаҟа хтны ижәбар,
Усҟан еилышәкаап сзакәу,
Ишбаша усым сызҿу.
Са сашьҭоуп аиашара
Зегьы ирзеиԥшны иҟаларц.
Сара исҭахуп изыхәҭоу
Изыҳәан ашәа рҳәарц.
Ԥхьа игылазарц,
Ԥхьа агылара зыхәҭоу.
Ажәа амазарцы,
Ажәаҳәара зыхәҭоу.
Ҳабнара аҭоурыхаҿ
Изаҭәоу нхаларц,
Збаҟа ҟаҵатәу,
Рбаҟа ҟаҳҵаларц!
Абгахәыҷы
Сара исҭахуп ажәа сҳәарц.
Ҳаҭыр зқәу асасцәа!
Хьӡи-ԥшеи змоу аԥшәмацәа!
Шәарҭ ҳабна илоу,
Шәарҭ ҳабна илам.
Иахьа ҭоурых мшуп,
Абзиарақәа ҳԥеиԥшуп.
Ҳҵеи хазына,
Аҳәынҭқарцәа рҳәынҭқар,
Исылшом ахьӡала,
Ажәак сымҳәар.
Уара ҳаԥсынҵры,
Зыԥсҭазаара зегьы
Зыбнара иақәызҵаз.
Ахьтәы аамҭа ҳзызчаԥаз,
Ахәыҷаҿы зхы назго,
Адуаҿгьы убас.
Ахаҵараҿ зегьы иҳаԥызго,
Хьӡырҳәага уара аду.
Убаҟа аасыртуеит снапала,
Ҳаи, ҳабнашәа шәҳәа...
(Абгахәыҷы абаҟа аартра аҿынанахоит. Игоит абнашәа. Зегьы рҽеидыԥсаланы иацырҳәоит.)
Зегь раҵкьыс иҟәышу,
Зегь раҵкьыс иԥшӡоу,
Зегь раҵкьыс имшу,
Зегь раҵкьыс иӷәӷәоу!
(Абнашәа амелодиа аҽақәршәаны Абгахәыҷгьы иаҳәоит, аха ажәақәа ԥсахны.)
Ихшыҩдоу зегь раҵкьыс,
Иԥшӡам зегь раҵкьыс,
Имшым зегь раҵкьыс,
Иӷәӷәам зегь раҵкьыс!»
Абгахәыҷы абаҟа иахаршәыз абӷьы мшьамба ланашьҭуеит.
Аҟармаҵыс абаҟа! Дыдраҵас анапеинҟьара. Ишанханы иаанхазгьы убап.
Абжьас хәааны икаҳауеит. Иԥсуеит. «Нагӡара ақәзааит Аҟармаҵыс!»
– абжьқәа гоит. Абжьас шыԥсыз Абгахәыҷы ада акгьы иазгәамҭац, уи
агәырӷьара ду амоуп.
Алашара ыцәоит.
Аҳәынҭқар атәарҭа атрон. Абгахәыҷы атрон аҽаларԥсны иакуп. Уахь инармышьҭырц ашьапқәа кны иахоит, Ашьабыс  а, Ажьа, Ахьа  арч, А  ә ы  ьма, Абгала , Ауарбажә, Алахәа, Ахьажь – ажәакала, абна илоу зегьы.
Абгахәыҷы
Соушәыжь уара, сашьцәа,
Абри аҭыԥ сара истәуп.
Ажьа
Ҳаит, аҩызцәа,
Ишәымун.
Абгахәыҷы аҵыхәа ӷәӷәаны иктәуп.
Ахьаԥарч
Мамзар, иҳампыҵҟьар ҟалоит.
Знык ианахатәа,
Зегьы ҳҭанархоит.
Ауарбажә
Ааи, ала гызмал,
Еиҭа уахь еихоит.
Абгахәыҷы
Зегьакоуп аҳәынҭқар ҭыԥ
Сара изгоит.
Ақәџьма
Уи угаанӡа
Уҭаҳархоит.
Ашьабысҭа
Шәахуара
Иҳампыҵҵәраан
Ицеит абааԥсы.
Ахьажь
Усҵәҟьа азыжәымун,
Аригь ҳара иаҳтәуп...
Ахьаԥарч
Абри еиԥш уаргьы,
Ухы хҵәатәуп.
Ажьа
Шәах, уара, шәах,
Ихалт шәымбаӡо.
Ашьабысҭа
Уахь уабацо,
Аҟьашь, уҳәазо?
Рызынтәыкгьы ишрымчу иахоит, аха атрон ирзамхуам. Гәыԥк аҵыхәа зкыз ианамыржәа ашьҭахь, ицаны икаҳауеит. Убасҟан ирыцәхаларц акы аарыгхом, аха иахьӡаны иааныркылоит.
Абгахәыҷы
Ҵыхәадагьы, аҳәынҭқарра
Збартә сыҟоуп сара.
3егьы
Ма аԥсра, ма абзара....
Иуаҳҭом азин,
Абра атәара.
Абгахәыҷы
Аҳәынҭқар аҿала иаҳәахьан,.
Абри аҭыԥ сара ишсыхәҭаз.
Ажьа
Ааит, уара ҳазшьыз, ҳазфаз...
Ахьаԥарч
Амшә абаҟоу?
Шәаԥхьа, шәыҳәҳәа..
Абгалаџ
Амшә! Ааигәа уҟазар,
Ҳашҟа уеиха.
Абгахәыҷы
Соушәышьҭ, сашьцәа,
Иакәым сышәмырун.
Ахьажь
Усҵәҟьа азыжәымун,
Усҵәҟьа шәымун...
Амшә
(ааиуеит)
Избо закәызеи...
Ԥхамшьа, Абгахәыҷы...
Иаҳзуухьоу азмырхакәа
Уашьҭалама
Аҳәынҭқар тәарҭа угарацы?
(Ашьапы ианкны атрон иамжәан иршәны иканажьуеит. Рызынтәыкгьы рнапқәа еибаркны аҳәынҭқар тәарҭа иакәшаны иаагылоит.)
Абгахәыҷы
(атрон ахь инеирц ирыкәшоит)
Сҭыԥахь снашәышьҭыр,
Ишәҭаху ҟасҵоит.
Аԥсҭазаара шәысҭоит,
Ҳабнара еиқәсырхоит.
Амшә
Наҟ уаҳԥырцқьа,
Ԥхамшьа Бгахәыҷы!
Уи уақәымгәыӷын
Ҳаԥсы ҭанаҵы.
Абгахәыҷы
Исеиӷьу ишәыртәода,
Саб иԥсаныс.
Исыршәҭып ҳабнара,
Иҳәо шәара шәныс.
3егьы
Шәыжәҩа еибышәҭа,
Ҳәынҭқар ҭыԥ хьчатәуп.
Абгахәыҷы
Ижәдыруаз,
Аҳәынҭқар ҭыԥ
Сара истәуп.
3егьы
Аҟьашь, ахәымга
Џьаҳаным ихәаҽтәуп.
Ашьабысҭа
Ишәаҳауама, сашьцәа,
Аҟармаҵыс абжьы,
Дадраа, ихыҵит
Ҳабнара ашәшьы...
Абгахәыҷы
Ҳашәаҳәаҩ, дуӡӡа
Сҳәынҭқарны сашәырба.
Амшә
Абгахәыҷы иақәԥышәҵәа
Ашыцтә лаба.
Ҳашәаҳәаҩ ду ҳаԥылап,
Гәырӷьароуп иахьа.
Абгахәыҷы
Абгахәыҷы, уеиха ҩаԥхьа.
Инкылкәраан атрон иҩықәтәон еиԥш, рызынтәыкгьы лазыҭрысны икны илалбаарҳәоит. Аҟармаҵыс абжьы абнара иаҳа-иаҳа иахыҵәо иааигәахоит.
Аԥарда
Иалоу
Хьымкәарса – 18 шықәса ихыҵуеит.
Ница – Хьымкәараса игәыла ԥҳәызба, 17 шықәса лхыҵуеит.
Хьымкәарасаиан
Ӡаҳкәажә – аӡқәеи амшынқәеи знапаҵаҟа иҟоу.
А  ҳәыс – Хьымкәараса бжьы-шьхак рынхыҵҟа амҩа дықәызҵаз.
Ацә  әыр  а  ә а раԥхьагыла – Ӡаҳкәажә-лӡаҵаҿы кыр зымчу.
Аҳҭныҳәсақәа. Актәи Аҩбатәи Ахԥатәи
Аҭаҳмада дагәа.
Аҭаҳмада хага.
Зхызтәу аҭаҳмада.
Икыдҿаҳәалоу арԥыс.
Хьымкәараса иаб.
Ӡаҳкәажә лмаҵуцәа аҳҭныҳәсақәеи дзыхьчо ацәқәырԥақәеи.
Акрызхыҵуа жәытә қәацәк аҟны дычмазаҩ гәаҟны дышьҭоуп
Хьымкәараса иан. Уи луаҩыбжара днахысхьеит. Иан лаԥхьа
дыкәтәоуп Хьымкәараса. Ачымазаҩ арбааӡа лхы иақәҵо, дылхагылоуп
Ница.
Ан
(даақәтәоит)
Улахь еиқәумҵан, сыҷкәын,
Алаӷырӡ зынӡаск исумырбан!
Ушьапы уқәгылан,
Аӷьараҳәа уҟалаанӡа,
Аԥсра слахьынҵан.
Иахьынӡасылшоз
Сцәеи-сыбаҩи еикәыршаны
Акәтаӷьцәа улкәкәаан усааӡеит.
Амлеи ахьҭеи уасмыркит,
Анцәа ибоит.
Убриала сгәы рҭынчны,
Нарцәыҟа сцоит.
Бара Ница, сызкәыхшоу,
Бнапы ианысҵоит сыԥсы.
Шәеихылаԥшла шәҩыџьагьы,
Шәнапы еикәыршаны.
Шәҳәатәы еиқәшәар,
Шәара ишәтәхоит аԥсҭазара,
Шәыԥшӡахоит, шәыӷәӷәахоит.
Ааигәа шәеидгылазар,
Шәыжәҩахырқәа еидҵаны,
Аӡә дшьацәхнысларгьы, –
Егьи дҟалап дшьаҟаны.
(Днықәиоит ан, ԥыҭраамҭак ҭынчроуп.)
Сеиқәзырхо ахәшә
Ыҟазаргь џьара.
Исзызыԥшаагәышьода,
Исзаазгода сара?..
Хьымкәараса
О, иахьыҟоу сыздыруам акәымзар,
Сан, бара бзы,
Амшын аҵаҿ акәзаргьы,
Беиқәырхаразы
Схы сеигӡом,
Џьаҳанымҵәҟьа сцоит.
Ан
О, сыҷкәын, иудыруаз,
Аламала аԥшаара
Мариам уи ахәшә.
Аха икоумыжьын угәы,
Иаумыркын уҩнашә.
Уааскьа сышҟа, сыҷкәын,
Суасиаҭ уасҳәоит, уааӡырҩы.
Хьымкәараса
Сӡырҩуеит, сан,
Сӡырҩуеит, сӡырҩы...
Ан
Адамра хыла
Соумырсын, сызкәыхшоу!
Уԥсҭазара амҩа
Уанылан уанцо,
Иагьаҩ уԥылап,
Крубап, кыр уаҳап.
Ӡәырҩгьы уцҳа рҿаҟәап,
Умҩа ршәаҳап.
Урҭ абзиа рзуны,
Ишәала ушьа.
Амлагара аныҟоу
Иукызар ҽыҭк ача,
Аиҳарак уҩыза иҭ
Уабгьы убас ҟаиҵон...
Иҟато аҵла хынаар,
Икаҳаанӡа иҵиргәон...
Бзиа иба ауаа,
Ақәлацәа рҳа.
Укамҳан, ушьыцҩымхан.
Дуоур уара аԥҳа,
Сыхьӡ лыхьыӡҵа, суханаршҭрым.
Дуоур уара аԥа,
Уаб ихьыӡ ихьыӡҵа...
Ҳуманаҵ ҳара,
Иугәалашәонаҵ уани уаби,
Уцоит акыр хара...
Хьымкәараса
Сан, иацлама бшоура?..
Абааԥс, бҽырӷәӷәа!
Ница, арбааӡа лхы иақәҵа,
Сан, ибҭаху сыдҵа,
Бара бзын зегь ҟасҵоит.
Ибыхәо акыр ҟалозар,
Шьханхыҵгьы сцоит.
Ан
Сара избоит, цәгьаӡа уааԥсоуп.
Ариабжьарак усыдыԥсылеит, сыҷкәын..
Аҵхқәа ԥуҽхьеит умыцәаӡакәан.
Ухы ныкәҵа сшьапаҿы.
Схьаагьы маҷк
Ихҽызшәа збоит,
Гәаҟрак ҭамкәа сгәаҿы,
Ацәа сҽасҭар сҭахуп.
ьымкәараса
Ибзиоуп, сан,
Исгәыдкылан бшьапқәа,
Сыцәоит абра...
Хьымкәараса иан лшьапаны ихы нықәиҵоит. Ница ацәашьы
аарҭааны, ачымазаҩ лхаҿы днатәоит. Иаалашьцоит. Иҭынчу музыкак. Ԥыҭрак
ашьҭахь иаалашоит аԥацха иҿоу ахышә хәыҷы. Лхы аакыллырҳәҳәоит
ԥҳәыск. Аԥенџьыр аҵаҟа дшьамхнышлан, уи иалҳәо дазыӡырҩуа дгылоуп Хьымкәараса.
Аԥҳәыс
Уара уан деиқәхарц уҭахызар,
Уаасзыӡырҩы сара.
Иҟоуп ахәшә.
Деиқәзырхаша лара.
Уи аагара азыҳәан
Уан лыбзиабареи
Агәаӷьреи умазароуп иӷәӷәаны.
Амҩа уагьықәымлан, арԥыс,
Ухы уақәымгәыӷуа,
Угәгьы ҩбаны...
Наҟ хара,
Бжьы-шьхак рынхыҵ,
Ԥсҭа дук агәҭаны,
Даук дамоуп.
Уи иҵәахны
Имоуп чықьмаџьак,
Бжь-цаԥхак зҿоу,
Убри аҩнуҵҟа иҭагылоуп
Даҽа чықьмаџьак.
Уи цаԥха ҿам, аха
Хә-аршьынк иааиуа,
Маҭаԥшьк аҽакәыршан,
Иакуп еимларӷәӷәа.
Убри узаартыр,
Даҽа чықьмаџьак,
Ҳаӷеимышхара агәараҳәа еилашуа,
Кәыбак ӡаагылоуп.
Уахьысыр, убылуеит,
Убригь узаартыр,
Абарҭ зегь ухганы,
Иубоит убри аҩнуҵҟа
Даҽа чықьмаџьак,
Ахьӡы иарганы.
Уи ацаԥха аҿаӡам,
Ртышьас иамоугьы, сыздыруам,
Иузаартны иҟалар,
Убра иҭатәоуп ҵыск,
Хыкәтаӷьк зҵоу.
Руакоуп ихәшәу,
Егьырҭ урхьысыр,
Иара уаҵәҟьа уԥсуеит.
Убри дырны иузалхыр,
Аҵыс шәаҳәауеит.
Нас иара уаԥхьа игылан
Уаманы иаауеит.
Хьымкәараса
Аха уахь амҩа
Сзырбода сара?
Аԥҳәыс
Убра унеиаанӡа уара
Урықәшәоит акыр агәаҟрақәа.
Ирацәаны абнақәа, ахрақәа, аӡқәа
Рхыстәыс иуоуеит.
Иагьуцәызӡом,
Иҟалоит, уҭахаргьы џьара.’
Мрагыларахь икыду,
Хәылԥыеҵәа уазыԥшла.
Убри ухақәкны,
Ушиашоу уцала...
Деиқәхарц уҭахызар
Уан узыхшаз,
Амҩа укәла,
Духәап анцәа!
Усҭ абри аҟуараса.
Аԥсҭҳәа хылар,
Хәлԥыеҵәа умбо,
Иара ахы ахьхоу
Уцала, уцала.
Амала, уԥсы иаҵаҵан, ихьчала.
Ахьҭа азычҳауам,
Ианлеиуа акырцх.
Ахьшьқәа ашьҭоуп,
Иумпыҵԥаан иргарц.
А  хәыс дцоит. Хьымкәараса иҿы дааиуеит Ница . Урҭ рҩыџьа
роуп алашара зқәыԥхо.
ьымкәараса
Ница, саниеит уи амҩа,
Еснагь сгәы иҭаз,
Бжьы-шьхак рынхыҵ
Сан деиқәзырхаша ахәшә ҵәахуп.
Схы нақәсҵозаргьы,
Уи аагатәуп,
Сан лыԥсы ҭамзар ҟалом.
Илыхәаша ахәшә шыҟоу,
Имԥшаакәа сызтәом.
Ница, сымҩаныфа рхиа!
(Ница дцоит.)
Уи аҵыс кәтаӷь,
Шьыжь ара ишәсырбап.
Сан дыбзиахап,
Анкьеиԥш дыӷәӷәахап,
Ҳаиҭақәгылап ҳшьапы,
Еиӷьу ала ҳанхап.
Ница, исыҭ сарҭмаҟ,
Сахьӡароуп сан лыԥсы.
Хьымкәараса ихәы зҭалҵаз арҭмаҟ лыманы дааиуеит Ница.
Амала, сбыҳәоит,
Зеиԥш ҟамло егьыҟам.
Сызқәыло амҩа –
Имариоу акакәым.
Џьара сҭахар,
Абри ҳқәацәаҿ
Амца бмыркьаҭан.
Абри ауп ҳара
Аԥхара ҳаҭан ҳзааӡаз.
Уи алҩа ҩашьҭла.
Аҳа, абзиараз,
Сцеит сара уажәшьҭа!
Ница
Амҩа бзиа!
Уирманшәалааит анцәа!
Хьымкәараса, амарџьа, угәуҽаныз!
Хьымкәараса
Уаҵә ашацкыраз,
Ара бысзыԥшыз!
Алашара ыцәоит.
Абнара. Уахынлоуп. Амш цәгьоуп. Зны-зынлагьы илеиуеит акырцх.
Хьымкәараса аҵла ашьапаҿы дгылоуп. Иаԥхьа иԥсны икаршәуп
аҟәараса.
ьымкәараса
Саԥхьагыла, сцәымза, сҟәараса,
Икьаҭеит алашара
Ԥхьаҟа исзырбоз.
Еимабгеит амҩа,
Шьханхыҵ сызлацоз.
Сан дҿаа-ҿаауа
Дыԥсуеит, сҟуараса.
Сара мҩа змам абна сылахеит,
Схәаҽуеит, сҟуараса...
Ахьҭа угәы ҿнакааит,
Аамҭа цәгьа уашьит.
Убриала хара иԥшуаз
Сыблақәагьы лашәит.
(Иаҳәызбала адгьыл ааҭыжааны анышә иеиҭоит аҟәараса.
Нас дҩагыланы дызлацаша амҩа дашьҭалоит.)
Ҳаи, ара ӡәыр уҟоума? .
Амца ззеиқәу аӡәыр уҟоума?..
(Дӡырҩуеит, аха аҭак иаҳауам.)
Уахьыԥшлакгьы еиқәылашьцоуп.
Еҵәак ашәахәагьы уҿаԥхом.
Закә бнароузеи,
Закә папанҵҟәырроузеи?!
Схәаҽуеит, аҳауа сызхом.
О, сиеҵәахә,
Укыдзар ажәҩанаҿ,
Усзылбааԥха,
Уанысҭаху иахьоуп.
Сымҩа ырлаша,
Сдунеи умырлашьцан,
Сара сыԥсы уаҩҵас иҭазарц,
Исхҭызгахьоу рацәоуп.
Ма кыр зымчу ӡәыр уҟазар,
Усыцхраа, уҽхьоумкын!
Аԥсҭазара еиқәзырхо
Ахәшә сашьҭоуп,
Уи ҵәахуп ашьхақәа ргәаҿы.
Сдәықәлап абас,
Анацәа кыр рықәзар,
Снеип адау иҿы.
Алашьцараҿ длаша-лашо, абахә ашьапаҟны арҩаш ахьеилашуа,
даацәырҵуеит Ӡаҳкәажә, лыхцәы бырфын лықәыԥсаны.
Ӡаҳкәажә
Ас уабацоишь, умшәаӡакәан,
Аҵх лашьцара еиҩҟьаны?
Узыргәаҟуазеи, иуҭахузеи?
Уаангыл ара сара сҟны!
ьымкәараса
Бызусҭада, сымҩа иангылан,
Алашара сара исзырбо?
Ӡаҳкәажә
Сара адунеиаҿ аӡқәа сраҳуп,
Аӡы сыҵоуп, аӡы сықәуп.
Аӡаҵа сымоуп сара аныс,
Уаала, иусырбап саҳҭынра!
Хьымкәараса
О, ибыздырам сус сара,
Амҩа сымоуп наҟ хара.
Ахәшә сашьҭоуп,
Дгәаҟуеит сан.
Сбыҳәоит, уаҳа сныбмырхан!
Былашара насырба,
Абна сылга,
Аҩны снеироуп шьыжьымҭан.
Ӡаҳкәажә
Уахь баша умыццакӡан,
Сара араҟа аҳра стәуп.
Иаахан сӡыхьқәа зжәыз,
Иҭахы-иҭахым,
Сара дыстәуп.
Иагьуцәызӡом, усгәаԥхоит,
Усахьа бзиоуп. Иузҳар,
Иҟалап, са сзыҳәан ухәарҭахар.
Хьымкәараса
Изакәызеи, ди, бызҿу?
Беилагазар, бызтәу рахь бца!
Изҭахыда баҳҭынра,
Бызҭахыда иара баргьы!..
Исзымбаӡо сызхара,
Сан аҭакәажә аԥсра даҿуп.
Бжьы-шьхак рынхыҵ наҟ хара,
Деиқәзырхаша ахәшә ҵәахуп.
Ӡаҳкәажә
Сара узсыцәцом, зегь акоуп,
Умҩа лашьцоуп, уцҳа ҿаҟәоуп...
Ари абнаршәыраҿ
Иулшарым уара
Амҩа ылган, ԥхьа ацара.
Сара усыццар, қьаф уулап,
Уртәан умаҵ рулап.
Ӡи мшыни уара иутәхоит,
Уеицырдыруа уҟалоит.
Хьымкәараса
Хьӡи-ԥшеи са исҭахӡам,
Қьаф нхаралагь сааӡаӡам.
Убарҭ зегьы рцымхәрас,
Аԥсы схазҵаз, сара сзааӡаз,
Сан аҭакәажә лыԥсы ҭаз!
Ӡаҳкәажә
Уаасзыӡырҩы, арԥыс, исҳәо хаҵа!
Сара соуп изшьыз уҟәараса...
Ацәымза умсхит узгоз ԥхьаҟа,
Атымитыша уаԥхьа ишьҭоуп...
Хьымкәараса
Иагьа бҳәаргьы, зегь акоуп,
Сбызҭагалом баҳҭынра.
Бара быџьнышуп, бнап акра,
Схы иаҭәасшьом, ихаҵа!
Дыԥҳәыс ӷәӷәоуп сзааӡаз.
Исшәу амаҭәақәа ԥыжәжәоуп,
Аха ибзиан сара сааӡоуп.
Ӡаҳкәажә
Ех, уара арԥыс, угаӡоуп,
Ианудыскылах сара схы,
Иҭабуп ацымхәрас,
Мап сцәукит...
Уара уқәацә хәыҷ узыҩноу
Узыгәаӷьуам, иубоит ҳҭынраҵас,
Уаҟа ишыхәаҽуагь уԥсы.
Уаҟа ушиеиӷьымгьы уара аԥсы,
Мапуп иудыруа ажәас.
Ари ссируп, иџьашьахәуп
Хьымкәараса
О, буаҩызар, анцәа битәызар,
Былашара иацҵа иҵегь.
Ирлаша амҩа саԥхьа ишьҭоу,
Сылга абна лашьца сызлоу!
Ӡаҳкәажә
Абна улызгарц уҭахызар,
Сылашара урбаны,
Иуҭахызар уԥсы ҭахарц,
Уи уқәацәажә наҟ иухаршҭ!
Иухаршҭ удгьыл, уара уахьиз,
Иухаршҭ ужәлар,
Уааи сара сахь!
Мап анакәха, ҳаӷеиҭа,
Акырцх ужәҵан усхәаҽып.
Хьымкәараса
Исыжәҵа ибҭаху, зегь акоуп,
Бжьы-шьхак рынхыҵ сымҩа хоуп.
Ӡаҳкәажә
Иазхоуп, иуҭаху саҳаит.
Аха иудыруаз, умҩа сҳаит!
Узеиԥш хаҵоу ҳамбари...
Аԥшацәгьа, акырцх алеира иалагоит. Иаалашьцоит. Хьымкәараса
дкаҳауеит, дгылауеит. Ԥхьаҟа дцарц даҿуп, аха аԥша игәыдсыло
дашьҭуам. Игоит Ӡаҳкәажә лыччабжь.
Хьымкәараса
Изцәыӡны иҟоу ауаҩра,
Ибзызухьоузеи цәгьарас сара?..
Ӡаҳкәажә
Еи, акырцхи аԥшатлакәи!
Иҵегь-иҵегь шәыҽшәырӷәӷәа!
Акырцх иаҳагьы иӷәӷәаны алеира иалагоит. Хьымкәараса аҵла инапы
акәиршоит. Ӡаҳкәажә лыччабжь гоит еиҭа.
ьымкәараса
Џьнышла иҭәуп ари адунеи.
Шамахамзар, зегьы.
Уцҳа рҿаҟәоит.
Умҩа ԥырҵәоит,
Ушгәыӷуа уҭадырхоит.
Аха ибдыруаз,
Исҵахьеит шәа шәҟазшьақәа,
Ахеиқәырхараз ақәԥараҿ сыӡрыжәхеит,
Аҳәақәа шысҟьоз,
Ирыҵалеит амса снапқәа,
Иагьа ҟабҵаргьы, зегь акоуп,
Бара быԥшатлакә мчамам,
Сара сҿаԥхьа икәадоуп.
Аха уажәазы, сыдгьылаҿ
Рӷьажәҩа дсымамкәан,
Схала сынхеит.
Ари илашьцоу адгьыл
Зырлашараны иҟоу,
Анцәа ду иакәзаргьы,
Хыхь дҳаракхеит.
Ница
(дааиуеит илшәу лымаҭәақәа ԥыжәжәаны, аԥшацәгьеи акырцхи ддырчаланы)
Уара ухала уҟаӡам,
Исыҭ унапы!
Хьымкәараса
Баазгазеи, Ница?
Сыбла сажьома?
Ма ԥхыӡу, лабҿабоу?
Ница
Мап, лабҿабоуп. Исыҭ унапы!
Хьымкәараса
Бца бышьҭахьҟа,
Бахәа, абааԥс, бхы!
Сара сьмҩа џьамыӷәацәгьоуп,
Сҭашәеит џьаҳаным.
Аха зегь акоуп, уи ахәшә мԥшаакәа,
Сышьҭахьҟа схынҳәрым.
Бца бышзахәо аҩныҟа!
Былхылаԥшла сан!
Ница
Уара уныжьны,
Џьарамзар џьаргьы сцом.
Ах, ишԥалашьцоу абнара,
Мҩак џьаргьы избом.
Амш акәзар, аҽарцәгьеит,
Иҳахәода уажәшьҭа?!
Ӡаҳкәажә
Сара.
Сара сыда ишәымам ҟазшьа!
Ница
(Ӡаҳкәажә лаԥхьа днышьамхышланы)
О, бызусҭада, бара аҳкәажә,
Мрашәа икаԥхо?
Нцәа бихшама?
Дгьыл батәума?
Ҳаԥсҭазара еиқәзырхо,
Бара бзыҳәан смаҵуҩызаап,
Ԥсраҽнынӡа сыбтәуп!
Ӡаҳкәажә
Быԥсы еиқәхарц бҭахызар,
Барԥыс дгәаӷьы!
Убри дсыбҭар,
Наҟ иаҟәысхуеит
Иасуа аԥшаӷьы.
Ница
Хьымкәараса, измааноузеи
Илҳәо ари анцәахша?
Хьымкәараса
Былзымӡырҩын, ари дыџьнышуп,
Дӡызлануп, аӡы дҭоуп.
Сымҩа ԥылҵәарц, сымҩахылҟьарц,
Лышҟа сылгарц лгәы иҭоуп.
Ница
Анцәа дсыман сбыҳәоит, аҳкәажә,
Бнапы ҳануп, ҳаиқәырха!
Ари арԥыс иан аҭакәажә
Аԥсхыхраз дықәуп –
Уажәы-уашьҭан.
Ҭынха длымам, уаҵә шьжьымҭан,
Ацәа даалҵны ҳлымбар,
Дшәаны дыԥсып, о, бхаҵкы!
Бара была уи деиқәхар,
Анцәа ибџьишьап!
Ан лҳақ ԥхьаҟа багап, ихаҵа,
Аԥшацәгьа ихыбҵаз наҟ ихца!
Ӡаҳкәажә
Мап.
Сара ишәасҳәаз агәра жәга!
Хаала ишәымур, мчыла сҳәап.
Шәҩыџьегь шәеиқәԥах шәыршьаҳап.
Бара бҭасҵап схәура.
Укыдҿасҳәалап уаргь убра.
Уиаҵкьыс еиӷьуп хаала,
Сара сышҟа нхара шәаала.
Хьымкәараса
Баала, Ница, амҩа ҳақәлап,
Былзымӡырҩын, зхы иашьҭоу,
Ауаа мҩахызҟьо аџьныш Ӡызлан!.
Ӡаҳкәажә
Излазбо ала уара уаангылом,
Уара уанаалом са сзакәан,
Ус анакәха, ухы иавба,
Аламала усышьҭуам!
Хьымкәараса
Сара ибасҳәоит, мап, саангылом,
Ба беиԥш иҟоу рзы схы сҭиуам!
Сара сдунеии, сдоуҳаи, сқьабзи
Бара ббаҳчаҿ изышәҭуам.
Бара быссируп, мап ацәыскуам,
Бара ибымоуп аҳҭынра.
Аха сара сзыҳәан абра тәымуп,
Абра изыԥхом схәышҭаара.
Ибымазар аламыс,
Иақәбҵозар бхы пату.
Аҵых еиқәара ырлашо,
Исырба амҩа са сызқәу.
Ма дрыцҳашьа ари аԥҳәызба,
Агәырҩа дабмырган!
Зҿыбымҭуазеи, аинаала?
Сыццакуеит, аамҭа бымган! –
Мап анакәха, ибдыруазааит,
Амца рыцрасҵоит зегь абра.
Ӡаҳкәажә
Амца ацралом саҳҭынра,
Амца сара наҟ исырцәоит.
Уара баша наҟ хара
Амҩа уқәларц угәы ухоит.
Ница
О, изакәызеи, Хьымкәараса,
Џьаҳанымума ҳазҭашәаз?..
Хьымкәараса
Акы бацәымшәан, Ница,
Снапы кны арахь бсышьҭал.
Ница
Уахь уабацо, уаԥхьа тышоуп,
Ҳашьҭахь акәзар – аӡы хышхыҵәеит.
Ҩадахьҟа ахра ҳаракӡоуп,
Ҳладахьҟа бгарроуп, еиҩыхаан ишьҭоуп.
Ишԥааури, ҳзықәшәаз акәхеит,
Ашара ҳазыԥшып.
Мап анакәха, абра ҳҭахоит.
ьымкәараса
Сҭахааит абра, иаҭахызар,
Џьаҳаным аҵагьы сазцоит.
Ӡаҳкәажә
Ус анакәха, иавба ухы!
Еи, сыхьчаҩцәа!
Иаакылибаҳәоит Ӡаҳкәажә лыхьчаҩцәа.
Абри арԥыс деиқәԥах,
Саҳҭынрахьы дыжәга!
Ӡаҳкәажә лыхьчаҩцәа Хьымкәараса дҿарҳәарц ижәлоит, аха иааигәа
иаамышьҭуа данрыслак, хара-бӷьара икаԥсоит.
Ӡаҳкәажә
О, мап, шәарҭ аилымгақәа!
Иҭысхып шәыԥсы!
Сыбла шәаԥырцқьа,
Шәҭыҵ саҳҭынра!
Шәхахьынахо шәықәҵны,
Шәца наҟ хара!..
(Лыкәа иааҭылгоит алаԥшхырԥага хаҳә. Уи ацыԥхьқәа иаразнак Хьымкәараса инеиҿаԥхоит.)
Сара исҭахымызт
Схы иасырхәарц ари.
Уара, схаҳә лаԥшхырԥага,
Аҵыхәтәантәи умч иахьа инҵәеит.
Аха уԥсымҭаз,
Иреиӷьыз ԥсаатәк уҿашәеит.
Еи, арԥыс, арахь усышьҭал!
Уаԥсахар, ураҳхап аӡқәа.
Мап анакәха, уажә избама,
Унарыласҵап сытәқәа!
Хьымкәараса
Изакәызеи ари, иарбан сызблы?
Изырмаҷзеи сымч, иҿызкаазеи сыԥсы?
Ница
Хьымкәараса, уеилагама, абааԥсы?
Духашҭма уан аҭакәажә.
Изхыҵуа зыԥсы?
Хьымкәараса
Снеиуеит, Ӡаҳкәажә, бнапы сыркы!..
Ница
(днышьамхышлан Хьымкәараса ишьапқәа лнапы акәыршан илкуеит.)
Срыцҳашьа, арахь уаасҿаԥшы,
Ас иаарласны иухамышҭын ухы!..
Бжь-шьхак рынхыҵ ахәшә ҵәахуп.
Иаазгода уи?
Деиқәзырхода уан?
Дыԥсыргьы, дызжрыда
Алаӷырӡ дарганы?
Лыԥсы нхаӡаргьы,
Илоушт гәырҩаны.
Насгьы илзырҳәалап
Агәылацәа аӡәырҩы,
Лыҷкәын мариала
Иҭиит ҳәа ихы.
Аҵх лашьцараҿ снумыжьын,
Қәыџьмеи гыгшәыги сырфап.
Хьымкәараса, уаасзыӡырҩы,
Исыркы унапы!
Амҩа ҳанылап,
Шьханхыҵҟа ҳцап!
Хьымкәараса
Изакә мчузеи уахь
Исыхан сызго,
Схы схаршҭуа?!
Сыблақәа лашьцеит,
Избом акагьы.
Сцәа-сжьы дысит,
Аисра иаҟәыҵит сыгәгьы.
Снеиуеит, Ӡаҳкәажә,
Бнапы насыркы!
Ӡаҳкәажә
Сара издыруан уара,
Ушаанагоз са стәаҿы.
Еи, смаҵуцәа,
Агәашәқәа аашәырты!
Даҽаӡәгьы дманшәалаӡан,
Дамԥыхьашәеит снапы!
Ӡаҳкәажә Хьымкәараса длыманы дцоит.
Алашараҿ зцәаара убо Ница лыҵәаабжь гоит.
Алашара ыцәоит.
Ӡаҳкәажә аӡаҵаҟнытәи лаҳҭынра. Аҭӡамцқәа бырлашха, еилаарцыруа, уахьынаԥшлакгьы иуҿаҷҷоит. Аҳкәажә лыхцәы бырфын
лықәԥсаны, дыблахкыгаха, инаҳаракны лҭыԥ аҿы дтәоуп. Уи лааигәара
дтәоуп Хьымкәарасагьы. Деилаҳәоуп ибеианы, лара Ӡаҳкәажә
леиԥшҵәҟьа. Аԥарда анаатуа, цқьа иахьылашам икәашоит аҳҭныҳәсақәа. Урҭ кәашоит ҭынч ихиааланы, амшын цәқәрԥеиԥш еилаҽҽо.
Акәашара ианалга ашьҭахь зегь ықәҵны ицоит. Иаанхоит Ӡаҳкәажәи
Х ьымкәарасеи рхала.
Ӡаҳкәажә
Нас ишԥоубо саҳҭынра?
Ара џьанаҭуп уара узы.
Угәы рҭынчны унхала,
Ушьҭа-мышьҭа зегь ухаршҭ.
Хьымкәараса
Исгәалашәом акгьы,
Сҿаҳәаны бышҟа саазгаз,
Иарбан мчу нас иахьа
Абри аӡаҵаҿ са сзытҟәаз?!
Сыдгьыл гәакьахь сгәы мхынҳәуа,
Зегь схаршҭны сызхәаҽуа?
Уажәазыҳәан са скәадоуп,
Аха ибдыруаз, зегь акоуп,
Сзаангылом бара бҿы.
Нхарҭас исзалхуам аӡаҿы. .
Ӡаҳкәажә
Баша уцәажәоит, ихаҵа!
Сара сӡаҵаҿы уҿаҳәоуп.
Уиаҵкьыс еиӷьуп уара иҵа
Сара сҵасқәа, са сҟазшьа,
Сара сдунеи, са сзакәу,
Сара сыԥсҭазара зызку.
Уара уақәиҭхоит ухы,
Ара иуоуеит хәцәахьы ахьы.
Ара имацәысуам, идыдуам,
Изхарам сӡаҵаҿ дырхәаҽуам,
Ара амц рҳәаӡом,
Гәаӷрыла уаҩ дыршьӡом.
Ара амра ԥхаӡом,
Аха ахьҭа аӡәгьы дакӡом.
Уашьцыл сыфатә сызлачо.
Иҵа суаажәлар рқьабз,
Ишьҭых сдоуҳа, акыр иӷәӷәоу.
Иухаршҭ удгьыл, уҩнра,
Ара иулҵуеит ауаҩра!
Уахь уабаԥшуеи? Уаасҿаԥшы...
Мапуп убла иаҳәауа!
Унапала абраҟа сшьы,
Сара усытҟәеит, ҵабыргуп,
Аха уаргьы сгәы ҿкаа иукуп.
Хьымкәараса
Изакә мчузеи абра саазгаз,
Схы шьҭыхра хызжәаз,
Абас сзытҟәаз?
Уи ацԥхьқәа исҿаҷҷаз
Сгәы ҿкаа иркит.
Дысхаршҭны сан,
Баҳҭынра сҭалеит,
Сымч каԥсан,
Бшьамхы саҵахеит, аха анцәа иумҳәан!
Исыхьыз сыжәлар идумырҳан!
Аӡәгьы сиҵәуарым схьымӡӷшьаны.
Аӡахәа еиқәаҵәа схаҵаны
Сҭарыжьп атыша, иагьсыхәҭоуп.
Хьымӡӷ дсыргеит ишеибакәу...
Арахь баасзыӡырҩы, бхаҵкы,
Ибасҳәап суаажәлар закәу.
Сара сыԥсадгьыл, сыҩнаҭа,
Жьыхәҭа бзиан иамоуп адунеи.
Цәтәарҭак иҟоу са сцуҭа
Адгьыл ду иахаҿуп.
Уаҟа иқәгылоуп са сқәацә,
Уи макьаназ илаҟәуп.
Аха ибдыруаз, аҭыԥҳа,
Уи иҩноу ажәлар рдоуҳа
Даара акырӡа иҳаракуп.
Ҳара зхы иақәиҭу жәларуп,
Зегь реиԥш ҳақәуп адунеи.
Бара ибымбац, иагьбыздырам,
Ибдырырцгьы быҟам
Изакәу ҳара ҳдунеи!
Ҳара иҳаракны аҳауаҿы ҳанхоит,
Иҟәымшәышәу амра ацыԥхьқәа
Ҳдырԥхоит..
Сара аду азы схы сҭиуам.
Еиӷьу ахьызбазгьы сцауам.
Ӡаҳкәажә
Нас иууам ауп?
ьымкәараса
Ааи, изуам!..
Ӡаҳкәажә
Уҭасыжьып џьаҳаным!
Хьымкәараса
Зегь акоуп, ба бҿы сыԥсрым,
Абри хьӡыла ичаԥоу,
Бымаҭәақәа сырхәаҽуеит,
Ара ҽа фҩык саҳауеит.
Схәаҽуеит!
Схәаҽуеит!
Схәаҽуеит!..
(Хыхь ишәыз ԥжәаны ишәихуеит.)
Сара исҭахуп са сдунеи,
Сзацәбырӡуазеи, абааԥсы?
Сара исҭахуп сақәиҭзарц,
Сақәиҭзарц сара сдунеи ԥшӡа!
Убри аамҭазы, зԥаҵа зшьамхаҿы илеиуа аҭахмадацәа убоит
аԥарда ашьҭахь ииасны ишцауа. Хьымкәараса урҭ дырзыԥшуеит
изымбатәбараханы.
Ӡаҳкәажә
Изакә мчузеи саԥхьа игылоу?
Изусҭцәада абри дзыхшаз?
Закә доуҳаузеи абри ауаҩ илоу;
Мчы змаз схаҳә мчыданы иҟазҵаз?!.
Зықьҩыла ахацәа сара истәыстәхьеит.
Урҭ ирхашҭит ара зегьы.
Ара рхатәы ҩнык еиԥш ирбеит,
Иахьиз рыдгьыл ацымхәрас
Сҵасқәа ирышьцылан уаҩҵас,
Ара инхеит, ара иажәит,
Иԥсызгьы сҵасала ара дызжит.
Ари дызусҭа, шәанаџьалбеит,
Иахамҵгылаз са сдоуҳа?! .
Ҳәаа змамыз схышьҭыхра
Ԥхьаҟа изымԥшуа амҩа зҳа?!
ьымкәараса
Иаарты агәашәқәа,
Адунеи ахь соужь!
Анцәа дбыхәап, убас ҟабҵар.
Мап анакәха,
Сытҟәан сыԥсы ҭазар, аҵкьыс,
Еиӷьуп заанаҵ сҭахар!
Ӡаҳкәажә
Иуҳәо ажәақәа сгәаҵа ҿырҵәоит,
Амца салоуп са сбылуа.
Амца сыжәлан ушҟа исыхоит,
Сгәыџьбара наҟ инахан,
Избоит уаԥхьа сымч ду шлеиз,
Нас уи акәхап сызхәаҽуа.
(Днышьамхнышлоит.)
Схы ласырҟәуеит, сынцәа дсыман,
Исымԥыхьашәаз слахьынҵа
Уагәҭамсын.
Са сыԥҳәысуп,
Сшьамхнышгылеит, убри гәаҭа.
Уара сутәуп, ихаҵа!
Хьымкәараса
Адунеи ду ҵасла иҭәыми,
Досу ирымоуп рхатә ҟазшьа.
Сгәы иахьамҳәо уахь ахьаҳәра –
Уи алаӡам са сшьа.
Ӡаҳкәажә
Шәиԥхьыӡ ақәзааит ухышьҭыхра!
Шәиԥхьыӡ ақәзааит удунеи!
Сара дсымбацызт уара уҩыза,
Сымч аҿаԥхьа зхы шьҭызххьаз,
Аха убригь иахьа дсымбеи!
Хьымкәараса
(ашьшьыҳәа ҳаҭыр лықәҵан диргылоит)
Сбыҳәоит, Ӡаҳкәажә,
Бхы бнапаҿы иаага, бҽырӷәӷәа!
Бара быссируп, мап ацәыскуам,
Аха исҳәо агәра га!
Сара исылшом ара саангыларц,
Амҩа сымоуп наҟ хара.
Бара быԥсыӡқәа ҳа ҳдунеиаҿ
Ирзычҳауа аҳа убра,
Саргьы сахәаҽуеит баҳҭынра.
Ӡаҳкәажә
О, сара...
Анцәа иубома, исҭахымызт
Уара ургәаҟны усшьырц.
Иумуит нас, ус анакәха,
Иҟам удгьыл уаҳа иубарц.
Еи, уа иҟада?..
Дыжәга!
Иааиуеит ҩыџьа ацәқәырԥақәа, Хьымкәараса дахьгылоу ҵаҟа
дҭаргалоит. Ӡаҳкәажә лыԥсы лылышәшәаны дкаҳауеит. Иаацәырцҵыз
аҳҭныҳәсақәа Заҳкәажә лхы-лгәы лхадыршҭырц илыкәшан акәашара
иалагоит.
Аҳҭныҳәсақәа
Бзырҵәуазеи, Ӡаҳкәажә,
Иҟалаз бымҳәои?..
Ӡаҳкәажә
Иԥсызгьы сара сами,
Сзеиԥшрахаз шәымбои?
Аҳҭныҳәсақәа
Изакә мчузеи ибиааиз,
Абас бара бзыртәаз?
Ӡаҳкәажә
Исшьит сынасыԥ иааиз,
Сахьымӡеит сгәахәтәы.
Саанхеит схала!
Аҳҭныҳәсақәа
Аҳкәажә, аҳкәажә, аҳкәажә,
Ибыхьзеи, мшәан ,иахьа?
Балоуп цәгьаӡа ҳгәы.
Ашәа ҳәо ицоит, даанхоит Ӡаҳкәажә лхала. Дӡырҩуеит Хьымкәараса
дахьҭаркыз ашҟа. Уахьынтәи иҭыҩны игоит «а-а-ҳәа» Хьымкәараса ибжьы.
Ӡаҳкәажә
Иҟасҵазеи, шәиԥхьыӡ иагаша,
Мап, исылшом, доусыжьп,
Иҭазааит иԥсы.
Дцааит иахьиҭаху,
Иԥшааит иразҟы, хара иҵәаху.
Сара уи снапала дсызшьуам.
Ӡаҳкәажә дцарц даныҩагыло, игоит ацәқәырԥақәа рыбжьы
ӷәӷәаны. Лара дахьгылаз уа даанхоит.
Иаацәырҵуеит ацәқәырԥақәа.
Ацәқәырԥақәараԥхьагыла
Баангыл, Ӡаҳкәажә бхаҵкы.
Ӡаҳкәажә
Ишәҭахузеи сара сҟны?
Ацәқәырԥақәараԥхьагыла
Бгәы иахәара ҳазбаҳәом, бхаҵкы,
Иԥсыҽхо иалагеит амшын цәқәырԥақәа.
Рыласра шьҭарҵеит иаӷьыз ҳа ҳаӡқәа.
Абахәқәа рҿы ҳарҩашқәа еилашуаз рцынхәрас,
Ӡыҷҷақәак ыиасуеит, иршазшәа цас.
Бхәыц, беиҭахәыц, аҳкәажә бхаҵкы.
Ибмыхьааит ҩашьарак амаҷаз быццакны.
Насгьы ибхабмыршҭын,
Аӡқәеи амшынқәеи злаӷәӷәоу цәқәырԥоуп.
Ус анакәха, кыр зымчу ҳара ҳауп.
Ӡаҳкәажә
Нас ишәҭахузеи сара сҟны?
Ацәқәырԥақәа раԥхьагыла
Бабацоз арахь быццакы?
Ӡаҳкәажә
Џьаргьы...
Ацәқәырԥақәа раԥхьагыла
Мцуп.
Уи ауаҩ иҿаԥхьа бхы лабырҟәит,
Бзиабарак набыжәлан, ибхашҭит зегьы.
Бҳәахьа еиҭабкырц бцоит быццакы,
Ибымбози, дышцәажәоз ихы ҳаракны,
Еилабмыжьын аҳҭынра, ҳҵас бмырбган,
Имҩасуа абзиабара агәра бымган.
Алаӷырӡ ацынхәрас илеилааит ақәа.
Ажәа ажәазароуп, бхьамҵын баргьы.
Мап анакәха, ҳарҭ ацәқәырԥақәа
Иԥыххаа иқәаҳҵоит быҭӡамцқәа зегьы.
Ӡаҳкәажә
Мчы змоу ацәқәырԥақәа, ишәҳәо саҳауеит,
Шәара шәиашоуп, схы ласырҟәуеит.
Аха иабаҟоу? Уи ила сбылуеит.
Уи исытҟәахьоу дреиԥшӡам,
Ихышьҭыхра сланарҟәуеит сара.
Бзиа дыснарбеит, сышәшьы шәҭаххар.
Ҳара ҳаиԥш иаргьы имоуп
Иԥсадгьыл адоуҳа.
Иԥсыҵәҟьагьы ахҭниҵо идгьыл,
Дсымбац уи иҩыза шамаха.
Уи акәхап, ихы шьҭыхны, дызгылоу ддоуха.
О, сыӡбаҩцәа, сшәыҳәоит схы ларҟәӡаны,
Знызаҵәык сеилышәкаа, ианысҳәа игәаӷьны.
Шәара дышәԥырхагам, иҟалозар, дсышьҭуеит!
Ацәқәырԥақәа раԥхьагыла
Зегь акоуп, дахьцалак дхәаҽны даҳшьуеит,
Акы: ҳзакәан дахамыҵгылт иара,
Иқьышә иқәҵан дцәажәеит ҳаҳҭынра.
Ҩба: быбзиабара даӷрагылан илаирҟәит,
Уи иҿаԥхьа бхышьҭыхра ахәда хҽит.
Хԥа: ауаа ҳцәымӷуп,
Ишакәым иҳазныҟәеит ҳара!
Ҳхы ҳақәиҭым, ҳҿарҳәоит дара рҟны.
Ахаҳә ҭшәақәа ҳҭарцалоит ҳакны.
Џьара ҳдыркшоит, џьара ҳдырԥоит,
Иаҳхыччоит, хаигәыдҵо ҳрымоуп.
Ӡаҳкәажә
(ацәқәырԥақәа рҿаԥхьа днышьамхнышланы)
Ишԥеиҭаԥеи сгәы, хьаҵра зқәымыз,
Сышԥеигеи уи арԥыс сытҟәаны.
Иахьарнахыс абарҭ зегь са сзы итәымыз.
Иахьарнахыс сныҟәалап сшәины.
Аӡбаҩцәа кыр зымчу, исанашәыжь,
Сҩашьеит, ишәҳәаз насыгӡоит.
Ацәқәырԥақәа раԥхьагыла
Ҳаҭабымҵан, бхаҵкы Ӡаҳкәажә,
Ҳара иаҳуалыз наҳагӡеит.
Ацәқәырԥақәа цоит. Игоит еиҭа урҭ рыбжьы ӷәӷәаны.
Ӡаҳкәажә лыхцәы ԥыртланы илықәыԥсаны днатәоит.
Иаацәырҵуеит аҳҭныҳәсақәа.
Аҳҭныҳәсақәа
Иара днаган дкыдҿарҳәалеит
Наҟ-ааҟ ирхханы инапқәа.
Уи азыҳәан игәгьы еиҭамԥеит,
Аӡәгьы диеиԥшым ҳа ҳатәқәа.
Ӡаҳкәажә
Ӡи мшыни са сраҳкәажәуп,
Мцак сыцралан ус сбылуам.
Аха ицәом, ицәом, ицәом,
Сгәы ҿикаауеит уи, сишьҭуам.
Аҳҭныҳәсақәа
Дазнымкылеит аӷба шаха,
Иԥиҵәеит дахан дызлаҿаҳәаз.
Дзакә ӷламузеи иаҳзаабгаз?!
Ӡаҳкәажә
Иӷәӷәахааит иҵегь уи ашаха,
Са сҳәынҭқарра сзырбгауам.
Аха, ицәом, ицәом, ицәом,
Сгәы ҿикаауеит уи, сишьҭуам.
Актәиаҳҭныԥҳәыс
Аҳкәажә-Ӡаҳкәажә,
Аҳкәажә хазына,
Беилагама, ибҳәо закәызеи?
Аҩбатәиаҳҭныԥҳәыс
Аҳкәажә-Ӡаҳкәажә,
Аҳкәажә хазына,
Дзыбшьуазеи ассир,
Бгәы амца ацразҵаз?
Аҳҭныҳәсақәа
Аҳкәажә-Ӡаҳкәажә,
Аҳкәажә хазына,
Беиламган, ибыхьзеи?
Иарбан изқәыбкыз?
Ӡаҳкәажә
Шәаҳкәажә, шә-Ӡаҳкәажә
Баша дышәмыргәаҟын!
Мыч лымам.
Сыԥсыр еиӷьуп,
Абас сыҟазар аҵкыс.
Актәиаҳҭныԥҳәыс
Аҳкәажә-Ӡаҳкәажә,
Аҳкәажә еинаала,
Уи иԥсеиқәырхаҩыс
Иҟоугьы ба бакәыз!
Ӡаҳкәажә
Шәаҳкәажә, шә-Ӡаҳкәажә,
Мчыҳәа акгьы лымам.
Ларгьы дтәуп,
Дҿаҳәам шәымҳәозар.
Аҳҭныҳәсақәа рҽеибаркны уиаҟара илахҿыхым акәашарахь ииасуеит. Убри аамҭаз аҳҭныԥҳәыс даалгоит Ница. Уи иаҳа лҽыԥсахны
дыҟоуп. Дара реиԥш лыхцәы лықәыԥсаны. Ница Ӡаҳкәажә лаԥхьа
днышьамхнышлоит.
Ахԥатәиаҳҭныԥҳәыс
Абар Ӡаҳкәажә, харантә ӡӷабк
Бышҟа дааит, бымаҵ лурц.
Абра дыҟазарц ҳҵас данаалан,
Абра дажәырц, абра дыԥсырц.
Ӡаҳкәажә
Иҳәа, бызусҭада, бабатәиу?
Баазгазеи ара сара сҿы?
Бзиароума, цәгьароума?
Нас иҭоузеи уа бгәаҿы?
Ница
Бзиароуп, саҳкәажә кыр зымч дуу,
Аӡқәа раҳкәажә, аӡқәа рынцәа!
Бжьы-мшынк рнаҩс амҩа сықәлеит
Са сзыхшаз зегь анынҵәа.
Бара сбыдкыл, гәы ҳалал ду,
Бымаҵ зурцаз са сыхиоуп.
Мап анакәха, цәгьала сықәхоит,
Иахьа сымшқәа ирҵыхәтәоуп.
Ӡаҳкәажә
Бсахьа бзиоуп, багьеинаалоуп,
Бгәы ацәгьа ҭамзар нас бара,
Азин бысҭоит сымаҵ бурцаз,
Абарҭ реиԥш ибырԥшӡарц саҳҭынра.
Сааигәа быҟаз, са сҿы бышьҭал,
Исфо сыцфа, бынха абра.
Ница
О, иҭабуп, бара иблахкыгоу,
Сеиҭымны сныбмыжьит адәаҿы.
Бҵас шьҭысхып, бҟазшьа санаалап,
Сыԥсааит абра ба бҿы.
Ӡаҳкәажә
Деилашәҳәа аӡӷаб дыблахкыган,
Аҳҭынра зегь дыргәаԥхартә.
Шәнапы нарҿышәшь аӡы рахәыцқәа,
Схьаа хьанҭа насыхгартә!..
Аҳҭныҳәсақәа ашәаҳәара иалагоит.
Алашара ыцәоит.
Ӡахкәажә лаҳҭынраҿы аҭыԥ ԥшӡақәа иреиӷьу руакы. Ҭынчроуп.
Игоит мелодиак ихааӡа, иԥсыршьаганы. Уаҟа иҟоуп аҿар, нас зықәрахь
инеихьоугьы, аԥсҭазараҿы зегь зцәыӡхьоу, ҩаԥхьаҟа гәыӷрак змам,
зхы-зҿқәа цәышхахьоу, ччаԥшьк рыбла иааҵамшәо. Хьымкәараса
инапқәа игәыҵаԥсаны, ахаҳә ду ишьҭоу дадгыланы урҭ дрыхәаԥшуеит.
Хьымкәараса
Шаҟа ргәы ҭынчузеи,
Хьаак ҳәа рымаӡамкәан,
Аӡәы иахьааиҳәо зегь шԥагьежьуеи?
Рызынтәык шԥанеибеиԥшу.
Хшыҩлеи хәыцралеи!
Ишьҭахьала иара дгәеимҭо даацәырҵуеит Ӡаҳкәажә.
О, избо закәызеи,
Анцәа уара, срыцҳашьа!
Арахь ҭынчрашәа иубоит аха
Ара џьаҳанымуп.
Ӡаҳкәажә
Уҩашьеит, арԥыс, ара џьанаҭуп,
Ҭыԥс ирымоуп суаа қьиақәа.
Цқьа унаԥшы-ааԥшы,
Иба изакәу!
Абзиа гәаҭа, ихты ублақәа!
Хьымкәараса
Избоит зеиԥш џьанаҭу,
Закә ҭыԥ хазыноу!
Урҭ рхатә гәы акәӡамкәан,
Ҽа гәык шрызҭоу!
Ӡаҳкәажә
Уи иашан иудырит,
Урҭ рхатәы гәықәа ҭыхны,
Зегь гәык рызҭасҵеит.
Рҳәатәы еиқәшәаларцаз,
Сҳәатәы ҟарҵаларцаз.
Хьымкәараса
Бгәы ишԥаанаго нас
Абри аамышьҭахь
Ҳҳәатәы еиқәшәарцу,
Ҳаицынхарцу?
О, Ӡаҳкәажә, сбыҳәоит,
Сбыҳәоит сеилыбкаарц,
Дыԥшаа аҽа рԥыск,
Дыԥшаа ба ибеиԥшу...
Ӡаҳкәажә
Раԥхьа уанызба,
Усгәаԥхеит, уагьрыцҳасшьеит.
Ушӷарыз здырит, сагьуцхраар,
Саҳҭынра ухазгалеит,
Аха иуаҭәоумшьеит.
Саргьы уажәшьҭа аламала
Сыҟам схьаҵран.
ьымкәараса
Ишсабҳәара, ани, зԥаҵа
Зшьамхаҟынӡа илеиуа,
Ирыцҳашьаноума,
Абраҟа ишыбражәыз инеибеиԥшны,
Зхы зхабыршҭыз,
Бӡаҵаҿ иҿажәкыз?
(Иҽааԥсахны.)
Срыцҳалшьеит лара!
Аҳ, сышԥарыцҳалшьеи!
Сқәацә хәыҷ ашә ҟьаҟьаӡа,
Иаалыртит лаҳҭынраҿы!
Лгәы иаанагеит, нас лара лҿы
Сара сышәҭрызшәа,
Сара сыҿиарызшәа,
Араҟа иаҳа ахшыҩ соурызшәа –
Насгьы дынҭалан,
Иааҭыхны са сгәы
Ҽакы нҭаргылан
Сыԥсҭазара еиӷьылтәрызшәа.
Исҭахым, Исҭахым, ибырҳа!
Бӡаҵа ҳәынҭқаррагь, бмалгьы,
Бхаҭагьы, ибдыруаз, аҭыԥҳа!
Сӷарзааит аҭахызаргь,
Аха сдунеиаҿ
Сыҟазааит сара!
Ӡаҳкәажә
Исаҳауа закәызеи?!
Иахьарнахыс, Хьымкәараса,
Убзиабара ацымхәрас
Утәыстәуеит,
Ухы угәы ахсыршәап.
Џьаҳаным уҭасыжьып,
Аман усырҳәап!
Хьымкәараса
Еиӷьуп акырӡа сҟабҵар тәыс,
Атәы еснагь ахақәиҭрахь дыԥшуеит.
Уи ихы шышьҭихшоуп имоу ӡбатәыс.
Бҿаԥхьа хара сыдым, бхаҵкы,
Нас абраҟа сызбымоузеи сыкны?
Ӡаҳкәажә
Раԥхьаӡа харас иуду убриоуп,
Уаҵкьыс мчыла акыр сеиҳауп!
Уахьақәшаҳаҭымхаз аанҿасра абра,
Насгьы уахьалагаз сыларҟәра.
Сыбзиабара уахьагәҭасыз,
Уахьақәыжьцәаз саҳҭынра.
Хьымкәараса
Иҳәала, иҳәала иҵегь ҳәала,
Аха!
(Игәышԥы ааиртуеит.)
Ирҟьа сгәышԥы!
Иҭга сгәы, бамбылуазар!
Исылаҵа быԥсыӡқәа
Ирылоу ашьа хьшәашәа.
Зегь акоуп, бзаиааиуам
Сара сыԥсы зку,
Бхы шьҭыхны бызҵаԥшыша
Сдоуҳа иҳараку!
Ӡаҳкәажә
Агәра умгозар, абар уԥшла,
Еи, ашлақәа, ашлақәа, шәааи са сахь!
Еибарҩны иааиуеит зықәрахь инеихьоу аҭаҳмадацәа.
Ишәҳәа, шәызтәыда шәара?
Аҭаҳмадацәа
Бара ҳабтәуп! Бара ҳабтәуп!
Ӡаҳкәажә
Ишәҳәа шәабатәиқәоу шәара?
Аҭаҳмадацәа
Иаҳгәалашәом ҳахьатәиқәоу,
Иаҳдырырцгьы ҳҭахӡам.
Ӡаҳкәажә
Шәылахь еиқәушәа збоит,
Изызҳәозеи, шәымҳәои?
Аҭаҳмадацәа
Мап, мап, мап,
Ҳара ҳалахь еиқәаҳҵом бзанҵгьы!
Ӡаҳкәажә
Ишәырҿыха сара сгәы!
Саԥхьа шәықәгьежь, шәкәаша!
Аҭаҳмадацәа акәашара иалагоит.
Аҳа-а,
Ицегь ирццак шәкәашала!
Акәашара дырццакуеит.
Аҳа-а, иҵегь, иҵегь шәыццакла!
Акәашара иацырҵоит.
Аҳа-а,
Иҵегь, иҵегь, иҵегь!
Акәашара еиҭа иацырҵоит.
Аҳа-а! Аҳа-а!
Акәашара иагдырхоит, акаҳарахь рхы дырхоит.
Аҳа-а! Аҳа-а!
Аҭаҳмадацәа ирылымшакәа зегь ҵаҟа икаҳауеит.
Иубома, Хьымкәараса?
Сара исхамыҵгыло, мышкызны
Абас дԥаҟь-ԥаҟьуа
Дышьҭасҵоит сшьапаҿы!
Ӡаҳкәажә лаԥхьа икажьыз днархысны дцоит. Хьымкәараса ихы икәаҽ
ҵаҟа икажьу аҭаҳмадацәа дырхагылоуп. Иаалырҟьаны аҭаҳмадацәа аччара
иалагоит, ахагара рзаазшәа.
Хьымкәараса
(дыҳәҳәоит)
Шәҽаанышәкыл!
Ишәыхьзеи, ауаатәыҩса?
(Руаӡәк дҩеихан дҩықәиртәоит.)
Избан абас изухашҭыз ухы?
(Аҭаҳмада аҭак ҟаиҵом. Хьымкәараса Ӡаҳкәажә
дызлацаз шыҟоу ибжьы
неиҵыхны иналышьҭеиҳәоит.)
Шәара аџьнышқәа, нцәа дызмам,
Ауаҩытәыҩса иԥсҭазара иалахәмаруа!
Арахәқәа раҵкыс зхәыцра лаҟәу,
Иабанӡанажәгеи ауаа!
Иҳәа уара, иузырузеи абас,
Иухашҭыртә ухы?
Аҭаҳмада хага
(даалҵны, ихы инапаҿы иаагашәа)
Цәгьаӡа сааԥсоуп, ацәажәара сылшом.
Аха сгәы ҷкәыноуп.
Сажәырцгьы сҭахӡам.
Скәашап бҭахызар?
Сшәаҳәап бҭахызар?
Бысмеигӡан акы,
Абар сшыкәашо, быԥшы!
(Акәашара далагоит, даагарыгаҽоит,
Хьымкәараса дааимҵасуеит.)
Уара узусҭада, уабаанагеи?
Ари ҳара дҳаиԥшӡам,
Инапқәа ԥхоуп,
Иблақәа цкьоуп...
Аа, усгәалашәоит, усгәалашәоит,
Анкьаӡа зны џьара узбахьан.
(Дивагьежьны дихәаԥшуа ашәа иҳәоит. )
Изумамзеи аԥаҵа?
Изумамзеи аԥаҵа?
(Иҽырҟәышшәа иҽааҟаҵаны.)
Уца, уца, уца,
Абрахьынтә уца,
Заанаҵ уахәа ухы...
Исҭахым, исҭахым
Акыдҿаҳәалара џьаҳаным!
Уца, уззыԥшузеи?
Уца...
Хьымкәараса
Уҽаанкыл!
Уҽаанкыл, сымҳәеи!
Аҭаҳмада хага
Сыҽныскылаӡом.
Баша ирҳәоит схагоушәа.
Уара узусҭада?
Аа, усгәалашәеит, усгәалашәа,
Сгәы зыхшәахьақәоу
Уреиуоуп уаргьы...
Зҩыза гәакьа изыҟазҵалоз шьапҿаршә,
Ԥу,
Алеи аҳәеи шәырфааит шәшеибакәу!
Аҵыхәтәаноуп
Ҳхы анаҳкуа зегьы.
Уара умгылан, уца,
Ашьа хьшәашәа удақәа ирҭалаанӡа.
Уца, сҳәеит, уца!..
Хьымкәараса
Уаасзыӡырҩы,
Аказы суазҵаар сҭахуп.
Аҭаҳмада хага
Ԥшьшьала.
Умцәажәалан имыцхәны...
Ҳа, ҳа, ҳа!
Уи сара скьатеиах ԥнаҵәахьеит
Иалазгьы бзиан избахьеит...
Аах, ишԥасыхьуеи схы!..
Хьымкәараса
Исаҳәа иугәаларшәаны,
Акырҵуама уаанагеижьҭеи
Абри аҳҭынраҿы?
Аҭаҳмада хага
Ара сиит сара.
Ус ами, бхаҵкы?
(Акы дацәшәаны.)
Алаба, алаба, алаба!
А-а-а!..
Шәысмысын, шәысмысын!
Ара сиит, сҳәеит.
Хьымкәараса
Уаасзыӡырҩы, усцәымшәан,
Суаҩуп саргьы.
Суцхраауеит иҭасҵарц уԥсы.
Аҭаҳмада хага
Уара уԥсы ҭоума,
Исхоуҵартә еиԥш сыԥсы?
Уи мцуп, уагьаламган,
Исҭахӡам сара аԥсы...
Анкьатәи сыԥсы цқьа схырххьеит.
Уи рхынҳәышьа амамкәа исцәыӡхьеит...
Ари аҳҭынраҿы,
Ахага сыхьыӡҵан,
Срымоуп сытҟәаны.
Сагьхагахоит нас ишԥа!
Ухы ухадыршҭырц,
Шәынтә иуқәшәозар Ӡаҳкәажә ллаба.
Усгәалашәоит, ауаҩытәыҩса,
Ари Ӡаҳкәажә лҿы хәызмам...
Макьана унапқәа ԥхазаап,
Аус ауазаап угәгьы!
Сишь, тыгә, тыгә, тыгә,
Ҳа, ҳа, ҳа, ҳа-а!..
Уи пату ақәҵатәуп,
Уи хьчатәуп...
Уца, уца, уца!...
(Ҵаҟа иҽынкажьны ацәуара далагоит.)
Хьымкәараса
Разҟы имоуп ауаҩы,
Ианаамҭоу иԥсыз,
Зыдгьылаҿ ҭынч анышә иарҭо.
(Анаҩстәи аҭаҳмада дҩықәиртәоит.)
Даба, иҳәеишь, уаргьы
Ухагоума?
Уҿаҳаума?
Удагәоума?
Зхызтәуаҭаҳмада
Сагьхагам,
Сагьдагәам,
Сагьҿаҳам,
Аха иаҭахым, уаҟәыҵ, дад,
Изуасҳәазаалакгьы, уаҟәыҵ
ьымкуараса
Ара уаанагеижьҭеи
Акырҵуама уаргьы?
Насгьы ушԥаҭанагалеи
Абри аҳҭынра?
Зхызтәуаҭаҳмада
Акрааҵуеит, даараӡа акрааҵуеит,
Даараӡагьы акыр схыҵуеит.
Аԥсра сыхәҭоуп, аха сымԥсит.
Сыԥсыҽра сҭанагалеит сара абра.
Зны стәыла иақәлан аӷацәа,
Са сыԥсы рцәызгарц сыҩит хара...
Цҳа ҵәрык сшықәсуаз,
Салаҳаит аӡмыжь.
Сҵаакәкәалеит аҵахь.
Ӡаҳкәажә сылбеит.
Уинахыс стәыла уаҳа исымбеит.
Еиӷьымзи хаҵала, усҟан сҭахар,
Абраҟа иҭазар аҵкьыс сыԥсы!
Шаҟа уҭаху
Ақәра ду улҭоит лара.
Аха аԥсҭазара
Улҭом бара...
Ииашоуп, сгәы лызҭымхит,
Аха ашьа исылалҵаз
Ԥсыӡ шьоуп, ихьшәашәоуп,
Убри иарԥсыҽуеит сгәы.
Цқьа иӷәӷәамызт,
Алашара ду змамыз,
Ахыхьчараз изымқәԥоз сгәы...
Уаҳа усазымҵаан, суҳәоит, ухаҵкы,
Уаҳа усазымҵаан, иаҭахым, иаҭахы
(Ихы кны, длеизҟәыҿны длатәоит.)
Хьымкәараса
(егьи аҭаҳмада иахь)
Нас уара узусҭада?
Узусҭада уара?
Аҭаҳмада дагәа
А-а-а...
Дад, иуҳәо саҳаӡом сара.
Хьымкәараса
Узусҭада, сҳәеит?
Уабатәиу, сҳәеит?
Аҭаҳмада дагәа
Ассир!
Бжьы ухаӡами, мшәан, уара?
Исаҳаӡом, сҳәеит, исаҳаӡом?
Слымҳақәа бжьыцәгьак иагахьеит.
Зны рыҵаҟа сышгылаз,
Абахәқәа бган,
Абжьыцәгьа ирхылҵыз
Слымҳақәа агеит.
Угәы ишԥаанаго, еиӷьӡами акгьы ахьсмаҳауа,
Слымҳақәа ахьыжәагәоу?
Сымкьаҭози абри аҳҭынраҿы
Сыҟазар сыблақәагь ирымбауа!
Абжьыцәгьақәа гозар ҟалап еиҭа,
Аха акгьы саҳаӡом,
Сҭынчуп уажәшьҭа.
Иуҭахузеи, дад, узышьҭоузеи?
Умгәаҟын, уҽырҭынч, унеиқәтәа!
Игоит асаркьалбжьы.
Итәаз зегьы ашьшьыҳәа иҩагыланы уахь рҿынархоит.)
Хьымкәараса
Шәмыццакын уахь,
Шәаангыл, ауаатәыҩса!
Шәааӡырҩы,
Ак шәасҳәар сҭахуп!
Зхызтәуаҭаҳмада
Иумаҳаи, дад, асаркьал иахьасыз?
Шьыбжьхьафара ааит, убрахь ицатәуп.
Хьымкәараса
Ишәыхьзеи, абааԥсы, ауаатәыҩса,
Мариала изашәырсзеи шәшьамхы?
Шәзыҟоузеи шәыԥсымкәа-шәыбзамкәа?
Изылашәыжьзеи аҳәынҵәа шәхы?
Асаркьалбжьы еихәа-еиҳа иацлоит.
Иаацәырҵуеит ацәқәырԥақәа.
Урҭ Хьымкәараса игәеиҭаӡом.
Аҭаҳмада хага
Ушԥагаӡоушь!..
Асаркьал иасит.
Уабазбахьоу?..
Уагьзысҭахузеи?!
Аҭаҳмада дагәа
Даара иҟаимаҭуп иуҳәо ахьысмаҳауа.
Иаԥсам, иаԥсам, сҳәеит, иурҳа!
Зхызтәуаҭаҳмада
Уҽырҭынч, уара арԥыс,
Уаҳа убжьы сумырҳан!
Ҳара иҳахьша ҳахьт аха,
Уара ухы ҭоумырхан!
Хьымкәараса
Шәысзыӡырҩы иҟалозар,
Шәҭыҵырц шәҭахызар џьаҳаным,
Шәымцан уахь, шәысзыӡырҩы!
Хьымкәараса ршьапқәа дахьынҳалан ишикызгьы изхьамԥшкәа
ашьшьыҳәа еишьҭагылан, рыбжьы ныҵакны ихьанҭоу ашәак ҳәо ицоит.
Игоит ашьамҭлаҳә акаҩбжьы. Иааины иааихагылоит ацәқәырԥақәа.
Нас уаҳа акыр шәҭахума
Сара сҟынтә?
Ацәқәырԥақәа раԥхьагыла
Џьаҳанымҟа,
Ӡаҳкәажә лџьаҳанымҟа уахгоуп!
(Ашырҳәа дҩагылоит.)
Сара сыхиоуп.
Амала, шә-Ӡаҳкәажә илашәҳәа,
Сахьыжәгалакгьы,
Схы шәысҭом зегь акоуп!
(Дрыман рҿынархоит.)
Даацәырҵуеит Ӡаҳкәажә . «О срыцҳашьа, акгьы схарам, мыч
сымам!» – дааӷьаҵәы-ӷьаҵәуеит. Ашьамҭлаҳәшьҭыбжь злоу агәаҟашәа
шгац игоит.
Ашьшьыҳәа ицәоит алашара.
Илашьцоу, ицәааку аҳаԥы. Алашара назқәыԥхо рыла иубоит,
иршәымкәа-ирхамкәа, еилаҳанто ауаа шеилоу. Урҭ рызынтәыкгьы рцәеирыбаҩи еикәыршаны, рԥаҵақәа ршьамхаҿы илеиуа, рхахәда рыкәаҽы,
зны иаацәырҵуа, зны иаҳа иахьылашьцоу иныҵало, изҿу узеилмыргартә,
рыгагақәа унарыхәаԥшуеит. Дубоит алашара зҿы иаангылаз арԥыс
ӷәӷәак дахькыдҿаҳәалоу. Уи дызлаҿаҳәаз дахәырны, имахәарқәа,
игәышԥы ашьа рыхьшуп. Ацәқәырԥақәа уи иааигәа Хьымкәараса
дынкыдҿаҳәаланы ицоит.
Икыдҿаҳәалоуарԥыс
Уахала, арԥыс, уахала,
Умч ақәымхаргьы, уахала,
Шәышықәсала саргьы сахоит
Аҳәагәыжь исыкәдыршаз...
Ишԥасызԥымҵәари мышкызны,
Ахақәиҭра сгәаҳәозар...
Исцәымӡыц уи макьана –
Сабацәа ршьа исыларҵаз.
Уахала, арԥыс, уахала.
Сымч ақәхом ҳәа унымгылан.
ьымкәараса
Иҳәа, узыхҟьазеи, цәгьарас иҟоуҵазеи,
Уеиқәԥахуҿарҳәартә еиԥш абас?
Икыдҿаҳәалоуарԥыс
Азаҵәра, арԥыс, азаҵәра,
Иудыруоу азаҵәра закәу?
Хара удмыз аҭахызар,
Иааигәаԥхар укыдҿеиҳәалоит
Акыр зымчу.
Уара уқәыԥшӡоуп макьана,
Насгьы ицқьоуп улакҭа.
Иуасҳәарц сҭахым изеиԥшроу
Ари џьаҳаным.
Насгьы исхызгахьоу схаҭа.
Хьымкәараса
Иҳәа, сузыӡырҩуеит, иҳәа,
Сара издыруеит исԥеиԥшу закәу.
Икыдҿаҳәалоу арԥыс
Адунеи аҵыхәаҿ иҟоу,
Тәылан са сызқәыз.
Уаҟа сақәиҭын схы.
Аԥсаатә лас саҩызан,
Исыхьӡомызт акы.
Бзиа избон аԥсҭазара,
Сырзааигәан ауаа.
Сара сзы уи амш гәырӷьаран,
Ауаҩы даниуаз...
Ҳәаа ыҟоуп ҳәа сыҟамызт
Сагьыԥшломызт хара.
Амал азы аӡәгьы сиҳәомызт,
Исыман сызхара.
Ус, хәылбыҽхак, схамыждахә,
Сшаваз уаҟа амшын,
Сылаԥш надхалеит
Мшыни жәҩани ахьеивҵарсу.
Мцак сыцралеит, исыхьыз ҳәа
Сзымдырт, иаразнак сдыст.
Сгәы амшын инхыӡҭылеит,
Ацәқәырԥа нархьыст.
Ус, ҭаҳмадак сышьҭахьҟа
Ҭынч ибжьы аагеит: –
Избоит, арԥыс, ушымгәыӷӡоз,
Мшын нырцәаа угәы рытҟәеит!
Сара сиазҵааит сгәырӷьаҵәа,
Убра инхома ҳәа ауаа,
Ицәажәома, иныҟәома,
Ирықәԥхома амра уа?
Уи исеиҳәеит схы иҭагалан,
Мшыни жәҩани шеивҵарсым.
Убра унеиргьы, убриаҟара
Еиҳа анаҩс ишубауа.
Амшынқәа рыбжьара адгьылқәа рҿы
Ауаатәыҩса шынхауа.
Уаҟа ишыссиру аԥсҭазара,
Ауаа ишрымоу амҵәыжәҩақәа.
Аҭыԥҳацәа еинаалақәа
Уаԥхьа иблахкыган ишуԥылауа.
Уаҳа исзымчҳаит иажәақәа,
Исырҭеит урҭ агәаҳәара.
Сцаны избарц атәыла ссир,
Сыҩт ишсылшоз, ацәқәырԥа
Сымҵадырсит, срылҵәраа
Сцон, нҿасрак сықәхызма!
Аха аӡагәҭаҿ снеиуан еиԥш,
Ӡаҳкәажә лыцәқәырԥа сыжәылҵеит.
Убра исыхьӡеит сызаҵәра,
Издырт сыгха, аха иабаҟоу,
Сдәықәымлар акәын уи атәылахь,
Суаажәлар рылымкаа.
Хьымкәараса
Нас уажәшьҭа угәы иҭоузеи,
Ӡаҳкәажә лытәра ухы ауҭома?..
Ма иџыру умахәҿа ӷәӷәақәа
Аҳәагәыжь иаурфома?..
Икыдҿаҳәалоу арԥыс
Сыԥсаанӡа уи сыҽлысҭом,
Лара илылшеит скыдҿаҳәалара,
Аха илылымшеит сгәы атҟәара.
Уара суқәлан сара усҟан,
Абарҭ аҭӡамцқәа санрыдҿарҳәалоз.
Уи азыҳәа сыгәгьы еиҭамԥеит,
Аха иҟоуп сгәы иалоу,
Схы сақәиҭны аҩны саныҟаз,
Пату ахьсзақәымҵоз ахақәиҭра.
ьымкәараса
Сымч иацлеит, сгәы шԥаурӷәӷәеи!
Ари аҩыза ажәа са исмаҳацызт.
Уара суҩызоуп, анцәа дҳацхраап,
Иҳақәымзааит шьҭахь ахьаҵра.
Икыдҿаҳәалоу арԥыс
Убас арԥыс, убас, арԥыс!
Убӷа надҵа аҭӡамц хьшәашәа.
Хашҭра узақәмыз уара утәыла,
Ужәлар рсахьа ҭаз угәаҵаҿ.
Аб
(дцәыҵагыланы дшырзыӡырҩуаз
даацәырҵуеит)
Ирҳәо хоумҵан, сыҷкәын,
Уеиламган, сыҷкәын!
ьымкәараса
Узусҭада уара,
Сыҷкәын ҳәа сазҳәаз?
Аб
Уаб соуп, уаб ахлаҳәацәгьа,
Аамҭа иафаз, икаҳаз згәы.
Хьымкәараса
Уи мцуп.
Уара Ӡаҳкәажә лытәқәа уреиуоуп.
Уашьҭоуп уи лыдҵа наугӡаларц.
Аб
Сыҷкәын Хьымкәараса,
Уан аҭакәажә дышԥаҟоу?
Уараӡәзаҵәык исымаз
Сахьымӡеит ишысҭаху усааӡарц,
Ахәача ахыҵәахьоума ҳашҭа?
Игылоума ҳқәацә хәыҷы?
Иԥхома анкьатәи ҳхәышҭаара шыԥхац?
ьымкәараса
Саб уакәыҵәҟьазар
Уаазгазеи абраҟа?
Иушәымкәа-иухамкәа,
Уԥаҵа уҿачы?
Узҭашәазеи гәаҟрас?
Сара сандуха, сан исалҳәалон,
«Уаб уиеиԥшха, уи дуаҩқьиан,
Аԥсҭазара бзиа ибон» – ҳәа есқьынгьы.
Ус акәызҭгьы, узҭашәазеи џьаҳаным?
Аб
О, сыҷкәын, сыҷкәын, угәы аартцәахан,
Уқьиара ԥышәала, иумган зегь рыгәра.
Џьанаҭ сызҭамлеит, избанзар уа
Изҭыԥмыз аӡәы дсыгәҭасит иӷәӷәаны.
Уахь анеира зыхәҭазгьы, изыхәҭамзгьы,
Мчыла ижәылан ицон, агәашәқәа цҟьаны.
Џьанаҭ ахәымгақәа анырацәаха нахысгьы,
Уахь анеира сымшьеит иаԥсаны.
Адунеи саԥырҵхьан уаҳа сабацоз!
Сҭашәеит, ишубо, Ӡаҳкәажә лџьаҳаным.
Иҟоузеи сыҷкәын, уан лыԥсы ҭоума?
Ҳауаажәлар еибгазааит,
Сара акгьы сурым.
ьымкәараса
Ҳауаажәлар аӷьараҳәа иҟоуп,
Ҳашҭақәа цқьоуп, иахыҵәам ахәача,
Жәҩан агәаҿгьы ҳаеҵәахә кыдуп,
Ишҳамац иҳамоуп ҳџьыка, ҳча,
Амала, ахәшә ҳамам умҳәозар,
Ахьаа хызҽуа, аӡә дычмазаҩхар.
Сан лакәзар, дықәуп аԥсхыхраз,
Дпатоит, хәшәык аӡбахә лҳәоит.
Амҩа сықәуп, иҟалом исымԥшаар,
Бжь-шьхак рынхыҵ адау иахь сцоит.
Аб
Нас, уара ухала узнеигәышьома,
Уи ахәшә ахьыҟоу харазар?
Хьымкәараса
Снеиуеит уа, исыԥшаауеит уи ахәшә,
Саб, ҳаиқәзырхап зугәахәуазеи,
Ҳшьапы еиқәыршәны ҳтәаӡазар?
Икыдҿаҳәалоу арԥыс
Афырхаҵа, арԥыс, сгәы ушԥахәоишь,
Уара уаԥсоуп акыдҿаҳәалара.
Уи дшәарыцаҩым – ашәақь изкылымԥшуа,
Насгьы иацәшәо ахра ахалара.
Аб
Уизымӡырҩын, сыҷкәын, ухы еиламган,
Ара гәашәқәас ахаҳә дуқәа еиҿажьуп.
Урҭ рынҭыҵҟа умҟаҟаӡакәа улбааздо
Аԥсыӡ ӷламқәа ҭажьуп.
Иаԥсам, дад, ара ақәԥара.
Хьымкәараса
Уеиламган, иуҳәо закәызеи,
Иухьзеи, абааԥсы, зыла сгәы ӷәӷәаз?
Аб
Еҳ, сыҷкәын, саргьы баша стәамызт,
Сықәԥон, аха исиааит ашьҭахь
Исеиҵақәаз.
Хьымкәараса
Саб, иухьзеи, абааԥсы?
Ак саҳәа, сгәы рыӷәӷәа...
Уара уакәымзи ирымаз
Ԥхьагылас зегьы?
Сара уи амч снаҭон,
Нас иухьзеи иахьа? –
Мыцхама иуҳәон ҳәа ирҳәоз зегьы
Аб
Ииашоуп, сыҷкәын, ииашоуп,
Исҳәон сара убас,
Аҵеира ԥхьа ицарц, ирызҳарц,
Сраԥхьагылан сыԥсы анҭаз.
Башоуп, сахьымӡеит сгәы иҭаз
Сара сыԥсуп...
Ианаамҭамыз исхараӡамкәа сшьуп..
Хьымкәараса
Ишԥа, уара ушьну?!
Ихьӡ саҳәа, сзыхынҳәыр сара уи...
Аб
Иаҭахым, сыҷкәын, убригьы дшьуп,
Агәнаҳара ҟазҵазгьы,
Иҟазымҵазгьы зегь еиԥшуп..
Хьымкәараса
Нас зегь шьызар,
Зҿы иаауада ҳшьа?
Аб
Ашьа ууцыԥхьаӡа
Ицәырҵуеит ашьаура.
Иазхоит уажәшьҭа,
Иааҳакәршан шьала иҟьашьуп.
Иаҭахым, ашьшьыҳәа уҟаз,
Уҽанраал аԥсҭазара
Ари ихьшәашәоу аӡаҿы.
ьымкәараса
Уҽаанкыл, еихакы уҿы!
Дааиуеит Ацәқәырԥақәа раԥхьагыла.
Ацәқәырԥақәа раԥхьагыла
Нас, ухы шԥоубо, арԥыс?
Хьымкәараса
Анцәа ишиҳәара!
Ацәқәырԥақәа раԥхьагыла
Уахьнархәхьазар акәхап
Уҟазшьа џьбара,
Баша ухы шьҭыхра,
Хшыҩҵак ҳәа злам?
Хьымкәараса
Дунеихаан акы сазгом,
Сыхдырреи шәцәымӷреи сыманаҵ
Ахақәиҭраз схы ишьҭысхыз, –
Уи ӡрыжәуп ԥсраҽнынӡа, изылаҟәуам.
Ацәқәырԥақәа раԥхьагыла
Зықьҩыла уара уеиԥш зхы шьҭызхқәахьаз
Рыхәда хаажәеит, иаҳражәит ара.
Хьымкәараса
Акаамеҭ ҟалара иацәшәаны,
Зыбла ҭызхыз ахәац
Иахьагьы илашәуп,
Шьҭахьгьы-ԥхьагьы иҳәазоит, акгьабом.
Акаамеҭгьы ҟамлеит уи аахыс.
Адунеи шыҟац иҟоуп,
Иаҳа-иаҳа еиӷьхо ԥхьаҟа ицоит.
Зыблақәа ааԥшуа алашәқәа, асаара иҳәазо,
Уи ахәац излеиӷьузеи, ишыбзаз иԥсыз?
Шьҭахьгьы-ԥхьагьы рымбо,
Ираахо нарылагӡо,
Адәы иқәуп,
Иагьыԥсуеит иштәу.
Ацәқәырԥақәа раԥхьагыла
Еҳ, арԥыс, ухы ушԥажьоишь,
Сара исымбац ҳаԥсыӡқәа рҿы
Ахәыҷы аду лбаанадо бзанҵыкгьы!
«Аԥсҭазара башоуп хақәиҭрада!»
Абриоуп еснагь иуҿаку.
Сара иџьасшьоит, ахақәиҭра умахынгьы,
Аԥсҭазаара анацым изакәу?
Исзеилкаауам, абраҵкьыс иахьеиӷьу,
Иабоуԥшаауеи аԥсҭазаара уара?
Хьымкәараса
Еи, уара уаасзыӡырҩы,
Ауаа ркыдҿаҳәаларада акгьы ззымдырӡо,
Уажәақәа рҭак уасҳәарц сҭахуп.
Ҳтәыла иқәынхо ажәларқәа
Ҳажәҩа неибыҭан, ахақәиҭра ҳчаԥеит.
Уи уажәшьҭа рбгашьа амам,
Баша шәагьаламган!
Измамгьы ҳрыцхраауеит.
Есымшааира шәшахақәа
Ԥыҵәҵәаны ицауеит.
Уара иалудыраауазеи
Ахақәиҭра иагьамоу,
Уи иацу абзиарақәа,
Уа аԥсҭазаара закәу?!
Шәара ауаҩ ипара гәаҭаны,
Шәҵас ҟьашь датәышәтәуеит.
Ашәақь еихаҳақәа
Амҩадуқәа рҿы рыргылара
Убриоуп шәызҿу шәшеибакәу.
Сара амҩа сыман, ихараз амҩа,
Анацәа еиқәзырхо ахәшә сыԥшаарц.
Сцон, аха сымҩахышәҟьеит
Шәара, ани-аби ззымдыруа,
Абра сшәааӡарц, ма сышәшьырц!
Амца шәымазар, снаган салашәыжь,
Аҿҿаҳәа сшәыблы, исхыҵааит сыԥсы!
Зегьакоуп, абра са саангылаӡом,
Сҿажәкыргьы, изжәуам шәара шәӡы.
Ацәқәырԥақәа раԥхьагыла
Исаҳауа закәызеи,
Ӡаҳкәажә, бабаҟоу?
Абри ауаҩ сеилеигеит,
Дызусҭада иаҳзаабга? (Дцоит.)
Хьымкәараса ибжьы неиҵыхны дыччоит. Дзыхьчоз ацәқәырԥақәа
рҽыԥхьаркуеит. Игоит Хьымкәараса иан лыбжьы: «Нан, Ница,
Хьымкәараса дыцәоума?»
Хьымкәараса
Сышԥацәоу, сан!
Ибҳәо закәызеи!
Амҩу сықәуп ахәшә бзаазгарц.
Аҳаҳаи, бысцәымшәан, сзыниалакгьы,
Иҟалом сара џьара сыкҿахарц.
(Ихазы.)
Сан дааԥшыр, лхьаа иацлап,
Ницагьы дымнеикәа, ҳшыҟам лбар.
Ҳаӷеимшхара дҭынхадахар,
Иалшоит лгәы ҭҟьаны дыԥсыр.
Еи шәарҭ аҳәынҷацәа,
Сара ишәзысҳәап ахацәа рашәа,
Агәыӷра зцу, зда ҟамлац,
Ахақәиҭра шьҭыбжьыс измоу,
Ахацәа рхацәа рзы ирҳәо ашәа,
Дунеихаан шәара ишәмаҳац.
Хьымкәараса иаацәыригоит ахаҵарашәа. Иааиуеит аҳҭныҳәсақәа,
урҭ уи изыӡырҩуеит.
Ахра игылоу
Уи ахыцәқәа
Анаҟә ықәжьуп ҳаракы.
Амра цаҳә-цаҳә,
Уаҟа иқәшуа,
Иланашьҭышт зны хланҵы.
Актәи аҳҭныԥҳәыс
Закә гәызеи ари ауаҩ изҭоу!
Закә бжьузеи ари ауаҩ ихоу!
Аҩбатәи аҳҭныԥҳәыс
О, ассир, акаамеҭ дышԥакыдҿаҳәалоу?!
Дхәырны дакуп, излаҭоузеи иԥсы?
Рызынтәыкгьы дрыцҳашьаны ихәаԥшуеит.
Хьымкәараса
Мшыбзиа, шәарҭ иблахкыгоу ахазынақәа,
Ишәҭахузеи, иҟоу шәымҳәои?
Алаӷырӡ рхуп игәыку шәыблақәа
Шәаазцазеи џьаҳаным,
Шәзышьҭоузеи, шәымҳәои?
Актәи аҳҭныԥҳәыс
Ӡаҳкәажә хазына
Ацәқәырԥа лыжәлеит,
Аҵаа уӡааҿарҳәаларц,
Убриала улшьырц.
Хьымкәараса
Нас шәара шәзыргәамҵуазеи?
Ас шәылахь зеиқәузеи?
Аҩбатәи аҳҭныԥҳәыс
Оҳ, арԥыс џьбара, арԥыс гәымшәа,
Иумчгәышьоузеи?
Ҳәагәыжьла уҿаҳәоуп.
Ахԥатәи аҳҭныԥҳәыс
Ӡаҳкәажә лакәын алаӷырӡ даблит,
Агәырҩа лымоуп, дыцәом, дтәом.
Уара мап лцәукит, наҟ улыгәҭасит,
Убзиабара дахәаҽуеит, дшалҵша
Мҩа лбом.
Хьымкәараса
Уи шәара шәаҳкәажә хазына,
План еинаала, хаҿы ԥшӡа игәыку.
Ари еиԥш аусқәа уажәы илбама?
Лымч зықәхо рытҟәарами дызҿу!
Нас сыбзиабара лгәы ҿнакаазар,
Даара гәахәароуп уи сара сзы.
Лара лгәы ишахәо еиԥш,
Абас сахькыдҿаҳәалоу,
Лара иахьылҭаху абас сыԥсразы.
Аҩбатәи аҳҭныԥҳәыс
Арԥыс еинаала,
Шәара зқәым арԥыс,
Гәырҩа цәгьала ҳумшьын,
Митәы ҳҭоумырԥшын!
ьымкәараса
Иарбан гәырҩоу шәара шәзыргәамҵуа,
Шәгәы иазымчҳауазар, арахь шәмааԥшын!
Аҳҭныҳәсақәа
(Ишьамхнышлан иҳәоит.)
Арԥыс еинаала, шәара зқәым арԥыс,
Ҳуҳәоит ҳхырхәан ҳхы ларҟәӡаны,
Ҳаргьы ҳаумыргәаҟын,
Ухгьы ҭоумырхан,
Ӡаҳкәажә рыцҳагьы лгәы ҟаҵа.
Хьымкәараса
Сара нцәас исшьо
Саҵкыс здыруа роуп.
Аха уи иҩыза ара аӡәгьы дызбом.
Шәара анцәа дшәымаӡам,
Дгьылгьы пату шәзақәӡам,
Мрашәахәакгьы шәа шәзы иԥхом.
Аҳҭныҳәсақәа
О, ус ҳаумҳәан, ус ҳаумҳәан,
Уара ухьаа ҳхьаауп ҳаргьы.
Џьара иҳамбацызт,
Џьара иаҳмаҳацызт
Уара уеиԥш дыҟоуп ҳәа
Шәдунеиаҿ ауаҩы.
ьымкәараса
Ҳара ҳдунеиаҿ иҟоуп
Сара саҵкьыс еиӷьқәоугьы,
Саҵкьыс иӷәӷәоу, ахшыҩгьы змоу.
Убарҭ рылоуп ҳдунеи еиқәханы излаҟоугьы,
Убарҭ рылоуп ҳаԥсгьы злаҭоу.
Дааиуеит Ӡаҳкәажә, Ницеи Ацәқәырԥақәа раԥхьагылеи,
лыхьчацәеи лыцны. Рызынтәыкгьы Ӡаҳкәажә илеихырхәоит.
Ацәқәырԥақәа раԥхьагыла
Дгылоуп баша, ак имыхьӡазшәа,
Даҳхыччоит, дҳақәжьцәоит, бхаҵкы.
Ԥсыхәа имам, ак изхәыцтәуп.
Ҳара иаҳҳәо ҟаиҵаратәы.
Ӡаҳкәажә
Сыԥсы ҿумкаан, ацәқәырԥа,
Сара издыруеит сара сус.
Нас, Хьымкәараса, ухы шԥоубо,
Ианбанӡаҳауҭо уус ӡбатәыс?
ьымкәараса
Анцәа ишиҳәара, аҳкәажә бзиахә,
Анцәа ишиҳәара сынхоит!
Бызсацәажәазеи ас ирмаанан? –
Сара сшыҟоу усгьы иббоит.
Ацәқәырԥақәа раԥхьагыла
Еи, уара арԥыс,
Уажәшьҭа иазхазааит,
Иахьа иԥаҳҵәоит уҵыхәтәа!
Уаха змада укыдҿаҳәалан,
Уагьаҳахьчоит уара атәы.
Хьымкәараса
Уԥсы ишԥаԥшәмахеи сахькыдҿаҳәалоу,
Уаргьы-саргьхандаз, ацәқәырԥа!
Уаҳа иумыхәо иԥысҵәҵәарын
Еснагь иҟьашьу унапқәа.
Шәгәыӷны баша уа шәымгылан,
Шәышҟа схьаҳәып ҳәа шәара!
Сгәы хынҳәуеит сахьшәыхәаԥшуа,
Ԥу, сақәыжьцәааит шәаҳҭынра!..
Ӡаҳкәажә дыҩныҵәаан ииҳәоз
лмырҳауа днеизҟәыҿуеит.
Ацәқәырԥақәеи аҳҭныҳәсақәеи еимбӷьыжәаа ицоит.)
Уа бызтәоузеи, бара Ӡаҳкәажә,
Былаӷырӡқәа бҿашы?
Ибгәырҩода?
Бхакәу, са сакәу?
Ӡаҳкәажә
О, ак рымбондаз сыблақәа,
Ирмаҳауандаз слымҳақәа!
Сыҟандаз мыч сымамкәан,
Ӡи мшыни сымамкәан.
Сзыхурҟьозеи, уара мыжда,
Сзықәуҵазеи амҩа мыжда?
Иубоит уаԥхьа сшылаҟәыз
Убзиабара сшахәаҽыз.
Зқьҩыла ахацәа исытҟәаз,
Уда аӡәгьы далсымхит.
Нас избан ухы зҿоуҳәауа,
Избан са сызрыцҳаумшьа?
Избан са узыснымаало,
Изурџьбараз уҟазшьа?
Ацәқәырԥақәа раԥхьагыла
Аҳкәажә, ибхабмыршҭын бызусҭоу,
Насгьы бҭоуба...
Ибырҳа ииҳәо,
Иара бихәаԥш.
Ӡаҳкәажә
Уаҳа ԥсыхәа ыҟам,
Иахьакәын уҿҳәара.
Абзиараз, арԥыс,
Сгәаҵӷа ҿызҵәаз.
Саргьы сыԥсуп
Иахьарнахыс абра.
Ацәқәырԥақәа раԥхьагыла
Аҳкәажә, иӡбоу хырԥашьа амам,
Адҵа ҟаҵа, аӡыжь далаҿарҳәарц.
Актәи аҳҭныԥҳәыс
Аԥсра узацәымшәозеи,
Ҷкәын ҟадыџьхаз,
Избан гәаҟ цәгьала
Ухы зҭоурхо?
Ӡаҳкәажә
Сара акгьы схарам, Хьымкәараса,
Унапала иҭоурхеит ухы.
Исҭахӡагәышьам, аха иабаҟоу,
Уажәшьҭа исзеиқәырхом уԥсы.
Дҭаҿашәҳәа днаган аӡаҿы.
Хьымкәараса аӡыжь дҭаҿарҳәоит. Инапқәа наҟ-ааҟ ирхханы
ҳәагәыжьла икыдҿарҳәалоит.
Аб
(Ӡаҳкәажә лаԥхьа иҽынкажьны длыҳәоит)
Бхаҵкы, Ӡаҳкәажә, сгәаҭ сара,
Ари сыҷкәын иоуп, макьаназ дгаӡоуп.
Даҭабымҵан, ихәҭам аԥсра,
Сара даазгоит снапаҿы.
Хьымкәараса
Угыл, саб, иҟоуҵо закәызеи?
Иабалоугалеи ухы?
Аб
Уҽаанкыл, сыҷкәын!.. Абзамыҟә!
Цқьа аӡсашьа уздырӡом,
Арахь уҽалоужьуеит ацәқәырԥа!
Хьымкәараса
Сара аб дсымаз џьысшьон иахьанӡа.
Иахьанӡа саб ила сгәы ӷәӷәан.
Аԥсҭазара сгәаҳәон ҳдунеиаҿ
Уара ула сҩызцәа рҿы сыҽхәауан.
Сзухшазеи, сааӡара узынамгӡозҭгьы,
Избан сахьымӡо сзынужьыз сгәыхәтәы?..
Баша уаламган! Унапаҿы сааиуам,
Сдунеи ада исҭахым ҽа дунеик.
Аӡы иацҵа, Ӡаҳкәажә
Хьаас сымкыкәан!
Ӡаҳкәажә
Ацәқәырԥа ушьҭыҵла, уҵааршәыраха,
Ирԥсы адацқәа, адеи-ашьеи злоу!
Ацәқәырԥа ашьшьыҳәа ашьҭыҵра иалагоит.
Иубоит Хьымкәараса аӡы дшалало.
Хьымкәараса
Иацҵа, быцәқәырԥа иацҵа!
Избароуп бымч заҟароу!
Ӡаҳкәажә
Аҵаа, ушәы, ирласны, сумыргәаҟын!
Ирԥсы адацқәа, адеи-ашьеи злоу!
Аҳҭныҳәсақәа
Аҳкәажә-Ӡаҳкәажә, аҳкәажә хазына,
Беиламган, иаанкыл, уажәшьҭа иазхоит!
Ацәқәырԥақәа раԥхьагыла
Аҳкәажә-Ӡаҳкәажә, бымҩашьан, беиламган,
Исыӡбаз нагӡа, убриала дҭахоит.
Ница Хьымкәараса ишҟа лҿыналхоит,
аха иаалымҵасны дааныркылоит.
Ница
Хьымкәараса, сҭахама, сушьыма?
Саргьы судҿарҳәалааит!
Џьарак ҳаицыԥсып!
Ацәқәырԥақәа раԥхьагыла
Ари илҭахузеи, дызусҭада?
Ӡаҳкәажә
Смаҵуҩы ԥҳәызба, ибҭахузеи?
Иҳәа, уара атҟәа,
Дызусҭада ари?
Хьымкәараса
Дсыздырам, уажәадагь дсымбац.
Ибҭахузеи сара сҟны?
Ница
Хьымкәараса, избоит ԥсыхәа шыҟам,
Арҭ урхәаҽуеит аӡаҿы.
Ӡаҳкәажә, баасзыӡырҩы, анцәа дбымазар,
Маҵуҩыс акәӡам сзааз бара бҿы.
Сидҿашәҳәал убра.
Иара ида аԥсҭазара
Шәа шәҿы акәым, ҳдунеи аҿгьы исҭахым,
Исҭахым сыҟазарц саӡәны сара!
Кыр шықәса сыԥсы ҭахны.
Арахь сыԥсымкәа-сыбзамкәа,
Уи аҵкыс еиӷьуп иахьаҵәҟьа аԥсра!
Хьымкәараса
Ница, изакәызеи ибҳәо,
Сышԥаҭабырхеи сшымгәыӷӡоз зынӡа!
Ница
Ӡаҳкәажә,
Сара исҳәаз ҳәоуп, ихаҵа.
Ӡаҳкәажә
Бара сахьыбжьаз мацара азыҳәан,
Ԥсырҭас ибысҭап иара иҿы.
Аха биҳәа убранӡа барԥыс,
Дақәшаҳаҭхарц аангылара са сҿы.
Ница
Сарԥыс ииҳәо иара идыруеит,
Сара стәала уи дынхом.
ьымкәараса
(днеицралан ибжьы ҩышьҭыхны)
Шаҟантә ибасҳәахьоузеи
Сыбнаалом ҳәа!
Шаҟантә ибасҳәахьоузеи
Бшысцәымӷу бара!
Аб
(Ӡаҳкәажә лшьапы гәыдкыло)
Сбымшьын,
Сҭабмырхан!
Даҭабымҵан сыҷкәын!
Игоит ацәқәырԥақәа рыбжьы ӷәӷәаны.
Аҳҭынра зегьы дырхыџхыџыртә.
Ацәқәырԥақәа раԥхьагыла
Иҵысит ацәқәырԥақәа,
Ахьмыӡӷ рзымычҳакәа,
Акаамеҭ ҟалоит ибуалу ҟабымҵар.
Ибдыруаз, Ӡаҳкәажә, бҵааршәырахоит,
Бнапала, абарҭ ҭабмырхар.
Икыдҿаҳәалоу арԥыс
Афырхаҵа, арԥыс, сгәы ушԥахәоишь,
Уара уаԥсоуп акыдҿаҳәалара!
Игоит абыжьқәа аҳаԥы иҭыҩны:
«Уаԥсоуп, уаԥсоуп, уаԥсоуп!»
Ӡаҳкәажә
Иазхоит уажәшьҭа!
Абри аԥҳәызба дшәыршә,
Далашәыжь ацәқәырԥа!
Ница днаганы дынхықәдыргылоит. Ддыршәразы.
Аб
Абзамыҟә уара!
Сыҷкәын, абзамыҟә!
Ӡаҳкәажә
Шәаангыл зны.
Уақәшаҳаҭхар са сҿы аанҿасра,
Абри уԥҳәызба лыԥсы еиқәхоит.
Мап анакәха, абра ишубо,
Лыԥсҭазара аҵыхәа ԥҵәоит.
ьымкәараса
(ииҳәо иҿамшәо, длак-ҩакуа даақәхоит.
Ницагьы Хьымкәараса
ииҳәарызеишь
ҳәа дыԥшуеит)
Бҿаԥхьа схазыҳәан сшьамхнышгылом,
Аха убригьы аҭәасшьоит схы.
Абри аԥхәызба доубмыжьуазар,
Иҭыбымхуазар уи лыԥсы.
Ӡаҳкәажә
Уи дҭахоит, агәра га,
Уаанымгылар сара сҿы!
Хьымкәараса
Са бысмеигӡан,
Маха-маха сеимҿыжәжәа!
Абри аԥҳәызба лдунеи ахь доужь,
Уи лԥсадгьыл хәыҷы лырба.
Ӡаҳкәажә
Сара исҳәаз ажәа ҳәоуп.
Хьымкәараса
Сара салажь аӡеилашыра,
Наӡаӡа саҭ ацәқәырԥа,
Лхы доужь абри аԥҳәызба!
Ӡаҳкәажә
Уара иуҭахуп лара дыԥсырц!
Еи, дшәыршә ҵаҟа!
Хьымкәараса
Баангыл, Ӡаҳкәажә.
Зны баасзыӡырҩы,
Лыԥсы еиқәхаҵәҟьозар са сыԥҳәызба...
Ница
(аҳәаха имҭакәа)
Сымыш, Хьымкәараса, уеиламган,
Хьымӡӷ ҳаумырган, ҳабла шааԥшуа.
Иахьа уажәраанӡа ухы ишьҭыхыз,
Сара сзыҳәан илоумырҟәыроуп.
Хьымкәараса
Бара бҭахоит, ишԥазури?
Ница
Ак ухьчозар, ҽак уцәҭахароуп.
Ҩ-бзиарак ҳа иҳазҭада?
Ӡаҳкәажә
Хьымкәараса,
Сыԥшуп сажәа аҭак!
Ница
Ибаҳарангьы быҟам бара ибҭаху,
Иҟалом арԥыс бара дыбтәхарц!
ьымкәараса
Быԥсы ҭазароуп, Ница.
Са сҵыхәала бара бҭахоит!
Уи ҟамлароуп.
Ӡаҳкәажә, баасзыӡырҩы!
Ница
О, мап, гаӡарак умыхьын,
Иумырԥхашьан, Хьымкәараса, узыхшаз
Избоит бзиа сшубо, угәы уԥсахит,
Иуҭахуп иҭазарц сыԥсы.
Аха, изысҭахузеи абраҟа аԥсҭазара,
Уара утәны, са смаҵуҩны?!
Сара сыршьааит,
Ирҭаху сзыруааит,
Уара ухы шьҭыхны ишукыц икыз.
Абри, арԥыс иеиԥш, гәкаҳара умыхькәа,
Иара иеиԥш ахақәиҭра уаргьы уазыԥшыз.
Уара уҽлуҭар абри са сеиқәурхарц,
Усҟан усцәымӷхоит, шәиԥхьыӡ уагоит!
Сара исҭахуп сыблаҿ унхар.
Абыржә ишызбо ухы шьҭыхны икны
Абзиабара мчыла узаиааиуам.
Уи адунеи амчқәа зегь реиҳа иӷәӷәоуп.
Уара сутәуп, наӡаӡа усхашҭуам.
Абзиараз, сымыш, уа уеиқәырхоуп! (Хланҵы дыԥоит.)
Игоит илахьеиқәҵагоу, ихьанҭоу амузыкабжьы, наҟ ҵаҟантә
иҭыҩуашәа. Ӡаҳкәажә ашьшьыҳәа днарылҵны, Ница дахьыԥаз ахь дынхалоит.
Хьымкәараса
Шәиԥхьыӡ зқәызааша, Ӡаҳкәажә,
Ацәқәырԥа иахәаҽша баҳҭынрагьы баргьы,
Иббома иҟабҵаз закә каамеҭу?!
Иббома иахьнабгаз ауаатәыҩса зегьы?!
Ӡаҳкәажә
Ацәқәырԥа ушьҭыҵла, уҵааршәыраха,
Ирԥсы анапқәа, адеи-ашьеи злоу.
Хьымкәараса иаҳа-иаҳа ҵаҟа дцоит. Ихәцәаҟынӡагьы иҩеиуеит аӡы.
Ӡаҳкәажә уи иԥсышьа лымбарц, лыбла хҩаны ҵаҟа лыҽноулыжьуеит,
аха илҳәац лажәа анагӡара даҿуп.
Аҵаа хьшәашәа, иҵегь уҵаа!
Ацәқәырԥақәа раԥхьагыла
Убас иаҭахуп, убас, Ӡаҳкәажә!
Ӡаҳкәажә
Аҵаа хьшәашәа, иҵегь уҵаа!
Ацәқәырԥақәа раԥхьагыла
Убас, убас, убас, Ӡаҳкәажә!
Хьымкәараса дахьҭаҿаҳәаз ахылҩа-ԥсылҩа аҩеира иалагоит.
Актәи аҳҭныԥҳәыс
О, Ӡаҳкәажә, ассир, акаамеҭ,
Аҵаа ԥсааит, аӡы еилашуеит!
Рызынтәыкгьы уахь иҭаԥшуеит. Нас ирбаз акаамеҭ иацәшәаны,
иҳәҳәаны зегьы неимбӷьыжәаауеит, Заҳкәажә лыда. Хьымкәараса
дҭыҵуеит дызлаҿаҳәаз аҵааршәыра ԥыххааны.
Хьымкәараса
Ҳа-ҳа-ҳа-ҳа-а а!
Шәышԥанеимбӷьыжәааи?!
Ишәыхьзеи акы иацәымшәаӡоз,
Ӡаҳкәажә лаҳҭнуаа?
Шәара шәҿы иҟоума
Абри аҩыза агәы,
Аҵаа ырԥсасины
Агәараҳәа изыршуа?
Ацәқәырԥақәа раԥхьагыла
Ассир, акаамеҭ ҳзыҟалеит,
Ҳшымгәыӷӡоз, дызусҭада иаҳзаабга?
ьымкәараса
Баша бҽазыбкит сҭархара.
Сара ԥсра зқәым ауаа ирылҵыз соуп!
Уаҳа ибҭахузеи сара сҟынтә?
Ӡаҳкәажә
Акымзарак, акымзарак, иаԥсам, иаԥсам,
Иахьарнахыс аԥсҭазара иаԥсам!
(Лаҳҭнуаа рахь.)
Иахьарнахыс дшәымам
Ӡаҳкәажә шәара. Иаԥсам.
Мчыла акәымзар хаала
Ҳара ҳахь дмиасит аӡәгьы,
Убриалагьы иагхашам шәиԥхьыӡ аҳҭынра!
Сара исыздыруамызт абзиабашьа,
Убриакәхап бзиа сзырымбаз зегьы.
Сара исыздыруамызт абзиабара ахақәҵашьа,
Убри акәхап абас сзыҟоу саӡәны.
Гәнаҳала сҭәуп сыхәцәаҟынӡа,
Ауаа сражәхьеит, иҭыхны рыгәқәа,
Исыдымгылазгьы иҿасҳәоит рнапқәа.
Уара, Хьымкәараса, умҩа саԥгылом!
Шәызгылоузеи, акыр зымчу сыӡбаҩцәа?
Шәызхәыцуазеи шәхы шәыкәаҽ?
Схәаҽны сызмаз аԥсҭазара саԥырҵны,
Шәарҭ ишәысҭом сус ӡбатәыс.
Мчыла ауаа тәыс иҟасҵаз
Саргьы срыцҟьалоит иахьарнахыс тәыс!
(Лыбжьы ҩеиҵыхны.)
Ибгааит аҳҭынра, иаатааит агәашәқәа,
Иԥыҵәҵәааит аҳәагәыжьқәа шәызлаҿаҳәоу.
Иқәыԥшхааит дырҩегьых са сҿы иажәыз.
Урҭ рыгәнаҳа хара исызгарым,
Издырит, Хьымкәараса,
Абзиабара ду агьама анукыхгьы,
Ахаҭа анумоулак, аԥсҭазара ишаԥсам!
(Илхаз акорона аалхыхны ацәқәырԥақәа
ирылажьны дыԥоит. )
Зегьы рыҳәҳәабжь аланарӡуеит аԥшацәгьа абжьы. Иаалашьцоит. Игоит еиҭа аԥшацәгьа, ацәқәырԥеи, ахаҳә дуқәеи ахьеиҿаҳауа рыбжьы. Ԥыҭрак ашьҭахь ҭынчрахоит, иаалашоит. Хьымкәараса дхықәгылан
дҭаԥшуеит Ӡаҳкәажә дахьыԥаз ашҟа. Уи ишьҭахь дгылоуп икыдҿаҳәалаз
арԥыс. Убри аамҭазы иаатуеит гәашәқәас ахаҳә дуқәа иеиҿажьыз. Амра
ашәахәагьы ныҩнаԥхоит.
Икыдҿаҳәалазарԥыс
Амра ԥхеит, Хьымкәараса,
Иаатит агәашәқәа.
Исылалеит аԥсыԥха,
Сшьа-сда аусура иалагеит.
Уласы, аҩыза, ҳаццакыроуп,
Амра ԥшуп аҳаԥы ҳаҭнагарц!
Хьымкәараса
Уи ахәшә мԥшаакәа схынҳәуам!
Икыдҿаҳәалозарԥыс
Саргьы схынҳәуам!
Амра ашәахәа иадубалоит икыдҿаҳәалаз арԥыси
Хьымкәарасеи аҳаԥы иҭыҵны ишцо.
Аԥарда
АШӘАЛҞЬАМРА
Ҩ-қәгылараки жәибжь сахьаки змоу афырхаҵаратә драма.
Иалоуауаа
НесторЛакоба
ХьударКакалиа
НесторБи гә а а.
) акәиҴәы  ьба – аҳәынҭқар имчра иаҿагыланы
иқәԥоз нхаҩуп.
БагаАԥшыцба
Г ы  ьАбыхуба – Ҭакәи иҩызцәоуп.
Хь ыма.
М а  е и – Ҭакәи иаб.
Кәана – дбыргуп, дынхаҩуп.
ХабыгәАчба – аҭауад лаша, хара инаԥшуа, анхацәа
ирыдгыло аӡәы иоуп.
Кама – Хабыгә иԥҳа.
Ҳанифа – Хабыгә иаҳәшьа
Масовски
АсланНанба
Қьаламаҭ
Ҟазылбеи
Ада н-А л и.
Амаҵуҩы
Аҟарул
Махьал
Анхаҩы жәлар, ҭауади-аамсҭеи, аказаки, абахҭа ахылаԥшыҩцәеи.
Ахҭыс мҩаԥысуеит Аԥсны аҩажәатәи ашәышықәса алагамҭа инаркны
ҩажәиактәи ашыкәсаҟынӡа.
Актәиақәгылара
Актәи асахьа
Хабыгә Ачба иаҳҭынра. Чароуп. Ашьаԥаҿы шәаҳәароуп, кәашароуп.
Иааҩуеит ԥҳәызбак лыҵәаабжь. Ахысбжьгьы гоит. Ҭакәии Багеи, Гыџьи
ртапанчақәа ҭыхны икны Хьыма дрыман иааиуеит. Уи лыхцәы хҵәаны
илкуп.
Хабыгә
Ҳаи, иҟалазеи, лыхцәы хызҵәада?!
Ҭакәи
Самырзаҟантәи
Аимхаа, дахьицымкәашаз
Лыхцәы хиҵәеит,
Ҟамчылагьы длысит.
Учара еилазгеит,
Хабыгә, саҭоумҵан.
Аха чҳашьа амамызт, саргьы схысит.
Ҳабналароуп, аанҿасшьа
ҳамам...
Хьыма лхала дҳазныжьуам.
абыгә
Хьыма дшәысҭом, шәара шәхы шәахәа.
Шәца Ҵабалҟа, уа шәааԥхьаркып.
Шәласы, шәымбои Аимхаа еижәылеит,
Рабџьарқәа ҭыхны арахь идәықәлеит.
Ҭакәи
Ҳаҭоумҵан, ухаҵкы, аха акгьы ҳхарам,
Ламысуп иаҳахьчаз, цәгьара ҳалам.
Ицоит рыхҩыкгьы.
Кама
Саб, Хьыма џьара дыԥхьактәуп.
абыгә
Мап, зегьы ирбароуп, зегьы ираҳароуп
Сысас хәымгала аҳҭынра дшазныҟәаз.
Иааг, дад, быхцәы ихырҵәаз.
Ҳанифа
Сашьа хазына, иухьчо дызусҭада,
Изыхцәыда иуку, ухы иаҭәоушьазеи?!
абыгә
Баангыл, саҳәшьа.
Зыхцәы скуа, исыхьчо, сара исусуп.
Ҟазылбеи
(дааиуеит)
Дабаҟоу аԥшәма, уигьы иҽиҵәахыма?
абыгә
Аԥшәма ара дыҟоуп, убла дамбозаргьы,
Ма ари уахәаԥш, ари змааноузеи?
Ҟазылбеи
Нас иауазеи!..
Лыхцәы хиҵәазар, аҟамчы лхиҟьазар,
Уиазы дышьтәызма сашьа хазына?!
Қьаламаҭ, аԥҳәызба дшәаԥцаны шәдәықәла,
Сшьа зуаанӡа тәыс дҟасҵап,
Убри ала ма сгәы сырдап.
абыгә
Наҟ унаскьа, Қьаламаҭ, аӡӷаб дшәысҭауам,
Уара иуҭаху ара иалшауам.
Ҳанифа
Ижәҩа ҭҟьеит Ачба Хабыгә ду,
Ҭауади-аамысҭеи, еилагаз дҿашәҳәа!
абыгә
Баангыл, саҳәшьа Ҳанифа,
Уи бара ибусым.
Аԥҳәызба дрысҭом, иаԥсуа намысым!
Ҟазылбеи
Исаҳауа закәызеи, Хабыгә, уеилагама!
Анхацәа рыхьчара напы ауркыма?!
Кәана
Дад, Аимхаа, уҿы уаԥшны уцәажәа,
Ҳаргьы ҳуаауп, ихьанҭоуп уажәа.
Ҟазылбеи
Еиҭах шәмақархуеит, сшьа каҭәахны,
Шәысҿагылоит акәу шәабџьар ҭыхны?!
абыгә
Шәҽаанышәкыл!
Абри ахцәы иску ҵакыс иамоу
Ухаҿы иааган, цқьа уазхәыци.
Ҟазылбеи
Мап, уи сазхәыцыргьы сҭахӡам,
Сашьа иԥсы шәара шәаԥсаӡам.
Ҳанифа
Сашьа, аҽнышьыбжьон ҳақәухуама,
Ананамгақәа Емхаак дрыхҭнуҵома?!
Ҟазылбеи, ҳаҭоумҵан, ҳазшаз ибоит,
Ачаа дуқәа рҵыхәтәа ԥҵәоит...
абыгә
Шәыԥсы дшәыманы сашҭа шәҭыцқьа,
Сара хаҭала снапы смырҟьашькәа!
Ахьӡгьы ахьымӡӷгьы сара исымазааит,
Абри иску аԥҳәызба лыхцәыцқьа.
Ҟазылбеи
Хабыгә Ачба, ухы мап ацәукзар,
Ҭауадаа дуқәа урылԥсаазар,
Иԥсуа дыржуеит, ҳара ҳаҟами...
(Дцоит.)
абыгә
Абри ахцәы цаха шкәакәала иԥаны,
Икнашәҳа сахьышьҭало сханы.
Амаҵуҩы, ауаа уман, ԥсы наскьагара шщцоит.
Урҭ аԥсам, аха ҳара ҳтәы ҟаҳҵоит.
Алашара ыцәоит.
Аҩбатәи асахьа
Аполковник Масовски итәарҭа ауада. Уи деилашәаны дшаҟьо дҩноуп.
Иаԥхьа дгылоуп акапитан АсланНанба.
Масовски
Идгыло ҳәа изааигәоу имада иара?
Аслан
Ҩыџьа иара иқәлацәа анхацәа,
Ахымҩас иузаҿамкуа, алаапк иаҩызоу,
Аҭауад лаша Ачба Хабыгә сасра иҭаз,
Аимхаа дуқәа рашьа дҭазырхаз...
Зхы камшәо, зшьамхы ҵару дара ирыхҟьаны
Аҳәынҭқар иуаа ақыҭан ирылалом ишәаны.
Акыр аамҭа цеит ацәгьа руежьҭеи алақәа,
Уаҩ дрыхәом, ухаҵкы сцеит, иахьа атәқәа.
Масовски
Хабыгә Ачба,
Аҳәынҭқар ичын зыжәҩа иқәу,
Аҭауад лаша хьӡи-ԥшеи змоу
Иахиҳәаауазеи абри аус?
Аслан
Аҳәара сцәуадаҩуп, аполковник ухаҵкы.
Аха Ачба анхацәа рахь иадицәылоит
Урҭ акы аарыхьыр, ихы хҵәа дгылоит.
Акыр сишьклаԥшхьеит, аха имаӡоуп иҵакы.
Масовски
Зыгәра гатәыда абра шәара шәҿы?
Анхаҩы аҭауад ихы хисозар,
Аҭауад лаша уи дихьчозар!
Шәара-шәара шәнапы еикәыршаны
Шәхы хьчо, арахь аҳәынҭқар шәиаӷаны...
0, мап уи аҩыза шәақәымгәыӷын...
Абри аҭӡамцқәа рыгәра сызгом сара,
Аи, ааи убасҵәҟьагь угәра сызгом уара.
Аслан
Аполковник, маҷк уцәажәашьа уаԥшы.
Сара аҳәынҭқар ичын сыжәҩа иқәуп,
Анцәа иубома макьаназ хьымӡӷыда
Абри адунеи лаша сықәуп.
Масовски
Иахьа уажәраанӡа
Ҭакәи дахьҭакым
Уи хьымӡӷӡами, акапитан?
Аслан
Ҭакәи икра ус имариам:
Ҩны-цыԥхьаӡа иара изы ашәқәа аартуп,
Аԥсуаа ршьауҩы ргәаҵаҿы дҵәахуп.
Аказак ишьҭаҳҵаз дырзымккәа игьыжьыр,
Сара сишьҭалоит, деиқәԥах дҿаҳәаны,
Дышьҭасҵоит абра уаԥхьа дышьны!..
Масовски
Уи иԥсы шҭоу ауп дшысҭаху, акапитан.
Шәызагьы шәымтәан, шәмаашьан.
Идгыло иҩызцәа ирмеигӡакәа инырҵәатәуп.
Згәы намӡо рхы рзышьҭымхуа иршәатәуп.
Аслан
Суаажәлар закәу бзиан издыруеит сара.
Ршәара мацарала ҳармыхәар ҟалап:
Ирхырымгац иҟоузеи: ақәылара, абылра, ахтҵәара,
Аԥсадгьыл ақәӡаара, тәымџьара аԥсра.
Ани аԥеи реибамааӡара, аҵеира рыхшьаара...
Урҭ ҳнапаҿы раагаразы иҟоу амҩақәа ҳаԥшаап.
Аԥсны амаӡақәа рацәаны иҵәахуп.
Ара – амч аҵкьыс ахшыҩ, аҭахуп.
Масовски
Уара избо маҷк угәы хәуп?
Аслан
Маҷк аҵкьыс инеиҳауп, ухаҵкы.
Ууаажәлар рыԥсҭазаара агәашәқәа аркны,
Шәы-шықәсала ргәи рнапқәеи ҿаҳәаны,
Рыԥсадгьыл хәыҷы иалыхәданы инхаӡар,
Ҟалашьа амоума
Усҟан угәы ашьа ацмыкәкәар.
Масовски
Сгәанала иуҳәақәо мыцхәуп...
Уара аҵара абоуҵоз, акапитан?
Аслан
Петербург, акадеттә корпус аҿы...
Масовски
Петербург, Петербург!
Ҳҵеира иагьааӡоит иагьбыжьнахуеит...
Бџьар шьҭыхрала аиҿагылара,
Адекабристцәа, анародоволеццәа, аҳәынҭқар ишьра,
Ҳар гәыԥҩык ажәлар рахь риасра,
Урыстәыла зырҿыхаз аҵара,
Жәлар ргәы шьҭызхуа аҩымҭақәа раԥҵара!
Чернишевски ашьаҟа иадҿаҳәалара,
Уи иаԥхьа ашәҭқәа ркаԥсара!
Кавказ ашьхаруаа реидгылара,
Ҳаҩныҵҟа ареволиуциа аҵысра...
Ари абзиара иазҳәам, акапитан.
Хьаҵшьа змам аҽырӷәӷәара аҭахуп,
Абарҭ амшқәа рыла Ҭакәи дыктәуп.
Аҟарул
(дааиуеит)
Аполковник, ухаҵкы,
Ушҟа дааирц иҭахуп аӡәы.
Масовски
Даашьҭы.
Аҟарул
Уажәыҵәҟьа!
(Дцоит.)
Қьаламаҭ
(дааиуеит)
Мшыбзиа, ахылаԥшҩы ухаҵкы!
Масовски
Узусҭада уара?
Қьаламаҭ
Гәыкала иузыҟоу.
Гәырӷьаҿҳәаша:
Аҵәыџьба иаха даҳкит,
Убри уасҳәарц абрахь сааццакит.
Масовски
Дабаҟоу иара?
Қьаламаҭ
Абрахь дааргоит.
Зыҩны днеиз аԥшәма диҭиит,
Аиҿахысра ҟалеит иӷәӷәаны.
Иҩызцәа ҳацәцеит, ҩыџьа аказакцәа шьны.
Алаапк иаҩызоу, шәара зқәым аӡәы иоуп,
Ҳаилирхааит ҟамала, ахәцәа рацәоуп.
Аҟарул
(дааиуеит)
Баандаҩык дааргеит, ухаҵкы.
Масовски
Дыҩнажәгал абрахь.
Қьаламаҭ
Уи сибар сҭахымызт абра, ухаҵкы.
Масовски
Абнахь уҽыныԥхьак.
Қьалама  дцоит, дааиуеит Ҭа кәи.
Аа, ԥсаатә бзиак уакәзаап,
Уара уоума абас зыӡбахә рҳәауа?!
Махәи ҵыси еиқәзмыртәауа?!
Аха уаҿашәеит.
Уаҳа узымԥырыр ҳәа сшәоит...
Ҭакәи
Уҩашьеит ахылаԥшҩы, уццакцәоит
Снапқәа иҿаҳәоу ракәым аус злоу,
Сыҩныҵҟа иҟоу ахақәиҭроуп амч змоу.
Сара зхы иақәиту ԥсаатәуп, иахьа ма уаҵәы,
Сыԥрыхуеит, уахьымӡар ҳәа сшәоит угәыхәтәы.
Масовски
Аҟарса!..
Алашара ыцәоит.
А х  атәи асахьа
ХабыгәАчба иаҳҭынра. Аҩны аԥхьа ажь зқәу ашәымкьаҭ аҵаҟа
дтәоуп Хабыгә.
Амаҵуҩы
(дааиуеит)
Маҭеи уибар иҭахуп, ухаҵкы.
абыгә
Шаҟантә иуасҳәахьоузеи
Маҭеи дышиашоу даашьҭла ҳәа сара сахь.
Амаҵуҩы
Саҭамзааит, аҭауад лаша ухаҵкы.
(Дцоит.)
абыгә
Анхацәа ракәхуп ҳаԥсы злаҭаху,
Арахь ихәымгаҳшьоит...
Закәытә еиҟарамроузеи иаԥышәҵаз, шәаргьы.
Маҭеи
(дааиуеит)
Шьыжьбзиа, Хабыгә, ухаҵкы сцеит,
Ҳара ҳҵыхәала сынтәа митәы ухысхьеит.
Утәа, ушԥагылоу, уамак унсырхом.
абыгә
Маҭеи уҿыԥшылара сгәаԥхом.
Иҟалазеи, Ҭакәи ихабар?..
Маҭеи
Ҭакәи иаха дыкны дыргагәышьеит,
Аха уи хьаас измада, ухаҵкы сцеит.
абыгә
Ҳаи, иуҳәо закәызеи, Маҭеихеит!
Ҭакәи иоума ихьаам, дабарки?
Маҭеи
Аранаа, Сакәыт иҿы дахьнеиз,
Рхәы ишахатәаз, аԥшәма иҭигәышьеит...
Ирыкәшеит иаразнак, еибашьрахазаап,
Ҩыџьа аказакцәа уа иҭадырхазаап.
Иара дышреихсуаз иџьаԥҳаны нҵәазаап,
Нас дрылалазаап иҟама ҭкәыцәаан,
Аха илуршахуааз, иаразнак деилыршьит.
абыгә
Уагьтәитәыхны, арахьгьы уҭиҩыхны,
Ҳаи, Сакәыт аԥсымҭәыжә, уаргьы-саргьхандаз!
Уараҵәҟьа сымч уқәхап, алаԥынҵа икылҟьаз.
Анхацәа рцәа ԥызҽхьаз маҳагьацәан уабацәажәқәа,
Џьара ак хәыцтәуп Ҭакәи дызлеиқәҳархаша.
Маҭеи
Ҳаи, ус ахьԥоуҳәо уара сызкәыхшаша,
Уи иҿыхраз акәым сара сыззааиз...
Хабыгә бзиа, зых шьарда ннаҵыша,
Ҷкәынажәк иҵыхәала угәы ндырхар ҳәа сшәоит.
абыгә
Еҳ, Маҭеихеит, сгәы ндырхеижьҭеи акырҵуеит.
Ицеит ҳаамҭа, хара снаԥшуеит.
Сымч ахьынӡаҭаз зегьы рыриашара саҿын.
Нхаҩи ҭауди сара сзы еиԥшын.
Жәлар реидкылара акыр аҭахуп, Маҭеи,
Ауаа еилыхны рызныҟәара шамуаз ҳамбахьеи...
Еиҟарастәуеит ҳәа салаган – сашьцәа сыцрасит,
Аԥсҭазаара ус имариоу акакәым, афасит.
Цәымӷыс сышьҭырхит, иаасыкәыршан ӷала сҭәуп,
Аиаша уасҳәап, иахьа саргьы стәуп...
Маҭеи
Ҳаи, ус ахьԥоуҳәо,
Хабыгә ду, зых шьарда ннаҵыша!
Ахы ҳазҭоу, акыр здыруа, зыҩнаҭа лашаша...
Пату уқәзымҵо, иуԥырхагоу ус аӡәыр дыҟазар,
Уи ихоуп изқәимҵо ихы идыруазар.
абыгә
Ахдырра ыҟазар, уара абзиара збаша,
Аԥсуаа ҳҟәышхарц ахәҭоижьҭеи иҵуазеи?!
Абзиа иагәҭасны ишьҭызхуа абаша.
Уазхәыци, ҳаԥхьаҟа иаҳԥеиԥшхараны иҟоу...
Даара иуадаҩроуп уажәы ҳазлаҟоу.
Нхаҩы ҷкәнак дҩагылазар, нас иауазеи,
Ҳабџьар ҭкәыцәаа ҳазишьҭаларызеи,
Уигьы дуаҩыми, Аԥсны даҵеими.
Ҳнапала ҳхы ахырҵәара ҳаҿыми...
Ҳлашәуп, Маҭеи, ҳлашәуп,
Уаҵәы ҳәа аӡәгьы дхәыцуам, акаамеҭ ҟалазшәа,
Абри адунеиаҿы зегь рҵыхәтәаны ҳизшәа,
Аамҭа еикәшара ҳахыҵәаны ҳашьҭоуп...
Ҳаи, сажәа сроуцәеит, абра ҳазгылоузеи,
Акәаскьахь ҳхалап, ҳхәы дырхиахьазар...
Маҭеи
Учеиџьыка иазҳааит, аха сыццакуеит,
Сзықәшәаз убоит, исымчгәышьоузеи.
Иҟалаз уамҳәакәа исзымчҳаит,
Саҭоумҵан, умш аабзиахааит.
абыгә
Исылшо акы угсырхом,
Ибзиоуп нас, абзиара узыҟалааит.
М а  е и дцоит.
Гәырҩамзар аамҭа акгьы рзалымгеит,
Закәытә уааузеи, зыхәда хҽны иныҟәо.
Кама
(дааиуеит)
Маҭеи абас дзырццакызеи?
Ҳаҩны данааиуа имфакәа, имжәыкәа,
Лафк наҳаҳәан, аамҭа мгакәа,
Ус ҟаимҵацызт, – Ҭакәи акыр ихьма?
абыгә
Ҭакәи иаха дыкны дыргагәышьеит.
Кама
Ҳаи, сыԥсындаз абри смаҳакәан.
Дҭахеит ачкәын, ацхыраара имоур.
Ухы уамеигӡан, саб сызкәыхшаша,
Абахҭа дыҭга... Ахақәиҭра иоур,
Иара идырп нас иҟаиҵаша.
абыгә
Ҭакәи абахҭа иҭгара уадаҩхашт,
Уажәшьҭа сажәа амыхәозар акәхап.
Еилаҳаит ҳаамҭа, ауаҩра бжьаӡит,
Аихаҵгылара, аидгылара зегьы ҳарҟәамҵит.
Ажәытә хара инаԥшуаз аԥсуаа нагақәа,
Кавказ хьӡи-ԥшеи ламысыс иамаз,
Иахьа зегь рыла шьҭахьҟа ҳхьаҵит.
Ҳанифа
(дааиуеит)
Уа уиашоуп, сашьа.
Ажәытә Кавказ хьӡи-ԥшеис иамаз,
Иахьа зегьрыла шьҭахьҟа ихьаҵит.
абыгә
Уи бара ишԥеилыбкаауеи, акыр иаԥсоу саҳәшьа?
Ҳанифа
Сыбла иабои исаҳауеи ада уаҳа исҭахузеи!
Сгәы иамыхәо, абар, уи азы џьара изцатәузеи!
Исҳәо сҿашәом, сашьа хазына, аха ас хара узцом.
Схала сакәым абри гәнызго,
Ачаа зегьы иргәаԥхом.
абыгә
Нас иарбан шәгәы иамыхәо, Ачаа дуқәа?
Ҳанифа
Ухымҩаԥгашьа.
абыгә
Схымҩаԥгашьа! Уи иаанагозеи?!
Ҳанифа
Угәы иалымсын, аха сара Ачаа рыдҵа науасҳәарцазоуп
сзааз.
абыгә
Иааркьаҿны иҳәа.
Ҳанифа
Зегьы игәарҭеит, аҭауад ду, ухы мап шацәукыз,
Анхацәеи ҳареи ҳаиҟараутәырц угәы ишҭоукыз.
Нхаҩыда аӡәгьы дубом, абас узкатәазеи!
Ҳабӷа ԥуҵәеит, иҳәа иаахтны, узыниазеи?
абыгә
Сҿыхеит, саҳәшьа, аҽны шьыбжьон
Ацәа сшалаз, скаххаа салҵит.
Ааи, сеилыркааит сашьцәа дуқәа,
Рыжәҩахыр сара сацәхьаҵит...
Зда ҳхәарҭам срыгәҭасуам,
Урҭгьы рыгәҭакы еилкаатәуп.
Ҳанифа
Ачааи Чачааи иуанарыжьуам,
Анцәа дуӡӡа убыс игәаԥхазар,
Маҵуацәас иаҳзыҟаиҵазар,
Ҳхы иаҳархәоит, уаҳа иарбан...
Нас, анхацәажәқәа урзыхьчома,
Хьӡи-ԥшеи змоу сашьа хазына?
абыгә
Урҭ анхацәа, сара сакәым,
Акырынтә ирыхьчахьеит Аԥсны ԥшӡа.
Ҳанифа
0, Анцәа, изуҭаххазеи абас ҳҭархара
Уаҳхылаԥш Ачаа дуӡӡақәа,
Хьӡи-ԥшеила иқәыз Аԥсынра.
Амаҵуҩы
(дааиуеит)
Ҟазылбеи Аимхаа ишькылкҩы дицны,
Ҽырххыла ҳашҟа иаауеит еивасны.
Ҳанифеи амаҵуҩи цоит.
абыгә
Ииҭахузеи иагаша уи афы зҿасны.
Қазылбеи
(дааиуеит ишькылкҩы дицны)
Иҟалазеи, Хабыгәхеит, маҵуҩгьы даҳԥымлеи,
Абри аҳҭынра зынӡак ашә акыма?!
абыгә
Мшыбзиақәа уҳәар, бзиала уаабеит хәа уаҳҳәап,
Аҳҭынра ашә акра-аатра уи уара иуусым.
Ҟазылбеи
Саҭоумҵан, сгәы ԥжәаны сыҟоуп.
Сашьа дызшьыз Аҵәыџьба
Иаха дыркит, уи алаԥынҵа икылҟьаз,
Исыздыруам акәымзар дахьыргаз,
Дысшьуеит игәыдҵан иус рыӡбаанӡа.
абыгә
Нас иуҭахузеи сара сҟны?
Ҟазылбеи
Усыцхраа уи ишьразы.
абыгә
Азакәан иқәнаҵап ихәҭоу.
Ҟазылбеи
Иабаҟоу азакәан, аиаша ҟазҵо!
Анхаҩы жәлар уасеи-џьмеи еизганы
Илахәларыжьыр – деиқәдырхоит атәы.
абыгә
Илахәлажь нас уаргьы.
Ҟазылбеи
Иабаҟоу иахәласыжьуа, сынхацәа еимурпит,
Ахақәиҭра руҭан, хазы анхара иаҿуп.
абыгә
Анхаҩгьы дуаҩыми, дынхааит дынҵааит,
Рыдгьылаҿ уаҩҵас ршьапы адыркааит.
Урҭ рыбӷа ԥаҳҵәар, ҳара ҳзы игылода,
Ҳацҳақәа аӡы ихнахыр, ихызҵода.
Уаҩрыла иҳаиӷьугьы ҳаҭәаҳамшьахуа,
Ех, изакәытә аамҭоузеи иаҳҭааз.
Ҟазылбеи
Иухьзеи, Хабыгә, абас узҟаҭәада?
Ухы абалоугеи!
Анхацәа гәымхақәа уртәыртәма,
Дара хьымнаӡо уара уаԥыршьма?!
абыгә
Қазылбеи Аимхаа, уҿы уаԥшны уцәажәа,
Ухымҩаԥгашьа сгәаԥхом, ихьанҭоуп уажәа.
Ҟазылбеи
Нас сышԥауацәажәари, уаҳа уаԥсамзар,
Ҭауадаа дукәа ҳзыҳәан улыԥсаазар?
абыгә
Сара сакәым, аха уара уоуп иԥсхьаҵәҟьоу.
Ԥсуа ламыси шьеи злам уаҩыҵәҟьоуп.
Уҭыцқьа сашҭа, ушьҭахьҟа ухьамԥшкәа!
Ҟазылбеи
Уахьхәуеит, Хабыгә, сара сеибгазар.
Ҳдәықәҵа!
(Дцоит.)
Иааиуеит Багеи Гы  ь и.
абыгә
Шәарбанқәоу,
Цәгьароу бзиароу шәзышьҭоу?
Гыџь
Багеи Гыџьи ҳауп,
Хабыгә, ухаҵкы сцеит,
Бзиара ҳәа акгьы ыҟам,
Ҭакәи дҭаркит.
абыгә
Издыруеит, аҩныҟа ҳаҩналап, шәырбар ҟалоит.
Гыџь
Хабыгә ду, ухаҵкы, даара ҳаццакуеит,
Иаарласны дыҭгатәуп Ҭакәи абахҭа.
абыгә
Уи ҟалашьас иамоузеи, ҷкәынцәа ҟадыџьқәа?
Бага
Иамоуп ҟалашьа, Хабыгә ҳазкәыхшаша.
Учын маҭәа наушәҵаны, ҳаԥхьа унагыла,
Ҳдәықәлароуп Аҟәаҟа, ҳашзахәо ҽырххыла!
абыгә
Шәара?
Гыџь
(руапақәа ааимдырҟьоит, еилаҳәоуп казак маҭәала)
Ҳара ҳахиоуп, ухаҵкы ҳцеит,
Аҭауад лаша Ачба Хабыгә ду,
Ҩыџьа аказакцәа Аҟәанӡа днаскьаргоит.
абыгә
Ишәџьысшьоит сыҷкәынцәа, ишәџьысшьоит,
Счын маҭәа уажәыҵәҟьа исшәысҵоит!
Алашара ыцәоит.
А  шьбатәи асахьа
Аполковник Масовски итәарҭа ауада. Масовски дгәаҭеиуа ауада
дыҩноуп.
Масовски
Абаандаҩы шәихылаԥшла, акапитан.
Уара иумдыруеи ууаажәлар закәу...
Иаӷацәа даҳцәыршьыр, ма дыбналар,
Ҳҭахоит ауп уаргьы саргьы.
Уҭаԥшхьоу, уара, агәыбернатор илакҭа?
Уи дқәыџьмоуп...
Жәлар абӷа рызҭо, рҵеицәа заанаҵ иҳалҳамгар.
Рынкылара цәгьахоит, рҽеидкылан идәықәлар.
Уаҵәыҵәҟьа Аҵәыџьба Петербургҟа дыжәга
Ҳара иаҳуалу наҳагӡоит, аҳәынҭқар ҳаитәуп.
Аслан дцоит, дааиуеит аҟарул.
Иҟоузеи уа?
Аҟарул
Самырзаҟантәык уибар иҭахуп.
Масовски
Даашьҭы.
Аҟарул дцоит, дааиуеит Ҟазылбеи.
Сузыӡырҩуеит.
Ҟазылбеи
Зашьа дыршьыз Аимхаа соуп.
Масовски
Утәа.
Ҟазылбеи
Итәо сабаҟоу, абылра саҿуп,
Ашьаура сыхәцәа ҵкааны сакуп...
Масовски
Нас узаазеи сара сҟны?
Ҟазылбеи
Даажәгеит ҳәа саҳаит уи дытҟәаны,
Ахылаԥшҩы, усмеигӡан, иуҭаху ҳәа,
Сыԥсгьы усҭоит, сгәыхәтәы сахьӡар,
Сылаԥш иқәшәар уи аҳәа,
Деихысхуеит, снапгьы ҵысрым.
Сшьа уны сҭыԥаҿы снаӡар,
Уасашәк ухьӡала иԥысҵәоит, узжьарым.
Масовски
Уасашәк акәым,
Аԥсны суҭаргьы,
Изакәаным ҟасҵом,
Анцәа ибоит,
Уи уахаҵәҟьа
Петербург даагоит.
Ҟазылбеи
Уаамыццакын, ахылаԥшҩы, уаасзыӡырҩ саргьы,
Аимхаа ҳабӷа умазар, убӷа ӷәӷәахоит уаргьы.
Масовски
Сара аҳәынҭқар изакәан ала сыбӷа ӷәӷәоуп,
Иара убас абџьаргьы амчгьы сымоуп.
Ҟазылбеи
Усоуп, аха ари адгьылаҿ ҳара ҳаԥшәымоуп,
Шәара ишәзелымкаауа ахатәы закәанқәа ҳамоуп.
Масовски
Ишәымаз, аха аҳәынҭқар изакәан шәахымԥалан,
Шәшьапы ахьзымҩаӡо шәҩахан икыдшәмыргылалан...
Ҟазылбеи
Ахылаԥшҩы, сыззааиз аус сзыҟаҵара ацымхәрас,
Ахшыҩ рҵара уалагеит, хзеилибамкааит ауп нас.
Масовски
Ҳаилибакааит ибзиаҵәҟьан, абаандаҩы дусыршьуам,
Усзымгәаан, Аимхаа, абриала ҳцәажәара аҵыхәа ԥҵәоуп.
Ҟазылбеи
Дахьыжәгалакгьы дыԥшааны.
Дысшьуеит уи ала.
(Дцоит.)
Аҟарул
(дааиуеит)
Аҭауад лаша Ачба Хабыгә.
Масовски
Ашәқәа аарты.
абыгә
(дааиуеит)
Аполковник, аус сымоуп уара уҿы.
Масовски
Сӡырҩуеит, аҭауад лаша, ухаҵкы!
абыгә
Аҵәыџьба сара сысас иоуп иишьыз.
Масовски
Ааи, уи здыруеит, ухаҵкы.
абыгә
Ахьымӡӷ сиргеит, аҳҭынра ацәа ԥиҽит.
Масовски
Убас ауп, ухаҵкы.
абыгә
Азакәан иаҳәо акы игханы иҟалар,
Дҿырхыр анхацәажәқәа, аӡбаҩы дырҟаҭәар,
Уаргьы саргьы усҟан ҳусқәа цәгьахоит,
Иара ицымхәрас ҳара абахҭахь ҳаргоит.
Ашә ааимҟьоит. Аҟарул драԥцаны иааҩнаххуеит Гы  ьиБагеи.
Гыџь
Аҭӡамцахь, шәҩыџьагьы аҭӡамцахь!
Хабыгәи Масовскии рнапқәа ирҩахан иаагылоит.
Дабаҟоу Ҭакәи?
Аҟарул
Армарахьтәи аҟарса дҭакуп.
Шәысҭ ацаԥха.
Гыџь дцаны Ҭа кәи диманы дааиуеит.
Бага
Аполковник,
Абахҭа агәашәқәа ҳаҭганы ҳаужь.
Масовски
Уи ҟалашьа амаӡам!
Гыџь
Аҭауад лаша уҽырҭынчны узгылоузеи,
Идҵа ахылаԥшҩы исҳәаз наигӡартә!
абыгә
Аполковник, ашьакаҭәара ҟоумҵан...
Гыџь
Угәы иаанамган хаала ҳаилгап ҳәа,
Дшәысҭом уҳәар, бзиоуп ҳәа
Ҳашьҭахьҟа ҳцап ҳәа...
Аамҭа ԥшуам, уааццакы.
Абаандаҩы, угыл аԥхьа!..
Аполковник уцала!..
Масовски
Алақәа!
Бага
Ҳаҭоумҵан, аҭауад лаша ухаҵкы.
(Дцоит.)
Алашара ыцәоит.
Ахәбатәи асахьа
Ҭа кәи иҩны аказак акәшаны игылоуп. Масовски деилашәаны длеиҩеиуеит.
Масовски
Арахь уааскьеи, аԥшәма Маҭеи,
Аамҭа ацара иаҿуп...
Арахь аҭак саҳауам сызҵаара?
Уҷкәын абна дылугарц уҭахым?
Излазбо ала, ҳәатә хазҵо уаҩым.
Ачҳара сымоуп, еиҭах сааԥшуеит.
Мап анакәха, уҩны-угәара збылуеит.
Маҭеи
Ахылаԥшҩы, исҳәо агәра га,
Исыздырам дахьыҟоу, анцәа иныс,
Дыбналеижьҭеи дсымбац, саб иԥсаныс,
Ицеит рҳәоит Нхыҵҟа, иҩызцәеи иареи,
Схы шәымаз, дад, шәысмеигӡан сымҳәеи,
Сыжәга, абахҭа сҭашәыжь,
Сыҩны сгәара, иҟалозар, иншәыжь.
Ҟазылбеи
Уара узҭахыда, ауаҩы ччархәажә,
Ушьакаҭәара иаԥсазар суеигӡозма, алыгажә.
Ауасажә еиԥш ухәда ԥысҟон абраҵәҟьа,
Шәыжәла зегьы ықәысхуан уахаҵәҟьа.
Кәана
Ҳаи, дад, ауасаҵәҟьа ҳадумкылан,
Ҳлоумырҟәын зынӡаск аказак ҳрыларгылан!
Ҭаҳмадцәақәак ар ҳакәыршаны, ԥхашьарами,
Ҳаидҿаҳәалан ҳгарагьы мариами.
Шәаԥсуами, абааԥсы, иагьа ҟаларгьы,
Анхаҩы иџьабаа шԥажәбылуеи?!
Ҷкәынак дыбналазар, дылҵып, дабацауеи.
Масовски
Иазхоит.
Акапитан, аҩны амца ацраҵа.
Аслан
Ҭакәи дыскуеит.
Иаҭаххаргьы дысшьуеит.
Ажәа усҭахьеит, уи насыгӡауеит.
Аҩны амца ацраҵара сылшом, ухаҵкы.
Масовски
Исылшом шԥа?!
Ҟазылбеи
Ах, уара аԥсымцқьа, ашәаргәында,
Афицар ичын зыжәҩа иқәҵа!
Иусырбап сара Ҟазылбеи сакәзар.
Сара избылуеит аҩны, уара ушәозар.
Аслан
(итапанча ааҭкәыцәаан)
Уеиҭамҵын, угәы кылзыблаарц уҭахымзар!
Ҟазылбеи атапанча ахы дҭаԥшуа даанхоит.
Аиҿахысрахь суԥхьоит, иаабап узакәытә хаҵоу!
Уаҵәы асааҭ жәаҩа рзы сузыԥшуп, ауахәама аҿаԥхьа!
Қазылбеи
Сара сыхиоуп, ихысуада аԥхьа?
Аслан
Уара!
(Дцоит.)
Масовски
Аҩнқәа амца рыцрашәҵа!
Амца зыцрарҵаз аҩнқәа рылашара ашҭа иқәыҷҷоит.
абыгә
(дааиуеит)
Шәеилагама, азин шәызҭада,
Ауаҩы иҩны-игәара абылра?!
Аполковник, узҿу удыруоу уара?
Масовски
Издыруеит.
Аҳәынҭқар идҵа насыгӡоит.
абыгә
Ари Ҭакәи иҳанаижьуам.
Масовски
Ҭакәи ҳаргьы ианаҳажьхьоу рацәоуп.
абыгә
Аполковник, унапҟьашьа ауцәоуп.
Ара аҳәынҭқар изакәан адагьы иҟоуп даҽа закәанк.
Масовски
Аҳәынҭқар иимпериаҿы закәанк ауп иҟоу.
Шәара шәзакәанқәа абра ашьацаҿы икәаҳауп,
Еи, Ҭакәи иаб дшәыманы шәдәықәла!
абыгә
Маҭеи игара азин усҭауам...
Масовски
Сагьузыӡырҩуам...
Азин сымоуп абарҭ зегь шәахгара.
Ажәахаа шәмаҳауазар, аҭаҷкәым шәырбара...
Ҳдәықәышәҵа!
Маҭеи дрыманы ицоит.
абыгә
(Игылаз рахь.)
Ижәбома ҳаидымгылареи ҳҿымҭреи ирыхҟьаны
Ампыҵахалаҩцәа шцо, аҳәынҵәа ҳҿаҟьаны.
Уаагәарҭак аӡәгьы ҳаҽҳмырҵысит,
Аҽны шьыбжьон ҳшыбзаз ҳаԥсит.
Алашара ыцәоит.
Афбатәи асахьа
Масовски итәарҭа. Уи иаԥхьа рҽеидыԥсаланы игылоуп ҩыџьа
афицарцәа. ҞазылбеиАимхаа насҭхашәа дтәоуп.
Масовски
Ахьымӡӷ, еиҭа ахьымӡӷ, цәгьала ҳаԥсы рцәаагеит..
Хҩык ақәыԥшцәа, блацәыргашьас иҳамоузеи.
Сказакцәа ирылгеит, хыла-гәыла ҳаиларҵеит.
Шәарҭ шәҿаббаӡа саԥхьа шәызгылоузеи?!
Шәца, асолдаҭцәа ахысшьа дшәырҵа,
Ҭакәи иҩызцәеи иареи шхысуа еиԥш.
Урҭ ахҩык, хҩык рыцлар нас ишԥаҟало!
Ажәлар ашьауразы амч анрылало,
Нкылашьас ирымоузеи.
Арҭ еидымгылароуп акәымзар, ианеидгыла,
Аанкылашьа рымоума, рдаракәац аақәҳамхыкәан.
Сақәгәыӷуан акәымзар аԥсра,
Мариала срылгоз џьысшьон, аха абар...
Аҟарул!
Аҟарул
(дааиуеит)
Ара сыҟоуп, ухаҵкы!
Масовски
Акапитан Ананба дмааӡаци?
Аҟарул
Мап, макьаназ дызбом, ухаҵкы.
Масовски
Алахша, абнауаа рцынҵәарах,
Ихы рықәиҵоит, иара дымсааит, ижәлар.
Аҳәынҭқарра даҿагылоит аҳәынҭқар иафицар.
Џьара акы иҵагалатәуп мамзар.
Ҟазылбеи
(дҩагыланы)
Уи иахьа дҭахоит, ухаҵкы.
Масовски
Дҭахоит шԥа?
Ҟазылбеи
Аиҿахысрахь дсыԥхьеит ишудыруа,
Ауахәама аҿаԥхьа дысзыԥшуп.
Масовски
Иудыруаз уи дышфицару.
Ҟазылбеи
Афицарра аҭахӡам ибзиан акылԥшра.
(Дцоит.)
Масовски
Ақәҿиара, Қазылбеи, ақәҿиара!
Аҟарул!
Аҟарул
(дааиуеит)
Ара сыҟоуп, ухаҵкы.
Масовски
Қьаламаҭ уиԥхьа.
Аҟарул
Уажәыҵәҟьа!
(Дцоит.)
Қьаламаҭ
Акыраз суҭахызма ухаҵкы?
Мосовски
Қьаламаҭ, уӷьеҩра, угәымшәара атәра згоит.
Гәык-ԥсык ала ушсзыҟоугьы збоит.
Адҵа усҭоит убри наугӡар...
Қьаламаҭ
Исыдуҵо азы сыхиоуп, ухаҵкы.
Масовски
Уахаҵәҟьа Ҭакәи игәыԥ уалалароуп,
Гәык ала ушизыҟоу агәра иургароуп.
Уи нахыс ҳусқәа мариахоит...
Қьаламаҭ
Ҭакәи игәыԥ алалара цәгьахоит,
Ҿарԥӷа дук сымазароуп убри азы.
Масовски
Умыццакын, иаарласны иҟалоит аҿарԥа.
Қьаламаҭ
Уи шԥа?
Масовски
Аслани Қазылбеии аиҿахысра иқәгылоуп,
Руаӡәк дышԥаҭамхари иахьа,
Уара душьызшәа Ҭакәи иахь уиасуеит.
Ахысыбжьқәа гоит.
Руа иаауада, Қьаламаҭ?
Қьаламаҭ
Аслан.
Масовски
Уи еиҳагьы еиӷьуп ҳара ҳзы,
Еилукаама?
Қьаламаҭ
Зегьы еилкаауп, ухаҵкы.
(Дцоит.)
Аслан
(дааины иабџьар ааиҟәныхны инышьҭаҵо)
Аполковник, ауаҩы дысшьит,
Сдәықәҵа агарнизон ахь, арратә трибунал ахь.
Масов ск и
Уфицар бзиан, сгәы уалоуп цәгьаӡа.
Аслан
Мцуп иуҳәо, уара уаҳаракыра,
Сара сакәым, ҳажәлар зегьы нҵәаргьы угәы ухьуам.
Еиҳагьы еиӷьушьоит...
Ҳара-ҳара ҳаичырчара ныҳәоуп шәара шәзы.
Уи ҳара ҳразҟыдароуп, аха ас аамҭа царым.
Жәытә жәларык рыгәнаҳа хара иузгарым.
Масовски
Даараӡа сгәы уалоуп, акапитан.
Аслан
Суҳәоит агәырҩа уҽоумырган.
Уаргьы сгәы уалоуп, аполковник.
Ашхырцәаӷьҭра унапы ҭушьит,
Уахьымӡар ҟалап угәыхәтәы.
Масовски
(акапитан ичынқәа аақәжәжәааны)
Уи сара исусуп. Дыжәга!
Алашара ыцәоит.
Абыжьбатәи асахьа
ХабыгәАчба ишьҭаларҭа. Уахынлоуп. Хабыгә дыцәоуп игәы
рҭынчны. Ашьшьыҳәа иааҩналоит Ҭа кәии, Гы  ь и, Багеи амаҵуҩы
дрыцны.
Гыџь
Иаҭаххарым Хабыгә дуӡӡа ирҿыхара.
Бага
Ааи, саргьы убас сгәы иаанагоит.
Ҭакәи
Ишәҳәо закәызеи, иламысума!
Ҳаизымҵаакәа даагар ԥхашьарами.
Нцәахәыс иҳамоу, бӷас иҳамоу,
Игәы ҳасыр ҳара ҳзы ихьымӡӷыми.
Аҭауад лаша, аҭамзаара шьҭаҳҵоит...
абыгә
(дҩықәтәаны)
Ҳаи, шәарбанқәоу ҵхагәҭаны сзырҿыхаз?!
Ҭакәи
Ҭакәи соуп, ухаҵкы, узыргәамҵуа.
абыгә
Аа, Ҭакәи уоума,
Изакәызеи, цәгьара ҳәа акыр ҟалама?
Ҭакәи
Абзиара абаҟоу, иҳашьҭоуп еивасны,
Ҳадгьыл ҳақәцалан ҳрымоуп хаԥхарсны.
Ҳгәы иҭаҳкыз уамҳәакәа иаҳзыҟамҵеит,
Уаҳмырҿыхар акәын, аха ҳхы иаҳзаҭәамшьеит.
Ҳара иҳахҟьаны иахәҭам уҭагылар ҟалоит,
Иҟалозар, уажәшьҭа Хьыма ҳара даагоит.
абыгә
Шәеилагама, ҷкәынцәа ҟадыџьқәа!
Гыџь
Абас шәлыхӡыӡо дабанӡашәҵәахгәышьо,
Шәаныҟам иақәыршәаны шьоукы аакылсыр...
абыгә
Хабыгә иаҳҭынра макьана еиламҳацт,
Лара дақәшаҳаҭымкәа дшәысҭар ламысым.
Бага
Лҽи лкәадыри ҳархиеит, дҳацыз иахьынӡалшо,
Нас иамуӡозар Бзыԥҟа даагоит.
абыгә
Амаҵуҩы!
Амаҵуҩы
Ара сыҟоуп, ухаҵкы.
абыгә
Камеи Хьымеи рҿыха.
Амаҵуҩы
Урҭ ашәаҿы иԥшуп, ухаҵкы
КамеиХьымеи ааиуеит.
Бара иахыбҳәаауазеи, сыԥҳа?
Кама
Дабанӡа ҳамазаауеи абас дҵәахны...
Дцааит.
Ахақәиҭра зцу аԥсҭазаароуп иԥсҭазаароу, саб,
Уақәныҳәа лымҩа, лхатәы лара илыӡбап.
абыгә
Ибзиоуп нас, мҩамш бықәлааит!
Ҭакәи
Абзиараз, ухаҵкы, улаԥш хаа ҳацыз,
Акымзарак ҳахьуам, ҳаԥсадгьыл ҳахьчоит.
абыгә
Аԥсадгьыл ҳахьчоит, аха ҳара-ҳара ҳзеибахьчом.
(Хьыма дрыман ицоит, Хабыгә ихала.)
Иа, анцәа ду, урхылаԥш ҳ-ҵеира, унапы иануп, суҳәоит.
Алашара ыцәоит.
Аабатәи асахьа
Ашьхара. Ҭа кәи ишәақь кны ахаҳә ду иҽадҵаны ҵаҟантәи ихагалоу
амҩахь дыԥшуеит.
Ҭакәи
(ашәаны)
Адгьыл гәабануп, ажәҩан хызоуп,
Гәыӷырҭас иҳамоу ҳабџьар заҵәык ауп.
Анхаҩы дрыцҳазшьо ҳаргьы ҳаиҩызоуп,
Ҳзыхьчо ҳаԥсадгьыли ҳаԥсабареи роуп.
ьыма
(дааиуеит)
Аимсқәа шәзызӡахит шәыцыԥхьаӡа.
Гәыбӷан сышәымҭан аххьа ахьазымхаз...
Ҭакәи
Бааԥсеит, Хьыма, быблақәа ирхызбаалоит,
Ҳацныҟәара былшом, аԥсшьара бҭахуп.
ьыма
Мап, иагьа сааԥсазаргьы,
Уара уҿы аҟазаара сара сзы иԥсҭазаароуп.
Аха Қьаламаҭ дысгәаԥхом...
Мышкызны умҩа ԥимҵәарц залшом,
Ох, сгәы сыхьуеит, сгәы уаҳа алшом.
Ҭакәи
Уи гәыкала дысзыҟоуп, сара ус избоит,
Аказак ҳанрылашәалакь, дырмеигӡа инирҵәоит.
ьыма
Иблақәа ирхызбаалоит гәаӷрыла дышҭәу,
Ицәгьоуп аилкаара дареи ҳареи дызтәу.
Гыџь
(дааиуеит)
Аӡәыр дыжәбама шәахьыԥшуа?.
Ҭакәи
Дагхеит Бага, ашьыжь абра дыҟазар акәын.
Гыџь
Агәра сызгом, ҳаржьарымызт,
Қьаламаҭ еиликааит ашьхаруа шиакәыз.
Ҭакәи
Урҭ еиқәшәараны иахьыҟаз еиқәшәазҭгьы,
Ажәабжь рыман уажәшьҭа иаахьазаарын.
Гыџь
Акыргьы набжьоуп, ус имариоума
Акаҵәара ахыҵра.
Қьаламаҭ амҩа бзиан идыруеит.
Ҭакәи
Қьаламаҭ, Қьаламаҭ... лаԥықәшәа соуеит,
Изызӡарызеи саргьы сгәы изҭынчым.
Гыџь
Қьаламаҭ ҳара ҳҿы акгьы имчым,
Насгьы гәыкала дҳацушәа збоит.
Угәы ишаанаго сыздырам, аха
Сара уи ихаҵара агәра згоит.
Ҭакәи
Уи дхаҵам узҳәом, аха аԥсахра илазар,
Усҟан шәы-ԥсык ихазаргьы иазхом.
Гыџь
Қьаламаҭ дыԥсахҩҵәҟьазар,
Уажәшьҭа ҳамҩақәа диркхьазаарын.
Ҭакәи
Ҳамҩа кра рыгума, уара абзиара збаша!
Жәантә амца ҳагәыларкхьеит,
Шәынтә аԥсра ҳҭадыргылахьеит.
Саб рыцҳа иҵәуарҭа сырымҭеит.
Гыџь
Аиашьеи аиашьеи реиҿагылара,
Еиҭа ашьакаҭәара, агәаҟра аԥсра...
Ҭакәи
Иаҳхароузеи, Гыџь, ҳамҩа иангылазар,
Ҳзеивымсзар, ҳаԥсадгьыл ҭшәахазар,
Жәытә-натә аахыс ҳзеилибамкаазар,
Ҳаинраалараз хәшәы ҳәа акгьы ҟамлазар,
Аламыс аныӡ – абџьар цәажәароуп,
Ҳахҩык аӡә иеиԥш ҳажәа акызароуп.
ьыма
Бага ихала даауеит, Ҭакәи.
Ҭакәи
Ишԥа, Қьаламаҭ дицӡами?
ьыма
Мап, ихала иоуп иҟоу.
Гыџь
Дицәыбналазар ҟалап, алахша! (Бага дааиуеит.)
Қьаламаҭ дабаҟоу, Бага?
Бага
Иҩныҟа дсышьҭит.
Ҭакәи
Дышԥоушьҭи аҩныҟа, Бага, уеилагама?!
Бага
Дсыҳәеит. Насгьы, иара дсыцымзар,
Кәыдры ацҳа исзықәгомызт асасцәа.
Абри акәын иуасҳәаз, Ҭакәи.
Гыџь
Сҩашьазаап, башаӡа игәра згон.
Махьал
Уи убас дыццакны дцон,
Улаԥш ихьымӡо днахҟьеит ахәы.
Ҭакәи
Махьал, Хьыма уаалхылаԥш абра.
Гыџь, аказак маҭәа цәырга.
Иԥсы шҭоу дымҵарсны дгатәуп уи ала.
Алашара ыцәоит.
Ажәбатәи асахьа
Уахынлоуп. Ар раанҿасырҭа алагер. Ицәоуп асолдаҭ. Аҵла иҽадҵан
дтәоуп Масовски. Қьалама  уи иаԥхьа иҽеидыԥсалан дгылоуп.
Масовски
Акы ааулымшеит, Қьаламаҭ,
Абас суқәгәыӷуамызт, аиаша уасҳәап.
Ҭакәи деиқәԥах саԥхьа дышьҭоуҵоз џьысшьон.
Угәы иалымсын, аха ари уџьысшьом.
Қьаламаҭ
Уаҳа ԥсыхәа смоуит, ухаҵкы сцеит,
Иԥсы шҭоу икра даара иуадаҩуп.
Амаҵуарқәа реиԥш идгылоуп, иԥырҵуам,
Урҭ рҿаԥхьа акгьы уаҩы илшауам.
Аказақцәа сиршьуеит, салаԥишәарцаз,
Ишьра азин ыҟазҭгьы, уажәшьҭа силгахьазаарын.
Масовски
Аҳаԥаҿы анеира зеиԥшроузеи?
Қьаламаҭ
Мҩахәасҭоуп инагоу, даара икнаҳароуп.
Шәсырманшәалап уахь анеиразы.
Масовски
Иагьа сҳәаргьы уажәшьҭа дсымԥыхьашәеит,
Дыктәуп уи ала, уаҳа сзычҳауам.
Қьаламаҭ
Иҩызцәа ҳазшьыр, ихала акгьы илшауам.
Уаҵәы инагӡахоит угәы иҭыхо, ухаҵкы аҩыза
Уара уеиԥш иҭынчхо рацәаҩуп уи икрала.
Масовски
Аҟарул!
Аҟарул дааиуеит.
Сааҭк сыцәоит, нас сырҿыха.
Аҷаԥшьаҩцәа рҭыԥаҿ иҟоума?
Аҟарул
Зегьы еиқәшәшәа иҟоуп, ухаҵкы.
Масовски
Сара сцоит, Қьаламаҭ, уара?
Қьаламаҭ
Ара сыҟазаауеит, цәашьа сымоума.
Масовски дцоит.
Аҟарул
Закәытә ҵхузеи, аиаҵәақәа каххаа,
Еех, Қьаламаҭ, сгәы сыхьуеит,
Уажәы-уажәы сқыҭа сгәалашәоит –
Схәыҷра ахьысхызгаз,
Ҟәбина аԥшаҳәа.
Кристина лыблақәа еҵәаҵас еихаччоит..
Сыԥсы лылан, уаха шаанӡа амырзаҟан асырҳәон.
Лара дықәԥраа дгәырӷьаҵәа дкәашон...
Уара бзиа аӡәыр дубахьоума, Қьаламаҭ?
Қьаламаҭ
Абзиабаха ҳазҭада, ҳазҿу умбаӡои,
Аӡәы ҳишьҭоуп полкк ҳаицрыԥсса.
Аҟарул
Дысзалхуам иахьагьы Кристина сыԥсы,
Хаҵа дышцахьоугьы, бзиа дызбоит.
Қьаламаҭ
Нас узыԥсахыз лоума бзиа иубо?
Аҟарул
Дызбоит, аха дышԥазбо, сыбла дыхгылоуп,
Уара уакәзар ишԥаҟоуҵарыз?
Қьаламаҭ
Илалгәыдҵан дысшьуан.
Аҟарул
Узакәытә уаҩузеи абри уара?
Хысымҭак аҟынӡоуп уахьхәыцуа.
Бзиа иубо хаҵа дцазаргьы абаԥырхагоу.
Қьаламаҭ
Ԥу, зегьы ззеиԥшу шәара... (Днавалоит.)
Аҟарул
Абзиабара закәу иалудыраауазеи.
Еех, Кристина, Кристина...
Ҭакәи
(иҩызцәа ицны дааиуеит)
Амца умоума?
Аҟарул
Исымоуп.
Ҭакәи
(иҟама ихәцәа иныҵакны)
Уҽумырҵысын!..
Аҟарул
Иахьуҭаху азы сыхиоуп...
Ҭакәи
Қьаламаҭ?..
Аҟарул
Ара дыҟоуп. Уздырит.
Ҭакәи
Судырзар, иаԥсам абжьаргара.
Аҟарул
Ҳәара аҭахума.
Ҭакәи
Уҿы еихаҿасҳәарым?
Аҟарул
Мап, мап, сыбжьы сыргаӡом, изаҭахузеи.
Ҭакәи
Гыџь, Бага шәаасывагыл.
Бага
Аҟама дәықәысҵома?
Ҭакәи
Мап, иԥсы шҭоу
Гыџь
Дзырххода.
Ҭакәи
Иԥсы шҭоу, сҳәеит.
Аҟарул
Иԥсы шҭоу дыжәга, иԥсы шҭоу...
Бага
Убжьы!
Аҟарул
Саҭамыз.
Ҭакәи
Арахь даауеит, шәыҽшәырхиа!
Дааиуеит Қьалама 0. Иаразнак дааилыршьуеит.
Акыр снаскьаанӡа аказак ургылар,
Сгьежьуеит, аха уара узоуп сзыгьежьуа...
Аҟарул
Ицәазааит, мшәан, изҭахыда,
Ԥхыӡ бзиа рбааит, цәамҭхаа роуааит.
Ҭакәи
Ҳдәықәышәҵа!
Қьаламаҭ дрыман ицоит.
Аҟарул
Абри хаҵароуп, абри ҟазароуп,
Ԥыҭк инаскьапишь,
Иҵегьы инеихапишь.
Ҳаи, Ҵәыџь Ҭакәи сукәыхшоуп...
Арота шәгыл!
Алашара ыцәоит.
Аҩбатәиақәгылара
Ажәабатәи асахьа
Уахынлоуп. Алашара ҭааны иахьарку ауадаҿы дыцәоуп Масовски.
Ҭынчроуп. Зны-зынла игоит еиқәҿызҭуа аҟарулцәа ртрышә-бжьы.
Аԥенџьыр дкылԥан дааҩналоит Ҭа кәи. Иабџьар рхианы икуп.
Ҭакәи
Саҭоумҵан, ухаҵкы, аха уааԥшыроуп!
Масовски ашырҳәа дҩыҵҟьан иабџьар дахоит.
Иаҭахым, аполковник, абџьар ахара,
Цәгьа сгәы иҭам, уаргьы саргьы ҳааицәажәароуп.
Исызуамҳәозаргьы угәы иахәара,
Сгәы ашьаҟәаҟәа иҭоу уаазыӡырҩыроуп.
Масовски
Аӡәгьы уимбакәа уааишьа џьасшьоит.
Ҭакәи
Ааишьа шыздыруеиԥш ацашьагьы сақәшәоит.
Уаасзыӡырҩ, ахылаԥшҩы, иҟалозар, суҳәоит!
Масовски
Уара имбжьо уаҩуп акәымзар,
Ишԥаугәаӷьи сара сышҟа ааира?
Ҭакәи
Дарбан хаҵоу зхы иадзымкыло
Ахаҵаиҿ еснагь хаҵала аиааира?
Масовски
Абра ушыҟоу аказақ уаарылашәар,
Маха-маха уеиҿырхуеит, сымчгьы рықәхарым.
Ҭакәи
Хьаас иҟоумҵан, схы сахәап,
Сахьааз здыруеит, шәусқәа сырмыцхәрым.
Ҳаицәажәап иаахтны.
Аӡәгьы ишәџьишьом иазыжәуз Аԥсны.
Ҳхырҵәара шәаҿуп, ҳуаами ҳаргьы,
Ԥҳәыск ҳалхылмҵи уаргьы-саргьы.
Усышьҭыҵ, уаӷрамгылан игәаҟхьоу сыԥсы,
Иамаҿуп сзыхшаз саб рыцҳа иԥсы,
Сшаанымгыло снацәа аус ауанаҵы!
Иҳахьхьоу ҳазхоит, гәрҩала ҳҭәуп,
Абри адгьыл аԥсуаа иаҳтәуп,
Милаҭ хәыҷуп, аизҳара ҳҭахуп,
Уажәа бзиа саҳарц сазыԥшуп.
Масовски
Иуаҳарц иуҭахузеи нас сара сҟынтә?
Ҭакәи
Абжьуаа урылҵ указақ уман.
Масовски
Уаасзыӡрҩы нас саргьы, сажәа науасҳәап.
Аԥсны ҭоурыхла аԥсуаа ишәтәуп,
Аха закәанла ҳахылаԥшроуп ҳара.
Уажәшьҭа тәымк иоураны изыҟалом аҳра,
Ишьҭахо атәыла ашьапы иқәҳаргыларц ҳҭахуп.
Ҭакәи
Шәақь ԥынҵалоу?
Масовски
Усԥырхагамхан, Ҭакәи,
Ухаҵара аҟәышра шацу збоит,
Аха уи аҟәышра
Аԥсны аҳәаақәа рҿы инхоит.
Инахаран ихәыцтәуп, иалымсын угәы.
Аԥсны шәымч ақәхом, ҳаҟамзар ҳара.
Адоуҳа мацара ара иазуам аҳра,
Амчгьы аҭахуп, уи шәара ишәызхом,
Арахь ҳара ҳамчра шәара ишәгәаԥхом.
Аԥсуаа зегьы анаалеит аҳәынҭқар изакәан
Урҭ ргәы рҭынчны анхара иаҿуп.
Аха арахь шәара шьоукы ижәуам,
Хыда шәаҳҿагылан ақәԥара шәаҿуп.
Улҵ абна, сҳәатәы хаҵа,
Ма аамҭала Аԥсны уалҵны уца,
Уаҳԥырхагамхан, цәгьара ҳҭахым.
Шәыхьӡгьы-шәыхьмыӡӷгьы ҳара ҳауп изду.
Ҭакәи
Аԥсны ахьӡгьы ахьымӡӷгьы
Аԥсуа ида аӡәгьы изышьҭыхраны иҟам.
Аԥсны захьӡхалом аԥсуа даныҟам.
Масовски
Аԥсуаа ыҟамзааит ҳәа аӡәыр акыр иҳәома?
Ҭакәи
Амчра имамкәа иҟазаара аԥсоума,
Ҳара ҳгәырҩа шәара ишәгәырҩоума?
Ҳзеилибамкааит, аполковник, ҳамҩақәа хазуп,
Уаргьы саргьы хыкәалаак ҳҷапан иазыԥшуп.
Масовски
Ахаҵа ззырҳәо уоуп, аха сгәы уалоуп, Ҭакәи,
Ииҳәо еиԥш зымч еиҳау иусқәа иааироуп,
Иахьа ма уаҵәы, уеиқәԥах, Петербург узгароуп.
Ҭакәи
Угәаҳәара намӡар ҳәа даара сшәоит,
Макьана сҿаҳәам, ухаҭа иубоит.
Зхы иамыхәаз абрагьҩы илахьынҵа цәгьоуп,
Аха ишьапы дықәгыланаҵы имаршәгьы хиоуп.
(Игәы иҽанҵо.)
Арахь иаауеит.
Масовски
Укра иашьҭоу думыцхраар ада
Ԥсыхәа имамкәа дааҭаургылт уара.
Ихаҵарам уцәырызгар, уажәы уоусыжьуеит.
Нас уабацари, ма уара, ма сара.
Абнахь уҽынаԥхьак.
(Ҭакәи иҽынԥхьеикуеит.)
Қьаламаҭ
(дааиуеит)
Саҭоумҵан, аполковник, уахьсырҿыхаз.
Адырра ҳауит Ҭакәи...
Масовски
Иҳәа ирласны иҟалаз.
Қьаламаҭ
Уаха Ҭакәи Бақьҟан аҳаблаҿ
Харзаман ҳәа аӡәы иҟны дыцәоуп.
Масовски
Аиаша уҳәома?
Қьаламаҭ
Уара умсит, убас шакә!
Масовски
Ҭакәи дыцәаӡам, Ҭакәи дҿыхоуп,
Ҳара ҳауп ицәоу, иуаҳама исҳәаз?!
Зны ашьха дыҟоуп, зны ага дыҟоуп,
Зны-зынлагьы абра дҳалагылоуп.
Абрахь даага убри амц уазҳәаз.
Қьаламаҭ
Аполковник, ухаҵкы!..
Масовски
Уца сҳәеит!
Қьаламаҭ дцоит, Ҭакәи даацәырҵуеит.
Аџьныш тәыла аџьнышқәа ахылҵуеит.
Ҭакәи дцоит.
Алашара ыцәоит.
Ажәеизатәи асахьа
Уахынлоуп. Уада ҭшәа хәыҷык аҟны алашара ҭааны иахьарку иадтәалоуп
НесторЛакобеи, ХьударКакалиеи, БигәааНестори.
Адәахьы игоит алашбжь.
Хьудар дындәылҵны дааҩналоит.
Хьудар
Ҭынчроуп, аӡәгьы дыҟам макьана,
Иџьасшьоит Ҭакәи абас дахьагхаз!
Лакоба
Ҳааизыԥшып...
Анаҩсан, зегь реиҳа ихадараны иҟоу,
Ауаа аиӷара рыбжьыхтәуп.
Ирацәажәатәуп, иазырхәыцтәуп.
Хьудар
Убригь ҳҽазаҳкхьеит, аҩыза Нестор,
Аха ауаа еичзырчо рацәаҩуп.
Лакоба
Ирацәаҩуп азоуп ҳамчгьы зымхо,
Ишәымбои шаҟаҩы анхацәа ирыцрыхо.
Шәмыцәароуп, шәымтәароуп уахгьы-ҽынгьы,
Ауаа рылшара агәра дыргатәуп,
Ешьарала рымч еизгатәуп.
Шәаҟара издыруада аԥсуаа ишрызнеитәу,
Рмаршә шыктәу, рыгәшәы-мышә шҳәатәу.
Шәара шәоуп сзықәгәыӷуа, Нестор, Хьудар,
Ҟалашьа амам шәгәы рҭынчны шәтәар.
НесторБигәаа
Тәашьа ҳамоума, аҩыза Нестор,
Иахьынӡаҳалшо рмаршә куа рызнеира ҳаҿуп.
Аха абжаҩык хаз-хазы иахоит,
Насгьы жәлала аӡәырҩы еиӷацәоуп,
Абна илоу, ацәгьа зуа рацәоуп.
Аҩыза Нестор, ҳагәра ргом
Ҭакәи игәра шырго еиԥш.
Лакоба
Избан Ҭакәи еиҳа игәра зырго?
НесторБигәаа
Дахьрыдгыло азы акәхап, аҩыза
НесторБигәаа
Нас ҳара ҳрыдымгылаӡои ажәлар?
Хьудар
Ҳара ҳҟынтә макьана ирдыруазеи бзиарас.
Лакоба
Ҭакәи иҟынтә?
Хьудар
Ҭакәи дыҟамзар уажәшьҭа ихҵәахьазаарын,
Дара-дара еилалан иқәибаххьазаарын.
Амалуаа ирымхны анхацәа ириҭозар,
Изшәым-изхам ахәыҷқәа аҭуџьар еилаиҳәозар,
Хьара змам аԥҳәыс еиба
Ажәхьа наган илзҿеиҳәозар,
Анхацәа ишакәым ирызныҟәоз дахьирхәуазар,
Аӷар ицәӷьычыз аҟамчԥҵаҵа даиргозар,
Дахьнеилак ихьӡ ада хьыӡ рымҳәозар,
Убри иами нас ҳхы иаҳархәаша, аҩыза Нестор.
Лакоба
Ҳаиликаауазар убыс ауп сгәы иҭоу саргьы.
Уаха сиацәажәоит, нас хазы шәиацәажәа шәаргьы.
Ҳамчқәа еибаҳҭароуп, ҵәҩанк ахала абыца узахашшуам,
Ҳхы еиҭаҳамҳәар, ҳгәаҟрақәа нҵәом.
Анхацәеи аусуцәеи рхы хьчо иқәгылеит Урыстәыла,
Азауадқәа рышә аркны адемонстрациахь ицауеит,
Аҳәнҭқар ири дареи ӷәӷәала еидыслауеит.
Ашьа каҭәоит, аха ауаа рыжәпара иацлауеит.
НесторБигәаа
Азауади афабрикеи ҳара иҳамаӡам,
Нас зышә аҳаркуада, аҩыза Нестор?
Лакоба
Инеиааит амал уаа рҩнаҟны маҵура,
Иаарыхны рыҭара мап ацәыркааит,
Дара рхатәы Кьараз еиҿыркааит,
Аԥҳәыс еиба илыцхрааит, агәаҟ дышьҭырхааит,
Аӡәы изыҳәан рызегьы рхы иамеигӡааит,
Рызегьы рзыҳәан, иара аӡәгьы дхьамҵааит,
Убри оуп изахьӡу ажәлар реидгылара.
(Исааҭ днахәаԥшны.)
Аамҭа акыр инаскьеит, иаамҭоуп сдәықәлара,
Дмааит Ҭакәи, иҭахымзар акәхап ҳԥылара.
НесторБигәаа
Мықә ацҳаҿы ахысбжьқәа гон хәылбыҽха,
Уаангыл, амҩа уқәлара аԥсам уаха.
Лакоба
Мап, сымцар ҟалом, исзыԥшуп,
Ҳусқәа рацәоуп, ҳамҩа ркыцԥхьаӡа ҳтәар,
Акгьы ҳахьӡом ҳшәар, ҳаашьар.
Атрышәбжьы гоит.
Хьудар
Абар, Ҭакәи итрышәбжьы геит!
Лакоба
Аӡәы шәнеиԥыл.
Хьудар
Аԥылара уиаҟара иҭахым,
Ихала дыҩналоит абра ҳааизыԥшып.
Аԥхьа дааҩналоит Гы  ь, уи аҭагылазаашьа гәеиҭоит.
Нас ауп Ҭа кәи данааиуа, ашә аҿы даангылоит Бага.
Ҭакәи
Хәлыбзиақәа!
Ҳаҭашәымҵан, ианеибаҳҳәаз ҳзымааит.
Хыџьара ҳамҩақәа кын,
Ҳаӷацәа рацәахеит, ишыжәбо.
Лакоба
Аиаша уҳәеит, Ҭакәи, ҳаӷацәа рацәахеит,
Анхаҩы жәлар ҳхы ҳамыхәар ада ԥсыхәа ҟамлеит.
Ҭакәи уӡбахә саҳауеижьҭеи акыр ҵуеит,
Ирҳәоит, уарӷьажәҩан урывагылоуп ҳәа анхацәа.
Саргьы сабрагьҩуп, иашан, абна сылам умҳәозар,
Гәаартыла суацәажәарц сҭахуп, сыгәра угозар.
Уара уаҟара издыруада анхацәа рџьабаа,
Ирхыргахьоу агәаҟра, ирхыргарангьы иҟоу.
Ҳҽеидҳамкылар ҳусқәа шәарҭоуп даара,
Ҳҽеидаҳкылар иудыруаз, ишааго аиааира.
Ҭакәи
Аҽеидкылара бзиоуп, аха зҽеидызкылода
Ԥшьҩык неицылар – аӡәы дыгәрагамзар?
Алакоба ухаҵкы сцеит,
Аҽеидкылара ус имариам...
Лакоба
Издыруеит ишымариам, аха уаҳа ԥсыхәа ыҟам.
Анхаҩы жәлар ахақәиҭра ҳҭахуп,
Урыстәыла ареволиуциа еилашуеит,
Бзыԥ аԥсуаа рҽеидкылара иаҿуп,
Ҭакәи, ауаа удыруеит, улша рацәоуп,
Уара уеиԥш иҟоу жәлар рзы дхәарҭоуп.
Ҭакәи
Иуҳәо саҳауеит, Нестор, ухаҵкы сцеит,
Уӡбахә бзиан исаҳауеижьҭеи акрааҵуеит.
Сара сабрагьҩуп, абна сылоуп, саӡәуп,
Абарҭ ахҩык ҳажәҩа еибыҭан ҳаицуп.
Ажәлар ҳаршьауҩуп, ак рыхьыр аауам,
Ҳабџьар иахьылнадо урҭ ршьа ҭаҳархауам.
Суԥырхагам сумыхәозар, аха ауаа еизганы,
Сызрылалом урҭ зегьы рыгәра ганы.
Масовски дсыцрыҵуам, сигаанӡа сеиқәԥах сҿаҳәаны,
Иҭахуп сышьҭеиҵарц сеиқәԥах аҳәынҭқар иаԥхьа
сыҭҟәаны.
Ҳуардынқәа еивҵахеит – ма дара, ма сара!..
Угәы иалымсын, Нестор, сызуцныҟәом уажәазы,
Иаҳнарбап аамҭа, ҳаиԥылап аҽазны.
Лакоба
Уеилыскааит, Ҭакәи, еиҭа ҳаибабахп,
Саауеит ирласны, ҳаиқәшәар сҭахуп.
Ҭакәи
Бзиала уаабеит саргьы сузыԥшуп!
Схы сеигӡом ҳаԥсадгьыл иаҭаху аказы.
Лакоба
Акымзарак сашьҭам саргьы схазы,
Шәыҵх аабзиахааит, иаарласны сышәзаауеит.
Хьудар
Аҩыза Нестор, ишәарҭоуп, амҩа уқәымлан уаха...
Лакоба
Мап, мап сымцар ҟалом, сҩызцәа сзыԥшуп.
Ҭакәи
Ҳара днаскьаагоит, хьаас иҟашәымҵан
Ар ҳрылашәаргьы хәыц алшәарым ихы,
Уи агәра усыргоит, Нестор, ухаҵкы.
(Ицоит.)
Алашара ыцәоит.
Ажәаҩатәи асахьа
Хабыгә иаҳҭынра, иаабац аҭыԥ.
Хабыгә акырӡа иҽиԥсаххьеит.
Дааиуеит Ама  уҩы.
абыгә
Ҭакәи иӡбахә ҳәа акыр уаҳахьоума?
Амаҵуҩы
Мап, ухаҵкы.
абыгә
Даацәырҟьоит ашәалҟьамреиԥш, нас дныбжьаӡуеит,
Икыдҟьо ирымоуп, ҷкәынцәа ҟадыџьқәа.
Ара иҟоуп шуҳәо, аҽаџьара еиҭаҵуеит.
Иқьамҭажәха игылоуп урҭ рҩнқәа,
Еҳ, аҽны шьыбжьон ҳашԥарфеи алақәа!..
Акыр уҭахызма?
Амаҵуҩы
Аусҳәарҭаҿ аизара уахьӡароуп, ухаҵкы,
Уагхар ҟалоит, маҷк уааццакы.
Укәымжәқәа руа иаазгара арбану?
абыгә
Ачын зқәу скәымжәаԥшь.
Ама  уҩы дцоит.
Кама
(дааиуеит)
Ушԥаҟоу, саб, иахьа?
абыг
Сыҟоуп аԥсра сҽасҭауам,
Мап, мап уи са саԥхьа агьалшауам.
Бара бгәы бзиаз, сыԥсҭазаара убри ауп,
Абри адунеи сыззықәу бара бзыҳәан ауп.
Кама
Аԥсра аӡбахә уаламцәажәан, саб.
Сцәа сҭаӡыӡоит, аԥхыӡ бааԥсқәа збоит,
Ҳгәарԥаҿ аӡыхәашь цәқәырԥоит.
Сныхнаҵахуеит, сҿыхоит сцәырҳаны,
Уи нахыс сшыгәаҭеиуа иҟьаҟьаӡа ишоит.
абыгә
Усоуп, дад, ус, аӡыхәашь ихшәалеит
Ҳаԥсадгьыл, ҳаргьы агәҭасра ҳаҿуп.
Бнарахеит зехьынџьара, ҳадәқәа еималеит,
Ҳҵеицәа бзиақәа рымҩа куп...
Ҳанифа
(дааиуеит)
Иахьа ушԥаҟоу умҳәои, сашьа?
(Хабыгә ҿиҭуам.)
Аҭак луҭаргьы уҭахым,
Зхаҵкьыс бзиа узбо уаҳәшьа?!
абыгә
Шаҟа исҭахузеи сыԥсымҭаз,
Бара бҟынтә исаҳар сгәы иахәаша ажәак.
Ҳанифа
Анцәа ҳазшаз имаҿоуп, уара уеилагеит!
Кама
Исзеилкаауам иҟалаз, иухьзеи, саб,
Еицырдыруа аҭауад, исымоу гәыӷырҭас?
абыгә
Аамҭа сафеит сыԥҳа, аамҭа ацәқәырԥа сагеит.
Ҳанифа
Аамҭа акәым, аха анхацәа ччиақәа урфеит.
абыгә
Баҟәыҵ, саҳәшьа, убарҭ рыӡбахә ҽеимкәан аҳәара!
Ҳанифа
Саҟәыҵӡом...
Сашьа, Хабыгә ма уара, ма сара –
Урҭ рҵыхәала ухы шьҭоуҵеит асаара.
Амаҵуҩы
(дааиуеит)
Анхаҩы Кәана уибар иҭахуп.
абыгә
Уиԥхьа!
Камеи, Ҳанифеи, амаҵуцәеи цоит.
Кәана
(дааиуеит)
Мшыбзиақәа, Хабыгә лаша, ухаҵкы!
абыгә
Бзиа збаша, бзиала уаабеит! Уаатәа.
Кәана
Стәом, сыццакуеит, Хабыгә, ухаҵкы сцеит,
Умчала сыҷкәын ишьапы дықәдыргылеит.
Аҵара иурҵеит, анцәа дузылԥхааит,
Уаҵә ухьӡала акы ахәда хысҵәоит,
Аҩнынӡа усызнеир – сара сзы гәырӷьаран.
абыгә
Снеиуеит, сгәы шсыхьуагьы, снеиуеит.
Ҳааӡаҩцәа шәара абзиа шәаниондаз,
Саҟара еигәырӷьо даҽаӡәы дҟалома.
Уаҳа исоуҳәозеи, Ҭакәираа рхабар?
Сымԥынҟа иқәымлеижьҭеи акрааҵуеит.
Исылшоз дара рзын акы ҟасымҵазшәа рбама.
Ҩ-мцакы ирыбжьоу аҭауад иҵыхәтәа цәгьоуп,
Кәана, утәа узгылоузеи, утәа,
Кәана
Иҟан аакьыскьа сара сҟны.
Қьаламаҭ дыԥсахҩны дрылазаарын,
Лхылаԥшҩы иҿы дшыҟаз дымҵарсны дыргеит,
Иабхәа иҩны агәашьа днадҿаҳәалан,
Абна инылашәкәа ицеит.
абыгә
Ҳаи, афырхацәа, дыршьыр аҵкьыс,
Еиӷьуп убыс ахьизыруз.
Қьаламаҭраа рацәахеит ауп рыцҳарас иҟалаз,
Исзеилкаауам абри ҳмилаҭ ирыҵалаз!
Кәана
Анхәеи-абхәеи, ашьыжь иангыла,
Ирбеит рымаҳә агәашьа дшадҿаҳәалаз.
Иан дшаалыхшаз. Анхәа дыҳәҳәазаап,
Иҟалазеи ҳәа агәылацәа еизазаап.
Дыԥсит ауаа рҿы, ибла изцәырымго...
абыгә
Иҟоузеи уи ала иқәнамго.
Абза-ԥсцәа роуп иаҳагьы иԥхамшьо.
Дасу изҩа иара имазааит,
Иагьа ҟаларгьы ҳажәлар аламӡааит.
Кәана
Амин, анцәа иуциҳәааит!
Сыццакуеит, ухаҵкы сцеит, умш аабзиахааит.
абыг
(днаскьаго)
Мҩа бзиа еснагь уқәлалааит,
Сажәа сеижьом, снеиуеит уаҵәы.
(Кәана дцоит.)
Игәыгәҭажьны ирымоу закәытә уаа ссирқәоузеи!
Еҳ, адунеиажә шаҟа уџьбароузеи.
(Амаҵуҩы акәымжәы ааигоит. Хабыгә ишәиҵоит.)
Аҳәынҭқар, Петербургнӡа сганы,
Счын уқәнагоит, ужәҩа иқәҵа аниҳәа,
Мап сзымкит акәымзар, иабасҭахыз...
Аха иахьатәи аизараҿы уи аҭыԥ иқәысҵап.
Амаҵуҩы
Ухаҵкы, аказақ аҳҭынра иакәшеит.
абыгә
Ҳаи, ҳаи иакәымшакәа, срыбжьҟьаны срыцәцап!..
Абра сыҟоуп, иааиааит рҭахызар!
Иааиуеит МасовскииҚьалама  и ҩыџьа аказақ рыцны.
Масовски
Иҽеим ажәабжь узаазгеит,
Ачба Хабыгә.
абыгә
Иҽеиу ажәабжь абаноугахьоу уара?
Масовски
Аҳәынҭқар угәра изгом ухаҵкы,
Абрагьцәа ацхыраара руҭоит,
Иумоуп ҳәа ҳаҳаит иҵәахны.
абыгә
Иуазҳәада абрагьцәа ҵәахны исымоуп ҳәа?
Қьаламаҭ
Сара.
Иугәаласыршәап
Ҭакәии сареи иҳабжьугақәоз,
Абарҭ ҳарҿагылан ҳрабашьларц азы.
абыгә
Аа, Қьаламаҭ уоума?
Акыр ҵуама уабхәа игәашьа аҟынтәи уӡдыртлеижьҭеи?..
Қьаламаҭ
Сеибгазар урҭ ршьа касҭәап.
Уара анхаҩра сахумгеит, аха
Саамысҭахарц егьсыгым, убоит.
абыгә
Уара аамысҭара акәым, унцәахаргьы –
Қьаламаҭ аԥсахҩы шуакәу унхоит.
Кама
(дааиуеит)
Иҟалазеи, саб?
абыгә
Акгьы, сыԥҳа.
Аҳәынҭқар бзиа сибацәозаап,
Сихьчоит аказақ сыкәыршаны.
Масовски
(даԥхьоит)
Иара иаҳаракыра аҳәынҭқар
Николаи иҟынтә адҵа:
«Аҭауад лаша Ачба Хабыгә аҳәынҭқари уи иимпериеи пату
ахьақәимҵази аҳәынҭқарра иаҿагыло ауаа ахьихьчои рҟынтә
ишьҭеиҵароуп ижәҩа иқәу ачын. Насгьы ихыхзароуп аҭауад лаша ҳәа
иху атитул».
Хабыгә, ухаҵкы, Саҭоумҵан,
Аҳәынҭқар идҵа насыгӡоит...
Қьаламаҭ, ижәҩа иқәжәа ачын!
абыгә
Қьаламаҭ, унапыҟьашьқәа наҟ унарыха!..
Сара инасыгӡоит аҳәынҭқар игәҭыха,
(Ичынқәа инапала иқәыжәжәаны икеиԥсоит.)
Ашьапқәа умӷыҵроуп ҳәа Николаи исызиаҳәа!..
Рызынтәык нықәгьыжьаан ицоит. Хабыгә игәы ааикуеит.
Кама
Изакәызеи, саб?
абыгә
Сгәы... Бҽырӷәӷәа, сыԥҳа,
Бнапы иануп аҳҭынра...
Кама
Изысҭахузеи аҳҭынра, уара уахьыҟам?..
абыгә
Сыцқьоуп сыԥҳа, иахьарнахыс сыцқьоуп,
Абри адгьыл ҵеик иеиԥш амадара саԥсоуп.
Ажәлар еизама, сыԥҳа?
Баарыԥхьа, сааигәа иаасыкәшаны иаагылааит,
Дцәажәоит Ачба Хабыгә, иааӡырҩааит:
Шәхьамҵын, ишәмырӡын шәыламыс, шәуаара,
Ҵеида инымхароуп, дадраа, Аԥсынра.
Схы сеигӡомызт иара азы, аха акгьы сылымшеит, афаст.
Анкьа акыр зылшоз аҭауад лаша иахьа деиҵаст.
Ианакәзаалакгьы ицқьан абарҭ анапқәа,
Шәааи нас шәызегьы,
Иаашәыкәршаны шәаасгәдсыҳәҳәалар сҭахуп.
Хабыгә дыԥсуеит. Игоит ахәрашәа.
Ҳанифа
(дааиуеит амыткәма ҳәо)
Абри акәымзи иуасҳәоз, сашьа хазына,
Ухы рықәуҵеит анхацәа, дара урхәыртәит.
Ҭауади-аамысҭеи ҳашҭа аҭалара иаҟәыҵит.
Ӡаԥшьааи Маршьанааи ҳахьырбо ҳаԥхаршьоит
Зхы зтәу ауаа зегьы ҳара ҳџьаршьоит.
Нхаҩ ҷкәынак изыҳәан Аимхаа ургәааит...
Нхаҩыда аӡә думбо узҟаҭәада абас?!
Нхацәоума ишьҭухыз уара гәыӷырҭас,
Алым иаҩызаз, униаӡаа уцеит,
Уԥҳа заҵәи сареи ақьаԥҭа ҳазынхеит.
Анышә уахәхама, сашьа хазына,
Аԥсни аԥсуааи ирылаӡыз зегь рыла?..
Мап, еиламҳароуп ҳара ҳаҳҭынра.
Алашара ыцәоит.
Ажәахатәи асахьа
Шьхароуп. Ҭа кәии, Хьудари, НесторБигәааи, Кәанеи еидшылан еицәажәоит.
Кәана
Уазхәыц, дад, Ҭакәи,
Арҭ арԥарцәа цәгьара зҭахым ракәны избоит,
Зегьы ҳгәы ҳахьуеит, ухаҭа угәырҩоит.
Уҩызцәа ӷьеҩқәа увыршьааит, сҳәатәы хаҵа,
Абарҭ урыцны Алакоба иахь уца.
Ҭакәи
Шәҳәатәы хасҵар шысҭахугьы, мап аҳәоит сгәы.
Дшәарҭоуп абрагьҩы, рӷьажәҩада иқәхаз агәы.
Аха убри, лахьынҵас убас изшазар,
Данаалароуп иразҟы, анцәа игәаԥхазар.
Хьудар
Угәы иалымсын, аха уиашам,
Ҭакәи, Анцәа иаҳзишаз мацара ҳазыԥшны ҳтәар,
Иалшоит наӡаӡа ҳтәны ҳаанхар.
Ҭакәи
Арԥыс бзиак уоуп,
Хьудар, аха уцәажәашьа сгәаԥхом,
Сара макьаназ стәуп ҳәа схы сыԥхьаӡом.
НесторБигәаа
Ҳтәуп, Ҭакәи, анхаҩы жәлар зегьы ҳтәуп,
Убри атәра иахҟьаны
Иԥеиԥеиуа гәаӷла ҩныҵҟала ҳҭәуп.
Ҭакәи
Нас сара гәаӷла сҭәымшәа жәбоума?
Сҿи снапи еиқәҵаны баша стәоума?
Анцәа ибоит, уи азы ҽԥныҳәа сымаӡам,
Ауаа срылҵны схазы ҳәа сыҟаӡам.
Хьудар
Иаадыруеит, Ҭакәи, уара узыԥсоугьы,
Акыр шықәса бнала иухугахьоугьы.
Аха ҵәҩанк ахала абыца узахаҵом,
Жәҩахырк мацара жәлар рхы азыҭгом.
НесторБигәаа
Игәра згоит, сыгәра игааит ҳәа
Алакәаба иузааицҳаит.
Уазхәыц иуабжьаагаз, ҳхала ҳхы иҭаҳамҳәааит.
Ухала абна уахьылоу машәыр ухьыр ҟалоит.
Ҭакәи
Убри ауп иҟалаз уи саргьы избоит,
Аха ишыжәбо, сабџьар агәра згоит.
Сазхәыцып исашәҳәаз, аамҭа ҳамоуп.
НесторБигәаа
Аамҭа абаҟоу, ҵхгьы-мшгьы азхом,
Ақыҭақәа ҳрылоуп, амҩа ҳақәлароуп еиҭа.
Хьудар
Абзиараз, Ҭакәи, Бақьҟан иаҳзыԥшуп уаха.
Ҭакәи
Мҩа бзиа шәықәлааит, ҳаибабап,
Сабацои,сышәзыԥшуп.
ХьудариНестори цоит.
Рԥарцәа еилҟьақәак роуп,
Усшәа сгәы исанаҳәоит, сымҩашьозар.
Кәана
Ааи, дад, ус ауп, уаа бзиақәак ирԥацәоуп,
Жәлар рус иашьҭазар, ҳәарада игәрагацәоуп.
Дад, абри ахьаҭра иҭоуп ацха мгьали ажьҵааи.
Ҭакәи
Угәы ԥысҵәеит, Кәана, даараӡа усырааԥсеит,
Есымчабжьы схәы ушаҵаз, ас уабанӡахәагәышьо.
Кәана
Ишԥыкәу Ҭакәи, ухы шыҟәнушьо!
Уара уҟамзар ҳақәрхуан,
Ӡынӡаск ҳаимырҵәон, ҳандырҵәон.
Ҭакәи
Иабаҟоу арахь шәдыргәаҟуеит сыркаанӡа...
Уигьы мариахарым... Нас уаанӡа,
Сгәы исанаҳәоит зны-зынла,
Нхыҵҟа ма Даӷьысҭанҟа сцап ҳәа.
Кәана
Баак еиԥш суқәгәыӷуеит, уи уџьысшьом,
Уԥсадгьыл ушахьчо еиԥш даҽаџьара уазыхьчом.
Ҭакәи
Сааԥсеит, Кәана, уаҳа сылшом,
Акыр шықәса абџьар харшалан акра.
Ҩныда-гәарада абнаҿы аԥхьара.
Маҟа мыртлаӡакәа, ахызаҵәы азыԥшра.
Аиха салхым, саргьы суаҩуп,
Аиашазы, абри еиԥш аԥсҭазаара митәуп.
Шьоукы рыӡӷаб дсыдӡылеит, иубоит,
Схаҵкьыс уи лыԥсҭазаара сгәырҩоит.
Махьал
(дааиуеит)
Ҭакәи, ҳаимырҵәеит!
Адан-Али иашьцәеи иареи ҳқыҭа иҩақәлан,
Иқәырхит, арахә ахцаны иргеит.
Апап аӡы дналаҿаҳәаны,
Ауахәама дырҳәит, амцагьы адыркит.
Ҭакәи
(иабџьар аашьҭкәыцәаан)
Сыргәаӷьит убама, алахшақәа! (Дцоит.)
Алашара ыцәоит.
Ажәи  шьтәи асахьа
Ашьха акаҵәараҿы. Ҭа кәи ишәақь кны амҩа ҭшәараҿы ахаҟә дадгылоуп.
Ҵаҟа лбаа рҽыԥхьакны итәоуп АданАли иашьцәеи иареи.
Ада н-А л и
(даацәырҵны)
Ҭакәи, иахьа хымшуп ҳаанкылан ҳумоуижьҭеи,
Уажәшьҭа иазхоит, ҳамҩа уаԥырҵ.
Ҭакәи
Иаачҳа, Адан-Али, ҳзыԥхьаз ааип:
Уара утәқәагьы, сара стәқәагьы.
Сара исҳәо уақәшаҳаҭымхар,
Усҟан абџьар еибагап.
Ада н-А л и
Уаргьы уабрагьҩуп, саргьы сабрагьҩуп,
Ҳаиԥырхагахарым, ҳамҩақәа рахь ҳцап.
Ҭакәи
Шәара шәӷьыч-абрагьҩцәоуп,
Ижәбалакь ҟашәҵоит,
Саргьы сыбрагьҩуп, аха жәлар рзы сықәԥоит.
Ада н-А л и
Сларҟәны умцәажәан, Ҭакәи,
Иудыруаз, суҵахап ҳәа сгәы иҭаӡам.
Ҭакәи
Сара исыцназымго аӷагьы дысҭахӡам.
Абар, ууаажәлар ахәы иаахыҵит.
Ада н-А л и
Арахәи амали аансыжьуеит,
Сцәырумган, соужь, суаажәлар ираҳар сҭахым.
Ҭакәи
Мап, хымшуп иуасҳәоижьҭеи
«Мап!»
Иааиуеит КәанеиМахьали .
Кәана
Ҭакәи, дад, машәыр ҟалоит, анцәа иныс,
Ирзууазеи, ицааит арҭ измам ламыс.
Иумдыруеи рҟазшьа, иқәылаҩцәоуп, иуаҩшьцәоуп,
Уара аӡәы, дара рацәоуп.
Ҭакәи
Усцәымшәан, Кәана.
Ижәбарц сҭахуп еилгашьас иҳауа.
Кәана
Ҳаи, сабиц, еҳ, иаҳауеи,
Сыԥсыр еиӷьымзи абри сымбакәа,
Уҽаанкыл, уара разҟы шкәакәа!
Ҭакәи
Адан-Али уҽырхиа,
Хаҵаҵас ҳԥибашәап абарҭ ишырбо.
Ада н-А л и
Сара сыхиоуп, шә-шьаҿак.
Ҭакәи
Мап!
Ада н-А л и
Ҩажәа шьаҿа!
Ҭакәи
Мап, Адан-Али, мап!
Ада н-А л и
Нас ишԥа?
Ҭакәи
Аупа ахи аҵыхәеи, ҟамала...
Кәана, абна адәагәҭа соупа каршә.
Кәана
Дад, снапала амитә сумырҟаҵан.
Ҭакәи
Умшәан, Кәана,
Ҭакәи ихы агәра игоит,
Адан-Али сҟама аԥынҵа исырбоит.
Махьал, ушәақь нхаршалан ахаҳә унавагыл,
Иашьцәа ахьтәақәоу умбои?
Ухианы уҟаз, зеиԥш ҟамло егьыҟам.
Махьал
Сыхиоуп, Ҭакәи.
Ҭакәи
Ҳаи, ҳаи,
Гыџьи Багеи, шәсывагылоушәа збоит,
Шәыԥсы ахьсыцу сыжәҩахыр арӷәӷәоит!
(Ҭакәи икаиршәыз аупа аҿацә днықәгылоит.)
Адан-Али сузыԥшуп.
Аамҭа цоит, еилаагарым аиҿахысра аҵас.
(Адан-Али аупа аҵыхәаҿы дааины днышьамхнышлан
даагылоит.)
Угыл, уласырҟәыр сҭахым,
Иагьа ус акәзаргьы, ухаҵоуп.
Ада н-А л и
Ахара сыдуп уҿаԥхьа, Ҭакәи.
Ҭакәи
Уца, уаҳа сыдгьыл иқәумыргылан ушьапы,
Ацәгьара угәы иҭанаҵы.
Абзиараз уаауазар, бзиала уаабеит,
Асасдкылара уажәы иҳамбеит.
Махьал, арахә шәыман ақыҭахь шәылбаа,
Арҭ наскьаганы саахынҳәуеит.
Алашара ыцәоит.
Ажәохәтәи асахьа
Кәана иҩны аԥсуа кәаскьа азал. Армарахь ала амшә цәа зқәыршәу
ацәарҭаӷәы кҿоуп. Аҭӡамцаҿы аҳәа, ашәақь, акьарахә уҳәа кнаҳауп.
Кәана
Уааԥсоуп, дад, ублақәа ирхызбаалоит,
Уԥсы шьа унықәианы абни ацәарҭаӷәы.
Уааԥшаанӡа сара исырхиап ухәы.
Ҭакәи
Схала абна сылахеит, Кәана,
Схы здыскылара ҳәа аӡәгьы дызбом.
Изызӡарызеи, ауаа маҷк рыгәра сызгом,
Гыџьи Багеи рыда, урҭ ирыхьыз убоит.
Абас абрагь заҵәы абна илахаз,
Иразҟы усоуп, аӡыхәашьы дагоит.
Кәана
Угәы коумыжьын ,дад, ус аамҭа царым,
Алакәабеи уареи шәеибамбаӡаци уаҳа?
Ҭакәи
Ҳаибабахьеит, аха ҳамҩақәа хазуп,
Иара иқәԥашьа ӡынӡаск аҽакуп.
Кьаразаа срылеиҵарц иҭаххеит,
Аха Кьаразаа рҿгьы иаԥсақәамыз ауаа збеит.
Кәана
Уи уидҳәалазар сҭахын, Ҭакәи.
Ҭакәи
Саргьы исҭахын, аха иауам.
Иаргьы ауаа рзы, саргьы ауаа рзы,
Ҳҩыџьегьы акы ҳашьҭам ҳхазы.
Иаӡәу абрагьҩы ихьаҵра цәгьоуп уажәшьҭа
Уара, ишкәакәахаша зыхҭырԥа,
Уҷкәын аҵара ду иалгара
Сеигәырӷьеит цәгьаӡа.
Хабыгә Ачба, инаԥшуаз хараӡа,
Анхацәа рҵеицәа аҵара дирҵеит.
Уи аӡәк иакәын ҳрыцҳазшьоз, иҳадгылоз,
Ихы наҳақәҵаны, дниаӡаа дцеит.
Хабыгә ду иаҳҭынра иахьа иқьаԥҭоуп,
Еҳ, абри адунеиажә, ҳаӷоу дуҭоуп.
Кәана
Ҳаҵкьыс амч амоуп, афаст,
Иҟоуҵарызеи, аԥсҭазаара хьамҭоуп...
Унықәиа, дад, даара уааԥсоуп.
(Ҭакәи дныҟәоит.)
Кәана дындәылмҵыцкәа дааҩналоит,
ашә нкыджьылан.
Ҭакәи
(ишәақь аакыдԥаан дҩаҵҟьоит)
Иҟалазеи Кәана?
Кәана
Аказақ ашҭа иҭалеит, Ҭакәи,
Ухы уахәа, иҩналаанӡа.
Ҭакәи
Уҽырҭынч, Кәана, иаасараӡа.
Шьыбжьхьафара иааизар акәхап,
Мамзар аҩны иакәымшози...
Кәана
Реиҳабы дааиуеит, абнахь уҽынаԥхьак,
Анцәа ҳаиқәырха иахьа.
Ҭакәи дцоит, дааиуеит Масовски.
Масовски
Иухьзеи аԥшәма, узаҳԥымлозеи,
Иумбаӡои асасцәа уашҭа ҳахьҭалаз?
Иаарласны ҳхәы урхиароуп.
Кәана
Уажәыҵәҟьа агәылацәа саарыԥхьап,
Шәаатәа, шәымццакын, акы ахәда аахысҵәап.
Масовски
Агәылацәа аҭахым, сара стәқәа аауцхраап.
Кәана
Ибзиоуп нас, сындәылҟьан шьтәак ааԥхьасцап.
Масовски
Уаангыли!..
Исаҳаит Аҵәыџьба абра дуҭаалоит ҳәа,
Игәы рҭынчны иԥсы ишьалоит ҳәа,
Афатә мызкы изхаша иуҭалоит ҳәа,
Ҳамҩақәа ахьԥиҵәаша уара иурбалоит ҳәа?
Кәана
Дааилоит уҳәеит, аха дызбада ихаҭа,
Иҵӡозеи сынҭамԥшижьҭеи Ҭакәи илакҭа.
Иуазҳәаз дцәырга, саҿаԥҽыр –
Азин умоуп иласгәыдҵаны сушьыр.
Масовски
Зиндагьы азинқәа исымоу рацәоуп.
Амч змоу иоуп аамҭагьы зтәу,
Исзеилкаауам угылан уззыԥшу!
Ҳхәы ҟаҵа, ибзиан краҳҿаҵа,
Аҽқәа рхәы аҭәа ҭаҵа,
Сцаӡом, сынхоит уаха абра.
(Дындәылҵуеит.)
Кәана
Ҳаи, сышԥаҭахеи, ҳаи, сышԥақәӡааи,
Машәыр изыруеит, Ҭакәи иҟадыџьхаз.
Сара сыргааит, сара сыкнарҳааит,
Иара деибганы абарҭ дрылҵааит.
Ҭакәи
(даацәырҵуеит)
Сара усцәымшәан, Кәана.
Кәана
Уца, Ҭакәи, ухы уахәа.
Ҭакәи
Масовски данааилакь исызиаҳәа,
Аџьаԥҳаны сыгхеит, исиҭааит дамеигӡакәа,
Ашьшьыҳәа ибжьы мыргацәакәа,
Дмыҵҟьакәа, дмыԥакәа.
Кәана
Иуҳәо закәызеи, уеилагама Ҭакәихеит!
Аказақ маха-маха ҳаиҿырхуеит.
Ҭакәи
Баша иҟәнуп уи ишьклаҳауа аҳәа,
Арахь даауеит, уицәымшәакәа иаҳәа.
(Иҽыԥхьеикуеит.)
Масовски
(дааиуеит)
Узгылоузеи уадырсызшәа, атаҳмада,
Уара избо амла ҳаургоит!
Кәана
Амла ԥсыхәак азаауп, ухаҵкы сцеит,
Аха ԥсыхәа змамыз ус митәык саниеит.
Масовски
Узыниазеи умҳәои нас?
Кәана
Ҭакәи иузааицҳаит...
Масовски
Дарбан, дарбан?..
Кәана
Ҭакәи иузааицҳаит, аџьаԥҳаны сиҭааит ҳәа.
Масовски
Дабаҟоу иара?
Кәана
Абра давҵагылоуп.
Масовски
Ишԥа, ишԥа?!
Ари хамхаԥагьароуп!..
Ҭакәи
Мап, ари хаҵароуп, аполковник.
Уҽумырҵысын, аказақ умыргылан, иаԥсам,
Сыԥсы ҭаны сыҽшәысҭом.
Усыцрыҵ, сызлаҟоу сара исызхоит, –
Апатронақәа! – аамҭа умган, сыццакуеит.
Масовски
Аи, аи ахаҵа дызқәымшәо акгьы ыҟам,
Ушхаҵоу здыруеит, ауаа срылоумҵан,
Даара сшәаҵәҟьангьы иҟасҵаз џьумшьан.
Апаручик, аҭаҳмада ихҭырԥа азна апатрона иҭ.
(Кәана дцоит).
Ҭакәи
Уаргьы ушхаҵоу здыруеит акәымзар,
Иагьараан схымҭа уагахьазаарын.
(Кәана иааигаз арҭмаҟ, ааимхуа.)
Усышьҭыҵ, сызлаҟоу сара исызхоит.
(Дцоит.)
Кәана
Ашьтәа ахы хысҵәарыма, ахылаԥшҩы ухаҵкы?
Масовски
Ушьтәагьы уаргьы...
Аџьныш тәыла аџьнышқәа ахылҵуеит
(Дцоит.)
Алашара ыцәоит.
Ажәафтәи асахьа
Аибашьра иаҿуп. Игоит ахысбжьқәа. Масовски иҽыԥхьакны гәаҩарак
аҿы дгылоуп.
Масовски
Агаӡа сара, зҳәатәы хасҵада?
Ауаа ԥаршеиқәа... зыгәра згада!
Слахьынҵа сазныжьны исԥырҵны ицеит,
Ҳамҭадеи чындеи схала сынхеит.
Қьаламаҭ
(дааҩнаххуеит)
Аҟаԥшьқәа ҳакәшара иаҿуп, ухаҵкы!..
Амацәаз хы ҳҭарцалоит Лакоба ир...
Ухы уахәа, даараӡа уааццакы,
Мамзар иалшоит абраҟа уркыр.
Ҭакәи хәдаҟала амҩа икит,
Дкылатәан дхысуеит, аӡәырҩгьы ишьит.
Масовски
(дҩыҵҟьаны)
Ҭакәи алахша, ицәаара жәбозар,
Даҳзымкит, аха игәыдҵаны дышьтәуп.
Ҳазиеигӡеи, ҳара ҳҭаирхозар,
Уласы, қәҿиарала уаара сазыԥшуп.
Қьаламаҭ
Ааи, аха...
Масовски
Шьҭахьҟа, мап, ара ҳанҵәароуп зегьы,
Аԥсра ма абзара. Уца,
Лыҵшәада, ухнымҳәын, инагӡа адҵа!
Қьаламаҭ дцоит.
Аҟарул, сара сахь!
Аҟарул
Ара сыҟоуп!
Масовски
Ихиоума аканџьа, ҳазлахылаша амшын?
Инҳажьыр акәхеит
Урыстәыла аамҭала...
Аҟарул
Ихиоуп, аха ахәлара ҳазыԥшыроуп.
Масовски
Ахәлаха ҳарҭом, иамкит ҳара ҳтәы,
Иахьазы даҳиааит Ҭакәи атәы.
Аҟарул
Ҭакәи имацара иакәындаз, ухаҵкы,
Ашышкамса хыҵны иқәлеит адәы.
Масовски
Ҳара ҳтәқәа ахьаҵра иаҿуп, унаԥшы,
Сымаҭәақәа шьҭыхны аканџьахь уласы.
Аҟарул
Уааццакы, аполковник, ухаҵкы.
(Дцоит.)
Қьаламаҭ
(дааиуеит, ижәҩахыраҿы дхәуп)
Ҳаҵахеит, аполковник, мҩазаҵәык ауп инхаз.
Ҳабналароуп, ара ҭыԥ ҳамам уажәшьҭа.
Масовски
Аԥсахҩы, арахь уҭаԥшы слакҭа,
Уара иухәҭоуп снапала аԥсра!..
(Диеихсуеит.)
Қьаламаҭ
Ахысра сылшоит, аха иулалом снапы,
Ухы уахәа, еиҭа Урыстәыла уаҭаххоит.
Масовски
Иазхоит.
(Дхысуеит. Қьаламаҭ дкаҳауеит.)
Абар Лакоба дышьҭхысаа дахьнеиуа,
Сықәҵымҭаз ма уи сыԥсы дасҭап.
Ахысыбжь гоит, Масовски итапанча импыҵҟьоит, иаргьы дкаҳауеит.
Ҭакәи
(даацәырҵуеит, Масовски итапанча аашьҭхуа)
Сҳәатәы хоумҵеит, уқәҵны уцазҭгьы,
Сыԥсы шҭоу сшузымкуаз агәра угазҭгьы,
Абри аҩыза уаниомызт, сара акгьы схарам,
Уажәшьҭа уҭахаргьы, ӡынӡак сгәы иалам.
Масовски
Акыр шықәса иагьараан умариа збахьан,
Аха усшьуамызт, сашьҭан укра,
Аха ишубо сахьымӡеит сгәыхәтәы.
Ҭакәи
(Масовски итапанча патронак ада егьырҭ ааҭганы)
Сара уахьысгӡоит угәыхәтәы,
Умыццакыкәа ухыс.
Атапанча ииҭоит. Ҭакәи днаскьаны даагылоит. Масовски ихәу иарӷьа
напала дхысуеит.
Масовски
Гәыкалаҵәҟьа исҭахын абыржәы усшьырц,
Аха ибрит, ишубо афицар ихы.
Уажәшьҭа ахысра азин умоуп уара.
Ҭакәи
(итапанча аҭра иҭаҵо)
Сара схымҭа уара уаԥсам,
Ацәгьара ззыжәухьоу ажәлар абан,
Иаауеит, шәаҵадырҟьацырц ршьапы.
Масовски
Суҳәоит хаҵала абраҟа сушьырц.
Ҭакәи
Уи рзаансыжьуеит ажәлар инарыгӡарц.
(Дцоит.)
Масовски
Ҭакәи, унапала сшьы!
Аах, шәара атәқәа, алақәа!..
Ажәлар ршыкьыбжьы иаҳа иаҳа иааигәахоит.
Алашара ыцәоит.
Ажәибжьтәи асахьа
Абжьуаа реизарҭа Мықә ақыҭан. Ажәлар гәыԥ-гәыԥла аизара иаҿуп.
Агәырӷьара ҭагылазаашьа амоуп. Аҿар шәаҳәоит, икәашоит. Иааиуеит
НесторЛакобеи, ХьударКакалиеи, НесторБигәааи.
Лакоба
Ажәлар ргәалаҟара шԥажәбо, аҩызцәа?
Хьудар
Ргәырӷьара ҳәаа амам, аҩыза
Нестор, иаҳа-иаҳа аизара иаҿуп.
Лакоба
Уи бзиоуп, ҳџьабаа мыӡит,
Аха, шәгәышәҽаныз, ҳаӷацәа рацәаҩуп.
НесторБигәаа
Иаадыруеит, аҩыза Нестор, убри азы,
Шәҩык аиҿамсцәа ргәырҽанҵаны,
Рыҽшан ажәлар ирылаҵаны иҳамоуп:
Лакоба
Иарбанзаалакь машәыр ҟамлакәа ҳаилгароуп.
Шәгәы ишԥаанагои Абжьуаа зегьы еизарушь?
Хьудар
Ҩба-хԥа қыҭа рыда егьырҭ зегьы абра иҟоуп.
Лакоба
Урҭ ҩба-хԥа қыҭа ирыхьзеи,
Хьудар?
Хьудар
Урҭ макьана изырбыруа ыҟоуп,
Аамҭа ҿыц ианаалар зҭахым рацәаҩуп.
НесторБигәаа
Ацхыраара ҳҭахуп, аҩыза Нестор,
Ацәгьа ҟазҵо рхыԥхьаӡара иазҳауеит.
Лакоба
Ацхыраара шәоуеит, аха шәаргьы шәымтәароуп,
Дабаҟоу Аҵәыџьба, аҳратәра иаҿагылан иқәԥоз?
Хаҵарылеи шьамхылеи аӡәырҩы ираԥызгоз?
Иарҭа ԥха дыламиеижьҭеи шаҟа шықәса ҵызеи,
Шаҟа гәырҩа, хьаа, мыҟәмабара дрыниазеи.
Хьудар
Аиааира ҟалеижьҭеи ӡынӡак иҽыԥхьеикит.
Иӡбахә ҳмаҳаижьҭеи шьарда акрааҵуеит.
Лакоба
Дырӡтәым, дыԥшааны абна дылгатәуп,
Уажәоуп данаҳҭаху, ажәлар дрырхәатәуп.
НесторБигәаа
Ҳалагап жәлар реизара.
Рыхҩыкгьы атрибунахь ихалоит. Лакоба данырба, ажәлар анапеинҟьара
иалагоит. Убри аамҭазы аинҟьара иааҟәыҵны рышьҭахьҟа ихьаԥшуеит.
Даацәырҵуеит Ҭа кәи, иабџьар рхианы икны. Ишьҭахь игылоуп, Махьал
дназлоу, абџьар зку рацәаҩны. Урҭ дрылоуп Хьымагьы.
Ҭакәи
Нестор, ухаҵкы сцеит, исаҳә исцәымӡакәа,
Абри азакәан ҿыц иҟалаз шԥасызныҟәо сара?
Лакоба
Ҭакәи, афырхаҵа!
Уара акыр шықәса аҳәынҭқар уиҿагылан уқәԥон.
Уи жәлары дахырҳәеит, ухы уақәиҭуп уара.
Ҭа кәи иабџьар ааиҟәныхны Лакоба ишьапаҿы инышьҭаиҵоит. Уи
ишьҭалан аӡәаӡәала рабџьарқәа аарыҟәныхны инышьҭаҵаны ажәлар
рахь иниасуеит.
Аԥарда
АӶБАШКӘАКӘААԤЫРСАЛ
(Ҩ-қәгыларак змоу алирикатә драма)
Иалоуауаа
Баҭал
Марҭа
Буца
Цица
Денуар
Ахҭыс мҩаԥысуеит иахьатәи аамҭазы Аԥсны.
Актәиақәгылара
Ҩбаны еихагылоу ҩныкаҿы. Асас дкыларҭа азал. Ирхиоуп даараӡа ибеианы. Амҩаду аганахьала ԥенџьыр ҭбаа дук аҿоуп. Аҭӡамц аҿы икыдуп
Џьорџьоне иҭыхымҭа «Едиф». Аԥенџьыр дадгылан адәахьы дыԥшуеит
ԥҳәызба еинаалак, уи Мар  а лоуп.
Адәахьынтәиабжьы. Аԥҳәызба, былбаа абрахь!
Зны заҵәык ааигәа снабҿаԥшыр сҭахуп.
Марҭа (лыбжьы ныҵакны). Шаҟантә иуасҳәахьоузеи,
арԥыс, уи ҟалашьа амаӡам ҳәа.
Адәахьынтәиабжьы . Избан адәахьы адәылҵра
бзақәиҭым?! Уа бахҭоума?
Марҭа. Ишԥауасҳәари... уца, абра ушгылоу урбар...
Адәахьынтәиабжьы. Измааноузеи ибҳәо, аԥҳәызба?
Мшәан, бара зхы иақәиҭу уаҩӡами?
Марҭа. Уи аҳәара уадаҩуп... Суҳәоит, Анцәа думазар, уаҳа
абра уааины убжьы сықәумырган! Сҭоумырхан, схы агарҭа
сымамкәа адәы сықәумырхан. Сара сзаҵәуп.
Адәахьынтәиабжьы . Ус анакәха, ибыхьыз еилыскаанӡа
џьаргьы сцаӡом, абра сгылазаауеит.
Марҭа (адиван днықәтәаны аҵәуара далагоит). Анцәа
срыцҳашьа, сзыниазеи уҳәарауазеи! Дабацәырҵи абри
арԥыс, аҷандар еиԥш, деихатыруа! Харантә избоит иблақәа
шыразу. Згәы ҳалалу аӡәы шиакәу. Аха издырам сара бзиа
сбара шыҟамло. Ишырҳәахьоу сара сашәа.
Ашә ацаԥха абжьы гоит. Мар ҭа дшәаны дҩаҵҟьоит. Дааҩналоит Буца.
Уи шықәсыла 45 дреиҳам. Лыхцәы шлоуп иҟәашӡа. Лылахь еиқәуп. Даныччогьы илныԥшуеит гәырҩа хьанҭак дшаҵоу.
Буца. Ибыхьзеи, сыԥшқа Марҭа, бзырҵәуозеи?
Марҭа. Иҟами аамҭақәак зны-зынла алаӷырӡ ааигәаны
ианыкнаҳау. Сҵәуар гәыбӷан сызҭода.
Буца. Уа биашоуп, аха алаӷырӡ агәы аҟычоит, уаҳа акы
иаԥсаныҳәа иҟаӡам.
Марҭа. Буца, нас иахьагьы исабымҳәаӡои?
Буца. Мап... Сбыҳәоит уаҳа бсазымҵаан. (Афатәқәа иаалгаз аашьҭыхны, ахәыҟаҵарҭахь дыҩналоит.)
Марҭа. Изакәызеи абри аԥҳәыс лыҩныҵҟа иҵәахны
илымоу? Избан сыблақәа дзырхыԥшыло агәынамӡара
ацны? Исхарагәышьоузеи лҿаԥхьа сара? (Буца ахәыҟаҵарҭа
даадәылҵны ашьҭаларҭахь лҿыналхоит.) Аиарҭақәа шьҭысххьеит,
Буца.
Буца. Избан, сыԥшқа Марҭа, уи азы сара ауалафахәы
соуеит. Исуалуп бымаҵ аура. Ишыббо, аҽаџьара аус сызуам,
сычмазаҩуп.
Марҭа. Ус бымҳәан, Буца. Бԥарақәа шбоулац ибоулоит.
Уи акәым, иҵегьы бзациҵартә иасҳәоит. Амала, иахьарнахыс,
сызлыҵыз аиарҭа снапала иҟасҵалар сҭахуп.
Буца. Иҭабуп, сыԥшқа Марҭа. Зны бара санбықәлаз,
сгаӡара иахҟьаны, иааигәаӡаны икнаҳахахьеит сылаӷырӡқәа.
Марҭа. Избан изсабымҳәо бара бызусҭоу, Буца?
Буца. Иаԥсам, Марҭа, уи баҳәара... Сыхлахаҵ гьежьуеит.
Иаха сыӡӷаб сышлыдтәалаз иаасыршеит.
Марҭа. Илыхьзеи быӡӷаб?
Буца. Дычмазаҩуп, убри акәын исыгыз абыржәы.
Марҭа. Бца аҩныҟа. Аӡӷаб баалхылаԥш.
Буца. Ахәыҟаҵарҭа ааилсыргап, уажәыҵәҟьа!
Марҭа. Сара еилсыргоит.
Буца. Ибзиоуп, сыԥшқа, бара ишыбҭаху. Иаха дыҟазма?
Марҭа. Мап.
Буца. Сара ибасҳәараны ҳәа иҟоузеи... (Дцоит) Марҭа уа
дгылоуп хәыцра хьанҭак налықәҳаны. Аԥенџьыр ҳналаԥшны
иаабоит ақалақь аҿы алашарақәа шадыркхьоу. Марҭа
аԥенџьыр днадгылоит.
Марҭа. Еи, уара, уажәыгь уа угылоума?
Адәахьынтәиабжьы. Скаҳаанӡа абра сгылазаауеит.
Игьежьуеит асцена. Амҩаду. Зыбжьы гоз Баҭал дгылоуп ҵаҟа. Хыхь
аԥенџьыр аҟынтәи дааԥшуеит Марҭа.
Марҭа. Уара ууаҩӡами, ԥҳәыс улхымшаӡеи? Уца,
изуасҳәазаалакь, абрахьынтәи!
Баҭал. Сцом! Абомба сықәбыжьыргьы сцом, бызусҭоу
сабымҳәакәа, абра сгылазаауеит!..
Марҭа. Ухы еилагазар ҟалап уара избо.
Баҭал. Уи иақәбыршәеит. Банызба нахыс ауп санеилага.
Иҟалома убрахь снеир?
Марҭа. Абра аҩналара аӡәы заҵәык иоуп иақәиҭу.
Баҭал. Нас абрахь бдәылҵ!
Марҭа. Убрахьгьы аӡәы заҵәык иоуп сзыздәылҵраны
иҟоу.
Баҭал. Нас уи сара сакәзааит.
Марҭа. Мап.
Баҭал. Бара сеилабгоит, излазбо ала.
Марҭа. Абри сԥенџьыр уаҵыҵны умцар, саргьы сшеилаго удыруазааит.
Б а  а л . Уа бызгылозеи, быҩнамлои наҟ аҩныҵҟа.
Марҭа. Сара сыҩны сыҟоуп, иахьысҭаху сгылап, уара уус
алам.
Баҭал. Абри ақалақь зегьы иаҳзеиԥшуп. Саргьы
иахьысҭаху сгылап, стәап, уи бара бус алам.
Марҭа. Уаҩхжәак шуакәу агәра згеит. Уацәажәарагьы
иаԥсам ҳәа сыҟоуп.
Баҭал (игәы иҩыҵаххны). Иҟоу басҳәап, аԥҳәызба.
Иаҳҳәеит ҳәа зынӡаск бԥынҵа хабмыршәшәалаӡан. Бара
беиԥш аӡӷаб ԥшӡақәа шаҟаҩ ыҟоу бдыруоу...
Марҭа. Издырырцгьы сҭахым. (Аԥенџьыр днадҵуеит.)
Баҭал. Дсыргәааит ҳәа сыҟоуп. Сдәықәлоит, сгәы сазгом,
сгьежьуеит... Мап, деилымкаакәа сызцом. (Баҭал аԥенџьыр ахь
дыԥшуа даагылоит ԥыҭраамҭак. Нас асаркьа иагәдиҵаша
акы аԥшаара далагоит.)
Марҭа (аԥенџьыр даадгылан). Иуԥшаауазеи, уара, уа?
Баҭал. Бԥенџьыр иагәдысҵаша ахаҳә сашьҭоуп.
Марҭа. Сԥенџьыр ԥҽтәыс уара иурымҭеит. Иԥҽтәхар,
иԥызҽша дыҟоуп.
Б а  а л . Дабаҟоу, бара, убри б-Нарҭ Сасрыҟәа?
Аԥенџьыр ихы аакылирҳәҳәааит, снеиҿаԥшыр сҭахуп.
Марҭа. Уи ара дыҟазар, уареи сареи абас ҳаицәажәап
ҳәа уҟазма.
Баҭал. Иҳахьуааз?
Марҭа. Ҳахқәа хиҵәҵәон.
Баҭал. Сыбмыршәан.
Марҭа. Уара ашәареи аԥхашьареи злоу аӡәы шуакәым
усгьы еилкаауп. Занааҭс иумоузеи?
Баҭал. Сыстудентуп.
Марҭа. Амла уакуама?
Баҭал. Снымҵәои... Мазеи бымазар, снеиуеит.
Марҭа. Исымоуп, аха абрахь уҩназҵода.
Баҭал. Уи ауптәа, сзыҩналом акәымзар...
Марҭа. Акәты ӡны исымоуп, иршәны иузынасҭиип.
Баҭал. Макьаназ слам ҳәа сгәы иаанагоит.
Марҭа. Ахышьҭыхрагьы улазаап!
Баҭал. Быхьӡ сабҳәар ҟамлари?
Марҭа. Марҭа сыхьӡуп. Амала абри аҩны уаҵагылан
сыхьӡ ҳәаны анҿуҭ, сышҭоурхо удыруазааит. Уара иухьӡузеи?
Баҭал. Баҭал Ацанба, сынхоит азеиԥш нхарҭаҿы.
Убри аамҭазы машьынак ықәчаразаан ишаангылаз абжьы гоит. Марҭа
лҽыныԥхьалкуеит. Дааиуеит уаҩоук, иааигны, қәрала 60-ҟа шықәса
зхыҵуа, аха ихкышьа зеиԥшроу ала, уиаҟара узиҭом. Уи Денуар иоуп.
Баҭал даниба, дахьгылаз дадырсызшәа даанхоит.
Денуар. Уахь уабаԥшуеи, арԥыс?!
Баҭал. Ажәҩан саҵаԥшуеит, излазбо ала амш цәгьахар
ҟалап.
Денуар. Саргьы убас сгәы иаанагоит. Игьежьуеит асцена.
Азал. Марҭа ашә ахь дыԥшуа дгылоуп. Дааҩналоит Денуар.
Марҭа (ихәда лҽынахылшьуеит). Сылашара, сыхаара,
сыԥсҭазаара, уабаҟаз ари абжьарак?!
Денуар. Бымҵәуан сыԥшка хәыҷы, сыхаара Марҭа. Бас
бҭаҷкәым раҵәан ишлахьоу схы. Урҭ амшқәа рзы убас сеилахан, саартә сҟамлеит. Саҭабымҵан!
Мар  а . Сара сыбла ҭраа сузыԥшуп, уажәымзар-уажәы
ашә аартны уанбааҩнало ҳәа, арахь уара...
Денуар. Исанажь, Марҭа, абар баԥхьа сшьамхнышгылоит. Баҟара издыруада сусқәа шаҟа ирацәоу.
Марҭа. Сара сшәон зынӡа умаар ҳәа...
Денуар. Ишԥыкәу сшымаауа? Бара быда сара ԥсҭазаара
сымаӡам. Сҳәыҳә ԥшқа Марҭа. Адунеи исзықәу зегь раҵкыс
еиӷьу Марҭа. Аа, бымбои, бара бҿы сахьыҟоу. Сара еснагьгьы
абас бысгәыҵаҳәҳәаны стәазаауеит.
Марҭа. Саргьы уара уда ԥсҭазаара сыман зыҟалом. Игьежьуеит асцена. Амҩаду. Аҵх ашарахь инаскьоит. Дааиуеит
Баҭал. Ус иаалашаз аԥенџьыр даадгылоит Марҭа.
Баҭал. Шьыжьбзиа, Марҭа!
Марҭа. Шьыжьы абаҟоу макьана!
Баҭал. Ишаз џьысымшьази.
Марҭа. Уажәшьҭа агәра згеит ушеилагаз.
Баҭал. Зхы зтәу ауаҩы, абыржәааны, аԥенџьыр даҵагыло
ббахьоума.
Марҭа. Абыржәеиԥш аиаша умҳәац. Сумыҳәази уаҳа
умаан ҳәа. Избан сызурҿыхаз?
Баҭал. Анцәа ибоит сара бысмырҿыхеит.
Марҭа. Сыхьӡ ҳәаны ҿуҭызшәа саҳан... Ԥхыӡзаап сызжьа.
Баҭал. Бара быда аҩны иҟада, Марҭа?
Марҭа. Иуасымҳәахьеи азҵаарақәа сумҭалан ҳәа. Амла
уакуама?
Баҭал. Сыдам здам абыржәааны акрызфода, аха
ицәгьамызт акы снацҳаргьы.
Марҭа. Уажәыҵәҟьа! (Дцоит.)
Баҭал. Сыччархәханы лԥенџьыр саҵамхеи. Ачҳара умаз,
Баҭал Ацанба: Иудыруазеи мышкызны абаа агәашәқәа узаатыргьы.
Марҭа (афатәқәа зҭоу ашәыра ашаха иацраҳәаны
илалышьҭуеит). Ирласны иҭганы ушәыра иҭаҵа.
Баҭал. Саб ажьҭаара ақәаҵахь санигоз аасгәалашәеит.
Марҭа. Алаф ҳәара уаҟәыҵны ирласны иҭга акәымзар,
арахь ихазгалоит.
Баҭал. Сыхәда ԥыбымҟан. (Акакала иҭганы ишәыра
иҭеиҵоит.) Бара зегьы абрахь илбаабышьҭит, шәара ишәфозеи
уаҵәы?
Марҭа. Уи уара уус алам. Иурҭозар ига.
Баҭал. Иусуазар – уҩ, иурҭозар – ига... Аамҭа иара атәы
ҟанаҵоит, ҳҽақәҳмыршәар ԥсыхәа аныҟамгьы ыҟоуп.
Марҭа. Уҽумыркьаҳәын, саргьы зны сыстудентын
исзынамыгӡеит акәымзар.
Баҭал. Избан изынабмыгӡаз?
Марҭа. Усазымҵаалан ҳәа уасымҳәахьеи.
Баҭал. Сымҵаакәа сызлабацәажәарызеи! Марҭа,
ишсабҳәара... (Марҭа уи дизыӡырҩуам, наҟ хара дыԥшуеит.)
Марҭа, иббозеи уахь бахьынаԥшуа? (Игоит аӷба абжьы.)
Марҭа иҳәа иҟалаз, Марҭа...
Марҭа. Абар сыӷба шкәакәа аԥырсал шьҭыхны амшын агәы ихылеит, Баҭал... Сара уи саман ицошәа збоит, амшын ҭбаа агәахьы... Ахақәиҭра змоу аӷба шкәакәа ду...Ееи,
сыԥсҭазаара, уара уабацои сныжьны? Сга уахьцо, схала снумыжьын, срыцҳауп! (Аҵәуара далагоит.)
Баҭал. Марҭа, ибыхьзеи, Марҭа?
Марҭа. Сара агәыӷра сымоуп еиҭахынҳәып ҳәа сыӷба
шкәакәа... Исҳәо уаҳауама, Баҭал. Бзиа избоит, аӷба шкәакәа
асқьала ианадгылоу. Усҟан гәыӷрыла сҭәуп, ианцо – саго
џьысшьоит. Аха саӡәхоит сныжьны иандәықәло... Баҭал, сеилкаа, саӡәуп сара иахьа...
Баҭал. Иҳәа бызусҭоу, Марҭа, Анцәа бишазар. (Марҭа мап
ацымхәрас лхы лҟьоит. Иқәчаразаан иаангылаз амашьына абжьы гоит. Марҭа аԥенџьыр днадҟьоит. Дааиуеит Денуар.)
Денуар. Уахь уабаԥшуеи, арԥыс?
Баҭал. Ажәҩан ашәшьы хыҵит, амш еилгар ҟалап.
Денуар. Елымгаргьы уи азы акы ҳахьуа ҳаҟаӡам.
(Игьежьуеит асцена. Иаабац ауада. Шьыжьуп. Иҽеилаҳәара
даҿуп. Денуар. Игәалаҟара бзиоуп, ашәакгьы иҳәоит. Ишәыра
дынҭаԥшны иааҭигоит хәдахаҵак.)
Марҭа (ашә даалагылан). Уанбаауеи, Денуар?
Денуар. Быблақәа хымтӡакәа бҿаахеи сара сахь.
Уажәшьҭа бышиашоу бааила сара сахь.
Марҭа. Иашан снеиуама, Денуар?
Денуар. Бара еснагьгьы бсызиашан бааиуеит, Марҭа.
Марҭа. Сгәы сыхоит ушҟа... Уи сгәы хәыҷы, сымч
зқәымхаз.
Денуар (дааигәдыҳәҳәалан). Уи бгәы хәыҷы сара истәыми,
акыр исзаԥсоу Марҭа?
Марҭа. Соура зоуроу уара сутәуп, Денуар. Уара уда сара
ԥсҭазаара сымаӡам.
Денуар (ахәдахаҵа налхеиҵоит.) Уажәшьҭа быблақәа
аахтны бнаҳәи асаркьахь.
Марҭа (ихәда лҽынахылшьуеит). Исыԥсыхәааз абри уара
усхагыламзар?..
Денуар. Саргьы бара быда исымам ԥсҭазаара, Марҭа.
Марҭа (аԥенџьыр аҟны днеины адәахьы днаԥшуеит, нас
Денуар ишҟа). Аха абас ҳабанӡахәо?
Денуар. Сыԥсы ҭанаҵы.
Марҭа. Уԥҳәыс, ухшара?
Денуар. Беиҭалагахт. Ибасымҳәахьеи урҭ ирфаша,
иршәырҵаша рымоуп ҳәа.
Марҭа. Сгәы ҩнаҿыӷьит, зны-зынлагьы азин сыҭ адәы
нықәлара. Мшәан, уара...
Денуар (иаахжәаны). Мап. Бареи сареи ҳаицәажәахьеит
уи аҵыхәала (Марҭа аҵәуара далагоит.) Бымҵәуан, Марҭа.
Саҭабымҵан, сыбжьы самхаргацәеит. Аха убри бара быбзиабара ауп исзырҟаҵо, са исҭахым бара быблақәа даҽаӡәы
дырхыԥшыларц. Иаарласны аԥсшьара мшқәа згоит. Убысҟан
ҳцап Москваҟа, ма Ленинградҟа. Уа ишыбҭаху быԥсы бшьап.
Уахгьы-ҽынгьы бара бҿы сыҟазаауеит. Уажәы баасҿаԥши
абрахь. Даба бааԥышәырччеи. Убас, убас! Сара уахагьы саауеит. Уажәшьҭа бхала баансыжьраны сыҟаӡам. Даба, быблақәа
снархырԥшылеи? Иҳәа аиаша, бзиа сыббома?
Марҭа. Бзиа усымбондаз...
Денуар. Бхәы бзиан иҟалҵома амаҵуҩ ԥҳәыс?
Марҭа. Суҳәоит уи амаҵуҩ ԥҳәыс ҳәа лзумҳәаларц. Насгьы ауалафахәы ҩынҩажәижәаба мааҭ лзацуҵароуп.
Денуар. Имыцхәцәоуп.
Марҭа. Саҳаҭыр аҟынтә.
Денуар. Ибзиоуп нас, баҳаҭыр аҟынтә. Уаханӡа, сара
сцеит!.. (Дцоит.)
Марҭа (аԥенџьыр ашҟа днеиуеит). Дыҟам уи, о, Анцәа,
ишԥахьанҭоу аԥсҭазаара! Ас сабанӡахәо схала...
Буца (дааиуеит). Шьыжьбзиа, Марҭа.
Марҭа. Бзиа збаша, Буца. Быӡӷаб дышԥаҟоу?
Буца. Иахьа хар лымам.
Марҭа. Даҽа ҩынҩажәижәаба бзациҵартә иҟасҵеит
буалафахәы.
Буца. Иҭабуп, Марҭа, уажәшьҭа палтакгьы лзаасхәар сылшоит.
Марҭа. Апалта ахә сара ибысҭоит. Аа, абра ҩышә
мааҭ ыҟоуп! Хьаас иҟабымҵан, уи ара иаанижьуа аԥара
иԥхьаӡаӡом.
Буца. Иаасхашәало еидкылан ибызсыргьыжьуеит...
Марҭа. Мап, иаҭахым аргьыжьра.
Буца. Абзиарақәа исзыбуа зласшәарызеи, Марҭа.
Марҭа. Схәы баҵалан бахьаауа мацарагьы азымхои.
Буца. Иахьа зегьы реиҳа ибҭахыз афатәқәа бзаазгеит.
Марҭа. Иҭабуп, Буца. Уаха акәытқәа хԥаҟа ӡны исзаага.
Буца. Ишԥа, Денуар ара акрыфара далагама?
Марҭа. Ааи, зны-зынлагьы акрифалоит.
Буца. Абри быхәда иахоу бзааигама? Бара санбықәлаз
ҳамҭас аӡәы сыхәда иахаиҵахьан, аха ашьҭахь иахыхны иаансмыжьыр ҟамлеит акәымзар.
Марҭа. Аҳамҭа ухәда иахыхны икаужьыр ҟалома?!
Буца. Икаужьыртә еиԥш уҭагылар... Бхәы хьшәашәаанӡа
акы бнацҳа. Ауадақәа сара еилсыргоит.
Марҭа. Урҭ уажәшьҭан еилҳаргап. Уажәы бааи ҳнеидтәалан
акы ҳнацҳап.
Буца. Бара ишыбҭаху, сыԥшқа.
Буца афатәқәа иаалгаз ҭганы иқәлыргылоит. Марҭа аԥенџьыр днадгылан ҵаҟа дыԥшуеит. Игьежьуеит асцена. Амҩаду. Марҭа хыхь дгылоуп
лхала.
Марҭа. Ӷба шкәакәакгьы ыҟам, Баҭалгьы дыҟам...
Иаасыкәыршан захьынџьара иҭацәуп, иҭацәуп, иҭацәуп... Сара
сгылоуп схала аҵыс гәыҭҟьа-ԥсыҭҟьа аихац иҭаку еиԥш.
Хыхь – ажәҩан, ҵаҟа – адгьыл хьшәашәа, наҟ хара – амшын
еиқәаҵәа ӷба шкәакәа зхым.
Марҭа лхы аԥенџьыр инадҵаны днатәоит. Иҟалап лылацәа нҭаазаргьы.
Дааиуеит Б а  а л. Ԥыҭрак даалеиҩеиуеит сышԥалымбари ҳәа игәы
иаанаго.
Баҭал (ибжьы ныҵакны). Марҭа...
Марҭа (дҩыҵҟьоит). Сыхьӡ ҳәаны ҿумҭлан ҳәа
уасымҳәахьеи! Уабакылаӡи абри абжьарак?
Баҭал. Аԥышәара сҭиуан.
Марҭа. Иуоузеи?
Баҭал. Исоуц, хԥа.
Марҭа. Уара избо убригь уцәымцхәуп. Амла уакуама?
Баҭал. Бгәы ишԥаанаго... Анцәа убас сишеит, сшымлаго
сыԥсырцазы.
Марҭа. Уажәыҵәҟьа. (Ашәыра ашаха иаркны илалышьҭуеит.)
Ихьшәашәазар ҟалап, заанаҵ уаар акәын.
Баҭал. Арҭ зегьы абазго, иаанхаз уахь ихагал.
Марҭа. Аҩызцәа умаӡами?
Баҭал. Ишԥа сымам, снеира иазыԥшыми. О, Марҭа!..
Марҭа. Иууазеи?
Баҭал. Бзиа бызбеит, Марҭа.
Марҭа. Иасуаха ушәыра ахьсырҭәуа акәхап иузырҳәо.
Баҭал. Мап, Марҭа. Иашаҵәҟьан бзиа бызбоит. Сгәы
исанаҳәеит убас...
Марҭа. Сара бзиа сбара ҟалаӡом, Баҭал. Сҭацаагарашәа
рҳәахьеит.
Баҭал. Ибҳәо закәызеи! Ҳәызба цагәыла сыхәда
ԥыбҟома?
Марҭа. Уара аиаша уаҳаанӡа усԥырҵраны уҟаӡам. Сара
ахаҵа дсымоуп.
Баҭал. Уи дысшьуеит сара.
Марҭа. Уара уламысдоуп, Баҭал. (Аԥенџьыр днадҟьан
дцоит. Баҭал ахьҭа дакны икостиум ахәда дҩаханы длеиҩеиуеит. Аԥенџьыр даадгылоит Марҭа.) Ахьҭа уакыма, Баҭал?
Баҭал. Мап, сыԥхаҵәы-ԥхаҵәо сгылоуп.
Марҭа. Уҽумыркьаҳәын. Исымбо џьушьоума аҟәараҳәа
уеиҵасуа ушгылоу. Аплашь умаӡами?
Баҭал. Исымоуп, ишԥа сымам...
Марҭа. Иумандаз иушәумҵози. (Аԥенџьыр днаԥырҟьан
дцоит.)
Баҭал. Аплашь сымандааз...
Марҭа (дааиуеит аплашь лыманы). Усҭ, абри сара сҟынтә
иушәҵала.
Баҭал. Дызусҭада, бара, ихбырҵәо?
Марҭа. Уи уара уус алам. Уажәшьҭа ахьҭа уакуам ҳәа
сыҟоуп, уцар ҟалоит аҩныҟа.
Баҭал. Уажәшьҭа сызцахуеи, ахьҭа сакуам, амла сакуам,
абра быҵаҟа сгылазаауеит.
Марҭа. Сыцәар сҭахуп умбои. Уара уҵыхәала иасуаха
смыцәаӡакәа иаасыршоит.
Баҭал. Уи еиҳагьы еиӷьуп сара сзы. Ишсабҳәара, дабаҟоу
ани иҵәахны ибымоу бхаҵа?
Марҭа. Даауеит иаарласны. Уа ааҵра ушавҵагылоу уибар...
Баҭал. Сицәынхап... Абри аплашь ибар, иара ишитәу
идыррушь?
Марҭа. Уи иара итәӡам. Ҿыц иузаасхәеит.
Баҭал. Адәахьы сдәылҵыр ҟалаӡом бымҳәази?
Марҭа. Сара исҭаху сзаазго ауаҩы дсымоуп.
Баҭал. Ус анакәха, бымаҵ руеит ауп!
Марҭа. Нас ишԥа! Сызусҭадаз ҳәа угәы иаанагоз уара?
Баҭал. Ани бхаҵа аҭаҭын дахома?
Марҭа. Хкыс иуҭаху арбану?
Баҭал. Слаԥшӡом.
Марҭа. Уажәыҵәҟьа! (Аҭаҭын хкқәа изылалышьҭуеит.)
Баҭал. Схы сацәыԥхашьоит, Баҭал. Дыцәҳарҳәит бхаҵа
баргьы саргьы ҳааилалан.
Марҭа. Хьаас иумкын. Уи имал уареи сареи ҳаиԥш
аӡәырҩы ирызхап.
Баҭал. Нас уи имал аума бҿаҳәаны бызмоу?
Марҭа. Усцәымӷуп. (Дцоит.)
Баҭал. Дсыргәааит ҳәа сыҟоуп. Сҩызцәеи сареи ҳныҟәгара
даҿуп арахь лацәажәашьагьы сақәшәом.
Марҭа (дааиуеит саанк азна акәтаӷь лыманы). Баҭал,
абарҭ акәтаӷьқәа убоума?
Баҭал. Исымбакәа! Сан шьыжьы исҿалҵалон, убжьы аанагоит ҳәа, акәтаӷьаӡақәа. Сара исыбҭома?
Марҭа. Уҭара акәым, даҽазнык санургәаа, абарҭ зегьы
ухы иақәԥысххаауеит.
Баҭал. Марҭа, бхаҵа билҵып ҳәа бгәы иҭаӡами?
Марҭа. Избан сызилҵра... Бзиа сибоит. Аҳкәажәҵас
сныҟәигоит. Саргьы бзиа дызбоит.
Баҭал. Амц бҳәоит. Бзиа дыббаӡом уи бара. Марҭа, былбаа
абрахь, сбацәажәар сҭахуп.
Марҭа. Саргьы шаҟа исҭаху удыруандаз, аха иҟоуп
амчрақәа сара сгәаҳәара аҵкьыс еиҳау. (Аӷба абжьы гоит.)
Абар иааит сыӷба шкәакәа ду. Аԥырсал аужьны асқьала адгылара иаҿуп. Ианаамҭаз уааит, сыӷба шкәакәа... Сыԥсы зхоу,
гәыӷырҭас исымо, уанцо снумыжьын, сыӷба шкәакәа! Сга, уара
ухақәиҭра сацзар сҭахуп.
Иқәчаразаан иаангылаз амашьына абжьы гоит. Марҭа аԥенџьыр
днаԥырҟьоит. Дааиуеит Денуар.
Денуар. Ара узгылоузеи, арԥыс?
Баҭал. Цгәеиқәаҵәак сымҩа ааихҵәаны абрахь
инхәыҵапҟа ицеит.
Денуар. Нас уи уацәшәаны уаангылама?
Баҭал. Мап, цгәык сымҩа хнаҵәеит ҳәа сзаангылом, .сцалароуп ԥхьаҟа.
Денуар. Нас ишԥа! Сымҩа хнаҵәо уаҟәыҵ, ахы
ицҟьашәҟьа иқәысҵап. Уҵх аабзиахааит.
Аҩыџьагьыцоит. Игьежьуеит асцена. Марҭа аԥенџьыр
дадгылан адәахьы дыԥшуеит. Буца астол дадтәалан лажәа
анагӡара даҿуп.
Буца. Бара сбықәлан усҟан. Бзиа дызбеит уи ауаҩы,
аҵыхәтәаны сыԥсҭазаара зырхәашьыз. Бзиа дызбартәгьы
дыҟан усҟан. Иҽеилаҳәашьа, итәашьа-игылашьа, ицәажәашьа.
Иара иҿы маӡаныҟәгаҩыс амаҵ зуан. Игәеиҭеит бзиа дшызбаз.
Уи ихы иаирхәеит. Издыруан ԥҳәыс дышимаз, аха слашәхеит,
сдагәахеит. Дысмоуит саанызкылоз аҭынха. Дсоуӡаргьы
сизымӡырҩыр ҟаларын. Сиццеит ныҟәара. Схынҳәит уахьынтәи
сыԥҳәысны. Акыраамҭа ауаҭах сыҩнаҵаны симан. Ашьҭахь
иҽиԥсахуашәа анызба, сдәылҵны сцеит.
Марҭа. Ишԥа, иԥҳәыс дкаижьырц даламгаӡеи?
Буца. Мап, смаҵураҿы исԥырхагахоит иҳәан, инахгааахго ишакәхалакгьы сихаиршҭит. Ашьҭахь ауп ианеилыскаа
агха ду шыҟасҵаз, аха ихьшәахахьан.
Марҭа. Саргьы сгәы сыхьуеижьҭеи акрааҵуеит, Буца. Уи
иԥҳәыс дыҟоуп, ихшара ыҟоуп. Амшқәа шаны имоуп. Хымш
уахь дцоит, ԥшьымш сара сахь.
Буца. Сара стәгьы убас акәын амшқәа шаны ишимаз. О,
Анцәа, срыцҳашьа, закәытә хлымӡаахузеи!.. Ех, Марҭа, Марҭа...
Уажәыҵәҟьа ибасҳәара ҳәаны акгьы сыздырам... Уажәшьҭа
сцара иаамҭоуп. Быҵх аабзиахааит. (Дцоит.)
Марҭа. Анцәа срыцҳашьа, измааноузеи абарҭ зегьы?
Иҟасҵарызеи, схы абазгари?! (Ашә ааимԥааны дааҩнаххуеит
Денуар. Марҭа ихәда лҽынахылшьуеит.) Умаар ҳәа сшәон
уаха. Уара иуздырам схала саныҟоу шаҟа исцәыхьанҭоу.
Денуар. Сааит, аха сцароуп иаарласны. Аус ыҟоуп, аус
дуӡӡа. Былахь еиқәыбымҵан сҳәыҳә ԥшқа. Быччеи акыркырҳәаны. Убас, убас... Абри ачамадан иҭоу аԥарақәа зегь
бара ибтәуп. Бхәы бзиан иаалгома амаҵуҩ ԥҳәыс?
Марҭа. Денуар суҳәоит...
Денуар. Аа, исхашҭит, саҭабымҵан.
Марҭа. Уи луалафахәы лыҭара аамҭа ааит.
Денуар. Уи азы сара бсазымҵааргьы ҟалоит. Аԥара
ахьыҟоу бара ибдыруеит. Абри аҩнаҿы бара баԥшәымоуп.
Аҳа, абзиаразы, сара сцеит! Иҟалап ишаанӡа сааргьы...
Дцоит. Игьежьуеит асцена. Баҭали Марҭеи еибаргәааны
иҟоуп.
Баҭал. Уаҳа схабар ббараны быҟаӡам... Бымш аабзиахааит!..
Марҭа. Уца, узгылоузеи! Даба ушцо збап... Узгылоузеи,
умцои уара! (Баҭал иҿынеихоит. Марҭа хылԥа ԥхак аалгоит.)
Баҭал, ахылԥа ԥха узаасхәеит.
Баҭал. Иҭабуп, аха ара иҟоу ҳәа акгьы сзеилкаауам...
Марҭа. Еилукаахра уҟоуп, ачҳара умазар.
Баҭал. Иаҳҳәеит ҳәа, абри аҩыза ачҳара ббахьоума! Аиха
салху џьыбшьоума, бара абзиара ианиаша.
Марҭа. Саргьы суаҩуп, Баҭал. Ашьа сылоуп, агәы сызҭоуп,
аха исычҳауеит сзыниаз.
Баҭал. Марҭа, иҳәа Анцәа дбымазар, изакәызеи ибычҳауа?
Избан аҩны быздәылымҵуа? Изыҟамлозеи бара бахь анеира? Ашә ҿаӡами?
Марҭа. Мап, иҿаӡам, убри ауп иҟалаз.
Баҭал. Аҭӡамц ԥҽны акәзаргьы сыҩналоит. (Иҿынеихоит.)
Марҭа. Баҭал, уҭыԥ уахымҵысын! Мамзар уаҳа субараны
ушыҟам удыруазааит.
Баҭал. Азамана, бара ишыбҭаху. Бымш аабзиахааит.
Марҭа. Умцан, Баҭал. Анцәа дсыман суҳәоит.
Баҭал. Иаанагозеи бара иҟабҵо?! Ахацәа ргәыфара
заанаҭс ибымоума? Мамзар... (Дцоит.)
Марҭа. Инеиуеит сыӷба шкәакәа ду асқьала иаԥырҵны.
Инеиуеит амшын ду еимгәҳәо, ашьҭахь сеиҩрыхан, гәыӷрак
ҳәа акы сзынмыжьӡакәан. (Лыбжьы неиҵыхны.) Сга аӷба
ду ухақәиҭра шкәакәа схархәаны. Мамзар ара саӡәуп. Мап
уи хьаԥшӡом сара сахь... Уахагьы схала сынхеит... Схала
сынхаӡеит...
Игьежьуеит асцена. Буца ауада еиллыргоит. Ашьҭаларҭа ауада аҟынтәи
дааиуеит Денуар. Буца дшәаны дааҭрысуеит.
Денуар. Бзыршәазеи?
Буца. Сара сшәаны сыҟоуижьҭеи акрааҵуеит.
Денуар. Иазхоит. Сара ибасҳәахьеит ибхаршҭ ҳәа убырҭ
амшқәа. Иабаамҭоу урҭ ргәаларшәара.
Буца. Сара исгәалашәоит быҽшьы ҳәа уансыдгылазгьы.
Аха убас шсоуҳәозгьы бзиа узбон.
Денуар. Быбжьы ларҟәны бцәажәала. Уеизгьы-уеизгьы
хара дук сыдны ҳәа сыҟаӡам бара бҿаԥхьа. Бысзымгеит,
аха бгәыгәҭасмыжьӡеит. Ауаҩы акариера: аныҟаиҵо аԥҳәыс
лызҵаара иԥырхагамхозароуп.
Буца. Уажәшьҭа изумҳәозеи... Умаҵураҿы убжьысымхит...
Денуар. Иҟабҵандаз нас усгьы. Сырҭабыркындаз. Ибабжьызгоз дҟамлазар акәхап.
Буца. Иҟан исабжьызгоз. Уара сҩызцәа бзиақәа ҳәа иушьоз рхаҭақәаҵәҟьа. Аха сара, сшуцәымӷызгьы, уаӷацәа рнапы уасымҭеит.
Денуар. Иазхоит, иазха... Сара абра саныҟоу бмааилан
ҳәа басымҳәахьеи.
Буца. Иалыздыраауазеи уаныҟоуи уаныҟами. Уажәтәи
увартәагьы лымаҵ утәыми.
Денуар. Убри азыҳәан ауалафахәы боуеит бара.
Буца. Счымазара схьымӡар, изҭахыдаз уара уԥарақәа.
Денуар. Аџьышьахә! Бныҟәгара саҿуп. Ауаҭах аахәан
быҩнасҵеит. Арахь еиҭа бгәы наӡом... (Лыжәҩахырқәа аанкылан.) Буца, быбла ԥшӡақәа рҽырмыԥсахӡеит.
Буца. Унапқәа унарых! Шаҟа уламысдоузеи! Уажәазы
зыжәҩахыр укыша думоуп... Аха мышкызны убригь сара
сеиԥш маҵуҩыс дҟоуҵозар акәхап, увартәа ҿыц лзыҳәан...
Денуар. Мап ацәызкуадаз, сықәра цауеит акәымзар. Сара
хымш сҟалаӡом, Марҭа былхылаԥшла. (Дцоит.)
Буца (лшьапқәа дрызнымкыло днатәоит). Бышԥарыцҳасшьо, Марҭа. Шаҟа гәырҩа аԥхьаҟа ибзаанагараны
быҟоузеи иахьатәи бгәырӷьара.
Марҭа (дааиуеит). Ибыхьзеи, Буца?
Буца. Сгәы.
Марҭа. Уажәыҵәҟьа бышьҭалароуп ахәышәтәырҭаҿы.
Бара бзыҳәан акы сеигӡом.
Буца. Уи ҟалашьа амаӡам, сыԥшқа Марҭа. Сыӡӷаб
дныҟәгатәыми, сынтәа аинститут далгоит.
Марҭа. Сара слыцхраауеит. Аинститут далсыргоит, лшьапгьы дықәсыргылоит. Бара хымԥада бҽыбхәшәтәыроуп.
Буца. Иҭабуп, сыԥшқа Марҭа. (Дҩагылоит.) Шьыбжьон
ибзаазгарызеи?
Марҭа. Акымзарак аабымган, исҭахӡам.
Буца. Бара ишыбҭаху, аха сара исуалу ҟасцоит. Бымш аабзиахааит. (Дцоит.)
Марҭа. Дызусҭада абриаҟара агәырҩа хьанҭа лызҭаз абри
аԥҳәыс хазына? (Игьежьуеит асцена. Амҩаду. Уахынлоуп.
Марҭа уа хыхь аԥенџьыр дадгылоуп. Игоит аӷба абжьы.)
Марҭа. Игеит сыӷба шкәакәа абжьы, аха ахаҭа збаӡом.
Иҳабжьоуп иаргьы саргьы лыԥшышьа змам аԥҭа еиқәаҵәақәа.
Издыруада уи аау, ицоу? (Игоит аԥырсал амшын ишалаҳаз абжьы.) Иааит, иааит сьԥба шкәакәа, сара схақәиҭра. Ирласны
уцозар снумыжьын, схақәиҭра шкәакәа... Схәаҽуеит ара схала...
Алашара ыцәоит.
Аҩбатәиақәгылара
Мар  а лхы кны адиван дықәтәоуп. Денуар дгәаҭеиуа дыҩноуп.
Гәалсра дук шимоу иныԥшуеит.
Денуар (дыҳәҳәаны). Даба сыблақәа бнархыԥшыли?
Сыблақәа бырхыԥшыл, сҳәеит. (Марҭа Денуар иблақәа
дырхыԥшылоит, нас аҵәуара далагоит.) Иҟалазеи сыхаара,
Марҭа? Исыгхазеи бара бҿаԥхьа. Адунеи иқәу зегьы бара
бреиӷьасшьоит. Исаҳәа ибҭаху. Аӷба шкәакәа бара бзеилаҳауа
акәзаргьы ибзаазгоит уажәыҵәҟьа. Бара бзыҳәаны акы
сеигӡараны сыҟам...
Марҭа. Уи аӷба шкәакәа уажәы ианцозгьы самгаӡеит, Денуар. Сынхеит уара уҿы. Убри азоуп сыԥсы улаҵәаны бзиа
узызбогьы.
Денуар (Марҭа лаԥхьа шьамхыла днагыланы). Сыхаара, Марҭа сыԥсы ҟәымшәышә, Марҭа. Сышьха каԥкаԥ, Марҭа.
Сыбла ҭыԥха, Марҭа. Аԥсҭазаара сҭахым бара быда. Бара
сааигәара еснагь быҟазароуп. Ԥсыс, блас, гәыс исымоу бара
боуп, Марҭа...
Марҭа. Ишсоуҳәара, Денуар. Абри еиԥш иҟоу ажәақәа
сара сыда уаҳа даҽаӡәы илоуҳәахьазу?
Денуар (деилашәаны). Мап, мап, шаҟантә ибасҳәахьоузеи
мап ҳәаны. Даҽа ԥыҭрак иаачҳа. Уажәыҵәҟьа сыԥҳәыс
слылҵыр сыԥхасҭартәуеит. Амалагьы икылаԥш-кылаӡырҩуа
исышьҭоуп.
Марҭа. Сара изуам уԥҳәыс улылҵыр.
Денуар. Бара бами улылҵ, сара сга ҳәа зҳәалоз.
Марҭа. Уи сангаӡаз акәын.
Денуар. Марҭа, изакәызеи ибҳәо?!
Марҭа. Мап, Денуар, убас аҭахуп. Умаҵура уамрымхырц
азыҳәаны уажәазы убас аҭахуп.
Денуар. Бара бҟәыбҷоуп, Марҭа. Бара – сыԥсы еиқәрхаҩы.
Даҽа мызкала аԥсшьара мшқәа сырҭоит. Ҳцап баргьы саргьы
Балтика ахықәахьы. Уа иссируп...
Марҭа (аԥенџьыр ахь днеины). Сга абрахьынтәи,
изуасҳәазаалакгьы, иҵегьы бзиа узбаларц азыҳәаны.. Еснагьгьы уааигәа сыҟазаарц уҭахызар, сга абрахьынтәи, анцәа думазар... Уажәшьҭа уца уҩныҟа.
Денуар. Уи шԥа?!
Марҭа. Хымш сара сҟны уҟамзи. Егьырҭ амшқәа уԥҳәыс
лоуп изтәу.
Денуар. Ибыздырам уахь ацара шаҟа исцәуадаҩу.
Марҭа. Зегь раԥхьаӡагьы ихьчалатәуп ууаҩдура... Аҳа,
асааҭ жәаҩа ҟалеит, уҵх аабзиахааит.
Денуар. Уаҵәынӡа, сҳәыҳә ԥшқа! (Дцоит.)
Игьежьуеит асцена. Амҩаду. Баҭал ҵаҟа дгылоуп ихы иқәжьны.
Марҭа. Арахь узымааԥшуазеи, уара, угәаан уҟоума?
Баҭал. Бгәы ишԥаанаго бара?
Марҭа. Устипендиа нҵәахьоума?
Баҭал. Уи иахыҵыз аҳа ихымҵааит бареи сареи
иаҳԥырхагоу.
Марҭа. Аҳәса реиԥш ашәира абоуҵеи? Узымаауааз абри
абжьарак?
Баҭал. Сыҟан, аха аԥенџьыр лашомызт.
Марҭа. Схаҵа дыҟазар акәхарын.
Баҭал. Сара бысзеилкаауам, Марҭа!
Марҭа. Умаар ҳәа сшәон. Уаргьы уҟамызт, сыӷба
шкәакәагьы ыҟамызт. Иаасыкәыршаны иҭацәын. Иуздырам
уара азаҵәра закәу, Баҭал.
Баҭал. Анцәа-ауаа сшеилабго, Марҭа! Имаатӡари знымзарзны бышә сара сзыҳәан?
Марҭа. Иҟалап иаатыргьы, аха ак ухьыр ҳәа сшәоит,
Баҭал.
Баҭал. Ак сыхьыр? Измааноузеи абарҭ зегьы?! Исаҳә иҟоу
аиаша ааҭкааны!
Марҭа. Усҟан ҳаицәыӡыр ҟалоит уаргьы саргьы наӡаӡа.
Баҭал. Абар уажәшьҭа мызк ҵуеит абри акомедиа
ҳахәмаруеижьҭеи. Сеилкаа, Марҭа... Бгәы иалымсын, аха бышә
ԥысымҽыр ада ԥсыхәа сымам...
Марҭа. Уеилагама, Баҭал! Сурԥхашьома, сара сыдагьы
ауаа ҩноуп абри аҩны.
Баҭал. Нас иҳәа иҟасҵара, сықәҵа мҩакы?
Марҭа. Саргьы исыздырам схы зқәыскра, мҩас сызнылара. Ара уара узы ашә аатырц азыҳәан сара даҽазнык сироуп.
Баҭал. Иаанагозеи абарҭқәа зегьы, Марҭа? Сара бысзеилкаауам. Сара уаҳа сылшом. Быҵх аабзиахааит.
Марҭа. Умцан, Баҭал.
Баҭал. Иа анцәа срыцҳашьа... Иаанагоузеи абарҭқәа зегьы?!
Марҭа. Суҳәоит даҽа ԥыҭраамҭак умцан.
Баҭал. Лҵшәада сабанӡабымҵагылари абас?
Марҭа. Исыздырам иҟасҵара, Баҭал! Усыцхраа, ламыс
умазар... Абри адунеи Кьакьаҿы сахьхәаҽуа умбаӡои? (Аӷба
абжьы гоит.) Иааит сыӷба шкәакәа, Баҭал. Абар аԥырсал
еиқәаҵәа ду аужьны асқьала адгылара иаҿуп. Уи аауеит
сара сышҟа, аԥсҭазаара шкәакәа ду аманы... Аӷба, сыбжьы
уаҳауама? Ужәҩа шкәакәақәа рыла сышьҭыхны угәы шкәакәа
сықәыргыл. Сыԥсҭазаара унапы ианысҵар сҭахуп.
Игьежьуеит асцена. Иаабац ауада. Илахҿыху амузыка. Уи зҳәо адиван
ахаҿы игылоу амагнитофон ауп.
Цица (дааиуеит). Мшыбзиақәа, Марҭа.
Марҭа. Бзиа збаша, ааишьас иҟабҵазеи, бызусҭада?
Цица. Сара Цица соуп, Буца лыԥҳа. Сан дычмазыҩхеит...
Марҭа. Сара исҳәаз халҵар ус лыхьӡомызт... Уаҵәы нахыс
ахәшәтәҩы бзиа дылхылаԥшыртә сара иҟасҵоит.
Цица. Ахәышәтәҩы аҩныҟа дноугар аԥара иҭахуп. Аха
астипендиа соуеит иаарласны. Уи рызхо сыздырам акәымзар.
Марҭа. Аԥаразы сара шәеиҵасырхом. Бан анык леиԥш
дызбоит.
Цица. Иҭабуп, Марҭа. Сан быӡбахә есымша исалҳәоит.
Лгәы цқьоуп, дыԥшӡоуп, аха лылахь еиқәуп ҳәа.
Марҭа. Бан уа дҩашьеит... Сара еснагьгьы слахҿыхуп.
Ибымбаӡои Анцәа ишиҳәара сшыҟоу? Иаасҭаху зегьы сымоуп. Ахьымаҭәа, аԥара, ашәҵатәы... Сара саҟара аԥсҭазаара
аӡәгьы имаӡам... Амала, бсыҵамшьыцын, Цица... Беиламҳан
сыԥсҭазаара... (Адиван лҽнықәжьны аҵәуара далагоит.)
Цица. Марҭа, ибыхьзеи? Иакәым акыр басҳәама?
Марҭа. Зегьы зхароу аԥсҭазаароуп, Цица, аԥсҭазаара...
Цица. Сара уи аԥсҭазаара ишиашоу сахәаԥшуеит.
Аԥсабараҿы иаасыкәыршаны абзиарақәа роуп избо. Ашьац
анаауа, аҵарақәа ашәа анырҳәо, ауаҩытәҩса даныччо...
Марҭа. Саргьы убысҵәҟьа акәын сшыҟаз, аха ашьҭахь
аҽаԥсахит сыԥсҭазаара акәымзар... Бааи, еинҟьаны иаажәып!
(Акониак паҭликак хлыртлоит.)
Цица. Арыжәтә сҿахьы иназгаӡом.
Марҭа. Саргьы сҿахьы иаазгом, аха абыржәы изжәыр
сҭаххеит. Сбыҵашьыцуеит: быԥшӡоуп, быблақәа цқьоуп,
маалықь цәоуп ибхоу. Ус анакәха, бааи ицқьоу аԥсҭазаразы
иаажәып. (Иржәуеит.)
Цица. Схы ҭууа иааҟалеит, сашьит ҳәа сыҟоуп. Ажәҩан
салоушәа збоит. Шаҟа иџьбароузеи уҳәарауазеи. Даҽа акакагьы аажәыпи.
Марҭа. Уаҳа бжәыр ҟалом Цица.
Цица. Мап, изжәыр сҭахуп...
Марҭа. Мап ҳәа басҳәеит. (Аҵәца лымылхуеит.) Сара
исҭахым бара арыжәтә башьцылар.
Игьежьуеит асцена. Амҩаду. Баҭал ҵаҟа дгылоуп, дааиуеит Денуар.
Денуар. Ҵаара ԥхашьарам, абри уара узусҭада?
Баҭал. Сара сызусҭоу аҳәара уадаҩуп. Сшубо сыҟоуп. Хыхь
маҭәақәак сшәуп, хылԥа ԥхакгьы схоуп... Аџьма имԥсыша
амаҵә азылаҟәуеит ҳәа, ус хашәалахәқәакгьы ансоуа ыҟоуп.
Денуар. Уабанхо?
Баҭал. Абна хыхь аҭуан аҿы.
Денуар. Ишԥа, аҭуан аҿу?!
Баҭал. Нас ишԥа! Иасуаха абра сызгылои зугәахәуа?
Шәара шәаныцәалакь сара ашьшьыҳәа сшьапҵаркьакьо
сыҩхалан, сиарҭа ԥха снылаианы...
Денуар. Мцуп иуҳәо. Уара уеиԥш иҟоу деилаҳәа-деилаца,
иԥшра ыҟа, исахьа ыҟа абна аҭуан дықәианы дыцәоит ҳәа,
аиаша уасҳәап, агәра сызгом...
Баҭал. Уара уҭәы-уԥха унхозар акәхап, убри азоуп сыгәра
зумго.
Денуар. Саргьы абра сынхаӡом, сҩызак иҟны сааилоит
ауп, акәымзар аҩныҟа унасымԥхьози.
Баҭал. Иуаҭәашьан уахьназго сымам акәымзар, аҩныҟа
унасыԥхьон, ҳәарада.
Денуар. Сыццакуеит, акәымзар гәык-ԥсык ала суцхалон. Ишсоуҳәара, амилициа уаанырмкылаӡои ара уахьҭаҩым
аҵыхәала?
Баҭал. Иаҳагьы ирзеиӷьми ауада сышәҭ ҳәа рышә сахьылагылам. Сара сеиԥш ԥыҭҩык убас иҟазар, усҟак ауада
зҵаара уадаҩхомызт ҳара ҳҿы.
Денуар. Уара абри иуҳәо сара агәра згоит ҳәа угәы иаанагоума?
Баҭал. Сыгәра умгар ҟалом ҳәагьы судгылаӡам. Абри
у-«Волга» абра изынужьуазеи, иӡыр ҳәа умшәаӡои?
Денуар. Иабанӡа рызго. Абар ацаԥха. Арныҟәашьа
удыруазар, ԥшак ааухьырс. Сара с-«Волга» зегьы ирдыруеит,
аӡәгьы уааникылаӡом.
Баҭал. Иҭабуп. Арныҟәашьа здыруеит, аха уаха
сааԥсоуп.
Денуар. Абри аҩны иҩноу аҵх наскьаган ашьҭалара
рдыруеит. Акыр агылара уқәшәар ҳәа сшәоит, уи аҵкьыс ухал
усасааирҭахьы.
Баҭал. Аԥшәма ԥҳәыс аиарҭа еиҵылымхыц макьана.
Денуар. Уҵх аабзиахааит.
Баҭал. Абар ацгәы еиқәаҵәа ахьиаҟьаз.
Денуар. Иабацеи?
Баҭал. Аҩнаҵаҟа иҵалеит.
Денуар. Аҩнаҵаҟа акгьоурым, хыхь ихамлааит.
Баҭал. Уи ами исҳәаз саргьы.
Денуар. Ишԥоуҳәеи?
Баҭал. Ацгәы еиқәаҵәа ахы рҷаҷатәуп, сҳәеит.
Денуар. Уахьынӡагылоу смашьына унахылаԥшла, зеиԥш
ҟамло акгьы ыҟам агьежьқәа аҵырхыр ҟалоит.
Баҭал. Гьежьыда амашьына зхәарҭагәышьоузеи.
Денуар. Ишԥоуҳәеи?
Баҭал. Аӡәы дахьысуа даҟәыҵ, ихы ихысыцҟьаап, сҳәеит.
Денуар. Усгәаԥхо салагеит, арԥыс...
Баҭал. Ҳа, ҳа, ҳаа...
Денуар (даахьаҳәны) Акруҳәазма?
Баҭал. Суаҩы цәгьамзар ҟаларын, зны-зынла ацгәы
еиқәаҵәа сымҩа хнаҵәалоит акәымзар...
Денуар дцоит. Марҭа аԥенџьыр даадыххылоит.
Марҭа. Иҟоузеи, Баҭал, ушԥаҟоу?
Баҭал. Аа, абас сыҟоуп.
Марҭа. Усҭ, ҩажәеихәба мааҭ ыҟоуп абра.
Баҭал. Иаҭахым, џьушьҭ...
Марҭа. Ишьҭых, сҳәеит! Уиаҟарақәа каԥсаны амҩаҿы
иубалозаап, сара мыжда.
Баҭал. Бхала быҟоума, Марҭа?
Марҭа. Мап, уца ирласны!
Баҭал. Уца ҳәаны ауп, акәымзар уааи ҳәа џьеи ибҳәап.
Марҭа. Уаҳа ԥсыхәа ыҟам. Уҵх аабзиахааит, Баҭал.
Цица (дааиуеит). Хәлыбзиа Баҭал!
Баҭал. Бзи збаша, Цица. Абра бынхома?
Цица. Мап, сҩызак лҟны сыҟан. Уара абра иҟоуҵозеи?
Баҭал. Абри аҩны иҩноу ӡӷабк бзиа дызбоит.
Цица. Нас ара ҵаҟа узгылоузеи?
Баҭал. Ддәылҵуам.
Цица. Уиакәхап иахьагьы алеқциақәа узрыгхаз.
Баҭал. Сшыҟамыз азгәарҭама?
Цица. Мап, џьушьҭ, уи шәиламкьысын, деилахазар акәхап
рҳәеит. Бзиа иубо лыхьӡи лыжәлеи соуҳәар ҟамлари?
Баҭал. Марҭа лыхьӡуп, лыжәла сыздыруам. Абри аԥенџьыр
аҿы дынхоит.
Цица. Ҩызак иаҳасабала суҳәоит уца абрахьынтәи.
Уаламцәажәан Марҭа лыӡбахә уаҳа. (Днеиԥырҟьаны дцоит.)
Денуар (дааиуеит, игәалаҟара бзиоуп). Уажәыгь абра
угылоума?! Сара иуасымҳәази абра заанаҵ ишьҭалаӡом ҳәа.
Иухьзеи уеиҵаӷәӷәа, аӡәыр угәы нирхама?
Баҭал. Усԥырҵ наҟ ирласны, акәымзар...
Денуар. Суԥырмҵкәа нас схы удсшьылап ҳәа уҟоума?
(Дцоит.)
Марҭа (аԥенџьыр даадгылан). Иухьзеи, Баҭал?
Б а  а л Марҭа лахь дымԥшӡакәа дцоит. Игоит аӷба абжьы.
Мап, мап исзычҳауам уаҳа азаҵәра... Аӡәгьы шәыҟаӡами
исыцхрааша, аӡәгьы шәыҟаӡами?
Игьежьуеит асцена. Иаабац ауада. Марҭа дгәаҭеиуа
дыҩноуп. Дааиуеит Цица.
Марҭа. Цица, иҟоузеи дыббама?
Цица. Мап, дсымбаӡеит.
Марҭа. Дахьынхоз бымцаӡеи?
Цица. Сцеит, аха уаҟагьы дыҟаӡамызт.
Марҭа. Аинститутахьгьы дымнеиӡеи?
Цица. Иахьа хымшуп дымнеижьҭеи.
Марҭа. Акгьы зқәым сара... Санеиликаа игәы сыхшәеит.
Иасымҳәахьази сара бзиа сбара ҟалаӡом ҳәа.
Цица. Избан, бара, бзиа ббара зыҟамло?! Бара бқәыԥшуп,
быԥшӡоуп, беинаалоуп. Бхаҵа иқәрахьы днеихьеит.
Дыбҭахымзар – билҵ.
Марҭа. Уи схаҵа иакәӡам, Цица.
Цица. Ишԥа, схаҵа иакәӡам?!
Марҭа. Свартәоуп сара. Хы-шықәса ҵуеит абри ауаҩы
инапы сыҵахҩаны симоуижьҭеи. Саргьы сишьцылт. Ида
ԥсыхәа сымамшәа збо сҟалеит. Иара идагьы сышьҭызхуа ҳәа
ҭынха дсымаӡам.
Цица. Абри зҿы быҟоу аҭаацәара имоума?
Марҭа. Имоуп.
Цица. Ахәымга.
Марҭа. Сбыҳәоит инбмырхан сгәы. Уи изыҳәан ацәгьа
саҳар сҭахым. Бзиа дызбоит сара Денуар. Баҭал дыббозар исызиаҳәа: уаҳа абрахь дмааиааит. Сара аӡәы ситәуп.
Ишәаҳама, аӡәы ситәуп!..
Цица. Быҵх аабзиахааит.
Марҭа. Бымцан, Цица. Схы еилагеит, иҟасҵо изуа ҳәа
акы сақәшәом. Баҭал акгьы иабымҳәан. Аԥенџьыр аарты,
схәаҽуеит абри ауадаҿы.
Цица. Шаҟа брыцҳасшьозеи, Марҭа, акгьы сымчым
акәымзар... (Дцоит)
Марҭа. Срыцҳаршьо иалагазар, сыҟам ауп иаанаго.
Ишԥазури, сабацари... (Дныҩныҵәаан.) Аӡәыр шәыҟоума,
ацхыраара сызҭаша? (Аҭӡамц икыду асааҭ абжьы дуны агара иалагоит.) Аамҭа ыкәҳа ицоит, сара сгылоуп ҭыԥкаҿы,
еиҭаҵшьа сықәымкәаны, сеиҭазгогь дсымамкәаны. Абар агәы
рҭынчны асқьала иадгылоуп сыӷба шкәакәа ду. Сга наҟ унасыхан амшын ду агәахьы. Сара ахақәиҭра сҭахуп. Уара иумоу ахақәиҭра. (Аихац иҭаку абжьас еипш дшаҵәы-шаҵәуа
ауада дныҩналоит. Длашәхазшәа аҟәардәқәа дрыхҟьашоит.
Аҭӡамцқәа дыргәыдҳалоит.)
Ашә аартны дааҩналоит Денуар.
Марҭа (ихәда лҽынахылшьуеит). Сара уара сутәуп, Денуар. Сыԥсы ахьынӡаҭоу уара сузыԥшуп.
Денуар. Иаанагозеи, Марҭа, абри абжьарак лымкаала
бзиа сыббо балагеитеи? Сара быстәымкәа нас бызтәыда?!
Марҭа. Сыԥсҭазаара ҭәуеит уааигәа саныҟоу. Суҳәоит
снумыжьлан схала. Уаҳагьы умцан. Уаҵәухагьы уаа. Сара сҿы
уҟаӡаз... Стәазаап снапы укәыршаны.
Денуар. Марҭа, ашоура бымоуп ҳәа сыҟоуп. Избан абас
беицраланы бзыбылуа? Иаабҭаххо акы быгхараны быҟам
сыԥсы ҭанаҵы. Саныԥсуа смал сыҷкәыни бареи ишәзысшоит.
Ус муӡакәа шәтәазаргьы шәыԥсы ҭанаҵы ишәызхоит.
Марҭа. Сара абыржәы избошәа сыҟоуп раԥхьаӡа ублақәа
сназхԥшылаз шреиԥшыз ҳаҩны ааигәа иҭаз аӡыжь иаҵәа.
Урҭ иаразнак схырхит сара. Уаргьы игәоуҭеит бзиа ушызбаз.
Уаԥхьа сгылан ииҳәарызеишь ҳәа, сыбла ҭырхаха. Ашьҭахь
унапы ҟәымшәышәқәа анысхьыс иаразнак схы схадыршҭит.
Уда ԥсыхәа сымамкәаны сааҟалеит. Амала суҳәоит схала снумыжьлан... Схала санаанхо, аҟәара иқәршәу аԥсыӡ
саҩызахоит. Усҟан схы иҭашәо саргьы исыздырам. Схагахоит,
сыблақәа лашьцоит, сгәы еилахынҳәуеит. Абри асааҭ абжьы
дуны исаҳауа салагоит. Суҳәоит саанумыжьлан схала.
Денуар. Мап, сымыш, Марҭа. Бынсыжьуам, бааигәа
сыҟазаауеит. Еснагь абас бысгәыдыҳәҳәалан стәазаауеит.
Марҭа. Шаҟа ихьанҭоузеи уи агәра агара... Шаҟа
ихьанҭоузеи.
Денуар (адиван днықәиоит). Агәра га, Марҭа, агәра га.
Сара сажәа сеижьаӡом. (Дыцәоит.)
Марҭа (аԥенџьыр днадгылан). Абар ассир. Сыӷба
шкәакәа неиуеит амшын ихыхәхәала, абжьы мыргаӡакәан...
Сара сныжьны. Унеила сыԥсҭазаара аӷба шкәакәа, зегь акоуп
мышкызны ухнымҳәыр ҟалаӡом. Ма гәыӷрала сыԥсы ҭазаап.
Ицәоит алашара. Ԥыҭрак ашьҭахь иаалашоит. Шьыжьуп. Буца
аԥенџьырқәа аалыртуеит.
Марҭа (дааиуеит). Анцәа иџьшьоуп бшьапы бахьықәгылаз.
Буца. Бымчалоуп сшыбзиахаз, Марҭа. Ахәышәтәҩцәа
шысхагылаз исхагылан. Аԥара иҟанамҵо иҟоузеи. Абрахь
баасҿаԥши, Марҭа. Цица исалҳәаз иашоума?
Марҭа. Ибалҳәазеи Цица?
Буца. Ииҭахузеи уи арԥыс есуаха абра быҵаҟа игылоу?
Марҭа. Уи дмааижьҭеи абар крааҵуеит. Уажәшьҭа уаҳагьы
дмаауазар акәхап.
Буца. Дмаар еӷьын.
Марҭа. Сара уи иааирала сыԥсы ҭоуп. Уи сыҵаҟа дангылоу сыӷба шкәакәа асқьала иадгылоушәоуп ишызбо. Нас избан уи абрахь дааир зыбҭахым?
Буца. Ех, Марҭа, асаркьа санԥшылоушәа схы збоит
сахьбыхәаԥшуа. Уи арԥыс бзиа дыббома?
Марҭа. Ишԥа басҳәари... сгәы сыхоит ишҟа.
Буца. Исҳәо баазыӡырҩ, сыԥшқа. Уи ауаҩ бзиа
дыббаҵәҟьозар, иԥсы ҭазаарц бҭахызар, уаҳа бхы ибмырбан.
Марҭа. Избан?
Буца. Иаҭахым. Иара изгьы еиҳа еиӷьуп, бара бызгьы,
сара сызгьы.
Марҭа. Ибҳәо закәызеи, Буца! Бара избо џьара акы
сцәыбӡоит.
Буца. Бара бҵыхәала уи ауаҩ машәыр ихьыр ҟалоит.
Марҭа. Избан сара сҵыхәала? Иаахтны исаҳәа
бзыцәшәо.
Буца. Ибзиоуп нас. Уи ауаҩ, знапаҿы сыҟаз, зхәыжәла
цәгьаз уаҩын. Уахьынеигәдыԥшыло ауаса сахьа иман,
аха ҩныҵҟала ақәыџьма даҩызан. Иааигәамԥхоз рыԥсы
ҭамызшәа ибла иаԥыригон. Иман ауаа, аԥара рыҭан ацәгьа
зирҟаҵоз. Урҭ иааиҳәоз нарыгӡон.
Марҭа. Сшәоит, изакәызеи исзеиҭабҳәо!
Буца. Ааи, уи аҩыза далаҟоуп ҳәа сыҟамызт. Ауаа зегьы
дреиӷьуп ҳәа снапы икәыршаны стәан. Ибасҳәахьеит усгьы
бзиа дшызбо. Зны, схамыждахә, ақалақь сахьналалаз, арԥыск
сгәеиҭеит. Сара усгьы аӡәгьы сиҿаԥшӡомызт, аха ишҟа
схьаԥшыртә иҟаиҵеит. Ҳаибадырын, сахьынхозгьы иасҳәеит.
Днеилон уи уа. Ҳәара аҭахума, суадахь днасышьҭуамызт, аха
хыхьынтәи ҳаицәажәалон. Аиаша басҳәап, бзиа дызбеит уи.
Уаанӡатәи сицәыхьшәашәахо салагеит. Уи дархагеит иара. Уахык ҳшеицәажәоз ҳақәикит...
Марҭа (дшәаны). Нас ибзиузеи?
Буца. Маҟала даасысуа сипҟеит. Мчыбжьык схы самыхәо
аиарҭа саман. Нас иаҳа-иаҳа дсыӷрагыло далагеит. Схәы аазгоз аԥҳәыс лыда аӡәгьы сиацәажәар ҟаломызт.
Марҭа. Баргьы бхәы бзаазгоз дбымазма?
Буца. Абас бара беиԥшҵәҟьа.
Марҭа. Ашьҭахь?
Буца. Аԥенџьыр ашҟа зынӡаскгьы снеиуамызт. Иара дааны дгылалон, аха сара санимбалакь дцон. О, Марҭа, ашьҭахь
иҟалаз ауп акаамеҭ.
Марҭа. Иҟалазеи?!
Буца. Еиҭа уахык дааит иара. Саргьы изгәаӷьит аԥенџьыр
адгылара. Аха ажәа заҵәык аҳәаха смоуит. Машьынак ниаҟьеит,
игеит ахысбжьы. Сарԥыс деизҟьа амҩаду днанаҳалеит. Саргьы сыԥсы насылышәшәеит. Уи нахыс иҟалаз ҳәа акгьы
сгәалашәом.
Марҭа. Дызшьыда?
Буца. Издыруазеи. Аҳәахәдеиԥш дныбжьаӡит.
Марҭа. Нас ихьӡала аӡәгьы дбазымҵааӡеи?
Буца. Мап.
Марҭа. Шәышԥеилгеи зҿы быҟаз ауаҩи бареи?
Буца. Сдәылицеит. Ашьҭахь, сшьапы санықәгыла, аусурҭа
сыԥшааит. Уброуп ҳахьеибадырыз Цица лаби сареи.
Марҭа. Ихьзеи уи?
Буца. Аԥсҭа абна ҭызгоз амашьына дақәтәан. Ҳнапы
еикәыршаны анхара ҳаҿын. Пату сықәиҵон. Аха дысмаӡеит.
Амашьына ахраҿы ибӷалеит... Схәыҷы дсааӡон. Аус зуан.
Ашьҭахь агәыхь сызҵысит. Аус сзымуа сҟалеит. Уажәы бхаҵа
инапы саныԥшылоит.
Марҭа. Буца, дабаҟоу уи ауаҩ, бара абас блахьынҵадазтәыз?
Буца. Абри ақалақь аҿы дыҟоуп, Анцәа ишиҳәара. Иахьагьы иааигәаԥхаз ҟаиҵоит.
Марҭа (шәарак лызцәырҵны). Сгәы сыхьра иалагеит, Буца.
Измааноузеи исабҳәаз?
Буца. Абрахь баасыхәаԥши, сыԥшқа. Сара сыбҭахызар,
уи арԥыс уаҳа биқәымцәажәан. Дцааит иара имҩала. Шьыбжьон ибзаазгарызеи?
Марҭа. Акымзарак сҭахӡам, Буца. Схала мацара сыҟазаарц
сҭахуп. Асҵәҟьа иҿаасҭоуп ҳәа сыҟамызт абри адунеи. Бца,
Буца. Уажәазы схала сыҟазаарц сҭахуп.
Буца дцоит. Марҭа дгәаҭеиуа ауада дныҩналоит. Лыбжьы лызнымкыло дҵәуоит. Нас лылаԥш нақәшәоит астол иқәгылаз акониак. Дҩахан
илжәуеит. Аҵәуара даҟәыҵны аччара далагоит.
Илкыз аԥаҭлика ыршәны
аҭӡы икыдыз Денуар ипатреҭ иагәдылҵоит.
Игьежьуеит асцена. Амҩаду. Марҭа аԥенџьыр дадгылоуп. Ҵаҟа аӡәгьы
дыҟаӡам. Аӷба абжьы гоит.
Ицеит сыӷба сымгаӡакәан. Аԥырсал, анышә уҽаларԥсны
сыӷба шкәакәа умышьҭын снеиаанӡа! Сара уи саццар сҭахуп.
Баҭал (дааиуеит). Хәлыбзиа, Марҭа!
Марҭа. Бзиа збаша, Баҭал!
Баҭал. Бгәы бсырхьма, Марҭа?
Марҭа. Мап, Баҭал. Уара уахьынӡаҟамыз сыӷба шкәакәа
снапы акәыршаны сгылан. Уабаҟаз уажәраанӡа. Схала сааныжьны узцазеи, Баҭал. Уда сышхәарҭам узымдырӡои, Баҭал?
Асценагьежьуеит. Ауада. Ашә ааимжәааны дааҩналоит Баҭал.
Марҭа. Сымш, Баҭал! (Ихәда лҽынахылшьуеит.)
Баҭал. Марҭа, абри ԥхыӡу лабҿабоу?!
Марҭа. Аԥхыӡ еиԥшушәоуп ишыҟоу, Баҭал.
Баҭал. Уажәраанӡа сызбыргәаҟуааз, Марҭа?!
Марҭа (лхы аалгәалашәаны). Соужь! Анцәа срыцҳашьа,
иҟоуҵозеи ара суадаҿы. Удәылҵ наҟ!
Баҭал. Иҟабҵо закәызеи, беилагама, Марҭа?
Марҭа. Сара сеилагеит, схы схашҭит, аха уара иухьзеи?
Уаргьы саргьы ҳҭахоит, абыржәыҵәҟьа удәылымҵыр.
Баҭал. Ҳҭазырхода?
Марҭа (Денуар ипатреҭ ирбо). Абни...
Баҭал. Ишԥа, абни бара дыбхаҵану?
Марҭа. Мап.
Баҭал. Нас дызусҭада?
Марҭа. Сицәыбзоуп.
Баҭал. Быбз бацҳа, Марҭа! (Дылҿасуеит.)
Марҭа. Иҭабуп, Баҭал. Ианаамҭаз абас сызузҭгьы, иахьа
схы ларҟәны уаԥхьа сгыломызт.
Баҭал (лышҟа иҿынаихоит). Марҭа, саҭабымҵан,
исцәыҟалеит.
Марҭа. Сааигәа умааин. Дубома абни аҭӡамц икыду
аҭаҳмада. Убри аӡә заҵәык иоуп сара сызтәу. Хаҵак мацара иитәу аԥҳәыс уи дкаҳԥуп ҳәа лзуҳәар ҟалаӡом. Сыԥсы
ахьынӡаҭоу снапы икәыршаны стәазаауеит. Уажәшьҭа еилукаама сызусҭаз. Уца, узгылоузеи?!
Баҭал. Хаҵашьа амам, Марҭа, абри.
Марҭа. Ихаҵа убас шакәу Баҭал.
Баҭал. Абри иашаҵәҟьазар, бара блашәуп, Марҭа. Быблақәа хҩоуп, аԥсҭазаараҿы иҟоу ҳәа акгьы ббом. Иагьа сҳәаргьы, бара быԥсы ҭаны абри аҩны быҩнагылаз џьысшьон. Ибдыруама бара аԥсҭазаараҿы ибцәыӡыз закәу. Бара дыбҭахуп
абыржәы ауаҩы.
Марҭа. Сара ауаҩы данысҭахыз усҟан сааигәа аӡәгьы
дмааиӡеит. Уажәы уабаакылнагеи укылыгәгәа, уаргьы.
Баҭал. Сара сааит абри аҩны лашьца бдәылызгарц. Зхы
иақәиҭу аԥсҭазаарахь...
Марҭа. Уа уҩашьеит. Иабаҟоу абри еиӷьу аԥсҭазаара
даҽаџьара. Иумбозар, цқьа иусырбап. (Дааиуеит Цица.)
Урыҩнаԥшы абарҭ ауадақәа. Урҭаԥшы абарҭ ашьқаԥқәа.
Абарҭ ашәандыҟәрақәа. Абар ахьы мацәазқәа, ахәдахаҵақәа,
ахә змоу ахаҳәқәа. Абарҭ зегьы сара истәуп... Снапаҵаҟа
иҟоуп. (Ачамадан иҭаз аԥарақәа ааҭганы иршәны ауаҭах
иҩналыԥсоит.) Абар шәкы-шәкы ицақәо. Уара абарҭ рҩыза,
унапы акра акәым, наԥшыхақәгьы иумбац. Уԥсҭазаараҿы иубарангьы уҟаӡам. Исҭаххар абри уаргьы уаасхәоит. Иаасхәоит
убас иаасгәаԥхо зегьы. Иҳәа уамеигӡакәа шаҟа уаԥсоу.
Жәантә хәы ухҭынҵаны уаасхәоит, сымаҵ ууларц азыҳәан.
Исҭаххар, сшьапгьы усырӡәӡәоит. Уара иудыруама аԥара
шаҟа амч амоу?
Баҭал. Марҭа, бҿы еихакы, ибҳәо иаанаго бдыруама?
Марҭа. Сара исҳәои иҟасҵои бзиаҵәҟьаны издыруеит.
Исышәҭ асԥычка. Исыҭ асԥычка сҳәеит, Баҭал.
Баҭал асԥычка лиҭоит. Марҭа аԥарақәа еизганы амца рыцралҵоит.
Цица (ибылуа аԥарақәа дрықәԥало илырцәоит). Иҟабҵо
закәызеи, Марҭа?! Азин бызҭада аҳәынҭқарра аԥара абылра.
Абри аҩыза аӡәы иҟаиҵо смаҳац.
Марҭа. Сара исҭаххеит сҩызцәа, сықәлацәа абри
аҩны агәҭа амца леиқәҵаны шәсырԥхарц. Иара саргьы
сыҽсырԥхарц. Ихьшәашәо сцәа сжьы аԥсы ахасҵарц, аха
ишәымуит, сыгәнаҳа шәықәшәааит. Шәара ишәҭахым сара
ԥсеивгарак соур. Ишәҭахым ихьшәашәахьоу сцәа-сжьы
ԥхарак рылалар. Сара, сара аӡәгьы сиҭахым уажәшьҭа.
Баҭал. Бара абри аҩыза бҭазыргылаз ауаҩи сареи ҳуаӡәк
дыҟамзароуп иахьарнахыс.
Марҭа. Мап, Баҭал. Уи уанилакьыс сара сҽысшьуеит. Ҳус
уаламцәажәан уаҳа. Уԥсы ахьынӡаҭоу ухы зланыҟәугаша
аԥара аашьҭхны уца. Иахьарнахыс абрахь умаан. Уи ауаҩ
уара узииааираны уҟаӡам. Уца узгылоузеи? Ирласны уца!
Цица . Марҭа, бара бгәы иҭоу акәӡам ибҳәо.
Марҭа. Уца сҳәеит, Баҭал! Уажәы-ушьҭан дааир ҟалоит...
Баҭал. Зегьакоуп абри аҭыԥ иқәымҵакәа сацрыҵуам.
(Дцоит.)
Марҭа. Дцама?
Цица. Дцеит.
Марҭа. Дыргьежь, дыбмышьҭын, анцәа дсыман сбыҳәоит,
дыргьежь!
Цица. Уажәазы дгьежьуам. Уи игәы ибырхьит цәгьаӡа.
Марҭа (аԥенџьыр днадгылан). Асқьалаҿгьы игылам сыӷба
шкәакәа. Амшынгьы ихым сыӷба шкәакәа. Абжьгьы саҳауам
сыӷба шкәакәа. Цица, бишьҭал Баҭал, дыргьежь. Саҭеимҵааит,
сара сеилаԥсахьеит... Саҭеимҵааит.
Ицәоит алашара. Ианаалашо, еиҭа убри аҭыԥ.
Денуар. Иҟалазеи, Марҭа, ибыхьзеи?
Марҭа. Сга, Денуар, абри ақалақь салганы. Изуасҳәазаалакгьы,
абрахьынтәи сықәга. Исҭахым абра сыҟазаарц.
Исҭахым, исҭахым, исҭахым...
Денуар. Иаачҳа даҽа ԥыҭраамҭак. Уажәы сызхадыргылаз смаҵура ааныжьны цашьа сымам.
Марҭа. Иуҭахызар сгылоит уаԥхьа шьамхыла. Сыԥсҭазаара
зегьы зысҭаз ауаҩы, знызаҵәык иҟаҵа сара исҭаху!
Денуар. Сара сгәы иаанагоит абра ибааԥсны быҟам ҳәа.
Ибзиангьы бымаҵ руеит.
Марҭа. Уи мацара азхом ауаҩы иԥсҭазаара. Денуар.
Бҟәышцәахо балагеит, Марҭа. Бара иббоит уажәы
сҭагылазаашьа зеиԥшроу. Амалагьы икылԥш-кылӡырҩуа
исышьҭоуп. Авартәа дышсымоу анеилыркаа – смаҵура самырхуеит.
Марҭа. Егьа сҳәаргьы Асҵәҟьа уҟоуп ҳәа сыҟаӡамызт.
Иҵегьы ахаҵара улаз џьысшьон.
Денуар. Марҭа ибцәажәашьоузеи!.. (Дылҿасуеит.)
Марҭа. Раԥхьаӡа сгаӡарала уара уҿы санымҩахҟьоз
унапы рҟьаҟьаны усҿасызҭгьы, иахьа саргьы сеиқәхон, уаргьы
ууаҩхон. (Дҵәуо днатәоит.)
Денуар. Марҭа, сыхаара, саҭабымҵан. Исамхаҟаҵеит. Сшьы
сџьыба иҭоу атапанча ааҭганы. Баазқәылаз бҽыбыԥсахит,
иҟалазеи, ибыхьзеи, Марҭа?
Марҭа. Сааԥсеит абарҭ аҭӡамцқәа сышрыбжьатәаз. Схы
ашла алалеит. Убарҭ зегьы сычҳауеит, аха абыржәы иҟоуҵаз
ауп исзымчҳауа.
Денуар. Сшьы исгәыдҵаны, ибасҳәеит абџьар ахьыҟаз.
Марҭа. Ибзиаҵәҟьаны иудыруеит ушысзымшьуа, Денуар.
Снапы шышьҭымҵуа уара уҿаԥхьа. Бзиа узбоит, Денуар.
Денуар (Марҭа дааигәдыҳәҳәаланы). Мап, сыхаара Марҭа.
Сыԥсҭазаара хәыҷы, Марҭа... Сбыҳәоит ибхаршҭ иҟалаз. Сара
исхароуп зегьы... Исанажь.
Марҭа. Акыр исзаԥсоу уара... Угәы иаанамган усцәымӷуп
ҳәа. Бзиа узбоит, убри азоуп абас сзыргәаҭеиуа. Сара усҩызазар,
устәыҵәҟьазааит. Мап анакәха, сеилкаа, сара сыԥҳәысуп...
Денуар. Беилыскаауеит, Марҭа. Даба абрахь баасҿаԥши.
Бааԥышәырччеи... О, убас, убас... Сара исҭахуп бара еснагьгьы быблақәа ччаларц.
Марҭа. Иудыруаз саргьы шаҟа сгәы ҭынчу, абас сааигәа
уаныҟоу.
Денуар (иплашьи ишәыреи аашьҭыхуа). Иаарласны
бааигәа зынӡаск сҟалоит, сыхаара, Марҭа... Уаханӡа бымш
аабзиахааит. (Дцоит.)
Марҭа. Уи уҳәоижьҭеи абар хы-шықәса ҵуеит. (Аӷба абжьы гоит. Аԥенџьыр днадыххылоит.) Абар сыӷба шкәакәа
ду аԥырсал аужьны асқьалахьы иахьааиуа. Уааила, уааила
сыӷба, ухы сзыриашаны, саргьы сыхиоуп уара уԥыларазы...
Иаалашьцоит. Ианаалашо еиҭа убри аҭыԥ. Денуар деилашәаны ауада
дыҩноуп. Марҭа дтәоуп дҵәуо. Цица дгәыҭҟьа-ԥсыҭҟьаха ашхәаҿы дгылоуп.
Денуар. Бара бызгылоузеи, бца ирласны, бан даашьҭы
арахь.
Цица. Сан ирласны снеиуеит ҳәа салҳәеит. Ахәшәтәҩы
иҟынӡа дцеит.
Денуар. Илықәшәазеи, аԥсра напы алыркыма?
Бдәылҵ аԥҳәызба, абри акаҳԥи сареи ҳхала ҳаизааныжь...
Ҳааицәажәақәарц сҭахуп, гәаартыла... Бара бдәылҵ, сҳәеит!..
Цица (лҽырӷәӷәаны.) Мап, сдәылҵуам, Марҭа лхала дысзааныжьуам.
Денуар. Азамана. Дыбзааныжьуам, аа?! Ус акәзар, ибзиоуп.
Марҭа. Бца, Цица, абрахьынтәи. Сара исҭахым, быбла иабарц абра иҟалараны иҟоу.
Цица. Иҟалараны иҟоузеи, Марҭа?! Сбыцәшәоит, џьаргьы
сцом, бара бныжьны, Марҭа. (Лнапы лыкәршаны дылкуеит.)
Денуар. Наҟ былԥырҵ! (Лымахцә данкны аганахь
диршәуеит.) Дыҟазма уи арԥыс абра? (Марҭа ҿылҭуам.)
Дышьҭабҵама абна сиарҭаҿ даҽа хаҵак, бара акаҳԥы?
(Марҭа ҿылҭуам.) Ҿыбҭуам. Абар аусқәа сыҵаҟаҵаны иахьбымаз, бара атәитәых, акаҳԥы. (Лыпҟара далагоит.)
Марҭа. Усысла, Денуар, усысла. Сара азин сымам уара
иҟоуҵо мап ацәкра. Усысла, унапсыргәыҵа абамба еиԥш ауп
ишызбо.
Цица. Иҟоуҵо закәызеи, уара ала! Амилициа срыԥхьоит
абыржәыҵәҟьа!
Марҭа. Иаҭахым амилициа. Абри ауаҩ, диашоуп. Исзиуа
сыхәҭоуп. Уи сара азин исҭеит. Бца аҩныҟа.
Цица. Ибҳәо закәызеи, Марҭа?! Беилагама! Ари аҩыза
аӡәыр ибахьоума. Дзыхурҟьозеи акгьы зхарам ауаҩы?!
Денуар (Марҭа лыхәцәа ҿарҵәины икны). Сара
сбазҵаауеит аҵыхәтәаны. Дыҟазма уи арԥыс абра? (Марҭа
ҿылҭуам.) Иҳәа мамзар... (Адиван днықәжьны лыхәаҽра далагоит.)
Цица дҩнаҵәаауеит. Дааҩналоит Буца.
Буца. Марҭа иҟалазеи?! Узҿузеи, уара, ахәымга?!
(Дыҳәҳәаны дигәыдлоит.)
Денуар (Марҭа даалҟәаҵны). Ах, бара ажәытә каҳԥы.
Бара боуп дыбжьызхыз абри, бара дбеиԥшны дҟабҵеит, абри
бымаз! (Дылҿасуеит.)
Цица. Сан, ииҳәо закәызеи ари?!
Буца. Баҟәыҵ, сыԥҳа. Бареи сареи абри ауаҩы ҳамч
иқәхом. Ари цәгьамзар бзиа ҟазымҵо уаҩуп.
Денуар. Бҿы еихакы, акәымзар быԥҳа лҿаԥхьа зегьы
сҳәоит абыржәы.
Цица. Сан, изакәызеи абри ииҳәараны иҟоу?!
Денуар. Шәца шәдәылҵны!
Буца. О, мап. Уара иуҳәараны иҟоу сара исҳәоит.
Сыԥшқа Марҭа, абри ауаҩ, иоуп сара раԥхьа сцәа ԥызҽыз.
Свартәаны симан бара беиԥш, ашьҭахь маҵуҩыс сҟаиҵеит.
Баргьы ибԥеиԥшуп, Марҭа, сара сҭагылазаашьа, баргьы
ибԥеиԥшуп.
Цица. Ари уажәраанӡа изсабымҳәацыз, сан?
Буца. Сара исҭахымызт бара ибдырырц сыԥсҭазаараҿы
исхызгақәахьо зегьы. Баала сыԥҳа, абри аҩны уаҳа ҳшьапы
ҩнаргылара иаԥсам.
Марҭа. Сара ишԥасыԥсыхәо, Буца!
Буца. Сара акгьы сымчым. Еҳ, шаҟа брыцҳасшьо бдыруандаз...
Денуар. Анцәа дсыман сшәыҳәоит шәца шәдәылҵны.
Иакәым сышәмырҟаҵан иахьа абра.
Буца. Баала, сыԥҳа.
Цица. Сан абри ауаҩ иԥарақәа ҳәа акыр бџьыба
иҭоума?
Буца (иаацәырго). Ааи, абар.
Цица. Икаршә абнахь, ҳара ҳхала ҳхы ныҟәаагартә
ҳаҟоуп. (Ицоит.)
Денуар. Быблақәа ирхызбаалоит сшыбцәымӷу, аха
ԥсыхәа бымаӡам снапаҿы быҟамзар.
Марҭа. Ааи, аиаша уҳәеит. Аха иабаҟоу арахь сзуԥырҵуам
акәымзар.
Денуар (Марҭа дааигәдиҳәҳәалоит, лара илҭахуп
димпыҵыҵырц, аха дишьҭуам). Сылашара Марҭа, сыхаара
Марҭа, саҭабымҵан иакәым бзызузар, уи зегьы абзиабара
ауп изыхҟьо. Уажәшьҭарнахыс џьарамзар џьаргьы сцом, абра
бара бҿы сыҟазаауеит, абас снапы быкәыршаны стәазаауеит.
Марҭа хәыҷы, Марҭа ԥшӡа. Бшьапқәа срыгәӡуеит, баԥхьа
схырхәоит.
Игоит аӷба абжьы.
Марҭа (днаимпыҵҟьан аԥенџьыр днадыххылоит). Сыӷба
шкәакәа, уабаҟаз уажәраанӡа, сыӷба шкәакәа?
Ицәоит алашара, игьежьуеит асцена. Алашара анааивысуа ҵаҟа игылоуп хҩык арԥарцәа. Зны-зынла аԥенџьыр даадгылоит Марҭа, аха
лышьҭахьҟа днеиҭаԥаны дцоит. Дааиуеит Баҭал. Уи аԥенџьыр ашҟа
акы иршәуеит. Марҭагьы даадгылоит, аха иаразнак илцәымыӷханы
лышьҭахьҟа днеиҭаԥоит, урҭ рыхәҩык арԥарцәа Баҭал икәшаны
игылазшәа анылба. Руаӡәк дыкшоит, зшьапы иқәҟьан икарыжьыз Баҭал
напыла-шьапыла исра иалагоит. Марҭа аԥенџьыр даадгылан, шәсыцхраа,
ҳәа дыҳәҳәоит. Денуар лҿы еихагәа икны длыхан мчыла аԥенџьыр дадигоит. Амилиционер итрышәбжьы. Арԥарцәа рҽыԥхьаркуеит; Баҭал
уа дкажьуп, ҽырҵысы имамкәа. Дыҩны дааиуеит Цица, икажьыз Баҭал
шиакәыз лбоит.
Цица. Сара исхароуп, Баҭал, арахь уаасмышьҭыр акәын.
Аҳәызба уларҵама, ухәума?
Баҭал (аарла ишьапы дықәгыланы). Ииашан иҟабҵеит
сахьаабышьҭыз, Цица, абыржәы еиӷьны иҟам аамҭа, ддәылгатәуп
Марҭа.
Цица. Усышьҭуам, Баҭал, уи уишьыр ҟалоит иааугәыдҵан.
Баҭал. Уи уажәшьҭа сизшьуам сара.
Ицәоит алашара. Игьежьуеит асцена. Алашара анакуа – иаабац ауада.
Марҭа ҿыцха адиван дықәжьуп, лышьҭахь лнапқәа ырҵәины дылхагылоуп Денуар.
Марҭа. Уахьсырхәуеит, Денуар, ухы узышьҭымхуа
уахьсырхәуеит абыржәы исзууа зегьы.
Денуар. Бҿы еихакы бара, акәымзар бысхәаҽуеит,
быхәдацәа ҵкааны.
Марҭа. Сҿы еихаскӡом, дабаҟоу Баҭал, изырузеи, дыршьыма?!
Денуар. Ах, бара еиҭах ихьӡ бҳәома уи. Уи бхы иқәсҵап
сара.
Марҭа. Уара уоуп уи дыдзыршьыз, уара душьхьан Буца
бзиа илбоз арԥысгьы. Саангылаӡом сыҳәҳәаны ажәлар срылалоит.
Денуар. Ажәлар рҟынӡа анеиха бысҭарым... (Лҿы
еихагәаны егьи ауадахь диман иҿынеихоит.)
Марҭа. Шәсыцхраа, уаҩ шәыҟаӡами, сишьуеит
шәсыцхраа, уаҩ шәыҟаӡами?! (Убри аамҭаз иаркыз ашә
ҿжәаны дааҩнаххуеит Баҭал.)
Баҭал. Доужь иуку аԥҳәызба!
Марҭа (Денуар днаимпыҵҵәраан Баҭал ихәда
лҽынахылшьуеит). Баҭал, уԥсы ҭоума? Акыр исзаԥсахаз,
Баҭал... Сдәылга абрахьынтәи, уаҳа сзычҳауам. Схәаҽуеит
абарҭ аҭӡамцқәа рыҩныҵҟа...
Денуар (итапанча ааҭганы). Шәҩыџьагьы сшәылгоит.
Баҭал. Наҟ улах... Уажәшьҭа ухысртәы амч умам.
Денуар (итапанча наимпыҵҩрны аӷәра инықәҳауеит).
Бымцан, Марҭа. Сныбмыжьын схала. Бара быда аԥсҭазаара
зыҟалом сара сзы.
Марҭа. Уеилыскаауеит, Денуар, аха уаҳа сылшом.
Ҩныҵҟалатәи ахақәиҭра агьама сиркит абри ауаҩ. Уи
закәыҵәҟьоу еилымкаакәа уажәшьҭа хьаҵшьа сымаӡам.
(Лнапы иахаз ахьы мацәазқәа ахәдахаҵеи, алымҳарҩқәеи
аалымӷыхны инкаԥсаны Баҭали лареи ндәылҵны ицоит.)
Игьежьуеит асцена. Амҩаду. Цица дырзыԥшны дгылоуп.
Баҭал. Шәыҵх аабзиахааит. Сцалап акәымзар азеиԥш
нхарҭаҿы ашә адыркыр адәахьы савахоит.
Марҭа. Схала сынужьуама, Баҭал?
Баҭал. Бара уажәшьҭа бхала быҟаӡам, Марҭа.
Цица. Ҳаҩныҟа унеиуазар акәхап, Баҭал?
Баҭал. Ҳәара аҭахума. Амала сгәы иаанагоит шәԥенџьыр
аҵаҟа апҟара сықәшәарым ҳәа.
Цица. Угәы рҭынч, ҳара ҳԥенџьыр аҵаҟа уи аҩызақәа
ҟалаӡом, ҭынчроуп.
Аӷба абжьы гоит.
Марҭа. Аӷба аау, ицоу, Баҭал?
Баҭал. Аԥырсал аунажьит, ус акәзар иааит ауп.
Марҭа. Сыӷба шкәакәа ду, шаҟа исҭахузеи уи ааигәа снеины избарц.
Баҭал. Уи ббоит, Марҭа. Еснагь ибгәалашәоз. Уаҵкьыс ииааиз иҿагылара уи ҵахарам. Шәыҵх аабзиахааит.
Марҭа. Уҵх аабзиахааит, Баҭал.
Мар  еиЦицеи цоит. Баҭал уа дгылоуп ԥыҭраамҭак. Игоит ԥҳәызбак
иналыгӡо абарҭ ажәақәа рыла иҩу ашәа.
Уҟамзар ихызтуадаз сыблақәа,
Сцәа-сжьы иахазҵодаз аԥсы.
Санымхалоз иахьеихдоу амшқәа,
Схы зқәыскуаз сзымдыруа лассы...
Агәыӷра ацуп аԥсҭазаара,
Данумоу ауаҩы дааигәаны.
Агәыӷра, снарԥшы ахара,
Умҩа сануп игәыӷьны...
Аӷба шкәакәа аԥрақәа,
Аҳауаҿ сышәкы иҳаракны.
Аԥсҭазаараз ихызтыз сыблақәа
Сарԥыс унапы насыркы!
Аԥарда
