










































Аԥҳәынҭшәҟәҭыжьырҭа Аҟәа 2010
Владимир Анқәаб








Иҩымҭақәа


Х-томкны



Иеиқәлыршәеит Лиуда Хьыбба-Анқәаб





















Аԥҳәынҭшәҟәҭыжьырҭа Аҟәа 2010

Владимир Анқәаб








Иҩымҭақәа


Актәи атом




Ажәеинраалақәа
Абалладақәа
Апоемақәа



















Аԥҳәынҭшәҟәҭыжьырҭа Аҟәа 2010

ББК 84 (5Абх) 6-5 А 59
















Владимир Анқәаб. Иҩымҭақәа 3-томкны.

1-тәи атом. Ажәеинраалақәа, абалладақәа, апоемақәа. Аҧҳәынҭшәҟәҭыжьырҭа. Аҟәа, 2010. – 334 д.



Вл. Анқәаб иҩымҭақәа реизга 1-тәи атом еиднакылоит иажәеинраалақәеи, ибалладақәеи, ипоемақәеи. Урҭ ирныԥшуеит апоет иԥсадгьыл ахь имоу абзиабареи, ацқьареи, аиашазы ақәԥареи. Агәрагара ҳамоуп алитература абзиабаҩцәа гәахәа дула ишрыдыркыло.













© «Аҧҳәынҭшәҟәҭыжьырҭа», 2010


АРҾИАҨЫ ИҬЫНХОИТ АЖӘА



Владимир Анқәаб дыруаӡәкуп 50-тәи ашықәсқәа рзы ҳлитератураҿ ицәырҵыз апоетцәа ҿарацәа. Урҭ ашықәсқәа раан ирацәаҩуп збаҩхатәра аазырԥшыз, нас еицырдыруа иҟалаз ашәҟәыҩҩцәа. Сгәаанагарала уи машәырынгьы иҟамлаӡеит, иамоуп ахатәы закәан. Ишдыру еиԥш, ауаажәларратә цәырҵрақәеи аԥсабаратә цәырҵрақәеи диалеқтикала еизааигәоуп. Ҿырԥштәыс иаагозар, аԥсабара азакәанқәа рымчала, амшынқәеи аокеанқәеи рҿы аамҭа-аамҭала иҟалалоит ахьаҵрақәеи ажәыларақәеи - при-ливы и отливы ҳәа изышьҭоу. Лассы-лассы акәымзаргьы, убри аҩыза ҟалалоит ажәлар рыԥсҭазаараҿы. Ааскьа ҳажәлар рҭоурых аагозар, убас еиԥш иҟалеит, Аԥсны Асо-вет мчра анышьақәгыла, инарҭбааны ажәлар злахәыз уи ареволиуциатә хҭыс дуи уи иарҿиаз ареволиуциатә еиҭакрақәеи, ӷәӷәалаӡа анырра ҟарҵеит аҳәынҭқарратә мчқәа рыла изиндаз, аха зыҩнуҵҟа адоуҳатә хақәиҭра змаз, зыгәгьы ҭгаз ҳажәлар рхы-ргәаҿы. Уи анырра ӷәӷәа иҟанаҵаз арҿиаратә ҟазара злаз ргәаҵаҿы иарҿыхеит урҭ рбаҩхатәрақәа, еиҳараӡак аамҭа ҿыц иабзоураны аҵарадыррақәа ргәашә ҟьаҟьаӡа ианааты. Ҳәара аҭахума, уи аус аҿы Дырмит Гәлиагьы, уи иааивагылаз Самсон Ҷанбеи, Миха Лакрбеи рхаҭарагьы рҿырԥшгьы анырра-гьы ҟарҵон ирышьҭанеиуаз абиԥараҿа рҟны. Абарҭқәа ирыбзоуроуп жәаба-жәохә шықәса рыла урҭ ирываӷӷа иаа-рывагылаз абаҩхатәра ссирқәа: Иуа Коӷониа, Ӡаӡ Дарса-лиа, Мушьни Аҳашба, Шьалуа Ҵәыџьба, Иван Ҭарба,Иван Папасқьыр, Баграт Шьынқәба, Леонти Лабахәуа, Владимир Агрба, Леуарса Кәыҵниа, Қьаазым Агәмаа, Оҭар Демырџь-иԥа уҳәа ирацәаҩны.


5

Аԥсабаратә мчра – амшын ахьаҵра иаҩызахеит ҳлитературазы 30-тәи ашықәсқәа рҽанеиҩыршауаз инар-кны ҩажәа шықәса инеиԥынкыланы. Аҵыхәтәан, 50-тәи ашықәсқәа рҽанеиҩыршоз, ҳтәылаҿы ареволиуциатә хҭыс дуқәа мҩаԥысуеит еиҭах, еиҳараӡак апартиа XX аизара ду ашьҭахь. Урҭ ахҭысқәа ирыбзоураны Аԥсны, ҷыдала аԥсуа жәлар рыԥсҭазаараҿы аиҭакра дуқәа ҟалоит: Аԥсны Асовет мчра ашьақәгылара амшныҳәа азгәарҭо иалагеит, аԥсуа школқәа ҿыц ишьақәдыргылоит, анкьатәи Д.Гәлиа иалфавит еиҭаҳаздырхынҳәит, ҳарҵаҩратә институт аҿы иаадыртуеит аԥсуа бызшәеи алитературеи ркафедра, аԥсуа студентцәа аԥсышәала алеқциа рзаԥхьара иалагоит, ҿыц еиҿкаахоит аԥсышәала арадиодырраҭара, ажурналқәа «Алашареи» «Амцабзи» рҭыҵра иалагоит. Лассы-лассы иҭыҵуеит аԥсуа шәҟәыҩҩцәа рҩымҭақәа, илахҿыххеит атеатртә ҟазара, асахьаҭыхҩцәа ҿарацәа разыҟаҵара нап аркхоит, еилахәа-еилапашьа иҟарҵахьаз аҭыԥхьыӡқәа кыр дырҽеиуеит. Зынӡа ашәҟәы ианыхыз ҳаҳҭнықалақь аԥсышәала ахьӡ «Аҟәа» еиҭашьақәдыргылоит. Ирацәоуп ас еиқәуԥхьаӡаша. Арҭ аиҭакра дуқәа иҟалаз анырра ӷәӷәа ҟарҵеит здоуҳа хәаҽыз, зыгәгьы ҭашьыз ҳажәлар рыԥсҭазаараҿы. Ишәаԥырҳаԥуа акәзаргьы, маӡа-аргама рҿахәы рҳәауа иа-лагеит ҳажәлар. Ус шакәызгьы, уи аамҭа аиҭарҿиара аамҭа ҳәа азаҳҳәартә еиԥш иҟалеит: еиҭажәылеит «ихьаҵны» иҟаз ажәлар рдоуҳатә мшын.

Ажәлар рыԥсихикаҿы убри анырра ӷәӷәа иҟалаз иаб-зоураны, еиҭах арҿиаратә баҩхатәра ҿыцқәа цәырҵуа иа-лагеит.
Абасала, аҟазаареи аҟамзаареи рхықә иқәгылаз ҳажәлар арыӷьарахь ала иқәгьежьны аиҭарҿиара амҩа иананылоз, раԥхьаӡа ицәырҵыз апоетцәа ҿарацәа дреиуан Вл. Анқәаб. Усҟан уи аԥсҭазаара кыр дыԥнашәахьан, ахаара аҵкьыс уи ашара еиҳа инырхьан.
Вл. Анқәаби сареи ҳаиқыҭатәқәан. Уи иқәыԥшра ашықәсқәа иаадыркны ибзиаӡаны дыздыруан. Иҟалеит ус еиԥш, Аҟәа ҳахьынхозгьы ҳаигәылацәахеит. Абасала, уи


6

иԥсҭазаара нҭкааны издыруаз сыруаӡәкуп. Вл. Анқәаб иби-ографиа шәҟәыҩҩык ибиографиа иеиԥшым. Дшысабииз иани иаби еилыҵуеит. Убри иахҟьаны дахьиз Гагрантә ианду лахь Хәаԥҟа ааӡара дааргоит, ус иан наӡаӡа дагьицәыӡуеит, уи ашьҭахь иабгьы ддырӡуеит. Арҭ аҩ-хҭыск ихдыр-ра азҳацыԥхьаӡа убас еиԥш анырра ҟарҵон, еиҳараӡак иарԥысра ашықәсқәа раан, иҟалап, уи ибаҩхатәра ацәырҵраҿгьы, иара убас поетк иаҳасабала изҳараҿгьы абри иҭаацәаратә трагедиа иабзоуроу рацәазаргьы.

Ауаҩ изеиӷьаумшьаша урҭ аԥсҭазаара мыҟәмабарақәа заԥхьаҟа ишәҟәыҩхараны иҟаз даара акыр зҵазкуаз фақторны иҟалеит: урҭ идырҿыхеит игәаҵаҿ иҭаауаз ипоезиатә баҩхатәра.
Ус акәу, егьыс акәу, еилкаауп акы: Вл. Анқәаб ипоезиатә баҩхатәра знымзар-зны ицәырҵран иҟазаргьы, уи даԥсуа поетны дзыҟаломызт, убри ихәыҷратә трагедиа дацәцаны, Гагра иани иаби рҿы ааӡара иауны дҟалар. Ауаҩы аԥсҭазаара акы имнахуеит, аха акгьы инаҭоит. Аџьма имԥсыша амаҵә азылаҟәуеит ҳәа, ихәыҷратә лахьынҵаҿы ицымныҟәаз анасыԥ, ирҿиаратә ԥсҭазаараҿы насыԥны изыҟалеит.

Вл. Анқәаб ибиографиаҿы иџьашьахәу даҽа хҭыскгьы ҟалеит.
Жәеиза шықәса анихыҵуаз иаб дҭаркхьан, иашьа дугьы дҭаркит. Ҭаацәа гәарҭак ахьыҟаз иара аӡәзаҵәык иакәын ацәмаа зкыртә «хаҵас» иаарылҳәҳәо иҟаз. Ишԥаҟаиҵоз, аԥшьбатәи акласс аҿы дыштәаз ашкол аанижьыр акәхеит. Хышықәса дынхон-дынҵуан, иҭаацәа ныҟәигон, аколнхараҿгьы бригадирс аус иуан. Уигьы акәым, аш-кол нижьзаргьы, ашәҟәыԥхьара агәыблра шимац иман. Ари гәалҭеит ашкол адиреқтор Н. М. Бигәаа-ԥҳа. Воло-диа дааиԥхьан диацәажәеит, агәра лгеит уи аҵара-дырра дшазгәышьуаз. Убри ашьҭахь инижьыз иҩызцәа ахьтәаз абыжьбатәи акласс аҿы днаганы длыртәеит. Абасала, арԥыс қәыԥш анаҩстәи илахьынҵа зыхәшьадаз уаҩы ԥааимбарны дизыҟалеит уи арҵаҩы. Абри ашьҭахь Володиа ашколгьы далгеит, аинститутгьы аспирантурагьы дрылгеит, еицырды-


7

руа поетынгьы дҟалеит. Ус еиԥш иҟаз ауаҩы диқәымшәар, иԥсҭазаара даҽа хырхарҭак аиур ҟалон, ибаҩхатәрагьы изцәырымгаӡакәа, асаби иԥхыӡ еиԥш, имҩасыргьы ауан. Абарҭқәа неихшьало иахьа Владимир Анқәаб санизхәыцуа илахьынҵа бзиан ҳәа исыԥхьаӡоит.

Ус шакәугьы, Вл.Анқәаб даниуаз лахьынҵас изишеит има-риамыз аԥсҭазаара. Уи имш еснагь иҩадаран, мыҟәмабаран, џьамыӷәан. Аха, иџьаушьаша, урҭ иара игәы карыжьӡомызт, избанзар, уи иара иԥсҭазаара акәын, амариа ирмариан дыхнахӡомызт, шәарыцара дцозаргьы, шәарыцаҩык ишьа-пы ахьаҿеимыргылац ахра цаҩ-цаҩқәа дырҿаланы акәын дшышәарыцоз, Ажәеиԥшьаагьы дизылԥхон уи еснагь. Ус шакәызгьы, агага еиԥш, еснагь иԥышьклаҳәуаз убри ауадаҩра игәы ԥнаҵәахьан, уимоу игәы канажьуа аҿынӡа даннанагозгьы ыҟан. 1970 шықәсазы иҩыз иавтобиогра-фиа Дырмит Гәлиа имемориалтә музеи аҿы иҟоуп. Уаҟа иҩуеит:

«Сара, Анқәаб Владимир Платон-иԥа, сиит Гагра ақалақь аҿы, аха сахьиз исзымҳаит, иахьсызҳаз аҵара ҵарҭа смоуит, аҵара анысҵа иахәҭаз аусурҭа смоуит, аусурҭа ахьсоуз иара атәы ҟаҵатәхеит, сҭагылазаашьа сылшарақәа еиҩнашеит. Абас, адунеи саақәлеижьҭеи сыԥсҭазаара еиқәҟьашароуп излоу».

Абасала, даарак игәы азҭаӡамкәа арҵаҩратә усу-ра дшаднагалазгьы, уи азанааҭ иара иԥсҭазаараҿы даараӡа акыр зҵазкуаз акакәны иҟалеит: аҿар доуҳала аҽрымадара, урҭ рдунеихәаԥшра ашьақәгылараҿы аныр-ра аҟаҵара, ихатәҩымҭақәа раԥҵара еиԥш, рҿиаратә усны, доуҳатә гәазыҳәараны изыҟалеит. Уи даара дыр-зааигәан астудентцәа, даргьы бзиа дырбон, игәра ргон. Урҭ реизыҟазаашьа шьаҭас иаман аҿар рыжәлари рыԥсадгьыли ирпатриотцәаны рааӡара, рмилаҭ хдырра ашьҭыхра, асхьаркыратә литература агәбылра дыркра. Даҽакала иаҳҳәозар, уи иҭахын ауниверситет иалго аҿар змилаҭ хдырра ҭышәынтәалоу арԥарцәаны, ҭыԥҳацәаны рааӡара.


8

Вл. Анқәаб ихаҭа амцабз иаҩызаз патриотын. Ус сҳәеит ҳәа ашәҟәыҩҩы даншәҟәыҩҩха, дпатриотзароуп, мап анакәха дабатәи шәҟәыҩҩу?! Аха, Вл. Анқәаб афанатизмра иазааигәан уи ипатриотизмра:

«Бзиа ибоит уигьы Аԥсны, Аха ҳаиқәшәом ҟазшьала: Бзиа ибоит аҭыԥ ԥхақәа рзы,
Са сгәы еисуеит уи ашьала!» – иҳәоит апоет.

Арҭ ажәақәа ҽырбашақә иҳәаӡам, уи ус дшыҟаҵәҟьаз агәра угоит. Ижәлари иԥсадгьыли рыхьчараҿы Володиа маӡа имаӡамызт, зегь рыла даргаман, ус еиԥш аргама иара иаамҭаз ишмариамызгьы. Апринципра злаз азҵаараҿ хьаҵра издырӡомызт, уи ахьчараҿы дышзаҵәхо идыруазар-гьы. Уи ус шакәыз изааигәаз иҩызцәа иаадыруан. Еиҳараӡак уи ицқьаразы, ижәлари иԥсадгьыли рахь имаз агәбылразы бзиа даабон, гхак ихьуазаргьы, ҳахьиқәшаҳаҭым акы ыҟазаргьы, урҭқәа зегьы ианаҳажьуан.

Абас иҟаз ахацәа ракәын ажәытәтәи аибашьраан ам-бразура рҽаҿажьны ар амҩа рзаазыртуаз. Усҟан Володиа дқәыԥшын, абџьар кны деибашьыртә дыҟамызт, аха Аԥсны Аџьынџьтәылаз аибашьра дахьӡар, иқәра шахыԥахьазгьы, агәра ганы сыҟоуп, абџьар аашьҭыхны еибашьра дышцоз, згәы еиҭамԥоз аибашьцәа-фырхацәа дрывагыланы аиааи-ра амш аҿынӡа дшеибашьуаз, ма ихы шақәиҵоз, ихы аҵкыс бзиа иибоз иԥсадгьыл. Уи аҩыза агәаӷьра иман, ус иҟан Во-лодиа иҟазшьа.

Вл. Анқәаб ирҿиаратә ԥсҭазаара амҽхак ҭбаан. Зегь раԥхьаӡагьы уи дпоетын. Поезиоума, наукатә усумҭоума, икалам иҵихуаз иҩымҭақәа зегьы, дәахьтәи ҽырбагас акәымкәа, аԥхьаҩ акы ианаҳәандаз ҳәа акәын ихы-игәы иалхны ишиҩуаз. Уи иҭынхеит иҟазшьа, игәҭыха, ицқьара зныԥшуа, ижәлари иԥсадгьыли ргәыблрала ирԥхоу аҩымҭа шьахәқәа.


9

Иахьа даҽа аамҭоуп, даҽа системоуп ҳазҭагылоу. Асо вет аамҭаз аидеологиеи апропагандеи рныррала иаԥ ҵаз асахьаркыратә ҩымҭақәа иахьа даҽа блак ала ҳрыхәаԥшуеит, даҽа хшыҩк ала ҳрызхәыцуеит. Вл. Ан қәаб иахьатәи аамҭа дзахьӡазҭгьы, иҩымҭақәа ирҽеиуаз рацәахон, аха уи зыҟамлагәышьеит. Ус шакәугьы, Вл. Анқәаб поетк иаҳасабала ҳлитератураҿы еицакра зқәым ихатәы ҭыԥ ааникылон, ус дагьаанхоит.
Володиа бригадирс даныҟаз инаркны иқыҭа еснагь дадҳәалан, илшоз ала ацхыраара аиҭон. Ақыҭа администра-циа уажә изыҩноу ахыбра андыргылоз апроеқт аҟаҵараҿы аума, нас аиҳабыра рыплан иарбаны аԥара аназоурыжьу-аз аума, аиҿкааратә усқәа рҿы даара ацхыраара ҟаиҵеит. Уигьы акәым, иҩымҭақәагьы ирныԥшуеит уи иқыҭахь имаз агәыблра.
Иҷыданы хылаԥшра азиуан абжьаратә школ. Убри аза кәхап, аҵыхәтәан уи ихьӡ захырҵазгьы.
Володиа ихәыҷреи иқәыԥшреи ахьихигаз иаб игәа раҭа акәзар, еснагь игәыблра адын, аԥхын уахь акәын ԥсшьара дахьцалоз. Уа анхараҿыцгьы нап аиркхьан, аха дзахьымӡагәышьеит акәымзар. Иашьа Жора дарӷьажәҩан Володиа изы. Аус азы ианаҭахха еивагылан, аӡәи-аӡәи хеибарҭәаауан. Ус иҟан аишьцәа реизыҟазаашьа.
Ауаҩы иԥсҭазаараҿы, еиҳараӡак арҿиаҩ изы, акра ҵанакуеит аҭаацәара аԥҵара. Ихьшәаны акәзаргьы аҭаа цәара далалеит. Уи ҭышәынтәаларан азаҵәра згәы ԥна ҵәахьаз Володиа изы. Ани аби ргәыблра ззымдыруаз, уажә урҭ зыԥсахуаз аниоу, игәы шьҭнахит. Володиа ауаа хазынахәқәа дрылахәхеит. Иабхәа Хьыбба Арзамеҭ Ешыра ақыҭаҿы ааԥсара ду ҟазҵахьаз, шықәсырацәала ақыҭсовет анапхгара азызухьаз уаҩхатәран. Уи дҭынха дуун Володиа изы.
Володиа иԥшәма Лиуда лакәзар, иҭаацәаратә ԥсҭа заараҿгьы иусураҿгьы дарӷьажәҩаны дивагылан. Иара ишьҭахь ауниверситет аҿы уи иус инацылҵеит. Ирацәоуп апоет ихьӡ акамыршәраз илылшахьоугьы.


10

Вл. Анқәаб иҭынхеит ҩыџьа аԥҳацәа - Гәындеи Риҵеи. Арҭ ахьыӡ лыԥшаахқәа рыхьӡызтәызгьы иара иоуп.
Зегь рыхшара бзиа ирбоит, Володиагьы бзиа ибон их-шара, аха зегь реиԥш акәмызт - агара иангарҵ инаркны уи ихәыҷқәа иааӡон иаԥсуа ҭыԥҳацәаны ирызҳартәеиԥш. Иааӡон абык иаҳасабалагьы, рҵаҩык иаҳасабалагьы. Урҭ жыцәхаанӡа, ақыҭа иааӡазшәа, аԥсшәада даҽа бызшәак рыздырӡомызт, аха уи азы урҭ хьысҳара рмоуӡеит: Гәын да аԥсуа университет далгеит, дҭаацәароуп, дынхоит Ҭыр қәтәылан. Риҵагьы аҵара далгеит араҟа, уажәы лҵара иацылҵоит Шотландиа. Аԥсшәа анаҩсан даҽа ҩба-хԥа бызшәа рдыруеит.
Вл. Анқәаб аԥсуа бызшәа зҭагылоу ауадаҩра хьаас иман, хьаас иман рҿиаҩык иаҳасабалагьы, аԥсуак иаҳа сабалагьы. Ари жәлары зегьы иаҳзеиԥшу проблемоуп, аха уи арҽеиразы уамак шаҭахымгьы ихатәы ҿырԥшала иаҳирбеит. Иҵабыргыҵәҟьаны, апроблема аӡбара аха ҭыԥан аидышшыларақәа бзиа иаабоит ҳара зны-зынла. Имилаҭ хьааны иҟаҳҵаз уи апроблема ду арҽеира зынӡаск имариазаап: ахарқьиараз амзызқәа реиқәыԥхьаӡара ҳааҟәыҵны, Володиа иеиԥш, имырхьааӡакәа, доус ҳҭаа цәараҿы ҳхәыҷқәа ҳнарыдтәаланы аԥсышәала ацәажәара иналаҳаргар, нас ижыцәхаанӡа уи абызшәа мацарала ҳра цәажәалар, иахьа милаҭ проблеманы иаҳԥхьаӡо, иагьа рааны аҭыԥ иқәаҳҵахьазаарын. Аха уи азы, ҳабызшәа абзиабараҿы, Вл. Анқәаб иеиԥш, афанатизмра ҳалазароуп. Уи шәарҭаӡам, ишәарҭоу зегь ҳзеиԥшны ҳахьыҟоу ауп. Аԥсуа бызшәа ҳәынҭқарратә бызшәоуп ҳәа инаганы Акон-ституциа ишанаҳҵазгьы, ирацәаҩуп иахьагьы уи хәшҭаара бызшәаны иахәаԥшуа. Урҭ зусҭоу аурыс школқәа рҟны ҳнеир иаабоит - уаҟа урҭ рхәыҷқәа Џьулетараа, Стеллараа, Роландраа, Денисраа рыманы игылоуп: хатәы бызшәас ирзалырхыз аурыс бызшәа анаҩс, англыз бызшәа, афран-цыз бызшәа, аҭырқәшәа уҳәа иахьа имодахаз абызшәақәа ддырҵаларц азы, аԥсуа бызшәада. Изҭахыда аԥсуа бызшәа, нандуи дадуи ирдыруазар, уи азхоит.


11

Вл. Анқәаб драӷан зхатәы бызшәа тәамбарыла иазыҟаз ауаа. Уи, ихәыҷқәа ракәым, имаҵуарлагьы ԥсуа хьӡын иахьӡыз – Фыраҷа, уигьы аԥсышәала акәын дшацәажәоз. Ихыхәмарны алаф илзхозгьы ыҟан, аха, узырччаша, урҭ алафҳәацәа рыхшара раҵкьысгьы Фыраҷа еиҳа аԥсшәа еилнакаауан.
Абас дыҟан Вл. Анқәаб – апоет, «зыԥсадгьыл ашьа-ла згәы еисуаз» апатриот. Уи игәыхәтәы дзахьымӡакәа, иҿахәы нагӡаны изымҳәакәа иԥсҭазаара далҵит, аха уи иҭынхеит иажәа, ижәлар ирзынижьит идоуҳатә уасиаҭ. Уи рызкуп иахьатәи аҿар, уи рызкуп ес-еиҵагыло абиԥарақәа. Ус анакәха, уи дҳалагылоуп иахьагьы. Апоет ԥсра иқәӡам, уи ижәлар дрыцуп еснагь.
Вл. Анқәаб дшыздыруази, иареи сареи ҳаизааигәазтәуази хыхь исҳәахьеит. Аиҩызара ахаҿы рацәа змоу ауаа рҟаз шьақәа иреиуоуп: аибашьраҿы аиҩызара, ашколи аин-ститути рҿы аиҩызара, аусураҿы, анхара анҵыраҿы – ус еиқәуԥхьаӡаша рацәоуп. Иҽеим аусқәа рҿгьы аиҩызцәа еибаԥшаауеит. Вл. Анқәаб иҿы аиҩызара шәага-загас иа-лаз гәык ала аизыҟазаашьа акәын: ихы иагижьуазаргьы, иҩыза игижьраны дыҟаӡамызт; ауаажәларратә ус аҿы иԥсадгьыли и-Аԥсуареи ракәын ныхас, нцәахәыс имаз – урҭ ршьала игәы еисуан. Убарҭгьы шьаҭас ирыман аҩызцәа аналихуаз.

Аиашаз, иџьоушьаратә иҟоуп: лахьынҵала аԥсҭазаара згәы ннырхахьаз Володиа даҽа ҟазшьак шьҭихыр ауан, аха, мап, имаҟәмабараз илахьынҵа иагьа дкыднаҟьазаргьы, мо-ральлагьы, ҟазшьалагьы дшыцқьаз даанхеит. Абри иҟазшьа ҷыда иареи сареи ҳаизааигәанатәуан. Уи зыбзоуроу, иҟалап, ҳзааӡаз ҳқыҭа ахаҭа акәзаргьы. Хәаԥ шьха қыҭоуп, иара аԥсабара ахаҭа ицқьаны, изҩыданы ишыҟаз еиԥш акәын, аамҭа анбзиазгьы, ианбааԥсызгьы ажәлар реизыҟазаашьа шыҟаз. Ақыҭа иахагылаз рнаҩсгьы, ажәлар зхьыԥшыз, зыгәра ргоз аиҳабацәа хатәрақәа ыҟан. Аамҭа анбааԥсыз урҭ рқыҭа еиқәдырхеит изларылшоз ала, уи ажәларгьы ирыбзоуран: реиҳабацәа ирыххәыцны рҽеиладырҵәеит.


12

Ус иҟан Володиа дзааӡаз иҭаацәарагьы: урҭ раԥхьа дгылан ианду. Иагьараан ианду дигәаладыршәахьан апоет дуӡӡа ицәаҳәақәа:

Подруга днеи моих суровых, Голубка дряхлая моя.

Уи А.С. Пушкин ианаӡӡеи леиԥш акәын дшылзыҟаз. Сара абри ашәҟәы аԥхьажәа аҩра ансықәшәа ҿыц
саԥхьеит уаанӡа изыҩхьаз. Уаҟа исҳәеит аиҩызара иҳа бжьаз атәы, аха исымҳәаӡеит Вл. Анқәаб дназыдгылоз ҩызак димаӡамкәа, инаидгылогьы аӡәгьы дыҟаӡамкәа, дзаҵәӡа данаанхоз атәы. Уи аус ахьиуаз ауниверситет ало-уп иахьалагаз. Уаҟа еилаҵәаны иҟаз астудентцәеи иареи ракәын, урҭгьы еиҟәыҭхахеит. Убри сазааҭгылар сҭахуп. Ари Валодиа дара ихьааигеит, адауаԥшь иаҩызаз, дыԥҽны, иԥштәахәы иагханы, дара илахь еиқәны дыҟан. Ас даныз-ба саргьы даара иааснырит. Иасҳәашаз саазхәыцын, ҭынч сиацәажәарац, хәылԥазык инхарҭаҿ сизцеит. Ҩба-хԥа сааҭ ҳаицәажәон, игәала иҳәеит, саргьы лабжьага ажәақәак сҳәеит, аха алабжьара мацара акәымкәа, аус еицаауларц иабжьызгеит. Усҟан ашәҟәыҩҩцәа Реидгылаҿы иҟан али-тература апропоганда иазкыз абиуро, уаҟа аус зуан сара. Дыҟан арежиссиор-аиҿкааҩ, уи араионқәа дрылсны, ашә ҟәыҩҩцәеи аԥхьаҩцәеи реиԥыларақәа еиҿикаауан. Урҭ рхыԥхьаӡараҿы иҟан аԥсшьарҭа ҩнқәагьы. Володиа дара бзиа ибон ус еиԥш иҟоу ахәылԥазқәа рҿы ажәеинраалақәа рыԥхьара, аԥсышәала еиԥш, урысшәалагьы. Арахь хазы анаплакқәа урҭ ахәылԥазқәа рыхә ршәон, нас ҳашәҟәыҩ ҩцәа агонораргьы раҳҭон. Абасала Володиа ҳусура дад сыԥхьалеит, уи ҳусеицура иара даара игәы иахәеит, игәалаҟазаара шьҭнахит.. Ҳара усҟан авторк имацара из-кны апоезиатә хәылԥазқәа мҩаԥаагалон, Москвантә еи-цырдыруа апоетцәа ҳрыԥхьон иааганы – Фазил Искандер, Белла Ахмадулина, Александр Иванов, Римма Казакова уҳәа ирацәаҩны.


13

Ари апрограмма даара аҭакԥхықәра зцыз, аха ауаагьы жәпаҩны иадзыԥхьалоз хәылԥазын: уаҟа ажәеинраалақәа ҟазарыла рыԥхьара анаҩсгьы ҩыџьа-хҩы автор ихцәажәон, азыӡырҩцәа рахьтә еиуеиԥшым азҵаарақәа, ҩҩны ирҭон. Урҭ рҭак ҟаҵатәын. Ас еиԥш иҟоу ахәылԥазқәа рахь ааԥхьа-гатә билеҭқәа раҳҭон, Аԥсны аиҳабырагьы, араионқәеи ақалақьқәеи рнапхгара. Аха иҟан «акылԥшцәагьы». Урҭ уаҩы издыруамызт, ус иҟан рмаҵура аха, «ажәларқәа реиҩызара» иаԥырхагоу ажәанаак ануҳәа, уалырк акаҷыҷ ҩы зҭоу ҵәыцак агаз алоуҭәеит ауп иаанагоз. Убри аҟынтә ус имҩаԥаҳгоз ахәылԥазқәа даара аҭакԥхықәра рыцын ав-тор изгьы, еиҿызкааз ҳазгьы.

Урҭқәа здыруаз иакәын апоет Вл. Анқәаб, ипрограм-магьы еиқәыршәаны, аԥхьарагьы бзианы иҽазыҟаиҵеит. Азҵаарақәа рҭак акәзар, уагьы агәаҽанызаара иман, ақьаад днаԥхьаны еразнак аҭак аҟаҵара шиқәшәозгьы.

Гудоуҭатәи акультуратә Хан аҟны акәын иахьымҩаԥысуаз. Ажәалагала ҳәаны ажәа зысҭаз апоет Борис Гәыргәлиагьы, аинститут ицҭаз Возба Анатолигьы апоет ихцәажәеит, ажәа бзиақәа ихырҳәааит. Нас ахәылԥаз мҩаԥызгоз иа ра автор иакәын. Ахәылԥаз мҩаԥысит иубилеик аиԥш, даара ибзианы. Ари раԥхьаӡатәи хәылԥазын ҳпоетцәа рыла имҩаԥаагаз, убри акәхап даара азҿлымҳара аманы изымҩаԥысыз, авторгьы игәы шьҭнахит: уажәраанӡа иза ҵәны зхы зыԥхьаӡоз – «сызҭахугьы ыҟазаап»иҳәартә иҟа леит. Ус шаҟа хәылԥазы мҩаԥызгахьази, аха Вл. Анқәаб изкыз уи автортә хәылԥазы сгәалашәараҿы мшаҽны еиԥш иаанхеит. Даҽакгьы сгәаласыршәар сҭахуп.

Вл. Анқәаб иреиӷьыз иажәеинраалақәа аурысшәахь еиҭаганы иман, аԥсшьацәа ҳанырԥыло урҭ ракәын дзыԥхьоз. Зегьы ирыликаауан «Сан, бабаҟоу?» захьӡу ажәеинраала. Ихаҭагьы ус акәын дшыҟаз. Уи данаԥхьоз, иан лҿынӡа ибжьы наӡозар аиԥш иԥхьаӡаны, игәырԥшааганы акәын дшаԥхьоз. Сара еснагь сырзыԥшуан уи изыӡырҩуаз. Урҭгьы ажәеинраала дара ирызкушәа акәын ргәқәа хыҭхыҭуа ишизыӡырҩуаз. Иҟан аҳәса быргцәа зылаӷырӡқәа зыз-


14

нымкылозгьы. Сара сзы уи ишҿыцызгьы еснагь цәаҳәак сгәы иалакьакьон, исгәаԥхомызт. Уи автор ихаҭа итрагедиа зхылҿиааз ажәа акәын:

«… но русская была» Ҽнак исҳәеит ишсгәамԥхоз уи ацәаҳәа.

– Ари ҳажәлар раҳаҭыр лазырҟәуа цәаҳәоуп, – сҳәеит сара, – еиӷьын иԥсахзар абас: «Но не абхазской была». Уи ала ахҭыс аҵакы аԥсахӡомызт, насгьы сара исаҳахьан уи иан доурысӡамызт, дбырзен ԥҳәызбан, лсахьалагьы дудырратә дыҟан ҳәа, аха уи смыраргамаӡеит.

Валодиа даахәыц-хәыцит, аҭак аҟаҵара дахымыццакы-кәа. Иҟан дзызхәыцшазгьы: ганкахьала итрагедиа зхыл-ҿиааз ажәа, егьи аганахь ала – ҳажәлар раҳаҭыр.
– Ус еиӷьзаргьы ҟалап, – иҳәеит аҵыхәтәан, – уаҳа ацымҵакәан. Уи ашьҭахь хәылԥазык аҿы сгәы хыҭхыҭуа сизыԥшуеит – уи ацәаҳәаҿы данлеи, еимга-еимцарак дааҭгылан, инациҵеит – «Но не абхазской была».
Уажәраанӡа ари ажәеинраала здыруазгьы ирызгәам-ҭартә ауп дшаԥхьаз. Ишааиуаз ихаҭагьы дашьцылан, ус еиҳа еиӷьны ибо далагеит.
Абасала, урҭ ашықәсқәа раан ишызбоз Вл. Анқәаб арыӷьарахь даақәгьежьны, ишьара даақәлеит: агәра игеит дышзаҵәымыз, аҩызцәагьы шимаз, иажәеинраалақәагьы згәаԥхоз шырацәаз. Иахьа уи ауаҩ санизхәыцуа, схы иаџьысшьоит усҟан аҩызара ахьизызуз. Ус иҟоуп арҿиаҩы иҟазшьа, дбаагәароуп, иҩымҭақәа згәаԥхо аныҟала – уи иара изы игонораруп.

Никәала Ҳашыг

1998–2010
АЖӘЕИНРААЛАҚӘА


СЫШЬХА ӠИАС

Аҿықә аҿоуми са сахьиз, Бзиа избоит сышьха ӡиас:

Мап, уажәакәым уи анҿыха, Хаҳәи шьанҵеи зегь ԥыххаа, Абахә, ацаҟь наҟ еиҩыхаа, Илнахижьҭеи амҩа ҭӷәыхаа, Мап, уажәакәым, акырҵуеит, Сышьха ӡиас ԥхьа ицауеит.

Ԥаимбар ҭыԥуп са сахьиз, Цқьа игәашәҭишь сышьха ӡиас:

Иахаӷьаз-ӷьазуеит абахә дуқәа, Аԥсҭа еиужьқәа иахьҭысуа рыкәа...

Абаҳча хырхуеит ласкьа аҿықәахь. Ԥшак ҿыгәкааӡа ааигәа идәықәуп. Архақәа аҵашьшь иара ржәуеит, Нас аҽаҩра уаҟа иԥжәауеит.

Еиӷьу абаҟоу са сахьиз! Игәзырҳагоуп сышьха ӡиас:

Асаркьа агәеиԥш икәеикәеиуа, Ацыԥхьқәа амраҿ икәеицеиуа, Ашьабсҭа ӡыжәра уахь ианлеиуа, Лӡара еихатыруа дшеишеиуа, Лыжәҩа иқәыргыла аԥҳал, Уахь данылбаауа аҭыԥҳа. Ирзымдыруа ҭыԥым са сахьиз, Баша имҩасуам сышьха ӡиас:


16

Ақыдқәа кылнагоит еижәцала. Аџьықәреи иалнахуеит ашыла. Илашоит сгәараҿ иҭашыла.

Анкьа сныҟәалон са ҽыла, Уажә сахьцаша сагауеит, Уи аҽаҵкьыс иццакуеит.

Агәыжәлара цәгьоуп са сахьиз, Амшцәгьа ацәымӷуп сышьха ӡиас:

Амш анцәгьоу, анаатә анасуа, Игәрымуа, иууа, игҿыԥа-гҿасуа, Аџьқәаҵәҟьа ыҵҳәаны ирыгәҭасуа, Ирбылгьо, икыдҟьо ауп ишымҩасуа. Усҟан қәыџьмоуп, имлашьуп, Алакҭаҵәҟьагь хәашьуп.

Амра атәылоуп са сахьиз! Ҭынч имҩасуеит сышьха ӡиас:

Аҭынчра анықәу аԥсабара, Ахәыҷқәаҵәҟьа амра ацара Иацәыхьчо, иархьшәашәоит аӷӷараҿ. Иаҩызаха ахҭҟьара Иҭрыс ицозаргьы, закәи?!
Агәкыра аҿықәуп ишеибакәу.

Малла ибеиоуп са сахьиз, Иҵаулоуп сышьха ӡиас:

Хыхь-хыхь иқәланы имҩасуам. Анышә ыҵжаауа, иԥхьацо, Ахаҳә ыҵҳәо, ирбылгьо иаҵоуп. Есааира иласкьоит адгьыл аҵахь, Уаҟа иҵәаху еилнакаарц, Жәлары ицәырганы иднарбарц.


17

Аԥсынҵры дууп са сахьиз, Акы иннакылом сышьха ӡиас: Ашоура цәгьа иазҭарбашам, Иҳәынҷа аҵаа захатәашам, Џьара икыдхалан ҟалашам, Џьара иныҵабангьы ицашам, Амшын ду аилашраҿ џьара, Хәҭакны иалалоит иара.


ИУАСҲӘОИТ ИҬАБУП

Аԥсҭазаара иалоу ԥышәо, акырқәа сеимдахьеит:

Аколнхараҿ зны абна хыцҟьаа, аужәрагь сырбгахьеит.
Сбаҳа аҽыҩҳәа арацәа иаҵҳәо, ашахта сҭан зны.
Ашьҭахь салалеит атеатр, асцена сгәаԥханы.

Зны сшәарацон, ашьха сыҟан, усҟан са сыхьчан,
Даҽазныхгьы ҳтәыла гәаҭо, ныҟәара сцахьан.

Умгәырӷьар ауам уахьнеилакь, аԥсҭаазара аншуа,

Саргьы самаӡан схагала ахаҿы лашауа.
Ашәа сҳәон енагь сангәырӷьоз, Сшәаҳәоит иахьагьы.
Ҽазны еиԥшым иахьа сгәырӷьа, иаухеит сцәаҳәагьы.
Аԥсҭазаара сналс-аалс иангәасҭақәа абас,
Салашәарац ҭоурыхк аира исыман лахьынҵас:


18

«Убри ашықәсан, аа убриаахыс Аҟәа аинститут,

Факультеткаҿ аԥсуа сеқтор ҿыц дырҩегь иаартуп,

Насыԥ сымоуп, саргьы срылоуп астудентцәа сыччо,

Сыҩнагылоуп аудиториа амырхәаг ҩнаҷҷо.

Азачот ашәҟәами иску, аа, абар ижәба!

Са сызгәырӷьо исоут азакәым аԥышәараҿ хәба:

Сыԥсҭазаараҿ зегьы раԥхьаӡа асессиаҿы саннеи,

Иахьа исҭиит аԥышәара, схатәы бызшәа, аиеи!

Схатәы бызшәа, избоит ушҿиауа иахьа,

Аинститут аҿгьы иаламгеи уара уҵара!

Ҳара ҳпартиа, уара уҿаԥхьа суалаз сықәԥаҩуп.

Ҳастудентцәа зегь рыхьӡала, иуасҳәоит иҭабуп.


СЫԤСА-ҴЛА

Схәыҷын. Сара усҟан сҵаҩын, Сышкол аԥхьа еиҭасҳан ԥса-ҵла хәыҷык, Савагьежьуа исрашәон иахьа ҩынтә, Иҟалозма ихҵәар ма махәык?!

Зны ашколахь санаауа шарԥазы, Арҵәыга азаазгон иԥшааны.


19

Зны аншоуроу, аԥхын хәылԥазы, Аӡы аҵасҭәон лбаантәи иааганы.

Сара исызҳауан, сгәырӷьо аҵара сҵауан, Ашкол саналга сеиҵбы игеит сҭыԥ. Усҟан сыԥса-ҵла иҟат-ҟато зызҳауаз, Ҩахысхьан инсыжьыз сышкол ахыб.

Абар, ицеит уи аахыс кыр шықәса, Избоит сқыҭа зынӡаск иԥшӡахеит. Сҵара салган саауан, исгәалашәт сыԥса: Сгәы иаанагон: «ашкол аҵкьыс усгьы
еиҳахеит».
Избап!

Сынҭалеит, нас ашкол агәар, Арҵаҩцәа аџьџьаҳәа ихәмаруа еилан. Иабаҟоу сыԥса-ҵла?..
Ари аума?.. Абар!
Ҵла духеит иашоуп!.. Аха ашкол изеиҳам.

Иахадыргылан ашкол даҽа етажк, иубар, Сыҵла иахысны аҩада ицауеит.
Сгәы хыҭхыҭуан сахьԥшуаз, исҭахын исҳәар: Сыҵла иацлабны ашколгьы иазҳауеит.

АԤХЬАРЦА АИРҲӘОН АХӘЫҶЫ

Иаха ссасын уа, санҿыха, Сгылан сҽеиласҳәеит сара.

Слымҳа инҭасит амузика бжьыхаа, Сналбааит исаҳаларцаз сызхара. Уажә ҳәарада, аԥшәма араҟа дызбо

џьысшьоит, Икны дыштәоу аԥхьарца.

Аха, дангәасҭа Антипа хәыҷы, кыр иџьасшьеит,


20

Иику иара даҟараӡам.
Абжь агәкыра ихы-игәы аиҭаӡан, ибом уи Сшихагылоу сааигәаны.
– Уԥсынҵры духааит, – иашәа дызҿыз анынҵәоуми,
Илахь снагәӡит слаҟәны.

Арԥыс наӡак иеиԥш, дҩагылт ашырҳәа саниба,
Дынсыхәаԥшит дыԥхашьауа,

– Утәа, уԥхамшьан, иарҳәала, – сҳәан, нас Антипа
Днасыртәеит, ихы шьышьуа.

Инеиҿишьуа уа арахәыцқәа, иҩбамтәкәа сажәа,
Дналагт аԥхьарца арҳәара.
– Саб исирҵеит ари...
Са изӡбит ари ашәа, Ибзиоума?.. —
Дҵаауан иара.
Имасырҽхәауан. Уеизгьы ибзиан, ҳәарақәым. Инышәшьалон дыжәбар шәаргьы.

Сгәы архыҭхыҭуан уи ашәа... Ахәыҷ иакәым, Изыӡбрым аҟаза наӡагьы.

Сгәы ааҭгәырӷьааит, гәалашәарак араҟа иснылан:

Антипа иеиԥш анкьаӡа абас, Зыжәлар рмузыка ашьаҭа шьҭазҵаз
Урыстәылан,
Глинкагьы дхәыҷымзи нас...
Глинка имҩа... Ус иҭшәоума?!. Умҩа
ҟьаҟьоуп,
Антипа, уара иузҳа!
Уанылартәы ужәлар хәыҷы рҭоурых адаҟьа,
Рмузыка ашьаҭа иазырҳа!



21

АВТОБУС АҾЫ

Автобус неиуеит ишьҭхысааны, Иргәылҟьаны адәқәа.

Иҟам амҩа џьа инхьысҳаны, Иааигәахоит Москва.

Иргәылҳәҳәо Аԥсны ашьхара, Ерцахә ҳарак ду Иаҩызаха, уахьԥшуа ахара Иубоит МГУ.

Аха иахьцо уи ахь акәым Автобус ҳазҭоу.
Ара астудентцәа рхаҿсахьақәа Збоит изеиԥшроу:

Рхақәырԥс иаҿуп џьоук аԥхьара, Џьоук рмуза ԥытлеит. Ианиҵазаап игәамԥхара, Ана аӡә акы иҵәаӷәеит.

Анапҩыра жәеинраалақәа Ишрыхәаԥшуаз џьоукы, Аӡәы акритика дналаган, Инықәиҵеит икәыкәы.

Абан гәыԥҩык рхы еидкыланы Ирҵауеит ҵатәык.
Џьоукгьы анаҟа еидшыланы Ирымоуп еимактәык.

Колиа урҭқәа акы игәалашәом Автобус ахьҵысуа, Иан лгараҿ дгароушәа Илацә еиқәыԥсоит.



22

Иҟалап, дшыҩуаз дмыцәакәа Иршазар иаха?..

Анахь аӡә ицәцәоит инхәыҵакуа Аҭаҭын ацбылха.

Схәыцуеит, схәыцуеит сахьрылаԥшуа: Абарҭ зегь сҩызцәа роуп:
Адунеи рыӡбахә ахалашауа, Зызҳаша рацәоуп.

Автобус неиуеит ишьҭхысааны, Иааныжь ҳанхарҭа агәар. Игылоуп зынӡа аҽеиҵҳәаны Ҳаинститут, абар!

Сгәырӷьоит, сгәырӷьоит гәыкала, Есымшагьы абра, Ацәажәабжьқәа гоит аԥсышәала, Аԥсуаагьы ҭоуп ара!


* * *

Ахышә аасыртын сҩаԥшызар, Аиаҵәа џьоуџьоуа иаасҿаҷҷеит. Саашанхеит. Избо закәызеи? Уаха аиаҵә рыԥхашьа ҽакхеит.

Аха сындәылҵны снаԥшызар, Аиаҵә шыԥхац иԥхоит. Ахәаҿ афымца адыркызаап, Уи ауп сызжьа. Уажә избоит.


АКОМБАИН «ДОНБАСС»

Адгьыл аҵаҿ акомбаин Ԥшьаала иҳәазоит,


23

Сынхәыҵс-аахәыҵсуа саргьы сааин, Слампа ансырҷҷоит.

Асаба хылоит еилаҩынтуа, Арацәа еиҟәыԥԥоит.

Агәалқәа еилыџьџьа-цырцыруа, Иԥыххаа ицоит.

Амҳаԥҵәқәа ашыҩ-сыҩ ҳәа, Аиҳәа мҩа дырҭәуеит. Уантәи еизыҳәҳәа аҩҩыҳәа, Адаҷ цқәа иргауеит.

Сыжәҩахыр надысҵан ҵагылак, Гәдула сазыԥшуеит «Донбасс». Иаразнак хәыцрақәак сыргәыларкт, Сгәы иаҳәоит абас:

Ашьха шлақәа рыҵаҟа, Ашахтиорцәа ҳусура мариахеит, Иҭабуп донбасстәи ашахтиорцәа, Иаҳзаазҭиз акомбаин — адомбеи.


АШАХТА КЫЛҴӘАҨ

Иаԥхьа ацаҟь иҿагылоуп, Аха акы дааннакылом: Дыргәылала ахаҳә, ашьанҵа,
Икылҵәо днеиуеит адгьыл аҵа.

Шьаҿак иаԥхьа иԥиҽуеит ацаҟь, Аелектровоз уи ҭнагоит иаҵақь. Ашьҭахь уаҟа уи дааҭгыла, Ирӷәӷәоит иаҵаргәо аҵагыла.

Шьаҿа-шьаҿа абас ԥхьа днеиуеит, Илампа иааигәара ишеишеиуеит.


24

Иаԥхьа аҽрыцәгьа игылоуп ацаҟь, Аха шьҭахь дгьежьуам ахаҵа!

Шьаҿа-шьаҿа ԥхьаҟа днеиуеит, Илампа иааигәара ишеишеиуеит. Аԥсны ашьхара уи дызгәылоу, Ахра рҽҭыга изхагылоу,

Иҵәахны иамоуп амал беиа: Аразны, ахьы кәеицеиуа, Аха раԥхьа Аԥсны ахацәа, Игәарҭан иҵырх’уеит арацәа.

Арацәа ахьыҵоу адгьыл аҵа, Амҩа неигоит афырхаҵа. Уи изеиԥшроу ала ицашьа,
Ахьгьы дазнеиуеит уаҵәашьҭахь.


АБЏЬАР ПАЛАТА

Москва. Кремль. Абџьар палата. Лакәны иумаҳацзар аиԥш збахьада!
Алакәаҿгьы изеиҿкаахом амал ариаҟара: Ахьтәы ҽуардынқәа ахьгылоу араҟа, Унавсуеит ианшьала иалху алтәык, Аҟаза инапымҭазы унахәаԥшны знык Ахаҵа, ашәҵа, Аҳәачаԥа, аҟама...

Алмасла иқәҵа, Иахәу ҿаҟәамам!
Араҟа мацәазк раион дук иаԥсоуп. Библиак ацәа миллион хаҳә ҭаԥсоуп...

Шәҟәы заҵәык асахьаркра ахә иамам ԥхьаӡара,
Нас шаҟа маҭәаҟоу араҟа? Исызҳәом.


25

Саадәылҵит. Ахәыцра саман сҭагала. Сыхҭеикыхт зҵаарала сдырк уа дысԥылан:
– Уара, ани убоу?.. Игәоуҭоу асаан?..

– Ишԥаҟаҵоу умҳәауеи ма ани асааҭ!..
– Идумзи анкьагьы аурыс напҟазара?...
– Ишԥа нас! Идумкәа!.. Сиршәа иҟаҵами!.. Исҳәеит амц. Мамзар схы аҟазара иазцама, Иаагашьоу сшазхәыцуаз ари аҟара амазара: Ари жәлар ршьоуми? Жәлар ирылцәцәаау

ршьоуп. Алаӷырӡ ахьыкәкәа, агәаҟ ԥхӡы ахьшоуп Ишыҟоу. Анхаҩы ибӷа хәаны Иааирыхыз ауми игәаҟра еилашуа. Миллион хаҳә анҭеиԥсо аҟаза дтәаны,

Миллионҩыла инымҵәози аџьажәлар млашьуа.


АШӘА «ҨЫЗАК» ИЗЫН

«Ҩызак» дсымоуп иахьа сара, Иԥсы сыхҭниҵоит, ҳәарада. Ибла сазбом изхара Сџьыба акы анҭоу, уарада!

Иаҳфо иаҳжәуа ҳаилахәуп, Иахьа исымоуп, ҳәарада. Иара итәы макьана иҵәахуп, Ҳаиҩызцәами, уарада!

Анамыс азын иара Иуҭахуазеи, ҳәарада. Астол узырхиар уара, Мҩас диаиҩижьуам, уарад!

Уи дансыцу сшәом сара, Дуаҩы џьбароуп, ҳәарада.


26

Уадаҩрак ҳҭашәан иац ҳара Ахҭҟьара дацбналт, уарада.

Аизараҿы жәаха сара Исаӡбон. Гәаӷлоуп ҳәарада. «Дысҩыза» бзиами иара Ҿымҭкәа ичҳаит, уарада!

Аиаша азыҳәан иара Ихы ишаҭом, ҳәарада. Дидгылоит амаҵура Еиҳау змоу, уарада!

«Сҩыза бзиа» сгәазҳара Дсызҿлымҳауп, ҳәарада. Иахьа иаун маҵурак Сыԥшра ихашҭит, уарада!

Аҩызцәа, уи шьҭа шәара Цқьа дыжәдыруеит, ҳәарада. Џьара дыжәбозар иара Шәихамҵгылан, уарада!

Ма уаҵәашьҭахь шәиҭиуеит, Ихы азыҳәан деиҵамха, Дшәыӷрагыла хыхь дыхәноит, Иажәа гәыбзыӷ шәыхнамхын.


* * *

Са банызба уи уажәакәым, Ҳаицаҿын аҵара.

Баша аԥсуа ӡӷабк бакәын, Баҿын азҳара.

Ибҵауан аҵара бхы аҭа, Блахҿыхын есымша.


27

Ус зегь ыҟан. Лымкаа бгәаҭа, Бсымамызт сара.

Ааигәа бқыҭала сымҩасуан, Чаирҭак сынхылт. Сыццакуан, аха бангәасҭа, Ҳамҭакы сааҭгылт.

Быласышьа еигәырӷьошәа, Ачаи қыцә шәыршәыруан.

Акьыԥхьга машьына баҿатәоушәа, Бнацәақәа ԥырԥыруан.

Уи уажәакәым са банызба, Аха ари ҟалеит.

Иахьа абраҟа, бара аԥҳәызба, Сгәы ба бахь ицеит.


* * *

Бхы-бҿы агәылԥхаауа бхахәеиларҳә, Гәилшәа игәыкуп.

Шьабысҭашәа беилыхха-еилыхха, Бныҟәашәа хыркуп.

Бӡара ҭхәаа, аха беиларҭәоушәа, Быҟоуп беиқәҟаца.

Зегь еицеиԥшны бгәы рызҭоушәа, Бҿабызшәа хааӡа.

Ҳалалрала ма блеицәоума, Бықәлак пату зқәу?!

Нас иҟалеи, бнаԥхы цәгьоума, Изысцәыбӡазеи сгәы?


28

* * *

Иҟәандашьшьыраӡа сыкәа иҭалоз, Аҳауа сгәдыҳәҳәало схала, Снеиааиуа абаҳчара сышҭаз,
Сынрыдгылт гәилшәҭқәак ахьрызҳауаз.

Цас иауашәа сахь ихырхәо, Аԥшӡарала сара схыхуа, Игәылҭәаа шәҭык ипытхьаз, Сылаԥш надхалеит иахьҿаз.

Сааилаҳаит, исҭахуп иҿысхыр...

Аха саҟәыҵт — ашәҭ ирылсхыр, Сымҩасҩуп, џьа инкаршәны сцоит, Нас уи башаӡа иканӡоит.


* * *

Ашҳам сылоуп, ашҳам, Сгәаҵа иҭалт сбылуеит. Хәшәыда са сеиқәхашам, Сцәа сжьы шуеит, ишуеит.

Са сгәаҭеиуа сықәуп. Ҭынч сызтәом џьара. Сыхаара, ашҳам сыбҭеит, Ахәшәгьы сыҭ бара.


* * *

Ихарамызт – астол амгәаҿ иҵәахын Уи лпатреҭ, иазыбымуит гәбылра, Иԥыжәжәа икабԥсеит. Баҵашьыцуеит,
ибҭахым,


29

Аха лхаҭа сгәаҿы дынхеит, нас бара Ибылшарушь уанӡа бнеины лыҭцара?


«МАП»

Банаазба амца сыцралан, Ҭынч самырцәо самыртәауа, Аццакрагьы схы инҭалан, Шәҟәык набзызҩит еиҿартәуа.

Исоуз уи аҭак анмапха, Еиҳагьы сгәы амца еибанаркит. Быхьӡ ма уи ала исҳәап — ҳәа, Ажәеинраалақәа крызҩит.


Аамҭа цон уи имԥшӡакәа, Ара игәасҭеит аҽакы: Быԥшра иаҵаз сымбаӡакәа, Сышбеилаҳаз сыццакы.

Ажәеинраала быхьӡ зынҩылоу, Ари усгьы ҵыхәтәантәуп. Сымҩахҟьон, сеиқәхеит, ба былоуп. «Мап» ахьыбҳәаз иҭабуп.


АӠСАРА ЛСЫРҴОН

Ӡыхьушәа икәеикәеиуа Иаҿаччоз аҟәара, Гәышԥахьы иахьҩеиуаз Ҳаннеилак ҳара, Дҩышьҭысхуан ԥшьшьаала Илыкәырша снапқәа.


30

Нас дынхыриаала Дысгәыдкыла уа, Длага-ҩаго аӷӷараҿ Аӡсара лсырҵон. Иҟәымшәышәӡа лцәа-лжьы Саԥшәмоушәа искын. Еилыԥхаауа ицәҩажьын — Мра шәахәала ишәын.
Аха иахьа, Дабаҟоу?..
Уи аамҭа цеит. Дыӡсоит дымшәаӡакәа, Ибзианы илҵеит.

Амшын ацәқәырԥа дырхысуеит, Дааԥсауам џьара, Акалмаҳа даҩызоуп Далҵәраауа лара.
ԥыхьеиԥш шьҭа уаҳа, Сыхәда дахаԥом. Дыхьҩажь ҟәырҷалахха, Снапаҿы дызбом. Даҩызаха ажәҵыс, Амҵәыжәҩа зауз, Дцеит сгәы амца ажәҵа Имырцәа, ишакыз.


АКӘЫКӘУ АШӘА

Кәыкәу, кәыкәу! Умтәан умлаҵа. Иахьа баша идәықәу Иҭацәуеит уца.

Кәыкәу сҳәазар, сашәа Удыруеит унхаҩуп,


31

Аамҭа умышьҭыроуп баша, Лаҵара иазкуп.

Адгьыл чашә икажьу, Ажәла иахьа иазҟьа, Иҿалап нас ихьҩажьу, Еихышь алапҟьа!

Кәыкәу, кәыкәу! Илоумҵои ана? Анхара анбыкәу Уажәакәым ианаа!

«Илоуҵаз ааурыхуеит» Ажәаԥҟа иаҳәоит. Ҭагалан уҿыхоит, Аха ихьшәахоит.

Кәыкәу, кәыкәу! Умтәан уццакы. Уӷаза бжьых ушықәу, Уахагыл аҽакы.

Акырзуз изыҳәан Сынтәа аҽаҩра Ибарақьаҭха, иныҳәан Иҟалоит ара.

Кәыкәу, кәыкәуу! Умтәан умлаҵа. Иахьа баша идәықәу, Иҭацәуеит уца.


АЏЬИ АЛИ

Аџь ааҟәымҵуа ал иахыччон: «Акы уаԥсам уара, ал,


32

Аԥшаҵәҟьа ма иуххәыцуам, Умахә хыжәжәо иац иухан.

Амца амҿраҵәҟьара уанаалом, Аӡы улҵуеит уеихәлачы. «–Сара исҳәом ҽхәарак алан – Саҟара злоу ҟалом мчы?

Ахыбра дуқәа шьаҟас срымоуп, Ма суасхыруп ҽаџьара.
Са сызларсу, сара исылхә, Иагхом нҵыра нас ӷәӷәара».

Аха ҽнак зны аӡлагара Ачархь ҟарҵеит еилаԥса, Алтәи аџьтәи рымацара Ирылхыз амҳаԥҵәқәа нҭаԥса.

Алтә аӡаҿ алшара еиҳазаап,
Икыцӡа иҟалеит еилаҵәын,
Аџьтә хәарҽхан, аӡы ихнажәазаап...
Алтә ԥышәарччеит инаԥшын...


* * *

Иахьа сыӷәӷәоуп ҳәа унагыла, Уқьышә дықәумҵан угәыла. Мамзар ускаҿ, џьа шәеиқәшәап, Уеиҳа илшар уԥхашьап.

* * *

«Сыжәбома, снеиуеит аидара ду саҵала» — Иҿыжуан ауардын абжьы хацала. Иашаҵәҟьаны уи аидара хьанҭ ақәын. Аха, уи аидарагьы, иара ахаҭагьы


33

Ирыхо иназгоз акамбашьқәа ракәын. Урҭ ҿырҭуамызт, ирҳәомызт акгьы.


АКӘЫТРЫХЬШЬИ АЖӘҴЫСИ

Ажәҵыс иазҵаауан акәытрыхьшь:

– Слашәым, сцыркьым, нас ауаа, Сызхдырҟьоузеи умҳәауа? Сшаарбаз иасуеит атрышә. Уаҵкьыс сеицәоума сара? Уеицәа сԥыруам, Уеицәа сласуам, Исыгым ҵырра.

Уаргьы уԥсаатәуп, Уаргьы убнатәуп,
Аха уԥхарҵом, унарышьҭуеит рыҩны. Сара агәарҵәҟьа ируам снахԥрааны. Нас ируеи, сызхдырҟьои?..
– Сыхаара, иҟоу умбои, –
Ажәҵыс иаҳәеит уаҟа аҭак,

– Сара сынхоит са схатә џьала, Схәыҷқәа сааӡоит хәаҷа-маҷала. Саԥырхагам ҩнаҭак.

Уара иумоуп грак: Кәҷышь хыхны иуааӡаӡом,
Арахь кәтыжьда акруфаӡом. Аԥшәма лыкәҷарақәа нурҵәахьеит, Лкәытқәа уара инужьуам, Нас ишԥыкәу ишуанарыжьуа? Рыҩны унеиргьы уҭаххеит!?.


ИАҲХЬЫМӠАР ОҚТИАБР

Сара издыруеит Аԥсынтәыла, Иҟан анкьагьы еинҭәыла.


34

Енагь ибеиан аԥсабара, Сыжәлар ашьҭаӡан анхара. Ируан, ирфон, итәаӡомызт. Сас изыҳәа ргәашә аартын,

Дымҩахымга мҩас дрышьҭуамызт, Рнап рчеиџьыка ықәҵа иркын. Ауаа зегь еиԥшым ҟазшьала, Еизааигәаӡазаргьы шьала.

Џьоук ирымоуп ҽак ҟазшьас; Арҳәра, ақәылара, аӷьычра, Ажәлар ҭынчқәа рхырҵәара Шьоук ашьҭаӡан. Урҭ рчычан Ҳабацәагь – инхаз ара.

О, ҳабацәа идуун рышьҭа, Шәачагьы зны урҭ рыла

иҭәын. Ҟрым уҳәа, нас Дон аӡышьҭра Аҿынӡа дара рцәажәабжь хын. Зынгьы Қәҭешь ргәашә артын, Уа аԥсуа ҳәынҭқарра иаҳҭнын! Нас иумҳәауеи урҭ абаҟоу Измаҷхазеи аԥсуаа ара?

Ма рымч мырха зегь рҟәаҟәоу Иабанықәба нас дара? Гьангьашрыла еиҵаҭәы Иқәын адунеи шьоукы: Ҳгәашә иҭала урҭ сасҵас, Аԥсуара, аламыс, аҵас Рхы иархәа еимҵәа ицаз Шаҟаҩузеи?
Шаҟантәузеи? Знызынлагь убас иржьон,

Рхала рыԥсадгьыл ныжь ицон, Дара-дара аҽазных Еиҿадыргылон аҟама ҭых...
О, нас иҳәатәыми аиаша


35

Ҳашьаҭа аӡра мааигәахахьази! Иаҳхьымӡар Оқтиабр, баша Адунеи ҳналаӡ ҳамцахьази...

Шәымбои аԥсуаа ҳабиԥара Еиҟәыга иқәыԥсоу аԥсабара: Ԥыҭҩык ыҟахуп Ҭырқәтәыла, Сириа, Мсыра, Бырзентәыла. Урҭ иахьагьы ахәура иҭами, Есааира иӡуеит рбызшәа! Ҳара Оқтиабр аԥацәа Ҳаҿуп азҳара мацара,

Хатә бызшәала иаҳҵоит аҵара. Ҳаҳтәы ҳамоуп акультура: Иазҳауеит ҳлитература, Ҳтеатрқәа ыҟоуп иаҳхатәу. Ҳасас гәашә шаартыц иаартуп! Дҟалар анкьеиԥшқәа ҳазжьо, Ҳаҟам иҿаԥхьа ҳаԥхашьо. Амилаҭ рацәа иашьара Ҳара иаҳзыруеит – ҳаиҭаацәоуп, Аурыс дуӡӡагь ҳа дҳашьоуп! Оқтиабр уиижьҭеи уара, Изҳәода иҳамоу азҳара!

О, Оқтиабр, угәы аԥхара Нырцәаа ҳашьцәагь ирзырԥха, Урҭгьы ҳа ҳаиԥш еиқәырха!


АХЬЧА АМЗАҾЫ

Шьхаԥшӡа — иахьак сырахә ахьҳәуаз, Зқьы шықәса раԥхьагь икәазан. Уахеиԥш, усҟангьы амза зҿаҷҷоз, Сыҵаҟа ихшьу абахәқәа ӷьазӷьазуан. Ирҳәоит анкьаӡа ҳашьхарахьтә деимҵәа


36

Уасахьчак ажәҩан ахь дигазшәа анцәа, Уи нахыс амзаҿ дырбоит есымза Уи ахьча ишхәыцуаз иҟәашхаз...

Дгылоуп дыԥшуа, адгьыл ахь аашьа иӡбразы

Игәхьааигоит убраҟа абри ашьха. Уахеиԥш амза шеишеиуа иҭҭәаа Зқьы шықәса раԥхьагьы иҩагылон. Уаха са сеиԥш убасҟангьы ибла ҭраа Араатәи ахьчагьы даԥылон. Дрыцҳаишьон амзаҿ илабашьа кны. Иадибалоз ахьча арантәи Зны-зынла гәаныла амзаҿ дцаны, Диацәажәон уи ахьча иаԥхьа дтәаны, Адгьыл ахь дыԥшуа харантәи. Зқьышықәса раԥхьеиԥш амзаҿ уаха

Дгылоуп уи ахьча, аха дгылоуп дшанха, Адгьылахьтә иацрыҳәҳәо амцабз ҵыхуа, Иаҩызаха Сасрыҟәа ихҿа, иумаха Иҩеин, ашьхара, амшын ирыбжьыҳәҳәа Иахьыҟаз уаҟа хәык инхыҳәҳәан Иныҵаст, амза зегь рҿыха.

О, ахьча, узыршәеи уԥштәы ухыгга? Ауаҩы ишнаишьҭыз узгәамҭеи? Ауаҩы иҟьаҟьаӡа ацҳа нбыжьга Амҩа ылихт амзаҿы арантәи...

Зқьы шықәса раԥхьа абра ахьча днатәа Духәаԥшуа гәанылоуп дшузҩеиуаз. Иубахра уҟоуп уаҵәы ашьыжь схаҭа Сышҽыжәҵуа уа сҽыхәа ԥаџьԥаџьуа. Уаргьы, нас, амзаҿ зны «иршьҭыз»

жәлара Ухәыцра, угәырҩақәа унарымҵны Уаап арахь, санаауа амзахьтә сара Игәхьаауго адгьыл ахь усыцны!


37

АԤСҬАЗААРА ҴЫХӘАԤҴӘАРА АМАМ

Ашьха ҳаныҩхәна ԥсызханы игәасҭаз,
Ихааӡа цәаныррак сгәалашәара иназҭаз,
Ҩ- ԥсаатәк е иқәҿыҭуа еихәмаруа рхала,

Инеиуан иԥыруа ҳа ҳшыҟаз ихала.
Шәарахк уа иаҿазар – амра аҭашәамҭаз
Бахәык сынхықәгылеит, аха убри аамҭаз
«Кьиу, кьиу» — ҳәа бжьык алҩит ажәҩан,
Сылаԥшгьы нақәшәеит иагәыҵаԥса ажәҩа,
Аҩызагь шацыз илеиуан хагәҵәы,
Иааҿаҵәит сыҵаҟа ахра агәаҿы.
Аҩ-ԥсаатәык избаз роуп иахьа ашьха ҳаныхәна,
Уажә араҟа иԥхьозаап аҩбагьы аныхәла.
Иҟәандаӡа шьыцрак иснаҭон адырра;
Иааицрымшәо ишԥеицу, ишԥаӷәӷәоу рцәанырра!
Иџьаҳшьауан шәарахк уа хымԥада иаҳбахра,
Ҳҩагылан ашарԥаз хаиҭацахт уи ахраҿ.
Иҩаҵхахеит амрагь ҳшаҿатәаз мҩакырак.


38

«Кьиу» – рыбжьы аагахт сзырхәыцхьаз акырқәа.
Аҩ-ԥсаатәк избац роуп, амрахь ицәырҵ
Инықәтәеит хаҳә дук ашәахәа рыншырц.
Еибаргәыбзыӷуа, акы рҳәоушәа иҟәынд-ҟәындуан.

Еибагәӡуашәа рыхқәа неидкыланы иҟәырҭуан.

Иааҭгеит убасҟан сывараҿ аҵықь.

Сгәыла иоуп, дтәан дыччо

Ишәақь инацәа аҵак. Илҭалазшәоуп ахаҳә
абахә илалшәа, Сыбла ҩеихысхаанӡа Аҩыза ишлавшәа. Иугәыӷьзеи, о, уара,

сгәыла гәаҵәажәпа! Шәизыԥшишь, иеиԥш џьара
гәымбыл дабажәба? Аҩызагь уа инхозма,

инықәԥрааит иаразнак Иҟалазшәа адунеи

хырзаман еиласрак, Игәы иалсрым арысҟак

изыхьыз дуаҩызар?!. Қаамеҭ аҿыҵҳәацәо

илашьҭалт аҩыза. Икьиуа, иуазыруа,

иаацрымшәакәа уаҳа, Иахаԥыруа, иахагьежьуа
инадтәалт иахькаҳаз

– «Уааԥшы сыхаара ҳаԥрып уааԥшы!


39

Иухьи, уа узкажьуи ашьаӡа ухьшы!»
Иаҳәоз абас акәзар здырхуада уаҟа.

Иԥыруан, еиҭатәон иҵәуан игәаҟуа.
Саргьы исызнымкылазт сылаӷырӡ аасҿықәылт,
Сҩагылан уаҳа сынхьамԥшӡакәа сдәықәылт.
«Аҩыза шаџьабо ицашт инкаԥсы...»
Сахьцоз икылахон сҟарҟы сыԥсы.


* * *

Шьыбжьышьҭахь уи абахә саҿысны сеиҭацон,
Иагьгәасҭеит ҩ-ԥсаатәк уа инықәтәо, инеиҭаҵуа.

Саагәырӷьеит: дзеихсыз ахаҭа, ибзахама?
«Мамзаргьы, – саахәыцит, – ацынхәра ԥшаахама?»

Нахьхьи икажьын, ишьыз ахь слаԥшызар,
Анҭ ҩахьхьи еидтәалан, еиҽырбо уҭахызар...
Аԥсҭазаара шԥаҟақәоушь, схәыцуан сгәы ԥжәо...
Аха, мшәан агәырҩацәгьа амаа ҿахжәо,

Амра џьа имгылои џьара ианҭашәо!


40

Аӡыблара ргәаҟрақәа умҩаҿы итәап.

Аха аԥсҭазаара иамам ҵыхәтәа!


СЫМХЫ

I

Аҟәынџь хыцҟьаауа сынхылеит ааԥынра анаа.
Иҟәшәо, иҟәшәо инеиқәсырчаҟәеит нас ара-ана.

Амцабз хәмаруа инырхылҵит, аццышә еилаҩҩуа.

Ашьҭахь алҩаҵә инхчылаз налаӡт аҳауа.

Сгәы нсыҵԥрааит, аԥхӡы ԥхьаҳәа санҩаха уа схы:
Ушԥаԥшӡаха са сукәыхшоуп сыдгьыл – са сымхы.

II

Аҿа анҵысы ижәырҭрахеит, ацгәыхш ахаԥа
Ҕаза – ҕаза иныбжьакуа адгьыл цәырқшаԥа,

Инеиваԥсо агәал ҟьаҟьа ахаҭагьы хырҷа,
Ицәаӷәаны снахысит уа амхы ҭырффаҷа.

Сгәы нсыҵԥрааит аԥхӡы ԥхьаҳәа санҩаха, уа схы
Ушԥаԥшӡаха са сукәыхшоуп сыдгьыл — са сымхы.


41

III

Аҳәиҵә, аҳәиҵәҳәа ажәла ақәыԥса, дырҩегьх ицәаӷәа,

Ачалт — ҳәҳәага нхыршәланы иаанмыжькәа цәаҳәа,
Агәал ԥыххаа, иҟәымшәышәӡа иагымкәа гәӡара,
Еиқәырҩызаа амхы зегьы снахысит сара.

Сгәы нсыҵԥрааит аԥхӡы ԥхьаҳәа санҩаха уа схы,
Ушԥаԥшӡаха са сукәыхшоуп, сыдгьыл — са сымхы.

IV

Аҽага иамгакәа ҟалома џьа ҳаскьынк нхар:
Аҽыҩ-аҽыҩҳәа инаҵшьуа еилыхны смахәар,
Имраӷакәа, самеигӡакәа ажәпара ԥҟаны, Снахысит уа иадҳәҳәала амхы рашәаны.
Сгәы нсыҵԥрааит аԥхӡы ԥхьаҳәа санҩаха уа схы,

Ушԥаԥшӡаха сукәыхшоуп сыдгьыл — са сымхы.

V

Амхы аншәы – ианыҟала иҿыхны аџьықәреи,

Инымҩанҵо смагана ҵар аԥҳә бырфын архреи,


42

Иҿаҳәа-ҿаҳәа анымҩақәа реизгареи џьара,

Аҵла амахә аҿы анеиқәҵареи саалгеит нас сара.

Сгәы нсыҵԥрааит аԥхӡы ԥхьаҳәа санҩаха уа схы,
Ушԥаԥшӡаха сукәыхшоуп сыдгьыл — са сымхы.

VI

Ауардынала, – машьынала аҽаҩра аазган,
Ихьҩежьӡаха еиҵарпапа аца ҭәит абан.
Анхаҩ ца ду зегь зааӡауа: дҵаҩыз, дырҵаҩыз,
Дусуҩызааит, дхантәаҩызааит, аҭахыз дышәҟәыҩҩыз!
Зегь ааӡоит, Сгәы аздуун
Санҩаха уа схы.

Са сукәыхшоуп, са сукәыхшоуп сыдгьыл — са сымхы.
Са сукәыхшоуп уа иаарыхуа уныҳәаз анхаҩы!
Угәараҭа барақьаҭыз ҵеила уеиҵаҩҩы!


СҚЫҬА ҬАГАЛАН

(С. Есенин иҿырԥшшәа)

Амҩаду саныла ахәызқәала снеиуеит, Зны-зынла сааҭгыла игәасҭауеит
снаԥшын:


43

Аҩада асы леихьеит, ашьхара цеицеиуеит, Алада иџьоуџьоууеит ахара амшын.

Абаҳча еижәхнышьшьыла, иалшәшәо абӷь ҩежьқәа,

Џьара амахә архәан иуҿаԥхоит аҵәа. Еиқәҿырҭуеит аҵлаҿ иахьырҭаауа
ажьқәа, Ана аџьықәреи ҿырх’уеит аџьџьаҳәа анхацәа,


Снымҩахыҵит амҩа, иарбану сзеилаҳа; Атама, ахәырма, мамзаргьы алаҳа?! Сыԥсы цәгьахацәазаап, аха исылшом

уаҳа, Сгәы иалоуп исзыфом иҿысхыз аҳа.

Ажьҭааҩ сыниҵалеит: – Уа бзиала илбааша!
Ҭагалан даҩызоуп, игәы артуп анхаҩы:
– Уа бзиара збаша! Уа бзиара збаша!
– Жьымжәак ыф, дсыдххылеит
исиржәуашәа аҩы.

Даҽаӡәы уикыхуеит: – Имфакәа ушԥавсуеи?
Исҭаауа каҷыҷуп, Маница бласы! Жьымжәақәак изалхи!..– иабазго,
сагьышԥавсуеи, Иумфо аума ақарбыҷ еиԥш ахаа-цәа
аҟәныссы!

Снеиуеит ус ԥшьшьала, ашлиапагьы схахуп,

Аурысеиқәагь сышьоуп иҭбааӡа анапқәа.


44

Џьоукгьы, исымдыруеи, дԥагьахеит шыргәахәуа,
Изиҳәагь уи акәхап абригадир уа:

– Амыркыџьы уацәшәозаап уеиқәа ҵыркәакәа,
Ажьҭаара уаҳзааит ҳәа ҳаҟахын ҳара...
– Уи азыҳәа смаазаргьы ишԥа ажь сымҭаакәа,

Иаажәг ашахеи, амҵәышәи сеиҵахом сара.

Ажьҭаара, аҽагакра, – изымбацкәа анхара,

Ишԥыкәу ақыҭаҿ ишԥасызҳаи нас. Иаажәг ашахеи амҵәышәи, сыхиоуп.

Еиҵахара Амҵәышәымхҩы ибмыхьын, ишлеилак бымҵас.


Амахә сахьынҳала иахьа скыдылт аҵла, Сымҵәышә аркуп сыбӷа ашаха
ацырҳәҳәа, Сшазыласу жәбома, смахәҿа акәзар
ишԥацлеи Уааи, ҳаицлабып Кәасҭа, изҭаауа ҳаиҳа.

Мап, мап! Усцәымшәан махәыкгьы сцәыхҵәашам,

Мамзаргьы иубашам ажьыргәыц каппы. Амахә аҿы ма сзымнеи жьымжәак џьа
инхашам, Уааи, хаицлабып Кәасҭа, иусҭоит снапы. Ауаа ӷьацоит анхараҿ, аҵла гылоуп

дацла, Дарбан изҭахымда бзиа дчарцы?


45

Амахә сахьынҳала иахьа сыхәнеит аҵла, Уаҵә ҩыла иԥхеиԥхеиуа астол хиарацы.


АФИДАҬРАҾЫ

Аҽыларҟә имҩасуаз иԥхашьа-ԥхаҵо амра,
Ицашам шьҭа ҽнакгьы иац аҵкыс ихамла.
Ашьха асы ихыҵыз леин аԥсҭа абжара,
Иҿаҟәа иаҿыгоуп, иаархоушәа алар...
Ихьшәашәаӡа ицәылашьшь иҟалеит аамҭала,
Аԥсабара еилнахит аӡынра ианҭала.
Ихаххала аҵла махәык иҿам бӷьык.
Рдәынак џьа иҿықә-ҿықәуа, иахыкәласуеит маӷык.

«Даҳәыҟә иӡы» агәаҩа убасҟан ашьшьыҳәа,

Сынхықәгылт избарцаз зыбжьы гоз аџьџьаҳәа.

Аԥсабара цәылашьшь алзцода ацәа?
Анхацәа ракәзаап иҭан уа аҳәса, ахацәа.
Ауааҳәцәа ачараз иааргошәа амҿы,
Иҩарҵәха инеиқәрыжьит аказарма ахаҿы.
Ақәабқәа ирҭажь, нас иржәуашәа акәац,


46

Иаҵырдды амца ирбылуан џьоук ауац.
Ирхәуашәа ашыла џьоук уаҟа афрыназ,
Ианрыжьлон алыхәҭа арҵәыга хазына.
Ацәаҳәақәа ргәылгауа џьоук ҽагала иркәакәан,
Абаашьапы ркуашәа икәдыршон урҭ уаҟа...
Аҩн ҿыц идыргылаз иадыркуашәа ахышәқәа,
Аԥенџьырқәа рхырҩон ацәаҳәа ҟәымшәышәқәа...
Бзиа жәуааит, иахьа абас зус ҟазҵо еиԥмыжьла,
Ааԥынраз аиҭаҳатә иашьҭамларц инҽыжәла.


АРҴАҨЫ

Аҟәатәи аҳәынҭқарратә рҵаҩратә институт А.М. Горки ихьӡ зхыз афилологиатә факультет аԥсуа ҟәша раԥхьатәи аушьҭымҭацәа рҵара хыркәшан 1959 шықәсазы.

Зан илԥа гәакьаҵәҟьоу ҳәа ззырҳәаша шәакәзааит,

Шәаԥхьа агәашә аатит, шәымҩа хир ақәзааит.

Шәара ан лԥа еиҳабы иахьа ацә шьхәа зкуа,

Шәаб иуҭра аҭаххаргь иеилаӷьаз мақьазааит,

Ишьҭышәх адәаӡа кәакь аанмыжь ԥхьа игауа.


47

Шәаб иуҭра – шәыԥсадгьыл – Аԥсны гәзырҳага,
Амшыни ашьхареи ирыбжьаччо амырхәага, Уи еиӷьу тәылаҿацә абаҟоу џьара!

Ауаа ракәу иамоу уи аԥшӡара шәагас, Абаҳча акәу, аҳауа акәу сыздыруам сара.

Иахьа агәашә шәынҭыҵуеит дыррала шәеибыҭа,
Ажәлар ишәыздмырхәар шәдырра зҭахыда?!

Шәавымсын ауаҩ ицрыхуа агыгшәыг! Арҵаҩы дықәԥаҩым ҳәа згәахәуа ахыда Ажьа даҩызоуп уи ашәаргәында-арныг.

Арҵаҩы дааӡаҩуп, арҵаҩы дҟажахроуп, Арҵаҩы даӡӡеиуп – анҵәҟьагьы

диԥсахроуп. Зегь илоуп, имоуп уи аблақәа жәаба Ахәыҷы даниуа кәицк џьара иӷрахуп, Иҟалома уи ҿыцәаар арҵаҩы имба!

Уи акәиц мырцәакәа еиҿеикуеит амца, Уи амца еибакуам ҳәа аӡәы иҳәаргьы

ихамҵа, Иалихуеит ар рымца жәларык арԥхауа. Ҳәаа амам ҳашьхауаа ргәырҵҟәыл, ашьанҵа Акәиц реиԥш аҽыԥҳәа ихәыҵҟьа
икаддуа.

Са игәасҭоит ашықәсқәа срылԥшны,
иубома,
Иуцәмыцәаз еибакыз акәиц шьҭа иԥсуама,

Адунеи ихьӡ ахыҵәеит уара уҵаҩы. Сузшьыцуеит аҩыза, сымшьыцыр ауама


48

Са зсакәми уи имҩа зԥшааз арҵаҩы.

Саргьы зны уара уеиԥш арҵаҩра схы азыскын,
Ҩышықәса ҳаилан, ҳнапы злакыз ускын. Аха са исзынамгӡеит, сцеит ҽаџьара, Уеизгьы, мап, сшәыцуп, изҳәада ҳус

ускым, Ҳаргь шәа шәеиԥш ҳашьҭазар Аԥсны
арккара.

Абызкаҭаҳара зыбла иху, ҳқыҭаҿ Џьоук ыҟоуп иахьагьы аҵас хәымга
зхьынҳалоу, Урҭ рақәԥара шәуалуп, аҩызцәа,
ижәдыр! Иахьа агәашә шәынҭыҵуеит дыррала
шәеибыҭа, Аҩызцәа гәакьақәа, иақәзааит шәымҩа
хаир!


АҞӘА АЗЫ АШӘА

Ухьышьаргәыҵ ҿыӡәӡәаауа амшын уаԥхьа иччоит,
Алмасшәа уџьоу-џьоууа уахь уҭыҷҷоит ...
Амра иахылҵыз ашьха аҭыԥҳа Сукәыхшоуп, Аҟәа, са сгәацаԥха.

Уԥшӡара ихнахын аԥсыӡқәаҵәҟьа ара Аӡеишьылра иалԥо — урызбом рызхара. Амра иахылҵыз ашьха аҭыԥҳа Сукәыхшоуп, Аҟәа, са сгәацаԥха.

Аԥҳәызба напҟаза илсызшәа ауарҳал Аӡынгьы ааԥын ԥштә амоуп ухсаал.


49

Амра иахылҵыз ашьха аҭыԥҳа Сукәыхшоуп, Аҟәа, са сгәацаԥха.

Убаҳчара сыҵашьшь саннеиуа сара, Амҵәыжәҩақәа саузшәа сҟалоит
сышԥырра. Амра иахылҵыз ашьха аҭыԥҳа Сукәыхшоуп, Аҟәа, са сгәацаԥха.

Аԥшалас ҟәанда – (саныхәнало ухәы)– Сан лнап акушәа иашьшьуеит схахәы. Амра иахылҵыз ашьха аҭыԥҳа Сукәыхшоуп, Аҟәа, са сгәацаԥха.

Аԥааимбар тәыла ҳәа узырҳәон ԥхьанатә,
Шьҭа зынӡа уеиԥшхеит аргама џьанаҭ. Амра иахылҵыз ашьха аҭыԥҳа Сукәыхшоуп, Аҟәа, са сгәацаԥха.

Аԥсуара мырӡуа асас дбала, Аԥагьара шьҭымхкәа уҽырбала. Амра иахылҵыз ашьха аҭыԥха Сукәыхшоуп, Аҟәа, са сгәацаԥха.


СФОНАР

Иахьа уџьыба ак ҭазар, Уқәлак игәаԥхазар, Иумҭар ԥхашьароуп. Санаа жәаха Аҟәа, Сҩызак дыԥхамшьакәа, Сџьыбахь инапы ироут.

Сарах скаҷбеиха, Имҭа абарҵа анеиха,


50

Ицәызгеит сфонар. Сымцозар ақыҭахь, Афонар зҭахыда?
Ак збом аалашьцар.

Ҵыԥх тышак сҭаҳан, Зынгьы амаӷ сахаҳан, Исхашҭӡом уи ауаз. Сынтәа убри азыноуп Афонар «хазына» Заазга санаауаз.

Хәлеит, аха ццакрыда, Ус сналалеит сқыҭа, Сгәы ҭгәырӷьаа сыччоит: Аиаҵәақәа лакәҵас Илбаазшәа, қалақьҵас Афымца еилаџьџьоит.

Сқыҭа ԥхоит икаххаа, Еимактәыс шьҭа уаҳа Иҟасҵом абар!

Уара иугәаԥхазар, Сангьежьуанӡа сҳәазаргь, Аа, усҭеит сфонар.

АГИОЛОГ ИЗЫ АШӘА

Ҳаџьараҭ Гәажәба (1905–1956) иԥсҭазаара зегьы адгьыл ихәыҵаҵәаху амал аԥшаара иахҭниҵеит...

Иеиԥш ахаҵа шәа дабажәба, Агиолог-нџьныр Гәажәба!

Иашоуп, даламызт дԥыруа ажәҩан, Мамзаргьы дцомызт ацәқәырԥ дажәлан.


51

Адгьыл акәын имаз хәыцрас, Адгьыл дықәын, адгьыл дхәыҵан. Адгьыл амал ду ихәыҵаз, Дашьҭан, иԥшаа ириҭон ажәлар, Ҳаџьараҭ фырхаҵа, Гәажәба!

Ҭынч ихәы ыфо аҩны данбажәба, Агиолог-нџьныр Гәажәба!

Мышцәгьак азын ма даутәахра, Енагь даҿан: абахә, ахра, Ашьха дықәын, — ашьха цәҳәыра, Даван ма аӡышьҭра ҟьаҵәыра, Мамзаргь дылан аԥслымӡ шыра, Акы мԥшаакәа шаҟа дмаахра, Ҳаџьараҭ фырхаҵа, Гәажәба!

Акы даҵамкәа данбажәба Агиолог-нџьныр Гәажәба!

Акьырка даҵан, алом даҵан, Ахаҳә даҵан, анышә даҵан, Априбор амаден ԥшаага Уигьы даҵан, уигьы нага Џьа икылиҵәон ацаҟь ԥагьа,

Уа акы иԥшаахуан, нас деиҭаҵуан, Ҳаџьараҭ фырхаҵа, Гәажәба!

Дзышьҭаз, иимԥшааз ак абажәба, Агиолог-нџьныр Гәажәба!

Амшын еимгәҳәо аӷба хызар, Адгьыл иакәшоит амҩаныза, Амашьына га уҭахызар, Аҳаирпланқәа ажәҩан иалоу...

Зегь агиолог ибзоуралоуп, Излеибаркӡоу ииԥшааз алоуп!


52

Ҳаџьараҭгьы иџьа уи иалоуп, Ҳаџьараҭ фырхаҵа, Гәажәба!


ХАРА ДЫҞАМ АҨЫЗА

Иахьа ныҳәоуп, ҳзеиԥш нхарҭа еилашуеит,

Иуҳәап аԥсҭазаара ахала икәашауеит. Ишәаҳәуеит, ихәмаруеит, илахҿыхуп

ажәлар, Аҵәыцак дарбан излымшо иахьа ажәра! Сара аӡәк ара аҩызцәа смырҳац.
Зыҟны снеирыда исыхьыз засҳәарц?.. Сгәылара ауадаҿ ура бжьы гоит. Рыстол фатәыла ихыбуп, еимаркуеит
аҩы.
Иҟоушь урҭ џьа млакы, дакуеит ҳәа уаҩы?
Еҳ, шәабаҟоу ақәлацәа уажә ааигәаӡа Ҵаракаҿ еицыҟаз — зхәыцра акыз? Шәабаҟоу аҭыԥҳацәа шәыбла хааӡа, Ажәак «амаҟәыҭ» ҳәа зҿаԥхьа

иаҳҿакыз? Шәабаҟоу сҩызцәа Толиа, Шьурбеи...
Шәзыԥсаз араҟа аргама исымбеи! Еҳ, шәааигәара сыҟанда иахьа сара, Башоуп, аҩыза даныҟоу хара!
Аха сишь!? Аԥошьҭа ныҟәгаҩ абан, Сыхьыӡ ҳәо са сышҟа даауеит сылбан, Аҟәантә исзаазаап аԥара еикәарҽы. Абӷьыц хәыҷы иацу иаҳәоит ахаҿы:

– «Уҩызцәа, уқәлацәа узлыҵыз акурс Аныҳәаз ҳахьӡала аҵәыцак укырц!» Иаразнак амҵәыжәҩақәа саузшәа збеит, «Дыҟам аҩыза хара» ҳәагь сыӡбеит.


53

БЗЫԤ

0, Бзыԥ, Бзыԥ! Сыхаара Бзыԥ! Уҟазшьа ажәала иазҳәома бзык: Ахымца уаҩызоуп инҭҟьаз ашәақь,
Уахьлеиуа арашьеиԥш иуҿыҵҟьоит афақь. Бахәгьы уазнымкыло, ашьхара еҩҟьа, Укылсуеит адәы ашҟа ахра урыбжьҟьа. Аха аанҿасрак арагь иҟамҵа, Уцоит уҭрысны, уцоит уҽкынҵа.

Исаҳә Бзыԥ, уҟазҵеи абас уццакуа, Уабацои уҽкыдҟьо, угәахы еибакуа? Ма уара уҿы акәзар иахьыҟала абас: Акәа иҭаршә иааӡаз ушьха аҭыԥҳа, Медеиа лыжәлар ԥсах иныжьны деиха, Аимҵәаҩ имаҵ уа дицны дахьцаз?

О, аԥсахҩы!.. Зыԥсадгьыл агәаҟра злаӡауа,

Аимҵәаҩ иҿаԥхьа адгьыл иагәӡуа, Ишихьыз еиԥш анкьа Лызфа ҳәа аҳак, Ихы ланырхааит ажәлар рҳақ.

Бзыԥ, иумдыруеи, нас ларгьы дшахьхәыз, Аӡәаӡәала ишылшьыз лхала лԥацәа?.. Узгәрымуеи уажәыгь, нас имӷьаци угәы
ихәыз?
Иургьежьырц уашьҭоу мамзар «ахьуасцәа»,

Аԥсахҩы ирылҭаз зны уаӷацәа? Ма иуҭахызар анкьа еизца,
Аҭырқәцәа иргаз зыԥсадгьыл иахца, Ууаажәлар рыргьежьра унапы дыркы? Ус акәзар сыхаара, Бзыԥ, уццакы!


БЗЫԤ АЦҲАҾ

Сықәланы сышнеиуаз ԥшьшьала, Ишыҟаз ах ҭыԥ анпыҟҟала


54

Иаагәасҭеит ацҳа – абагьыр. «Арсҟак иҳараку цҳа абауба, Абрантәи дыԥеит ҳәа Лакоба» Зны исаҳаз саархәыцит акыр.

Аҩада абахә еиҩыххаа, Ацаҟьа ҟәыбаса иԥыххаа, Иқәжьуп иҟәашӡа аҟәара. Ажывҳәа атрышә иасуа, Ирхасуа, ирыгәҭасуа, имҩасуа, «Аԥшатлакә» ықәын ара.

Урыстәылаҟа ихан уи имҩа, Днықәылт абӷьыц маӡа има, Аԥснытәи аревком адҵа.

Ақырҭ меншевик уи раҳазаап, Ацҳаҿ амҩа ршәаҳазаап, Иҩыза дицәагеит ах-ца.

Иаԥхьаҟа амҩа куп ихысуеит, Ишьҭахьҟа амҩа куп ихысуеит, Аҿыв-сывҳәа ахымца еивысуеит, Ацҳаҿ абагьырқәа ирысуеит.

Ишԥеиуа, итапанча иҭам уаҳа, Иуаҭәагь ашьа алҵуеит аҵәҵәаҳәа,. Ихәуп уи иақәшәан ахы.

Абар дыркуеит шьҭа хәшәамаӡам, Дчарҳәаҩымхои ицәыргар амаӡа, Иреиӷьишьоу ижәлар ихы?

Ихәра, ихьаа имхәыцит, Ацҳа – абагьыр дынхыҵит, Дынҭалт аӡахьы дкаууа. Абас иҳараку цҳа абоуба, Иигәаӷьызеи Уасил Лакоба?! Аҩыза, алада умԥшуа.


55

Дхәымкәа дҭаларгь уаҩ дыруама, Бзыԥ ахьцхырааша адыруама, Агәы џьбара еилаххы.

Ҽыбӷашәа иаразнак дышьҭкәыцәаа уа, Ҳақьымшәа ихәра ҿыӡәӡәаауа, Далԥаа дагеит аӷа ихы!


АМЫШҬЫҚӘ

Сныҵалеит иҭынчӡаз аԥсҭа еихашьшьы, Игылоуп аԥса дуқәа рыжәҩақәа
хьшьшьы. Иҟьантазӡа ашә-ҵлақәа, шыцрахуп

џьара, Арирахьҟа Бзыԥ аӡы троԥуеит азхара. Иаадыдын ус иналагт икыдҵәа

ақәаршҩы, Аԥса ҵла ду ақәа алсӡом уахь ауп

сагьахьыҩ. Аҩарқәа иара уаҵәҟьа еизырҳәҳәон

абӷьыжә, Сбахҵәаӡа сара аԥса аҵаҟа, слаба,

ыҵакшо анышә Сышгылаз сылаԥш нақәшәеит саԥхьа

амышҭықә, Иқәыршәыз аԥсашьапы адашәпара ахықә, Изтәыда, иабаанагеи, изцәынхада ара? Ахәыцрақәа сааргәыларкит иаразнак сара: Ааигәоума, акырҵуама, иахыҵуа заҟароуи? Дхырҵәаҩума, иашьҭаз иоума аӷьычреи
арҳәреи? Дааӡаҩума — ахьча арахә гәарзхуа

аԥсҭа, Ашәарацаҩ шәарах жьыла изырчо
зҭаацәа? Мамзаргьы уи итәызар Инаԥҳа ихаҭа,


56

Кьагәа хаҵа изырӡыӡауаз Аԥсуаа раӷацәа?

Инарҳәы аарҳәуа искын, нас сгәырӷьара заҟараз
Санынаԥхьа уа иахьаныз аҩыра «Кьараз»?!

Абраҟа акәхап афырхацәа, Аԥсны алахьынҵа

Ачаԥара рҽазыҟаҵо, иахьеизыргоз ар. Арантә акәхап ажәылара акоманда
ҟаҵо, Иахьынтәҵысыз драԥгыланы Лакобагьы
ар. Издыруада итәызаргьы Нестор ихаҭа,
Ахақәиҭразы дышхәыцуаз ихашҭзар иара? Изтәызаалак, изтәызаалак издырт

уажәшьҭа, Дхырҵәаҩымызт, уи дфырхаҵан,
дкьаразуан ара.


ИАСУАН АЦӘҚӘЫРԤА АЧАԤАРА

Мышцәгьак ашьҭахь ҭынч, ԥшьшьала, Абаҳча шәҭышра са сынҭалан, Сынрылс-аарылсуа зыԥсы зшьақәоз, Сынхықәгылт амшын ицәқәырԥоз.

Ибылгьа-былгьо еишьҭагыла, Игәрымуа, ацыԥхь рыхгыла, Аҽыҩ-аҽыҩҳәа ацәқәырԥа Асуан ацаҟь ичаԥаз.

Нас еилашуа уи аччаҳәа, Шьҭахь инагьежьуан ашьшьыҳәа, Аҽеизгауа, дырҩагь икшон, Ацаҟь кәабо иааилаҽҽон.


57

Амца уҵаны уаршыма? Иухьи амшын? Ма иуҭахума
Абаҳча шәҭышрахь уааины ара, Уаргьы ҳа ҳаиԥш аԥсшьара?


* * *

Уааи, аҩыза, усыцхраа, Умахәар еилых. Икәеикәеиуа иҵхәраа Иааироуп ара аӡыхь.

Абжьынҵ гәымха аҟәартәра, Ашәпара ҿаԥҟа, Иахаԥаз абардра Ахаҳҳәап ицҟьа!

Ихы ицҳарыжәуа Уеигәышә, уеиха. Иҟьа акы нмыжьуа, Амаӷра еилырхаа!

Аҵәаҳә иаркы, уаха Агәам, афаса...
Имӷьацарцаз уаҳа Атышахь ирҳәаза.

Уааи, аҩыза, усыцхраа Ус дук наҳагӡап.
Аӡыхь ахьааиц иҵхәраа Иааиртә иҟаҳҵап.

Умбои ацәаакыра Амамбац макьа! Абаара еилаҟьҵәыра Ишалхәхәо ашәаҟьа.


58

Иааг араҟа ажыга! Ахыҵҵырҭа ҳаԥшаап. Аӡышьҭрагь нҭыга Амҩа наҳарбап.

Еиҵаҳхып, иаҳрыцқьап Икәеикәеиуа аӡы. Иҭачаԥа ихаҳкаап Имхәашьуа бзанҵы!

Уааи, аҩыза, усыцхраа Ус дук наҳагӡап.
Аӡыхь ахьааиц иҵхәраа Иааиратә иҟаҳҵап.


* *

– Хырзаман, каамеҭ ҟалоит адунеи! Уи зыбла иамбо иоуп џьанаҭ инеи!
Абас зны ажәабжьны иаарылаҩит сҳабла, Инаӡеит уи ахәацаԥшь аҿынӡагь.

Уи акәхеит: инҭасын иааҭнахит абла. Ма имааԥшит каамеҭ аҽнынӡагь. «Иҟало сыбла иасмырбар, Сынҭалап агәахәт џьанаҭ агәарԥ.» Аха мцын ирҳәоз, каамеҭ ҳәа акгьы

ҟамлеит, Ахәацаԥшь наӡаӡа блада иаанхеит.


САН, БАБАҞОУ?

I

Адунеиаҿ зегь реиҳа исцәымӷуп азҵаара Иансарҳәо: «арԥыс, узҷкәында уара?»


59

Схы ахьызгара смоуа, имцаха ацара Сыӷрала исылнахуеит аԥхӡы сара.

Издыруеит сышҭымиааз сара аҵла агәаҩа,

Аха сани саби абарҭ роуп ҳәа изымбеит. Санҵаалак исарҳәон: — дад, уаб
дуаҩгәбеиан...
Имаҵура дуун уи, ҵарала игеит...

Уану? Уан дыбзиан... Зынӡа даҳкәажәын, Милаҭла доурысын лара.
Иҭынхацәа ирҭахымызт, убри азы уан дынкажьны,
Иӡбит уаб имилаҭынтә ԥҳәыс лаагара. Уара, дад, уеимактәха уа
ушрыбжьагылаз, Уаб, уан улцәиган уаарышьҭит арахь. Ашьҭахьгьы уан дуцрымҵуа даалон

лассы-ласс, Аха уанаҳҵәахлак шьҭахь дцахуан
еиҭах».

II

Издыруеит сышҭымиааз сара аҵла гәаҩа,
Аха иҟам, иҟам сан лхабар.
0, аҩыза, сҭиаангьы сыҟандаз агәаҩа, Аха исылшартә аҳәара сызхылҵыз абар! Сгәы арԥшааит жәаха уҩымҭа санаԥхьа. Уан лгәабзыӷ нап умбакәа узҳан. Алаӷырӡ кауҭәоит лнышәынҭра аҿаԥхьа Уҭынчым илнышәнапу шудыруагь уан.

Сара сан? Исыздыруам зынӡакгьы лхабар, Исзынхаз лсахьа заҵәык ауп иажәхьоу.


60

Сылхашҭма илоуны аҭаацәара, ахшара? Мамзар аԥсҭазара далҵны дцахьоу? Срыхәацшуеит аҳәсақәа исзымдыруа
ансԥыло
Схы еилагазшәа сыблақәа ҭраа.
Сан длеиԥшуп зынӡа! Иӷроуп, аа лыла Слыхьӡахуеит, аха исзыгәаӷьуам уи
лызҵаара. Аочеред сықәгыла акассаҿы снеит Жәаха. Снеилууааит: акассир сан лоума? Сан длеиԥшуп! Ицәырзгеит сан лпатреҭ...

– Ушьаҳаиҭхама?! – Сышьҭахьҟа исыхьыз рбоума
Исыгәҭасуеит. Ишԥазури сан цқьа дзымбеит,
Аочеред сгылахт исҭахушәа абилеҭ.

Абасоуп сахьнеилакь, сыбла даахыҵуам

Ишԥазури? Дабазбои?.. Бабаҟоу, сан Бабаҟоу? Быҟам ҳәа... о, мап ус,

сызхәыцуам, Бхы цәырга, саб игәаӷ са сабмырган, Сахьыҟоу бдыруаны бсывсны бымцан.

III

Ҭынчран аԥсыжырҭаҿ. Рымахә хьышьшьы, Аҵла џьабошәа ирхагылан.

Аҳаҭгәынқәа иҟаз уаҟа еиқәышьшьы, Схәыцуа ус уажәааигәа срылан: Сылаԥш надхалт ԥҳәыск лпатреҭ, Аҳаҭгәын ҿыц ашьаҟа иаласаз, Саашанхеит. Иабазбахьоу? ааигәара

снеит: Сан лпатреҭ!.. Салазар ма сара аԥхыӡ?.. Мап лабҿабоуп! Сан лпатреҭ ахаҭаҵәҟьа!


61

Сан, сгәы иҭаз еснагь ба боуп, Нас сныжь сымбакәа бышԥацеи? Сан бабаҟаз?.. баазцазеи ара, Москва амҵа жырҭас ибоума?

Москва – бшьамдгьыл базаазма бара Иашан, ара ижу ба боума?.. Сылаӷырз аасрыцқьан уаҟа сара, Снаԥшы-ааԥшит мҩасҩык сибома? Нас сџьыба иааҭысхын сан лпатреҭ, Еидкыло акыраамҭа сахәаԥшуан. Еиԥшуп асахьақәа, схы неилууеит, Аха иаасгәалашәт сыгә иахәаша Сан лпатреҭи, енагь сџьыба иҭоу Избази сахьала еиԥшын, аха Ҩажәихәба рыцқьа шықәсыла
ирыбжьоуп, Сан уажә ас дыҟамызт дыҷкәынаха. Сан лакәым, мап! Схы зжьеит сшәан, Сгәы иаҳәоит: – «уан, иалшом

шәмеиқәшәакәа!» Сан дыҟоуп! Лыԥсы ҭоуп. Насгьу мшәан Дышԥаԥсуеи ан лыҷкәын дымбакәа!


САНДУ БАХЬ

Сан сылкәабомызт аҿыҟә саныртәала, Дысмахәмарит сгәыдкыло саб сгәы мырҿыӷь. Сызҳаит, схы здыруа сҟалеит
Аԥсынтәыла, Ба боуми санду исҿазҵоз ачаӷьа. Жәаҩык ахшара бааӡахьан ибхылҵын, Рыжәаҩык быжь иалҵыз среиӷьабшьон

сара. Сызҳашьа капануа ибылшо ала бсыцын, Бсабжьон, исылҵыр бҭахын ауаҩра.


62

Сбааӡеит еиҵабаа-ҳарамрак сыламкәа, Схы ҭызгарц ҩызак снигәҭас дсымҭиуа. Сгәы иҭаскыз аргама аҿаԥхьа сгыламкәа,
Шьҭахьык сҟәынд-ҟәындуам цәгьак кәаҳауа.

Шьоукы-шьоук рыԥсҭазараҿ уамашәа иубара,
Уасны иурҽхәозар енагь ургәаԥхоит. Аӡә имҩахҟьо, аргама иубаз, иудыруа, Унидгылан иауҳәар цәымҭыс уикуеит. Уи инап уск анану, шамахамзар, Ихы ушьшьлароуп, уагәӡыроуп икалҭ. Аҵәыцакгьы ахә ма уџьыба иҭамзар, Бзиала, узызнеиз, наҟ ихыбгалт.

Аӡәых астол дызхатәоу абшьҭрала итәушәа,

Хырхәагас имоуп, иҟаиҵоит игәаҵхаз. Дихаҵгылом зыбӷа кәадоу, дыԥстәушәа Ҽаӡә ана ишьыргәыҵа ирбзахуеит дас. Санду сыхаара, бара ибымдыруази, Џьоук ас ишыҟоу, уи бдыруан бара, Ибҭахызма енагь сара суазыруазарц, Исбырҵарауаз гызмалрыла саргьы
ԥхьацара

Аха мап! Исҭахым! Исымам гәынхара Ба бзыҳәан, Шьамсиа. Ба бҿаԥхьа исыду Рацәоуми сара.

Ахәац агәылалоит арыц аԥхара, Аха ауац афҩы ахыҵуам.
Уи аҵкьыс хара Иуадаҩзаргьы,еиӷьуп енагь ауаҩра, Санду, иҭабуп ҳәа басҳәоит бара!


63

* * *

Иабаҟоу, сҭыԥ иабаҟоу? Исашәҳәеи абра са сзиӡеи? Еснагь абас сгәаҟларц азы акәу, Ма сшаны сзықәу адунеи.

Ишсымаз мацара агәыӷра, Ишьақәгылап ҳәа сыԥсҭазаара зны. Иҟалеит схахәы еилыӷраа, Схагәҭагьы ҟьашӡа ицәҳәны.


АШЬХА ӠЫХЬ АХЫҚӘАН АԤХЫН

Уаҩытәыҩса дыҟамызт мызк аԥхьа, Бжьык ықәыҩуамызт ашьха иуаҳартә. Иҵхәраа иааиуа аӡыхь са саԥхьа, Ԥсаатәк иаахылҩуеи аҭынчра еиларгт
умҳәар.

Уажә қалақьуп иубар, уаҳа хҳәаа амам, Аҟәа аҵкьыс ара жәлар еизеит. Иашоуп, аҩнқәа игылоу қалақь-ханым, Унеи џьушьап аҵан рдунеи.

Аха аҵан ракәым ара иубауа Ауаа: аԥсуа, аурыс, аерман...

Џьаргьы хыбрас ирымоуп аԥса дуқәа, Рыҵа ахәышҭаара ашәымкьаҭ ҟарҵан.

Ацәҳәыраҿ џьа дгьыл ҭацә убарыма Апалаткақәа, ақьалақәа рыла иҭәуп. Ахацәа, аҳәса ахәыҷқәагь рыма Ихәнеит, сышьха ауаа агәы рзаатуп.


64

Аӡыхь енагь жәпаҩык ахагылоуп Аҳауа аҵкыс уи угәы азнарҳауеит. Шампан ҩушәа итроԥуа акакаҷ хылоит, Маҷарушәа агьама цаҳә-цаҳәуеит.

Ҳа ҳахьынхо амшын ахықәан, Аҳәаанырцәаагьы ԥсшьара иаауеит. Саб еиӷьуп ҳәа енагь ашьха дықәын, Есышықәса саргьы ара сыхәнауеит.

Бзиа узбоит сышьха улеишәа цәгьазаргь, Усзычҳауам шықәсыкгьы сара. Есышықәса ҳашҭаацәоу ҳауҭазаргь, Иуеиӷьу ԥсшьарҭа ыҟамзаап џьара.


* * *

Суазыруеит, снаҳәы-ааҳәуеит сызҭалом ацәа.

Исыҵшьқьрааит ашьыршьаф, исықәыҩрит ахыза.

Аҵх узаҟароузеи ашықәс уаҩызахт,
Амра, ашырԥиаҵә шәмааиуеи шәабацеи?!
Суазыруеит, снеиҩеиуеит сааҭынчхан сызтәашам.

О, амш, узаҟароузеи уаҩызахт шықәс иашак.
Амра иухьи, уааццакыр иауазеи?
Шәарҭ аминуҭқәагь, шәтаатиуа шәызцозеи?
Уаа шәласы аминуҭқәа иҟашәҵа асааҭқәа.


65

Уаа шәласы асааҭқәа шьыбжьышьҭахь ааскьажәга...

Амала ҳаиниараз исылҭаз аҽҳәара сшатҟәаз

Сшәыҳәоит, иҟамлааит ллымҳаҿ инажәган.


БААНГЫЛШЬ, УАҴӘЫ ИБЫМБАРИ!

Ашәа ацылҳәон абалалаика:

– «Ажәҩан иалоуп ала Лаика Уара адгьыл узаҟәымҵит Аҽырбара ма уаҟәымҵит»...

«Баангылшь, уаҵәы ибымбари Снақәтәа сцаны аракьета Аиаҵәақәа ҩба мыркьаҭа Ишбызрылсхуа алымҳарыҩ!


* * *

Шаҟа исылымшаз сымҳәахра: Сахьынԥаша Ерцахә ажәҩа Быхьӡала саҿамлеит ахра, Икыдсымхит аеҵә ажәҩан. Ахьтәы ԥсыӡ бзаасцарц иԥхьаца, Схәыҵамлеит амшынгә аҵа...

Аха исҭоубоуп санбгәаԥха Исылымшара ыҟам — сымцахап!


* * *

Ахаҭа хәыҷны абжьы ӷламха, Ма ахкы анаԥсахуа инеихәламха,


66

Иҷырҷыруа ԥсеивгарак ҟамҵа, Аҟармаҵыс ашәа анаҳәоз ихааӡа, Быбжьы акәушәа сгәы иабон, баҿамха, Аурок аныбҳәоз беиҵамха...
Сабацәаз усҟан о, неиҭамҳәа?!


* * *

Саҭабымҵан, сбыҳәоит саҭабымҵан, Иҟәандаӡаз сажәақәа хабымҵан...

Ишсыхь ҳәа сыздыруам усҟан, Сгәы ԥшқахеит бансыхәаԥш бара. Аха шьҭа рҽырԥсахт аусқәа, Уаҳа саргәаҟуам ббара.
Саҭабымҵан, сбыҳәоит саҭабымҵан, Ибасҳәаз ажәакгьы хабымҵан.


* * *

Ажәҩан ахь сара сцарыма, Марс, Венера рҿы сыԥшаарыма, Иабаҟоу бхабар?
Адгьыл, адгьыл еснагь сықәуп, Аха сымацара сдәықәуп, Шьҭа исҭахын бызбар!



АШЬХАҞА

Ахаҳәырддыра, амарда иаҿала, Ашә ҟьантазқәа ирыҵашьшь аԥсҭа, Џьара ацаҟь, џьара аҩԥа ибжьала Арахә ҩеиуеит ҵҩа змам еиԥхьтта.


67

Ажәҩан акәым ирхагылоу аҳаргьеиԥш, Абӷьы еилачыра ирылԥха мра убаӡом. Раԥхьа инеиуа ахьча дхыс дыҳәҳәаргьы Ибжь ашьҭахьӡа инеиуеиҿ инаӡом.

Ан иацрыхоит аҳәыс зықәра маҷу, «Ҳаи, иуӷроузеи, уца абас уцеи!»

– Ооит, уа хьи, ԥшьшьи, ԥшьшьи, ачу, – Аԥсҭа иҭыҩуеит абыжьқәа, – рреит цеи!

Ашьха-мҩа, иабаҟоу еиԥш ҩадара, Ацә изгыҵәҟьоугь ҭрыс ихәноит иҿкын. Иашоуп, иаҵаӡам уажә уи еидара
Насгьы изҩыхәнар иамԥыԥшеи аҳаскьын.

Аха ани аӷааҵс имааӡац уажәада, Закәытә џьабааузеи ахьча инарба. Дахьӡеит иасны ишцоз аиқәара еизада Ихьышьырххоит уажә ишақәыԥҵәогь
алаба.

Рхәырџьын иаҵа, бџьарла еибыҭа, Џьоукгьы иразқәынҵа баша хьаҭрак. Иааԥса-икара аферма хьшьцәа рыдагь, Аҩада инкыдлауеит рыԥсы нашьо
ԥыҭрак.

Аџьа рбазаргьы, абар, шьҭа ашьха Ашәаԥыџьаԥ ара рыхқәа шьҭых, Ацәҳәыра иқәыԥшуеит рҽаанкыла аасхы, Азин рымамшәа аҩыхәнара хыхь.

Уа мшыбзиа ашьха! Ҳааит аамҭала, Убааԥсымхан сынтәа ҳара ҳзын. Уаҳхылаԥш, ҳуқәгәыӷ ҳануҭаа, Агыгшәыги амшцәгьеи ҳдумыркын.


68

АМЧЫМХАРА ИАНАНИА

Иӷьазӷьазуеит абахәқәа ргәышԥы ҭыга, «Агәыԥ зырчо шәарах жьыла — Ахра ахаҵа абчараҳ!» – Абас сзырҳәаргьы сагәҭасуам.

Скылԥш-кылӡырҩуа, сланырԥшыга Сыбла инадкыло сааҭгыла, Саҿоуп ахра, сҭаҟьа-ҭасуам.

Аха зынӡа џьа шәарахк Хымшуп иныҵамшәац сыбла. Санымиаӡац ас гәыԥжәара. Амла сакы, сааԥса-скара, Иҩычаз ахра наҟә хыбла Напышьашәала санаҿыс, Уаҳа наҟ џьаргьы сымцакәа Сгьежьит шәарах сымбаӡакәа. Сылаԥш нақәшәеит ус, иҭрыс, Аха азшьапык амыхәо Ахы сықәк ишааиуаз бӷабк.

Снаԥан, сшәақь сыхәда иахыхуа Сыҽнадсҵеит уаҟа ацаҟьа. Ԥшьшьала сызблак неиқәырҷаб, Ашәақь архәа снацәа наҵаскт. Сылаԥш нақәшәеит сара убасҟан, Мышә-дук, иҟьаҟьаӡа азқәа Иқарымҽо уи ишашьҭаз.

Абар, абар иахьахьӡо!.. Аха ашәақь заа ихысит.
Амшә нцәыҵаххит, аха ашьҭахь Иааҭгылт иџыџӡа имқәацо. Абӷаб аҳархьал иаахысын, Иаанҿас инаԥшыхит амшәахь, Иҭҟьеит ашәақь адырҩегь. Амшә уаҟа ишьҭҟьан икаҳаит. Омашәа иубара, ишԥамшәеи?.. Абӷаб ахысбжьы агәырҩак


69

Амкызшәа инеиҭамԥеит уаҳа, Ахы нарҳәы амшәахь иԥшуеит. Амшә шбылгьоз иҩагылан, Инырхьсаашәа лада идәықәылт. Ҵаҟа арҩаш еилашуеит.

Ицәажәахт ахра иԥымҵәоз бжьыла, Еиқәҿырҭуазшәа ҿаҩеи хықәи. Амшә иналҟьахт даҽа ҩ-хык, Нас изеиҭамҵуа уи былгьан, Абахә кнаҳа, арҩаш хықә Илхыҩрит аӡы еилашырахь...

Абӷаб ҩаскьан агәышԥы ылга, Иҟьаҟьаӡа исыҭа аган, Иаҿагылан ааигәа ахшьыра. Еихаҿаҟәа атәыҩақәа ырхәа Ԥаҭхь хазынақәак ахан.

Чуан дук азна агәықәшша хырхуеит Ари аҩыза абӷаб зшьыз.

Абар уажә са саԥхьа игылоуп Хымш аԥхӡы ззысҿашыз, Ԥсыс иахоу сшәақь аҭҟьароуп, Аха... сшәақь агәҵәы аанкыла Снадҵит ацаҟьа ҿаҟьара...
Исзымгәаӷьит сара ахысра.

– «Абӷаб рыцҳарак ианиеит...» Схы ишҭаз абас ахәыцра Сласкәантраӡа сҭыԥаҿ снеит.


* * *

Саб сахьымҵәыжәҩадоу ихараӡам. Сиабашьуам исиҭаз ҟәыншьа.

Уи игәҭакы ахьӡаха иамраӡа, Аԥсцәаҳа ижәит илаз ишьа.

Исылымшац сҭынчроуп изҽыҵызго. Ахала ак узааиуам умқәԥар.


70

Ауарбажә ԥшагаражәҵәҟьа шьыцызгоит,
Ажәҩан ишалоу избар.

Иблахкыгоуп ажәҩан хазынаха. Сгәы иауам уахь имеихар. Адгьыл сҩаҟәыҵыр сҭахын аха, Амҵәыжәҩақәа ахиаам смахәар.

Жәҩан исзаҟәымкәкәаауа сылақәа, Сгәы аҩада исыхоит хара. Тәашьас исымеи, сымгылакәа, Ажәлар сырԥазар сара.

Уи иагаӡаргьы сыԥсҭазаара, Ажәҩан ахь сҽыҳарак снаԥшыртә. Абшьҭрала исмоузаргь уи аҟазара, Амҵәыжәҩа счаԥароуп сыԥрыртә.

Сгәы шаԥ-шаԥ сыма уа сҩагахар, Сыжәлар уи саха ирызҭых, Имыцәо, мчы змоу лашарбагаха, Ирзыҳарк искып уаҟа ишьҭых.


АМРЕИ КРЕМЛЬТӘИ АИАҴӘЕИ

Ааԥынра иҟанаҵоит Аԥсабара еинҭәыла. Са игәасҭоит есышьажь Абри ҳамра ангыло.

Кремльтәи аеҵәоуп Раԥхьа уи зынҷҷало, Нас адәы инықәыԥсоит Ршәахәақәа неилала.


71

Аха уи акәым, игәашәҭи, Нахьхьи амра ахьавоу, Лассаамҭа ишзавымҵуа, Ушазыԥшу угәы еибафап.

Усҟан гәыӷрак ума Адә улаԥш нахыга,

Уназыԥшы уи Кремльтәи Аеҵәа блахкыга.

Уи аеҵәа ашәахәа Ухы шьшьуа инухысны, Адунеи аҽахьнагӡоит Ибырфын рахәыцны.

Абар уажәгьы ишубоз Ахә ду инахысит.

Амра, ахәы изавымҵуаз, Ашәахәа инахьысит.

Хьтәы цҳаха ииашаӡа Ашәахәа хьҩажь нырбжьала, Ахи агәи реиԥш урҭ Рҽааимырдеит ԥшьшьала.

Амра ашәахәа ахьанҷҷо Аеҵәа хьӡыркыра, Миллионбла гәыразха Иԥхоит цәымзаркыран.

Амрагьы, ахәы ишзавҵымҵуаз, Иаразнак амч иацла, Аеҵәа ашәахәа анахьыс Аҿыҩанахт жәҩан иацлаб.


72

АҬАҲМАДА ГЫД ИАБЖЬАГАЖӘА

Аԥсҭазаара аанҿасрада, Ахатәымҩа иқәышьшь инеиуеит. Уанзахьымӡа, аҽынадиеиԥш Ашьҭахьҟа џьа угандалеиуеит. Усҟан заԥхьа адунеи уқәлаз, Аԥсҭазаара иахьӡа идәықәлаз, Уара рымҩа уаԥырахоит, Уара иувымсыкәа изцашам.

Иауам урҭ ҽыҳәҵәыла иумысыр, Уаргьы укамҳартә узыӷәӷәахашам...

Аԥсҭазаара — мшын дуӡӡоуп, Ацәқәырԥ еилагьежьуа ихалоит. Аԥсабара ус иаԥҟароуп, Ацәқәырԥ ашхәа хәарҽ иахалоит...

Иалшом уамкәаҳар аҽышьхәа, Уаҟа уаҵаҳар ухала.

Укаҳар ҳәа ушәо уцәышхо, Укәадыр ахаҩруа уҟамларцаз, Урыцны иреиӷьу ууа-уқәла, Аԥсҭазаара уахьӡа, удәықәла.


АМҨА СЫҬ

«Ҳпартиа зегьы, ҳажәлар зегьы еицҿакны ирҿадырхьит урҭ зҽаҳҟәызҟьақәаз, аҿыц цәырҵрақәа зегь ирҿагыла, ахаҭаратә культ аантәи аметод хәымгақәа реиҭашьақәыргылар зҽа-зызкыз» Н. Хрушьчов (XXII — аизара ду,27 оқтиабр 1961)

Амхы шаҟа имӷьацахра Ианаҵала ацәхәда, амиа...

Амҩа сыҭ, амҩа, амҩа, Наҟ иоужь уахьнымҳалан сҽаӷәра.
Сара абнахьхьи сыхәнароуп, Сырҿысроуп абахә, ахра.


73

Сшьацәхнымслароуп, сымблаҟьароуп Уԥши, шаҟа иҳараку.

Ерцахә ду уи аасҭа илаҟәуп. Ерцахәмоу, игәаҭ Гималаи, Уԥшы, уԥшы ара уааи. Уаҩытәҩса адунеи, Уанӡа макьана дымнеиц.

Сара соуп уахь раԥхьа идәықәла. Иҟоуп сҭынха, суа, сықәла.
Саб ихы уа ахәнара иахҭниҵеит.. Ауаҩытәҩса уахьаз дҭыҵит. Знык уҩыхәнар уа игәзырҳагоуп. Енагь иԥхо ааԥын мрахәагоуп. Ҭагалан еиԥш аԥсабара, Ӡынгьы ԥхынгьы ибрақьаҭуп.

Уа аԥсҭазаара зынӡа икьаҭом. Са саргәаҟәеит уаҟа анхара. Амҩа сыҭ, амҩа, амҩа, Урҩызамхан ацәхәда, амиа. Зегь акоуп са сузынкылом,

Иоужь наҟ, уахьнымҳалан сҽаӷәра О, исҭоубоуп сшуӷрагыло, Шаҟантә иануҵахьеи сгәахәра. Уара зхатә хәыцра змаӡам, Уара ашьыцрада ак злаӡам...

Абахә ахәнара уара иулам, Ихәно думкын уиҿагыла. «Саргьы уахь сыхәноит», –

уҳәахуеит. Нас уԥшыхыр шьҭахь уҳахоит. Уара уакәымзар уажәшьҭа, Сҩеихьазаарын иҵегь даара. Сылсит абна, сҭыст аԥсҭа, Кыр сырҿысит кыӡӷра, наара...

Амҩа сыҭ, амҩа, амҩа. Икылпыпӡа уаҟа уӡамҩа,


74

Шаҟантә иануҵахьеи сгәахәра, Наҟ иоужь, уахьнымҳалан сҽаӷәра. Зегь акоуп са сузынкылом, Мчыҟам ззыҳәа са саангыло. Сара ахы сагаӡом, Исылалом аҳәа, аҟама.

Са сзын ашҳам уԥсаҟьама, Сара убригьы сацәшәаӡом. Шьҭахьҟа аказы сгьежьӡом.
Сара абнахьхьи сыхәнароуп. Иҭакнаҳауп, абахә наароуп, Аха амҩа, амҩа збоит, Ленин илихт агәра згоит.


КОНГО АПАТРИОТ ИБЖЬЫ

Избан Белгиа жәлар зегь сцәымӷуп зугәахәуа?

Урҭ рахьтә аҩызцәагьы сымоуп сара. Ианҳажәла зны ацәқәырԥа амшын аҵахь
иҳахо, Жәҩахыркны иҳацқәԥон аӷбаҿы дара.

Рыламыс сгәы иҭҵәома Белгиа анхаҩыжәлар.
Зныкымкәа рқыҭақәарҿ снеихьеит сасра. Деиқәаҵәоуп ҳәа, шьоук реиԥш,

схәымгашьа иаусыжәла, Рчеиџьыка сымҵаҵа исыдтәалон дара.

Нас ажәлақәа еилысхуеит зугәахәуеи аҩыза?
Иаахжәашәа сцәажәозар уи са сҟазшьоуп.
Агәы цқьа иманы ихаҭа дуаҩызар, Милаҭс дзеиуазаалак дҩызоуп,
дсашьоуп.


75

Исфом са сҿаҵа мша иара амла дакуазар,

Арыцҳараҿ дҿыхтәызар сеигӡом сыԥсы. Аха дыҟоуп даҽаӡәы...

О, исоумҳәан. Дсымбозар Даҽа саҟра сыцлон,
Гәызҳаран са сзы.

Уи иҩызцәа с-Конго адгьыл ачашәра иахапапа,
Ирхәаҽӡарц иаҿыми имаӡоума уи. Ҳбызшәаҵәҟьагьы ҳҿыхны иахами ирапо, Ҳмилаҭ арӡра иашьҭоуп, уаҳа закәи. Стәыла зегь неидкыла аҳра-тәра иҭами, Анбанк аҩышьа аӡәы иҵар ҳәа имшәои. Зҿы ааихызхуа аӡә сыжәлар дрызгылар
руама,

Акартоӷа даҭа цәгьала дҭадмырхои. Арҳәцәа роуми с-Конго аԥшәмара
згаӡазгьы. «Аҽыԥхҭи аҽыԥхҭи еибабӷуеит» рҳәоит. Арҳәҩы дыԥхеиҵоит аиаша мҩаԥазго, Нас иҭыԥаҿ уа иҩыза аӷьыч днаиртәоит. Еиԥхаҟәҟәа имаауеи ачамадан ҭацәқәа

рыма, Урҭ стәылаҿ ахныҟәгара мариоуп ҳәа
еиҳа.

Урҭ стәыла шдырҳәуа ишшьалырцәцәо рызӡарыма,

Адунеи зегьы ҳа ҳгәаҟра иахьа ианаҳа. Избан, Белгиа жәлар зегь сцәымӷуп

зугәахәуа, Урҭ зегьы ирхареи сҟәаҟәа иқәтәазар

џьоукы? Дыҟоуп ҳажәлантәгьы аџьырмыкьахь
иҳахо,


76

Уажәыгьы аҟәрышьаз ҳазҭиуа ҳнеизакы.

Ҳаиҭиуеит иаҳхапапаз бзиа данумба, Ҭыԥказы дуӷрагыла дтәоит ҽырԥхара. Дабаҟоу ҳхақәиҭра афырхаҵа ҳ-Лумумба, Дхәыҵагәа, иааисуа, изхарада ишьра?

Изцрам зыԥсадгьыл абзиабара амца, Хаҳәхьанҭоуп иҭажьу уи игәаҿы. Хыԥхьакра ҭыԥказ даҩызоуп

аламҵажә, Аҳаиуан ҵыхәа иаҵатәа ахныҟәгара иаҿу.


Дсыжәлантәуп ҳәа уи са сидгылоит угәамхәын.

Амца икы дбылуазаргь сҩахом снапы. Уи ахәаԥса диҩызоуп с-Конго азын

ишҳамха, Аԥацәа инрыгәҭасуа иҳалоу аҿкы. Сара ажәлақәа еилысхуам, иудыруаз
аҩыза.

Иаахжәашәа сцәажәозар, уи са сҟазшьоуп.

Агәы цқьа иманы, ихаҭа дуаҩызар, Милаҭс дзеиуазаалак дҩызоуп, дсашьоуп.

Мамзар усықәтәозар, иахьа убӷа ухы иархәо,

О, исзычҳауам, иалсыршом ус уцаӡарц. Са исычҳаргьы, аиаша уа уҿаԥхьа

иаухырхәо. Иуабжьызгоит заанаҵ ушеибгоу ухы
угарц.


77

ЛӠААТӘИ АԤСА

Ахьча ибжьы рҿыҩуан, Бзыԥ ахҭа ашьхақәа. Алуқәа ираҟран Еилеиҵоз ашәхақәа.

Бзыԥ аԥшаҳәа ықәырҭәаа, Игылан ашьхымӡақәа. Ихыжжуан ацҳа уа Аԥшыха ауаа ахьымӡакәа.

Абазгаа – аԥсуаа Нхон ара иқәырҭәаа. Аха иааргон аӷбақәа, Ақәылацәа рықәыртәа.

Алҩеиқәа, амцаԥшь Ҩагылон еилаҵәиуа. Ауаҩ игәы аҟамеи Аԥсеи ирхаҵәиуан.

Ашьа икаҭәоз акуамызт Бзыԥҵәҟьа аӡышьҭрагьы. Иаӷахон есааира Ҳабдуцәа рышьҭрагьы.

Иргон ақәылацәа, Ирҩыҵрак ашәхақәа. Ацха рзынхомызт Ашьхымӡаҿы ашьхақәа.

Ихыршьаауан ашыцра, Инырхуан аԥсаҵлара. Шаҭара ҟарҵомызт Рҿаҵа иахьацлара.


78

Уара ухаҭагьы иубон Ари адгьыл иаақәлахьаз. Угылоуп иахьагьы Адунеи уақәлаха.

Угылоуп, аха уҟаӡам Зынӡа угәы акалашәа. Са сцәа аасхыӡыӡааит Уҭаарых ансгәалашәа.

Шаҟантә уеилыршьаахьаз, Шаҟантә угәарҭахьаз, Шаҟантә ҳабдуцәа Ашьа узкарҭәахьаз...

Ашьа газго иуҵалоз Умахәқәа иҩрықәыжжуан. Нас анышә иналала Ушьаҭаҿ иҵыжжуан.

Аха угылоуп гәаҟрак Уазмырхәа ухымжәаӡо. Угылоуп фырҭынк, Аарҩарак уацәымшәаӡо.

Угылоуп, иац уины Иахьакәушәа уқәыԥшӡара. Угылоуп угә аздуха Иҿыцхаз уԥшӡара.

Угылоуп, ишыҟамгьы Гәаҟра-цәгьас илоумбац...

Избанзар ҳабдуцәа ршьа Ушьаҭаҿ иламбац.


79

Д. ГӘЛИА ИГӘАЛАШӘАРА ИАЗКНЫ


Ҷанбак дыҟан Ҟәшәан ҳәа, Ҭаҳмадак, ҳгәылара, Иҩны дҭынчӡа днатәо Иалшомызт инкылара. Бнаран амӷ еилаԥа Рааҩсан агәаҩара.
Уа снеилон сшәақь сыма Абгақәа рхаҩара. Избон уа аҳаҷҷақәа, Аҵәассақәа еихаҳаны. Џьарах абна ылырхаа Аихаҳа еиҭаҳаны...
Дҵәылызхуаз маҷмызт Усҟан аргамагьы.
Аха Ҟәшәан даҟәымҵит. Абнара иамакы, Амӷрақәа еилырхаауа Абнара рыцқьаны, Дмыцәа-дымтәа даҿӡан Ааӡара, ахьчара.

Иара дыԥсхьеит, аха Иахьа уа абаҳчара Шәырла ибеиаӡоуп. Ирҭаауеит, иҿалахуеит. Ашәыр рыфҩыхаа Харантә иуҿалаҳауеит. Уаанӡа Ҟәшәан ихыччоз Уажә уа иҭоу мачхума. Абаҳҷа узыҟаҵар Ашәыр зфо мачхәума. Ибӷаԥҵәагоуп даныҟам Аидараҿы иуцхраара.
Узҵоу зыхәогьы дыҟамзар Уи акәӡоуп арыцҳара.


80

Уџьа ишалҵуа анудыруа Алҵшәа, лашарақәа, Иззыҟоуҵо даныҟоу, Рызҳауеит улшарақәа. Аха ҳ-Дырмит уара Абнара тоураҿы, Абаҳчагьы уааӡар акәын Умыӷра анхьоурҽы, Иааӡатәын уи ашәыр Иҿало зфашагьы. Нарҭаа фырхацәа ран Саҭанеи-Гәашьагьы, Сасрыҟәа диаанӡа Уи дзаҟарахашази, Илшози гәаҭаны Насгьы дзакәхашази,
Игарагьы лырхиахьан, – Иҽы дызқәтәашагьы. Аха уи легьендоуп Уара аргама иаԥхьаша
Дмиӡацкуа, ашәҟәы аԥҵо, Идурҵон аԥхьашьа. Ужәлар ируҭон Уара акрудыруазар. Алым еиԥш угылан Ҳаԥсуа культуразы.
Аха мап! Алым? Алым усзадкылом. Алым имшәа-имырҳа

Гыгшәыгкгьы задгылом. Уара ажәҵыс уаҩызан: Мазеи ахьыҟаӡам, Аҭәыцқәа еидыҟәшәало, Аҭра еиларҭәа иныҟаҵа, Аԥацәа ирхатәа ирԥхо, Иҟәбыҟәшәо, ирхаԥыруа,


81

Рқьышә хәыҷқәа анааихырхлак. Фатәык нҭаркәыруа, Нас даргьы ҳаԥхьаҟа Рԥацәагьы хырхратәы, Иааӡоит, даргьы

Рымҵәыжәҩақәа еиҵырхратәы, Ажәҵ уԥашәыл гәыраз...
Аха уигьы усзадкылом. Иаахьҭахар ԥхарак ахь Идәықәлоит, уи сзадгылом. Уара абарҭ игылоу Ҳашьхақәа еиҭаҵраҳа, Иҟоуҵомызт ӡнызаргьы Ԥхнызаргьы хьаҵраҳәа. Ломоносов ду иеиԥш Унап зегьы ирыдкылан. Зегь уара уҽырхьугӡон, Зегь уара урыдгылан. Ҳаԥсуа культура зегь Умахәҿа азеилыхын, Уи еиҵазҟьо рзы

Угәыжәла — цәгьа гәеилаххын. Аӷбеиԥш уаҵала, Ацәқәырԥ урхууааӡа, Амшын ду ахь икылга Аԥсҟы дуркит иуааӡаз...

Прометеи имца шьҭан Жәлар ркультуразы. Уаргьы у-Абрыскьылын Ҳаԥсуа культуразы.


АПОЕТИ АПРОЗАИКИ

И. Папасқьыр ихьӡынҩылоуп

Акалам ркуп, аха рҩыџьагьы Еиԥшым рҟазшьагьы рҩышьагьы.


82

Апрозаик џьа дымццакӡакәаны, Еиԥкаауа днеиуеит икәакәаны. Апоет ицәаҩахуп аласра — Харантә дазкылԥшуеит дахьналасра. Архантәи ахра даҿаԥалоит, Ашьхантәи амшын дҭаԥалоит, Аҵаа ахашәызаргьы ихьшәашәаӡа, Иршуеит иҭабома уҳәо башаӡа. Абахәқәа цәылаԥсӡа иҟазар, Аԥсы рхалоит уирахьҟа дныҟәозар. Аҟәараш иқәихуеит ашәаӡа. Иааигәаԥхаз илымшо акыҟаӡам: Ашәҭқәа дырхашәаҳәо игәыдкыла, Ажәҩан ахь дхалоит минуҭк ала. Апоет ицәаҩоуп аласра, Илшоит хадак азы аналасра.
Апрозаик зынӡа дымццакӡакәаны Еиԥкаауа дцароуп икәакәаны. Зегь ртәы иҳәароуп акакала. Хаҳәызар ибла инамҵакуа, Иахьаҟәшәаз шыҟоугьы цқьа

игәамҭакәа, Абахә дызхалом днаҿаԥала. Амшынгьы иршуам дынҭаԥала. Ма иҭаирбом игәацарала.

Аха иус кьасам, еицаҟьаӡам. Ачҳара имоуп уи здаҟаӡам. Итар илшоит кәапеи мацарала.

Игәы адԥҵәала аказы дыхьшәашәашам, Ашәҭқәа ааидкыла дырхашәаҳәом, Ахышәҭ-црақәа неихыршәшәа

ишьҭамҵакәа, Абӷьыцқәа нарҳәы-аарҳәы игәамҭакәа, Фҩыс иамоугь цқьа агәра хамҵакәа, Аӡӷабцәа ирызнеигом аҳамҭақәа. Апрозаик, абас дымццакуазароуп,


83

Ишыҟаҵәҟьоу зегь нҭкаа иҳәозароуп. Апоет ицәаҩахуп аласра, Илшоит хадак азы аналасра.
Аха ажьа иахьӡоит иагьаԥанагоит, Ауардын цозаргьы ԥшьшьалашәа, Даԥысуа џьушьап доуҳалашәа Ҳагәлымҵәах ҳара ҳ-Иуанагьы. Дҭынчуп дшеиҭаҵуа узгәаҭаӡом, Дҭынчуп иԥсҭазаара узгәаҭаӡом, Дҟәиҭӡа дыҟоуп дузгәаҭаӡом...

Иҟәиҭӡа игылоуп абарҭ ҳашьхақәа, Аха адунеи аԥшӡара амаӡа Да иргазшәа рыԥшӡара ҳәаамаӡам.
Иҟәиҭӡа игылоуп, аха ҳашьхақәа Ирыцрыҵуеит амшын ду ахь инеилаша Кәыдри, нас Бзыԥи реиԥш еилашуа, Дҟәиҭӡа дыҟоуп дузгәаҭаӡом, Дҭынчуп, дшеиҭаҵуа узгәаҭаӡом, Волгагьы шеиҭаҵуа узгәаҭаӡом, Аха аӷбақәа хаӡсылоит.
Иааӡаз аԥсыӡқәа аԥаҩ иаадсылоит. Волгагьы шеиҭаҵуа узгәаҭаӡом, Аха афымца ду алнаршоит — Урыстәыла азбжак арлашоит.

Ҳагәлымҵәах, уара аԥсуа ҳ-Шолохов Ароман ҿыцқәа аԥҵо: ушеилахоу, Уԥсҭазаара шәышықәса иноугаша, Ҭәызааит уи аурысқәа р-Волгашәа.


АПОЕТ ИАЖӘА

Диҩызаха аибашьҩы Ирашь аӷәра даахо, Даацәырҟьеит Аԥснашҭа Леонти Лабахәуа.


84

Иаҿаддуан ацԥыхьқәа, Иаҳәа франгь цырцыруа. Иҭнахуан амзаҿа, Аҳауаҿы иҵырҵыруа.

Иарӷьарахь ианиҟьо Деиҩисон агьангьаш. Иармарахь ианиҟьо Деихисон ахәымга.

Згәы цқьамыз уа дӡыӡауан, Иҿаԥхьа дышьҭалон, Аҳаскьын даҵаиауан, Адацқәа дырбжьалон.

Дидыскылт аибашьҩы, Аха имаҷцәоуп. Лабахәуа Икалам-ҵыр амч алша Аибашьҩы дабахәо.

Амшын — цәқәырԥа даҩызан Жәаҩа бал ианхало. Иҵоушәа адау имца, Деилашуан ихала.

Деилашуан, деибафон Игәы еицҳауан аҟҿыҳәа. Амца ицран, дымцабзын, Аргама иҳәон игәҭыха.

Дхаҵаназ, диашаназ, Ахәымга уи дшьыцга, Дцәыҵатәа еидиргәагәлон, Дишьырцаз, аҽыҵга.

Адгьыл иҵәах иамоу Амаден — ашьанҵа


85

Амцоуп изыртсо, Иарӡыҭуеит амца.

Амцаҿы ирҭәаноуп Амаден шџырхо. Амцаҿы иӡрыжәым Ажәагьы хьырвырхоит.

Амцаҿы иӡрыжәу Еиларҭәоу ажәа, Ахаҭа шаԥшаԥуеит Бзанҵык имхьшәашәо.

Ажьырҵа амца ыцәаргь Аҳәа франгь цагәра ақәым. Гәыла иршны ирҭәазар Ажәагьы ԥсрақәым.

Иажәа арҭәон иџырха Леонти игәамца. Ицәаҳәақәа нагылон Абаагәара иаҭӡамцха.

Абаагәара зқьыбжьыла Абзарбзан-мца ахылҵуеит, Аӷа ибла ашьа хшәылоит, Иахьибо аԥхӡы илҵуеит.

Абаагәара дадскылт, Аха имаҷцәоуп. Лабахәуа Икалам-ҵыр иаҿыҵҵыз Абаагәара абахәо.

Абаагәара... иҟалоит Улаха ашә лҿужәаргь.


86

Иҟалоит ахәшә лаҵажь Зынӡа иԥужәаргь.

Апоет иажәарҭәа Ҟамала иузеиҩсом.
Баагәарашәа ахәшә наҵажь Ирбга илкажь узаҩсуам.

Апоет ицәаҳәа Бахәаԥшьуп иахьгылоу. Ирифма бзарбзануп. Абзарбзан ахы узҭагылом

Ауаҩытәҩса игәеисра, Иԥсҭазаара наӡаӡам. Леонти Лабахәуа Дцеит убрыгь имаӡа.

Иашьҭахь ала агьангьаш Иҟьеит аҟама хьшәашәа. Аха амра изкыдх еиҳа Изырцәом, инхеит иажәа.


АУАҨЫ ДЫԤСИТ АХА...

Агәарԥ иашәуп ашәеиқәаҵәа, Агәарԥ иазкуам аҵәуацәа, Иқьызқьызуеит иашәақәлацәа, Иқьызқьызуеит уа иуацәа, Рылахь еиқәуп агәылацәа, Ргәыла дахьышьҭоу дгылаӡом. Анышә аӡа днагәылаҵа, Еимпуеит уаҳа дырԥылаӡом. Ааира иаҿуп аҵәуацәа, Идыр, иқәла уҳәа иуацәа.


87

Иажәыз аҵасқәа рҽырхызгаӡаз, Аԥсҭазаара еилкка зҽахьызыгӡаз, Еиқәышьшьы аԥсы инихагыланы, Ргәы далырхуеит рҽынкыланы. Урҭ ҟаауам, рыбжьы ҭыргаӡом, Иаушьҭуп, рнапгьы ак адырҟаҵом. Аха ргәалаӷырӡ рҿыкьасоит. Шьоукых уамашәа рҽыҟарҵоит. Ирцәаҩоуп цәала аҵәуара, Ауаа иахьырбозы агәблара. Игәашәҭи агәарԥ ианааҭало. Иҟоума аԥсы дыргәалашәо,

Рыбжьы еиқәдыршәоит «камандала», Иҽырбоит шьоукы акалашәа, Ргәы иамҳәо рхы иадырҟаҵоит.

Рыҽшьуа ргәы адыжә нкыддыргоит, Абгыӡ еиԥш рыбжьы ҭыргаӡоит, Рыӡӷы ԥыржәоит, рхы кыдырҟьоит, Шәыԥшишь зымҩак шәнагыланы, Дзырххо зықәшәеи ақәашьдақәа, Лнапқәа лымҭо иаанкыланы Иаарго дшыҟоу цқьа игәашәҭақәа. Дыҳәҳәоит, арахь лгәы ҵәуаӡом,

Лылаӷырӡи лгәы алаӷырӡи еицылаӡом. Дызбо рзоуми зегь зыҟалҵо.

Лгәы былуеит рҳәарцоуп, «лхы зиқәылҵо».

Лхы анылҟьарц дазыҭрысын Агәашә агәашь, аха давыргеит. Аҩны ашәваз дазыҭрысын, Ирулакгьы уигь давыргеит.

Ланхәа дышлеисуаз иааимырхызшәа; Лылахь цәыжәжәа ашьалкьасоит. Лҭаца лнапхыц даахырхызшәа Лыӡӷы цәыжәжәа ашьалкьасоит. Илархалхи, ишԥалыргәаҟ...


88

Лыҽрымжәа аҽшьра лҭахыҵәҟьазар, Аԥсы дахькҿоу дышԥанарго, Лгәы ԥжәаны дыԥсыҵәҟьаӡар?.. Ҳаи, уажә уи лнапқәа лыҭазар, Ишәымбози аҽшьраҵәҟьа
лгәиҭазар...
Иԥсы анҭаз ихәҭаны иныҟәлымгаз, Хҩашьак азҭо ак неидгәалахарц, Лылаӷырӡ иацӡамкәа лгәалаӷырӡ Дҟашамашахт ишлықәнамгоз...

Исымҳәази. Абан. Зыбжьы иаҵханы Алымҳа-ду аҟара ихазгалоз Лоуми, шәыԥшишь, аҟәыд иаҵҳәаны Аҳаԥыҳәа уажә ача «ҭазгало».
Ауаа иахьырбозы аҽкыдҟьара, Ауаа иахьырбозы аҵәуара, Ауаа иахьырбозы аҽыԥҟара. Ауаа иахьырбозы агәыблара...

Еицәоу убом џьа гәымхара. Адунеи еснагь дшазнымхара, Зхы еибгоу иззымдыруа дыҟаӡам. Адунеи иацәымӷу зыҟеиҵои? Ауаҩы дыԥсит уи рыцҳароуп, Аха иаанхазгьы рҽыршьроума? Рнапхыц, рыӡӷы изадырцҳари, Рыӡӷы ҭызжәаша рҿыршьроума?

Аԥсабара илнаҭт аҭыԥҳа аԥшӡара, Лнапы уи ԥылжәжәарц дҩахароуп. Угәы жәпамзар умхьаԥшӡароуп, Убла иахьабаҵәҟьогьы гәнаҳароуп. Абӷажә нақәтәоит ишәытаха.

Ауаҩ абзамыҟәра шԥаихо. Лхы-лҿы ныҟалт иԥштәыдаха, Ишәҳәеи, аԥс уи абаихәо?.. Драҳаҭӡа ауаҩы дызнымхарац Акәушәа иҟоуп ҽа гәымхарак:


89

Иԥсыз анышә днагәылаҵа, Иқәҵит ауацәа агәылацәа.
Аҳаблаа ргәала еиқәтәагәышьахьеит. Аҭаацәа зықәшәаз ианышәахьеит. Агәқәа рҭыԥ ахь еиҭагьежьит.

Аха аԥсҭазаара аӡә дабашьит. Аԥсыжраҿ дыҟамызт, дақәымшәазт, Аҳаблаа рҭынчхара далаҟааит. Мызк зҽымшь изчҳаз лакәымшәа, Иахьа уи аҽшьра далагеит. Аҭаацәа ргәыԥжәара еиҭалырҿыцт.
Аҳаблаагьы ргәы лхьалыршьшьыхт...

Дықәу адунеи изҭахымхара Иҟамзар абри агәымхара?
Аҳ дыԥсыр зҿы ацәа ахызымхыз, Абгыӡ аҟара зҿы еихызымхыз, Уажәшьҭан дыркуаназ чычахәыс, Рыҽдырҵәуан аҳ ишиҭахыз.

Уи аамҭа цеит, уи анкьакәын. Уи аԥсҭазаара иажьымдырын.
Иахьа ирԥхашьагаха ишалкьыкьу Агәнымҩ иоуп иззымдырыз.


* * *

(М. Лермонтов иҿырԥшшәа)

Бымҵәуан сыԥшӡа-хәыҷ, бымҵәуан, Баасзыӡҩр, даԥсам уи былаӷырӡ. Ицәа-ижьы еилашуаназ дыбԥылон, Дгәыбзыӷын аамҭа былеигарц. Бзанҵы бимԥсахрашәа дқәуан

каамеҭӡа. Быгәбзыӷра ахә ишәарц акы дамеигӡа, Аҳамҭақәа биҭон бгәы дҭалахырц.
Аха уи гәҿыӷьшақә дыбԥылон.


90

Бымҵәуан сыԥшӡа-хәыҷ, бымҵәуан — Ахә изшьом икабҭәо алаӷырӡ.


* * *

Сыблақәа лӡара-па ишԥадхала? Ихәыҭ-хәыҭуа, изакәи сгәы исанаҳәо?.. Оҳ, шьыри, лқьышә сыҽнадкыла, Иҟанда дсыгәӡыр исанахо.


* * *

Бааи ара ашьшьыҳәа бсыватәа, Быблақәа цқьа сынҭарԥшы, Изӡеит ҳәа акы исымаҭәам, Сцәанырра цоит ихыжжы.

Бкәеитметуа ахара бгылара, Бсабиим шьҭа иазырха! Бымбои анаҟа ҳгәылара, Дышилаҵәо арԥыск аҭыԥҳа.

Бхы надҵеи ара сгәы акьакьара, Сгәеисра иаҳәо бмаҳари.
О, сыбмыргәаҟын уи аҟара, Саргьы нас сзакәхо бымбари.

Сызқәшәалак ас расҳәо џьыбшьома, Исылшом ауп уаҳа, сымцашт. Сыхьшәашәаӡа сбывслар сџьыбшьома, Усҟан снеилаццышә сбылӡашт.

Бцәанырра гәыбзыӷӡа исыкәаршәа, Бнапы ҟәымшәышәқәа сыкәарша.


91

Сгәыдкыл, о сгәыдкыл сырӷәӷәа, Еиласахааит ҳагәқәа.


* * *

О, сбыҳәоит сабмырган аҽԥныҳәа, Ажәа гәынҷыхьла сгәы быҵамслан. Мамзаргьы бгәы нырха са сзыҳәа, Сбымбазшәа бхы нарҳәы бсывымслан.

Ианбыкәыз ҳаицәтәымуа ҳанықәыз? Имҩаԥаҳгон амшқәа игәырӷьахәыз. Лахьеиқәрак блакыҵаҿ, ианбыкәыз Усҟан ма машәырны ианцәырбгахьаз?

Ибҵәуеит уажә быӡӷабра бгәы иалоуп. Быҽԥныҳәа ҭахак ааснаҭаӡом.

Аха мшәан ибцәымӷымыз аԥшралоуп, Ишаҳкәаҳауаз ашьац итатаӡаз.

Адунеигьы аҽыԥсахрақәа ирҭамлои, Ибзиоуп, нас, иҳабжьыст ацгәеиқәаҵәа, Аҽеиҟәнашеит ҳаԥсҭазаара амҩа, Аха, избан ҳзеицәгәыршри аиқәлацәа?

Ҭынч бнатәа бхала базхәыци, Иахьанӡагьы сшызаҵәу бхарала. Иансаамҭаз сынасыԥ сымхәыцит, Сыбла хҩан бара бгәы аԥхарала.

Сыԥсҭазаара ашықәсқәа иреиӷьӡаз, Бара боуп, ибысҭеит гәыкала.

Аха сара сҵәуам исаҩхуаз, Сарԥхоит иахьсымоу игәыдкыла.


92

* * *

Ԥхыӡҵас иниас ишԥаца Сыҷкәынра, аабыкьа зыкәа сҭаз. Ашықәсқәа сызхысхьоу сраԥца Сажәрахь сыргоит исыгәҭас.

Сыҷкәынра гәамца-цәанырра Дегьызмаха ирысҭон сымхәыц. Сгәы-сыԥсы зысҭаша бдырра, Усҟан аамҭала саҟәыҵт.

Уажә ибҳәоит сцәанырра бшабылуа, Ишазнарҳауа уи бгәыбылра...

Сыҷкәынра гәамца аншаԥшаԥуаз, Еҳ, бсықәшәар иауазишь бара.


* * *

Аӡӷабцәа арахь иԥшуан, сханагалт, Иахьак аԥенџьыр аҿы садгылоуп. Зны саадҵын, аха сеиҭанагылт, Уаҳа сус напы нысзадкылом. Абри сгәы мыжда анбеиқәтәара? Исцәымӷуп саамҭа ацашьақәа. Иалиаан са сыҭӡамц аиҟәԥара,

Сԥенџьыр аҿы иқәгылоуп ҵәашьапык. Уи сыҵлоуп ихьазырԥшуа аӡӷабцәа, Сара сгәы сажьоит са сзакәушәа...
Аха иҩар, инҭаҳап сгәы аҵӷа ԥҵәа...

Улахьынҵа еснагь аҿара ақәушәа Уџарџарла сыҵла, уџарџарла, Издыруада иухҟьаны аӡә дсызгәарлар.


93

* * *

Ӡыхьушәа икәеикәеиуа, Иаҿаччоз аҟәара, Гәышԥахьы иахьҩеиуа Ҳаннеилак ҳара, Дҩышьҭысхуан, ԥшьшьаала, Илыкәырша снапқәа.

Нас дынхыриаала, Дысгәыдкыла уа, Длагаҩаго аӷӷараҿ Аӡсара лсырҵон.

Иҟәымшәышәӡа лцәа-лжьы, Саԥшәмоушәа искын. Еилыԥхаауа ицәҩажьын, Мрашәахәала ишәын, Иахьсыдыз лцәаԥхара Сгәы ҟанаҵон. Мхалдызушәа дсыхон, Исызлыдхуамызт снапқәа. Фымцоушәа ичыхә-чыхәуа, Ак рҭалон сдақәа.
Сгәы еисуан иццакны. Даасгәыдсырӷәӷәалар уаҟа, Исҭахыз шаҟа.
Аха ажәак мҳәакәа Дгәаар ҳәа сшәаны, Сҽысҟажон ичҳа.

Зны-зынла ианылҿаҵәоз Амшын аӡ-ҵаа, Са слымкыр дабацоз,

Дысцәнымхо зынӡа. Лыҽсыкәырша дсылаԥс, Сыхәда даахаԥон. Гәырӷьаран сызгәылаз Усҟан са сԥыруан.


94

Аха иахьа иабаҟоу? Уи аамҭа цеит.
Дыӡсауеит дымшәаӡакәа, Ибзианы илҵеит. Амшын ду дхысуеит Дааԥсауам џьара. Акалмаҳ даҩызоуп Далҵәраауа лара. Ԥыхьеиԥш шьҭа уаҳа, Сыхәда даахаԥом. Дыхьҩажь ҟәырҷалахха Снапаҿы дызбом. Даҩызаха ажәҵыс Амҵәыжәҩа зауз, Дцеит сгәы амца ажәҵа Имырцәа ишакыз.


* * *

Бзиа избоит уаха санышьҭалаша, Амшын сҽынҭшь саалар. Уахынла ианеиӷьу уанҭалаша, Иҟам аамҭак ҳәа ҟаларц.

Ашьхаӡы быбыцк аазҭамгыло Еиԥшха икәеикәеиуеит зынӡа. Уан уанхәҷыз илырҟәандалоз, Аӡы акәшәоуп ишҭоу иԥхаӡа.

Ухаара лнап уа иухьысуашәа, Уцәа-ужьы ианыруеит иара. Аӡын иукәыршоу хызоушәа, Уналҵ иуҭаххом ацара.

Сара уи уахагьы сҭалахит, Сышӡыфо сныруа аҟара ҵхьеит.


95

Аха сызҭымҵуа салахит, Аҟәарашҟа снеира цәгьахеит.

Ассир, ассирҵәҟьа шԥасыхьи, Сҽеилыхӡан сҭаларц сгәы шԥасыхеи...

Сызнеиуам иахьышьҭоу сымаҭәа. Сҭыҵшан, уа иааиз сырбоит.

Ан мыжда дгылом дахьынатәаз. Рыԥҳагьы лҽеилых дҽырбоит. Уи сара сгәы зызку лакәушәа, Ихыҭ-хыҭуеит арахь даанагарц.

Аҭыҵра сҭахымкәа слакҩакуашәа Аҟәарашҟа снаскьахуеит сылбарц. Сцәажәахуеит сшыҟақәоу
ԥхамшьаӡо...
Дгылоуп ла лцәа-лжьы еилԥхаауа. Ус лан лҳәатәы аахамҵаӡо Абар сара сахь дахьаауа...

Ақалақь лампақәа ахьҭалашо, Ихәмаруеит аӡы кәалкәаџьо. Еиларҽҽо ахьӡы-цқьа ҳалоушәа, Ацԥхь ааҳҿаҭәоит еилаџьџьо.

Дҭалеит, нас лабгьы, уа изымчҳакәа, Агьырҭгьы ҳа ҳашҟа иааскьеит. Ҳҭагәышьоуп амшын зегьы ҳамҽхакуа, Апрожекторгьы ҳҿаҷҷан инҳахҟьеит.

Сӡыфаӡеит сара, аха сымаҭәа, Ахьышьҭоу ахь снеир сырбоит. Ан мыжда дгылом дахьынатәаз. Лыԥҳагьы сҿаԥхьа дҽырбоит!


96

Ассир, ассирҵәҟьа шԥасыхьи, Сҽеилыхӡан сҭаларц сгәы шԥасыхеи?

Да ирызбом исыхьқәаз, «сшеилахоу», Сахьцәажәо иџьыршьауеит сыбзоу...

Шьҭа аҽазны?.. сҭамлашеи, сшеилаҳәоу,
Уахак сызҭыҵыр сшеибгоу!


* * *

П.Л.

Иаазыхәхәашәа бхы бҿы асахьа, Шаҟа агәылҭәаашьа еизакузеи! Быхцәы бырфын рҽы банҩаха, Нас ибнымаало закәызеи! Быбла ҭшаша хаа-ҟәымшәышәӡа, Шаҟа агәеилгара иазкузеи.
Ача еиԥш иқәтәоуп бԥынҵа кәрышәӡа, Бԥышәырччара шаҟа игәкузеи! Былахь, быџьымшь зегь еинаала...

Беиҿартәашьа атәгьы зҳәатәузеи?!. Аха иарбан, нас лымкаала, Сара сыҭҟәаны сызкузеи?


* * *

П. Л.

Бԥышәырччара шаҟа игәкузеи! Былахь зеиқәыбҵо закәызеи? Аԥҭа аҿаҳар амза шаша, Уи аԥшӡара иамам башьа. Аӡыхь агәам анахаҳа,
Уаҩ, дазнеиуам ажәра игәаҳәа.


97

Ах иарҩынтыр аҩы бжьеихоит. Ауаҩ игәы ауаҩы ибжьихуеит. Абла гәыҭбаа агәырҩа ацәцашьа! Ианақәымшәа идыр ишҩашьа! Былахь зеиқәыбҵо закәызеи? Бԥышәырччара шаҟа игәкузеи!


* * *
П. Л.

Ибдыруазар исыхь, Лиалиа, Закә шәаӡыӡароузеи сгәы иалиаа. Кыр сныҟәахьеит ага ашьха,

Сҟамлацызт гәыҭрысрак сқәашьха. Сымшәаӡыӡеит абахә кнаҳа Саҿахан, саҿыст ансықәша. Смыҩит амшә-хә гәамҵ ансҿаҳа,
Сгәы мҭрыст ақәыџьмақәа ансыкәша...

Нас бара банызбо Лиалиа Изырҭрысуеи, изакәи сгәы иалиаа? Жәаха шьабсҭашәа былсывҟьеит, Амардуанаҿ быҩуа блеиуан.

Сгәы ахҿа нақәшәазшәа илсымҟьеит, Снеилууеит. Акыр сгәаҭеиуан.

(Ба банызбо, исҳәо ансҿамшәо, Сҽыҟасҵауеит сгәы бызҭамшәа). Исыхьыз хызҩарц џьа смақаруан, Арахь сшьамхқәаҵәҟьа ҟәарҟәаруан...

Закә шәаӡыӡроузеи сгәы иалиаа, Исаҳәа изурызеи Лиалиа?


* * *

П. Л.

Шьыри суада иҩнаҷҷонда!
Шьыри суадахь исзаагонда...


98

Ашьхарԥ иҩавшәа ишеи-шеиуа, Ашырԥиеҵә ԥшьшьала иҩеиуа, Шарԥазыла са сҩагыла, Сазԥшлон ахышә аанкыла. Амшын ашҟа илбаазшәа ӡыжәра,

Саԥхьа еишьылӡа ишьҭоу аӡыжьра, Иагәылҷҷалон ҽа еҵәаԥшӡак, Рыҩбагь еиԥшын, рыҩбагь хьаԥшьӡан. Аԥсабара аԥшӡара иакын, Сызреилаҳауазгьы убри азакәын. «Урҭ нага иҩнаҷҷо зуада, Иеиҳа насыԥ џьа изауада?..

Шьыри суада иҩнакында, Шьыри снаӡаны исызкында!..» Абас сгыланы сышхәыцуа, Аашон — аеҵәақәа сцәыӡуан. «Дарбан рбараҵәҟьа сахызбаа?» Шысҳәалоз абар иахьызба! Жәҩанаҿ акәым, аӡаҿгьы акәым, (Дара шракәу уи ҳәарақәым). Адгьыл аҿоуп, адгьыл иаша Снырхыԥшылеит ҩ-бла ҭшашак! Лиалиа боуми, Лиалиа быбла!.. Ажәҩан, аҿ ус сгәы шырхьыблуаз, Уажә араҟа имцаны исцралеит. Уи басҳәарац башҭа сҭалеит...

Шьыри суадахь исзааганда, Шьыри суада иҩнаҷҷанда!


* * *

Еҳ, бара аҭыԥҳа бышԥагаӡоу, Игәасҭон мыцхә бышԥагьаӡоу. Шәҟәык бкыхын ахьӡала ибгәыдкыла, Дхәымгабшьон бқьышә дықәҵо
ибыдгылаз. Уаҵәгьы ихьӡ ҳәо быбз баахаслашт...


99

Аха ибдыруоу уи дзакә хаҵоу? Дшеиларҭәоу иԥымҽуа алмасла. Иџырхоит иӡрыжәу аихаӡа, Аха, иԥҽуеит ашьанҵа наҿаслакь, Афрангь даҩызоуп уи имцагәуа. Шандор иџь даҩызоуп имхәаӡо,

Уаҩытәҩса ихы ларҟәы имҵеикуам. Иара иитәым амаҟа имӷеиҵом, Бҭыгатәхар аӡыршы дҭаԥалоит. Ауаҩ изы амца дақәԥалоит...

Ных, ба бакәым ахаҵа дыздырра, Имшәыцт уаанӡа ба беилкаара, Ишәхьазаргьы иацым агәеилгара, Илашәуп быбзамыҟә цәанырра. Ԥсҭазаарак уи анаҩс иҟамшәа, Заб иџьыба зылаԥш нахымшәаӡац,

Еилԥхаауа зхы-зҿы цәыҟәамшәышә, Знапхыц уск аҿы инхымшәаӡац, Аҵыхәтәантәи модала иҽеилаҳәа, Хшыҩ зҵаӡам цәажәаҩ ҿеихамлак Агәра згоит дыббар бышиеилаҳауа. Аха ибдыруоу агәыблра амҩа Уи игәаҵа цәаҳәакгьы шаныгам.

Иашоуп уи ахшыҩ азы, дарныгым. Илам ҳәа иҟоузеи ауаҩрада, Иагьбаҭәаҵәҟьоу уи иакәхап ҳәарада.


* * *

Умгәырҩан сҩыза, умгәырҩан. Уи иахьа уҩымҭа имырҽхәазар,
Иреиӷьушьоз акьыԥхь аҿы имцазар, Аамҭалоуп, хәыцрала угәы умырҩан.

Умгәырҩан сҩыза, умгәырҩан. Уцәаҳәақәа иреиӷьу ирџьазар,


100

Уи ҵәаӷәа акьыԥхь аимырбазар, Аамҭалоуп, хәыцрала угәы умырҩан.

Иарбан шәышықәсоу, исаҳәеи Ахатәы гәаҵәажәпа данымиз? Иарбан дгьылҿацәу исаҳәеи, Ахатәы еилымга дызнымыз?

Умгәырҩан сҩыза, умгәырҩан. Иахьагьы ус аӡә дҟалазар, Акьыԥхь аҿ ҭыԥ бзиак игазар,
Машәыруп, хәыцрала угәы умырҩан.

Уԥсадгьыл бзиа ишубо здыруеит, Уԥсадгьыл ашәа азуҳәоит. Ууаажәлар рышьҭхра угәы азыҳәоит, Иуҳәаша ухала иудыруеит.

Умгәырҩан сҩыза, умгәырҩан, Уаҵәынӡа иҵәаххаргьы уҩымҭа, Иаанхаӡом уи ажәлар ирымҭа. Уаамццакын, хәыцрала угәы умырҩан.


* * *

Абри, уареи сареи бызшәак ауп иаҳҳәо, Сара, убри азы мацарагьы, уаҳаҭыр збар сҭахуп.

Арахь, уара, уҟахуп угәы сара сзын ихаҳәха,
Бгаҵыхәакгьы ҿаԥагәаӡа утәарҭаҿы иҵәахуп.

Убла ччахуеит уансацәажәо, уҭалахуеит сыкәа, Уҽыҟауҵоит са схәыцрақәа иреиԥшушәа
угәы иҭоу.


101

Арахь хәыбз уманы, ҽакызаап уҽыззукуа, –
Сгәы аԥсыҽырҭак убозар ҳәа акәзаап узышьҭоу.
Нас убри сгәаԥсыҽырҭа ахҿаҵыр аагәыдҵо,
Усымбо џьышьа калҭк ухы ныҵоукт ихьчахарц.
Мыцхә унычҳа, сара сааиуеит уара уахь сыҽкыдҵа,
Ҳара ҳаибарфара зҭаху имаҳарц.
Иашоуп, ус уадаҩк ҟалар усҟан са сухашҭуам,
Зегь раԥхьагьы ацхыраараз уааиуеит сара сҿы.
Аха амшцәгьа — адыд шыныхгаз уаҳа сдырра уашьҭам,
Уџьыбажәоуп уа иудыруа ак ҭаларц еиқәырҽы.
Зџьыбеи зхи рзы аӡә игәҭасуа игәы баауеит, аҩыза,
Згәы бааз иԥсыԥ афҩы шцәырҵуа ааг џьым ухаҿы.

Сара ,суаҩуп усыгәҭамсын, сгәаҭ уаргьы ууаҩызар,
Акамбашь ауп ахәыл иазнеиуа аанда еизырҟәыҿы.
Уара сымҩақәа еимашәаҳауа уқәуп маӡа аргама,
Сара са сакәны сҽыҩеиҵых иуҭахым сырбар.
Еларҩынтуа аҳәынҵәа аҵаужьт ҳәа аӡыхь хәашьӡама?

Икәеикәеиуа џьа иҩхәыҵҵуеит, иӡӡом ахабар.


102

«Агәыр ааҵәа иузҭаҵәахуам», иулалоит игәоумҭар,
Аб-хьақәла уаԥырагылар атәыҩа уаханакшоит.
Ауаҩ алымгьы напиршьцылоит, уафоит уигьы ахәоумҭар,
Уҽырдагәашәа сахьуҵәахуа сгәеилахх ианыԥшуеит..
Нас, абааԥс, уара иухьзеи? Уаҟәыҵ шьҭа сыгәҭасра,
Ақәыџьмаҵәҟьа аҩыза аҳәынҵәа аҿанаҟьом..

Иҟалап, саргьы исцәаҩзар маҷк аҭаҟьаҭасра
Аха идыр ҳа ҳаиндаҭлар ҳҩыџьагь қьар ҳазгом.


* * *

Исклак ҳәа иқәушәа иҟьалаха, Сара абри адерд сышԥалаха. Сҭашәазшәа аҩсҭаацәа ргәаҩара, Ҩҭыҵшьак уаҳа ишԥаҟамла. Цасҳәа иаҿушәа шьоук схаҩара, Сшьапқәа иагьа игәаҭа акакала
Еихызгаргь «ҟәараӷк» нрықәҵәашоит...

Изулак иаамсхын уи снахашәа, Сааҭынчхеит шысҳәо сдерд нықәҵашәа, Ҽак налаԥс сшьацәкьыс еиҭахашәоит...

Убрыгьы шьҭа иԥысҵәҵәеит ҳәа сшыҟаху,
Аҳы, еиҭа ишакәымз сныҟәаху?.. Ауаҩы дсымшьит, ма иҿаҵа
иҿысымхит, Аӡә ишәҵа амҩан ишәысымхит,
Гьангьашрала малк сара ишьҭысымхит.


103

Нас сџьа, сылша сахыбааны, Изҭаххада стәарц аҵан слыбааны?


* * *

Ҳаи шьыри абри сгәы ацәа, Маҿак ижәпаны иаханда. Насгьы, абри сгәаҵәа, Аршьын-бжак аҟара ижәпанда!

Мамзаргьы иара сгәы ахаҭа, Сыӷранда абни ахаҳә иаҩызан, Аҵыҭәа ақәларгьы ҳаӷеиҭа Иамныруа, ихьшәашәа-шҳаҩызаа.

Усҟан аҽакхон сҟазшьа. Ашыц лаба схы илануҟьаргь, Сгәажәпара иалсны сшьа
Узеиларшуамызт, иагьа иурныҟәаргь.

Усҟан дкасцомызт еилых, Ани ақьымсаҳаҭа иаҵа, Ибӷадоу иҿаҵа неиҿых, Аргама изфо «афырхаҵа»,

Нас ани агәырӷьара зцәыӡ, Бзабаак зымбаӡо имҩасуа, Зџьыба ак зызҭымх’уа иҭацәыз, Ани абӷа змоу дзыгәҭасуа...

Исзеиԥшны сҟамлози сара Урҭ зегь аргама ианызбо. Уимоу еинсыршәарц дара
Снас-насрын уа рҩыџьагьы рызқәа,

Усҟан сҟамлози сара, Сыԥсадгьыл, ахьаа сымдыруа.


104

Сыԥсадгьыл агәы нҭжәа изфара,
Пекәынс дышьҭысхыргь сымныруа...

Еҳ, шьыри абри сгәы ацәа, Маҿак ижәпаны иаханда. Насгьы абри сгәаҵәа Аршьынбжак аҟара ижәпанда!


АМАҬ

Ажәҩан зырхәашьуа ԥҭак аҵам, Ашьхантә иааиуеит ԥшахаа хьшәашәак. Сылатәоуп абаҳча ашьацаҿ, Сыбжьы ныҵак исҳәоит ашәа.

Убри аамҭазыҵәҟьа уаҟа, Ашьац илашьшь сышьҭахь хәдаҟа, Маҭык ҳәазо, иҳәазо иааин, Инсыҵалазаап сара ԥшьшьала. Иусырбап шьҭа ҳауа ииааиуа

Аҳәозшәа, аҽӡа сҩыҵра инбжьала Сыбӷа иаакәшахьан иангәасҭа, Сгәы акәзаап иацҳарац иахьашьҭаз. Иҟьаҟьаӡа иахьартыз, Ахы аршаҟьон сгәы аҵаӷарахь.

Аха ахыҵәҟьа ахьҿакыз, Исԥыхьашәеит, ахәцә апара. Ԥхыӡым, исыхьыз ауп аргама. Ахәцә скуп абар амаҭ.

Амаҭ, ихшьыхаау згәы шҳамла, Изиамсит сыкәа иҭамла. Аҽаҟьоит уажәыгьы сгәашҟа, Аҽырҳәа иаҿыҵҟьеит ашҳам. Нас иԥнаҵәахрашәа сӡара,
Сеиланарӷәӷәахуеит иахьсыкәшаз...
Машәырзаргьы иара ахьсықәшәаз,


105

Иманшәалахт снаршә ахиара. Аԥырҳәа ианысҟьа сҟама, Икашәеит ахы нахҟьан амаҭ. Адунеи ианыз зыцқәа шҳамха, Сыбӷаӡара ахьакыз иаамхы, Аԥыр аԥырҳәа иҟьо аҟама,
Еиҩҵәҵәа-еихҵәҵәа инықәсҵеит амаҭ.


АШӘА

(Д. Гәлиа иажәабжь «Атәым жәҩан аҵаҟа» иахҳәаауп)

Агәырҩа дахәаҽт атәым жәҩан аҵаҟа, Аԥсра ааидгылт изԥхьамцо днаҵаҟьа. Деиқәызкуагьы димамкәа иара, «Сан» шиҳәоз ииааиит аԥсра.

Иан –ахәаша, даҵаԥшуа Аԥсны ашьхара,

Анцәа диҳәоит лыҷкәын ахынҳәра иқәашьхараз.

Дылбо џьышьа, агәаҟцәгьа лара, Дзаҟәыҵуам агәашә ахь аԥшра.



АНХАМҨА АРАЗҞЫ

Аԥҳәысеиба, аџьамыӷәа ықәызххьоу зҟәаҟәа,

Ацә-шьхәа икуа данбаҟало ҳәа дгәаҟуа,
Ла илхылҵыз лԥа дизԥшуеит лыблақәа ҭраа.
Уи лԥаԥса иҟаиҵо еилаҟәаҟәа, Гәыкала дылзашьҭам акрура.


106

Ауаа иахьырбо аҟнытә дгьылк аалызцәижәжәар,
Изхом уи ахьӡала аҵәыцак лцәижәыргь, Ҽыҵгас иеиҭалакь илцәигоит џьара акы. Ихьаауам ихазын лынхара амаа

лҿижәаргь. Агәакьа даҭахуп анхара аразҟы.


РАСИМ АЖЬИБА ИГӘАЛАШӘАРА ИАЗКНЫ

Шарԥыеҵәеиԥш уҩаҵхаха, Шьыжьхьаҵәҟа цқьа анацҳаха Уахьымӡакәа, угәахәтәы нкацәа, Адамра хьшәашәашҟа ушԥаца.

Уӡыхьхәы ҩыҵҵаанӡа ишԥанҭаба. Ашәақь лҩеиԥш ушԥанкаба. Адәы инықәмҩҩуану убжьыхаа, Ахапа умҳәону уаҳа уҿыха?..

Убжьы ҵырӡа жәҩан иаҵыҩҩуа, Укәашон вырвыршәа ухаҵәиуа. Улафуа, улахҿыхӡа уҳацын...
Расим енагь уҟоуп ҳгәаҵан.


МАИТӘИ АДЕМОНСТРАЦИАХЬ

Акы, ҩба, хԥа, Акы, ҩба, хԥа! Арма, арма, арма,
Ушьаҿа ҳақәыршәа Џьарма.

Акы, ҩба, хԥа, Акы, ҩба, хԥа.
Хьыц ицәырга ахапа.


107

Ааԥын иама имааи, Аныҳәа дуӡӡа маи! Иахьа иҩычоуп шәҭыла Ашәа азаҳҳәоит ҳтәыла.

Акы, ҩба, хԥа, Акы, ҩба, хԥа...

Ажәларқәа дырԥыло, Уа ашҭаҿ дахьгыло, Ҳаиварыԥхаа ҳнеины, Салам иаҳҭап Ленин!

Акы, ҩба, хԥа, Акы, ҩба, хԥа. Арма, арма, арма,
Ушьаҿа ҳақәыршәа Џьарма!


ҼААНЫБЗИАЛА ШӘГӘЫРҔЬО
ШӘНЕИЛААИТ

Ҳамшын ҟәанда иацәшәа иԥхьаҵын Ҳашьхақәа рахь ицеит аӡын.

Урҭ гылоуп иҭаҳәҳәа сыла, Аҵаа иҭаӡны ишьхынԥсыла. Убрантә ҳашықәс ҿыц абарцаз,

Иахьа ҳгәырӷьара агәра агарцаз, Аӡын харантә ианҵаркьакьа, Асы ацыршәшәеит ԥаҟьа-ԥаҟьа...
Ҽааныбзиала сҳәарц, асрапа Шьҭысхырц агәарԥ ашҟа снаԥан, Аха, саақәхеит уа сбыбышӡа – Инсымҟәыҵаӡҭит ицәышӡа...

Асрапа акәым, исышәҭ аҵәца, Астол снахагылеит сқәацәӡа. Аха, ҳаи... Санду бтәами,


108

Бӡышӡа шәышықәса бнырхысуеит. Бажәа ҟәышуп, бажәа хысуеит, Аҵәца – раԥхьа ба ибыхәҭами. Быхҭыс ҭоурыхуп Аԥсны аҟара, Ианызбаалоит Аԥсны агәаҟра...

Санду, аҵәца шьҭых ибаҭәоуп Бааҳақәныҳә...
Лықәра ишаурыз лыбӷа еиҵыхны, Санду дҩагылт аҵәца шьҭыхны.

– Ишәасҳәари, шәара, нанраа, Шәалиааит алахтра, иԥхеит амра...

Сара сира Лыхнашҭа ацхыст – Саб иашьа дааҩнаргалт дҟәаҟәа...

Сыӡӷабра еицәан уи аҵкьыс, Амҳаџьырра лықәҳаит сҟәаҟәа...
Еҳ, нанраа, шәара ижәдыруоу Атәымраҿ закә гәрҩоу иуныруа...
Ҭырқәтәылантәи ҳа ҳабналеит, Ҳгәаҟуа маӡала аӷба ҳҭалеит, Амшын ҳхылт фатәы-жәтәыда. Еҳ, сашьа хәыҷы разҟыда...

Аӡыҵәҟьа имоу иԥсы неихымшәеи, Сан лыкәа дҭан ҩаха-ҩмши...

Ҳаадгылт Аҟәа, Аԥсны – ҳаԥсадгьыл! Аха ҳазқәымгәыӷуаз ааҳадгылт. «Шәгьежьы, – рҳәеит, ируам

ҳаӡхыҵыр, «Шәахьааз шәца» – рҳәеит, ох,

уаазхәыцыр, Ҳгәы злаԥымжәеи, ҳаԥсадгьыл гәакьа, Ҳтәымқәоушәа, иаҳԥылт аҽыркьакьа...

Уи ашьҭахь сашьцәа, ма сыхшара, Ма ари шәа шәабду лашара, Аӡә дымԥсит ҭынч ихы нықәҵа, – Хыла иҟәаҟәан, ахы ргәыдҵан. Бзиа избоит иԥсаа жьызар,


109

Аха, нан, сара убри азыноуп, Изысымфо хыла ишьызар. Еҳ, нанраа... Иахьа схазыноуп,
Жәпаҩык амоҭацәа шәсымоуп. Сгәы ирҿыхоит смоҭа лмоҭа, Сбажәгәалеи хәыҷ... Ари лымкаала, Са дысзааигәоуп. Ара изҳәода Сзыргәырӷьара шаҟа сымоу. Адунеи збоит шьҭа ҽа блакала, Избоит уи зынӡа ишхазыноу. Иахьа издыруеит ажәҩан шыҟоу, Аеҵә рахь ауаҩы дышныҟәо. Иашоуп, смоҭацәаҵәҟьа ракәым,

Аха, Гагарини Терешковаи ртәы шлакәым? Ззымдыруа аӡә адунеи дықәым.

Саргьы уаҳа анцәа синықәуам. Нан, шәыбла иабо гәзырҳаган, Шәлымҳа иаҳауа гәырӷьаган, Ес-аашар шәа шәзы илашаран, Ес-аашар азҳауа шәылшара, Шәџьа иацны аҭынч ԥсшьара, Шәџьа иалҵыз шәара ишәԥыло, Илбаажәдо аҳауа ҭынч гәырҭәыла, Шәаҵәцахә гәырӷьахәны

иԥхеиԥхеиааит; Ҽааныбзиала шәгәырӷьо шәнеиааит. Бара аҭыԥҳа абла ҭшаша, Бгәара дҭало ибгәаԥхаша, Арԥыс, иугәаԥхаз илхаран, Угәарԥаҿы иҟало ачара, Шәара ахылҵ изгәаҟуа згәараҿ, Шәгәараҿ инагыло агара, Уара аиарҭа иахьа иагәылоу, Ушьымхы уҵԥраауа уҩагыло...
Шәаҵәцахә гәырӷьахәны иԥхеиԥхеиааит,


110

Ҽааныбзиала шәгәырӷьо шәнеиааит. Ҽааныбзиала, зегьы, нанраа.
Уаҳа аибашьра амбааит ҳамра. Шәҵеи дышәԥымхааит ани аби, Насыԥ шәауааит ҷкәыни ӡӷаби. Ҽааныбзиала аԥхӡы казҭәо, Аџьықәреи аазрыхуа, аҩы ҭазҭәо, Ҽааныбзиала итәаны ихәыцуа, Адгьыл иқәу, ҵаҟа ихәыҵоу. Ҽааныбзиала смоҭа иқәла, Аеҵә рахь уаҵә амҩа иқәло...

Ҽааныбзиала уа ажәҩан иалоу, Адгьыл иакәшо наҟ ихалоу, – Шәаҵәцахә гәырӷьахәны

иԥхеиԥхеиааит. Ҽааныбзиала шәгәырӷьо шәнеиааит.


ЛЫХНЫТӘИ АБААХЫЖӘЖӘАРА

Лыхны ашҭа аҟьаҟьараҿ иԥшуп ажәлар ықәырҭәаа. Џьоук рыхшара ркуп рыхәдаҵәҟьа иқәыртәа. Абаа хыжәжәара гылоуп зымҩак аҽкыдкыла...

Ажәлар рыԥсҭазаара амардуан ҭбаа кыдгылам! Ҳшьамдгьыл ҳцәызмырӡыз ҳабдуцәа мныҳәакәа, Ҳабҭынха ҟәыншьа, иҟаҳҵалоит аҽԥныҳәақәа: «Адунеи шәақәлан, шәышәҟәҩыра аԥымҵакәа, Шәышԥамҩаси, шәыхҭыс ашәҟәы ианымҵакәа!» Аха, аԥсуа ашәҟәҩыра аԥҵаха изҭадаз, Уи еснагь абџьар хыхьчага даҵазар!

Иԥсы шҭаз ихәшҭаара ицәызгоз дызусҭада? Ауаҩы, акасы ихеиҵаӡом дхаҵазар!
Ауаҩы уиҟәаҵ, ардәына ҟәиҭҵәҟьагьы, Аҭыԥахь тәымк нанашьҭуам, иажәлоит аҽадшьыло!

Длахьыцәгьоуп ауаҩы, иԥсадгьыл дшақәиҭҵәҟьоугьы Изымдыркәа, зҽыларҟәны калҭк зқьышә адзшьыло!


111

Уамеиқәаҵәа зхызгахьоу ҳабдуцәа рыцҳақәа Гәаҟрак иазыламырҟәит шәуаҩра, шәыламыс! Шәараторцәан иаҭаххар,шәҟәыда ишәҳәон

шәгәыҵхақәа, Иамур, абџьар шәырцәажәон, уаҳа ԥсыхәа
шәымамызт! Абџьар шәырцәажәеит араҟа Лыхнашҭагьы...

Аурыс жәлар Разин раԥхьа дангылаз еиԥш, Хаҵала аҽарҭбаан шәхақәиҭра ашьҭагьы, Аха усҟаназ шәиааирақәа нкылаӡӡеит.

Москва адәыҟаԥшь аҿы, Разин дахьырҟәаҟәаз Шгылоу еиԥш аурыс жәлар рҭоурых иадаҟьаны, Лыхнашҭаҿы шьаугас усҟан ишәцәхырҟаҟааз, Ахан-бааш еилажьуп шәхақәиҭраз даҟьаны! Иахьа ажәлар рхы-рҿы ччоит аҽҟаза хәмарраҿы. Аҽыҩ-дуқәа аурыжьыр зынӡак идырдыдышт!..

Агәил-шәҭқәа, аҳәыҳәқәа реиԥш, абаа хыжәжәараҿы, Ахәыҷқәа хәнан иқәтәоуп, иалиаазшәа, идырбабышт!


ҲАШЬЦӘА АБАЗАЦӘА ШӘАХЬ

Анык лоуми ҳазхылҵыз, Ҳзааӡаз анык лкыкахшоуп! Ҳашьцәа гәакьақәа, Абаза жәлар, сшәыкәыхшоуп!

Срыкәыхшоуп шәышьхақәа, Шәқыҭа қәыԥшӡақәа, Шәӡиас лбааҽҽақәа,
Шәкаршәрақәа, шәхәыԥшӡақәа.

Ашьацра жәпа зхашьшьу, Шәыдгьыл хты кәазара. Шәырахә ду еицырхашьшьу...
Шәгәамчра, шәҟазара.


112

Шә-абаза нап баӷьа, Шәыԥҳәызба еинаалақәа. Шә-ҟәбыз абжьы еицамкӡа Ашәа-хаа ианалаго!..

Бзиа избоит шәара шәҿы, Снаиааиуа аныҟәара. Шәгәы аарты шәансацәажәо, Исымоуп наныкьара!

Кавказ ҳхәышҭаароуп! Ихәыҵшьшьаауа, ихәажжаӡа, Нырцә-аарцә ҳаҽҳәатәоуп, Ҳажәа еиқәшәар ихьшәашәаӡом.

Рыбызшәа анеиқәымшәа Аишьцәа еицәҟьалахоит. Ржәҩахыр рзеибымҭа Аччиара иалахоит.

Раб ҭынха рцәеиԥхьыттоит. Иааимҟәыҵшәо рҽалагӡа, «Гәшаҭаҩк» ишимҵатәоу, Ицоит адунеи иналаӡӡа.

Абызшәоуп аишьцәа Ржәҩахыр еидызкыло. Абызшәоуп амилаҭ Мырӡкәа иаанызкыло.

Џьарак ҳаицыҟазар Зцәымӷыз аӡә дҳабызшәа Ҳаиҟәҟьахан, маҷқәак Иеицәыхҟьеит ҳабызшәа.

Ашьха ҳарак ԥагьа ду Ҳа иҳабжьагылазаргь,


113

Ҳажәҩахырқәа ҳзеибымҭа Ишԥалшо ҳаицәкылаӡӡарц!

Аблеи аблеи рыбжьарагьы Аԥынҵа бжьагылами, Аха рылаԥшқәа еизакуп —
Иеицәхымҟьо еидкылами!

Нас шәареи ҳареи, абарҭ Иҳабжьагылоу ҳашьхақәа Ҳзырхымҳәҳәа, ҳреиԥшхару Аицәыӡра зқәашьхақәаз?..

Арӷьа бла ҵәуаны, Арма бла зыччаӡом. Арма бла гәырӷьозар, Арӷьагьы рыцҳаӡам!

Аха рыԥшышьа анеицәыхҟьа Икьаԥшхоит аблақәа. Зҩыза зцәыӡыз шхыгагаау Алашьцара инҭаблаҟьоит.

Изҭахугьы аӡә дыҟами Асал ҳабжьалаӡар. Хара-бӷьара ҳаԥшлар, Адунеи ҳналаӡӡар.

Аха амилаҭқәа риешьара Аиҟәшьарҭа ибжьазҵало, Ажәлар дышраӷоу ҳдырроуп Асал ҳабжьазцало!

Ҳара ҳаицәхымҟьарцаз Ҳабызшәа ҳкызароуп. Урҭ еибарбеиаларц Ҳанбангьы акызароуп!


114

Ҳара ҳаиҟәызҭхара Амҩақәа аркызароуп. Ҳашьхақәа инархырҳәҳәа Ҳнапқәа еибаркызароуп!

Анык лоуми ҳазхылҵыз, Ҳзааӡаз анык лкыкахшоуп. Ҳашьцәа гәакьақәа, Абаза жәлар, сшәыкәыхшоуп!


АЖӘЛАР РҴЕИ

Аԥсны-Ҳаным лашәахә гәырӷьахәны иддуан, Жәҩантәи кометаҵас ацԥхь уцрыддуан. Ҳҟазара зԥахуаз – иԥыххаа азынџьыр, Ҳтеатр арцәажәеит раԥхьа «Амҳаџьыр». Гәлиа – ишьҭазҵаз ҳашәҟәҩыра ауасхыр, Раԥхьа уа уоуп изырӷәӷәаз ижәҩахыр. Раԥхьа еҵәаџьаа анкыдла ҳ-Аԥсны, Ирылԥхаауаз уакәын уаҟа умзаны.

Ужәлар ургәашьамхын, Ҷанба Самсон, Ужәлар еиҵазҟьоз укалам дахаԥсуан! Дыҟами дцәыҵатәа ихаҭа зымҩа, Аишьцәа зеинымшәо ирылазҵо азҩа:

«Сабду ихәышҭаара ахаҳә» аҿы аргама иҳамбеи, Рааигәа даныҟала ауаҩы-маҭ Каҷбеи, Аишьцәа рымдырра аирхәан ихы, Инеиҿеиргылеит алаба неиҿарххы.
Дашьҭан уи рышьаҭа мӷьацо иҭаирхарц – Рабду ихәышҭаара ҭыԥ нас иара итәхарц. Гьангьашрыла дрыҵала, урҭ неилаҵа, Агьааигымхт ирӡырц зынӡак рлахьынҵа! Дыҟами аишьцәа ирылаҵо азҩа, Ицәыҵатәоу абас акәыкәмындра зымҩа! Аха ажәлар еиҵазҟьоз укалам дахаԥсуан,


115

Ужәлар ургәашьамхын, ҳаԥсуа Самсон! Аишьцәа реилыхра ҟамларц азы уқәԥон, «Ашәҭ ҟаԥшь» еиҭауҳауан, «Аиааира» ҳурбон. Сҿаҿы еиҳа иааиуеит ҳәа даҽа бызшәак, Иуламсит зхатәы иагәҭасуа рҟазшьак. Уабацәа рҵеира абираҟ шьҭых иукын, Лакоба уиарӷьажәҩан – аус ду уазкын!.. Аԥсны-Ҳаным лашәахә гәырӷьахәны иддуан, Жәҩантәи кометаҵас ацԥхь уцырддуан.

Уи ацыԥхь иахылҵны ашәҭ ҟаԥшь каԥсон – Ашәҭ ҟаԥшь дахылҵуан ҳаԥсуа Самсон! Ленин ду, – «Адәыӷбаҿы, аномер фба» – Улаӷырӡ изкоуҭәеит, дубеит лабҿаба...
Лакобагьы дафеит, нас амаҭ еиқәаҵәа...
Уаргьы уқәра дыркьаҿт урҭ ҳаӷацәа...
Аха, ажәлар дырԥазар ԥсра иқәым аҵеи – Ушәҭ ҟаԥшь канӡашам, шьҭа аҽырҭбаа имӷьацеи!


КАМАҶЫҶИ ҬАҬЛАСҬАНИ

Дырмит ду и-Камаҷыҷ дыжәдыруеит дзакәыз: Деиҿамсын, далмасын уи дшеибакәыз.

Аха аамҭа еихагәаран, дызҭымҵуа еимадан, Луааратә зинқәа нҿакыҵәҟьа иҿырҟәыдаан, Даҩызан ашьабсҭа, иҭаку аихагәар.

Ишԥаҭаху уи аҭыҵра, наҟ ахы агар! Аха, мшәан, иабаргәи ашьабсҭа, иҭаку, Иацәтәыму зҭамло агәашә анарку! Са игәасҭон амаҭ уамага Питон Иацҭаркыз ажьа, игәаҟуа еимдон. Икылсырц аихагәара иасуан иара. Аҽкыдҟьо иаҿын амч ашәара.
Амаҭ усҟан уа ҭынч иазыԥшуан.
Аҽырқьақьа иахьышьҭаз ақьышә еихьнашьуан. Иаҭәашьа еиҭамҵит агәы нбжьажьа,


116

Иадыруан аихагәара ишызҭымҵуаз ажьа...
Амч зегь ашәан ажьа ҟәыҟәӡа инатәеит. Уаҩԥсҵас алаӷырӡ хыжжын инкаҭәеит...
Амаҭ уамага иааихнахит аҿы.
Ажьа аҿынанахеит уахь хәыҷ-хәыҷы. Ҭыҩраҵас амаҭ асаса ааихыккан, Ахала, ажьа рыцҳа, ицеит инҭапҟан...

Аҭагылазаашьа зны убас ихьанҭан, Адунеи дықәын азын Ҭаҭласҭан.


* * *

Аҟәраанқәа аԥша иахагьалан, Аҵла-қәыцәқәа ирықәтәеит рыҽхагалан. Ахьажьқәа ракәзар ирхаҩада, Иқәс-ықәԥо рҽыҳараркуеит аҩада. Аҟармаҵыс ахахәылхра иақәнамкӡеит, Иҟәыбҷаӡа ҵаҟа аҽаақәнакӡеит. Аҟәраанқәеи ахьажьқәеи рҽанхаргала, Абна зегь дара ирхаргалан, Даҽа бжьык уаҳауам, рыбжьакәымзар...

Абна, агәаҵәеилгара еицакымзар, Агьама изҵагылаз закә ԥҟароузеи? Аха, мшәан, абнагь иахароузеи:

Иҟыж-ҟыруа иамам рҿы еихалашьа — Ахы ҭырҟьан, урҭ рыбжьы иалашыҩкт!.. Зны-зынла иҩрылҵәраалоит ашәа-хаа, Аҟармаҵыс ашәа аухьшәашәа, аха, Аҟыр-бжьи, аҟыж-бжьи инрылаӡҩа, Ирыцҳаушьап башаӡа иахьрылаӡуа.


* * *

Сышә аԥхьа наҟтәирахь, Ԥсуа ҭаацәак,


117

Ахәыҷқәа рзы аԥара Рызгылоуп ааҵәак.

...Иҷкәын дизихәҳаит Рҵаҩыс афранцыз. Англыз бызшәа идыруеит Иԥеиҳаб, дызцыз.

Алемса дылзихәҳаит Иԥҳа дышхәыҷыз...

Ихшаара рзы иџьабаауп Ихы-иҿы зыркҷыз.

Ирыбырги асеиԥш Ацхырааҩ дызмоу! Уреигәырӷьап гәыкала...
Аха мамоу;

Атәымқәа рзы ихшара Ирцәбжьамхеит бызшәак — Рхатәы бызшәала Ирыздыруам ажәак!

Изгәаҭом, агәнымыҩ, Рхы ахьдырхахьоу — Рыԥсы шҭоу, рыжәлар Инрылӡаа ишцахьоу!


СЫДӘҲӘЫԤШ

Амх иҭаз аџьа даркара, Ма иарааԥсаз аныҟәара, Ма ус изыхәҭоу аԥсшьара,

Араҟа дақәшәар — наныкьаран.

Иԥсы ааиҭакуа ашәшьыраҿ, Уи адәҳәыԥшаҿ, амх авараҿ,


118

Аԥхын, кәыркәа амра шыраз, Ашьац инылаио изы қьафуран.

Ахәыԥшқа шьҭоушәа, ашьац тата, Убла атҟәаӡон аԥшӡара. Унылатәар гәата-бӷата, Угәы хнахуан уи ацқьара.

Лхәыҷы, гәыргәалеила днаго, Ан уа днықәлон ашаразы. Арашәаҩ инкаршә иҽага,
Дааилон шьыбжьон аԥсшьаразы.

Иҟәымшәышәӡа аԥшахаа инеиуа, Агәабзыӷшьа неиҭашәаӡом. Иҵхәраан аӡыхь кәеикәеиуа, Аҵаа иалҵызшәа, ихьшәашәаӡа.

Дарбан ара змуза мҿыхо!? Сгәы хыҭхыҭуа снагылалон. Аԥсабара ҿыха абжьыхаа – Аԥсаа рашәа снагәылалон.

Амҩаду абжьи асабеи Рзын араҟа иԥхьакырҭан.
Аха... Гәыжәпак ибла ишԥабеи Ԥҳәызбак «Волга» данақәиртәа!

Мшгашақә урҭ аакылсын, Иналагеит ажәра, афара. Аԥҳәызба дгәабзыӷхеит илылсын: Адәҳәыԥш ашьаҟьеит рқьафура.

Амашьына аӡыхь илҭысын, Еиларҩынтуа уа иархәашьит. Аҳәынҵәа ацыртта инахысын, Сыдәҳәыԥш алакҭа аадырхәашеит.


119

Ашьац цәырҵәа, агьежь ашьҭаҿ, Ахәра ҭыԥеиԥш иаанхалаӡеит.

Кәацк рӡырц амца еиқәырҵан, қәашьда Иӷьашӡа шьацра-жәпак налаӡит.

Абанка ԥҽыхақәа еимбӷьыжәаа, Уаҟа ашьацра инылаԥсеит.

Ацха еизызгоз шьхак амҵәыжәҩа, Акәиц иаблын уа инылаԥсит.

Аԥсҭазаараҿ асқәа маҷым, Иӷьацахп уи, шәгәы ацәымцаӡан! Уҟазаргьы угә ҭаҷаҷан, Сыдәҳәыԥш, улахь еиқәумҵаӡан.

Уӡыхь хәашьызаргь, аҽарыцқьап, Амра ухәра ӷьарц иамаахап.
Ақәа иарҵәыӷьап ушьац арыцқәа...
Агәаҵәажәпа деиҭамаахыр!

Хәаԥ, ииун 8, 1970

* * *

Москва аҿуп ажәылара, Иагәиҭаӡам аангылара: Ақыҭа нхара ақыҭа инықәца,
Ҩни гәареи цҟьа-шәҟьа инықәҵа, Инеиуеит урҭ рҭыԥ аанкыло, Ахан дуқәа неиваргыло.
Ԥсҭеи қәаҵеи уи рнаалаӡом, Ҵлеи дәыкрыни зегь налаӡуеит...
Ибгәалашәоу Останкино Ишыԥшӡараз ԥыхьа аџьра? Усҟан са сгәы басаркьаны, Ҳныҵалалон уирахь ҭхаџьра.


120

Ауарҳал — иқәҵоу шьац иаҵәала, Ҳақәла ҳнеиуан џьык аҵаҟа. Аԥсабара ацәа иалан, Ҟармаҵыс заҵәык ҳацыҟан.
Уи еснагь ҳара ҳаҷаԥшьон, Ҳқәыԥшра ргәырӷьо иаҳәон ашәа. Уи абжьы ахьго аџь ҳаҵаԥшуа, Зны-зынла еилаҳкаауан «ажәа», Аџь, ҳа ҳаџь абӷьы еилашьшьыра, Шәахәак алԥха итәон ашәшьыраҿ. Амза хало ихалаӡон.
Аеҵә ажәҩан иналаӡуан. Иҳамбаӡакәа иааҳцәылашон. Ибгәалашәоу, зны ашараз, Ибыԥшаауазшәа иаҳцәылашәаз, Бшылаԥшуаз ашьац иаҵәара? Ашьац қәыԥш иҳарҽыз рыцҳашьа Инеиқәылон быбла қаруа.
Насх, иаразнак бгәы аабыҵхашәа Ҳаџь бнахьынԥашон быхәмаруа...
Иахьа сықәра сқәыԥшра анамӡаа, Сааит дырҩегь. Избоит иҟаҵоу: Ақалақь ааӡеит аранӡа, Сгәы хьу-хьууеит, ҳаџь ыҟаӡам. Аха ассир! (Зразҟ иахыԥан Ицахьада!) Ҳаџь аҭыԥан, Ҳабзиабара иахылҵызшәа,
Игылоуп Останкинтәи абашниа. Ерцахә иацлабыз ирхәыцызшәа, Адунеи зегь ирхыҳәҳәо баашны.


АҲАИРПЛАН АХЫШӘАҾЫ

Амра иаҟьан ахьышәахәа, Ааԥын сгәаҿоуп иахьышәаҳәа,


121

Ааԥын — сгәы аазыртыз. Сыхаара, сыхаара, сыхаара, Ианбанӡа, избан бзысцәыхароу? Ҳаицызар шаҟа игәахәтәыз!

Адгьыл — ԥсҭазаароуп, ҿыхароуп! Жәанызқь метра сацәыхароуп. Сҩаҟәыҵижьҭеи сааҭк еиҳа ҵӡом. Аха саҟәга сыргаӡахрашәа, Сгәы иҭыҩуеит аишьцәа рахрашәа, Ахышә ахьтә сыбла сзаҟәыгом:

Ӡиас ҭбаа дуӡӡак схыԥшылошәа, Аласа шкәакәа кәыкәны ихԥсалоушәа, Исыҵаӡсуеит аԥсҭҳәа ҽыҭ-ҽыҭ.

Насх, бымба цқьоуп ҳәа агәра угахратәы, Сыԥан сыҽналасыжьп ааугәахәратәы, Сыҵаҟа аԥсҭҳәа еилачыхт.

Аԥсҭҳәа рнаҩс, аԥшӡара сыҵыҟьҟьоит.. Ахсаала ссир ишьҭоу сыҵаҟа, Ԥштәы-рацәа шәыгала ишәуп: Еиԥшым аба уа азқәа иқәушәа,
Адгьыл зегь қәыршә-қәыршәны иҟоушәа, Цаха-еилаԥса кьаҿ-ссирк ашәуп!

Сабду иӡлагара еибафошәа, Иҭахәаҽӡа, ашьхарԥ иавоушәа, Иҵыҩуеит сыҵаҟа абжьы. Агара сангараз сгәалашәом, Аха сан лгара сгароушәа, Сылацәа еиқәҷабуеит уажәы...

Сыхаара, сыхаара, сыхаара, Самхацәар дарбан сзырҿыхара, Башҭа сымбакәа снахҟьар?!.


122

Сыхаара, ишԥазури, сыхаара? Абар шьҭа башҭа сацәыхарам, Сҽыжәҵуан уахь, бнапы лабҟьар!


* * *

Раԥхьаӡа акәны ба банызба, Ерцахә ԥагьа са саҩызан. Кыргьы дгәасымҭазшәа ԥҳәызба, Ус снабывсуан. Аха ишызаап, Аҵәахра уадаҩхт сцәанырра, Абзиабара еицралт сыхдырраҿ.

Ԥынгылакгьы уи азхьамца, Ҳамҭас исцранаҵеит амца. Амца сгәы абылуа, иабылуа...

Грами ианхҩоу агәыӷра абла, Амцабз кылҟьеит адәахьыҟа. Ланырԥшырахт шьоук рзыҳәа. Абылра саҿуп. Абар сбыҳәо Бҿаԥхьа сгылоуп, ԥыхьеиԥш сыҟам. Ахыламырҟәрақәа ицеит еибарсны, Хьаҳәхьачрада сшьамхы ларсны.


СГӘЫҔРА

Сырԥха саанагоит са сгәыӷра. Аԥҳәызба еинаала, абла гәыӷра, Бара боуми сгәы зыдхало. Ашьхыц ашәҭоуп издыԥсыло, Ацха аанагоит, нас ианхало. Шьала, дала, гәыла, ԥсыла,


123

Сгәы зыдҳәалоу бара боуми, Аха ишԥазуеи, бара иббомеи.
Ибасҳәашан, сшәоит сгәы аҭыхра, Ишԥасыԥсыхәоу иӡӡар сгәыӷра?

* * *

Изурызеи, сабацари: Сшыԥшыз саамҭа хыԥаӡеит. Сашьцәа ирзызушаз ҭацара Лзыҳәан схы сахыбааӡеит.

Сгәы-сыԥсы аӡәы исцәылгаӡан, Хьаҵшьак уаҳа исзыҟамҵеит. Са сахь ла лшьаҿа еихылгаӡом, Ма даҽаӡә иахь дықәымҵит.

Лхы џьа илырхар сҭынчымзи. Сҭынчымхаргьы, исымчузи?! Мчыла схы сырҿыхарын – Саргь аӡәы саалыхарын.


* * *

Зегь акоуп иахьоу, уахоу, Бара боуп сзызхәыцуа. Бара боуп ԥсыс исхоу, Сахьнеилак исыцу!..

Снеиуеит уахагьы сзаҵәха, Хыхь амза шеишеиуеит. Аеҵәақәа еикәаӷӷа, Еилџьџьаауа иԥхеи-ԥхеиуеит.

Бықәсыргыларын снапы, Аеҵәа рыгәҭа бҩага!


124

Ажәҩан иамоушәа мшаԥы, Бкаԥхартә бгәазырҳаган!

Ажәлар хьарԥшны идсырбон, Бышеҵәа хазыноу!

Башәахә сҳәаларын сҽырбо, Сзыҟоу бара бзыноуп!..

Ажәҩан ԥагьа агәаҿы Иаҳбахьоу еҵәамзаап. Бҿаԥхьа еицакт ахаҿы, Иамабымкуеи амза!

Сынасыԥхә, са сразҟы – Сыеҵәахә банкыдла, Нас уи ауми зегь рыцкы, Бгәы ҳалал ансыдла!..

Зегь акоуп иахьоу, уахоу, Бара боуп сзызхәыцуа. Бара боуп ԥсыс исхоу, Сахьнеилак исыцу!


АЖӘЕИԤШЬАА РҬЫԤҲА

Иаугәышьозар, сгәы сашьҭыр, Издыруада уа дысхашҭыр? Кыр сырхыҵит бахәреи ҳаҩеи, Нхыҵҟа ихароуп дызҩеирым. Насгьы, ишәасҳәап аиаша, Ауаа рыбжьы ахьсмаҳаша, Сахьадмырбылра азҵаара,

Џьаҳанымзаргь са сзы ԥсшьаран. Сыздыруам уи уалны ирыду, Ус рымаму сара сыда,


125

Мҩакы саныз, снеит еизарак...
Саазбалакь ирҿакуп зҵаарак: «Аӡә данбаауго?..» Зны слафуеит, Аха сгәы кыднашьааит, сгәы афоит. Изурызеи, ҩ-гәык сымам, Сгәы аӡә далнахын илзыԥшыми! Уи соуԥшәыл, сызкәырбану,
Лыхьыӡ сгәаҿы ихьтәы нбануп! Иасҭарызеи, нас, ҵәаӷәашьас? Агәра згартә избан дшысқәашьыз, Аха, ишԥазури, деиҭашәеит, Ҽаџьара дыԥшуашәа дцәажәеит. Иамугәышьозар, сгәы сашьҭыр, Хара сылԥырҵып дысхашҭырц. Абас сыӡбан, нас сымԥшӡакәа, Абар, сазааит «Ахра шкәакәа». Анаҟә хылоит, анаҟә хыҵуеит. Акырцх алагоит, иаҟәыҵуеит. Ақәаршыҩ зынӡак ихьшәашәан, Амра ԥхах’уеит нас иааиҭашәан. Аҳаԥы сҭаиоуп уахыла, Нас ашара снаԥынххыла, Сааҿалалоит ахра, схало.
Сықәхагәышьеит зынӡа схала. Сааигәа уаҩытәыҩса дыҟам. Ахраҿ аӡә ихала дныҟәом, Аха ишьҭысхыз атәарҭа,

Сҩызцәа рзы иҟалеит ишәарҭан. Урҭ иҟарымҵаӡеит цасҳәа, Ианрылымша игьежьит, шәца сҳәан. Абас ауаа зынӡа срылҵит.
Иашан абнауаҩра сылҵит. Аӡын иаҩызоуп ара ахьҭа. Сҳаԥы акәзар, зынӡа абахҭа! Абахҭа иабырги, ихыбуп. Аԥша мнеиуа аҭӡамц рыбуп.


126

Ацәыкәбар леиуеит ара икыдхәхәа, Аԥша-ҵәҵәы хәыҵоуп сгәы кыдх’уа. Акырцх сҿасуеит анаатә иала.
Ақәа хәыҵаҭәоит ихиаала.

Абас сшыҟоугь ла слызхәыцуеит. Дысзынмыжьзаап, арагь дсыцуп. Абахә ҵәцара саҿалан, Акаԥкаԥ цәажәон лара лҿала. Лара илнысшьалан, сымхысит. Сахыкәша, имыршәа, снахысит. Ашәарах иахьа сышрышьҭаз, Анаҟәу, ахра аҩыҵаҿ ишьҭаз, Аԥслаҳә шықәгылаз аагәасҭеит, Аҳәаш ҩаԥара сыҽласҭеит. Ааигәаӡа сазнеины снадтәалт, Сыгәгьы рыцҳашьарак надҭәалт:

Атәыҩа хәыҷқәа ҵәаҳәҵас ирхәа, Мамзар иалшарыма ухырхуа. Ма, ахәыжә анаԥсах, иқәыԥшӡа, Ицәыҟаԥшьӡа иақәу ахәыԥшӡа? Бахә иаҿымҟьо ашьап ауқәа?

Урҭгьы кьаҳәуп, ргәырҩа шԥоук’уа Схызхуаз абла ԥшӡақәа ракәын, Лыблақәа ишреиԥшыз лакәын. Иҳалалӡа уи аиԥш абла, Исгәалашәт раԥхьаӡа санаблуаз...

Абла нҭырпжы-ааҭырпжуа игылан. Маӡа сызхара сырхԥшылан, Нас шьҭахьҟа ԥшьаала, ԥшьаала, Имыршәакәа сааит сышьҭиаала.

Иац шьыбжьон абӷаџьма снадгылт, Ахра аикаҿ акәын, хыхьӡа, Иаҵагылан ҿыџьк иџыхӡа, Снатәеит сшәақь сжәҩахыр инадкыл.


127

«Сызхурҟьозеи?!» ҳәа ахы иҩахан, Инхьынааит атәыҩа хаха. Ақьышә хышаан ичкәатырӡа. Атәыҩа ырԥшӡо, ихьчԥаԥырӡа, Хә-шьыҵәрақәак рҳәы, еикәаҵәи, Алахь шашара иахаҵәон. Иаасгәаладыршәт сыбла хырк’уа, Лылахь иаду лхахә чаафырқәа. Сызхара ибаны имыршәакәа,

Дырҩагь слалбааит «Ахра шкәакәа». Иахьа шьыжьымҭан ашараз, Аҵаа-ҵлара ааимҟьа ахьлашараз, Ацәқәа, аҽақәа сшырхаҩоз, Аҽа аасыдгылеит ишҩеиуаз. Саҭҟәаӡеит ара ԥшӡарак:

Абар сызҿҳәароу лӡара! Икалаӡа, ахы шьҭкәыцәаа,
Игылан икахәхәа аӡара ҭӷәыцәаа...
Зегьы ирыцку, са сзеилаҳаз, Лоура — дҽами, иарбан уаҳа!.. Иашан Жәеиԥшьаа дырҭыԥҳазаап, Ашәарах рзын дҭынхазаап, Ислыршьуам, илуам, слырхысуам. Саргьы лгәы аҳәатәы сзахысуам. Саагьежьит дырҩагь ԥшьаала. Абас лгәырҩа сҭанахалан, Ага, ашьха џьа сазымк’уа,

Адәы сықәхаӡеит схы стәымкәа. Анаҟә хылоит, анаҟә хыҵуеит, Акырцх алагоит, иаҟәыҵуеит, Ақәаршыҩ зынӡак ихьшәашәан, Амра ԥхах’уеит, нас иааиҭашәан...

Сгәыӷрақәа ԥсыс уи рхами. Ларгь аԥсабара даԥҳами.

Ахра шкәакәа, август 1971


128

АШӘАРЫЦАРАҾЫ

Атәыҩақәа хаккала иаақәгылт абӷаб. Сшәақь ааҭҟьар уаҟа зынӡа дыдрахап! Ашәарах рӡыӡо, изымтәо еилашьшьы, Абахәқәа еинҟьошәа ирҿабылгьашт абжьы. Аԥслаҳә лахьыцәгьақәа ыҵҟьашт лахьхьи, Еибарсны ихыҵышт наҟ ахәахьы. Еибарҵәаауа илҭалашт, нас акаԥкаԥ.
Аха акыр бжьоупеи макьана абӷаб.
Аԥслаҳә цәгьақәа тәазаргь иҭынчӡа лахьхьи, Ихаккала абӷаб иахагылоуп ахьы!
Ахра саӷрала азнеишьа батәуп. Аԥша акәзар, макьана сара истәуп. Аҩада абахәра ҿыцәаа иҩашьҭуп. Сыҵаҟа акнаҳара верск иагьеиҳауп.

Шьаҿа-цыԥхьаӡа игәоумҭар аџьал-цәҟьа ҳауп! Абра абыржә абахә саанахәар, сагар, Дҟаларушь лылаӷырӡ лыбла ирхыжжы, Сгәы зыҭҟәаз, сгәы зфаз? Дызҿузеишь уажәы? Ных, уи дагьҵәуом, схы баша изымжьар. Абахәқәа гылоуп, иԥшуп иууаӡа.
Арҩаш рыбжьы акәымзар, ҭынчроуп зынӡа. Асы-наҟәу иаҵыҩрны арҩашқәа ччо, Еибарԥо, ишәахха ицоит илбааҽҽо.
Абахә аикаҿ лыԥхала сҩаӡар, Абӷаб схыԥша амкыр, сҩеиаанӡа имцар...
Ашәарах раҳ ду, уаа Жәеиԥшьырҟан, Уаа, суҳәоит, Ажәеиԥшьаа, уи сԥумырҟьан! Аӷа сыӷроушәа, фарҭынхазшәа цас, Сыԥсыԥ абжьы духеит зынӡа дыдраҵас.
Хаҳәык уа исызгәамҭа иҵысыр, илаҿшәар, Иқәԥақәсуа иаангылом, абӷаб уи иаршәар? Уаа, суҳәоит, Ажәеиԥшьаа...
Шьҭа рацәак бжьам Ари абахә бахәы мшуп, сгәы, умбжьажьан!..


129

Сҩаӡеит. Сыԥсы ӡа схы ныхсырҳәҳәеит. Аԥша слымҳаҿы арҵәаа ҳәа иҳәҳәеит. Наҟтәилагьы абахә кнаҳа илашьҭуп.

Сшьапқәа аҽыбӷаҿеиԥш наҟ-ааҟ ихшьуп. О, закә ԥшӡароузеи! Блахкыгоуп зынӡа!

Шәыжәҩантәума? Уи акәзар шәҟазҵа шәҳаракӡа! Дрыцҳами абранӡа иҩеины шәзымбац, Шәа шәыла здоуҳатә гәаахәара мчац! Иамтҟәара дарбану шәыхаа гәыкра, Есымша сыхәнозаргь шәсызбом сызхара! Шьыри, сгәы зытҟәаз сыхаара абра, Дҩаганы дтәанда, усҟан лара, Аԥшӡара ссирӡақәа лгәы ҟарҵарын,

Иудыруеи, лгәы ԥшқахар, ма дразхарын...

Ихаккала аԥаҭхьқәа ахагылоуп абӷаб, Жәаа иреиҵамкәа урҭ ҿаҟәахап.

Ларгьы шьҭа жәаа акыр ҵуеит данырхыс, Иҟазар абӷаб тәыҩа ҳчаразы хәыс?!. Наҟтәилагьы арҩашқәа цоит илбааҟьа. Абахәқәа ҿрыԥсаӡа рықәцәала иҿҟьа, Сылаԥш ахьынаӡо сықәԥшуеит рхы, Игылоуп асынаҟә ықәҵа рыжәҩахыр. Ирыҵаҩр илеиуа арҩашқәа иршан, Абахәқәа зеиниом еиҩыхаа иашан. Атәыҩақәа хаккала избоит ҵаҟа абӷаб. Сшәақь ааҭҟьар, араҟа зынӡа дыдрахап!..


УДЫРҨАТӘ ЕИҔЬХААИТ...

Кәыркәа-мра ахра ахьҵәрыԥсаз иахан. Аҵәрыԥсара илаҵак бӷабк иагәаԥхан, Атәыҩақәа хаккала, акнаҳара ахықә, Иқәгылан ажәҩан иалаз бахәык. Ириаша уазкыдлар иакуеит ауп уԥба. Бзиа уазнеирц зынӡа уҽамырба,


130

Ахра уахыкәша, нас уеиханы, Абахә уаӷрала ухәноит аханы.

Уи нахыс аусқәа маншәалоуп зынӡа, Уҵаҟа иубоит ауп абӷаб ааигәаӡа! Ма умццакыр, ублахаҵ мгьежьыр,

Ажәҩашәаҟьа иарба узкылԥшыр, идыр, Ажәеиԥшьаа уиргәырӷьоит, иутәуп уи абӷаб!.. Азнеишьақәа ангәаҳҭа, шьҭа аус ахь ҳаихап: Сашьҭахьҟа схьаҵын, акыр сласкьаны, Абахәра саҵагьежь сцоит сыҽӡаны.

Сымҩан иаасԥырагылт раԥхьа анаҟәу, Ҵааршәха икыдуп уи шеибакәу. Алада аҵыхәанӡа улаԥш ахьӡом, Аиҟәԥара тышақәа рыҵа убаӡом.

Иуоуам ҽынкылашьа улықәҵәраа улаҿҟьар, Атыша-аҵа усҟан ауп, иалшом иумбар. Хыкәшашьагь амам. Уа жәа-шьаҿак, Сшьапҭыԥ ҳәызбала иҭызӷьӷьон маҿак. Нада-аада снықәсит ус анаҟәу.
Шьҭа абахә саӷралеит, избап изакәу. Сԥынҵа иҭасратә инаауп сахьаҿоу, Соунашьҭуеит макьана, ацаҟь ҭарҿҿоуп.

Сшьапы ахьакра ансоу, сааԥсеит ҳәа стәаӡом, Схалоит, схалоит, аха инҵәаӡом. Кәыркәа-мра цеицеиуа саӡрашәа иԥхоит, Аԥша исхьысуа акыр сеиқәнархоит. Цәыкәбарха илкаԥо аԥхӡы сҿашуп.
Сшәақь надаада сыхәда ихшьуп. Акьедиқәа исышьоу зынӡа абахә иазшоуп, Иқәҵәраауам ахаҳә аҿы, аласшьа – ԥшоуп. Аха ашьап ҭаршәырҭа смоуа иаанҵәан, Сҿыҩасхеит ԥшьынаԥха, нас иагьеицәан. Скыдла сцо џьушьап ахан ду аҭӡамц, Аарла, напхыцлоуп ишныскыло схәамц. Сшьацәхыԥ аҿаршәырҭа ҩ-мацә иҭбаахар, Нас са сзы ҟьаҟьароуп, ҟалом сеиҵахар.


131

Сыхьанҭара нызкыло нацә ҭаршәырҭак збар, Амҩаду иаҩызоу ахаларҭа – абар! Сшьацәхыԥқәа џьа иҭаршәуа, снацәхыԥқәа
хыжәжәа, Аҭӡамцра сыҩхалеит, сгәабыцаҟь цәыжәжәа. Аха араҟагьы, иубо еицәа убеит, Ақәра иаражәзаарын абахә еиҟәԥеит, Ахаҳәқәа ҵысуеит, алада еихоит,

Унызкьыслак «ӷырҿ» рго, алажә еиԥш иӷӷуеит. Ари аҟара схага шьҭа хыхь сымҩаӡар, Сгәы ԥжәап уи абӷаб сҩеиаанӡа ицар.

Аха изакәзеи, ссиррами нас, Кәыркәа-мра абаҟоу, иӡит зынӡас, Ажәҩан еишьылӡа аԥҭақәа хан, Абахә аҵәрыԥсарахьтә анаҟә еихан,

Арахь илаҟәы-лаҟәуа есааира илбаауан. ԥша-фырҭынк цәырҵын, уигьы ҵәаауан. Аҵықь ҳәа ихысит ажәҩан дыдын.

Абахә иаҿалазшәа ихышәҭ ауардын, Ибылгьо илҭалеит адыд абжьы. Абахә зегь аҵәахит анаҟә хашьшьы. Аҽырҳәа аҿыланахт уаҟа ақәаршаҩы. Ибаргәи абахә иаҿам ауаҩы! Сҭаҳазшәа аӡиас, иаразнак сеилыст.

Аҵаа еиԥш ихьшәашәами, сцәа-сжьы ардыст. Сшәақь мбааӡарц зны слақәиашәа искын, Аха шьҭа схәыцра са схы иазкын.
Сарӷьа ҿаргыларҭа амам, ихшьуп, Сызшьапык амчи снап амчи еиԥшьуп. Аха сманшәалам – сшьап аиҭакра ауӡом. Арҩаш схакнаҳаушәа, арахь иаахкәаӡом. Ус, аҟәаҩ аақәгеит, схагәҭаҵәҟьа, абар,

Ишԥауури, ԥсыхәа змам, иубо еицәа убар? Ақәаршаҩы ааԥсазаап, наҟ инахкәан, Аҿаанахт акырцх – иаҟроуп акакан! Сызнапык шьҭыхуа, схагәҭа сыхьчон,


132

Мамзар иашан акырцх иԥнаҽуан. Смахәарқәа, сжәҩахыр – икылблаазшәа сцәа, Ианпыҟҟала иаанылт ашәыта еиқәаҵәа. Иқәԥа-қәсуа, еиԥхныҩуа, алада икәыруан, Амыҟәрақәа еиқәшьыхаа кырцхла иарҭәуан| Шьҭа сызлалбаауеи, сҭархага леит, Акедиқәа исышьоу рзы ари — акаамеҭ! Илсывҟьеит хыхьынтә хаҳәык лаҿыҩрын, Сҩаԥшызар, абӷаб са сахь илхыҩрын, Са сшыҟоу илеиуеит, сахьгылоу абом.
Аха, ишԥазури, цқьа сеибагом Сызқәгылоу, иску – аарла сыхшьуп. Изулак сшәақь шьҭысхит, аҩар аҿашуп. Атәыҩақәа ахарззала, ажакьа гьало, Сааигәаӡа иаақәгылт абӷаб, уама злоу. Амшцәгьаз ицозу иҭаларц ҳаԥык? Игылоуп, иашаҵәҟьан, иаҟараны цәык.

Џьамыӷәацәгьа схыга сзышьҭаз аҽанартын, Ҩнатәушәоуп саԥхьа ишгылоу уажә ҭынч. Изулак, сшәақь аҵа скылԥшшәа ҟасҵан, Аха аҿаԥ ааҿыҵгеит, иҭҟьом ибааӡан. Ахагара азаазшәа иԥеит ганха, Ахаҳә ашьап иаҵыҟьҟьоз ҭалон хаха.

Иахьынаскьаз иааҭгылан, ахы аанарҳәын, Исыхәаԥшуан, аблақәа зҵаара-шәкы рхын, Макьана иазеилкаауам иҟоу, иабаз.
Акыр сманшәалахан, патронк уа иабаз, Сшәақь иҩаӷрасҵахьан усҟан сара.

Аџьа збо агәырӷьара иԥеиԥшзаап џьара!.. Ҵхыбжьонын, гәаҟрала абахә саҿыс, Слыбааны аҭыԥ ахь аӡыҳәҭа санҭыс. Насыԥшәа, ашьыжь санҭыҵуаз сфонар Шьҭысымхыр, иалшон уа саӷрахар.

Аҭыԥ аҿы иаразнак сҩызцәа зегь гылт, Исықәныҳәо, сгәдкыло, игәырӷьан исԥылт, Даара исцәшәахьазаарын ас сахьынхаз.


133

Ажәабжь исарҳәаз ауп са сзыршанхаз: Сҩызак шьыбжьышьҭахь, аҭыԥ аҿ дыштәаз, Агәҿыӷь данакы, патрон заҵәык зҭаз, Ашәақь аашьҭых дахьныҵҵыз ааигәа, (Арахь имылбааӡеит акырцх ма ақәа) Бахәгьы даҿамхакәа, ихымгакәа ааӡаб, Дышнеиуаз иааиҿаҳан ишьызаап абӷаб. О, удырҩатә еиӷьхааит! Сгәырӷьеит зынӡа. Нас схәыцра неиҭашәан ицеит хараӡа: Аӡә џьа мбаӡакәа мариала деиқәшәоит, Аԥсҭазаара даҽаӡә мыцхәы дыԥнашәоит.


СГӘЫԤШҚАШӘА СҞАЛАЗААП

Доусы ҳшәақь ҳахәда ихшьуп, ҳҟанҭаруаз мацароуп,

Ашәарах ахьамоу абахәра ҳазцароуп! Абахә иҩкыдгылаз аҵааҵлара ссареи, Арҩаш лбааҟьақәеи нхон алада есааира. Акыӡӷы иаҵәара, иаҩызоу ахкаара, Ҳаҿысын ҳҩылагылт аҳархьалра-ҟәҟәара. Абахә ҳхакнаҳауп амраҿы ицамцамуа.
Ԥша-хаак ҳархьшәашәо, исуеит ҳбылӡар амуа...

Ҳнатәан ҳаԥсы ааиҭак, аныҟәара ҳгәы азыҳәа, Сҩызагь саргь ҳааицрыҵит, ҳахьеиқәшәоз неибыҳәа. Сцеит сара арӷьарахь, схалон ԥшьаала.
Сыхшыҩ аҿы ицәырҵуан ашәарах еишьҭала: Шьыри, абыржә абни ахәы бӷабк аахыҵыр, Ма қәасабк, мшәык... Аиашаз уаазхәыцыр, Ауаҩы адәы дзықәӡоу ашәарах ршьразыҳәа Акәушәоуп, адунеиаҿ уаҳа акы сгәы азыҳәом!

Зыԥсра ааихьоу шәарахк снахьԥшыр ихарамкәа, Иреиҳау насыԥшәоуп сшыҟоу даҽак схы иҭамкәа. Аҳәишқәа ирыбжьоу ахәы азқәа санхала, Сыҽцәырымга снадиалт хаҳә дук иманшәалаз.


134

Схы ныхсырҳәҳәеит. Абар! Илеиуан хәдаҟа Абӷаџьма. Иааҭгылт исыҭа аган ҟьаҟьа. Ҩнатә џьмоу џьушьарын уахәаԥшыр атәыҩа. Аҳацаҟьа инықәԥало, зны иныҟәо, зны иҩуа, Абӷаџьма-ӡсы уа инеин инаҵаст акыка.

Ан акыр иԥшыхәуан аԥа агәхьаа мкыкәа. Нас ахы нанарҳәын иарбзон уи гәыблыла. Цәаныррак снацәақәа ҿанаҳәон еидкыла.

Гәыҩбарак иснарҳәон –«мшәан, агәхьаа шԥаскуа!» Хысыбжьык геит џьара снаҩсахь наҟ убасҟан.
Аӡс инахыԥеит абӷаџьма ӡаӡымкуа.

Ақьышә хәыҷқәа ахш рықәыжж, иахьыз агәра азымго Аӡс ԥшуан. Сыбла иаахгылеит уа сахьак; Сгәылак уажәааигәа иансимҭаӡа ҭахак, Шьыбжьхьак азыҳәан ҳамҩахыҵт иҩныҟа. Амаҵурҭахь ҳнеит, уаҟа ашә ывҵраа иҟан.
Аԥшәма ԥҳәыс драҳаҭӡа дахатәан агара, Агәаҳәԥы даҵаназ асаби уа игараз, Ҳшылбаз дыԥхашьан, лгәыҳәԥы хҩа, дҩаҵҟьеит.
Асаби иқьышә хәыҷқәа ахш рықәыжж, даанхаҵәҟьеит, Уажә абри аӡс еиԥшшәа, ахыс-бжьы иархаго. Ахыс-бжьы хрыжь-хрыжь игон, еиҭагон. «Ажәеиԥшьаа иурҭааит» сцәажәахуан гәаныла. Сҩыза иоуп уирахьҟа мҩа-мшрак ианылаз!
Абахә аикахь сыхәнан, аҭра иҭыга, Сыблақәа инрыдскылеит уа сланарԥшыга. Сҩыза дахьхысуаз ахь сыԥшаауа сышишьҭаз, Хыҵхырҭак аҿы избеит ихьаҭра ахьышьҭаз.

Слыбааит уахь. Уаа удырҩатә еиӷьхааит сҩыза! Ахԥхьаӡара, ихәҷы, иду, зегьы хәба ушьызаап! Узхара узхысма, хиамҩала угәы ҭхаџьма, Еихык-еиҵык ишьҭоуп абӷабқәа, абӷаџьма. Аӡырқәагьы зацәымцеит икамшәо ахымҭа, Ажәеиԥшьаа дирманшәалт ҭынч аҩны данымтәа. Шьҭа иишьыз ԥхасҭамтәкәа лыԥхала иҳазҭыгар, Рцәақәа рхых, еиҿых абни ахәы иҳазхәныгар,


135

Аҭамҳа еиҿаҳажьрын... Ҳалагт рцәа ахыхра. Ауалыр снахагылазшәа ачараз аҩ ҭыхра, Сгәы ԥыруа сахәаԥшуеит абӷаб ду атәыҩа, Ԥаҭхьны искушәа сгәы аныҳәаҿа иазыҩуа!

Сҩыза иахь сынхьаԥшит, абӷаџьма ацәа ахихуеит. Акыкмацәқәа кьацә-кьацәӡа ачыргә ԥҟаны

иҭихуеит Ачыргә иналакшеит аҳәызба цырцыруа.

Ахш нҭыжжын ашьа иналалт еиныруа. Сылаԥш иаразнак инахызгеит исзымчҳа,

Аха аӡысқәа акы инақәшәеит иахьышьҭаз иҭынчха; Уигь ахш аҿыҵыхәхәон, снеилыԥсааит сахьгылаз. Ҳаи, афаст, сгәы ԥшқашәа сҟалазаап саазқәылаз.


ДЫРМИТ ГӘЛИА – АРККАҨ ДУ

Ацикл

1. Дырмит Ленин диацәажәон

Дырмит закәытә жәлоу икеиԥса, Закәытә ҽаҩроу рца иҭеиԥсо, Амхы ззылеиҵаз хаҭала, Ирзеилкаауамызт аамҭала, Дыҟан агәкаҳараҿ днеины. Адунеи агени – Ленин Ицхыраара имоур, усҟан, Дырҟәаҵыргь ҟалон иусқәа.
Днатәон дхәыцуа: – Ашәҟәы ҭсыжьит, Зегь аазган аҩны инеиқәсыжьит...

Иаԥхьо дызбондаз исхараз! Изысҭо иԥыржәоит цигарас...

Ленин ҿиҭуан: — Угәы камҳан, Гәарԥ бжьарак ухаҭа убжьамхан! Уаргьы узҿу револиуциоуп —


136

Жәлар рдоуҳатә револиуциа! Ҳаргьы шәи-хәба рзын аамҭала, Ҳгәы каҳартә ҳақәшәеит хаҭала, Аха ауаа ԥхьа изго есааира, Иаҭәамхар ҟалом аиааира!

Дырмит дхәыцуан: — Сзыхьӡарызеи? Снапызаҵәхеит, дсымам ҩыза...

Изҩып асахьажәа рҿиамҭа, Аха еизгам жәлар рҳәамҭа, Аха иҭҵаам ҳетнографиа,

Иԥшаам ҳҭоурых — адгьыл иафаз, Еилкаам ҳабызшәа алшара, Иазхиам аҵара-лашара. Ҳтеатргьы шьаҭаркра амам, Иҟам ҳабызшәала адрама. Амилаҭ рдоуҳатә дәаӡа Аӡәы изышьҭхру, егьа дхаҵаз? Ленин ҿиҭуан: – Уи наӡаӡам! Ацәмаҭәа нақәукуа адәаӡа, Еиҩрссо, аԥыза цоит раԥхьа. Адгьыл, нас, чыс-ҭра дулаԥха
Ишыҟоу цәырго, ацәеиха ашьҭоуп, Иарҭбаауеит аԥыза ахҵрашьҭа. Ажәла илоуҵогь уи ашьҭахь, Арашәацәа азхара азцәырҵуеит, Избанзар, ачыс ахылҵуеит! Иахьа уаҩызоуп уара аԥыза, Иушьҭанеиша заа ураԥыза!

Дырмит дхәыцуан: — Нас иаԥсоума, Амилаҭ хәыҷы рзы иаԥсоума? Ҳабызшәа аихаҳара ахәҭоума, Ҳдоуҳатә гәаҳәара мҩоума, Иҳадраӡома иаҳиааиуа, Ишьҭырхуама уи уаҵә иааиуа, Ииасуоу ма уахь аӡә дрықәлар, Еиӷьзар зегь ахьхиоу ҳәа ҳдәықәлар?..


137

Ленин ҿиҭуан: – Умлакҩакын! Аӡыхь хыҵхырҭа еиԥҟьара ақәым, Еиҟароуп амилаҭқәа зинла, Иҟалом иатәамба аӡә дныҟәар! Иҟаҳҵоит уаҩ дҭамхо еиҭымла! Абызшәа акәзар уа иугәҭыхоу, Уи амилаҭ ирхы-рҵыхәоуп! Рыҟазаараҿ иҟам уаҳа Рыбызшәа еиҳау еихаҳатә!

Гәлиа дхәыцуан: – Иаԥхьо дыҟам, Ҳҿар ашколқәа рахь иныҟәом. Агазеҭ, ажурнал ҳамам, Арахь џьоук ҳхаԥеит аргама.

Урҭ аиааира зынӡа иргама?! Ҳаамҭа зеиҭамсуа ишьақәхама?.. Ленин ҿиҭуан: – Уи наӡаӡам! Амра ишьҭанарбоит аӡаӡа!

Уара уаҳа умлакҩакын, Гәаӷьра злам иус ҿиарақәым! Аамҭа ҿыц наӡап убрагьы,

Шәменшевикцәа наҟ иабрагьып. Аԥсҭазаара ҿыц уԥылап, Шаҟа уҭаху ашкол гылап, Агазеҭқәа жәпак шәызгәаҭоуп,
Ажурналқәагь шәоуп ишәаҭәоу...

Абас, Гәлиа иҭо алшара, Ленин дизгылан длашаран!

2. Ахәышҭаарамца

Ашьхақәа зхаҵгылоу иҭӡамц-баагәараны, Еҵәаџьаа џьоу-џьоуха иҭалашо амшын, Аҟәа, угәаҿ ҭыԥ ԥшӡак ҳсахьажәаз гараны, Ҩнык ауаџьаҟ аҽҳәа зны амца еиҿакын.

Абри ауаџьаҟ аҟара сгәы зырԥхо ак ыҟаӡам, Абри ауаџьаҟ ауп сара схәышҭаара.


138

Аԥсуа жәлар ражәаҳәоу амҵәыжәҩа азыҟаҵа, Рырккамҩа ажәҩан-гәашә аатит абра.

Абри ауаџьаҟ ахәышҭааразы инапалаҵәҟьа, Ҳа ҳ-Дырмит – Прометеи имца-жәла ааигеит. Акәысҭӷа иҿаҭҟәацуан, акәицқәа иалацәҟәуа, Амцабз, нас, ихәмаруа, ахы ҩыҵнагеит.

Абри ауаџьаҟ аԥхьа уи амца ихәыҵшаауа, Игәы наҭа днатәаны ахәыцра игәаԥхон. Абри ауаџьаҟ аҽҳәа аԥырӷы хәыҵшьшьаауа, Иажәақәа бзанҵык имхьшәашәо ирԥхон.

Данко иеиԥш ижәлар ԥхьа ркылгашьа лакәшьаны, Иаҳгәаларшәо иԥсҭазаара – изырԥхо ҳгәаҭа. Абри ауаџьаҟ, ҳаргьы ҳнадтәалоит ҳакәшаны, Даҳбошәа ҳа ҳ-Гомер – Гәлиа ихаҭа!

Саҭанеи-Гәашьа леиԥш ашана далаҟан, Еиҭеит ари амца зеиԥшҭам адоуҳа:
Алашәра еимыцҟьаауа, ихтуа ибызшәа алақәа, Аԥсуа дарҿыхеит ихшыҩ инҭаԥха!

Ишаҳаҭуп ажәҩан иаласоу ҳашьхақәа, Ишаҳаҭуп адгьылаҿ ишьҭоу ҳамшын, Иреиԥшха адунеи ақәӡаара зқәашьхақәаз, Ҳаԥсуа милаҭ ажәа аӡра азыԥшын.

Иӡуеит ауп абызшәа каламла имцәажәаз. Амра ԥсҭаҵага-хаа еиԥш иаҳзыԥхаз, Ихәажжаӡа иахьеиқәу ҳа ҳ-Дырмит имца-жәла. Абри ауаџьаҟ ауп ҳа ҳжәар еиқәзырхаз...

Кремль — ҳ-Совет тәыла адақәа рхеизарҭа — Ажәларқәа ршьа рыԥханы изырныҟәо гәуп! Аԥсуа жәлар рмилаҭтә хдырра иагәеисырҭан, Абри ауаџьаҟ аҽҳәа амца ду еиқәуп.


139

3. Амшын аҿықәан

Амшын ацәқәырԥақәа еишьҭала, Ҵыхәаԥҵәарада иааскьон. Аҟәара иахьҽҽаны ишьҭало, Лаӷырӡушәа иахькәкәон.

Дырмит Гәлиа убра аҿықәан, Дӡышӡа дгылан дызбалон. Хәыцра гәырҩа хьанҭак иҿықәын, Иблақәа ацәқәырԥа рбылуан!

Ацәқәырԥа иалибаауан усҟан, Игәыҭшьаагаз ихәыҷра: Еирха рыԥсадгьыл рызқәа, Ижәлар анаҿыз ахҵәара.

Иаргь абри амшын дхыхәхәала, Атәым ӷба дагахьан.

Агәыӷра , разҟыс еидҳәало, Атәым ҟәараҿ иршахьан.

Аҭоурых аԥшатлакә иацҟьаз Аԥсуаа, иҟәыншьа рыхҵәара, Алаҳәа рхаҟыруа, уаҵәҟьа Иаҿын зынӡа анҵәара.

Аха Аԥсны разҟык аман – Еиқәхаз дреиуахан ихаҭа, Имилаҭ рырккамҩа дамаан, Дҟалеит реиҭеираҿ шьаҭас!

Дгьежьын иԥсадгьылаҿ дыҟан, Аха ижәлар еиҩшахеит: Еиқәхаз амҳаџьырцәа аҩныҟа, Изымаакәа нырцә инхеит.


140

Абри агәырҩа хьанҭа иҿықәын, Иблақәа ацәқәырԥа рбылуан. Дырмит Гәлиа амшын аҿықәан, Дӡышӡа дгылан дызбалон.

Иахьа иӷба збоит сахьгылоу, Сыԥшуеит амшын агәахьы. Саԥхьоит ацәқәырԥақәа иргәылоу: «Дырмит Гәлиа» ҳәа нахьхьи!

Уи ихьӡ цәқәрԥак иазаныхуам, Дырмит Гәлиа иӷба хуп! Амилаҭ лахьынҵа зыгәҭыхоу, Уи ихьӡ ҿырԥшыс иҭахуп!

Аӷба неиуеит амаа шьҭыхны, Амшын шеиҩнарҽҽо сырбо, Асовет бираҟ еиҵыхны, Иаҵагылан иҽырбо!..

Ижәлар, нырцә инхаз, игәалан, Аӷба хиҵеит агәра го Атәым ӷба иагаз еидцала, Рхатәы ӷба ишаанаго!..

Амшын ацәқәырԥақәа еишьҭала, Цыхәаԥҵәарада иааскьоит. Аҟәара иахьҽҽаны ишьҭало, Хьы-раӡнушәа еилыџьџьоит...


4. Дырмит Гәлиа ирккамҩа

Амилаҭ рыхдырра еихаҳа, Аиашьаратә бираҟ дҩаха Ишьҭихыназ, имҩа хьӡуп.
Дырмит ирккаратә культура,


141

Исахьажәа амч, ишәҟәҩыра, Абызшәазын икәалӡуп!

Ажәлар ирцәаҩоуп агәҭынчра, Аха еиҳау ыҟам рымчра, Вулкан хыҵроуп еилашыр! Ианаамҭоу еилазыршыша, Ирԥызаша, ԥхьа изырԥшыша, Дымир иҵаҟәкуеит ашәшьыра.

Амилаҭ рзы ихьӡырҳәагоу, Жәлар рус аҿы ихырҳагоу, Аҵеи аамҭа даҭахуп:

Еибашьразар — аполкԥыза, Иеиԥшу аурысцәа р-Кутузов, Амилаҭ рразҟы дахуп!

Ареволиуциа ҟаҵатәызар, Дироуп Ленин ду иҩыза, Ауаатәыҩса рымҩа збо. Адоуҳатә еиҭеира аамҭазар, Ломоносов ргәар дҭазар, Иҟалоит ажәлар ҽырбо!

Аԥсуа жәлар адунеи иақәлан. Абиԥарақәа адәы иаақәла, Имҩасуан, инмыжь ҭынха. Аамҭа аӡыблара иалаз, Ицаӡар алшон иналаӡ, Дырмит дымгылар дразҟха!

Уи диҩызан аполкԥыза, Ареволиуционергь диҩызан, Еиҩымшәо ҩ-дунеик ибон: Алашәра, зқьышықәсала иааиуаз, Арккамҩа аҿаргыл, даиааиуа, Ижәлар ԥхьа инаго дықәԥон.


142

Ажәҩан аҿынӡа ибжьы халон, Днеиуан ижәлар еидыԥхьало, Иқәԥара алашәра ннакылт.

Ихатәы бызшәа амч анеиҭа, Уи ишьҭихыз аестафета Имыздашаз неиҵагылт.

Адауаԥшьқәа, ҽаӡәы имҭа, Аҳаракырахь иргоит имда, Рашәабжь ахара инаӡоит. Аразҟ ду ахь зымҩа нагоу, Ленин имра-хаа хьӡырҳәага Иаҵаҽырбо ԥхьаҟа ицоит.

Аԥсынтәыла насыԥ аман! Аха иразҟыдоуп аргама Ҳабжак, амшын нырцә инхаз. Адунеи иахьӡаны иныҟәо

Дырмит ибжьы, аԥсуаа ахьыҟоу Ҭырқәтәыла ааигәоуп ианраҳаз.

Дырмит имҩа уахь иахьнеиго, Дыӷзы-ӷызуеит Омар Бегәа – Уаҟа агәаҟра мцац иӷәых.

Аха Гәлиа ибжьы дарҿыхан, Имилаҭ ахдыррахь дрыха, Днеиуеит аестафета шьҭых!

Амилаҭ рыхдырра еихаҳа, Аиашьаратә бираҟ дҩаха Ишьҭихыназ – имҩа хьӡуа. Дырмит ирккамҩатә культура, Исахьажәа амч, ишәҟәҩыра, Абызшәазын икәалӡуп!




143

5. Дырмит ибжьы

Асқьала инадҵын шьыжьы, Адунеи иахыҩуа абжьы, Инеиуеит аӷба «Дырмит Гәлиа».

Инеиуеит, ацәқәырԥақәа еимгәыҳәо, Амилаҭ рыбзаӡбахә ҳәо, Аԥсуа ирккамҩа иагәылиаа!

Адунеи ду цәгьа иӷроуп, Агәаҟрақәа жәпак аӷроуп, Имаҷым ауаа рыбла ахьхымтыц. Амилаҭқәа џьа ихәаҽуп, Џьарагь рзин ԥшаара иаҿуп,
Џьоук ҭоуп рреволиуциа аҭәымҭа!

Урҭ зегь ргәаҟрақәа еиԥшым, Иҟоуп гәыӷракгьы иазԥшым, Азиндара жәҩантәу џьызшьо. Зегьы ирылаҩуеит абжьы:

Аԥсуаа, зны изхаԥаз ашәшьы, Иахьа ишреиуам зхы ҟәнызшьо.

Ирбеит африкаа наԥшын, «Дырмит Гәлиа» хуп рымшын, Иџьоуҳарха иныжьуа ашьҭа. Дырмит Гәлиа Аԥсны аҵеи, Ибжь убранӡагь имнаӡеи, Ҿыцла ианылаша Аԥснашҭа!

Иаҩызаха аҿырпын, Абжьы хаакәакәараӡа иԥтын, Иаҳаит австралиатәи ахьча. Днаԥшит, атәым рахә еизцо, Ахақәиҭра игәы азцо,
Зымҩа инаиршәт икәахьча...


144

Ирбеит австралиаа наԥшын, «Дырмит Гәлиа» хуп рымшын, Иџьоуҳарха иныжьуа ашьҭа. Дырмит Гәлиа Аԥсны аҵеи, Ибжь убранӡагь имнаӡеи, Ҿыцла ианылаша Аԥснашҭа!

Индиа ачаиаарыхҩы нас, Аҵла илбаазго ананас, Руаажәларратә хдырра рҿыхо, Рыгәқәа ырхыҭ-хыҭуа, иҵарӡа, Инархаҩит игәыкӡа, Иаҩызаха абыкь абжьы-хаа.

Ирбеит индиаагьы наԥшын, «Дырмит Гәлиа» хуп рымшын, Иџьоуҳарха иныжьуа ашьҭа. Дырмит Гәлиа Аԥсны аҵеи, Ибжь убранӡагь имнаӡеи, Ҿыцла ианылаша Аԥснашҭа!

Куба гәырӷьоит, ишәаҳәоит, Чили лаӷырӡашо иҳәҳәоит, Иамоуп Америка агәҭыха.

Аиндеец ихатә зин, Дашьҭоуп илихырц азын, Дааӡырҩит иаҳан абжьы-хаа.

Ирбеит америкаагь наԥшын, «Дырмит Гәлиа» хуп рымшын, Иџьоуҳарха иныжьуа ашьҭа. Дырмит Гәлиа Аԥсны аҵеи, Ибжь убранӡагь имнаӡеи, Ҿыцла ианылаша Аԥснашҭа!..

Тәылас иҟоу иҽырхьыгӡа, Ибжьы рылаҩуа ихааӡа,


145

Дырмит Гәлиа адунеи дықәуп! Иҳәоит аԥсуаа ҳәа милаҭк, Кавказ ишыҟоу наџьнатә, Ишрымоу иахьа аизҳа дуқәа!

Асқьала инадҵын шьыжьы, Адунеи иахыҩуа абжьы, Инеиуеит аӷба «Дырмит Гәлиа».

Инеиуеит ацәқәырԥақәа еимгәҳәо, Амилаҭ рыбзаӡбахә ҳәо, Аԥсуаа рырккамҩа иагәылиаа!


АМЗА

Жәытә-натә аахыс рыҽхәарамзар, Аӡәы ак азимҳәацызт амза. Ажәҩан азын уи ҽырбаган, Адгьыл азы илашарбаган. Бзиабарала ргәы азыблуа, Иахӡан апоетцәа рыбла:
Дадыркылон, рыԥсы еиқәзырхаша, Иреиӷьу аҭыԥҳа – ахаҿ шаша. Аӡӷаб лыџьымшь, лыбла хаара Иадыркылон, уигьы ԥҟаран.

Ахьы, араӡны, алмас — мамзар Издырымкылац арбан амза! Уимоу, аԥсуа жәлар р-Сасрыҟәа Ирҳәон амзаҿ дцаны дшыҟоу...

Ахьӡ-аԥша, аԥшра сарҿыхан, Саргьы уахь сагон ак сыхан. Абар, сҩеин, амзаҿ сыҟоуп.

Снаԥшы-ааԥшуеит — сымзаныҟәоуп. Иабаҟоу араӡны цырцырра? Иабаҟоу аԥҳәызба лыгәкыра?
Уахьԥшлакгьы — ихцәышаа-цәҩежьӡа,


146

Ашьхақәа ракәзар — ицәҩажәӡа! Сабала зынӡа иқьарха, Шьамханынӡа ихҩоуп арха. Амшынгьы, араҟа, амзаҿ, Цәыкәбар заҵәыкгьы аӡы ҭамзаап! Цәаакыракгьы џьа иубашам. Ахьӡ-аԥша иамоу зегь башан.

Аҵх акәзар – ҩ-мчыбжь дуцәаз, Иҟоуҵари, шаӡом, уцәаз! Ахьҭа-ҵааршә бааԥсӡа шыҟоугь, Мца-мҿык уауам, иагьа уныҟәаргь Нас, ишахыр, амра ашыра Уацәызҵәахша иубом шәшьырак, Афрына уҭоушәа, хлымӡаахуп! Ҩ-мчыбжьа дуӡӡа хәлаӡахуам. Изламӡыҭзеи уҳәап «Мзаныҟәа» — Атрақтор ылоушәа асы ахьышьҭоу, Ианызҵо амза азқәаҿ зышьҭа. Ихабар ҳәа збом Сасрыҟәа, Даангылозма зны даахьазаргь, Адгьыл гәырӷьахә уи даԥазар! Адгьыл, адгьыл!.. О, инасыԥуп Адгьыл ауаҩы иахьимоу! Сықәсны сыԥсадгьыл ахь сыԥап! Уаҟа аԥсҭазаара зегь хьыми! Сышьхақәа абӷабқәа рҿагылоуп, Сырха кәаза ҽаҩра дгьылуп, Шәырла иҩычоуп аԥсабара, Ихәшәуп сымшын аӡы аԥхара...

Амза ԥшӡоуп, харантә сыхнахын. Сыдгьыл кажьны, сазааит сахан, Аха тәым ҟазаара гьамам, Ишеижьагаз збеит аргама! Сықәсны сыԥсадгьыл ахь сыԥап, Уи са сзы иреиҳау насыԥуп!




147

АУАА РЗЫҲӘА

Ааигәа инхо рзыҳәа ныҳәан, Уи аҵла ыҟан ауаа рзыҳәа: Кәыркәа шыраз аҭакарра Уԥсы армаҷуа, уааԥса-укара, Уахьыҩхало ахәаҿы игылан, Амра ашыра аҽаԥынкылан. Уныҵатәар, абӷьеилашьшьыра Аҵаҟа ԥсҭаҵаган ашәшьыра. Аԥша иухьысуаз гәыбзыӷын. Аԥсабара абла еиҵыхын.

Аҩада ашьха – жәҩахыр ԥҽаҽан. Алада амшын – саркьа гә-шашан. Хаҳәк ҩагәыдуҵар, уаҭамҵа, Згьама бзиоу ашәыр фҩы-хаа, Абық-чықҳәа илеиуан амҵа...

Ааԥынразар, ашьхыҵә ҿыха, Иахагьежьуан уи ахьгылаз — Ашәҭ иазнеиуан, ацха згәылаз. Ацхагь замаз ауаа рзын ауп. Ҭагалан – аамҭа хазыноуп, Бзиа избоит – ибарақьаҭуп, Анхаҩ гәыраз усҟан дкьаҭоуп!.. Ашьап ӡахәак акәша ихалан,
Амахәқәа ажьымжәа рхьынҳалан, Иҭахә-ҭахәӡа – икаҷыҷын.

Уҿы инҭоуҵар – иқарбыҷьн! Иалҵуаз аҩгьы – қьаф ҭаҵаган...

Абас иҟан – игәазырҳаган! Аха зегь ажәуеит, имҩасуеит – Ихжәа инкаҳаит, ақәра аԥасын.

Шәырла ихыбын иара аԥсымҭазгь. Иаҩызоуп уажәыгь аԥсы анҭаз – Иахьышьҭоугь барақьаҭра ахымҵуа, Иакуп ашәыр ауаа ирымҵак!


148

АБАЛЛАДА АҾАРАЗЫ

Зегь захыԥом ирԥгыло ажра! Хаҵеи ԥҳәыси нҭалеит ражәра. Ҽнак ахаҵа ашьхацамҩаҿ Иҵҵуаз ӡыхьк ибан, иӡамҩа Инақәиҭәеит. Игәы иаахәан, Ҿамҩақәакгьы ижәит дҩахан. Ари аӡыхь злаҟаз лакәын:
Уаҩ дзырыҷкәноз ак акәын...
Аҩны данааи, иара иҭакәажә Дылзымдырӡо уи деиҭакын. Дкалаӡа, ицеит иџьыҟәра, Иӡт убас ишьапы аиџьыԥра. Ихахәы иалам ашла цырак, Ихы-иҿы иқәбаӡеит икҷыра.

Дааиуаз џьышьа уа тәым хаҵак, Днеиԥылт лара, длеиԥшха ҭацак, Уимоу, цәгьа илбом дааҽырбаргьы, Аха иԥхалшьахуан дырбаргьы...

Лхаҵа шиакәыз, нас ианылдыр, Илҭахызшәа игәы ахәра анылдар, Далыргаӡон уаҟа аҽԥныҳәа:

– Уара узыҳәан иахьа ныҳәан, Уара уҷкәынахт, са сабацо? Ҳаидажәлахьан, сара усхаҵан, Уаасҭа исымаӡамкәа еицакра, Иахьа сҭаургылт агәаҟра...
Сҭаацәа надтәалааит сыԥсыма, Уда ԥсҭазаараҳәа сымам!

– Банаџьалбеит, сара стәымым, Бызсабашьуеи, ба сыбтәыми!.. Аӡыхь збазар, насыԥ ҳаман, Зегь арҷкәыноит, ибаҳама? Рацәак бжьаӡам, абас бҿынах,

Баргьы бажәра нкажь – быҷкәынах!


149

Ҳанеибагаз еиԥш аамҭала, Аԥсҭазаара ҿыц ҳанҭалап! Имҳәаӡакәа уаҳа ажәак уажә, Аӡыхь ашҟа дцеит аҭакәажә...
Амра нҭалеит наҟ ихыҵын, Лара дмааӡеит. Иара дхәыцын, Изеилкаауам илыхь, дзыҟам. «Данҿаха дмаауоу аҩныҟа?» Данимбаӡа, ус, шьыбжьышьҭахь, Аӡыхь аҿы днеит длышьҭа: Абар ассир, аӡы дааҭасуа,
Ӡӷаб сабиӡак дҭаршәын дкьаасуа.


АБАЛЛАДА АԤСЫМҬӘРАЗЫ

Измаӡам џьа зага, шәага, Иҟам аԥсымҭәреиԥш цәыршәага:
Ҩыџьа аишьцәа ешьак дрыман, Еизша инхон зегь ртәы-рымаа. Аха рашьа иԥсы ҭәуамызт, Ак рыцрымга ҭынч дызтәомызт. Иашьцәа ириҭаӡомызт ҭаха – Есааԥынра иҳәаа днаха,

Шьаҿак-шьаҿак ртәы иацригон, Рыдгьыл хәыҷ-хәыҷы ирцәигон. Иҟамызт уи ргәы иамысуа, Аха ҿымҭуа иламысуан. Ирҭахымызт ацҭәы роур, Ауаа рахь ицәырҵуа идроур. Ауаа ракәзар, илашәымызт, Аԥсымҭә иҟазшьа рҭахымызт. Уаҩ ақәҿимҭуа ус иаанымха, Иазнеит аҳәынҭқар илымҳа.

Аҳәынҭқаргьы хшыҩ-ҵар ҟәышӡан, Иҿабызшәагьы ҟәымшәышәӡан.


150

Цқьа деиликаарц уи хаҭала, Дылҽыжәҵит игәар дынҭала. Аԥсымҭә дшыҟалаз ҳәа – ссирхеит! Аҳәынҭқар диҭааит – дгәырӷьеит...

Аҳәынҭқар зегь маӡа игәаҭа, Аишьцәа дрызхәыц, ишаҭа, Иҟоу ззымдырӡоз аӡә иакәшәа, Доус ламысла, рыхәҭа дақәшәа, Уа дрызныҟәеит. Ихахәы ӡышӡа
Даацәажәеит, ибжьы ҟәымшәышәӡа:

– Уара, – иҳәеит аԥсымҭә из уаҟа, – Уҟасҵап адгьыл уамыргәаҟуа, Сануҭаа иусҭап ҳамҭас, Узхараҵәҟьа! Уаҵә ашамҭаз Уҿынах, аҵәҩан аанкыла, Дгьылс ҳәа иаауҭахны иҟоу Ушьаҿа рыхга, ҭынч умгыла Шаҟа уҭаху уаҵәы уныҟәа, Иахьаурсуа аҵәҩан наган, Убранӡа иумаз, уаҩ дԥырхагам! –
Аԥсымҭә аҵәҩан има ддәықәлеит, Дгәырӷьан, иҽырҭбааӡан днықәлеит. Адгьыл сыҵаскӡап игәахәын, Ихы иамҭаӡакәа ԥсгаха Днеиуан. Раԥхьа зынӡа дкәаруан, Нас дшьамхыдахт, иҽиркаран. Иԥсы еивахо, игәы аангылон, Аха иԥсыцәгьара изынкылом. Адунеи хифааӡара џьишьон,
Имҟәыҵеикхьаз, иитәхаз, ҟәнишьон. Иимгац дахыбаа дазгәаҟуан.

Арахь имчқәа ишәеит, иабаҟоу! Ишьапқәа иҵаҟәҿы уа дкаҳан, Деихеит, деихеит — дзымгылт уаҳа. Дҳәазеит, усҟангьы даангылом, Иигаша ба, иԥсы изынкылом.


151

Аха ҵыхәтәык убригь иаман. Аҳәынҭқар-ҟәыш ииӡбыз амаан, Аԥсымҭә дыхәнажәаӡан дкажьын, Игәы аҵӷа еиҿжәан, хаҳәны иӷражьын. Аха усгьы инапы рхахо, Иҽынеиҵыхны, аҵәҩан днаха, Дшааихьазгьы аԥсцәаҳа дишьҭа, «Абранӡа!» — иҳәеит уи дахьышьҭаз.


АШЬХА

Ашьха иахьак еилашәа, Иубашам џьа амш ааилшәа. Аҷыхь леиуеит аҽырӷәӷәа. Абахә ӡлачит, еилаҟьҵәы. Аҿыџь сыҵахт сеиҵаӷәӷәа, Исыкәҵәаашоит аԥша-ҵәҵәы. Амра, иҟалеи уааԥхар, Ашьха алакҭа аасгәаурԥхар! Уара уааигәара санааи, Ушәахәа зымҩа изнааи?.. Исҳәаз аҳау, иааԥхашьа, Абар иаԥсахт аҟазшьа.

Амш ааихыккан, амра анԥха, Ашьха гәырӷьахәхт: иԥшӡоуп, Убла атҟәоит аҽугәарԥхо, Аӡӷаб қәыԥш леиԥш игәыкӡоуп! Хәыԥшқа татоуп аҳаскьын, Анаа икыдушәа ауарҳал. Жәҩангәашәԥхьара ааузатын, Уалагыла хыхь ухал.
Аԥсабара анап лых, Уамазаауеит уаҟа ухых. Уҭахызар унатәа, Диуан татоуп уаҟа аҭәа.


152

Унылаиа, уԥсы шьа...

Удақәа ирҭахәмаруа ушьа, Аҳауа ҳалал цқьаӡа, Лнапы ухьысуашәа аҭыԥҳа, Игәыбзыӷӡа, иразӡа, Уамазаауеит угәы азырҳа!.. Амра, абасеиԥш уԥхала, Аԥсҭазаара сгәарԥхала!


АБНАЦӘ

Аҳас иамоушәа аԥсабара, Ирыҵаҽырбо атәыҩа дуқәа, Ахы шьҭкәыцәаа, икахәхәа аӡара, Ҿаҩеи дәи азеиԥшха идәықәуп.

Аха аҭагылазаашьа ааиҭасыр, Баша иамазаап атәыҩа, Гыгшәыгк аԥба ақьышә инҭасыр, Аҽыхәнажәоит, ишәаны ишыҩуа...


АЖӘҴАРАҚӘА

Ажәҵарақәа амҵәыжәҩа роун, Еимхыбӷьыжәааит, рыҭра ихԥраала. Рыԥсҭазаашьа рымҩа ароун, Идәықәылт ажәҩан рҽанраала.

Уажә наҟ иахьцо дара ирхарам – Рыԥсабаратә ԥҟара иашьҭуеит, Аха ихнахуам урҭ ахьԥхарроу,

Ршьамдгьыл ашҟа ишаара рхашҭуам.


153

* * *

Зегь хатә ҷыда ҟазшьак рымоуп: Аӡә арыӷьара изызуа арымоуп, Аӡә ауаа ирыхәо дашьҭоуп, Ҽаӡәых, ицнагалаз дқәашьдоуп. Аӡә ачараҿ даара дҩыжәҩуп, Акәашараҿ аӡә хә-ҭамыжьҩуп...

Ссиршәоуп дшыҟоу сара сгәыла, Алақәа рдирижорс дургылап! Иахьа иахьыҟоу ачара Далам ауаа ргәырӷьа-ччара. Алақәа, абаҩ иашьҭа еизо,

Рзакәу џьушьап игәы зеисуа — Илаба шьҭых, еичырчо дрылоуп, Алақәа реибарфара илоуп...


АЦГӘИ АҴЫСИ

Аҵыс хәыҷ ахь алаԥш ыршәуа, Итәоуп ацгәы, аԥаҵа ырша. Итәоуп, абз ақьышә иаақәшьуа, Аԥсы зыӷроу иара акәушәа. Аҵыс уи алаԥш ахьаныруа Аҽазеиқәкуам. Иҷыр-ҷыруа «Иаӷьуеит», ацгәы аршәо џьышьа. Уи абжь ацгәы еиҳагьы ихнахын, Аҵыс зықәтәаз аҵла ихәнахын, Аҽрыцҳатәны уаҟа аԥшышьа, Еиԥшуп цәгьарак згәы иҭаӡамкәа, Баша згәы ндырхаз иахәҭамкәа.

Аҵыс ҷыр-ҷыруеит, иабо аҽақәшьуа. Икьиуеит ацгәы, абз ақьышә иаақәшьуа.


154

АԤИНА

Агәарԥ сшааҭалаз исԥылан, Исышьклакәашо, игәкы иԥсуан. Ахы анаасышьшьы, сааҭгылан, Исгәыдԥало, игәырӷьо иӷызуан, Снапы арбзон, сшьапы иагәӡуан.

Ишсызгәкыз агәра згаҵәҟьан, Сгәы ҳалалӡан иара азын.
Ус, сшыԥшуаз, абар, инаҵҟьан, Аҿынанахт иааласын – Иааиуаз ишҟагь иразын.

Агәарԥ дшааҭалаз иԥылан, Ишьклакәашо, игәкы иԥсуан. Ахы анааишьшь дааҭгылан, Игәыдԥало, игәырӷьо иӷызуан. Инапы арбзон, ишьапы иагәӡуан.

Сгәы ааиҭашәеит сара уаҵәҟьа — Ишԥагәыбзыӷу ҽаӡәгьы изын...
Аха уи акәында! Еиҭа иааҵҟьан, Аҿынанахт иааласын — Даҽаӡә изынгьы иразын.

Агәарԥ дшааҭалаз иԥылан, Ишьклакәашо, игәкы иԥсуан. Ахы анааишьшь дааҭгылан, Игәыдԥало, игәырӷьо иӷызуан,
Инапы арбзон, ишьапы иагәӡуан...

Агәра згаӡом сара аԥина, Зегь рҿаԥхьа акаҳәаза!..

Аҽумҵанаршәыргь еихьаԥины, Иадыруеит ацҳарагь маӡа.


155












АБАЛЛАДАҚӘА
ГӘЫНДА

Иҟан аиҳәшьцәа Гәындеи Ҷымеи, Аҩыџьагьы ҳәсахәыҷқәан. Ԥшра-сахьала цәгьа еиԥшыми, Иуҳәап нцәахшақәан.

Аха Гәындак дгәыкӡами, Лыбла ҭыџьџьаауа. Аҵәахаҳа еиԥш уи лӡамҩа Ыҟоуп еилыԥхаауа.

Лыхцә дуқәа ԥаны илықәуп, Лӡара кат-катуа.

Лшьапқәа шшәыруа, данныҟәо, Днеиуеит дышьқьыруа.


Чара, еизара аҩыџьа ахьнеиуа, Ирыцназго дубом.

Сахьеи, ҟазшьеи, кәашареи уа, Зегь рыла иргон.

Ачеиџьыказын ибзиан, Рабгьы дыҟан, дҿан.
Дара ирыжәлаз Қаранзиан. Аԥсшәа усгьы ирҿан.

Иахьынхауа уа Ҵааха-гәаҩа, Иахыкәыршоуп аԥсҭа. Иеиҩыхха, аҽкыдҟьо илеиуеит, Аӡиас Хыԥсҭа.

Ҽнак дрызҽыжәҵит Шьыма Гәынба, Зыхьӡ нагахьаз.

Ашьҭахь ажәа лниҵеит Гәында, Уи лоуп игәаԥхаз.


157

Даара игәнылгеит ари Ҷыма: «Гәында дмиӡар, Са дыстәымхоз данааи Шьыма,
Иалшомызт симгар...»

Ас дышхәыцуаз лхәыцра еицылауа, Аԥҳәызба лшьа еилашӡеит. Лаҳәшьа есааира лыбла дхылауа, Лгәахы еибалыркӡеит.

Гәында уи зынӡа илызгәаҭауам. Ажәа лнуп арахь.
Ԥсуа ҵасла аиҳабы дгәаҭо, Илыцҳаит Шьыма иахь:

«Сеиҳабы дымцацт макьана, Слывасырц ахәҭам. Уазҵаауазар «сыбгәаԥхама», Уда са схәарҭам.

Гәында длықәшаҳаҭхеит Шьыма. Аҩыџьагьы лзыԥшуеит.

Аха арҭқәа хыс илкыма, Ҷыма деилашуеит.

Амши аҵхи цон еишьҭала, Амчыбжьқәа ҟарҵон.
Нас уа амзқәа неилала, Ашықәс аандырҵәон.

Аха Ҷыма хаҵа дцомызт, Хәыцрак уи дҭаӡан. Исгәаԥхазҳәа уаҩ дылҳәомызт, Лгәы иҭазгьы маӡан.

Илӡбит уи лхәыцра лҽаҭа, Ацҳаҿы лара,


158

Длыгәҭасны аӡы даҭа, Лаҳәшьа лҭархара.

«Дысзиԥыргар уи лыԥхала, Шьыма са дыстәхон.
Сыда имоур нас ихала, Сара сигәаԥхон».

Ас лхәыцра уи ахыда, Адәахьы илҵәахуан. Аха лара дызҭахыда, Баша лгәы дажьон.

Уахык чанеиԥш ацҳа иаақәылт, Аеҳәшьцәа еиманы.

Ҷыма анагӡара иақәылкт, Илымаз иӡбаны.

Мзаҭәымҭан аамҭа, Аҩныҟа чаракахьтә иаауан.
Амшцәгьа рықәмызт ианныҟәо, Аха уаха иауан.

Ацәқәырԥ ыԥо аԥаҩа икҿасуан, Уажә иаҳа аҽараӷьит.
Ҷыма лҽеибыҭа дылгәҭасит...
Лаҳәшьа дылгәаӷьит.

Гәында дыблаҟьан дышлеиуаз, Ишыҟалах дыр Махәҭак аимҿаԥара еиуаз Днахьынҳалт акыр.

Лҽылҟьеит даҵаҵәины дхаларц, Ихылшьит лшьапгьы.

Ҵаҟа игәрымуаз лыҵәаабжь аларӡ, Илыхауан ларгьы.


159

Абар-абар Гәында дамҟьоит, Дгәаҟуеит, дҵәиҵәиуеит: «Саҳәшьа, адунеи ҳаицамкуеи, Сызхбырҟьои, сыбшьуеит.

О, Шьыма... Исылшом уаҳа, Сеиқәырха... Усыхьӡа...» Дшыгәжәажәоз иҩалҿаҵәеит Аӡиас ацәқәырԥа.

Дахьланаго аӡ илҿаҵәо, Шьыма ҳәа лнарҳәом, Аха ибзиабара еизҵәаҵәан, Сыԥсуеит ҳәа лызхаҵом.

Илнаҭан убри агәҷыда, Лнапқәа ҟьо дықәԥон. Аха илылшозеи дымчыдан, Деимырхха дагон.

Ахәыҵаԥаҩра ацаҟь аҵаҟа, Иахьеилашуа аӡы, Дланагар, дхәыҵаҵа уаҵәҟьа, Иаалыхнахуеит лԥсы.

Хьараџь махәык аӡы илҭасуа, Иҟан. Илԥыхьашәт уи.
Аха аӡы цәқәырԥо илыгәҭасуан: «Ибылшо зымбари».

Ацаҟь аиҟәԥара ибжьагылоуп, Уи амахә ашьапы, Анаҩс ҿҟьара кнаҳауп.
Уахылан дзаҿысуам уаҩы.

Ацәгьа анылу дыҳәҳәан Ҷыма, Изаҳаз еизеит.


160

Гәрамгарҭас лара дыркыма, «Ацҳа ҟьҵәыми» рҳәеит.

Раб ахәашагьы дуазыруа, Днавалт аҟәара.

Хыԥсҭакәзар џьара узыруам, Иаҿымзи ақәаура.

Ажәлар ираҳаит, ихыҵын Ишыԥшаауаз аашеит, Ақәаурагьы шьҭа иаҟәыҵын, Адунеи лашеит.

Дкылԥш-кылӡырҩуа днеиуан Ҷыма, Маӡа аӡә длыԥшаауан.
Илдыруан ара џьа дшыҟоу Шьыма, Дылбар ҳәа даауан.

«Шьҭа ииҳәаришь, — днеиуан дхәыцуа, — Дмааҳәӡар са сахь уи?..
Диида... Усҟан саҳәшьа рыцҳа Башаӡа дсымшьи...»

Днеилыԥсааит ус Ҷыма, ассир, Аҭәаҵла ашьапаҿы, Шьыма дидгылоуп дзыгәҭасыз, Гәында, иччо лхаҿы.

Шьыжь мырхәага ацыԥхь иахылгаз, Рықәҷҷон дара.
Абзиабара аӡ иазымгаз, Аҭахушәа арԥхара.
АԤҲӘЫС ХЬАНҬА ДАХЬАҾАГЫЛОУ


Оҳ, Аԥсны, Аԥсны! Иухҭысхьоу заҟароузеи! Уԥссаны, урбзаны, Шаҟаҩ цахьоузеи, Шаҟантәы?

Иақәиҵон ихы, Абырзен ухьы. Уцхала иџьам Ирҭәуан аџьам. Аҭырқәа иԥашь Арԥсаҳәон уқашь, Шаҟантәы?

Урҭ зегьы планы Урбылхьаз иужәла...

Иарӡысахьаз Аԥсны Ашьа икарҭәоз ужәлар, Шаҟантәы?

Ахацәа нырҵәа, Ҭаҳмадеи ҷкәынеи Рыԥсадгьыл иахца, Ицахьаз ирыма, Шаҟантәы?

Уҭыԥҳацәа тҟәаны, Иқәца, еицәхасуа, Еихәаччо итәаны, Амаца иасуа...
Шаҟантәы?

Аҭоурых аҟәых Имаҷым инханы Иҟоу. Аха ных Ҳаҟәыҵп аҭоурых.


162

Уахь аҽазны, Мап, иаахжәаны
Асҵәҟьа ҳәатәыхым. Ари ҭоурыхуп, Насх – иҭоурыхым.

Ажәабжьны – иажәабжьым. Лакәынгьы илакәым.

«Еиқәаҵәам, ицәаԥшьым»...

Аус злоу уи акәым: Ажәлар ирҳәамҭоуп. Ҳара ҳзын иҳамҭоуп. Шьҭа шәааӡырҩы: Скалам, уҩы!

* * *

Дарбан аԥсуоу Ахра зымбац? Уи сара дсыуам, Уаргьы уиҟәаҵ.


Аҳәса еидцала, Анкьаӡа зны, Ахра иаҿацала Иргон иҭҟәаны!

Раԥхьаҟа ахрақәа Аласан ажәҩан. Рыԥсадгьыл архақәа Рышьҭахьҟа икажьын.

Уаҟа урҭ ахрақәа Инархыҵыр ирҿыс, Рыԥсадгьыл архақәа Рбом уи нахыс.


163

Ираҳауам наӡаӡа Рыԥсадгьыл абжьы. Рышьҭа анҵо адәы аӡаӡа Инықәлом шьыжьы.

Ахра агәаҿынтәи Амыткәма бжьы гон. Абахәқәа ҿымҭуа Уаҟа иџьабон.

Рыҵаҟа игәрымуа, Илакь-лакьуа, Игәаа, иҟрым-ҿрымуа, Иӷызуа, иқьуа,

Абахә еиҩыххаа Нас аԥсҭа, Аӡышьҭра ҭӷәыхаа Ицон Хыԥсҭа.

Ицон ииас, Аԥсҭара иҭыс, Аҳәсақәа ахьиз Ақыҭахь иҭрыс.

Аҳәсақәа ахьнеиуа Уахь иҭаԥшуеит. Ӡыхьшәа икәеикәеиуа Иара лашоит.

– Ҳабацои, ҳабацои? Ҳаԥсадгьыл ааныжь...

Сҵәахы Хыԥсҭаҵа, Сыԥсадгьыл аӡыжь.

Лхы еилагазшәа Дыҳәҳәон уа ԥҳәыск,


164

Лгәыӷырҭа лбазшәа, Дыԥеит дыҭрыс Хыгәҵәы аӡахьы, Нас еишьҭаххы:

– Ҳабацауеи, ҳабацауеи, – Ауу ааилдырган, Иҩит убрахь Аҳәсақәа еихан:

– Атәым дгьыл ахацәарз Бзанҵык... шәымцан!.. – Ҿырҭуан дара.

– Ҳаԥсадгьыл анышә ахь!

– Баанымхан аӡәы!
– Ҳҳаблақәа, ҳқыҭахь!
– Иагоит Хыԥсҭа аӡы.

Ирааӡаз шьхатәыла Аԥсуа ҭыԥҳа, Иарбан илылам, Ианаҭахха!

Ахра ақәцә угәарҭар, Ишҭало еиԥш еивас, Ашәарах гәарҭа Иԥон еиҵас.

Аҳәса раԥца Изгоз еизца Иалҵызшәа ацәа Уажә рыҽкынҵа,

Ирышьҭал уаҟа Аҳәса, ихәаауа: «Ԥыҭҩык мгакәа Ишԥа?» — ибӷьаауа...


165

Икылыҩр алыхәҭа Ицазшәа аӡы, Аҳәса уа инықәбеит Дрызнымкыла аӡәы.

Араҟа дрыцын Ԥҳәыск дхьанҭаны. Аамз рыцқьа илхыҵын, Дызцом дыццакны.

Уигьы дыҭрысын, Ддәықәлан деиха, Аха... илалысын, Дыркит деимрыхха.

Идәықәылт, нас дрыма Уи аӡәк дыргап. Лыгәхьаа ркрыма, Агәаӷ дадыргап.

Иақәпапа ашышкамс Ианыркуа еиԥш аҟанҷ, Днаргон илыхо, Дахарԥало абӷанҷ.

Ашьа алҵуеит, илыхьуеит Лшьыргәыҵ, аха цас, Днаргоит илыхо, Ма илыгәҭас...

* * *

Ашьхара амра Авалт, кыр ҵуеит. Абахәаҿ амҩа Ҳаԥыкахь ицауеит.


166

Ирымамкәа ашәара Дырцәцап ҳәа џьара, Аҳаԥы аҭшәараҿ Дҿарҳәоит лара.

Аҩнуҵҟа иҭала, Ифа уаххьа,
Аимҵәацәа шьҭалеит, Иԥхьоит уа уаха.

Аԥҳәысхьанҭа ауха Иԥах иҿаҳәаз, Агәаҟра лыӷрыхауа Хәыцран дызлаз:

– Дҭахеит схаҵа Згәараҿы иқәԥоз. Дыргеит драԥца Сԥа сыбла дшабоз.

Саҳәшьеиҵбы алмас, Итәаз иҳәаны Санхәыԥҳа, даламыз Адунеи зеиԥш, ҵаны.

Аԥсҭазаара уажәами Ианалалаз дара...
Рынамыс цқьами; Рҽарҭеит аӡы хаха.

Еҳ, маҷк иаасаӡар, Срыцәцон саргьы. Уажәшьҭа наӡаӡа Исцәыӡзар зегьы?..

Иаалшьшьит ашаха Дызлаҿаҳәаз:


167

– Аҵх иамҭа ашаха Санзымца нас,

Уаҵә усгьы срышьҭуама, Исыхо сыргашт.
Нас Аԥсны збома, Сышьҭахьҟа инхашт.

Далагеит ажәжәаҳәа Ашаха ахаҳә ахьшьра, Аԥааимбар диҳәеит: «Иԥылҟаанӡа имшо ара.»

Аԥҳәысхьанҭа илҳәаз Аԥааимбар иаҳан, Уи анцәа даниҳәа Аҵх иазырҳан.

Зегь ацәа ишалаз Ашаха ԥҟаны Ддәықәылт. Ашара Ԥшуан иааигәаны.

Мҩа ҳәа ак убашам. Абахә лашьцоуп, Гәыла дахьцаша Ԥшаауа даҿоуп.

Ҵаҟа игоит ашшыҳәа Хыԥсҭа абжьы. Аҳаԥаҿы аууҳәа Иааилалт уажәы.

Нҭыҵ дышнеиуаз Игәеиҭан аӡәы, Ибла ԥеиԥеиуа Ирҿыхеит зегьы:


168

– Хара дызцарыма, Лашьцоуп, – аҳаԥы Ацәашьқәа рыма Иҭыҵт иҭыппы.

Аԥҳәысхьанҭа рыцҳа Дызцом дыццакы:
– Срымбашеи уажәыҵәҟьа Исымам разҟы.

Шаанӡа исаӡар Сазцон аӡахықә! Арагьы иааигәазар Исоуазар разҟык?..

Ацәашьқәа рхаха Иаалыкәшеит абар. Шьаҿак шьҭа ацаха Лымам дрымбартә.

Усҟан уи ҿаалҭит «Сышәкып уаҵәы!» Дыҭрыс лҽалҭеит Атыша лашәы.


* * *
Амра шьҭа иҭалеит, Ихыҵын шьыбжьон. Абахә иаҿала, Аимҵәацәа хәнон.

Уаҟа дыргәҭылак Днаргоит абар, Аԥҳәысхьанҭа хәылак Иамут дрымгар.


169

Баша дажьазаап, Даныԥоз лара. Хыԥсҭа кыр бжьазаап, Дзымцеит хара.

Дгәаҟуеит, дуазыруеит, Даангылоит: – сцауам! – Цас ауми илзыруа, Дхьаԥшыргьы руам.

Аҩада ихыҵуеит, Абар акгьы бжьам.
Лара хәаша дхәыцуеит:
– Қәашь сара измам...

Иҭыҵуазу рыла Сшыбналаз рымбар...

Ма аӡыжь ҵаула Саныԥа саниар... –

Дхьаԥшуеит мчыла Наҟ џьа хара. Илысуеит ҟамчыла, Аха лара,

Лылаԥш анхалеит. Лқыҭаҵәҟьа лбоит. Абаҳчара ҩхала Рыҩнашҟа дыԥшуеит:

Лыҷкәын дахьиз, Лхаҵа ахьизҳаз — Нас ани аӡиас?
Шаҟантә дылбаахьаз!

Аԥсҭазара шԥеиҭас Ас иаахжәаны.


170

Аџьџьаҳәа ишԥеилаз Ааигәаӡа зны.

– Сара?.. Сара!.. Сабацои сара!? Сабацои исмоукәа Араҟа аԥсра!

О, Амра! О, ажәҩан! Сырцәыжәг абарҭ! Исышәҭ ажәҩа Сԥырны срыцәцартә.

О, Абахә! О, ацаҟь! Ахаҳәыршә уара, Срумҭан. Угәаҵаҿ Сҵәахы џьара.

О, анцәа! Ԥааимбар ду, Сацрумган Аԥсны, Сазныжь Сыԥсадгьыл Ма схаҳәханы! –

Аԥҳәысхьанҭа лгәаҟра Иаҳаит анцәа. Ҿааиҭит, – уиаҟра Бымҳәан, баӷацәа

Уаҳа брызгашам! Уаҟа баанхоит. Аҭыԥ ибгәаԥхаша Базнеи. Бхаҳәхоит.

Абахә ӷьазӷьазраҿ, Иахьагьы длашауа; Дгылоуп аԥҳәысхьанҭа, Лқыҭахь дыԥшуа.


171

МАҬА ИУАЦӘА ДЫХДЫРҴӘЕИТ

Маҭа иуацәа ҵҩа рымам, Ианшьцәа, иаб иаҳәшьцәа рыхшара, Имаҳәцәа, рымаҳәцәа уҳәарыма, Иҟам қыҭак, колнхарак Дахьнымхо џьара иҭынхак.
Аԥсуа жьра-цәара иамам ҳәаак.

Ҭагалара абар шьҭа ииаст, Анхацәагьы рҽаҩра ҭаргалт. Рыԥхӡы икаҭәо аура бзиаз, Баша имыӡит, амал харгалт. Аԥара рымҵаҳаит хазы, Дашшуам Маҭагьы аказы.

Еиҵарпапа ица ҭәит хьҩажьла, Иҩцараҿы ишуеит аулырқәа, Сынтәа ианиҵт ауасажәла...

Деиҭаст ажәакала. Акырқәа Аџьа ибахьан аԥсра иахҟьа, Уажәшьҭа, ицәарҭа ихыза хҟьан.

Ахәылԥаз агәарԥ ҽырххыла Ҩыџьа нҭалт, ичча-ччо арԥар.

– Бзиала шәаабеит! – днарԥыххыла, Рыҽқәа неиган аҽхырԥарҭахь, Аҩныҟа ианнеи еиманы, Ӡсык рзишьит днагьежьны.

Ирымам исасцәа еихсыӷьра, Рныҟәгашьа уаха иауибах! Даргьы ныҟәомызт агәҿыӷьраз,

Иԥҳәыс длаҳәшьаԥоуп аӡәы – Хьиба Ачараз дрылоуп, дааигоит ԥҳәыс – Зҭахцәа акраамҭа иззыԥшыз.


172

Ачаразы цә-ҟатак има, Ацәарҭа, ахыза иԥҳәыс даҵақь, Рҩызцәа ирыцу ртәы уҳәарыма, Аҳәынҵәа иахо аԥҳәыс, ахаҵа...

Иагмыжь ишрыхәҭаз инеит, Ауаа ирбеит, идырҽхәеит.

Ачарахьтә дгьыжьит дааԥса-дкара, Дыҟан ижәны, аха дазхәыцуан:
– Сабацари руа чарас?
Дамеи дсылҵуеит уа саҟәыҵыр, Иныҵеикшеит илаба, – Расҭах? – уигьы саҳәшьаԥа! –

Аха урҭ рҿы инҵәама, Аҩны дахьааиз ҽак изацылт
Ианаӡӡеик лыхшара рҳәама...
Даҽа чарак игәы иааҵалт. Еиқәшәеит ахыџьарагь ҽнак, Даагьагьеит имҳәакәа ажәак.

Маҭа араагьы иԥаҵа хиршеит, Еиқәиршәеит ахаршә дыԥхамшьо. Иԥҳәыс, иԥа, иара рҽыршеит. Аҩнуҵҟала азарза аҿамшәои, Ашә нкыдҵа, иныжь аҩны Рызегь нықәҵит еиманы.

Сабшеи мҽышеи абас акәхеит, Инымхеит хыза, ма цәарҭаҳәа. Уажәшьҭа иикуа имауа даақәхеит Ица, иҩацра ирҭам уаҳа, Ахаршә, аԥсаҭатә иргеит Ижәзаҵә ада шьҭа деилгеит.

Аха иҟаиҵари Маҭа, Ианшьа дуӡӡа иԥсхәы руазаап,


173

Иарҳәеит, игатәуп аԥсаҭатә, Иамуит уаҳа дындмырхозаап. Ижәзаҵә даахеит изынхаз, Дцеит дыԥхамшьартә ишихәҭаз.

Имаҷхеит шьҭа аԥсхәра, ачара Еилашуеит иахьа ааԥын усқәа, Аха анхацәа икажь анхара Аҽырҩра ныхәа ду – Мыскәа Игәараҿ иҟоушәа еизеит. Маҭа ҽырчмазаҩ, ҟаиҵеит.

Иабааиго уахь анеига? Иаб иашьаҵәҟьаиԥа гәакьа
Ичарахь изымԥшааит инеигауа. Агәар иқәын ҳәыс еицаҟьак, Имаӡамзаап уаҳа қәашь, Иҭаацәа нахатәеит ақашь.

Маҭа дгылом, диоуп ииарҭаҿ , Чымазарас ихь ахаршәоуп...

Абан аҭаца цқьа дибарҭам, Игәамԥхакәа акас илхаршәу, Аԥсшәа анлеиҳәа инлыхԥааны, Иршә инкаижьт еиларҳәны.

Даалашеит аҭаца мроушәа,
– Шәтәа сшәыкәыхшоуп! – аҟәардә нага Иаԥхьа иналыргылт ашьацаҿ.
Ашьац абаҟаз аҩны душәа? Аха икаршәзаап аурҳал – Аҭаца илсыз аурҳал.

Агәырӷьара ҭоуп игәаҵа – Дцәажәеит Маҭаиҿ Маҭа иҭаца? Ус данынаԥш ашьаԥа амҵан;


174

Абар ассир, ларгьы лхаҵагь Еивагьежьуа икәашуеит, Ажәлар рықәгәырӷьо ирзыԥшуеит.

«Афырхацәа, афырхацәа!» – Дгәырӷьауеит Маҭа, аха Маҭа Ичара абаҟоу, даалҵит ацәа.
– Ԥхыӡуп акәымзар изҳәада,– Дхәыцуан Маҭа, – ас ҟаларц, Анцәа суҳәеит уи сахьӡарц.

Еҳ шьыри лабҿабанда! Даақәԥсычҳаит. Ус ачара Дналагылахт. Ҳаи, дызбанда Амаҳә дыҟазар агәараҿ...

Аха иуазшәа ара цас, Ибжьы аагахит аӡә лаҵас.

Дааиҵадырӷәӷәеит Маҭа уаҵәҟьа Аҟаԥ, аҟаԥ зыҿгоз иажәа.

Цқьа дынихуаԥшызар длаҵәҟьан, Аха уаҩ бызшәала дцәажәон:

– Шәааи, астол ахь, иаажәг ахаршә!.. Маҭа узгылеи укәымжәы хьаршә?!

Маҭа ихьыз иаргьы издырам, Ашырҳәа уа астол ахьгылаз Днахаххын, – ачара ззыруа

Акрырҳаракәым! Шәсымбан! Шәгыл наҟ! Ахаршә зҭаз ачамадан иршәит, Асиа ԥижәеит, астол хиршәҭит.

– Сашьа имазар агәырӷьа Иназго сымам азы сымнеиуа...
Сҭынха имазар агәырӷьа... – Маҭа абас дыҟәлеи-ҿлеиуан.


175

Иргәаԥхаӡазшәа зегьгьы уа Ииуз уаҩ ақәҿимҭит даӷьуа.

Атәара дырхиеит ашьаԥаҿ,

– Инеиладыртәеит аҳәса, ахацәа. Маҭа, укәашароуп, Маҭа! – Сышԥамкәашои! – убасҟан ацәа Даалҵыхт. Иныҵабеит иԥхыӡ...
Ишьаршьаф ааирҽеиит икҷыз.

* * *

Ажәлар, ажәлар са сшәыкәыхшоуп, Изеиԥшроу ан лкыкахшоуп Шәажәа дааӡоит уаҩы!

Ацәгьа абзиа шәара ижәдыруеит, Арҩаш хыҵәагь дагом, дыруеит Шәнапы зшәыркыз ауаҩы!

Аҵас гәымхақәа рыгәҭасра, Аԥсҭазаара аҭагәа-ҭасра Маҷхар ихәоит ауаҩы! Маҭа иԥхыӡ лабҿабазар, Аԥсуа чара уи арбазар Игәырҩа маҷхон ауаҩы!

Ажәлар, ажәлар са сшәыкәыхшоуп, Изеиԥшроу ан лкыкахшоуп Шәажәа дааӡоит ауаҩы!


ҲАЏЬЫМ

I

Уи акырҵуеит. Анкьа Дхәыҷӡан ихаҭа. Абгьы диман ангьы, Инхон Арҩҭа.


176

Аха абџьарла еибыҭа Ҽнак зны арҳәцәа, Илажәлеит рқыҭа Амцаԥшь ацраҵа.

Ақыҭа ауҭынхадаз! Иззышьҭхуаз абџьар: Дыҷкәыназ, дҭаҳмадаз...
Зегь гылт ирыхьчарц.

Аԥсуа, аламала, Унеигәҭас дузыршәом, Башагьы мариала, Иԥсҭазаара иҭиуам.

Аӷа изқәа иеирха Хьымӡӷуп данҭаха, Акәара нырцә, арха Иқәкьасеит ашьа-ԥха.

Аԥса шәҩык ахаиҵон Ихала аӡә заҵәык, Аха инҵәом. Иԥхьаҵуам Аӡә изыҳәа зқьҩык.

Қыҭак иалҵыз маҷын, Ар ду рзынмырҵәеит. Иҟамлеит аӡә дхьаҵын, Аха аӷа иԥсаҟьеит.

Аҭыԥҳацәа иларысын, Нас иҭҟәа ирԥахт. Дышьҭԥааны дыҭрысит, Ҳаџьым иан лԥа.

Аха хара дмышьҭыкәа Уигьы уа дыркит.


177

Ҳаџьым хәыҷы дымшьыкәа, Дынлымҟәыҵх дыргеит.

Уи нахыс издыруам Дахьыҟоу уи иан. Длызгәаҟуа, дуазыруа Еснагь игәы дҭан..

Дыцәар иԥхыӡ далан, Дааԥшыр ибла дхын. Ԥҳәыск агәашә дынҭалар, Иан лоуп ҳәа дыԥшын.

Иара игәхьаа зкыда Имам хылаԥшра, Аныда абыда Изҳауан џьара.

Адунеи ду ҟьаҟьа Иара изы илыԥхам. Ишьапқәа хырҟьаҟьа Дықәуп, ишәым, ихам.

Иан рыцҳа дшыргаз Шәасҳәап уажә зны; Ҳашьхара дынхыргар Илцәыӡӡон Аԥсны.

Абахә даҿацала Ишҩеиуаз драԥцаны, Лара лгәаԥхарала Даанхеит дхаҳәханы.

Лыӡбахә шәаҳахьазар Ҟалап уи шәаргьы. Мамзар дыжәбахьазар – Дгылоуп уа иахьагьы.


178

Аӡиас Хыԥсҭа ахықәан, Абахәаҿ лара, Дубоит ахра дуқәа Дрывыҳәҳәо хара.

Ҳаџьым хәыҷ издыруам Урҭқәа ак џьара.

Иан лзы дуазыруа, Дазхьуеит лбара.

Дыцәар иԥхыӡ далоуп, Дааԥшыр игәы дҭоуп. Ԥхәыск агәашә дааҭалар Дгәырӷьоит: – «Сан уи лоуп!..»

Ирымҳәои: – «Уара иушьуа Дишьуам ҳәа анцәа» – Дгәылыҩр изҳагәышьан Ихалт ауаҩ-цәа.

II

Аԥсны иахапапаз Асӡа изцару?.. Иаӷрагыла ирапа Аҳақ рызгару?..

Рҽеибырҭеит аԥсуаа Ргәахы аныԥҵәа, Ахҿа-ҵар, аԥса...
Иахаҵо аӷацәа.

Рыԥсадгьыл – ргәазҳара Дрыцқьеит. Нас дара Рхатәы ҳәынҭқарра Шьақәдыргылт ара.


179

Аҭуџьар аԥсыцәгьа, Иалачоз атәым. Дсааӡеит ҳәа иаҽыҵга Дныҟәызцоз Ҳаџьым,

Иҵыхуаԥҵәара аниба, Дыбналаны дцеит. Аиаҭым, нас аиба...
Имал рзынхеит.

«Имԥсыша аџьма Амаҵә азлаҟәуеит.»

Дшымгәыӷуаз дыҭхаџьма? – Ҳаџьымгьы ихәы ршауеит.

Шьҭа акы дазашшуам, Афатә, ашәҵатәы...

Амра акәзар ибашам, Иқәыԥхоит ихатәы.

Аха иан лоуп, иан Енагь игәы дҭан. Дыцәар иԥхыӡ далан Дааԥшыр ибла дхын.

Ԥҳәыск агәашә дынҭалар Сан лоуп хәа дыԥшын.

Амшқәа цон еишьҭала, Акыр ԥхын ҟарҵахьан. Акырынтә ас ишҭалаз Ааԥын иагахьан.

Изҳаит Ҳаџьым. Илан, Инарха ҭбааны. Иҭыгәыкааӡа ила, Иҟазшьа хааны.


180

Шәарацара ихала, Дцо дҟалеит уи шьҭа. Абахәқәа дырхалон, Еимидон аԥсҭа.

Дтәомызт, енагь ддәықәын, Зны иан дахьхаҳәхаз, Ахра Хыԥсҭа ахықәан Деимдауа дшаҿаз,

Иҵаҟа данылаԥш Ԥҳәыск лхы еилажәжәа, Иналықәшәан илаԥш Иџьаишьеит оумашәа.

Ма дажьома ибла, Даазгеи ара аԥҳәыс? Аха хаҳәызаап иибауа, Аԥҳәыс илеиԥшуп ус.

Цаҟьак днықәтәеит уаҟа Ахаҳә ахь дыԥшуа; Зцәа-зтәым леиԥш
ишԥаҟоу?.. Дазԥшуан иџьшьауа.

Ахәыцра ԥшьшьала, Инеихалт дырҩегь. Иан ихы дынҭалан Дакыхт агәырҩа:

Дынкылаӡ дышԥацеи, Ибзырузеи сан?.. Быргаӡоу браԥца, Ақәылацәа сан?..



181

Атәым дгьыл бгәаԥхама, Сыбхашҭӡама сан?.. Быԥсы ҭаны бынхама, Ма быршьыма сан?

Саб баша дҭахама, Бимхьчози сан?.. Ишеиҭасыз баҳама Бааи Аԥсныҟа сан?!!

Мақьҭаҭи Кадыри Дрымоуп ан. Шьаҳан Иан дахьжу идыруеит...
Ба бабаҟоу сан?

Уан са соуп аҳәошәа Ахаҳәршә оумашәа Абжьы гон иӷзуашәа. (Иадсылон аԥша).


* *

– Сыҷкун сызкәыхшаша, Уан са соуп, Ҳаџьым...
Сгәыдкыл, сыбла ҭшаша, Умгәырҩалан џьым! –

Дыԥшызар ахаҳә џьаџьа Измоу аԥҳәыс лыԥшра Ааин анапы рџаџа Идгылоуп иара.

– Сан бакәну, ишԥыкәу, Сан ишԥыкәу, сан?.. Хаҳәуп ацәа ибықәу Сан, ибыхьи сан?


182

– Хәаԥ дыҟоуп ҭаҳмадак Уизҵаа дыԥшааны...
Аҭаҳмада – Даҭа... – Ицеит абас ҳәаны.

– Сан, сан!.. – ацәа далҵит Ԥхыӡзаап, лабҿабам. Иан игәы амца ҭалҵеит: «Хәаԥ»? «Даҭа»? – Избан?

Иҽеилеиҳәт ажәжәаҳәа Хәаԥҟа дцарацы. Дыԥшуам аншауа ҳәа, Ддәықәлеит дҵаарацы.

Иашаҵәҟьаны Даҭа Идыруан зегьы; Ақәылацәа гәаҭа Ашьха рымҩа кы,

Инзырҵәаз уи дрылан, Уи ашьха дыхьчан. Ҳаџьым иан дахьгылаз Ианнеи дхаҳәхахьан.

Хәаԥынтәи дышиашаз Ашьхаҟа деихеит.
Иан дымбакәа ичҳашам, Шьҭа лхабар иаҳаит.

Аха дахьаҿагылаз Ҳаџьым рыцҳа иан, Еицакит митәыла Абахә бааԥсхахьан.

Уаҩытәыҩса уаҟа Дзымнеиуа иҟалеит.


183

Ҳаџьым даара дгәаҟит, Днеирц имч ишәеит.

Зны ириаша даҿалеит, Зны дкыдылт ҵаҟантә. Зны ҩаҟтәила дҭалеит...
Иҽиҟьази шаҟа.

Аха дызнеиуам. Иамуит, Ибла дабоит иан, Иан, дызхшаз лами, Дааигәаӡоуп абан.

– Сымнеикәа сышԥацо? – Даҿалахт иаурашәа. Ацгәы аныхәно еиԥш аҵла Ахаҳә дахьынԥаша.

– Аа, срыцҳауп! Укамҳан! — Иааиаҳаит ӷзы бжьык. Игәалашәом уаҳа,

Даҿыҩры дыбжьаҳаит Цаҟьара еиҟәыҩрык.

* * *

Ашәахәа рахәыц хьҩежьуп Иқәыԥхо хәылԥ-мра. Аиҟәԥара дыбжьажьуп, Имам қәацара.

– Уҿыха, анцәа уиҳәа, Нан, срыцҳами нан! Уҿыха, анцәа уиҳәа, – Абас бжьык иаҳауан!

Иԥсы илалт ԥшьшьала, Имамызт баҩԥҵәа!


184

Дгылт. Дыбжьыҵит ихала, Нас диҳәеит анцәа:

– Сызхшаз лҵеира Сакәиҭтәы хәыҷык. Сан дахьыҟоу снеиратә Исыҭ џьара мчык.

– Хреи бахәи урҿамха Улызнеирац уан, Уҟалоит убҕабха! Анцәа абас иҳәан

Ҳаџьымгьы дқәасабха Дааҟалт иара уа.
Иан лҿы деиҵамха Дагьнеит дӷьазкуа.

Уи нахыс дахьгылоу Абахә аҿы аԥҳәыс, Аԥслаҳәџьмақәа дрыла Лԥа днеиуеит даҿыс.

Амшцәгьа, аурҭ анасуа, Ма акырцх, асы. Ашәарах еиҵасуа Ианнеиуа, дласы

Дҩаханы ԥшьшьала Аҳаԥы ашә аалыртуеит, Ашәарах уа инҭала, Еикәаӷӷа инатәоит.

Уи азоуп дахьгылоу Абахә аҿы аԥҳәыс, Иахьагьы изрымоу Абқәа хатә ҩныс.


185

АҼЫ АҴЫХӘА АУМА ИЗХАРОУ?

(Ажәытә иҟалахьоу ажәабжьк)

Дыззуклак аҿы арԥыс Леиуа Ҽҟазараз, кәашараз...

Иалшомызт иқәлак иашьҭахь днеиуа, Мцабзын иӷраз!

Хаҵа наӡак иеиԥш дшәарацон Абқәагь кыр ишьхьан.
Анхара акәзар, уаагь дхаҵан: Еилабаахьаз иаб иԥацхажә Ацынхәра ҟаиҵахьан.

Шықәсы ҩежәа дырҭагылан, Дқәыԥш-ҟатаӡа.
Ибла гәыӷрақәа ирынҷҷалон Иразра хааӡа.

Изҳауан иара иҽынкыла, Ижәҩахыр ҭбааны.
Ишилҵра мҩашьо ауаҩ ҽхынгыла Иӡара аазпаны.

Иҭҭәаа-гәыкӡа ихыҿыгьежь Ирҳәы-рҳәы ихахәы...
Акы заҵәык иара игыз Игәы еилаххын мыцхәы.

Иани иаби иара ида Дрымамызт ахылҵ.
Аха рыԥсҭазаара хыдан – Ацтәы изамылҵт.

«Цәиԥҳаи-лацеи» урҭ рҩызан Аӡәгьы даамгьежьуа


186

Ишеицәҳа-шеицәҳауа, нас аҩыџьагь Хәцәы-хәцәы еибакуан. Еибарҟаауа урҭ анеисуа Рыбжьы заҳаз еиза, Иқәгыланы иԥшуан рнаҩс уа, Уамашәа иԥхьаӡа.

Ма еиҟәаҳхуеит ҳәа уаҩ днеиуам, Ргәы ԥҵәан шьҭа еиурыжьт.

Аӡәы заҵәык рыҷкәын Леиуа Хыҩаада инимыжьт.

Даныҩеидас, шьҭа данҟәышха, Драбжьақәан иара.

Игәы иаанаган иаҟәысхуеит, Аха зегь мцуран.

Ҽнак шьыбжьон еиԥш акәын, Леиуа дыҟамызт аҩны.

Аӡәы гәарабжьарала днеиуан Ҽуаҩ ныҟәаҩны.

Агәар иааҭалаз убасҟан Даҭа иқьаф ҟаҵан.

Акы даҿушәа дҭаҟьа-ҭасуа, Иԥҳәыс ауҭра дҭан.

– Уԥши уара, – ҿаалҭит Кәата, – Ани аҽы аҵыхәа шхырффоу. Гаӡа, гаӡа, – иҳәеит Даҭа, – Ихырффоу, иҿаҳәоу?!

– Ихырффоуп! Ублақәа абацои?! – Ҿаалҭыхт даҿаԥо.
– Иҿаҳәоуп! – иамеикыхт лхаҵа, –
– Зыбла цаз ба боуп! –


187

Ишеимаркуаз иԥҳәыси Даҭеи Амҩасҩы иҽаҵыхәа Еиҳа-еиҳа урҭ еиндаҭло Рыбжьы мыцхә идухт.

Усҟан Леиуа иибаз бзиа Изыхҭниҵоз иԥсы, Уи аҭыԥҳа ԥшӡа Мзиа Агәылара дсасын.

Аицәҳара бжьы анраҳами Даахәмаршәа лара.

– Еибарԥсуазаап уаби уани Уҟоуп уара ара.

Зыхәда зыкәаҽхьаз убранӡагь Днеилыԥсааит уажәы.
– «Сақәымшәакәа абас, смиӡанда» – Игылон ихә-ижьы.

Уаҳагь ҿымҭӡакәа аҩныҟа Иҿынеихт дыццакуа. Дахьнеизгьы иибац ыҟан: Дызхылҵыз еиқәԥауан.

Дрыбжьагылагәышьеит Леиуа Иаб уа диҟажеит.

Аха лыблақәа ԥеиԥеиуа Иан лабак лҟьеит.

Аб дараапкит, уи димпыҵҟьеит, Аха димышьҭыхт.
Ан дҟажатәха хазы дыҵҟьеит, Абас дрыбжьахахт.

Аб иижәхьаз уажә иаԥасын Дизынкылом иԥа,


188

Диҵаҳәҳәаны дигәҭасны Димпыҵҟьеит еиҭа.

Нас дылкажь длалықәтәан Даҭа Лыхәцә икит иԥҳәыс.

Аха дахькажьызгьы Кәата Илҟьеит лнаԥхыц.

Днеилуааит уа рыҷкәын Леиуа, Днаҳәын алушәак Дныҩнаххит аҩны. Икәеикәеиуа Иаакнихит ашәақь.

Ихы иҭагьежьуан ахәыцра:
– Иазхароуп уажәшьҭа!

Усгьы ирықәым дара аҟәыҵра, Сырԥырҵып схаҭа! –

Иааигәдиргылт ишәақь хырша:

– Бзиала! – даахәыцт, – Сан быҵҟьала, саб уԥаҵа ырша
Шәа дышәшьит шәа шәхылҵ. –

Бзиала Мзиа!.. Аха ишԥыкәу? Уаҳа бсымбону?

Сани саби адәы ишықәу Сара схы сшьуану?..

Мап! Шәа шәоуп ишьтәу, изхароу Аҽыԥныҳәа зыхҟьо... – Дындәылҟьеит гәыла дмақаруа, Ахәыцрақәа дырҟьо.

Аха... Изымгәаӷьт. Иагьшԥеишьуеи Дзыхшаз ихаҭа.

Даақәҵәиаахын уи, иеиԥшха инеишьа Аҩны дныҩналт еиҭа.


189

Ишәақь аԥынҵа, ицлымҳәа иныҵак
– Бзиала, адунеи! – Дааҟәынд-ҟәындит ибжьы ныҵак, – Бзиала уеи-қәлеи!..

Еи, уара аб бзамыҟә ахыда, Еи бара ан! Арахь! Ахьымӡӷ зчаԥо хьымӡӷыда Шәеиха шәыҷкәын иахь.

Абар инацәхыԥ архәа иаҵеикт, Абар иҵысит!

Уаӷа имшхә... Иҭгеит аҵықь Еҳ, уаҩ дымццакит.


АԤХЬАРЦА

Дынхон Кьагәа ҳәа Аԥсны агаҿа Еҭымк, дызмамыз ҭынха. Дыцәон инапы ихы инаҵаҵа, Иқәацәажә аҿ — иаб иҭынхаз.

Акызаҵәык ҩызас имаӡаз, Инапала иҟаиҵаз иԥшӡаӡа, Издыруаз игәаҭа, имаӡа, Аҭӡамцаҿ икнаҳан иԥхьарца. Иаакнихлон уахьынтә

шьыбжьышьҭахьла, Днатәон, нас инықәкны ишьамхы. Зны илаҟәуа, зных аҽҩышьҭыхуа, Абжьы хааӡа инҭалон угәы, ухы.

Аԥсадгьыл азы афырхаҵара...
Аԥсадгьыл иазкын уи абжьы.

«Арҭ ашьхақәа ансымам сабацара?..» Иаргылон ари ашәа ухәы-ужьы.


190

Ахәқәа ирхыҵ ицон уи ахара, Ашьхақәа рахьгьы инаӡон. Амшынҵәҟьа иаҳауазшәа агәы

иаахәара. Аҽырҭынч ладахьыҟа иӡҩрлон.

Ргәы хыҭ-хыҭуа амҩасцәа ааҭгылалон, Рыҽқәаҵәҟьа ҟалон иҵарӡа.

Абжьы заҳауа, ахара агәылара, Иацдырӷзуан гәаныла аԥхьарца.

Хар змам ҳәа ззырҳәоз уаҩышьала, Ҽуаҩык дынҭалеит зны агәарԥ.

– Уԥхьарца уманы усышьҭала, – Нас изнеит ҭырқәа ҭуџьарк.


А ҽ у а ҩ

Дузаазгеит аҷкәын хазынаӡа,
Иеиԥш дыҟам ԥхьарца арҳәаҩы...

А ҭ у џ ь а р

Уажә уи азыӡырҩыха сымаӡам.

А ҽ у а ҩ

Минуҭк, минуҭк уааӡырҩы, Дусҭом ари ус хәмариалаӡа...
Арԥыс иарҳәеишь аԥхьарца.

К ь а г ә а

Атәым-уаа рзы ашәаҳәара алаӡам...
Аҷкәын даагылт дыхшәааӡа,


191

Али-ԥси рыбжьара дагьындәылҟьеит. Аҩхацәак тәан ишанха.

Дхәааит нас аҭуџьар, иҽкыдиҟьеит: Смаҵуцәа... Шәишьҭал... Шәеиха...

Кьагәа дрыцәцеит уа дыбналаны. Ҭынчрахын нас ҳамҭакы, Ианибоз тәымк агәарԥ дҭалоны, Иҽиӡон иара иаразнакы.

Аџь дҩыхәнон, иақәыз ашәч дналатәон, Игәы ԥшаауа уаҟа дыԥшын.

Илаӷырӡ, илаӷырӡ иалаҭәон. Иани иаби иҵаҟа ижын...

Араҟагьы иаанымҿаст ирыцҳара, Иуаажәлар, иԥхьарца ашәа зызкыз Дәықәлт, ианхыҵӡа рычҳара Амҳаџьырра... Аԥсны ашә азыркыз.

Рыҩныжәқәа рышәқәа ныркыдҵаны, Нышәнапык рыкәа инҭаҵа, Рыԥсадгьыл рыцҳа инықәҵӡаны, Ҭырқәтәыла «ирԥшаауан
рлахьынҵа».

О, шәара ҳабацәа рыцҳақәа, Шәҟәыс изынӡалои шәыхҭыс?.. Иҟамлазаап шәшәақьқәа

шәырмыҵхакәа, Аха дарбан шәгәы ззашәыртыз?..

Зыҽны дцоз ауха дагьышьҭамлеит, Иҵәуан, иӷызуан иԥхьарца.

Нас амҳаџьырқәа дынрышьҭалеит, Ашьыжь уа илахь еиқәҵа.



192

Еснагь уи ҩызас имаӡаз, Инапала иҟаиҵаз иара, Издыруаз игәаҭа, имаӡа, Аԥхьарца икымызт ара.

К ь а г ә а

Уԥсадгьыл уанықәым закә гәырӷьареи?..,

(Аԥхьарца аирҳәом иџьабо). Сыхәдаҵәҟьа аҳәызба аҿырхара Сзымгәаӷьт, усмаӡбан сызбо. Иԥхьарца иқьышә инадкыло, Дагәӡуан деиҭагәӡуан иара.

К ь а г ә а

О, уаанха уара сыԥсадгьылаҿ...

Аиҭымра аумырхьын уара. Икнеиҳаит аџь-махә ихәныганы, Дзыхшаз рыԥсыжра аханы, Ҿааиҭит, нас ибжьы ҩҭыганы: – Саҭоумҵан, сыԥсадгьыл Аԥсны! Саҭоумҵан саб!
Суҳәоит уара...
Саб!
О, саб!..
Исылмшеит угәы иахәара...

Саҭабымҵан сан ма бара! Шәныжьны дцоит шәыҷкәын наҟ
ахара – О, издыруеит сшаԥсамхаз шәԥара!..

А ԥ х ь а р ц а

Уҟамлааит уахьнеиуа аӡәы ухихратәы,


193

Ҳаухамыршҭкуа арахь угьажьы!..— Игон абас иӷзы-ӷызуа хыхьынтәи, Аԥхьарца арахәыцқәа рыбжьы.

Аӷба цон Амшын еиқәа ихыланы, Аԥсуа мҳаџьыр рыла иҭәны. Кьагәа хыхь ашьхәаҿы дгыланы, Дазԥшуан инрыжьыз Аԥсны.

Иаҳауан уа аԥшалас иалыҩны, Иԥхьарца арахәыцқәа рыбжьы: — Шәаанымхан атәым дгьыл

шәанааланы, Шәыԥсадгьыл ахь, Аԥсныҟа

шәгьажьы! Аҷкәын игәыдшылан илаӷырӡ, Ицәыкәбарха иҭаҭәон, нас амшын.

К ь а г ә а

О, закә гәымбылреи илархәыц...
Иԥжәон уаҟа, игәы еилашын,

Аԥхьарца ахькнаҳаз амахәаҿ Арахәыцқәа ирҿасуан аԥша. Ааихсыӷьрак ауамызт шамаха, Иӷзуан, ишәаҳәон есымша.

Аҟармаҵыс иацнарӷызуан ааԥынра, Аԥсадгьыл аԥсы шҭоу аҳәон, Ҿымҭуа иаанхомызт ма аԥхынра, Аӡынгьы ус ишәаҳәон.

Рылаӷырӡ ирҿыкьасоз ашьхақәа, Рҩашханы алада илбааҟьон. Нас амҳаџьырқәа згаз ашхәақәа Ирыхьӡарц рҭахушәа иццакӡон.


194

Ажәҩангьы ара илаӷырӡышалон, Агәы арԥшаауан аԥхьарца абжьы. Аҳәыҳәқәагьы ҟәиҭӡа ҭаацәашәала, Аџь-махә инықәтәон шьыжьы. Амшынгьы, уи ӷзы-ӷызуа
иахьышәаҳәоз, Аԥсны ашьапы шьшьуа иагәӡуан, Амрагь гәбзыӷӡа ахьы шәахәа Азылашьҭуа адгьыл арԥхауан.

* * *

Ҩынҩажәеи хԥа шықәса ахәыцрақәа Атәым дгьылаҿ дрылан иара.

Март азы еихсыӷьт Аԥсны ахысрақәа,
Убасҟан иагьақәшәеит иаара.

Раԥхьа дагьдәықәлеит, иара хәаша, Иқәацәажә ахьгылаз ахь зны. Ибоит ҳәа дыҟамызт игә иахәаша. Даман агәырҩа дыҭҟәаны.

К ь а г ә а

Саақәхозар акәхап ус сшызаҵәу. Исымада, исҩызада ара?..

А ԥ х ь а р ц а

Аҩызцәагьы уоуеит, аԥызацәагь...
Уԥсадгьыл азын угәбылра
Мыцәацзар, унеи уахь
уқәацәажә ахь –
Агәырӷьара уақәшәт уазыԥшын...




195

Ассир; Зыбжьы иаҳауаз – иацәажәоз,
Иԥхьарцакәын.
Уажәыгьы аџь-махә ихшьын.

Иибо закәызеи, ма дҩашьаӡоу? Ажәлар еизызгеи ара?
Ақәацә ахьтә даадәылҵит уаҩасаӡак, Дналагеит ажәа аҳәара.

Ажәлар агәақьҳәа рнапеинҟьара, Ҳамҭак ацәажәаҩ дназыԥшуан. Қьагәа уа ажәҩан-гәашә аимҟьараз Ԥааимбарк дибазшәа дыԥшуан.

Ажәаҳәаҩ дцәажәон аԥсышәала: «Аҵыхәа ԥҵәеит, ҳа ҳахырҵәа, Ҳхәаҽӡаны ҳазмаз цәгьаԥсышьала, Аҳратәра ҳахҳәоуп анхацәа!

Аҳ дгьылқәа шәа ишәтәуп шьҭа нахыс,
Дыҟам Аԥсны аҳ, аҭуџьар!..» Абар Кьагәа игәыӷрақәа ахьшанхаз. Насыԥрак дахьақәшәаз абар... –

– Иумыхьааит хырҩа агыжьра, – Хыхьтә абжьы аагахт аԥхьарца, Аамҭа ҿыц иалшоит урҭ

рыргьажьра, Уашьцәа рзы угәы ҳаҵ-ҳаҵа!..

Кьагәа дынхоит иахьа Аԥсны агаҿа. Ҵҩа рымам иуа иҭынха.

Дыцәоит ахчбаба ихы инаҵаҵа Икәасқьаҿы, иаҩызоу ахан.

Иԥхьарца, иԥсы зыӷроу ҩшьҭихлоит, Имоҭа апианино ааиртуеит,


196

Ашәақәа аацәырго
шьыбжьышьҭахьла, Игәырӷьо аҭаацәа зегь натәоит. Иумыхьааит хырҩа агыжьра, – Апианино ахь иаҳәоит аԥхьарца, – Амҳаџьырцәа Аԥсныҟа

рыргьажьраз – Амҳаџьырқәарз угәы ҳаҵ-ҳаҵа!

– Исылшо ҟасҵоит, ихаҵа! – Аҭакс иаҳауеит аԥхьарца!


ЗЫԤСЫ ҬОУ АԤСЦӘА

Уахык сымацара сгәеигәеиуа, Аԥсыжырҭа савсны снеиуан. Иаасгәалашәт схәыҷра; Ақыҭаҿ сызҳаит сара.

Аԥсны аҳауа, аԥсабара, Ашьха, аҿаҩа, акыӡӷы, аккара
Ауаҩы дгәымшәаҩны дҟарҵоит. Дшыхәыҷу аԥсабара иҵоит.
Уаха иагьарааны сықәхәла аккараҿ, Ма ашьха цәҳәыраҿ, ма абахә ҿаԥараҿ, Суапа аасыкәырша снаиа Сыршахьан.

Ақәыџьма гәарҭа Зны сахьышьҭаз исыниан,

Сахь идәықәлеит сара сгәарҭан, Рыц аҟҿыҳәа еиҿақшон, Рыбла ԥырӷышәа илашон, Аха сара сҭыԥ сахымҵит, Ихәыҵсырттаан уаҟа сымца, Иршә ианрыласҵа акәасҭӷа, Еимхабӷьыжәаа ицеит еиха! Зных иансзыҭрыс абынҳәаԥа; Махәык ҩахьынҳалан сҩаԥа


197

Инсыҵҩрны, е-ес, ицеит, Амшә аҭыҩраҿгьы сиахьеит. Агыгшәыг сара срыцәшәомызт, Аха аԥсыжра ба сынхомызт. Сымҩан иҟазар ҵхыбжьон, Иаасгәалашәар уа сгьежьуан.

Аԥсыжра дҭыҵ уаҩ дсымбацызт, Аха иҟеи, рыӡбахә исмаҳацыз?.. Сгәы азцаны сыҟан сара, Иҟам ҳәа рыцҳарак џьара, Аԥсы, аџьныш ирыбзоурам.

Абар уажәгьы савсны снеиуеит, Аԥсыжырҭа, аха сшәаӡом.

Мцақәак хәыҵҟьа иаакәеи-цеиуеит, Ҭынчроуп, уаҳа шьҭыбжь гаӡом. Ирылшагәышьои аԥсцәа, рыцҳа, Бзамыҟәрамзи рыцәшәара! Иҟахзар урҭ уркуа, иуцҳауа, Нас иузыжхозу дара?
Аха сишь, Анҭ закәызи?..
Абар иахьыҟалаз ашана! Аԥсцәа ааҭыҵын ақьашана, Сымҩа ааихҵәа ирымки! Цәыҵалашьцоуп, аха исбарҭоуп. Сара сзыҳәоуп, Сара сгәарҭан,
Сынрывалар ҳәа иԥшуп абар...
Сгәы нҭыԥсааит, иаԥсам изӡар. Сшәеит.
Сабамшәо ԥхыӡ избама, Аԥсцәа ааҭыҵт аԥсыжрҭа аргама. Аргама избеит, аха сгьажьыр Ԥхасшьахуеитаз сара схала, Да сырзааигәахоит ԥшьаала, Иалшоит сылкагәа сыркыр.


198

Иалшоит срылҵыргьы лыԥхала. Ашыр-сырҳәа ус иаацәырҟьан, Хәҩык ахацәа аасҿагылт.

Руаӡәк нас днысԥырҟьан, Сышьҭахьҟа дниас днагылт. Сылаԥш нақәшәеит ицырцыруа Иҭыхны иику аҳәынџьар.
Сара исымаӡам абџьар, Иҟасҵараҳәа сыздыруам...
Уажә иаасгәалашәеит сара, Жәацы ауха дылкагәа, Хаҵак дшеилырхыз ара. Иҟам ара зыгәра уго,

Насгьы исхашҭран ҳәа ҟалома: Ихьтәы сааҭ дахдырҟьан, Арԥыс шьахәк, Акыр ҵуама,

Абраҵәҟьа дышьны дышьҭан, Саргьы дызбеит шьыжьымҭан. Изқәа иалаз аҳәынџьар, Аԥынҵа алҳәҳәон игәышԥы. Аа, абарҭ роуп дызшьыз, Абарҭ...
Уажә сара исызкуп рнапы. Икылчхәхәӡа атапанча, Ахьсҿаку ахы сҭаԥшуеит...

– Уҽеилых! – иаагеит абжь хәанча, Сҽеилысхру нас, сгәы ԥжәоит: Арԥыс наӡа – смаҵәаҟьаӡа, Сшьамхныршланы, сҳәынтаҟьаӡа, Сааилырхыр, нас абыржәы, Блас ицәырызгари уаҵәы?!

Сгәы ԥжәоит, Схы гьежьуеит,

Сдақәа шьҭыԥо рҭыԥ иахыҵуеит, Ашәара акәым, ашәара схыҵит –


199

Ақәыџьмақәа сырҿаԥшуеит! Ақәыџьма сҳәоу? – Имариацәоуп.
Ақәыџьма аҩыза лкагәа иафом! Ауаҩы хәымга еиҳа деицәоуп! Уи зынӡа ауаҩы дишаҭом. Ауаҩы сҳәоу?
Мап саҭамыз – Аҟәарҭлахқәа уааума абарҭ? Ауаҩы исахьа рзынханаз, Ауаа ирхаҳшьылуеит иаабар. Шәаныӡӡаа наҟ адунеи, Шәара анаур цәыршәагақәа,

Абажә гәаҩеиԥш, згәи згәаҵәеи Ахәа агәылппуа, агәхыршәагақәа, Шәысԥырҵ наҟ, Исышәҭ амҩа!
Шәара шәзыҳәан иҟам хиамҩа!


ҞАИДЫХӘ ЛБАА

Кавказ ашьха аҩадахьыҟа, Ақыҭа Инџьықьҷкәын Аҟнытә иубоит уи ахьыҟоу, Иаҟараны ҭаҷкәымк.

Уи цқьа игәамҭа угьажьыр иашам Унаҵагылт ахәы.
Аха умхәнакәа цқьа иубашам, Еилырга изакәу.

Нас уҩыхәна аԥхӡы ԥхьаҳәо, Аха умтәан ара.
Убла хызхуа, угәы ахьаҳәо, Унаԥшы хара.


200

Аладаҟоуп уи, Кавказ уа Ашьхақәа еицырхәхәа, Ажәҩан агәы иказказуа Иаҵоуп иаҿаԥхо.

Ахра дуқәа џьа асы рҿажьуп. Џьа арҩаш лбааҟьоит. Џьара аҳәаш анаҟә ҭажьуп. Џьарах арахә ҳәуеит.

Уахьынтә иалҟьа иаауа аӡиас Инџьықьҷкәын лакьуа, Уажә уҵҟаҵәҟа иныҵс «убзиаз» Наҳәаноуп ишцауа.

Нас акаршәра, адәеиужьра, Ачарҭа, азараҟь...
Ирылсны, Ҟубина аӡыжьра Иналалоит иара.

Арахь, нырцәҟа, амраҭашәарахь Цәҳәыра хәны инашьҭуп. Амрагыларахь, ахәы иаҵәара, Ҵла ықәгылам, ихтуп.

Шьҭа уҿынахи усшәа хәдаҟа, Абашниа – абаа, Ахәы иахьықәгылоу уаҟа Унадгылоит, иба.

Аҵыҭә ақәуп адәахьалагь, Аҭӡамцқәа еилабгоуп.
Ахаҳә ҩнажьуп уахьҩналогь, Аха ашьапы ӷәӷәоуп.

Ари абааҿы ирҳәоит анкьа Ҳамид ҳәа аӡә дынхон.


201

Дыҟазаарын ицәа дамкуа – Хаҵа бааԥсы ӷәӷәан.

Ижәҩахыр ҟьаҟьан, иӡара ҭӷәыцәаан. Иблақәа еиқәаҵәан.
Иԥаҵа хыршан, иԥынҵа аадуцәан...
Дашәыуа хаҵа шьҭран.

Ҳаи, ахьырҳәо шәақь ҭҟьаран. Мцабзын иӷраз. Дахьынагылазгьы дбаагәаран. – Дыԥҽуеит абаа ианҟьаз.

Ар ыҟазыргьы еилаԥыхха Инеигӡон игәахәтәы. Имаӡамызт уи џьа гәҭыха, Дҭан ихаҳәатәы.

Иара ихаан иара иқыҭа Дамбаӡеит арҳәҩы. Аха иқыҭаҿ дразҟыдан Зхы иҩахо ауаҩы.

Уи иҟама аниҟәниҵа, Ақәлара иазкын. .

Абааҟынтә нырцә ахә аҟнынӡа Аш-цҳа изхын.

Ҳамид днықусуан ацҳа ԥшьаала, Наҟ хара дцалон.

Аҽқәа, ацәқәа еилацала, Уахьынтә иааицалон.

Аҟарачцәа, анаҩеицәа, Аҭаҭар, аказақ...
Дрықәлон, ирҳәуан, уама рзааицон, Идирҳәомызт ажәак.


202

Ҟаидыху, иара иԥҳәыс хазына, Аԥснытәын, дҵарӡа. Дырҭыԥҳан рҳәоит Арӡынаа. Лыблақәа хааӡа,

Дшынеибакәу дашәырҭаҭан. Лцәа-лжьы еилԥхаауа, Алампа зуҭахи иунаҭои? Лара еиҳа длашауан.

Ҳамид қәыларантә даауазар Уахынла илашьцаны , Нырцә ахәаҿы ибжьы аагауазар, Лара ахышә аартны,

Индәыллырҳәҳәон лнацәкьыс уа Ацҳа аалашон.

Иара еизца арахә дрысуа Иқәцала иааицон.

Абас инхон арҭ аҩыџьа Абри абааҿы. Абзиабара да ираҩаӡа, Иаргәырӷьон рхаҿы.

Алаф еибыҳәо урҭ еихәмаруа,
Еиԥхныҩуан, иқәԥон...
«Урҭ еибамгаргьы ишԥаруаз»...
Издыруа ирҳәон.

Аха иагьа дыӷәӷәахаргьы, Иззааигәоу зхатәы, Абзиабара илоу мцаргьы, Ицәгьахоит ицтәы.

Ҳамидгьы иԥҳәыс аҽԥныҳәа Налиҭеит, бара


203

Бызԥсеи, быҩноуп сыҩныҳәа, Былша алоу џьара.

Аҭак лымҳәеит уаҟа дныҵҟьан, Ари ажәа илаҳаз, Аха игәнылгеит Ҟаидыхә рыцҳа. Имааит лгә инхаз.

Ма акрыҟанда дызхирҟьаҳәа, Қәлара данцоз, «Уаҟәымҵо убри» – ҳәа иалҳәан, Уи акәӡоуп дыззаӷьуаз.

Ари ашьҭахь уаха ҩахан. Лхаҵагьы дымгьажьыцт. Ашарԥазы лхыза дҩахан Диеит, аха дызмыцәт.

Лгәы нирхазаргь жәац лхаҵа, Дизӡыӡуан уажәы. Ибзиабарала иҭәын лгәаҵа, Дыҟан иара изы.

Ахышә аалыртыхт дҩаҵҟьан, Амза ҭашәахьан, Ԥҭақәакгьы уажә ихылан, Адунеи лашьцан.

Нырцәҟа лхаҵа ибжьы гарымашь Ҳәа уи дӡырҩуан.

Инџьықьҷкәын заҵәык уа игәрымуа Абжьы цәгьа ҭыҩуан.

Инџьықьҷкәын ҳәа, ирҳәоит анкьа Адәгьы аҽахьыгӡа, Уажә иахьҭысуа аӡышьҭра иамкуа, Идун ҳәа цәгьаӡа.


204

Ҟаидыхә адырҩагь дышьҭалан, Дышхәыцуаз лара, Иҵырӡа лхаҵа иҿҭышьала Ибжьы аагеит хара.

Ахышә аалыртит уа дҩаҵҟьан. (Лыгәгьы хәҷык иаашәеит), Индәыллырҳәҳәеит лнацәа, уаҵәҟьа Ацҳа аалашеит.

Ҳамид арахә иааицоз уа Еидцала иԥхаҵа, Ак ивсны усгьы изцозма, Ибжьы раҳауанаҵа.

Аҽқәа ықәлеит раԥхьа ацҳа, Ацәқәа, ажәқәа нас. Иҟарҵозшәа уаха цасҳәа Идәықәлеит урҭ еивас.

Ашцҳа аидара ду аиун;. Мыцхә иҳадҳадон.
Арахә Ҳамид ибжь рхыҩуан, Ибжьы-ҵар иаанагон.

Ус инықәсхьан абжеиҳарак, Ацҳа аалашьцеит. Еилауаҭыруа уаҟа арахә Иаԥхьа иааилахеит.

Лашьцан, аҵәыршы уҿакызар Иубома џьара.

Ма цәашьызаргь ак икызар Илшон ркацара.

Инџьықьҷкәын цәқәарԥо агәараҳәа Ҵаҟа еилашуеит.


205

Тымитышашәа асас раҳа, Ацҳа ашҟа иԥшуеит.

Иаӷрақшан цәык атәыҩа, Ҽык ацҭәы цәгьахеит. Арахә ҭрысит, иҩ измыҩуа Еигәҭасуа еилахеит.

Ар еидызцалоз ахаҵа Ицәа дааҭаӡыӡт. Ихьаухьауа ак игәаҵа Иныҵаххы даархәыцт.

Шәақь ҭҟьарашәа иац иҟама Ҭӷәыцәаа данырзнеи, Анаҩеи-хьышьцәа акы рҳәама, Аԥсра иамыршәеи.

Ирурызеи, дара рхала Рырахәқәа неизца, Ирымҭар, еилгомызт лыԥхала, Ицәон рлахьынҵа.

Уаҟа имахуҿы, илшара Урҭ реиҳа иӷәӷәан.

Аха ара?.. — еҳ лашарак... – Игәахы еибакуан.

О-о бара у-уи... О-о ибыхьи?.. Иаарԥха бнацәы... – Ҿиҭит, дыҳәҳәеит, еиҭаҿиҭит, Аха дубап уаҵәы.

«Лгәы нсмырхази, – шьҭа дазхәыцуеит, –
Умцангьы лымҳәаз...


206

Дагьиашан уи... Сагьаҟәыҵуеит...
Изгон шьоук идырҳаз...»

Аҵх агьагымызт ашара, Иӡбеит азԥшра.
Усҟан ацҳа ганкахьала, Иаҿын аԥжәара.

Абааҿы Ҟаидыхәгьы дҭынчым, Лгәы шәан ишәаҟьоит. Алашара ицәгара лымчын, Уажәы дшаҟь-шаҟьоит.

Дахыццакуа лхаҵа иааира, Лнацәа шизларԥхоз, Иажәа, «бзыԥсеи» есааира Лгәынхара арӷәӷәо,

Сызԥсоу исырдырп аалгәахәын Даахеит лнацәы.

Ԥыҭк анбжьыс дырҩагь днахан, Аха дылбом уажәы.

Лнацәы рԥхо дыштәаз уаҟа, Иккаӡа иаашеит.

Лхаҵа деибганы дабаҟоу, Ашцҳа еиҟәыжәжәахьеит.

Дыҳәҳәан арҵәааҳәа, иангәалҭа, Ддәылҟьеит адәахьы...
Лхаҵа лхала аӡы даналҭа Изылҭахи шьҭа лхы.

Лхаҵа, ахацәа рхацәа алым Дыҟам уажәшьҭа.

Лхаҵа зеиԥш адунеи далам Еиԥш длоуам еиҭа...


207

Ҽыҭҳа-ҽыҭҳа иахьшы ашьаӡа, Уи лжьы ҭыжәжәа, Иахьлыршәуаз аҿаҩа, ашьаца Арҟаԥшьын ашьа,

Икылҟаԥшь-кылҟаԥшьааӡа ахәы зегь
Иҟоуп иахьагьы. Дгәаҟ-уазыруан, дыгәжәажәон. Ус данԥшы аӡахьы,

Ашцҳа азхык аӡы ихыхәхәала Днахәаԥшит ишхыз.
Лхаҵа уи акәымзи дызқәгылаз, Днеилыԥсаахт дшеибакәыз.

Дагьынықәххын уаҟа ахықәа Дыԥеит аӡахьы.
Иԥыр-ԥыруа лыхцәшьыҵәра дуқәа Акын лнапы.

Уи нахыс иаҭоу еиҭымроуп Ишубо ари абаа.

Дад, уаргьы шьҭа амҩа умоуп Ҟаидыхә лхәы улбаа.


ХЬШЬЫЦБАК АҬОУРЫХ

Аҟаршы, арҵу ианажьа, Ацәҟьа иакит. Ашьҭахь аԥшәма Илаба иқәхәмарт аҟарш-бжьа. Иара иагәаԥхо ҳәа дхьаԥшма,

Ишәаҳаит уи абла нҭаӡ, Изықәытәо ,алабада акы амбо.


208

Аԥшәма ииҭахыҵәҟьаз, дзышьҭаз, Ахьшь жьаны изкыр ауп – амба!

Бӷьыжә-махәыла инеилеишшын қьалк, Акаҭ наваҳа дынхәыҵалт.

Иҟаршы нцәырга, дықәтәа икалҭ, Дыԥшыхәуан, ичҳара хыҵуа.

Ҽнакым, ҩымшым, дтәан, дыԥшын...

Ахьшьцба ԥагьа жәҩан иҽыжәын. Аԥсабара уи азы имшын – Иаман зеӷьаҭам амҵәыжәҩа.

Ҵәҩанҵәы ихалон иагәаԥхар. Ашьхантә иалҵәраа ага ишьҭасуан. Ԥсаак иаҩаӡарц аҭаххар, Ахҿеиԥш ажәҩа атрышә иасуан.

Агәы џьбара уи иазҭан, Иалан аҵарра хықәкыла, Абахә иаҿан, аҩхаа иҭан, Иамаӡамызт уи ԥынгыла.

Ишәарацон ахьшьцба, Еиқәнартәомызт махәи ҵыси. Аҟарш, ахәмарра анаба, Хагәҵәы акаҭа иамыси!

Уинахыс ауп иаразын Аԥсҭазаара аҽанаԥсах. Аԥшәма даара игәы разын, Инеилеиҳәеит уа еиқәхаԥса.

Ашԥырхха алихт асахҭан. Ашьапқәагьы сахҭанла иҭаӡын. Жәла бзиан, иара иахәҭан; Аҵәҵәа иахеиҵазгь џьазын.


209

Акәтаӷь азижәит фатәыс.
Ԥсаакгьы азааигеит уи џьа дхысын, Ахьшьцба зықәшәаз мбатәыс Иашьан, аҽашьуан, еивысын,

Аҽкыдҟьо уама ҟанаҵон. Нас, ианалымшалакь уаҳа, Агәкаҳара ду иазцон, Ахы иазгәаа уаҟа аҽкнаҳа.

Аԥшәма иуамызт аҽашьыр, Инықәиртәон ишьҭых аҭыԥаҿ...
Афымца лампа наҿашыр, Ицон, рыцҳа, агәы ҭыԥо.

Аԥшәма ҭынч уаха даниаз, Иабжьарц, алампаҿ иртәа иман. Иаздыруамызт изыниаз.
Уи араҟа зегь ацәтәымын.

Хәыҷ-хәыҷы икажьуа игәаӷ, Аҽырҭынч шьҭа ижәҩа инықәтәон. Иафон инап ианыз акәтаӷь. Иажәуан аӡгьы, аӷәра инықәтәа.

* * *

Аԥшәма ила мҵақьақьа — имаҵуар, Афҩышәаҩ бзиа, ак назвымшәо, Иалымшо ахьшь инанагӡарц, Иаиршьцылеит уигь иацәымшәо.

Ахьшь напышьцылеит уажәшьҭа. Ачашәара дҭыҵит има. Ифҩышәо ишылаз аҭәарҭа,
Амаҵуар кылԥшуа игылт, фҩы акыма?


210

Ахьшь амҵәыжәҩа еикәаԥса, Инаргәыҵ иқәырҟәҟә ишьҭихын, Ила ахькылԥшуахь дқарамҽа
Днеит. Ахьшь аидықь дшәоит иахихыр

Уи азхык инапы иахаиршәт...

«Ига!» – иҳәеит, амаҵуар наԥеит. Ача ныҵԥрааит уаҟа «ԥрышәт». Ахьшь наиршәит – бзиа ишԥабои:

Ахҿеиԥш инахьӡа иакын, Идәықәлеит иагәыҵарҟәыҟә иама. Еихышәшәо аидықь зегь ааԥтын, Иланартәеит – ицар ауама!

Ашьапхыцқәа ача рҿазза Аԥшәма иҩышьҭихт днеин уаҟа. Ача аамихт. Аџьаԥса Ача ахы хҵәа инеиҭт иҟәаҟәа.

Хәымшҟа дшәарацан абас Иахихт аидақь. Аҽырҭынч иҟан. Зны ача азымк иацәцеит, нас
Ахьшь ааикәаҵәин ихалт ҵәҩанҵәыҟа,

Ахақәиҭра анаба Имхьаҳәхьачит, ҽак агәаҳәом. Амҵәыжәҩа еиҵнахит ахьшьцба, Аԥшәма ишҟа уаҳа ихьаҳәуам.

Жәҩан иԥшахьырсуа азхара, Игәырӷьон ахы ианақәашьха, Иаҿыгәҳәаауа иабон хара Уи иазгәакьаз ага, ашьха.

Ажәҩан иалан, аха нас Адгьыл ахь зны илаҟәыр акәын


211

Амаҵә иаҿашәартә цәҟьаҵас, Аилаҳәага иакырц акәын. Аԥшәма ус иҟаиҵахьан. Амаҵә иакит иԥаҭ-ԥаҭуа.

Ианиԥшаа, амла иҵнаркәкәахьан. Амч ааигон нас акәтаӷь аҭо.

* * *

Амаҵуар, еимырҟьо аҭәарҭа, Иҵнарԥраауан иԥшаа ача. Ахьшь, инагӡо иара ахәҭа, Иакуан ача, ахы ҭарҷаҷа.

Ача ашша алҵәҵәо афҩы хааӡа, Иуҿаӡыҭуа адырган ишԥаџьра! Ача раамҭаз дмеиԥҟьаӡо, Қьаф иуан, аԥшәма изы ҭхаџьран.

Ача ниаст, раамҭа цеит.

Ахьшь шьҭа уаҳа иҭахӡам аԥшәма. Иалихша алихт, иныҟәицеит, Иаԥеиԥшхари ҳәа дазхьаԥшма?

Иауижьт, аха иара цом.
Ааигәа инықәтәеит, наҟ ихамла. Ишәарацом, аҽныҟәнацом, Крарҭахуа џьшьа иагоит амла.

Иахьықәтәоу ахәы арҭо иԥхаӡа, Иашьцылт, иара азын уи шанан. Лахьынҵацәгьа, уа зынӡа, Аҭагылазаашьа ибжьнахт.

Аҭагылазаашьа иаргаӡо, Дықәхар алымшои зны дқәашьдан!?


212

Аамҭа цон атәы ҟаҵо, Ахьшь хәыҷ-хәыҷы ахы ахашҭуан:

Иахашҭит анкьа изакәыз, Ахы ишаԥшәмаз, жәҩан ишҽыжәыз. Ишаҭәанамшьоз даҽак иакыз, Ишамоу уи ахатә мҵәыжәҩа.

Аԥшәма дааир ҳәа уажә иԥшуп, Иаура аздыруам иара ахала. Дунеи зегь реиҳа длашәуп Ахаԥшәмадара иҭанахало!

Шьҭа ишырҭахҵәҟьам анаба, Иагәалашәт ишамоу ахатә мҵәыжәҩа. Аха амч цахьан ахьшьцба, Ҵыск азкуам шьҭа, жәҩангьы
изҽыжәлом.

АШӘУА ИЕҴӘА

Шьхала дхыҵны ашәуа хаҵак, Ашәтәылаҟа дцон.
Днеиуан ҩцә-думбеик иаԥца, Бжьыла иныҟәицон.

Агәырӷьа-ччара, аишәа-чара Дахыццакуан иҩны.
Уаҩы издыруам уаҵә ашара Иамоу изырхианы.

Еишьҭаргыла аҽы ҭоуӷанқәа Неицоит уҳәарын. Ашә-ҵла агәыцә еиԥш, Ишшәырӡа рганқәа...
Ртәыҩақәа ҵарын.


213

Иуаҭәа аҿынӡа инаӡо икаба, Ихаҭа дауцәам.

Иеилач ихаз ихахә баба Рафын, еиқәаҵәан.

Имаҟа-па ҟәын раӡнылеи Иҟамеи ҽарбон. Дкалаӡа, ари шьхатәыла Дшаԥа иашоу убон.

Днеиуан, даҵамла еидара. Деилаҳәан дласӡа. Днеиуан, ладареи ҩадареи Изеиԥшны, дҵарӡа.

Анасыԥ-хаа агәырӷьа иҿықәын, Дышьҭкәыцәаа дагон. Иоуԥашәыл Ҟәбина ахықәан Гәаныла дибон:

«Сдаҷ еихаԥса, скалам ӡара, Сгәылымҵәах с-Минаҭ!
Сыхцәы махәар, сыхцәы еиқәара, Сгәӷырҭа с-Минаҭ!

Сымсыр қьаадыш, сыхәда ҵҟәашаа, Сгәацаԥха с-Минаҭ!

Сыбла гәыбзыӷ, сыбла ҭшаша, Са сразҟы с-Минаҭ!

Сыжәҵыс ҷырҷыр, сҳәыҳә гәыраз, Соуԥшәыл с-Минаҭ!

Сшьабсҭа лас, са сыгәдура, Сыԥсынҵры с-Минаҭ!

Сымра, сымза, сыеҵә шаша, Сыхаара с-Минаҭ!


214

Сылашара, сызкәыхшаша, Сынасыԥ, с-Минаҭ!..»

Иҵәиҵәиуа, ахәқәа ирҿысуа Инаган амҩа-па.

Џьара ихчнысуан, џьара иҭысуан, Ицон нас инкаба.

Иахьаҽнытәи амра шыра, Уажә зынӡа ихҽхьан. Иаухахьан ахәқәа ршәшьыра, Аԥшахьшәашәа ҵысхьан.

Уаха Ашәтәыланӡа дышзымцо Аргаман. Сасра Днымҩахыҵроуп шарԥазынӡа, Ҭыԥк ашҟа џьара.

Амҩа ҭӷәыхаа инеиуаз хәдаҟа, Иҭынха иахь иган.

Ахәы дахьынхыҵуаз, уаҟа Агәарҭыԥ ааигәан.

Игәакьоу дарбан аԥсуа иаҟра Ашәуа хаҵа изын!

Ашәуа игәырӷьа, ашәуа игәаҟра, Аԥсуа изы ихазым...

Агәырҩа даимыргарц акәу, Уахь ихы имырхеит.

Иҭынха гәакьа дивс, дымбакәа, Зымҩа џьа деихеит.

Днеиуан. Уаҟа ашьха цәҳәыраҿ Алашьцара ихьӡеит. Иазааигәаны Бааҭә ахшьыра, Амҩагь аҽаӡеит.


215

Аха макьана дыҟам дгәамҵуа, Ихы икуам еимлагәа. Акәицқәа ахылддаауа амца, Ҭыԥк лашон ааигәа.

Инеиуеит иахьабаз лашарак, Уахынла ахьчԥаԥыр.
Ажәҩа хблаа, иаимыуа лшара Иҟалахьеит акыр...

Амца ахьибаз ахь дынрысит, Ицәқәа уи рдырт.
Акыр дыкәшеит, агәаҩа дҭысит, Уеизгь аҭыԥахь днырт.

Ақдымца иншуа, акәахьча дықәиан Ауха дшеилаҳәаз.

Ашаеҵәа гылар амҩа дықәлон, Усоуп иҿ иаҳәаз.

Игәы хыҭхыҭуа дахьлызхәыцуа: «Лыбла шаҟа ихааз! Дамырбжьажьеит акрахьсхыҵуа, Ианласҳәа дшысгәаԥхаз.

Аҭыԥҳа-оԥшәыл Минаҭ лакәын Сынасыԥ аԥсҟы. Сынлывс-аалывсхуан ла дымбакәа, – Ишԥашоу аразҟы?!

Аха, мшәан, исыхьи? Ҳчара Агәра сызхаҵом?

О, Минаҭ, аллаҳ бихьчароуп! Быда са сзынхом...»

Амза аҽыларҟә мраҭашәарахьтә Иҵаҷҷон ақьал.


216

Акрагын макьана ашара. Ала шуа аӷьал

Илҭалт. Дгылт ахьча, имырдуцәа Ибжьы назирган...

Аӡаӡа аҿаҳәҳәы ашьхара ыцәан, Икаххаа аҵх еилган.

Данаагьежь, днеигәҭас исас:

– Угыл, дад, уцәшеит!.. Ашарԥыеҵәа иаҩызаз Еҵәа шәпак дажьеит.

Мрагыларахь, иҩавшәан ахра Ихьшәашәаӡа иԥхон.

Игәы еилахәашь, ианушәа ахәра. Дгылт ашәуа ҵхыбжьон.

Икит даара уи ахаҵа Сыцәшеит ҳәа гәырҩас. Ицәқәа аҭыԥ инҭца, иаԥаца, Днықәлеит имаз мҩас.

Ашарԥыеҵәа шакәым ахьча Идыруан уажәшьҭа, Аха, ицәагозеи, ҭынч икәахьча . Днылаиеит еиҭа.

Дныҟәеит ашәуа хаҵа акырӡа, Аӡаӡа ихьшын.

Амза лашо, имҩа мырӡуа, Абахә авҵа ихшьын.

Иаҭахызшәа имҩа ардырга Абахәқәа инарбар. Ицәеилагар, дымҩахыргар, Иҟалоит дҭахар.


217

Кәанш аҭаларҭаҿы рҽышьҭых, Хара абахәқәа ибон.
Урҭ рарӷьарахь, наҟ ирышьҭархх, Си-хреи еилаџьџьон.

Ӡына ахрақәа ирыбжьысны, Аҳацҳаҟа илбаа, Бзыԥ аҳәҭа алаҟәыра илҭысны, Ицон амҩа-па.

Днеиуан, акаҵәара дықәын. Ԥшак ҵәматаӷьӡа исуан.
Унацәа хшәаа уа ахьҭа дәықәын, Дшырц азы дласуан.

Днеиуан, даҵамызт еидара . Деилаҳәан дласӡа. Днеиуан, ладареи ҩадареи Изеиԥшны, дҵарӡа.

Днеиуан, аха ибла аахитыр Ауам аԥша-ҵәҵәы.
Иауам илаӷырӡ аахымддыр, Инхыслазшәа аҵәы.

«Уажә дыцәоуп Минаҭ дҭаҳәахаа, — Дхәыцуан уи, — абар, Сылаӷырӡ... ҳаит ишԥахаам, Ԥхыӡырла сылбар!»

Бади иахра илаҿысын, Амза аҽаӡеит.
Аԥсабара ааилаӡҩа-ааилысын, Ашьхара аалашьцеит.

Днеиуан. Ирымам хԥхьаӡара Атыша, агәаҩа, ахәы.


218

Дахыкәшон џьара ахәы аӡара, Џьара атыша ахы.

Днеиуан. Дныҟәон, дныҟәон, дныҟәон Иаԥхьа хәык, ҩ-хәык...

Ажәҩан иадибало, аҩныҟа Идырхарашәа ихы.

«Иҟалеи, жәаҵхык еихалоу?!» Дгәамҵуан уажәшьҭа.
Џьа длыбаауан, џьара дхалон, Аҳәира еимартта.

Рыцҳарами имҩа дықәу Анџьишьо имҩахҟьаз!
Имҩа дықәҟьеижьҭеи анбыкәу, Аха ибом дшыблаҟьаз.

«Зшаеҵәа мгыло дразҟыдоуп!» — Ихы иҭагьежьуа абас, Днеиуан. Аҽаҳаракуа икыдын, Аеҵәа, зыгәра игаз.

Днеиуан. Игәеиҭеит, ари агәаҩа, Ари ахәы, ари адәы, Нас ари адәаҿ иҟоу аӡаҩа, Дышрывсхьоу ҩынтәы.

Имҩа дшақәымшәо имшакәа, Идырит абра.

Уа иҽааникылт. Игәы меицакуа, Иҭахын аҽырӷәӷәара.

Аха дҟаҿ-ҟаҿуа, илсын ахьҭа, Ицламҳәы еихакшон. Аҿыв-ҿыв ҳәа иҭҟьа аҳәҭа, Ԥша-ҵәҵәы бааԥсык кшон.


219

Даҵамлазт арԥхага, ауапа, Деилаҳәан дласӡа.

Ишәыршәыруа, аԥша алшәшәо икаба, Ишәын иҵаӷаӡа.

Ацәқәа еидырӷәӷәала иргыла, Рыбжьара дыбжьалт.

Аха игылом рҽынкыла — Ахьҭа урҭгьы ирхалт.

«Ауапа шьҭымхкәа ашьха исаашьаз? Сылзымӡрҩит с-Минаҭ.

Ацҳа даҵнагоит иацәаашьаз, Илымдырзи аханатә.

Саҵалар сҭахым еидара, Исхарами схаҭа.
Еҳ, амца! Иԥсуа амца аԥхараҿ Ибзиами иԥсаҭа!»

Дгәаҟуан, дгәамҵуан, уи дуазыруан, Иблит ицәымса.

Амца зцреиҵо уаҳа издыруам, Иблит иқьаса.

«Аҭыԥаҿ сахьиаз амца дуцәан. Аах, абра куасҭӷак!..

Уи ахьча уа дҭынчӡа дыцәоуп, Са сгәаҟуеит уахак.»

Илымҳа иҭаҵәаа, иасуан аршәаа, Иҵааршәхан аԥша.

Иԥсы ихыхуа игәҭасуан, даршәуан, Дӷәых дагарашәа.

«Иабасҭахыз уи ачара? Бзызбаӡеи Минаҭ!..


220

Аа, саҭабымҵан, ба ибхареи, Разҟ сымам наџьнатә.

Разҟ сыманда, сҭынха гәакьа Ишҟа схы смырхоз!

Разҟ сыманда, аеҵәа ԥагьа Сазхәыцрын сшажьоз.

Наҟ укыдшәа уа уахькыду, Сыбла уҽаумырбан! Сгәаҟраҿ уаргь ахара шуду, Сҿаԥхьа умҽырбан!..

О, саҭоумҵан, аллаҳ саҭоумҵан! Аллаҳ усзылԥха, Суҳәоит уаҳа аԥша ҭоумҵан Ари аҳәҭа уаха...»

Дгәаҟуан, дгәамҵуан, уи дуазыруан. Ибаҩқәа еилшәаауан.

Ииура, ихы ахьиго издыруам, Аԥхара иԥшаауан.

Иҽрыдирӷәӷәалон ацәқәа рԥхараз...
Ишьа аангыло дыхьҭшьын. Агәаҟра иамӡбри! Аԥс нырхараз Ицәқәа руак ишьын,

Агәышҵа рҟьаны даӷралан, Иааивигеит иԥсы.

Ажәҩан лацәҟәысуан еҵәала, Аҵх ԥшуан еихаԥсы.

Аӡмах дҭажьушәа деилысын: «Уажә сылбар Минаҭ?.. Илдыруеи џьаҳаным сҭысын, Ишаасыртыз «џьанаҭ».


221

Агәахшәара ҭала лгәаҵа, Цәымӷысгьы сылкыр? Иақәшәашьоуп ауаҩы дзырхаҵо! 0, с-Минаҭ, уи дыр!..

Быцәоушь уажәы?Быцә, уа быцәаз! Быԥхыӡ сабмырбан.

Анасыԥ саҭәабшьан идуцәаз, Аныҟәгара сгәы иҭан...

Аха уажәшьҭа, аллаҳ идыруеит, Уаҳа ҳаибабоу, Ҳнатәоу, бнапы гәыбзыӷ сныруа, Абра ахьҭа сагоу?..»

Аԥхара аниоу иԥсы ҭалан, Зназы дааԥсасит.

Аха уаҟа аԥхара аамҭалан — Ацә хьшәашәеит, ишәит.

Арахь иҟаӡам ашара. Адырҩагь дахьҭшьит. «Иабасҭаху уи ачара!?.» Егьи ацәгьы ишьит.

Уигьы ааирҟьан, даӷралан, Иааивигахт иԥсы.
Аха уаҟа аԥхара аамҭалан, Ихьшәашәеит уигьы анԥсы.

Аеҵәа, дызжьаз уи ашәуа, Аҽаҳаракны ихшьын.
Дазԥшуан есааира дыхьшәашәо, Ашьа ахьшушәа иҟаԥшьын...

Имаха-шьаха зегь дысын, Шьҭа хьҭагьы дакуам.


222

Ихы-ихшыҩ, уа еилысуан, Ихәыцрақәа еизыкәкәон:

«Иагьа еҵәа жәҩан икыдуп, Урҭ зегь рыгәра умган...

Зшаеҵәа мгыло дразҟыдоуп, Давахоит аган...»

Нас уи ԥхыӡҵас дҭанагалан, Дҟәынд-ҟәындуа ак иҳәон. Ачара далан. Ачара игәалан, Ичара еилиргон:

«Акәац шԥаҟам? Акәац мачхәым! Ацә дуқәа аазымгеи!..

Ишәфы, ижәжәы... Арҟа анмаҷха, Ахьымӡӷ снамыргеи...»

Иқәац-қәацон иқьышә еихало, Ихәыҭ-хәыҭ бжьы гон...
Еизынрыжьхын дара рхала, Уажә Минаҭ дибон:

Сдаҷ еихаԥса, скалам ӡара,
Ибымаздеит сразҟы...
Сыхцәы махәар, сыхцәы еиқәара,
Иааг бнапы сыркы...

Сымсыр қьаадыш, сыхәда ҵҟәашаа, Сбырфын қашәқашәа.

Сыбла гәбзыӷ, сыбла ҭшаша, Сымра, сыхьҟәыршәа!

Сыеҵә, сымза, сымра шаша,
Сынасыԥ аԥсҟы...
Сылашара, сызкәыхшаша...
О, сразҟы, сразҟы...»


223

* * *
Ашарԥыеҵәа гылеит.
Ашьха ԥхарахт шьыжьымҭан. Аха нарцәымҩа иқәашьхан, Дымҵысӡо дышьҭан.

Уаҟа аҭыԥгьы уаҩы ихашҭуам, Ахьыӡ хьымӡыӷха, «Ашәуа дахьҭаԥсыз» ҳәа иашьҭоуп, Уа ашьхара иахьа.

Аеҵәа акәзар, еиҳа зхараз, Ахьыӡ ҳаракха, «Ашәуа иеҵәа» ҳәа гәаԥхарас Иамоуп иазынха.


АБАЛЛАДА АЧЕИЏЬЫКАЗЫ

Матуа-Анқәаб Кәакәа илыхьӡынҩылоуп

«Асас дахьнеиуа сасра Быжьнасыԥк рыхкы Ицуп. Аԥшәмацәа рзы иара Инижьуеит руакы!»

Аҳабла абахәқәа ирбжьатәан. Рҩашк агәгәа ахга, Аӡыжь иҭаҽҽон. Нас иааиқәтәа Ицон абжьы мырга.

Аԥҭа ӡлачӡа илаҟәын, Аҵх лашәын зынӡа.

Ԥацхакаҿ џьара амца еиқәын, Аҳабла аханӡа.


224

Ашш аҽкылӷәаа аԥша ӷзуан, Аԥсахы еиҟәыҷҷо.

Амцабз архышьна арбзон, Ахәблы ианҷҷо.

Аҟәџьал ҽҳәагылан ахәшҭаара, Ахәаҭаҳәа ишуа.

Ан лхәыҷқәа рыбла ҭраа Илыкәша итәан иазԥшуа.

– Амла, амла, амла, нан! –

– О, иԥсыша шәан...
Аҟәыд еиларшәшәа ишәысҭап, нан,
Шьҭа агьагым, шәымшәан...

Ирҿалҵо шлымам лӡар лҭахын. Ахәыҷқәа жьаны, Аҟәџьал иҭалԥсаз хаҳәын, Илырцәарц ижьжьаны.

Ихарҟәысуан акәаҷаб. Аҵх цон иууаӡа.
Ус рылацәақәа неиқәҷабт, Ацәа мчы-ду анрыхьӡа.

– О-о, аԥшәма! – уи аамҭаз агәар Дааҭалеит аӡәы, Дныҟәаҩуп уҳәартә, дубар, Ишьклаш аҳәынҵәы.

Асас дылҭааит ҵхабжьон. Дбатәуп уи хазы.
Аҟәџьал ҽҳәылгеит – уи дылжьом, Ихылшьит ахьурӡы.

«Млала агәаҟра, аԥсра ахықә...
Ианаму имариоуп.


225

Измам асас изын ҵәахык, Нас дшыбзоу ԥсроуп!» –

Абас аҳәоит уи лҵас. Иара уажәыгь, абар,
Агәаҟра шлымаз лахьынҵас Лӡоит, асас имбарц.

Аԥша ашшаҿ зны иӷзуеит, Зны акыр-кыр ҳәа иччоит. Амцабз ахнышьыр арбзоит, Ахәблы ианҷҷоит.

Асас изырхиоу ихәы Ҟәнишьом, дахатәоуп. Аԥшәма инлықәикын ихы:
– Хьырҵәаҵәа еиларҭәоуп

Быламыс. Буаҩра цқьоуп. Ба бчеиџьыка хаауп.
Издыруеит, ӷаррыла бгәы ҵкәоуп, Аха уи аҵыхәтә уахоуп!

Нас дназԥшит уи ацәарҭаӷәы; Икараха ахәыҷқәа, Ықәыԥсоуп иларха-ҩарха рхы, Ицәоуп иҭахәхәа.

– Ирҿыха бхәыҷқәа, ишымлашьуаз Ибырцәаз ижьжьаны.
Ахаҳә аҟәџьалаҿ ибыршуаз Ааг акы ианҵаны.

Аҟәџьал ахы лалырхан Иланылҵт асаан.
Ассир! Дахуаԥшуеит дшанхан, «Ахаҳә» ҟәыдеиларшәшәан.


226

Лысас дахьтәаз даннаԥшы; Ассир – астол ҭәуп.
Ачашә агәагәшь еиҵаршы...
Иқәу зегь фатәуп.

– Сара шәҳаблаҿы уаха, Сҽеиҭак ныҟәаҩҵас, Ҭӡы-цыԥхьаӡа амӡырха Сҭалахьеит ус цас.

Аха аламыс ҵкар Уаҩ дсымбеит измаз.
Исыхәдхыхәхәон ацәыкәбар, Ҿысҭуан ашә снас-нас,

Аха аҩны снеимышьҭит уаҩы; Шьоук ҽырцәа ҟарҵон.

Шьоук рыбжь ацәымӷра ахыҩҩы Ашә нысҿажь ицон.

Бара быламыс сгәаԥхеит, Абзазара баԥсоуп! Аӷарра иббахьоу бызхеит! Ари зҳәо сара соуп.

Сара исыхьӡуп Асамарҭал, Иназыгӡоит ақәнага...
Ахәыҷқәа ааг. Шәааиха, шәааишьҭал. Акрышәфа, сыгәра жәга.

Ицәыха-жьыхоз ахәыҷқәа, Инахатәеит ачыс, Илах-ҿыххан, иццакуа, «Напҟьаран» изҿыз.

– Иԥысшәеит бгәылацәа ирҟазшьоу. Издыруеит шьҭа рықәнага.


227

Аԥсуара, аламыс зыԥсоу, Уигь збеит еилырга.

Аламыс – ари уаҩроуп! Хә-амам ауаҩра.
Амал – гаӡа-жьагоуп, иуаароуп. Дук уазгом хара...

Изхара анифа, изхара аниоу, Зыламыс хәашьуа, Иаҭәам адунеи дзыниоу, Ауаҩра зҟьашьуа.

Араҟа инхои шәареи шәеиԥшым,
Бразҟы бымџьабан.
Акрышәфазар, ҳашәмырԥшын...
Шәхьамԥшын. Ишәымбан...

Ахәы иҩыхәнахьан еиԥш урҭ, Бжьы-цәгьа бааԥсык геит. Рышьҭахьҟа иҵысит аурҭ. Абахәқәа ҿыбгеит.

Аашахьан. Илзымчҳаит ан, Дынхьаԥшт. Ахлымӡаах; Аҳабла абаҟоу, иахатәан Иџьаҳанымха аӡмах.

* * *

«Асас дахьнеиуа сасра, Быжьнасыԥк рыхкы Ицуп. Аԥшәмацәа рзы иара Инижьуеит руакы.»

Ан дынхоит-дынҵуеит иахьа, Лыхшара уаахеит.


228

Асамарҭал иҳәахьа, Лразҟы иазкаԥхеит.


АН ЛЗЫ АБАЛЛАДА

Быжьҩык ахымхәацәа ран Аԥсразы дышьҭан. Быжьҩык ахәыҷқәа нҵәаран Ирзыԥшыз уашьҭан.

Рылаӷырӡ ахьшы рыӡӷы, Ишҵәуаз иӷьазкын, Ран дызныз ацәарҭаӷәы Рыгәҭылак иркын.

Еиҳабгьы еиҵбгьы еиҟараха, Рызагьы хәыҷқәан. Быжьҩык, зан лыда ҭынха Дызмамыз, млакуан.

Икылхха-кылххаз уаҟа аԥацх Шәахәак ныҩнаԥхон. Иӡсауан ицәылашьшь аҵх, Ашарахь еихон.

Амза аҽыҵәахуа ԥҭала Иҟанаҵон «џьит». Аԥсцәаҳа има ичаала Уа данааи дааиџьит!

Аԥсцәаҳаҵәҟьа дааиҵаӷәӷәеит: Ран днырхых дгатәын.

Дҵас уи иман, иҽирӷәӷәеит, Аха агәаӷьра митәын.

Аԥсцәаҳа, шаҭарак злаӡам, Длак-ҩакит ара акыр.


229

Нас дналсын аԥацх аҭӡамц Зегь зымчу иахь днырт.

Иеиҳәеит иибаз шымбатәу; Ишрыцҳау ахәыҷқәа.

Рхы ишзамыхәо, ишныҟәгатәу, Ишымлакуа, ишыхьҭакуа.

Рҭынха ааигәацәа шыхҵәахьоу, Аныдлаԥса ишынҵәо.

Раб дырхыкәкәаа дшааргахьоу, Рдац-ракәа шыԥҵәо...

Агәаҵәажәпа, зегь зымчу, Дгәааит уамашәа;

– Измааноузеи, џьым, узҿу, Закәи иуӷрашәа?!

Сара сыхшыҩ еилага Сдәықәым, сыгәра гоуп! Сара исҳәазар уи даага, Изахьӡу – даагоуп!!!

Иузымдырци уажәыгь, мшәан, Аԥсҭазаара шымшроу!

Урҭ ныҟәзгода ҳәа умшәан Аԥсабара анроу!

Аԥсабара ду уаҟәыҵ, Абар, уажә иумбари: – Хаҳәык ааҵнахт инаԥхыц,
– Уахуаԥши ари! –

Ахаҳә имҵеикит иааиҟәиршәан, Иаӷран уи хәацык;

– Абри абраҟа инҭашәан, Аха акгьамыхьт. Ԥсык


230

Аригь иахоуп, аха абра Ахаҳә иаӷратәа, Аҽныҟәнагоит азхара. Ахәыҷқәа нҵәаратәа!

Адунеи аԥсабара дгьыл Рзынхоит урҭ, умшәан...

Умԥшын шьҭа, уца, угыл! Даага ахәыҷқәа ран!

Мамзар, исҭоубоуп, идыр, Ухаҭа сноугәҭас, (Иҟалома лҭыԥ ҭацәыр?) Усшьҭуеит лцымхәрас!..

Амра цәырҟьа-цәырасуа ихан, Ааԥынра аԥсы ҭан.
Быжьҩык ахымхәацәа ран Аԥсразы дышьҭан.

Рылаӷырӡ ахьшы рыӡӷы, Ишҵәуаз иӷьазкын, Ран дызныз ацәарҭаӷәы Рыгәҭылак иркын.

Аԥсцәаҳа инеигӡарц идҵа, Дналхагылахт уи ан,

Аха игәаӷьра зынӡа Ан лзы иҿаҳәан:

Аԥсцәаҳаҵәҟьа длывсит ан, Ахшара рацәа змаз.
Дигеит уи лцымхәрас, диԥшаан, Ахшаараура еиԥзырҟьаз.






Апоемақәа ахәыҷқәа рзы
АШЬАБСҬА АӠЫН

Аӡынра бааԥсын, Итәан аҵаа агәыҵак. Ажәҩан еихаԥсын, Илашьцан алакыҵа.

Иалымсрашәа хьҭа, Рыҽҭарҳәҳәаӡан сыла, Ашьхара, аԥсҭа Гылан ишьхныԥсыла.

Ас-ду еиқәнаҵан, Аԥсҭа-наара икыдын. Ашәарах лбааца, Иаднацалт ақыҭа.

Ашәарах млакын, Игәаҟуан, иуазыруан. Ҩада рымҩа кын, Лада шқыҭоу рныруан.

Џьоукы-џьоук ауаа Рыцҳашьара рылам: Ашәарах ԥшаауа, Абнақәа ирылан.

Иларханы асы, Ма џьара икҿацала, Иааҭырхуан аԥсы, Уаҟа шәақь мцала.

Ашәарах зынӡа, Иашаҵәҟьаны, ирыцҳан. Адгьыл анхҩаӡа, Ироуам иназыцҳауа.


233

Шьабсҭак цәгьа иангәаҟ, Ишқыҭаз азгәамҭа, Иԥыҵәҵәо маҵәқәак, Ишлеиуаз ашамҭаз,

Иахьаанагаз дгьылс, Иаразын ишхәарҭам Азымдыр, илкылс, Иналалт анхарҭа.

Алақәа рыԥба Ҩаҿасит ақәашьда. Ишааиуаз анаба, Аху-су ҳәа иашьҭа,

Агәы ҭыԥсаауа, Ҩадаҟа иҭрысит. Ишцаша ԥшаауа, Аандақәакгьы ирысит.

Аха зегь еималт. Ҩада асы аназымга, Иааҳәын, лада иҭалт, Амч ашәарц еизымга.

Ақыҭагә иазцон, Агәарабжьара ибжьала. Ҷкәынакгьы дыҳәҳәон, Ихаамыз ибжьала.

Уи ибжьы раҳан, Ҳаблак зегь еигәныҩуа, Иашьҭалеит еихан,
Лагьы, уаагьы еиԥхныҩуа,

Ицон иара быжьҵәраа, Аҳаблақәа ирылҟьо.


234

Ус џьа гәашәк вҵраа Иахьабаз инкылҟьа,

Инҭаԥалт агәарԥ. Алақәа, уи иашьҭаз, Иҟамлеит ирбартә – Ицеит инавҟьан ашьҭа.

Нас иахьҭыҵра абарц, Иааҭагьежьт иахьҭалаз. Икәыршан агәарԥ, Ацитрус аандала.

Аанда ҳаракӡан, Иҟаӡан еимала. Агәашәқәа ҟаҵан, Ак зҭамло аламала.

Агәарԥ аҿгьы иара, Ауаа рыԥба акызаап. Ахәаша, ашәара Аблақәа хнакызаап.

Уаҟа ивҵрааз агәашә, Излааиз, ахашҭын, Иаӷәыхуан ас ҟәашә, Иҭагьежьуан ашҭа.

Зынӡак аҽашьуан, Игәаҟуан. Иҩаԥо, Аанда аҽхнашьуан, Асы адырппуа, ирапо.

«Абылра иацәшәаз, Дҭаԥалт аӡыршеиқәҭәа». Иаанагт иахьеицәаз, Агәеисрагь ахьеиқәтәо.


235

Аԥшәма ихаҭа, Усҟан еиҵхо амца, Икыдҵо иԥсаҭа,
Дтәан уа ахәышҭаара амҵа.

Аԥшәма иԥҳа хәыҷы, Лышәҟәқәа нҭаҵа лшәыра, Игәбзыӷӡа лхы-лҿы, Днагылт амца лныруа.

Дҟәыбҷаӡа, дҵарӡа, Бзиа илбоит аҵара. Даашьаӡом зынӡа, Илоур ахьӡара!

Дгылан дыхианы, Ашкол ашҟа дцарцаз...

Ашьҭахь ашә аартны, Дындәылҵуаны абарҵахь,

Аб данԥшы адәахьы, Ибеит уи ашьабсҭа...

Уадак дныҩнаххы, Иҟәаҟәа изҭаз аԥсҭа,

Патронак нҭаҵа, Ишәақь хырша, има, Дҵеиҟә-ҵеиҟәшәа ҟаҵа, Дындәылҵт хыма-ԥсыма.

– Баба, баба, иумшьын!.. – Иԥҳа хәыҷы икалҭ дахон.
– Иааит ҳа ҳахь ихьҭшьын, Уамеихсын, игәнаҳауп!.. –

Ааба зхыҵхьаз шьҭа, Иԥҳа хәыҷы длызхьаԥшма?!


236

Дгыгшәыгха ихаҭа,
Дыҟан уажә уи аԥшәма...

Ашьабсҭа шанхан, Ишәа-ӡыӡуа, игәыӷьуа, Дааиуашәа ҭынхак Ихәаԥшуан, игәыӷуа.

«Соужь наҟ абааԥсы, Ууаҩыми, срыцҳауп. Абноуп са сыԥсы, Маҵәқәак сынрыцҳап!

Сырҿоумҵан ала, Сыԥсабара рԥшӡагоуп. Имаҷхаз зыжәла, Сара сыжәла ааӡагоуп!..»

Абла абас рҳәон, Аха ашәақь нагәыҵак,

Гәаҵәа-жәпа дгәыҳәуан – Иҵиблааит агәаҵа.

Ҕзы-бжьык уа иналыхҟьан, Лнап хәыҷқәа раҵәа, Дынкаҳаит дышьҭҟьан, Иԥҳа хәыҷы хьырҵәаҵәа.

Уаҩҵас абла еиқәыԥса, Ашьабсҭа ашьа агәыҵаш, Ашьапқәа еикәаԥса, Ишьҭан асы агәыҵашә.

Амаалықь хәыҷы лган Шьабсҭаҵас лҽықәҵа, Ларгьы уа дышьҭан, Лнапқәа ԥхьаҟа идәықәҵа.


237

Аб мыжда иԥсы Цан, даалҵт игыгшәыгра. Иҿыхеит лассы,
Иуаҩра хьыршәыгәра,

Изымҳәаӡо ажәак, Иадызшәа уи харак, Иҭирҟьаз ишәақь, Ахаҳә, уаҟа агәараҿ

Ишьҭаз, наҟ ирхха Ишимчыз иланиҟьеит! Агәыцә еиҩырхха, Иҩбаны илеиҩиҟьеит.

Аб мыжда иԥҳа, Уа дишьӡаҵәҟьаз џьишьан,
Игәы дҭасуа, дыктәха, Длаӷырӡышуа иҽишьуан.

Ус даалҵит лара, Уа дзықәшәаз агәҭҟьара, Аха дахьцара
Лымбо дҭалт агәара.

Уа лаб днеиҿаԥшыр, Дӷызуан, шьҭахь дыҭрысуа. Ашьабсҭа еиԥш дишьыр
Ҳәа дшәозшәа, агәашә дҭысуан...

Уи нахысгьы зынӡа Аб иԥҳа дицәтәымха Дҟалеит, дҿаҳаӡа,
Лҿы ажәак аалзҭымхуа.


Хәаԥ, 1973

КӘЫНТА ХӘЫҶ ИЛАКӘ

Кәынта имам иаби иани. Еиларсушәа дгьыли жәҩани, Ашьха ԥагьа ахьгылоу амҵа, Иҿыцәаауеит ихәшҭаара амца. Даниз, деиҭымхарц иқәашьха, Раԥхьа ибеит иҭынчӡа ашьха. Амшын ибеит, нас, уи ашьҭахь – Ацәқәырԥақәа аршәуан иаашьҭых. Уинахыс, изхҟьа издыруам, Амшын агәрагара иныруам. Ашьха игәбылра анхалан, Ашьхоуп иашан ԥсыс ихала! Ашьхеи амшыни рыбжьара Иҟоуп идунеи, иԥсабара:
Ашьха, дгьыли жәҩани еилала, Уа инҵәоит адгьыл, иара итәала. Анахь, жәҩани мшыни еилала, Адунеи аанҵәоит, иара итәала, Аԥсҭазаара шыҟоу аиаша Димагәышьам изырҵаша. Иаҳәшьа ду лдырра дадоуп, Насгьы уи мыцхәы дыгәшаҭоуп.

Урҭқәа ирыхҟьан лҳәатәы хаиҵом, Дыбжьысҵәҟьангьы аҵәы иҽахеиҵом, Аха аашьара дытҟәа дамоуп, Мыцхә ацәара цәгьа иҳарамуп, Еснагь дыцәоуп дцәарҭанхала. Шьыжьык дҩагыланы ихала, Мцак еиқәиҵом, ҳәыск ааԥхьеицом, Ахкаара иҭарҳәуа ажә нҭеиҵом. Шәҟәык ааикыргьы ишику дыцәо, Ацәа ибла арчын, идуцәахт, Изҭамгыло илакыҵа, Иблақәа рызҳаны иҭыҵуан.


239

Ичуа, ичуа, нас ишҳазӡа, Ихы-иҿы иҩықәтәеит, ибаз-базӡа. Иблақәа ихы аҵкьыс идухан, Иԥшра ааҟалт зынӡа игәымхан...
Кәынта иҟаиҵеит ари гәалас. Закә мзызу урҭ ирхалаз Издыргәышьом. Зынӡа абарҵагь Даақәгылом, уаҩ димбарцаз. Уимоу, ихы зынӡак ахыза Инхәыҵаҵан иҵәахызаап!

Иԥхеишьагәышьон ихы бардынажә. Руҭраҿ аҵла иқәтәа ардәынак Ашәа аҳәон ҽнак. Дааӡырҩызар, Ашәа иаҳаит абри аҩыза: «Ацәара-мыцхә иарчуеит уаҩ ибла. Шьыжь игыло разҟ иԥылоит. Имаашьаз деиқәшәоит насыԥла, Дыԥшӡахоит нас уи митәыла!» Кәынта цәгьа иҭахын дыԥшӡазар, Иԥишәон иахьа ажәак иаҳазар. Уажә абас илымҳа инҭасит, Ихыза дхәыҵҵит, наҟ дагәҭасит. Аашьара дазгәаа днақәшәиит, Аразҟымҩа иашагь днақәшәеит. Аашьареи иареи анеидысла, Ишьақәирӷәӷәеит иажәа усла.

* * *
Мыцхә ацәара иҽанацәига, Иблақәа, зынӡа ицәаԥҽыгаз, Изырԥшӡара аҭыԥ аанкыло, Иалагт хәыҷ-хәыҷы ишьақәгыло. Амаашьара ида инҭала, Ишьа иналалан, ԥшьшьала, Иблақәа анырра рнаҭеит, Рҭыԥаҿ иааганы «ианаҭеит».


240

Иԥшӡахеит, агәкыра рхымҵуа, Иҵархеит, верск ирбо агәыр-ԥынҵа.

* * *

Кәынта аҟәбҷарахь деиҭасит. Ҽнак, дыштәаз, илымҳа инҭасит, Рдәынак иаҳәон ихааӡа ашәа. Цқьа дӡырҩын, еиликааит ажәа: «Ауаҩы дыӷәӷәахарц махәҿала, Ижәҩа ӡирыжәроуп ааԥсарала.» Кәынта цәгьа иҭахын дыӷәӷәазар, Иԥишәон иахьа ажәак иаҳазар. Шьыжьгылара иҵахьан усгьы, Дацәаашьомызт нас аусгьы. Уажә ас аниаҳа, доутәахуа: Ахаҳә дуқәа шьҭыхуа, дҩахуа,

Зны ихы иҩавго, инаргәыҵ иқәҵа, Ахаҳә ирԥон дацԥа идәықәҵо, Аха иҽадцала, лымкаала, Ахаҳә иршәуан амжәацәала. Насгьы, баша анапҟьараз, Ахаҳә агәыдиҵон ацәҟьара. Иарма иамҭаӡа қәацара, Абас иарӷьа жәҩа мацара Аус аируа, есааира Иӷәӷәахо, иагеит аиааира.
Иҭәит, иазҳаит, ибзиахт аура. Аха дзыргәырӷьара аниаура Аамҭа изыҟамлаӡеит Кәынта,
Иарӷьеиԥш иармагь хҭакны икында!

* * *

Иарма напы иара итәымшәа, Аура ԥсыӡак инахымшәа, Нацәкьыск ашәпара еиҳамкәа, Иаанхеит абас, деимарамкәа.


241

Кәынта уи цәгьаӡа игәы иасит. Ҽнак дырҩагь илымҳа инҭасит, Рдәынак иаҳәон ихааӡа ашәа, Цқьа дӡырҩын, еиликааит ажәа:

«Дыӷәӷәахартә уаҩ ихы ҟаиҵароуп, – Иарӷьагь, иармагь ныҟәицароуп!» Еиликааит уа Кәынта игхаз, Ижәдыруеит амаашьара шикхьаз. Иарӷьа шныҟәицоз еиԥш уаанӡа, Иарма ԥишәон, амра лҭашәаанӡа. Имаӡамкәа ҭынч атәаха, Ахаҳә дуқәа шьҭыхәа, дҩаха,
Зны ихы иҩавго, инаргәыҵ иқәҵа, Ахаҳә ирԥон, дацԥа идәықәҵо. Аха, иҽадцала, лымкаала, Ахаҳә иршәуан амжәацәала. Насгьы, баша анапҟьараз, Ахаҳә агәыдиҵон ацәҟьара. Иаиршьцыланаз аиааира, Армагьы ӷәӷәахон есааира.

Арӷьа аҟара армагь иалан, Иԥшӡаӡа иҟалеит еинаалан. Иҭҭәаахеит, ибзиахт аура. Аха агәырӷьа нагӡа аниаура

Аамҭа изыҟамлаӡеит Кәынта – Ишьапқәагьы хҭакны икында!

* * *
Ишьапқәа зынӡак итәымшәа, Роура ԥсыӡак инахымшәа, Нацәкьыск ашәпара еиҳамкәа Даақәхеит, абас, деимарамкәа...

Инапқәа шьҭаҳәазон данныҟәоз, Дарҿаасҭон ишьапқәа шыҟаз. Кәынта игәы ари даара иасит. Ҽнак дырҩегь илымҳа инҭасит,


242

Рдәынак иаҳәон ихааӡа ашәа, Цқьа дӡырҩын, еиликааит ажәа: «Ауаҩы дыӷәӷәахарц шьамхыла, Дныҟәалароуп уи шьапыла». Кәынта цәгьа иҭахын дыӷәӷәазар, Иԥишәон иахьа ажәак иаҳазар. Шьыжьгылара иҵахьан усгьы. Дацәаашьомызт нас аусгьы: Дныҟәон, ахәы дылбаауа, дхало. Дыҩуан, ампыл мҵарс ихала. Аҭаалым азы ишьапқәа шьҭыхуа Иҟьон аҳауаҿ, амза ҭыхуа. Ишьапқәа ирзааимца акыҟам. Зных, дақәтәа амаланыҟәа, Аҩадара иаҿацала, Ишьапқәа рцәа иҭых, ахәы дхалон. Есымша еидарак аанкыла, Ашьха дцан даауан шьапыла. Абахә аттаҳәа дыҩхала, Дылбаауан аддыҳәа дҭала. Изшьапык ала иҽынкыло, Еиҭныԥсахны уа дынхгыло,

Зқьынтә длаҟәуан уи, дтәо, дгыло. Иаиршьцылан аџьа аиааира, Иӷәӷәахон даргьы есааира Арӷьа аҟара армагь иалан, Рыԥшӡара ҟалеит еинаалан, Иҭҭәааӡа, ибзиахт роура.

Аха агәырӷьа наӡа аниоура Аамҭа изыҟамлаӡеит Кәынта – Ашәҟәыԥхьара хҭакны икында!

* * *

Инапқәа ирыгым, ишьапқәа ирыгым, Аха иабаҟоу ихы арныгын.

Ихәамц азын ихы тәымын, Икәмеиӡа, изаҟараз ҭаҷкәымын.


243

Шә-шьаҿак ахьыбжьоу, уҽынкыла, Уԥшыргь иубом ихы ихагылоу...

Ихажәҩабжьаҿ иҵәахушәа, Илҳәҳәоит икьацәӡа, икәуа хушәа. Ихы дарҿаасҭан уамала, Дызцәажәом уаҩ динаала. Кәынта игәы ари даара иасит. Ҽнак дырҩегь илымҳа инҭасит – Рдәынак иаҳәон ихааӡа ашәа, Цқьа дӡырҩын, еиликааит ажәа: «Шәҟәыԥхьароуп иамоу еизҳарас, Ахы зырԥшӡо, иазҭо анырра Шәҟәыԥхьароуп, иреиҳау ԥшӡарас Иҟоу ахы иҭоу адырроуп!» Кәынта цәгьа иҭахын дыԥшӡазар, Иԥишәон иахьа ажәак иаҳазар, Шьыжьгылара иҵахьан усгьы, Дацәаашьомызт, нас, аусгьы. Далагт ашәҟәԥхьара хҭеикуа – Иҽыҩнеикт иаб ибиблиотека. Уаҟа шәҟәык аанмыжь данаԥхьа, Ижәлар ааиликааит зегь раԥхьа. Ихгьы ԥшӡаӡа инихагылеит...

Шьҭа ашәҟәы дагаӡеит днеидкыла. Есааира иҭбаахон идырра, Ихгьы иаиуан анырра.
Ихәамц аилашьшьра мырҿыхо, Иалагт ихы мацара духо. Кәынта игәы ари даара иасит. Ҽнак, дырҩагь илымҳа инҭасит –

Дзыԥхьоз уа шәҟәык иаҳәоз ажәа, Ажәа – иаҩызаз ардәына ашәа: «Ауаҩы дыбжаны дмиӡазар, Ихгьы, инапгьы, ишьапгьы еибгазар, Урҭ зырааԥсаз инеибеиԥшны, Дҟалоит аԥшӡара ду иԥеиԥшны!»


244

Кәынта цәгьа иҭахын дыԥшӡазар. Иԥишәон иахьа ажәак иаҳазар, Шьыжьгылара иҵахьан усгьы, Дацәаашьомызт нас аусгьы. Еилеигӡо далагеит хкы-хкыла, Еиуеиԥшымыз аусқәа шәкыла: Агәар иҭга агәам каижьуан, Амҿы хтәызар – ихны иеиқәижьуан, Аҵәҩан аирсуан аанда ктәызар, Дцәаӷәон, драшәон, иаҭахызар, Дныҟәон, дыҩуан, ашьха дхалон, Ҭаалым ҟаиҵон зынгьы ихала Ахаҳә ирԥон, ампыл дасуан, Ашәҟәыԥхьараҿгьы даԥасуан...
Идунеи ҭбаахеит џьашьатәыла, Кәынта дыӷәӷәахеит зегь рыла! Ижәҩахыр ԥҽаҽа, иӡара ҭӷәыцәаа, Дҟалеит зынӡа деилҟьа-еилӷәыцәаа! Инапқәа ракәу, ишьапқәа ракәу Иалухри, ишыԥшӡоу лакәуп Ихгьы аныԥшӡаха уамала Дҟалеит зегь рыла деинаалан. Имам аха иаби иани Еиларсушәа дгьыли жәҩани, Ашьха ԥагьа ахьгылоу амҵа, Ицәом шьҭа иаб ихәышҭаарамца!

Аҟәа, 1970












АПОЕМАҚӘА
ЦГӘЫРԤА АКӘАРА

Амш бзиан, цқьа мшахьази, Ааԥынрак азоуп иара, Ашәаԥыџьаԥ рзы гәыҭәрамзи, Иаҿын еилач азҳара.

Аџьма иахаз аҷыбырхәа, Инапы иакәыршан икын, Аџьма ишацыз аӡыс еирыхәа, Ихәҳаны иааигон Ҭакәын.

Анаарала дцәыраҟьа-цәырасуа, Ҵаҟа арха дылбааны, Цгәырԥа акәара аԥсҭа дынҭысыр, Нас дцагәышьон деибганы.

Издым хаир Цгәырԥа акәара, Бналашьцароуп еимаԥа.
Ма иабашам амра аԥхара, Уаҟа илгоу амҩапа.

Иџьныш ҭыԥуп Цгәырԥа акәара, Аршәаа ҭыҩуеит хәылбыҽха. Икаамеҭхоит аҵх еиқәара, Уаҟа иҭысуа изы уаха.

«Цгәырԥа акәара иаха дҭысуан, Аԥсцәа, аџьнышцәа дыркын, Ма ишьҭалан, ма изҿырҭуан, Убри иахҟьаны дычмазаҩын.»

Абас ицәажәон ааигәа-сигәа Инхақәоз, амц хаҵауа.
Аԥшҩы, ахәаџьа, «адырцәа сирқәа», Хҿыхра енагь ирызцон.


247

Итәаз усҟан хыхь ақьалаҿ Ахьшьцәа, измихыз арҭ иааигауа, Ирбон Ҭакәын ҵаҟа ақәаҵаҿ, Цгәырԥ акәарала дышцауаз.

– Абыржәы, – иҳәеит убасҟан, Уазбақь, иааины итәаз ара, – Изылшарыда уара, Маскәа, Абни аџьма ицәгара.

Ари аныҟалоз аамҭала, Арҳәрақәа ҳәа ирацәаӡан. Иаҳа иӷьычуа, нас иқәыло Дхаҵаӷәӷәоуп ҳәа дыԥхьаӡан.

Дхырҵәаҩымзи, нас, иӷьычуа, Тәым џьабаала крифон. Дыхҵәагәышьон уи дызчычо, Инапы игәыҵаԥса даанхон.

Ҭакәын има агәыдыҳәа, Аџьма ишацыз иара аԥа, Днеиуан. Ихәыцрақәа аттаҳәа, Еишьҭагылон еиҿаԥа.

«Хшы змыҵуаз сымаӡамызт, Сыжәзаҵә акәзар иргахьан, Сԥа хәҷыҵәҟьа хшы иҿакәамызт, Аҟәыд, абысҭа игәы ргахьан.

Исымаз ахәыҷы нахҭнысҵа, Срыцҳауп усзылԥха аԥааимбар, Џьмахьакала ҩеижәа анысҵауа, Ирахә рҳагаха иҟалартә.

Иҿшагәышьоуп аӡыс, ҳаԥыхьа, Анцәа исасуп, ихьап,


248

Аха аӷьычцәа... Исмоуааит гәхьаа Ма ихәыҷуп аԥа сзынхап.

Изҳалап уа с-Хьымца хаара, Арахә гәарцан, иааицалап, Сара салагап анхара, Сыҵәҩан шьап ҳрыӷәӷәалап.»

Абас дхәыцуа агәыдыҳәа, Иныҵакшо илаба, Даннеиуаз гәаныла дныҳәауа; Иџьма иацмызт аԥа.

Иахьынаскьаз аџьма аангылеит, Абжьы ааргеит аԥазы.

Уа Ҭакәынгьы дааҭгылеит, Игәы неиҭаԥеит, аха иззы?

Иззы? Абар, аӡыс абаҟоу? Ацәа далҵызшәа дааҭрыст.
Даԥхьеит, даԥхьеит ашьҭахь уаҟа, Аџьма надҳәалан ашәҿыск,

Иҿынеихеит хыма-ԥсыма, Аӡыс иԥшаарцаз дыццакуеит. Аџьма акахьп ҳәа хыс икыма, Дызлаауаз ала днаскьоит.

Кырӡа дцеит, аха аӡыс ибозма? Дгьыжьит аџьмахь деибакуа. Аџьма еибганы ма изкацозма? Иныҵабеит уигьы уа.

Даԥхьеит, дашьҭалт, даара дгәаҟит, Аха ахабар ҳәа имбеит.

Ашьҭахь рыцҳа игәы иааинаҭеит: Аџьнышцәа роуп, урҭ иргеит.


249

Урҭ роуп, аха сызхдырҟьазеи, Изухьази мшәан цәгьарас! Саб ма гәынахара иухьазу? Ихгьы даацәшәеит данхәыц ас.

Дагьындәықәлеит уи дхыԥ-хыԥуа, Ихашҭит аџьма, насгьы аԥа.
Дшәаны днеиуан игәы ҭыԥ-ҭыԥуа, Ишьҭагьало ихҭырԥа.

Еҳ, иабаҟоу уара рыцҳа, Ааигәа ухәыцуа узлақәаз. Аҟәыд, абысҭа деиҭанрыцҳауа,
Дудыррушь уҷкәын дназыртәаз?..

* * *

Ҩеижәижәаба шықәса ҵхьан уи ашьҭахь, Ҭагалантәи мран иԥхауаз.

Агәар дынҭыҵт акалаҭ аашьҭых, Ҭакәын иакәын уа инхауаз.

Агәар ҳәа иҟоума иудыруа, Акәасқьа гылоуп еиҿарԥа. Аӡахәаҭраҿ абригадирра Далоуп Ҭакәын ихаҭа.

Ҳаҭыр иқәуп иҷкәын Хьымца, Илша итәылаз иҭахуп, Зны алемс даиргон ахымца, Уажә аферма деиҳабуп.

Ихҭысқәа маҷын игәыла Қәҭиа, Акрибақәеит, зынгьы дҭакын. Иашаҵәҟьаны уи шьҭа дқьиахт, Анхара ҩнапыкла икын.

Далоуп Ҭакәын ибригада, Ажь ҟәымшәышәӡа изааӡауа,


250

Рӡахәаҭра аӡбахә змаҳахьада, Агазеҭқәа зхы рызцауа.

Уажә ирҭаауан уи аџьџьаҳәа, Захьынџьара ашәабжь гон. Ауардынқәа иҭәыз аттаҳәа, Акамбашьқәа арха иргон.

– Ишԥанеиҭаси ари удгьыл, – Ҿааиҭит Қәҭиа иахь Ҭакәын. Дсамырҟәылуа нас днаидгылт, Қалаҭ ижәҩахыр ҭакын.

– Иугәалашәо, анкьа абрами, Уаныхьчауаз шәахьтәаз аҭыԥ. Узцыз Уазбақь ирахә рами, Ирылазу уара ухатәык?..

– Ааи, амарџьа, иӡбахә соумҳәан, Сҿара зыдӡылаз уи Уазбақь, Ихы сҭарԥа џьымшьа-хымҳа, Симан исырҟаҵо иибалакь...

– Иагьшԥаҟаз анкьа араҟа, Иугәалашәо, закә бнараз? Изтәыз усҟан аџьныш ракәын...

Иабацеи мшәан, уажә дара?

– Аџьныш дарбан?.. Ушаҟәыҵра!.. Џьнышс иҟоу ахәаԥса иауп Уажәыгьы уи ужәытә хәыцра Узкамыжьцзар ԥхашьароуп.

«Сжәытә хәыцра»... Хашҭрас иақәи, Сара лабҿаба изымбеи!.. Ихоуҵаӡом?.. Нас уа уакәу, Исцәызгаз сыџьмеи нас аԥеи?


251

Аа, абнаҵәҟьоуп, Тыҟәраа ахьалоу, Ажь ахьырҭаауа уажәы, Аҽнышьыбжьон исыма схала...

– Аџьнышцәа ааукәшеит ишәшәын?..

– Мшәан, иумаҳаи нас, уи ашьҭахь, Хымчыбжьа аԥсразы сышьҭан. Сыԥсаҿыхра ахәаџьацәа ашьҭан, Иагьрылшеит ашәҟәқәа ҟарҵан.

– Ҭакәын, – ҿааиҭит Қәҭиа убасҟан, Ихы дҩахан днеиҿаԥшын, –
– Сара  уажәраанӡа  иуасҳәон,
Аха гәыҩбарак сакын.

Шьҭа крухыҵит, уара уҷкәынам, Саргьы шьҭа сажәит абар. Иашоуп гәрамгарҭас са сумам, Аха еиӷьуп аиаша сҳәар.

Аиаша уздыруамаз ухы аҭа, Уаҿуп амц ахаҵара. Иуҳәоит, уџьмеи уӡси згада, Иуцәызӷьычит урҭ сара.

– Иуҳәо закәи уеилагама, Қәҭиа уакәу ари зҳәауа?
– Ааи, са соуп, изгеит аргама, Уара адырцәарҿ уԥшаауан.

– Мап! Мцуп иуҳәо иашам, Ихасҵом, иуҭаху ҟаҵа.
– Уааӡырҩыр ажәак уҳәашам, Уақәшаҳаҭхоит ихаҵа.

–  Нас иҳәа...

– Сыхьчан усҟан, –


252

Даҿын Қәҭиа аҳәара, –

...Аисараҿы умҩа ааԥысҟан, Аҭшәараҿ снатәеит сара...

Амала сминауаҭуп даара, Усҟан иҟан аамҭакы, Суҳәоит иҟоумҵан гәынхара....

– Агьаурым. Иҳәа, иҳәа.

– Сахьцәыҵатәаз уаҟа аҭшәараҿ, Уанынасывс уара Ҭакәын, Инасырбан аӡыс абӷьымаҵә, Иаадхалеит иара, нахьыԥшын.

Уара иангәоуҭа аддыҳәа, Аџьма уашьҭалт, иныжь аԥа, Сара усҟан уа сахныҳәа, Исҵәаххьан ахы хыршәа.

Нас иахьҿаҳәаз аџьма ԥшьшьаала, Зымҩа снеин иааԥсыртит, Уара уааиаанӡа лыԥхала, Инылазгалан наҟ исшьит.

Уара аџьнышцәа иргеит ҳәа, Уҟан агәра хаҵаны...

Сыџьнышҵәҟьамзи иуҳәеит ҳәа, Иҟасҵама иҟаҵатәны.

Ажьымжәа рҟәыц-рҟәыцуа дышгылаз, Ҭакәын дӡырҩуа убра, Ҿааиҭит ибла дынхыԥшылан, – Ҳаи, аф усындаз уара...


253

АКАСКА

Иахьа акаска Збеит, акәасқьа Ак ԥшаауа сшыҩназ, Иҭаԥҽы иҟәаҟәа Иҟан. Уаҟа

Исгәалашәт сзыниахьаз.

Аԥсҭазаара Азҟазара Аҭахыуп енагь. Атыша дуқәа, Абахә хықәқәа
Амоуп иахьабалакь.

Уҭаҟьаҭасыр, Угәы уаԥасыр, Уццакцәар џьара, Ак уԥықәслап, Ушьацәхныслап, Уҭахап нас убра.

Сҭан ашахҭа, Аҽны авахта

Ҩ-забоик рҿы искын. Ахаҳә еиҟәызжәон, Арацәа ԥысҽуан Сара уи сазкын.

Аԥҟара еиламга, Акы саналга
Сҿынасхеит сыццакны. Слампа шаша Аԥхашьа башам, Искуп иларҟәны.


254

Сҭел, смашьына, Аивза сыма, Саҵақь аманит, Амҩа сықәуп.

Џьа ладароуп, Џьа ҩадароуп,

Иашарҭоуп џьара. Џьа схы сҩахоит, Џьа слаҟәыхуеит, Сҳәазоит ҽаџьара.

Џьара хбароуп, Џьара бааӡароуп,
Иалҵәҵәоит ацәыкәбар. Арельс рықәуп Ашпал дуқәа. Ехамҩоуп, уи абар!

Аҵагылақәа

Еивагыла Ирыԥхушәа инашьҭуп. Афымца назгауа Акабель базқәа Уаҟа ирыхшьуп.

Ус агезенк Аҵаҟа снеизар, Апарпанта абжьы Аххы-ххыҳәа Игон азыҳәа
Шьҭахьҟа снагьежьын,

Ганк сыҽнаҭа, Хыхьгьы игәаҭа, Аӷәы еиқәыз убра, Сеидара снаҵҵын,


255

Сыбӷа надҵа Снадтәалеит сара.

Аҳауа назгауа, Абжьы иаԥазгауа, Иуаҳауам ара бжьык. Ус данызба Ааигәа аԥҳәызба
Ирапауа нышәаԥшьык,

Снеит уа ԥшьшьала, Нас ҳаидтәала, Анышәаԥшь ҳкәаҳауан. Алаф еибыҳәо Атта-ттаҳәа

Анышә шыхәҵәқәа ҟаҳҵауан.

Аԥсуаа ахацәа Рышьха арацәа Уажәакәым ианазнеи. Аха аус уа Аԥсуаԥҳәыс уа Ҿыц акәны дсымбеи.

Иҟәашӡа уаҟа, Лхаԥыц шкәакәа,
Лыџьымшьқәа цәышәшәӡа, Лыбла ҟәазқәа, Илхоу лкаска, Дҟарҵон дгәыкӡа.


Ашьҭахь Машьа Слампа аԥхашьа
Иансалҳәа ишылгәаԥхаз, Слашарбага Лаԥхьа инага,
Саахт ллампа аарла иԥхауаз.


256

Аиаша шәасҳәап, Дзысгәаԥхаз ҳәа Сыздыруам иааԥҵәа. Аклубаҿ бааҳәа Ажәа лаҳәа
Снылԥырҵт сгәырӷьаҵәа.

Хыхь аххыҳәа Игом уажә бжьыҳәа,
Икылырҵәазаап зегь шьҭа. Иаркы аканат уа, Иаурыжьт игәаҭауа Афымца парпанта.

Апал ҭаԥсам, Макьана иаԥсам,
Арбгара аҽазырхиара, Аха сыццакуандаз Ишсзакәаныз Аҭел бжьызгеит сара. Нас ихәныга Самонит, сҟыга,
Зынӡа сыҽсырхиеит. Аҳауашәаҩ Рима Ллампа лыма Усҟан уа дыҩхәнеит.

– Уа мшыбзиа, Аԥҳәызба бзиа! Иҳагу ак сырба! –
– Избаша бзиа Ашахтиор қьиа, Иацҵатәуп шәтруба! –

– Ак лымбакәа
Ак лымҳәакәа


257

Диасхьоушь џьара?.. Ҳгәахы ԥылҵәеит,

– Иҳәеит акылҵәаҩ, Даахәмаршәа иара .

– Арацәа ԥаҳжәап, Иҳахьуагь ԥаҳшәап, – Саргьы сааҿаԥеит. Сышиашамгьы здыруеит, Аха аамҭа сныруеит: Аклуб ахь сыццакуеит.

– Иуҳәауа хәарҭам,

Ус уҳәарҭам, Аҩыза Анқәаб...
– Иаасмырҳәакәа, Уаҳа ажәак уа Илалыргылт акәаԥ.

Аҳауашәаҩы, Аҭахыз жәаҩы
Лыҳәалааит рыҽкажь, Аԥҟара иҟоу Давшәа дныҟәо Уҳәатәы дазааугашт!

Дылбаан Маҭа Аканат иаиҭан, Ихәныргеит атруба. Иас инага Аҳауа аагага,
Инахаԥыршьт убра.

Аҳауа ашшыҳәа Икылҟьауа ашьшьыҳәа Азабои еимнадон.


258

Хыхь иахькылҵәаз Џьа аӡы кылҵәҵәа, Аҳамбар иҭаҭәон.

Рима ашьҭахь, Ллампа аашьҭых, Иҭаркәиуа, азырҳауа, Инаҵак-наҵак, Икылҵәҵәаз ацаҟь, Ианылшәа аҳауа,

Азин саун, Абжьы роуны, Сасит ашәыршәыр. Нас еиҵасҵеит. Арапа ахасҵеит. Знык ҭҟьара. Илур,

Рима уаҟа Еиҵасҵар уаҳа, Еиҵасҵауан иҵегьы. Ма аԥҟара, Ма ашәара
Сыԥнамкт џьара акы.

Аха Рима Илурыма, – Илоуҳәар ҟалаӡом.
Аҭел еидҳәало. Ҿаасҭт:

– Шәызгылои Салгеит шәымбаӡои?..

Сгәы иҭаз гәаҭа, Ашахтиор Маҭа Дсыцхраарц даанҿаст.


259

Рима дылбааит, Шьҭа ҳазкыда,
Аттаҳәа фба ааиҵаҳҵт.

Нас ԥшьшьала Амардуан ҳаҿала Ҳанлыбаа ҵаҟа, Еиҳа иахьбзиаз, Аган ахь сиас, Сыҽнадкыла шьаҟак,

Уа смашьына Аҭел наԥшьы нас,
Саасхын ашәыршәыр, Снаҵаԥш хыхьгьы Ацаԥха ааҭыхны, Инаҿасырҵәит «ввырр!»

Игеит хыхь «аҩыр». Уахьынтә иалыҩрт Агәгәаҳәа аҳамбар, Иуҳәап иахьҭаҳауа Амақьа ахаҳә уа Иарбгауеит абар!

Нас иааихсыӷьит. Иаҿымх инсмыжьит Смашьына ацаԥха. Аамҭа намга, Ишьҭысԥаан слампа, Сыхәнеит хыхь сеиха.

Саннеиуа аԥҟара Алҩа цароуп, Аха сыццакуеит. Алҩа салоуп


260

Сԥынҵа иҭало, Аҭелқәа еибасыркуеит.

Нас санылбаа, Уа санылба
Рима дансызҵаа...
– Абаа, ак ԥымжәеит,
– Иауа ԥаҳшәоит, – Ҳҳәан даҳжьеит.
Данца

(Хара дцароуп, Уи мамзар уа

Лҳауашәага арԥсуеит). Ацаԥха ааҿасырҵәихт, Абжьы ахылҵыхт Иуҳәартә: хыхь зегь бгоит.

Снаԥшит, Машьа Илбоу срыбгашьа?.. Аха дыҟам ара. Лареи Кьрыми Авагонқәа рыма Ицеит аҭацә аагара.

Сареи Маҭеи Ҳахәнан игәаҳҭеит

Алампа аҵырԥхауа хыхь. Ацаҟь нас уа Ҳнаҵас-насуа Иалҳаршәшәан ахаҳә,

Шьҭа ишәарҭам. Рима игәалҭан Аҳауа шыцқьаз...
Салго анылба


261

Рима длыбааит, Ҳаргьы уаҟа ҳнас, Ҳхы аҳәатәала Еиҵаҳҵо ҳалагт Иаанхаз, аха нас,

Аӡы зкылҵәҵәо Уаҟа икылҵәаз, Аразина зхам Апатрон ҭауҵар Баша еиҵоуҵеит,

Ицәаакуеит иҭҟьауам. Зны ҳааҟәҵт Акыр иааҳхәыцит,

Ус уа снапы лҭысшьт. Сџьыба ак ҭазаап, Иац инхазаап, Аразина ааҭысхт.

Аивза зыӷрасҵаз Апатрон иахасҵан, Ицәаакызгьы еиҵаҵа, Ҳлыбааит.

Снеины Исырбгеит.

Асмена Зԥсахуа аҿыц анаа, Сара сыда

(Салгарц сыдын) Зегь цеит адәахьы.

– Инхаз рацәоума? – Дҵааит уа Рома – Асмена ҿыц рхы.

– Абыржәы ԥшьынтәуп. Ари ашьҭахь сҭынчуп


262

Исрыбгар даҽазны....
Аха араҟа Аҳамбар хәдаҟа

Иҭәызаап, иахыҩрны Агәгәа хәхәаҳәа

Илеит ахаҳә уа Ахәнарҭала ҵаҟа. Шьҭа ишԥаутәу? Аамҭа раутәу?..
Нас шәазхәыци цқьа:

Аҳамбар ҭәызар, Иаанхаз рбгазар, Илеиуеит иахыҩрны. Арахь иԥымжәа Иныжь, истәымшәа Иҟалом сцаны.

Ԥыҭк ахырхыр Ҳәа сааԥшыхыр?.. Аамҭа акыр цашт. Усҟан Машьа Аклуб аҿы баша
Дшысзыԥшу даанхашт...

Аҳамбар ҭәызар, Изакәызеи Иамоузеи митәыс, Иахьантәарак Икажь аԥҟара Иансықәҿиа сызҿыз.

Усҟан схала Агезенк схалан, Изӡбит арбгара.


263

Аха убраҟа Хаҳә ау ҟьаҟьак
Азхык шлаҿшәара,

Атруба иқәзаап. Иааҵсыр акәзаап Иандәықәлауа ибганы. Иануааха ишлеиуа Уԥсҭазаара аиуа Узынхом еибганы.

Амардуан саҿала Сҿыҩасхт ԥшьшьала Слампагьы ҭааӡа, Амҩа ҭшәаран, Сымлеицкәа абжара Снадҳәазалт атруба.

Ахаҳә аҿҟьазаап, Иақәыз бгазаап, Схахьы дыдрахеит. Агәгәҳәа – еивасуа Игҿыԥа-гҿасуа Алеишьа уамахеит.

Схагәҭа чыхә-чыхәуан, Схәы еилаџыхуан, Ишсаахауа абар избауан. Аха сабацои?
Џьа сыԥхьаҵуа Иҟам амардуан.

Уа сыҽсыркьакьеит, Сымблаҟьакәа Шьаҟаҵас саанхарц. Скаска аҟәҟәаҳәа


264

Мақьеи хаҳәи Ахьаахауаз сыхәда хжәарц

Иагхаз здыруа, Сцәа ак аныруа Уаҳа сҟамлаӡеит.

Сшьапы снықәҟьар?.. Иҟалап снуклар,

Хәсаџьанк сылбааҟьоит. Мшәан сызҟьауазеи?.. Уа имҟуази Иахырхаанӡа сааԥшыр! Ахара здыда, Сара сыда

Абра уажә сашьыр?

Ма иуашәшәырам, Изхҟьа сыздыруам Сзықәгылаз лаҿжәан, Схы сзамыхәа Сганқәа цәӷәыхаа, Слыбжьаҩрит амардуан.

Ара амардуанқәа Измоу адаанқәа, Ҩ-саџьанк инаӡауа, Икьаҿ-кьаҿны Етаж-етажны Еихагылоуп ишцауа.

Ршьапы ахьгылоу Ижәпоу ӷәыла Дашьманы иҟаҵоуп. Ишықәҳауаз сҟәаҟәа Саныбжьаҩр уаҟа Сахьықәҳазгьы уброуп.


265

Шьҭа еихсыӷьит, Сара егьсмыхьит,

Сақәшәашьа зеиԥшроу. Арахь санбжьаҳа Иахьсмаахаз уаҳа Амардуаноуп изыбзоуроу,

Уажәы ҩынтәуп, Схы еилаҩынтуа,

Сахьгҿажьу снапыршьшьуеит. Мшәан иабазгеи Слампа иҭаазгьы?
Ма исхам скаска!

Сшәеит:

Схы ак анҟьома, Илеиуа збома Лашьцоуп адамреиԥш. Убасҟан Рома Ҿҭуа, – ...уеибгома? –
Сахьгҿажьыз дҩыхәнеит.

Ианаму схала, Сима дҭалан,

Дсыцхраа ҳалбаауан. Сымч абацеи?

Ма сыблахаҵ Мгьежьуанда, ак ҟасҵауан.

Ҳанылбаа уаҟа Иаҳбеит иҟәаҟәа Скаска, схы зыхьчаз. Избозма ак уаҳа, Хыхь сынбжьаҳауаз Акәзаап иансыхшәаз.


266

Аа, абри акаскоуп Иахьа акәасқьаҿ Изба саныҩназ.

Саныццак савга Аклуб ахь снамга
Ахәшәтәырҭаҿ сандыриаз,

Ашьҭахь сԥынҵа Хымш иаҟәымҵуа Ашьа анцауаз, Мызк аиарҭа Сган арарҭуа
Исгәалазыршәаз саниаз.

Аԥсҭазаара Азҟазара Аҭахыуп енагь. Атыша дуқәа, Абахә хықәқәа,
Амоуп иахьабалакь.

Уҭаҟьаҭасыр, Угәы уаԥасыр, Уццакцәар уара,

Џьа акы уԥықәслоит. Џьа ушьацәхныслоит. Умкаҳа узцом хара.


БЗИА ИЗБОИТ САРА АԤСНЫ

(Алирикатә поема)

Бзиа избоит ҳапланета, Ҳадгьыл зегь неидкыла, Бзиа избоит ҳаԥсадгьыл Асовет Еидгыла.


267

Аха иаҳа лымкаала, Сгәабылра азышьҭыҵ, Бзиа избоит Аԥсны-ауԥашәыл,
Кавказ  хазына  ахышәҭыц.

Бзиа избоит, избанзар, Сыԥсҭазаара иаԥашәуп. Иара агәы салиааит, Сшьа иалоу иара ажәоуп.

Бзиа избоит, избанзар, Иҟаӡам ҽа тәылак, Иԥшӡоу, ибеиоу, Аԥсны аҟара еинҭәыла.

Бзиа ирбоит зегь Аԥсны, Џьоук – амшыназ, Иаауеит аҳауазы, Ма амра рҭахыназ...

Аха урҭ зегь цахуеит, Бзиа ирбо Аԥсны, ахәҭакоуп. Урҭгьы иит џьара, инхоит,
Ргәы здҳәалоу рыхәҭаҟоуп.

Ҽаӡә инапы ыркало, Иаб ихәышҭаара кажьны, Дааит Аԥсны бзиа ибан, Ахан иргылт ҩ-етажкны.

Аха убригь са дсеиԥшым, Абаҩлаша дашьҭоуп ԥшьаала, Бзиа ибоит Аԥсны амалаз, Са саласоуп уи шьала.

Аӡәых ианырҭиуеиԥш Аҽы инахаҵа анахәҭа,


268

Аԥсны адгьыл хыҵәҵәо нхарҭас, Маӡала дыхәҳахәҭуеит.

Мап, ус са исзыҟаҵом, Уи сиеиԥшым ҟазшьала, Сжьы, нҭаԥҟа исзыҭиуам,
Сзыхәҳахәҭуам са сшьала!

Ауаа зегь, ҳәарада, Инеибеиԥшым ҟазшьала, Иԥсадгьыл аӡәы дахӡыӡауеит, Аӡәы бзиа ибоит ҽакала.

Дыҟоуп бзиа избо Зыԥсадгьыл амалаз, Агәы нҭаԥҟа изҭиуа, Ахьаа ҟамҵа гәалас.

Дыҟоуп бзиа избо Зыԥсадгьыл ачыназ, Зыԥсадгьыл казыжьуа Ичын уа ихәыҷыназ.

Бзиа ибон иԥсадгьыл, Аӡәырҩгьы дыжәдыруан, Мыцхә ихы аџьа аирбон, Иҽиргәаҟуан, дуазыруан.

Иҿабызшәагьы хаан даара, Зынӡа угәы дҭала, Иуирбон дуқәшәазшәа, Уи уара гәаҭала.

Аха инапы ахьынаӡо, Диуамзар днаишьҭуамызт, Шаҟа Аԥсны иазеиӷьзеи, Ианымзар уи ишьҭа!


269

Аҵарҭыша изымҭоз, Дааҳәны иҵыхәа ниҿеиҟьон, Згәы еибафа ԥхьаҟа иԥшуа, Аҭаҷкәым ниҿеикуан. Даԥыражьын гәашәкаҿы, Ԥхьа ицо рымҩа еиҵеиҟьон.

Аҿар ргәы енагь еицҳауеит, Иаҩызоуп урҭ алым.

Аха аихагәар ианҭоук алым, Алымра ҳәа акгьы алам, Мап, гыгшәыгҵас аихагәар Аҿар узҭацалом.

Уи дкәаҳаны агәашәаҿ, Инихысит, аха уи акәым – Аԥсны – ԥшӡа иԥсадгьыл, Уигьы бзиа имбакәа.

Бзиа ибон, бзиа избоит, Аха ҳаиԥшым ҟазшьала

Бзиа ибон ихы – иаирхәарц, Са сгәы еисуеит уи ашьала.

Аӡәгьы Аԥсны аԥацәа, Иҭин рцәа нырхыхны, Урҭ рҭыԥқәа рҿы Дтәан ишьапы еиҵыхны.

Бзиа ибон уигьы Аԥсны, Аха ҳаиԥшхом ҟазшьала, Бзиа ибон аҭыԥ ԥхақәарз Са сгәы еисуеит уи ашьала...

Лԥа илалҵт лшьа цқьа, Ан лшьа хәашьра ақәым.


270

Аԥсадгьыл ауаҩы иануп, Иан лшьа иҟьашьыр ҳақым.

Аԥсуа иара дызцәҳаз, Дцон изқәа кьатк ама. Аха уи иан дзыцәҳаз, Иӷришьуан аҟама.

Ан лзы агәблыра, Еиҳау ыҟам цәанырра, Аха еиҵам уи аҵкыс,

Аԥсадгьылаз агәыблыра. Аԥсадгьыл азыҳәоуп, Амца аужьуа «Аврора», Аԥсадгьыл зҭиуаз Изрыжәнаҵа ашоура.

Рыԥсадгьыл азыҳәоуп, Аџьажәлар уи ашьҭахь, Аинтервентцәа ирыжәла, Изыԥхарҵаз наҟ «рашҭахь!»

Рыԥсадгьыл азыҳәоуп, Ареволиуциа еибашьраан, Миллионла аҵеицәа Зышьҭалаз еилараан.

Иԥсадгьыл ахьчараз, Аҵеи днеиуеит гәышԥыла, Иԥсадгьыл алахьынҵазы, Аҵеи аԥсра даԥылоит.

Бзиа избоит сара Аԥсны, Сыԥсадгьыл ауп, насгьы Сызҳаит сан дсымамкәа, – Убри сан лцынхәрасгьы.


271

Бзиа избоит избанзар, Зқьы, ҩ-нызқь шықәса зхыҵуа, Сабдуцәа рыбаҩқәа Абри адгьыл ихәыҵоуп!

Бзиа избоит избанзар, «Март, 4» ақәра зхыҵуа, Саб иашьцәа рыбаҩқәа Абри адгьыл ихәыҵоуп.

Бзиа избоит избанзар, Сиит сара араҟа.
Сгәы сыԥсы иара иатәуп, Сагьԥсыроуп араҟа.

Аҟәа, 1961

МЫШӘҚЬАР

Арахә дрыцын Баз Шьаабан, Дагьшәарацаҩын. Зны иԥҳәыс, Аҩны илзааигеит мышәҳәыск. Уи зынӡак иԥшқаӡан, Ахшқашь ырхааны иҟаҵо, Аиҵарҟәаҟәа аҿаҵо, Хьыԥшьа илааӡон Мышәқьар. Инапышьцылт зынӡа Уамашәа ибзиахт аҟазшьа. Ан лакәушәа енагь Хьыԥшьа, Итәраа-ҿраауа ицәышәшәӡа, Дахьцалак илыц ицон.
Илҳәо еилкаа иҟанаҵон. Изцәажәомызт уи умҳәар, Зегь еилнакаауан Мышәқьар.

Агәараҿ иахьынҳәҳәы ажьымжәа, Игылан аӡахәа ақәны амжәа.


272

Уаҟа иҩыхәналон Мышәқьар, Амахә, ахҵәар еилаԥҵәо, Ажьфара иалагон инҵәо. Хьыԥшьа илуамызт уи лбар, Ианылҳәалак, – наҟ улбаа! Ҳаи уԥхамшьаӡои абаа!.. – Иааҟрым-ҿрымуан, – нан, нан,

нан, – Нас ашьшьыҳәа иналбаауан. Зны ашьашәыраҿы дтәаны
Дшыԥшуаз Хьыԥшьа ахәыҷы дыкны,

– Усҭ Мышәқьар ҳәа дналырбеит, Ахәыҷ амшәахь дналырхеит. Ашьҭахьтә шьапқәа инрықәгылан, Аԥхьатәиқәа шьҭых ирџаџо, Даалымнахын дгәыдкыла,

Шьҭахьҟа инаскьан итәырҿаҿо, Асаара даманы инатәеит.
Асаби амшә дацәшәеит. Ибжьы ҭигеит дҵәаауа, Аха Хьыԥшьа дыцдакуам,

(Илдыруеит дафом, дыцәнакәкәуам). Дааԥшуеит избоит ҳәа иауа.

Алакә, ассир ахьыҟоу абар: Асаби ҵаҟа днартәан, Аҵла иахьынԥаша Мышәқьар Ажь лбаанагеит ихәнан. Ахәҷы иниҭа нас,

Даргәыбзыҕит амшә уаҩҵас. Асаби ифон ажь,
Иан лахь ҿиҭон «таа – жьажь»...
Уи нахыс енагь шьыбжьон Дангарылхлак ахәыҷы агара Дгәыдкылан Мышәқьар латәон. Аиашаз еиҩызцәахт даара, Ҽнак зны Хьыԥшьа ауҭрахь
дшыҟаз,


273

Ахәыҷы дахьгараз дааԥшын, Сыжәга иҳәозшәа адәныҟа Дҵәыуан илаӷырӡ иҿашы Мышәқьар неин иқарамҽо, Ашьҭахьтә шьапқәа инрынгылан, Аԥхьатәила агара амаа анкыла, Агарқәыршә азхык хьаршәҭ ирҽуа, Хьыԥшьа ишылулоз еиԥш
Мышәқьар, Ԥшьшьала иарҵысуан агар. Ҽазных, ишәшьап ари лакәшәа, Ахәыҷы дгаразҵаз иара акәшәа, Аҵәуара данаҟәыҵ зынӡа, Агарҟәҟәақәа ааԥныртын, Иан данааи игәыбзыӷ-разӡа, Дгархны дыжьжьо дакын.


* * *

Мышәқьар ҭынч итәом уажәшьҭа Ахәыҷқәа ирыц ицон аԥсҭа. Мышәқьар аҵла ихәнаны Ахьа ашәрыц ршәшәаны, Нас илыбааны ҵаҟа, Ирылагыланы ахәыҷқәа,
Ахьа афон, ифҩысуа ишьҭасуан, Ирацлабуазшәа зны ираԥасуан, Даргьы ахәмаруан иацәхасуа.
Ус уи ашьцылан аԥсҭа, Уаҩ данацымгьы ахаҭа, Ашәра иҵала еимдалон,
Уахынла ианымаалогь ҟалон. Ус аамҭа акыр цеит, Зны аҩныҟа зынӡа имааӡеит,

Амчыбжь шьҭа иҵлашт абар, Иҟам Мышәқьар ахабар Аҩны дзыҩнатәом Хьыԥшьа,


274

Зынӡа аҽаԥсахт лҟазшьа: Дыҩуеит, дыҩуеит лымшә дашьҭоуп, Иҟам ахабар, ма ашьҭа.

О, лара хәаша, лымшә қәашьда, Изылшьҭызи уи аԥсҭа?

Лнапы хырҷҷаа ианылааӡа, Иақәашьызма инкылаӡӡарц? Ма ибнакыма уи зынӡа, Аназҳа, ақәра аннаӡа? Агәылацәа зегь еимда Дшаауаз длыхьӡеит Ҳауида. (Ҳауида Хьыԥшьа длаҳәшьоуп,
Мыцхәгьы ацәажәара лҟазшьоуп).
– Саҳәшьа, сыхаара саҳәшьа, Са сыԥсында уи ҟамлакәа...
– Ҳаи, ибҳәашеи, – лҳәеит

Хьыԥшьа, – Гәалсыс ус иҟабымҵан, Иабацари уи ҳамбакәа... –

– Мамоу, саҳәшьа, уи ҳбараҳа, Уаҩы димбар акәын уаҳа,

Абри бымаҳә мыжда, дцан Шәарацара наҟ жәаха, Дмаар акәын, дгьажьит иаха, – Ҳауида ацәажәара даҿын Хьыԥшьа дӡырҩуа дыԥшын, Дышлеиуаз иацы аԥсҭа,

Иааигәыдҳалан ибнатәыз џьишьеит. Бымшә дааихсын уаҟа ишьгәышьеит. Сара издырт – иара ахаҭа.

О, ибзиахааит аԥсаҭа. Ианиасҳәа бымшә аҭыӡшәа Игәы иалсит уамашәа.



275

II
– Ахәҷы уихылаԥшла амарџьа, – Лҳәан, дцеит аӡлагарахь иан. Ахәыҷы дангарихуаз Манча, Амра зынӡа илҭашәахьан, Бзиа ҽаӡә дибом иан леиҳа,
Ашьал икәырша ахәыҷы деилеиҳәан, Дима иҿынеихеит ԥшьаала, Иан даауазар дызлаарыз, Аԥсҭа илгоу амҩа пала.
Илаԥш нақәшәеит ус иҭрыс, Жьаԥарҟьак инеиуаз иаԥхьа, Ишалшоз ибналарц иаҿын, Аха изыҩцәомызт, ихәыҷын. Зны иааҭгылеит уи данаԥхьа, Иаргьы иаразнак днахаххын, Аха рацәак дааимарамхазт, Иҩны аҿынанахахт ҩаԥхьа. Манча ибла инхылт ишҳамха Амца. – Ушзымцо дыр иахьа! – Ҵаҟа днышьҭаҵа асаби, Ажьа днашьҭалт дыҩуа, дыҩуа, Аха икәараҵоит изкуам.

Џьа инхәыҵалоит, џьа инхәыҵсуеит Джьа-жьо Манча наҟ дагон. Ашьҭахь зымҩа имҩахыҵуеит, Нас иҩхәыҵалеит уи бардрак, Иара ҵаҟантәи ибарҭан:

Адырԥра аҽаварԥс, ишәаҟьа, Итәоуп агәы еисуа аԥсаҟьа. Аха убасҟан ахәыҷы дҵәааит, Манчагь дыҩны уаҟа дааит. Нас уа асаби дыжьжьа, Дцахт иахьымҩахыҵыз ажьа. Асаара амаҭ изааип игәахәу,

«Дыкнасҳар еиӷьуп» игәы ус аҳәахыу,


276

Издырхуада ихаҿ иааи – Ашьал ахқәа неидҿаҳәала, Аџь махә хьынаа днахьынҳалан, Асаби дынхишьит махәык.
Нас ажьа ахьшәаҟьаз данааи Дшашьҭаз дыхәнеит даҽа хәык. Ус дкылнагеит адәахьы, Уахьынтә бнадук агәахьы, Зынӡа дихашҭит ахәыҷы, Ажьоуп иҭоу ихаҿы.

* * *

Абар лашьцаӡеит уажәшьҭа, Дҵәаауеит, дҵәаауеит ахәыҷы. Иааикәыршан зегь бнароуп, Агыгшәыг иртәуп аԥсҭа. Ицнарӷзуашәа бгахәыҷык, Иууеит уаҟа абжьы роу, Қәыџьмакгьы џьара иҟаауеит, Џьара атыҩырҩыр шәаҳәауеит. Иӷәруа, иӷәруа абынҳәа, Цәырҵит ахаԥыц аҿыҳәҳәа. Мшәыкгьы амшәҳәарқәа ацны, Ахәыҷ иааигәараӡа инеит. Амшә анырба егьырҭ ԥхьаҵны, Абнаршәырахь зымҩа ицеит. Аха амшәоуп иаҳа ишәарҭоу, Амшәоуп аҵлақәа ирыхәнауа. Инеиуа, инеиуа шьҭа дабарҭоуп, Абар иниҵагылеит уа.

Идырызшәа ашәарҭа дышҭагылоу, Ахәыҷ уажә иҟыт бжьы гом.

Аха агыгшәыг иҵаҟа игылоуп, Ара акы шыҟоу агәра азгом; Ифҩысуеит уаҟа ахы шьҭых...
Иҳәырҳәыруа, рхәы шьҭассы,


277

Ҭаха арҭом ран, рыҽҭых Амшәҳәарақәа: – уласы, Умбои амла ҳаиқәынҵәеит, Нан, нан умԥшын, даҳзылбааг, Ахш ҳара шьҭа ҳгәы ԥнаҵәеит, Акәац, акәац, акәац ааг!.. Абас акәзар ҟалап ирҳәо, Ран иавагьежьуеит игәырӷьо, Убри аамҭаз ахәыҷ иан, Еидарак аџьықәреи ллаган, Алашараз кәысҭӷак кны, Ианыршәланы амҩа па, Аҩныҟа лҿаалхт дыццакны, Лысаби – уи лԥа Дахьыкнаҳаз даавалеит абар, Аха ҟыт бжьы гом џьара.

Ма илдыруандаз лара Иҟалақәаз. Ма ихабар Зыҟами мшәан?

Амшә дырфама, Ма иҟәаҵны наҟ ицама?

Ма дыцәазар ихааӡа? Иидыруеи ахәыҷ гаӡа?!

* * *
Махәык аҿаҩҳәа иаахжәеит, Наҟ зымҩа абнара ак нылалт. Ан дыԥҳәысми, даара дшәеит, Даахьаҳәхьачит зны дааҭгылан, Нас лҿыналхеит дыццакны. Аҩны днеироуп деибганы – Зыгәра угози аԥсҭа.

«Иҩблак ииҭаху – рҳәоит алашә». Лысаби уа дылгәалашәт.

Џьара акы лыхьыр ҳаӷиҭа, Лыҷкәын хәыҷы аныда днымхои! Нас дзааӡода уи деиҭымхоит.


278

Издыруада лыҷкәын вбас, Далҭарц акәу лара лшәара, – Аха дхәыцуан уи абас, Днеиуан дықәҟьа амҩа ҭшәара. Аидара дшаҵаз уи илхашҭит. Гәаныла илҳәауан ақәашьда: «Аҩны снаӡаны схәыҷы Знык снагәӡында ихы-иҿы». Дыҟоу џьылшьоит уи аҩны, Усҟан абнаҿ уа ааигәаӡа, Ибла хәыҷқәа еиқәԥсаны, Ацәа дҭаршәуп ихааӡа, Лара димбаӡакәа дивсит, Иан лзыҳәа цас иуашәа,

Уа данивсуаз дҭынчӡа дыцәан. Уажәы диргьежьырц дыҳәҳәошәа, Дҵәаауеит, дҵәаауеит, ибжьы

хыҵәан, Аԥсҭа рцәажәо иҭыҩуеит, Ҵлеи гыгшәыги ӡырҩуеит.

* * *
Ԥыхьа нахьхьи ҿақ зыргаз, Амшә акәын ахәыҷы дызбаз. Уажә иан дивсны данца, Иара даныҵәаа ибжьы ҭца, Иацреибаҳәа аԥацәа, Ахәыҷ иҵаҟа, абар, инеит, Имшәаӡакәа хыхь ихәнеит.
Абз нцәыҵнырҳәҳәан зны амза Ашьхарԥ иаавҵит, нас ԥшьшьала Ацԥхь надҷҷалт амшә қамсажә, Инеиуаз амахәқәа ирхьынҳала, Асаби уа дахькнаҳау, Абар, абар иахьнаӡа!
Агәы еисуа аҭҳараҳәа,


279

Аешҵәҟьа хыхьынтә иԥшуеит, Абыӷьқәаҵәҟьа рыԥсы ӡа Иҟалари ҳәа иҷаԥшьауеит. Абар дҵәаа-ҵәаауа ахәыҷы, Амцаԥшь ацрашәы ихы-иҿы, Агыгшәыг дакуп дыкных,
Ных, шьҭа иҳалшо егьыҟам, ных...

III

Дахьхәит Манча, аха иабаҟоу? Ажьакәзар ианылашьца ицәыӡит. Дцәыкәкә-цәыжәжәа, ишьымхҭа
ҟәаҟәа,

Ииулак, нас абна дылҵит. Аҩны данааи дгәаҟ-уазыруа, Дықән уи иан Ҳауида. Агәыла-азла хабарк здыруа, Дааҟамлаӡеит џьа ҩнаҭак...

Ашьҭахь Манча ауха ихҭысыз, Уи дахьҭалаз, уи дахьҭысыз, Хаҵа наӡакгьы усҟак илшом. Иашьа иԥсы ҭаны дырбар, Даҽазны азын ихы идыршан, Дмыцәакәа ааиршеит абар! Ашырԥазы иан лаҳәшьа,

Хыхь зыӡбахә ҳҳәахьоу Хьыԥшьа, Дахьынхоз агәар дынҭалт. Хьыԥшьа иҟалаз лаҳахьан, Лхаҵа иахь уаҩы длышьҭхьан, Уажә даӷьуа Манча днеихалт.

* * *
Ааԥын шьажь ҟаҵо игәыкӡа Уцәа-ужьы иналало иԥхаӡа Амра абыржәоуп иангыла.

Убасҟан агәашәаҿ иааҭгыла, Инрыхәаԥшын аԥацәа, – «Шәҭынчӡа шәыҟаз шәымҳәацәан» –


280

Аҳәозшәа, нас агәашә инҭалан Мшәык аҿаанахеит ԥшьаала. Агәыла ԥҳәыс раԥхьа илбан:

– Уаа, ани ббоу Хьыԥшьа, абан, Ани амшә. Б-Мышәқьар!.. мшәан
иаку?...
Исзеилкаауам  изакәу?.. –
– Унын, с-Мышәқьар ахаҭа! – Хьыԥшьа днаԥылт дыццакны, Дахьгәырӷьацәаз иахҟьаны Иаку лбаӡом. Аԥсҭа

Ахәыҷы дыкнызхыз иара акәзаап, Уи аҭоурых зынӡа илакәзаап: Манча иаб аԥсҭа амшә иишьыз, Ихгьы аҳәсақәагь ззижьаз, Иашаҵәҟьаны ибнатәзаарын. Ҵыԥх абна ианца Мышәқьар, Аҩызак уаҟа иабазаарын, Уиоуп изыӡыз ахабар.

Аӡын нас аҭыҩра иҭалан, Ааԥын иҭыҵит Мышәқьар. Уажә ишыҟоу жәбоит абар; Аԥацәа хәыҷқәа ҩба ацуп, Уаҩҵас еилаҳәарак иаҵоуп.

– Хьыԥшьа дыбзаазгеит ахшара, Са сзы иҟабымҵан гәынхара, – Аҳәошәа уаҟа, ахәыҷы, Дааԥса-дкара Хьыԥшьа дылнаҭеит. Игәыбзыӷӡа ахаҿы.

Амшәҳәара хәыҷқәа уажәада Дзымбаӡацыз ауаҩы,
Ишәаԥырҳаԥуа урҭ уажәы,
– Нан, нан, нан, Нан, нан, нан, –
Рҽаддырӷәӷәалон уаҟа ран.


Дәрыԥшь, 1947

АСХЫС

Актәи ахы

Ажәҩан иамардуанха, ухаларц, Ахра гылоуп жәҩан аҽаларԥс, Дкалаӡа, дҭаҷаб лыҵкыӷра, Иагмыжь бла-хаара, гәыбзыӷра, Наала лажәа аниқәашьха Ԥыжәац ауп. Данҩеиуаз ашьха Длахҿыхӡан, игәы шәаҳәоназ, Ихылԥа аҵыс ҭаҳәуаназ. Зарԥысра инҭысуаз Хьымца, Иабеидыруаз уа дзыниашаз, Дҩаҿалт ахра, уаҩ дахьымцац. Уи зынӡа ашьха даԥа иашан, Дыҟам аныҟәара имбацкәа: Ишьаҵақәа ирыҵҳәҳәо аихацқәа, Деибыҭан зынӡа деиқәхаԥса, Илабашьа иахарсын аԥса. Ихьаҭра-риукзак ду даҵан, Ҟанҭыруазла иӡара ҭаӡын. Надаада ихьаҭра иақәын – Ишәақь аҵӷа, ижәҩахыр кылга. Крызлаз уаҩы нырҳарак иакәын.

Дыжәбарц азын шәыбла нхыжәҩа: Иԥынҵа маҷӡак агәы ҩылга, Ажәҵыс еиҵнахызшәа амҵәыжәҩа Иԥаҵа ԥшӡақәа ирхагылан.

Ацыӷ цәышәшә хәыҷқәа ахәы-ԥшӡа Иқәтәоу џьушьап – иџьымшь хәыԥшқа. Ихшыҩ аԥшәмара ннакылан Дшыҷкәыназ ихахәы араӷеит, Илахь аҟьаҟьара иҩахеит.
Аҳалалра игәы иҭыҵуа Мыцхәы иарԥшӡоит илакыҵа.


282

Ихы-иҿы ианаҭан анырра Иблақәа ирхыҵуам агәкыра. Дыҟоушәа джәҩахыр мацаран, Аршьынак азхом ишәазар. Мыцхәы ипами ибӷаӡара Ҩ-ԥсыӡак инырҭашәазар! Ишьап иашақәа, ижәҩа, иуаҭәа
Ржьышәқәа еиқәҟацоуп, ишраҭәоу. Иҟыбаҩ шӡрыжәу, дыштәанхалам Иубоит иеиҿкаашьа ианхалан...

Ахьӡ-аԥша амами, дырҭҟәазаап, Абахәқәа, ахрақәа дрызҟазоуп. Илбааигалон уахьтә абӷабқәа, Аԥслаҳә, абӷаџьма, ақәасабқәа. Ашәарах дрыԥсцәаҳан дыҟан, Аха ус иахьа дрызныҟәом. Гәыԥшқарашәа ак изҿыхан, Игыгшәыграқәа дынрыхан, Хара здым, уаҩ иԥырхагам, Зыжәла маҷхақәаз дрызгагам. Ауаҩ аҭынч-дунеи данызар, Ҳадгьыл абгахәыҷы аныӡаар, Ақәыџьмақәа акы иабжьар, Ишьҭеиҵон нас зынӡа иабџьар. Аԥсабара ус ианыҟам, Дхаҵаӡам абџьарда иныҟәо!.. Дахьиашоу ҟаларгьы, сгәаныла, Абџьар атәы ҳгар хықәкыла, Уи абзиабара абшьҭрала Иаун, иаанхеит ишьа иала...

Аха дҩеиуан абас дхәыцуа, Дахьынԥаша џьара дхыҵуан, Днаԥа-наԥа џьа днахысуан, Џьара ԥшьынаԥха даҿысуан. Ахаҳә ахьҵысуа, иахьамҵра, Иҽадирӷәӷәалон џьара аҭӡамцра.


283

Абахә кнаҳара нҵәара ақәым, Аха иаргьы ихьаҵуа иакәым. Дахьыҩхәно, хыхь, идыруеит, Дынхықәгылоит уаҟа арддыра. Инаҟәуроуп уи анаҩсан, Ашәарахгьы уирахь иаҩсуам, Аха уи дзышьҭоу шәарахым. Ахь-ҽыҭ ибаргьы данԥшыхәуа, Агиолог изы кашәарахым, Еснагь дашьҭоуп жәлар ирыхәо, Дгиолог ҵарауаҩуп Хьымца. Аха, изанааҭ шәҟәы ак анымҵа, Абахә дзаҿоу иахьа ԥшыхәрам – Уаҩ, насыԥцәгьак иԥс аҿыхроуп: Зыламыс ҳараку ҟазшьала, Ҽаӡә игәаҟра ихы ианшьала, Илшо ак азыҳәа дхьамҵуа, Иалаԥало иоуп уи амца.

Иахьа издырӡом уаҩ-хшара, Изнархиахьоу уаҵә ашара. Шәарацара ашьха инҭыҵын Имгьежьит, арԥарцәак ыӡын, Дыхьчаз, ашьха дыҟаз ԥсшьара, Дыгиологыз – хеиӷьашьара Уаҩы иҟеимҵаӡеит, зегь рышьҭан. Руаӡәык, ианымиац ишьҭа.

Егьи иац дырбеит. Иԥсахәа Ҭан ауп, дыҟам ихы дахәо. Дкаҳазаап, иҿ чаӷьа анҭамла, Имч илнарӡӡазаап амла. Дылбаарган уи рнапы дықәҵа,

Ахәышәтәырҭахь, ирлас ддәықәҵа, Нас ашәарацаҩ ҟаза Такәа Дназлаз зегьы, аӡә дымтәакәа, Ирымбац дырԥшаарц еихахит, Ашьха каҵәарахь ихәнахит.


284

Аҷкәын иӡыз, уи Чыкәбарба, Дабашьацәхныслеи, дабарбо? Ашьха, Аҵыҭәахә ҳәа иахьашьҭоу, Ахьшьцәарҿ дыҟан иара қәашьда. Уахьынтә дынҭыҵт шьежь ашараз. Дыҷкәынами, имч ишәароуп, Аха имкапанзаап илшара.

Ауаҩы дманшәалан деиқәшәароуп. Далгеит сынтәа абжьаратә ҵара, Иоугәышьар наҟ-наҟ ахьӡара, Аӷба арныҟәара ихәҭа алан, Иҵарц дашьҭан, атәы дҭалон. Жәибжь роуп макьана ихыҵуаз...

Ашьха анаҟә хылауа, ихыҵуа, Уи аҽны зынӡа амш еиҭашәан, Гәалсрак амоушәа ихьшәашәан. Дыҟагәышьам, аҷкәын дыӡит.
Ажәлар ишьҭоуп, ажәлар хыҵит...

Агиологцәа ргәыԥ ҿыцк халан Иацы, Хьымца Мықәба далан, Итәан дара ахьшьцәа рааигәа.

Аҷкәын ауаа агәырҩа ирзааигаз Анраҳа ргәы иалсит урҭгьы, Рҽеибырҭеит, иацәымшәо аурҭгьы. Инеибырҳәан доус дахьцашаз, Иааршеит абахәқәа, иахьыԥшаашаз. Асхыс амԥахь гәҩарас иман, Хьымца ирхеит уирахь имҩа. Логикалагь иара диашан.

«Аҷкәын уахь ихы ирхашам, Уи дгьыл мчуп, уаҩ дзаҿалом, Уахь дшымцоз иҳәеит иҿала...»

Ахьшьцәа абас рҳәон еицҿакны, Аха иҟалар зегь еицакны? Дыҷкәынами, игәы иаԥасыр, Иалшоит иахьцатәым игәҭасыр!


285

Насгьы ирҳәоны имаҳакәа, Абахә, Асхыс иахагылоу, Абӷаб рацәаны ишагәылоу,

Дыҟам уирахь ихы имырхакәа!?. Ҭынчра ззымдыруа, игәзырҳагоу, Илахҿыху, ихырҳагоу, Аҷкәынра иџьбароу маҷаруп, Аха илашәу маџьаруп.

Амаџьар аҭҟьашьа х-аумҭар, Амашәыр ауеит – игәоумҭар. Абас дхәыцуа Хьымца дҩеиуан. Уаҟа абахәра цамцамра, Ҵәҩанҵәыҟантәи иаҿацеиуа, Даҿанакӡан, дажәуан амра.

Аԥхӡы иҿыхәхәоз ацаҟь инықәҭәон, Ҳамҭак, џьара мыҟәрак днықәтәон. Иԥсы ааиҭакны дҩаҿало, Нхыҵҟа дҭаԥшырц дхалон, дхалон...

Ихы дааҭыҵуамызт Наала: «Разҟ дууп ҩ-гәык еилаҵәар...
Соуԥшәыл қәыԥш, са схьырҵәаҵәа, Сынасыԥхәы бара бакәын, Сабаԥшаауаз, ба бымбакәа!?. Уажәраанӡа схы зызкыдыз Даасхабыршҭит, уи даԥсамшәа. Уажә аԥхьагь сгьежьыр сызкыдаз, Аха сгәы лҿҳәаран, еиҭамшәо. Бара ибымоу закәы мчузеи, Иҟабҵеит убри дысхашҭуа.

Ауаҩы шаҟа дхәыҷузеи, Аҽырбара ҭацә данашьҭоу! Бара баасҭа акры ахьсхыҵуа, Гәырҩаго бымтәеит бкахәыцуа.

Абызқәа рҽԥныҳәа бацәымшәеит, Лара урҭ лгәы рхымшәеит. Инеиша ԥшӡала, ҭагалан


286

Ҳаԥсҭазаара уа инеилалап! Изуп сара убас еиԥш чарак –
Уҩы ихамшҭуа гәырӷьа-ччаран!..» Дҩыхәнеит ахра ахьҿыԥсаз, хыхьӡа. Диҩызаха ааԥсара змыхьӡаз, Аԥша ахьҵәуаз, аԥша ахьыҳәҳәоз, Иҽыҩеиҵых, аԥша иҽамҭо, Ахрақәа зегьы дырхыҳәҳәо, Дықәгылан баҟаҵас ҳамҭак. Шьыжь дандәықәлоз ажәҩан иалаз, Ахра ӷьазӷьаз кнаҳа ақәцәан Данҩеи, ибон ажәҩан шхалаз. Ҭынчран. Аԥша заҵәык акәын Аҿыв-ҿывҳәа, атрышә иасуаз, Абахә, далнарҟьарц игәҭасуаз,

Ашш-аанда иалҳәҳәошәа аҵәҩанқәа, Ракьетоушәа игылоу ихҩамкәа, Ашьхақәа ирхыҳәҳәо, ижәҩанкуа, Дықәԥшуеит, ахрақәа рхы ҿыԥса, Игылоуп иҩагәылҵәраа асыԥса. Иаҩызаха асаркьа бзиа, Абахәқәа ирбжьатәан аӡиа.
Зынӡа, ӡыхьҵас икәеикәеиуа, Ианибаалон ажәҩан гәаҩа. Аҵан абахәқәа рҽынкыла, Рхы ларха, рҽыхшьы иҭагылан. Ааскьа анаҟәқәа ирыҵыҩр,

Арҩашқәа рыцԥхь ыршә, ирыцыҩ, Илбааҽҽо, еибарԥо, ишәахха Илеиуан, илакьҭошәа ашаха.

Нас, хара, алада аҩыҵахь, Аԥсара цәеиқәара рҽлыҵак, Џьара еизаны илеилала, Абахәқәа еиҩыххаа илбжьалон. Ҩадатәи аҵаа мшын ду
Дхықәгылоушәа – шәынҭаԥшында:


287

Иаҩызаха ақәыџьма млашь еиқәыцәа, Иҵаҟа анаҟәу еиқәыцәашь, Иԥшуп, «даҳфап» ҳәа дылҭаҳар.
Ахра дуқәа рыхқәа ҿыԥса, Аҩхаа ргәылак иахагылоуп. Ирҿыбганы илеиуа асыԥса

Зқьышықәсала еиқәыло, еиқәыло, Иҵааршә наҟәуханы иҭажьуп, Абахәқәа бжьырҭәаа ирбжьажьуп. Уи аҵааршәра наҟәура, Аԥсҭазаара иахьацәтәыму, Аԥша-ҵәыҵәы, қәыџьмоушәа, ауура Иахьаҿу, уа ҭыԥ еиҭымуп.
Аҵаҟа, нас, адгьыл ԥхара Иабзоураны, џьара еиԥҟьарак Амаӡамкәа, икеикеиуа, Анаҟәу иаҵыҩр арҩаш леиуеит, Ашьха илбааҟьа ицоит архахь. Ауаҩ ибзазараҿ дқьарха
Дҟазҵо, зда дхәарҭам хырҳагоуп, Ԥсҭазаара шьаҭоуп, ааӡагоуп! Иамоуп уи анаҟәу ацәаҩа: Аҵаҟа ҵыкка иҭагәаҩан Иаанхоит иахьарӡҭыз аԥхара. Анаҟәу ныҟәоит. Аҵыккара Шлеиуа, аҿышәҭа лықәс, еимаҳа, Аҳауа ацарҭа амоуа уаҳа, Аԥсыԥ ыҵачуеит агәаҩа. Ианышьҭаӷәӷәалакь, ацәаҩа Цәырго, аҩада иагәҭасуа, Аԥсыԥ царҭа аԥшаарц иасуа, Иахьҵаӷоу, абзарбзан ҭҟьазшәа, Иҩкылҟьоит авулкан ԥжәазшәа. Абас ала асы хысуеит,
Абахәқәа рӡыӡауа абжьы рхысуеит...
Хыхь еиҟәыԥԥа иаанхоит ашьҭа.


288

Асхыс убриоуп, ус иашьҭоуп. Аӡын асы ақәҳа еималоит, Ҵаҟа иӡҭуа ацынхәра шьҭалоит, Иаҵәахуеит аԥсҭазаара ахәра. Ишгылац игылоуп ахра, Ажәҩан иаласоушәа, иҿыԥса, Аха иаҿабгоит асыԥса...

Убри Асхыс анаҟәура, Иахагьежьуан алаҳәа ҟыруа. Иҽырманшәала, иҽнықәк ахықәаҿ Уахь данынҭаԥш, ихы никәаҽт: Анаҟәу ашьаршәы ықәшьуп, Аҷкәын иӡыз уаҟа дықәжьуп...

Издыруада иԥсы ҭазар, Цхыраарак дазхьуа дышьҭазар? Дааццакын, аҭра инҭыга, Ибла инадкыл хараԥшыга, Дынихәаԥшит аҷкәын рыцҳа.

Уи днықәиазшәа дышьҭан ҿыцха. Ишьҭашьала иԥсы ҭазар Ҟалап. (Ихы-иҿы ибарҭам). Цхыраарак ихәо дышьҭазар, Ара дтәаны аԥшра хәарҭам. Аԥшааҩцәа ириҭарц адырра, Ишәақь архәа инацәы наҵак, Аҵықь, аҵықь, аҵықь, аҵықь Дхысын, длылалеит арддыра. Дшылбааша ашәаха, азаха Иоуратә изҭада атәаха!.. Игәаамга ихаҭа дзыниаша, Ацхыраараз дҭалт ириаша.
Ԥыҭрак длеиуан, џьа мбацәакәа, Аха иалагеит еицакуа: Даҵамҵәикәа џьара дашьҭуам. Дықәтәа, длықәҳәазон џьа, ашьҭахь,

Дааҳәын, напышьашәала, ԥшьшьаала,


289

Ацаҟь гәыдкыло длаҿалеит, Ахра албаара шыҟоу усоуп, Ахәнара аҵкьыс еицәоу усуп. Албаара аиҳа иахьшәарҭоу, Ушьапы ахьаҿашәаша убарҭам. Амыҟәра, ушьацәкьыс зҿагылоу, Иҵысуама, уазынкылоу, Унапы ларгӡаны иузԥышәом.

Ишьапы лықәырӷәӷәа иахьишьуан, Илабашьа цыр-цыр аҵӷа Инапы иахан. Ашәақь даҵха Аӡә дхыст ҳәа иуоурын агәҩара, Аԥса ананҟьоз ацаҟь ҩара. Изгәамҭаӡа абахә шхәарҭам, Дахьаҿалаз мыцхәы ишәарҭан. Амра абахә ахы иқәтәа, Аҽаахырҳәҳәа, ашәахәа иқәҭәо, Зқьы рахәыцханы иаанашьҭуан. Дылбаарц акәу, дырхьынҳала? Дгьежьырц акәу икны дхало? Ибоит, абахә уаҳа дашьҭуам. Иҵаҟа ҭыцәаа, амгәа ҭаҳа, Аҭӡамц иаларсазшәа аиаҳәа, Абахә ҭарҽыла, иҭакнаҳа, Илашьҭын хысымҭа дук аиҳа. Еиԥшын аҳаԥ ду аҿышәҭа, Дхықәхалт, имаӡамкәа лбаашьа. Ашаха иртлан илаишьҭын, Аха имоуӡеит уи иазхаша,

Икьаҿхеит, имлаӡеит лахьхьынӡа. Дгьежьны, дызлааз ала, хәдаҟа, Ддәықәлар дашьҭрын, аха иабаҟоу, Аҷкәын ицхраара дзахьымӡар? Издыруада иԥсы ҭазар, Иԥсҭазаара ахәыц иакызар, Аминуҭқәа рҿы иҿаҳәазар?


290

Ацхыраара изгәыхәтәызар?.. Дҭалт ашаха иҽанҿаҳәала. Зежәҟа аршьын дызлеир лыԥхала, Нас ишьапы ахьакра иауан. Дагәдҳәазало ахшьыра, аԥаҩра, Маҷ-маҷ иаартло, ашаха роууа, Даҿын надаада алеира.
Мыҟәрак ишьацәхыԥ наҿаршәуа, Акылӷьӷьаарақәа инацәы рҭаршәуа, Дадушәа ахан ду аҭӡамцра, Иҽадырӷәӷәала ацаҟь кнаҳа, Иҽгәаҭо, иҟамҵа гәамҵра, Длеихьан, иаанҵәома уҳәо ишаха. Адгьыл амхалдыз ду амчра, Иануҭахымгь шаҟа ихьамҵра! Дархьанҭон, алада ихон, Аха иҟыбаҩ ҷыдан – ихәон.
Ауаҩы шаҟа дхәыҷузеи, Адгьыл мхалдыз – закәы мчузеи!
Ԥсы зхоугьы ԥсы зхамгьы еидкыла, Ирыхо, адгьыл ахь еидхало, Адгьыл иацәхмырҟьа иаанкыло, Иқәырӷәӷәа иакуп мчы ӷәӷәала. Ауаҩы аҟәышра ду ицааит, Аԥсабара акыр иҭиҵааит.
Уи амчрақәа ихы иархәо, Дашьҭоуп, иԥшаауеит дахьқьархо. Ажәҩан ашҟагь ихшыҩ хысуа, Далагт адгьылтә ҳәаа днахысуа. Адгьыл амхалдыз-нап шихо, Ажәҩан дазцалоит мчы имыхәо. Атехника амчра ҳәаа амам, Аха адгьыл кәадахама!? Амхалдызратә мчы еиҭашәам. Адгьыл зҽаҟәызҭхаз аамҭала, Уи аҿаԥхьа имчқәа хьшәашәо,


291

Адгьыл ахь дгьежьны дылҭалоит. Ԥан змам аманарх иԥҟара Ахьыҟоу, игәырҩа зкыда, Апалач иеиха хьанҭа аҟьара Зымра ацҭашәо аразҟыда!?. Адгьыл ныжьны наҟ жәҩангәыла Дахьдәықәлаз азын дымшаҭа, Зны-зынла уи амч иаҿагылаз, Хагәҵәы дцоит ихы дзамыхәо. Адгьыл иадшәаз дызбахьада!

Дҩаԥаргь даргьежьуеит шьҭахь ихо. Дкыдлан дыхәнеит, иаҳҳәап, аҵла. Даакәадахар ма блахаҵла, Адгьыл дҩаҟәымҵзаргь уажәада, Ихан далнарҟьоит дымшаҭа. Адгьыл амхалдыз ду амчра, Иануҭахымгь шаҟа ихьамҵра! Хьымца ишаха хыхь иахаршәын, Аҩ-хык аркын ибӷаӡара. Еиҭныԥсахло, ишьапы нҭаршәуа,
Длеиуан ԥшьшьаала. Уажә длаӡароуп, Иарӷьа шьап ахьаҿашәаша. Длакьысуан еиԥш, о, ибгаша, Иаҿҟьеит иарма. Нас уи акәын, Дбалыбаҭо, дааимырхәакәан, Адгьыл ихеит. Дзынҿаҳәалаз Азнык азын зымҩа даршәын, Аха иахшәоу иахьахаршәыз, Ма иԥҵәаны, хагәха иҭалаз Диеиԥшха, дананысла ишаха, Дааннамкылаӡеит уи уаҳа.

Верск еиҵам дахьцо аҭакнаҳа, Иааихагьежьт мацәыс еимҟьаран: «Сҭахеит!.. Ихыбгалеит ҳчара, Баша сразк агәыӷра сгаран. Аԥсҭазаара гәырӷьахә ашьҭа


292

Схымлахьази, ҷкәына қәашьда, Схы шԥауқәсҵа! Ма акы сухәар, Иҟамлози уԥсынҵры духар!..
Наала, лахьынҵада, с-Наала...
Аха бқәыԥшуп, нас сыбхашҭып, Дыббап ибаҭәоу, бара ибнаало...

Сыԥсҭазаара џьаҳанымхан, Сниаӡаауеит сыцкар нымха. Сыҷкәын дыҟам, сыԥҳа дыҟам, Сҷан қьаԥҭажәхап, баша скарон. Сызҭахыз дсымгеит сыҩныҟа, Сызҭахым лзыҳәа скәаруан, Сцәанырра сзазымиааи слышьҭан. Исылмырбар лгәы бжьажьошәа, Заа схымҵуази наҟ лышьҭа, Саамҭа лырӡт гәаӷк ҳабжьоушәа». Ашаха ԥҟьазшәа инамҵаст, Дҩышьҭԥаа ҩада даршәит азнык. Нас, уа аргьала зҽанызҵаз Еиԥш, зымҩа дгьалеит еразнак. Иахымшәазаап иахьах аршәыз, Аха шьҭа игәыӷрақәа ҿыцын.

Ихы иааҭагьежьхын, дхәыцуан: «Ҷкәына ҟадыџь, ма акрубама, Сҭахон, сызкыз арахәыцоуп.
Суцхраашан, аха ԥсыхәак амам...
Саҿыҵыргь здыруада лԥхала. Дызбаргь здыруада с-Наала?» Аха шаҟа ашәарҭа хьамҵра:

Зқәала абахә кнаҳа аҭӡамцра Ашҟа даргьалеит ишаха – Дкыдҟьо, иааимоуӡакәа ԥсгаха. Скиллеи Харибдеи рыбжьара, Данбжьахаз еиԥш Одиссеиа, Дацәынхаргь хланҵ-ҭыккара, Абахә дадҟьацылоит дышнеиуа.


293

Абжьас зқәала ҵаҟа илеиуам. Хьымцагь зҟыбаҩ ҷыдаз дреиуан. Сыздыруам ицәа дышҭаҵәи, Ишьап абахәра инаҿасит.

Азнык икапан ааизҵәаҵәан, Ацаҟь дадӷәӷәала даанҿасит, Ишәақь кыдҟьеит. Илабашьа Гьалон, иамамкәа еиқәтәашьа. Аинерциа амчра ааиҭашәа, Дааунажьт абахә дыздыӷәӷәалаз. Нас илымҳа аԥша ҭашәшәуа, Дгьало уаҟа дахьынҳалан. Инапқәа шьҭыхны дахькнаҳаз, Ирылаҳәацо икын ашаха. Дахьҿаҳәаз ахьтә уи аниха, Иҟанҭаруазгьы надкыл, дцәыхаа, Дылкылҵәрааны ишихыҵра, Иҩеин иҵагылан иҩыҵра. Игәашԥы ҭархха еиднарӷәӷәалан, Иԥсыԥ цқьа излага-ҩамго, Иԥсы еихәлахон, изихымго, Инапқәа ашаха иахон рхала. Нас ииулакгьы иҽҩышьҭых, Иӡара ашҟа илеиган, дахо Иаларҳәацо итәарҭахь, ишьҭахь Иҽынхыршәҭ, днаниалт ашаха. Ихәамц еибакапануа, аԥсгара Ааинаҭеит, дарҵысуашәа агара, Ма ауаргьала, кәыркәа ашыраз,
Дантәалоушәа абаҳча ашәшьыраҿ, Инихыҵын аџьныш имчра, Дынҭалт аԥсеивгаратә ҭынчра. Баирон ду и-Жуан амшынаҿ Дызҭаз ашхәа (аӷба ԥҽыназ), Иҟьо ацәқәырԥа ианамаз, Амшынуаа ирзымчҳа амла,



294

Рҩыза дшьы дрымфар анамуаз, Ишцоз амшқәа гәыӷра изҭамла, Аҵыхәтәан разҟык рхылаԥш, Ианныҵашәа адгьыл рылаԥш, Ишԥаҟалеи ргәыӷра, ргәырӷьа!?. Хьымца дреиԥшхеит убри здырхьаз. Игьежьит зынӡак игәыӷра. Дигәалашәахт шьҭа аҵкыӷра: «Соуԥашәыл ҟәыбҷа, с-Наала, Издыруада, нас ҳаиниахыр, Быҳалалра гәыҭбаа мчала, Сеиқәха, ҳчара гәырӷьахә хиахыр. Сҭахарц аума, нас сызҭыҵыз, Дысԥшаарц ауми аҷкәын иӡыз! Дысԥшаан ,аха уи ауихәо.» Амчрақәа рҿаԥхьа изҿымҭуа, Ауаҩы дҿаҳәоуп, зегь ихо, Дыркуп, ԥсеивгара ҳәа имҭо. Аҷкәын иахь днаԥшит, дахьышьҭоу, Абахәра давԥшны дибарҭан. Алаҳәақәа – енагь аԥс ишьҭоу, Еизан ихагьежьуеит дгәарҭан. Илаҟәуан рымҵәыжәҩа ихьысратә, Аха ирзыгәаӷьуам икьысра. «Алаҳәақәа ас еизазар, Ҟалап аԥсы ифҩы раҳазар?..

Схы зиқәсҵози – иԥсы ҭамзаап! Аццакра џьаргьы иахәҭамзаап. Аха уеизгьы уахь сылбаароуп:

Здыруада, иԥсы ҭазар збароуп!..» Ихы азкуа имҩа арҿыцра, Игәеиҭоит уа дызлаҿыҵра, Ишьапы ахьакра, ишаха дшамҵра. Иара уа зынӡа дҭакнаҳауп, Иааикәырша ахганк ҭӡамцроуп, Аҭӡамц-цаҟьа амгәа ҭаҳауп.


295

Иҵаҟа жәабаҟа аршьына Длаӡар ишьапы акыртә дақәшәон. Ишаха џьара акы иаԥшьы, нас, Длеирын имариоу ак акәушәа. Аха, иабаҟоу иаԥишьуа? Даҿыҵроуп даҽа мҩакала.
Ҳаит, абар уи иҽызқәишьуа, Алаҳәақәа ахьихала. «Лахьынҵацәгьа!.. Схы агәра згозар, Ас аҵааршәраҿы дшықәу, Ифҩы алаҳәа аанагазар, Дыԥсиижьҭеи уи анбыкәу!
Иԥсы ҭоу џьысшьон дахьышьҭоу. Ауаҩ зны-зынла ус ихьуеит, Ак иаԥсам – аԥсы дышишьҭоу,

Даақәхоит иара ихы дзамыхәо. Ауаҩ иԥсы ҭоу иҭаму, Изууа даԥсоу даԥсаму, Иаԥсоу аганахь дынхама,
Еилымкаакәа уныҟәар х-амам, Ауаҩ деиҿкаауп ламысла, Аламыс еихаҳа усла!

Аԥсгьы уиҟәамҵын, дкоумыжьын, Аха абзацәа нумыжьын!

Ҳаит, алаҳәақәа дысцәырфоит, Иблақәа уажәыҵәҟьа иҭырхуеит», Дрыҵаҳәҳәеит, атрышә дасит. Абахәқәа еигәныҩҩуа еибарӷзит, Аныҩ-бжьы акыр иарӷзит, Аха дара рзы баша имҩасит. «Ианырба араҟа иахьҭхаџьра, Иҟырлышуа иааит еижәыла, Иргәиҭоума урҭ ахьаҵра,

Иузыршәома, нас, ҳәҳәа-бжьыла?!. Ламыск иарԥхашьап угәахәоу, Ауаҩытәыҩса ижьышәа иахо!


296

Ԥсыхәа амамзаап сымхысыр? Еиҳа зегь еихьзырԥшуа гәаҭа, Акык-ҩбак ах-ца рхьысыр, Иаангылон егьырҭ рыҽшаҭа. Рҩызцәа уаҟа ишьны иахьышьҭоу Рбонаҵы наҟ иӡуан рышьҭа». Аха дманшәалам дахькнаҳау: «Ахысра сшаҿу са скаҳар? Сҭахар ҟамлои сахҟьа ахысра!.. Нас ароума са сгәы ахьҭрысра!» Ииулакь ишәақь ихихит, Иҟанҭаруаз апатрон ҭихит. Агәыцә инҭаиршәит длаха. Дхымбкьырц азы икуп ашаха. Акылԥшразы деимарамкәа, Дрылахысит. Ирҭахӡамкәа, Алаҳәақәа иааимбӷьыжәаан, Ихьаҳәхьачо инаскьеит азнык, Аха ирмақаруа рымҵәыжәҩа, Еибарҟыруа еизахт иаразнак. Хьымца дшыҟазгь деимарамкәа, Адырҩагьгьы ишәақь еиҵеиҵан, Адырҩагьгьы акы изаҿамккәа, Дхысны алаҳәақәа ԥхеиҵон.

Дхысуан, дыҳәҳәон, дыҳәҳәон, дхысуан Ибжь абахәқәа еимдо ирхысуан. Дхысуан алаҳәа иршәарцаз, Аԥшаацәагьы абжьы раҳарцаз. «Шаҟаҩ ԥшаацәа еиԥхьытта иқәу, Схысбжьы аӡәы имаҳа шԥыкәу?! Арантә абахә абжьы хымҵыргь, Схысхьан хыхьгьы арахь санҭалоз...
Иахьа сара арахь сҭымҵыргь, Уаҩы дибомызт ҳзышьҭалаз. Цәыкәбарк аҟара ауаа ирыхәо Ҟаимҵаӡацкәа, мамзар рааигәа


297

Дзымнаӡацкәа акраазрыхуа, Закә гәрҩоузеи ауаа ирзааига. Шаҟа мшузеи имтәа, имыцәа, Аӡба инҵәо, амла еиқәыцәо, Иԥшаауеит дара рхы мшаҭа, Абахәқәа ирҿоуп игәаҭо. Саргьы уи иԥсы еиқәсырхарцаз, Акгьаасыгымхеит сҭахарцаз. Ауаа реидҳәалашьа ԥҟараҿ Иамам реизҿлымҳара еиԥҟьара. Асабигьы, иацы игарҵыз, Ҳаизааԥсоит, нас дуаҩхарцаз, Еснагь уҭи сыҭи еишьҭами, Нас уаҵәы аҭак ихәҭами!

Аха игәҭакы данзахьымӡа, Зықәра мнаӡацыз ихарои!.. Сара дыздыруеит ашьхымӡа Инап аҭшьреи, аҭыԥ ԥхареи Дрышьҭоуп ада ауаа ирыхәо Ҟамҵаӡакәа, ауаа ирыцрыхо. Хә-змам аицхырааратә ԥҟара Иргьажьит ихы мацарахь. Жәлар рыжәпараҿ, иҽырҩашьа, Амцқьарагь иамами хҩашьак, Ихы уирбоит ушинықәра. Изынаӡеи убри иқәра? Ишԥеиҿкаау адунеи гәымха: Алаҳәажәҵәҟьа ажьабаа ишахо, Абиԥарак аҩхра азымха, Хышә шықәса агоит инҭаҳәахаа. Аҟырлышқәа! Ҳаит ишԥаис,
Длахьынҵацәгьаны дышԥаиз...» Алаҳәақәа ак иԥшыхәын, Ашаха шҵысуаз, ишныҟәоз, Изнапык ала ашәақь шьҭихын, Ишәо-изо, дымццакыкәа,


298

Иҽеимаратә, дкылԥш, еидбала, Дхыст. Дыхиеит иманшәалан...

«Схысбжьы шԥармаҳаӡо уаҳа?! Иаар џьоукы саргьы срымбози, Аԥсы ихәамц шеибгоу иҳамгози...
Иснамҭаӡозаап аԥсгаха: Иԥнаҟаӡан сжьышәа иалоуп, Сшаха, стәарҭашҟа сызлахар, Ԥсеивгара хәыҷык сынҭалон...
Еиӷьын аҩада сызхалар, Аҷкәын усгьы иԥсы сахәом...
Саҿыҵыргьы здыруада схала? Мамзар дныжьны наҟ сауцахуа, Абтәарҭа азқәаҿ сҩыхәна, схысны, Адырра рысҭап иаартә иҭрысны. Зегь аранӡа изаауам усгьы, Аха дҟалап измам уссгьы!» Исаакьиевтә ауахәама дуӡӡа Амаиатник еиԥш дахькнаҳау, Игәыӷра зынӡакгьы имыӡӡа, Даҵаԥшуеит хыхь, ихы дҩаха. Ҭуаншәа иҵыкка ҩахьхьиӡа, Хылԥа бызҵас иаԥыҳәҳәо,
Уарманшәалом ҳәа игәы шыҳәҳәогь, Дышшәарҭоу ихы иацәиӡоит. Ҩбаны илашьҭыми ашаха, Еидкылан икуа, махәҿала Ихәамц ахьанҭара уа дҩаха, Иҽышьҭихуан Хьымца мчыла. Ашаха ахьӡуп дызхьынҳалоу, Арахь ашашәеиԥш ипахуп. Акапрон-лых акрахьалоу Азын, ирпа еиларҳә-ԥахыуп. Аӷәӷәараз, иашоуп, хҳәаамам, Иагьласуп, иумоуа еидарас, Аха уахьынԥаша иузкуама?!


299

Импыҵҵәраауа даргәаҟт даара. Ирхаршо маҿеи нацәхыԥи, Ҵәыршушәаҵәҟьа иахҟьо амца, Илаҳәаҵон, ицәа ихыԥон, Аха дхалон, хьаа дазхьамца. Асаса раҳа џьаҳанымҵас, Дагар аҭахушәа инимҵас – Иҵаҟа умԥшыроуп, мамзар, Ублахаҵ гьежьып уӷәӷәамзар! «Сыкәлаауа аҳауа сахьалоу, Абри арахәц сшахьынҳалоу,
Сылбахыр уажә абра с-Наала? Дамхаҳәҳәар ҟалап гәрҩала. Аха арахь аԥҳәыс илымҩам, Аԥҳәыс араҟа мчы лымам. Аԥҳәыс улҟәаҵи ахаҵа, Ирацәахом згәы меиҭаҵуа! Ҳаи, абыржәы сара еибгала Сзаҿымҵыргьы, абни Гала – ԥыхьашәа зны сгәы иазааигәаз, Санылҿҳәараз, анцәа исзааигаз Сықәра дацәшәаны, исцәхьаҵыз, Дшысҭахыз санхыҵ уи лышьҭа, Ақәра маҷра, нас иархаҵаз,

Ажәҩахыр-хьыԥсаа уажә илышьҭоу Абра дсыцаҿан ҳалбонда! Аҟьаҟьараҿ, зажәа еицамкуа, Дԥышәандаз ишьапы ахьамкуа! Урҭ ак шақәым еиллырганда! Ахацәақәа зеӷьыҵәҟьа хаҵам. Ақәра еиҳау дахьаҵам Азын дақәгәыӷит баҩ ҷыдак,

Иԥылшәанда ҳаиҳа имчыдоу! Ақәрагь аԥшрагьы шеижьагоу. Ақәра шакәым ауаа ршәага, Абра саҿымҵыргь еибгала,


300

Иахьа еиллыргонда Гала!» Аџьамыӷәа-цәгьа дазхьымҳәа, Дҩаӡеит Хьымца хыхьӡа, аҵкараҿ. Дзаҵамҵәиуа, наҟ дызхымҳәҳәо, Дааҵахеит уаҟа аҵыккараҿ.

Убри заҵәык уи дызхалар, Нас дцоит ҳәа ԥхьаӡан лыԥхала. Аха рыцҳарахт, араҟа Иҟалеит ашаха имыхәо. Аҩ-хык еицәыхаран хәдаҟа Илеиуеит, арахь узаамыхо, Насгьы уи хыхь ус иахаршәуп. Имкыр аҩ-хыкгьы неидкыла,
Руак аауишьҭыр, деиҭаршәуеит, Иҟам акы дыннакыло. Иаҳҳәап, уқәтәоуп аҵла амахә,

Умҵәышә шуамхарҭәызгьы гәоуҭан, Ашаха, нас аҵәаҳә иаамухт, Махәык иҩхаршә, еиҭоуҭан Амҵәышә лоуужьт. Уи, ашаха Амахә иахыкәнаршоит иаха.
Уи ажь лбаанагт, аха Хьымца Ишаха дәықәлар – ицәоит имца. Аҳаԥ ҵыккеиԥш дызҵакнаҳау, Маҷӡак инапы ахьҭаиршәуа Иаур, даҵаҵәиуан – уаҳа Изиҭахи, ишаха нкаиршәуан. Иҟам акы Хьымца ихәо. Инапқәа ԥнаҟҟеит ашаха. Адгьыл амхылдыз-мыч ихо, Дахьнарҵәраауеит имҭа ԥсгаха. Иааилшахьеи иахьантәарак! Изакә мчузеи имахәҿа иалоу: Иханагалт ихәамц-еидара, Уажәыгь иароуп дызхьынҳалоу. Иҭагылазаашьа хәарҭам.


301

Ииҳасабри убра дхаларц? Ишаха зиркуа ак ибарҭам – Уи азхык арктәуп џьа ӷәӷәала. Нас иаанхаз дҩахьынҳала,
Дыхәноит, дҩаҵаҵәи, ԥшьшьала...

Иамоуп дызҵакнаҳау еиҟәшьарҭак. Иҩыбжьарӷәӷәа илабашь аԥса, Ишидыруаз даара ишшәарҭоугь, Ашаха аиркит. Игәы хьаԥссо, Егьи азхык дҩахьынҳала, Дҩаҵаҵәин, иҿыҩеихт ԥшьшьала,
Ишьапқәа кыдирӷәӷәалартә дҩеихьан, Урҭгьы ицырхраа данеиха, Азнык аидра аамаҷхт ашаха.
Алаба ахы лада ихамзи, Насгьы аԥса кьакьа ахамзи, Иҿарӷәӷәа икы ашаха шахоз, Ианаунажь, аидра анмаҷха, Аибаркыра, еиԥшьым даҷхан, Ибыжьшәеит уа иахьбжьарсыз. Данте иџьаҳаным дҭарҵоу, Иара изыҳәа иахьак иамуит.

Ҩаԥхьа ашаха даннақәгәыӷ Хьымца, Ихьыз аилкаахагь дзахьымӡа, Ишцоз еиԥш ашаха амҵәышә иамаз, Илаҿашьқьырт акы иамкӡа.
Хьымца дреиуагәышьоуп згәы еицамкӡо, Аха ихҭысхьаз аҩсҭаа иҟәнишьахт, Дшымахԥсахуаз длаҿҟьагәышьахт. Ауаатәыҩса зегь ирзеиԥшу – Адгьыл ду рымоуп ҵагылас.
Аха хазы-хазла еиԥшым, Хатә ԥсҭазаароуп изынгылоу.

Аԥсҭазаара зегь – бахәрамҩоуп. Ухнамхын, аамҭалатә хиамҩа! Даҿоуп доус иԥсҭазаара абахә:


302

Аӡә ҵагылада, ихала.
Даҽаӡәы – уԥшыр, иҽирбабахт, Абахә мариала данхала. Абахә изҭаԥҟо, имардуантәуа,

Шьоук иҵгәоит уи, ирӷәӷәо ибӷа. Иџьишьо дҟалеит дыжәҩантәу, Иныс камыжьуа данрыбха. Аԥсҭазаара зны еиҭакхоит: Енагь иашьшьуам аӡәы иӡамҩа. Ишмардуаныз дызгоз амҩа, Илиҵабга агәы даақәхоит – Аԥсыӡ, аӡы зҵабаз, иакәхоит. Избанзар, шьоукы ҵагылан, Урҭ дышьҭых енагь игылам.

Дымхәнеит азын хатә махәҿала, Ахьхылаӷьароу иҽизынкылом. Аԥсҭазаара зны аӡә хыхь дашьҭуеит, Даҽаӡәых хагәҵәы дланашьҭуеит. Абахә шаҟа иҳаракыроу Аҟара хланҵы лаӷьароуп.

Шаҟа иҳараку дахьхалаз Аҟара иамоуп ашәарҭа. Аха, ԥыҭк данҩеи, лыԥхала, Ихоит аханы иҟоу атәарҭа. Избанзар, убас блахкыгоуп,

Дахьҩаҵаԥшыҵәҟьо дыхнахуеит: «Сылаԥш абни ахәы инхыга, Иҟоу збанда» ҳәа дҩаскьахуеит. Аха уаҟагь игәы зеиқәтәом,
Дахьҩеиз ахаҿы даҽак цәырҵуеит...

Данте иџьанаҭра ахьеиқәҭәо, Игәы ҟажаны дзаԥырҵуам. Ицәаҩоуп ауаҩ аԥсымҭәра, Зыҟазшьа ӷәӷәоу уи дагәҭасуеит, Аха аԥсыҽ уи ахьхымтра Гәаҭо, ишилшо дымҵасуеит...


303

Доус иԥсҭазаара иахаҩо, Хатә ԥанк дҭанакуеит ицәаҩа, Убра дҭагьежьуа ус даақәхоит, Иҟазшьа ҷыдарагь уи акәхоит. Доус иҷыдара иахылҵуеит Иԥсҭазаара цашьас иамоу:

Аӡәы, гәмбыл-џьбара иакәхоит, Егьи ауаа рзы илша хиами! Аӡә дҩеиуеит абахә даҿала, Ихахь иҟоу дихьынҳала.

Уи ишьапы куа дшицрыхо, Иҟоуп данбӷеиҵогь диха. Иҵыхәахь иҩеиқәо, насгьы, Иааиԥхьаӡаӡом зынӡа уаасгьы, Ироужьуа ахаҳә, ишьап иаҵҟьо,

Рыгәхьаа ҳәа икым зегь ацҟьаргьы. Егьи ус дыҟам, уаҩ дыбӷеиҵом, Ихахь иҩеиуа рзын дҵагылоуп. Ҵаҟа иҟоу ахаҳә рызҭеиҵом, Инапы риҭоит дааҭгыла.

Дануҭаху иҽуцәԥхьеикӡом. Ауаҩы изын ихы деигӡом...

Абри ҳ-Хьымца гәеицамк диеиԥшуп! Аха издыргәышьода иԥеиԥшу? Даҽаӡәы дышишьҭаз Хьымца, Дҩаӡарц егьшигымыз ҩахьхьынӡа, Аҳауаҿ цыгәхыршәҭ мҩаԥаго, Деикәаҵәиуа хланҵы дҭалоит. Иӡараҿ ашаха ҩага, Ишаркыц ахқәа еидҿаҳәалан. Иахаҳәазон иахьахаршәыз.
Хагәҵәы дымлеиуази, амаршәа Ааизымкӡеит. Нас ашаха Анынҵәоз иааимоуӡа ԥсгаха, Ихы алада ианхаз иақәшәа, Зыбӷаӡара пам аӡә иакәшәа,


304

Иҩахҵәрааит игәчам – итәарҭа. Днызкыло ак ыҟамкәа дшәарҭан. «Еимынахааит, иамуит сҭамхар. Сыцҟьаӡашт, сыбаҩҷыц нымха. Закә хроузеи – аԥшра цамцамха, Арахь иара џьаҳанымха! Шаҟаҩ, абахә иажьахьада? Шаҟаҩ, абас иагахьада?

Урҭ ахьҭахаз рыхьӡ ахыла, Рыбахәқәа гылоуп имҩашьо! Гәдиса хаҵа дзылҟьаз хыла, Иахьагь аламала иҩашьом. Ихьӡ уи иамаӡоуп иҭаӡах, Иара изын баҟоуп наӡаӡа. Иҟоуп Камшьашь иҿаԥара, Иҟоуп Анқәаб иҭахарҭагь...

Ирацәоуп урҭ ашьха даара. Саргьы абраҟа сыхьӡ нарҭап...» Уамашәа ибатәуп ихәыцшьа: Иԥсҭазаара агәхьаа икымшәа,
Данԥслак ашьҭахь уи ихьӡ мыӡшьас Иаиуша иӡбоит, иԥс иара итәымшәа. Ганкахьалагь – игәы каҳа, Аԥсра аҿаԥхьа инапы дҩахам! Инахҵәраауаз игәчам ашаха, Алеи-ԥси рыбжьара, ирхәо, Ишьапқәа еимыҭхаауа, дшахәоз, Имшьҭырц иуаҭәақәа ирҿырхо, Ашаха икуан ишьапқәа рыла. Дыӡрыжәми, акыр рылан...
Аихатә ҵәаҳәқәа аҿашәазшәа, Абҩарҵәыразы иҽхәныга, Дааҳәны акаԥара иҽазирхиазшәа, Ишьамхқәа хыхьла иахыга, Ихы ларха уаҟа ашаха Ихәамц гьало иахьынҳалан.


305

Дааҳәырц даҿуп ихы дҩахо, Аха имч еизхом, дызхалом. «Ишԥасылам уаҳа ԥскәарак,

Снапқәаҵәҟьа сзышьҭымхуа скарахт, Сыршәуа, сырԥо, сыԥсы схыхуа, Сшамаз иансоугәышьа еиқәхашьак, Уажәшьҭа сылхьыҩры сҭахашоу?.. Сышԥаҟалеи схы сзамыхәо! Здыруада ма сыбӷа еихԥазар?
Аха алтәыла сеиҿартәума!
Еҳ, уажә дгьылк аҿы сышьҭанда! Адгьыл иқәгылоу дгәырҩоума! Иҽнаужьӡаны, дымшәаӡакәа, Идақәа еибархха имкӡакәа, Инықәиауа џьанаҭ дҭами! Адгьыл иацәхҟьаз дҳаӷеиҭами!.. Адгьыл казыжьуа дарныгуп! Адгьыл шыҟоу ажәҩан нықәуа,

Адгьыл дацәԥагьаха аӡә ддәықәуп. Иаҭәеишьом адгьыл дызқәныҟәо. Ажәҩан блахкыгоуп, ԥшӡароуп, Аха иараҿы унаӡароуп.
Арахь иамаӡам наӡара, Имаҷуп ауаҩ илаӡара. Ауаҩы, џьым, адгьыл усқәа Шыҟоу ираҩумырхан узқәа.

Раԥхьа иҟаҵатәуп зда ухәарҭам, Разҟуп аԥсҭазаара аншәарҭам!» Дааҳәит, ииулакгьы, Хьымца.

Уаргьалаҵас уа дантәалоуп. Аԥсеивгарагьы дахьымӡац, Арахь аҷкәын игәы далоуп:

«Алаҳәа-мыжда дырфазар?.. Аха рхабар ҳәа збаӡомеи? Рҩыза анысшь ҟалап ишәазар, Ихаҿ икажьу иароуми!..


306

Алаҳәеиқәаҵәа ҟырлышқәа, Ажьабаа фара иарӡышкуа...

Ганкахьалагь уаарызхәцыр, Аԥсҭазаараҿ излагәасҭаз – Иахьа иаҳдыруа џьоук раасҭа, Иҟоуп урҭ рцәымӷра ухуцартә: Алаҳәа аԥсабара дрыцқьоит – Ажьабаа шьҭырхуеит урҭ рыцқәа. Аӡә инхара урҭ идрапом, Ауаатәыҩса ирхапапом.

Ирфоит аха урҭ ажьабаа, Иҟарҵом уаҩы иԥырхагоу. Џьоук ыҟоуп ауаа ирызгагоу: Жәларык рыԥсҭазаара иамаабуа, Рыԥсадгьылаҿ ҭынч анхара Рырҭом, ирыдушәа харак. Аҟәраанқәа реиԥш ирхаҵәан, Аԥшәма иҿакуп рҭаҷкәым раҵәа. Ишәымбои, нахьхьи, Виетнамаа, Рыԥсҭазаара ҭынчрак шамам. Мысраа ракәзар – џьара ргәыла Инеилеиҵеит хыла-гәыла. Унхара ашҟа анап роура Иашьҭоу, гәылас ҳаӷоу иаура! Аԥшәма иԥсадгьыл изынхама? Атәым аԥшәма дынирхама?.. Мап! Дызнеи уи дыхирҵәарцоуп, Идгьыл кәаза иара игарцоуп. Дахьырхәтәуп изымбарц згәиҭоу

Доус иԥсадгьыл-шьам дшақәиҭу!» Хьымца ашаха даргәамҵуан, Иаҿаҟәаӡан уи ижь-тата, Ибызбызуа, иахҟьон амца. Дхыбкьы, далымҟьартә, иҽгәаҭо, Ашаха алаҳәаҵа иахьалоу Длаха, еиҭеигон дахьантәалоу...


307

Ихҭысуа здыргәышьоит Хьымца: Абахә ашҟа уаҳа сҭымҵуа Сҟанаҵахьеит саргь аамҭала. Абахә салҟьа зны санҭала, Жәибыжь сааҭ абас сыкнаҳан. Усҟан иҟалар сгәы каҳан,

Хьымца дзышьҭоу аҷкәын сиеиԥшны, Сҟалон убри иԥеиԥш сԥеиԥшны. Аха, ишыжәбо, адәы сықәуп. Сыхәрагь ӷьеижьҭеи анбыкәу! Зашәа Хьымцагьы даҿыҵша! Иуаҩшьа, иҟазшьа, ихәыцшьа Зынӡа схырхуеит, сгәы даныруеит, Аха иԥеиԥшхара сыздыруам. Исҭахым уаҩ игәы ҭаҷаҷар, Гәыӷрак ыҟазааит хьаҷаҷас.
Аԥсреи абзареи рыбжьара Дыбжьазаргьы иаҳҭап ԥсшьарак. Иара игәеимҭаӡацт, ишаха Ахаҳә аҵырра наҿыхан, Иакәкәит, иԥҟоуп абжак ԥыххаа. Азганк длақәӷәӷәацәа длахар, Иҟалоит иаанхазгьы ԥҟаӡахыр...

Аҩбатәи ахы

Ҳшәарыцоит ҳәа ҩыџьа нҭыҵын, Ашьха цәҳәыраҿ инеицрыҵын, Урҭ арԥарцәа руаӡә дҟьалан, Дҳәаԥы-ӡыԥуа анаҟә далан.

Уи арԥызба ихьӡын Даҭа. Ашьха дмааӡацызт сынтәада. Анаҟә ахьихьӡаз дтәар акәын, Иаргьы зназы даалак-ҩакын, Аха даԥшуа иҩыза ишьҭа, Дибо џьышьа дымтәа дишьҭан.


308

Акыр шьхахә уи дырхысит. Ашьҭахь ҿиҭит, дыҳәҳәеит, дхысит, Аха кыр рыбжьазар акәхап, Аҭак имаҳакәа даақәхан,
Имам шьҭа ихы ахьирхо адыршьа. Иандәықәлоз, реидара анырша, Рзеиԥш мҩаныфа нҭаҵа аҵан, Ахьаҭра ду иара даҵан. Иаарбжьагылт уажәы аҩызцәа Аԥсҭазаара абӷа еиҩызҵәо Аицәхҟьара. Наҟ дархьаҳәын, Изгәамҭакәа имҩа аркьаҳәын, Зымҩа дагаӡеит данҟьала. Хәлеит, дыԥшаауа анаҟә дшалаз. Анылашьцоз дааԥса-дкара Дылагылан хаҳәрҟәҟәарак. Хаҳә-дук хәҵаԥаҩшәа, ихьынаа, Ибан, иҽныҵеикт иԥсы има. Гәырҩа хәыцрашәк ихапапа, Уа дтәеит иҽнылаҳәа иуапа.
Аҵх-лашә иалҵәраа имацәысуан. Дышьҭырԥо адыд ихахысуан. Арахь агыгшәыг рзы дшәахуан, Дмыцәакәа дыԥшыхәуан дшахәоз. Ашьхәа игәыҵак, ахы днаха, Ишәақь дышнаҵхара дыхиахын...

Амца еиқәызар ирымбози, Иаршәон, иаргьы иҽимырбози, Аха ацәҳәыраҿ амца абаҟоу? Џьаҳаным дҭазшәоуп дышгәаҟуаз. Аҷыхь леиуан, анаатә исуан, Дареиџьуан уа, ицәеижь дысуан. Аха уеизгьы, ахьҭа дамкуа, Даҭа деилаҳәан дыцәгьамкәа. Дызгоз амлоуп, дыԥсуан амла. Иҩыза илымкаа дахамла,


309

Рзеиԥш мҩаныфа хымт ашара Иаԥигалеит ичҳа-лшара. Аҷыхь алеира иаҟәыҵит, Ашьжьымҭан анаҟә хыҵит. Алакҭа анаахнат ашьха, Џьанаҭ лабҿабаны иқәашьха, Уи агәашәқәа иара изыҳәа Иаанартызшәа, игәы ныҳәон. Ицәырҵит убас ԥшӡарак, Иадхалазшәа аҭыԥҳа лӡара, Илаԥш атҟәон аԥсабара. Амрагыларахьтә, ашараз, Шәаԥшь ԥштәы-ссирк аҽароун,

Ашьхарԥ ҵыблаауа иџьоуџьоууан. Убрахьынтә иаауан лашарак, Ашьхара убас икеикеиуан – Илаԥш ахараӡа инеиуан. Лозунгзар иҟоушәа иаԥхьа, Хараԥшыгадагьы даԥхьо. Иахьиршаз ахаҳәрддырагь – Арҟәҟәараҵәҟьагь иаман гәкырак, Ибырлашшәа ибон иахьышьҭаз...

Дрыҵаԥшуа уа иаԥхьа, ишьҭахь, Дгылан ҩ-шьхахәк рыбжьара. Дахьырҿаԥшуаз игәазырҳаган. Бжьас-цәа камфафылла ихҟьоушәа, Аҳаскьын шьқьыруан чарҭоушәа. Аԥшӡарақәа дыртҟәан ҳамҭак, Аха ашанхара иҽамҭа, Илаԥш ԥшаауа ахәқәа ирхысит, Наҟ хара абахәқәа ирҿысит. Дашьҭоуп иҩыза ихырхарҭа, Аха ихабарак ибарҭам.

Уимоу, ихаҭа дахьгылоу, Иарбану шьхахәыс дызгәылоу, Дызлааиз, ихы ахьирхаша, Акгьы издыруам дахьцаша. Аладаҟа ддәықәлан раԥхьа, Дцар агәырӷьара нихаԥха,


310

Дреиуоушәа уи згәахәтә иахьымшәо, Иҩызеи иареи еиқәымшәо Иҟамлакәа, урҭ неидтәала, Рымҩаныфагьы илахалон.

Аха мшьҭацәгьарак наиҿасын, Даақәыргьежьны иҩеигәҭасын, Амшмыждара амҩа днықәлеит, Аҩадаҟа ахәахьы ддәықәлеит. Ахәы ҳарак дхалар уантәи Зегь ибарҭоушәа игәы инамҭеи! Иабеидыруаз ишеижьагаз?.. Уажә азыҳәан игәыжьжьагаз – Амҩа дықәын, дцон даҿала. Дҩеиуан гәыӷрак акәа дҭала. Дҩеиуан амла дынҵәо, дгәаҟуа. Афатә имоуп, даҵоуп уаҟа, Аха игәы мыжда ламысуан, Иҩыза илымкаа дакьысуам. Дҩеиуан. Амра ҩхалон даара, Дҩаҿыс амарда ҩадара, Ахәы дҩыхәнеит има игәыӷра, Аха абар игәыӷра зӷәыхра:

Ашьхахәқәа ирхыҳәҳәо иара акәшәа, Даҽа хәык уа илаԥш нақәшәан, Ара ак шимбо, уахь дымхәнакәа, Гәеиҭан, деихеит уахь, дымԥшӡакәа.

Уигьы дҩықәԥшаанӡа игәыжьжьаган, Аха иара уигьы еижьаган.

Уи ахаҿгьы даҽак ыҟан – Абас джьа-жьо уи дарныҟәон...

Ахәқәа еицырхәхәа, нҵәара зқәымыз, Дыргон зынӡа иахьакәымыз...

Ашьыбжьон еиԥш амш ааимаҵәеит, Анаҟә ашьхара иаахаҵәеит, Ӡытҟәак ҭҟьазшәа ақәа ниқәҭәеит. Асалафан ихьаҭра иҭихын Инеихырԥа хаҳәык днықәтәеит, Рымҩаныфа ихәы аахихын, Ихәҭа нимҵеиҵан, дгәаҟгәаҟуа,


311

Акрыфара дналагт уаҟа. «Сҩыза усгьы ихәы сакьысуам,

Сыҽзысшьрызеи, нас?» – ҳәа дхәыцуан. Игәы икылахон, деицәкьысуан, Нас зны акрыфара дааҟәыҵуан...

Ишигәалаз дызҿу ихала, Ихәы ааиамхафт данахала. Нас иҩыза ихәы неилеиҳәан,

Дыԥсыргь дшакьымсуа игәы инҭеиҳәан Ахьаҭра аҵахь аҩаԥхьа инҭеиҵеит, Хыхь имаҭәақәа нахаиҵеит.

Ақәа аҟәыҵын, анаҟә хыҵуам. Амла ихыҵын, ахьҭа хәыцуам. Ауапа иҽанылеиҳәа, иниқәҳәа Ахьҭа аган, ацәа ниқәҳаит.

Илацәақәа еиқәҷабуа, изхымтуа, Дхырҟәсуа дтәан ихы ҩынтуа. Есааира уа ихәамц ҭыџьхон, Инапқәа имҩруа ихьанҭыџьхон. Ишәақь иҽнадҵа иаанкыла, Ишьамхқәа рбжьара ибжьагылаз, Архәа инацәкьыс нахьысит, Бзырбзанк ҭҟьазшәа ашәақь хысит...

Агыгшәыг дырцәшәаны қәашьда, Иаха ишхаиршалаз ихашҭит. Ахашҭра уаҩы иаӷами, Дыррала еибыҭоу дыӷәӷәами! Дырроуп излоу хара ахәыцра, Дырроуп иазҳәо уи дахьхыҵра. Адырра зегь цқьа иабарҭоуп, Игәиҽаннаҵоит иахьшәарҭоу,

Иахьшәарҭам дартәом ишәақь хырша. Адырроуп ахамшҭрагь зкәырша. Ауаҩ иахьа акы дақәшәар, Лахьынҵоуп, рҳәоит, уи акәушәа Иҟалаз зыбзоуроу, изхароу.

Мап! Адыррала дыԥхароуп, Ауаҩ ахашҭрагь данымшәа, Иразҟ инапы инанымшәо.


312

Аԥсҭазаара аԥышәа дуӡӡоуп, Уи аԥышәа акгьы мыӡӡа,

Ашәҟәы ссирқәа ргәаҵа ирыԥхуп, Нас ушԥарывсуа урмыԥхьа!?? Ашәҟәыԥхьара адырра иамаауп, Агәеилгара шьаҭас иамоуп, Аԥсҭазаараз разҟ нхамҩоуп! Лахьынҵаҳәа акгьыҟам – башоуп, Адырроуп уаҩ изы ибаашу! Алахьынҵа ҟамҵа ҽыҵгас, Алахьынҵа ахәура зҽыҵга, Уадаҩра, гәаҟра иацәымшәа, Аашьара-мшгара ианымшәа, Аџьабааҿ зхы аџьыка ықәхуа Иҟоу уаҩ днасыԥдан дықәхом! Аџьа ауаҩы ддауаԥшьны Дҟанаҵеит, аразҟы даԥшәман, Алахьынҵа даԥшыр хәарҭам. Ауаҩ, иразҟы ахырхарҭа Ихаҭа иоуп ԥсҟыс иамоу, Ишахәҭоу изанҵар амҩа.

Џьара баароуп, џьара рддыроуп, Ишьапы ахьиргыло идырроуп. Ҳара амашәыр ҳәа ҳашьҭоуп Аӡә имашьына блаҟьаргьы,

Игәеисра ишәақь еиқәнартәаргьы. «Илахьынҵа дзахымԥеит қәашьда», Ҳнеидашшыло абас ҳҳәахуеит, Уиала аҭакԥхықәра ҳнахоит.

Аха ацәгьа аныҟала ашьҭахь Ҳҿынаҳхар, ҳанхылар ашьҭа, Ҳнадгылоит, иаҳбоит изхароу Зынӡа ишԥсабаратә ԥҟароу.

«Абри ҟаиҵар...» «Абас дныҟәар...» Иаҳбоит акгьы имыхьратә дшыҟаз. Ихашҭзар, нас ишәақь шеиҵаз, Амашьына наҟ ианбӷеиҵоз Рыжәтәла иблақәа кәеицеизар, Ма уашәшәырак заа имырҽеизар...


313

Иахылҵыз трагедиатә хҭысуп, Изхарада? Ихаҭа! Усоуп!

Ахашҭра, агәнымыҩра – мдырроуп! Агәаамгара – уигьы мдырроуп! Атәамбара – уигьы мдырроуп, Адырра инарбоит дахьзырра. Даҭа ишәақь хырша инижьын, Нас инапы наҿаижьын, Имацәысын амца аҿыҵҟьеит, Иаргьы ихы итәымшәа дыҵҟьеит...

Дагәҭасын, ишәақь каижьит, Иахареи, ихырша инижьын, Иара азыҳәа ус иԥҟароуп, Архәа данацәхас иҭҟьароуп. Абжьааԥын енагь иахьҭынчыз, Ихашҭит уи ааҭҟьа шымчыз. Бзиашәа агәыцә ихы иавган, Мамзар иҟамлоз илеихабгар?! Шаҟаџьара ус хнырҳәышьа Змам арыцҳара ахылҵхьеи?! Уажә азыҳәан деиқәхагәышьеит, Иазхар ашәара-ԥхӡы илҵхьо...

Абар, уажәшьҭа анаҟә хыҵын, Аха алашьцара ҩҭыҵын, Иахьак дахьтәаз аҿы даанкыла, Аҵх-лашә дама инагәылалт. Аӡба дакын, зынӡа дгәаҟуеит, Иҿы ҭабеит. Иааигәа уаҟа, Илеҩсан цаҟьак ҭаҩаҿоуп, Амшцәгьаз аӡы ҭалоит – ӡаҿоуп. Иац ибан ижәит данҩеиуаз, Идыруеит ишҭоу икәеикәеиуа, Аха дшәон. Дахьтәоу дааиҭаҵыр Агыгшәыг днырхаҳауа џьишьон,

Уа иҽықәршәаҟьа, аӡба иҽишьуан. Арахь ихы мыжда ҭҟәацуан. Дмыцәа, инеимгӡошәа уалԥшьак, Дҷаԥшьон алашьцара далԥшуа. Нас уа ак ацәаара икызшәа,


314

Зыԥсы ҭоу џьа ак ааҵысызшәа, Алаԥшҵашәара ҵҩада Ҭахак ааинамҭаӡо Даҭа, Уажәы-уажә игәы неиҭашәа,

Иааилхәаҭон аԥхӡы хьшәашәа. Дшәагәышьон уи, рыцҳа, баша, Имԥан гыгшәыгк шаҟа имааша. Џьара машәырны ак мҩасыргь, Ибналоит ауаҩ иԥба аҿасыр.

Мшәызар, ус иҟоуп агәыжәла, Иургәаар ауп ианужәло. Ибналоит убас қәыџьмазаргь. Иашоуп ақәыџьмақәа еишьҭазар, Усҟан ишәарҭоуп ҳәарада, Иужәлар ҟалоит рхы мшаҭа, Урфар ҟалоит уҽузгәамҭар, Аха реишьҭалара уажә иаамҭам. Абгасса-цәгьақәа, урҭ шәарҭам.

Даҽа гыгшәыгкгьы дзыцәшәаша Арахь иамаӡам хырхарҭас, Ацәа игирхон уа баша.

Илацәа еиқәҷабуа, дхырсысуан, Даацәырҳазшәа, нас дааҭрысуан. Алу даҵаиала еидарас, Данаҿарцала ахьҩадараз, Имч ааилнахӡазшәа дкара Даԥылагәышьеит ашара. Дҩагылан, деиси-хьынҭыџьӡа, Еидарақәа иҟәаҟәа инкыдҵа, Дгарыгаҽо, аҩы дашьызшәа, Ахәахьы дхаларц дҩаҿалан,

Анаара ҵәҩанҵәынтә ихшьызшәа, Аарла напышьашәала дхалон. Абра снылаианда ааигәахәуан Аха аҩадара дҩахон. Уажәы-уажәы днатәо дҩеиуан, Амра есааира ихало ицеиуан, Амлагьы дакӡеит уа исын, Аха иҩыза ихәы дзакьысуам.


315

Дҿажәкын, аӡбагьы даргәаҟуан. Хаҳә ҭаҩаҿак иахьҭаз дақәшәан, Изхара аӡы анижә уаҟа, Уаҳа изымчҳа, ргәарԥаҿ акәушәа,

Шьацра тата ԥшӡарак гәеиҭан Днылаиеит уа еидара иҽнадҵа. Ҽынламзи, дымшәа, драҳаҭӡа, Џьанаҭ аатыз џьышьа иҽнеиҭан, Дагеит хаара ссирк дышьҭкәыцәаа. Дарԥхон амра – ихыҵ иҭалаз, Ихьысуан аҳауа-цқьа ама аԥшалас, Иарҭак аҿгьы убас дмыцәац! Иҭагылазаашьа ҵәуатә Аҿагыларак ҟамҵакәа, Есааира дааигәахо, дууа,

Аԥсцәаҳа дышишьҭоу имбаӡакәа, Ԥсшьара даазшәа гәата-бӷата, Амш иеиҩижьуан, ацәа иҽаҭа Амш анеилга, имшьҭыкәа баша, Ихы ахьхаз ахәы дыҩхалар, Уаҟа иҩыза дахьиниашаз Аҭыԥ изаатуан лыԥхала...

Ихәлахьан, лашьцан данҿыха. Уа ихигеит, нас, аҵх ауха. Анша дҩаҿалахт ҩадарак, Аха ныҟәара ҳәа даарак Иҟаиҵаз рацәак агьыҟам, Дхьасаӡа, дтаатиуа дныҟәон. Амла дынҵәон, дакит исын, Аха ҽаӡә ихәы дакьысуам. Амлеи иааԥсареи еицылан, Ишьаҿа еихигон ус мчыла. Еидара дызҵоу хьанҭаӡоушәа Иныруан, тоннак инаӡошәа. Абар, иацы дымцәанхалар, Иҩыза дахьибоз дыҩхалар, Деиха-еигәо иахьа мчыла, Данҩаӡа шьҭа анаҟә хчылан...
Уажәы-уажәы дынкатәахуа,


316

Ашьҭахь шьаҿақәак дҩеихахуа, Иахьынаиқәхәло аҵх ихаго, Еидарагь камыжь инаго, Измаӡам иеиԥш џьара гәала, Ашьха дықәын уи ԥшьшьаала. Даргәаҟуан, дагон уи амла, Аха иҩыза ихәы дахамла Ичҳауан. Даҭа ламыс хаҵан, Дибо џьышьа ихәы даҵан.

Сақәшәеит шиҳәо ихы ахьирхаша, Анаҟә хылон, нас дахьцаша, Изымдыруа, еиҭа дҟьалон, Амш ааԥсах, нас аҵх наихалон. Данныҟәашаз, амш анеилгаз, Ианиоушаз дахьцаша аилкаа, Дианы дыцәон амра иҽаҭа, Аамҭа нивҩыр ицон Даҭа.

Абас лахьынҵак нихамшьа, Дҟьала дықәын, абар, жәамшын...

Дыҵнаркәкәеит уи зынӡак амла, Аха иҩыза ихәы дахамла, Ичҳаны дгәагәон ԥшьшьаала. Аламыс-ӷәӷәа ишьа иалаз, Иабшьҭраҿы иԥшьаз акы акәын, Иуаҩра иауам еицакыр, Аламыс аԥсра еиҳами!

Иаргьы иабацәа дырԥами! Амш мыждақәа игәы анԥырҵәа,
Гәыжьжьагак даниарцаз акәушәа, Ажәеиза мшырз амҩа цәырҵәа, Ауаҩ ишьҭа ҿыцӡа даақәшәеит. Уи ашьҭа ҩ-бахәк ирбжьыга, Ицон ҭаҳарак инҭыга.

Анахьгь, арахьгь иҩадаран. Дархәцит уи ашьҭа даара. Издыруам ддәықәлар ахьеиӷьу, Аԥсҿыхырҭа ишьҭахь аиирхоу, Издыруам ишьҭихра хырхарҭас? Ус ибеит ааигәа аӡә итәарҭа.


317

Апатрон ҭацә уаҟа ихҩызаа Икаԥсан. Идырт иҩыза Шиакәз иҟаз ааигәа араҟа.

Ишьҭа дхылеит нас дгәаҟ-гәаҟуа Аарла иԥсы ҭан – дымчыдан, Аха илалан мыч ҷыдак, Иԥсы еивахо хыхь дыҩхалан,

Уахьынтә кыӡӷы-наак даҿалеит. Иҩыза ишьҭоуп иибаз, иашан, Аха уахь иԥшаара башан. Ианымгьежь иареи иҩызеи, Ашьха ахьшьцәа уама рхыргеит. Имтәа, имыцәа ирышьҭан рызегь, Иҩыза дырбеит, уи дылбааргеит. Уажәыгь арахь дыҟоу џьышьа Даанымгыла иҽхәжәа иҽишьуан. Ашьҭахь дызхыз ашьҭа ицәыӡит, Иахьакәӡамыз дымҩахыҵит, Амч-ҷыда изааиз аамҭала, Дааизнаркәкәаӡан уаҳа илам. Амра ҟаԥшь аҭыҩра ианҭалоз Дгыргыруа бахә ԥаҩкаҿ дгылан Амлоуп, иԥсы ааилнахт амла, Аха иҩыза ихәы дахамла Ичҳауан, игәы ламысуан, Дыԥсып, аха уи дакьысуам!.. Абахә дықәгылан деиқәыцәо. Иҵаҟа иҭажьын еиқәцәашь Асхыс – асы-наҟәу хьшәашәа. Дышҭаԥшуаз игәы ааиҭашәан, Дхыбкьын, аԥаҩ, далҟьа дҭаҳан, Дихьӡа длаихатәеит аԥсцәаҳа. Ачыкәбарба, ақәра-хьымӡа Абри иакәгәышьоуп. Нас Хьымца, Ишыжәдыруа, уи дышишьҭаз, Даниԥшаа, уахь дахьышьҭаз, Длеирц дыццакны данаҿала, Абахә далҟьа хланҵы дҭалан, Иалаҳәаҵа итәарҭа ашаха,


318

Уажә уаҟа абахә аҿ дыкнаҳауп. Ҵааршәыран аԥша иҩеиуаз, Мыткәман, ҵәаабжьын илымҳа иҭаҩуаз. Гәаҟра-цәгьан аҵх Хьымца изыҳәа. Акызаҵәык игәы зыҳәоз – Аашаанӡа ахьҭа дамгарц, Дымшәырц аԥша-ҵәыҵәы изихымга, Дзаԥылагәышьар ашара, Дарԥсасирын амра гылар. Еизиркәкәон уи ичҳа-лшара.

Аҵыхгьы шә-ҵхык еихагылоу?! Мамзар иполиартәу ҵхушәа, Ашара ихьнамгӡар аҭахушәа, Инҵәаӡом иууаӡа, ицәылашьшь. Амзагь аеҵәақәа аҽрылажь, Аҟәарҭ-шкәакәа акәҷар анацу Еиԥшноуп уажә ишибо Хьымца. Уигьы цас иауеит, еиҭаҵуам, Иаҭахызаап амра ихьымӡар! Ирҿацырцыруа амза хьшәашәа, Аԥсыжырҭа ҳаҭгәын гәарҭа

Реиԥш абахәқәа еиԥхаҟәҟәа ибарҭан, Иҵаҟа аҩԥара ҭашәашәа Аҵа ҭылашьцаара еиқәара

Иҭҟьауан арҩаш бжьы мақаруа. Анахь, инаҩсҟа, алаҟәрахь, Абахә цәыггақәа ирбжьаркыз, Асхыс-ҵааршәра наҟәура Амзеи алашьцареи еимаркуан. Иазымчҳа илаԥш нахьыслон. Асаркьа ԥыххаа икаԥсоушәа, Амза ахьықәԥхо ибла ихыслон. Амза ахьымԥхо тыша хҭоушәа, Бажә рԥԥала ихҟьаӡоушәа, Иагәлппуашәа нас акәаша, Аш зху абла еиԥш иҟәашын. Иалаҳәаҵо ижь ашаха, Иахьиҵдоу уажәы-уажә днахо, Арахь ахьҭа иԥсы ихнахуа,


319

Хьымца уамеиқәаҵәа ихасуан. Чернышевски ифырхаҵа, Ацәарҭа ҟәамшәышә дагәҭасын, Аҵәымӷқәа ишьыршьаф ианаҵаз, Иԥышәо ишақәым игәы еицакра, Зхы аҩада ихақәаз ҵаррала Аҵәымӷ-рыԥхра дананиалаз, Рахметов ичҳаит агәаҟра.

Нас уи ҵакылагь иҳәаадоуп! Аха Рахметов аҵәымӷра Далымҟьо иҽеиҵых диамзи! Хьымца ичҳара – уи хҳәаадоуп:

Уи ижь иадыз аԥша-ҵәыҵәы-мӷра Далнарҟьарц игәҭасуа ихамзи! Аԥша аҵааршә-ӡаӡ аԥыҳәҳәа Иланаҵон аҟҵәы-ҟҵәыҳәа. Арахь дзынтәалаз ишаха Ижьы ԥнаҟон, иааимҭо ҭаха. Аҳәынҭқар Николаи Палкин

Илабашьҭеиԥш ацәаҳәақәа алкьын, Уи зынӡа, иуаҭәақәа, итәарҭа, Еиқәаҵәаӡахеит иарарҭын.

Нарҭ Сасрыҟәа, афырхаҵа, Даныҟаз зны адгьыл аҵан, Ихы мҩаԥго ахаҵа ишиаҭәаз, Ииулакь хланҵы дымцакәа, Ижьы ҭаԥиҟазаргь иуаҭәа, Адгьыл аҿ дҩаӡеит дмеицаккәа. Хьымцагь еизиган илшара, Ичҳара ахьигӡеит ашара. Раԥхьа днаԥшит, лахьынҵада, Дахьышьҭаз ахь Чыкәбар Даҭа. Уи аҵааршә дшықәыц дықәын. Икажьын алаҳәагь неихыкын. Ашьҭахь иҟамлеит изгәамҭа

Дызхшьыз ашаха шуашәшәырахаз, Илаԥш нақәшәт уи, шьежьтәи «ҳамҭан». Иҽирԥсит, хыхь иаҿеимырхарц...
Нас ихәыцра, наҟ, ԥшьшьаала


320

Инлышьҭалеит иӡӷаб Наала: «Дышԥаҟоушь уажәы, дызҿузеи? Дзеиԥшроузеишь, ҵкыс илшәузеи? Ари аԥхынтәи аԥсшьараз, Лыстудент маҭәа нылшәыхны, Дҩагыланы шьыжь ашараз, Иаалымгои ачаи ду хыхны...

Ҳаи шьыри, уажә лааигәа сгыла, Ла сгәалымҭо, са дызбонда! Телекран хәыҷык даныла Ма абра лсахьа сзаанагонда! Ателевизор хәыҷ уанныҟәо Уџьыба иҭоуҵаратә иҟоу, Алакә саркьа зынӡа еиԥшны, Иаауҭаххалакь узырбаша, Ҳаԥхьаҟа иҟало ԥеиԥшми!
Сара сгәаҳәоит уи уажә баша...
С-Наала, сара сышәҭ еинаала, Зегь акоуп дызбом уи ала...» Амла инаҭом уаҩ ԥсгаха.

Ихьаҭра ԥшьшьаала даахан, Имҩаныфа уахьтә иааҭыга, Иаахых ифеит ԥсымышьҭыгак. Имаз ҽнактәи аӡә ихәакәӡан, Иаанхаз ԥхьеикит, пату ақәҵан. Нас инеиҿакы абаклашка, Иҵнаршәаауа ихаԥыц ҟәашқәа, Х-ҿамҩа заҵәык аӡы дҩахан, Уигь иԥсы наҟәиҭхааит днаха. Зегь ижәыр, иамхафар, далгар, Уи ԥсыҽрахон, хара мхәыцроуп. Аԥсҭазааратә гәаҟра далга Дагарц уаҩ аԥсыҽра ихыҵроуп!

Уажәшьҭан, мамзар, диеиԥшха Даҭа Даақәхар алшоит ԥсымшьҭга чада. Ирласны амра гылоит ашьха.

Уи аԥхара аниқәашьха, Уажәшьҭа даршуан – иԥырхаган Ишәихит аласатә рԥхага.


321

Нас ирҽын, илага итәарҭахь, Иаҵеиҵт ашаха иахьарарҭыз. Азнык азы аҟәардә тата Дантәалоушәа аԥсгара инаҭан, Аха нас дырҩегь иныруа Иалагт, ахьаа аҽинардыруа.

Ахьаҭра ԥшьшьаала иааԥиртыхын, Ҷапырхәақәак ҭан, иааҭихын, Ашаха мҵсыртә иҽынкыло, Насгьы, далымҟьарц, иҽгәаҭо, Ишаха инадҳәала, дангылартә, Иҟаиҵеит уа шькылҵас иаҭа.

Нас ишьапқәа уахь инкылак Длатәеит, длақәыӷәӷәаргь дыннакылон. Уигь инаҭеит даара аԥсгара.

Инапқәа ахьҭацәым даркарон. Иман ҽа ҷапырхәак, дҩаха, Иӡара иҩахык, ашаха Иадҳәало, икәиршан наҟ-ааҟ, Дыцәаргь дкамҳартәы дааҟалт. Инапқәагьы рхы иаақәиҭхеит. Илшаз азырха, дымҟәиҭха, Даҽакгь адырҩагь иӡбахит: Ишьаз аихацқәа днарцрыхеит. Дыҟам уеизгьы деиҭаҵуа, Урҭ уажә ишьап баша иаҵан. Аақәа рыҵхуп урҭ ҿаҳәагас, Метрак-метрак иреиҵамкәа. Данныҟәоз азын ирӷәӷәаган, Уажә иамоуп уа иаҭахӡамкәа. Ахьаҭра инҭаҵа аихацқәа, Аақәа уа итәарҭа инаҵга, Рыхқәа наҟ-ааҟ инеидҳәала, Ашаха иаиркит дантәалартә. Уаанӡа дзынтәалаз акакәын, Ижьы иалалон, иарарҭуан. Уажә, насыԥк иразҟы иақәын, Ихԥаны инаҵдахт итәарҭа.

Насыԥс иҟоу дырроуп, хәыцроуп,


322

Насыԥдара – ақәԥара аҟәыҵроуп. Хьымца игәаԥха дыхшьушәа, Амш ихигеит рҿиара мшушәа. Ргуараҿ агамак дантәала, Иԥсы ишьошәа, нас ауха Иҽырҭынчны ацәа далан, Амра гылахьан данҿыха.

Ихаара еснагь дигәҭыхан, Дааҟәндҟәндит лыхьӡ еинраало: «Уа шьыжьбзиа, сгәы ианаало, Соуԥшәыл-хәаҷ, сара с-Наала!!!»

Даҿыҵызшәа ибахын, дхәыцуа, Ажәеинраала иӡбуеит, даҟәҵуам: «Биарҭа ҟәамшәышә уажәыгь былоу, Ачаи хыхра шьыжьӡа бхылоу? Быгәбзыӷра хааӡа исныруа, Абахә саҿатәоуп суазыруа. Исыздыруам сҭыҵра сақәӡуоу, Ибдыруаз сгәы иҭоу ба шбакәӡоу, Абахә ԥхыӡгьы шьҭа бшадыруа. Бара урҭқәа акыр бныруоу?..» Иҟамларц хыхь ашаха аҿыхо,

ԥшьшьаала инапы, ишьапы еиҵыхуа, Иҟаиҵеит шьежьтәи баҩрҵәырак, Мамзар дышшьаҽӡоз идыруан.

Нас уа ҿаҵақәак дынрыцҳа, Ифатә иԥсы ахьынхәхәо, рыцҳа, Деиҷаҳа, мыцхә пату ақәҵо, Ҩаԥхьа ахьаҭра инҭеиҵеит. Аӡгьы уи баклашкак акәӡан Имаз, уажә абжара илеицеит. Ишиҭахыз еиҭа днаҿыхәар, Иҽникылеит мчыла иҿыхуа. Нас уи дналагеит ахәыцра, Иӡбырц абахәра дшаҿыҵра. Аҩада иамаӡам хәнашьа, Иԥишәахьеит, уахь иқәашьым. Аладаҟа шьҭихит ԥшырҭас. Лахьхьи ҵаҟа ишьап акырҭа


323

Аиуратә иахьыҟоу аҿынӡа Ибжьоу жәабаҟа аршьын ракәӡоуп. Ауаҩы уи ахысрагь дахьымӡа Иҟоуп ианҿыцәаауа имца. Хьымцагь уажә убри дҭагылоуп, Аха игәы кажь даангылом.

Ауаҩы данеибыҭоу хшыҩла, Дҟанаҵоит уи амбатә илан. Иҷапырхәақәа, иаақәа еиԥишьыр, Дахьтәоу иладҿаҳәала ихишьыр, Илаӡоит ауп урҭ абжара, Нас ирԥишьра ҽак иԥшаароуп, Аха ирԥишьри, иабаҟоу? Иплашьч, икьаҿ, иеиқәа, уаҟа Уаҳа зыхьӡ уҳәари, имеи?

Урҭ изеиԥшьуа имаҭәахәума? Асалафан? Уигьы башоуп. Уахьынҳалан уахьылбааша, Ҵаҟа аԥсцәаҳа дахьухаҩуа, Ақәгәыӷра даара иуадаҩуп. Еиҿымжәакәа дазынкылоу? Маҭәас имаз данрызхәыцуаз, Абри азҵаара ааиҿагылон. Насгьы рхаҭақәа кьаҿ-кьаҿын. Дара рыцәшәара дааҟәыҵ, уа, Салафани, еиқәеи, кьаҿи...

Еиԥишьыргь имаҷхон роура. Реиԥшьраҿ инихуа аҷабрыхәа Аҵкьыс аура ахьимоура Иҟам феидара алан ихәо.

Аха аԥшаара даҟәыҵуам, Ак иӡбырцаз дхәыцуан, дхәыцуан...
Ус абахәра, нырцә икыдыз, Хаҳәык агәгәаҳәа илаҿалеит. Знык ианалҟьа, нас изкыдаз, Нас иқәԥақәсуа лада илҭалеит. Ашьҭыбжь даднахалан Хьымца, Илаԥш нахигеит ҩахьхьынӡа. Илаԥш дааҵашәт аӡә даҿала


324

Албаара дшаҿыз ԥшьшьаала. Хьымца игәырӷьара ҳәаадан. Дреиуазар акәхап аҷкәын ишьҭаз. Уи, дахьҭажьыз гәеиҭан Даҭа Дылбаауан убрахь, дахьышьҭаз. Хьымца ашьшьыҳәа аҭра иҭыга, Дынкылԥшит ихараԥшыга.

Абар ахра-ҟаза – Такәа! Ашәарацаҩ, Такәа иакәын. Длыбаауан уи дымццакӡакәа, Џьа дылҭало, џьа дахыкәшо, Игәаҭо – дахьгыло, иикша.

Хьымца бжьык шааиҩуаз ааинырит, Нас абахәқәа аагәыргәырит, Усҟак иаразнак идырит, Атехника ԥшаауа ишхалаз, Иааигәан абахәқәа ишырхысыз...

Диеиԥшха ахагара зхалаз, Ибон Такәагьы дышхысуаз. Џьарак дгылан уи деиҭамҵуа, Ишәақь ахы иҭҟьон амца. Уажә ишәақь имазар Хьымца, Иауимыжьуаз иаргь ахымца! Аха далҟьа еиҭа данҭалоз, Илабеи ишәақьи бӷалеит.

Абахәқәа еиқәҿырҭуашәа еиныҩҩуа Ирҿан Такәа ихыс быжь ыҩуа. Мамзар ахыс быжьқәа аҳама Ма ус ишыԥшаауаз иаама, Асхыс анаҟәу иаахалеит, Аверталиот лаҟәуа илҭалеит. Дахьышьҭаз Ачыкәбар Даҭа, Илеин илихагылт дгәаҭа.

Нанҳә ҳампалҵас, ҵаҟа имтәакәа. Џьарак ихшьын имҵысӡакәа.

Ус шахатә мардуанк лацрыҵын. Иахьынԥаша ҩыџьа лҭыҵит. Уаҟа Ачыкәбарба Даҭа Даадырҳәит, иԥсы шҭам гәаҭо.


325

Мшьамбак икәыршо, деиларҳәан, Иԥах шахала иааҿарҳәан, Аверталиот ахь дыхәныга, Дынҭарҵеит уахь ихо, игәо. Такәа длыбаан Асхыс днықәлеит, Аха аверталиот дәықәлеит...
Такәа дхысуан, дхысуан, дхысуан...

Иара абахә иҩахысуан Уахьынтә уи дгәарҭазар акәхап, Илагьежьын, дыргеит дҩышьҭԥаа. Хьымца иоуп изаҵәха иаақәха.

Ҿиҭуан, дыҳәҳәон зынгьы дҩышьҭԥан, Игәалашәт ишаха ауашәшәырра. Дшәангьы дҩаҵаԥшит, игәеиҭан, Аха иҟамлаӡацт аҽеиҭак, Имыхьроуп џьа машәыррак.

Ицеит ус уи амш нихысын. Игәы ҵәуан, игәы бжьысын:

«Насыԥ змам са сеиԥш уаҩ дыҟам! Ишԥацеи убарҭ срымбакәа...

Сыԥшааразгьы уажәшьҭа уаҳа, Верталиотгьы, уаҩгьы даашам. Иабардырра ара ашаха Сышхшьу, уа ҳԥшаахьеит рымҳәашеи! С-Наала хәыҷы, сара рыцҳа...

Иабасҭахыз бсауа гәыҵхас. Сыҟагәшьан усгьы схала, Бысзыҟалт уажә баргьы гәалас...» Ииулакгьы аҵх ихигеит. Амш-шара агәыӷрахь еиҭеигеит: «Мап, ауаҩ иҽирӷәӷәароуп, Инапқәа ивамҳа дықәԥароуп!» Ихшыҩ, аԥшаара иаҟәыҵуам, Ак иӡбырцаз дхәыцуан, дхәыцуан. Икьаҿ, аласа-па, ирԥхага, Иааԥиртлеит ахац ахәага.

Ахы аниԥшаа, знык ианхиртла, Далагт ахац аҿаиртло.
Иртлон имԥԥыкәа, имкәкәыкәа.


326

Иԥҵәо еиԥишьуан пату ақәҵо. Дырдыла акәшәа, дымццакыкәа, Ирҳәуан уаҟа ишьамхы инықәҵа. Нас ахаџьгәагәын ианиҵон, Агәҿыӷьрагь наҟ ихицон.

Аха уи зынӡак игәҿыӷьрам – Даҿуп абахә иҽаҿыхра. Аус дызҿу даара имароуп, Аха икапанроуп, изароуп, Мамзар, дамхаццакыр баша,

Иҟаиҵар алшоит дҭазырхаша. Абар иахьа жәамшуп Хьымца, Абахә даҿахшьуп дзаҿымҵуа. Амшцәгьа даԥылон иҽгәаҭо, Иҟаиҵон аӡыржәтә инаҭо. Ахьҭагь есуаха даргәамҵуан, Ичҳауан убрыгь аҭамҵа. Даргәамҵуан иара убас амла, Аха хыԥ-хыԥ ҳәа дахамла, Еиҟәырҷҷо ихә-хәыҷы еиҟәишан, Ҽнактәи жәамш изхагәышьан, Аха уажәшьҭа дзеиԥшрахаша, Издыруада шаҟа дынхаша? Ихатә ҳасаб ала Хьымца, Уаҵәы даҿыҵны данзымца, Уаҵә ишьаҿа ихиам қәашьхар, Иԥсҭазаара ҭаӡӡоит ашьха. Иҭагылазаашьа еимыноуп, Диҩызоуп изԥшаауа амина – Ииашамкәа зноуп данныҟәо, Ашиԥка аныҟаиҵо знык ауп! Ариабжьарак убри азыноуп, Иртлоз дзаҿыз дымццакыкәа. Иԥирган свитр хазынак, Иалҵит ҩ-хаџьгәагәын дуқәак. Нас урҭ ахьаҭра инҭаиршәын, Уахьынтә арахәыцқәа аарныхуа, Иҩбаны еидҵо, даарыхо, Ишьамхы иқәырҳәуа иршон.


327

Аура анлеилак иахьизхаша – Иаахиҵәон. Нас уа, еилахәашьа Амоуратәы, қьаад цыԥжәахак Инакәырша, иџьыбахь днахон. Убас зегь ҟаҵа даналга, Ақьаад иакәиршаз ҩба аалга, Акакала рыхқәа еидкыла, Еиҭа ирҳәуан уи дааҭгыло. Афабрикаҿы иҟаҵоушәа, Еилеиҵон, ипоу шашәоушәа. Иара знихуа ақьаад аамхуа, Аҿыц накәиршон, еиламхәо. Убас ҩба-ҩбала иаалго, Еидҵо, еикәарҳәуа даналга, Шьҭа ишашәахақәаз неидкыло Иршон, дымццакы, иҽынкыло...

Арахәыцқәа ишәпоу шашәеитәит, Ашашәақәа, еидҵо еиҳаитәит Убраҟа, ус-ус мацара, Иҟаиҵеит зеиԥшҭам ашаха. Ашьҭахь, азхык ибӷаӡара

Налаҿеиҳәеит, еиқәҳәало, дааха. Егьи ахы, уа дзынтәалаз, Иадҳәаланы, икуа дылҭалан, Длеиуан иҽгәаҭо, иҽымҟьо, Иҽмырҵысцәо – хыхь иаҿымҟьарц...

Дамхәырц–Аҟәа, 1972–1973
АХҚӘА




329

Аҟәа азы ашәа	49
Сфонар	51
Агиолог изы ашәа..................................................................…………… 51
Хара дыҟам аҩыза.................................................................……………53
Бзыԥ......................................................................................…………… 54
Бзыԥ ацҳаҿ............................................................................……………54
Амышҭықә..............................................................................……………56
Иасуан ацәқәырԥа ачаԥара	…………… 57
Уааи, аҩыза, усыцхраа,..........................................................…………… 58
«– Хырзаман, каамеҭ ҟалоит адунеи!	»	…………… 59
Сан бабҟоу?	……………60
Санду бахь	…………… 62
«Иабаҟоу, сҭыԥ иабаҟоу?..» ...................................................…………… 64
Ашьха ӡыхь ахықәан аԥхын...................................................……………64
Суазыруеит, снаҳәы-ааҳәуеит................................................…………… 65
Баангылшь, уаҵәы ибымбари!................................................……………66
Шаҟа исылымшаз сымҳәахра................................................…………… 66
Ахаҭа хәыҷны .......................................................................…………… 66
Саҭабымҵан..........................................................................…………… 67
Ажәҩан ахь сара сцарыма.....................................................…………… 67
Ашьхаҟа................................................................................…………… 67
Амчымхара иананиа..............................................................…………… 69
Саб сахьымҵәыжәҩадоу ихараӡам........................................……………70
«Амреи Кремльтәи аиаҵәеи».................................................……………71
Аҭаҳмада Гыд иабжьагажәа	…………… 73
Амҩа сыҭ................................................................................……………73
Конго апатриот ибжьы..........................................................…………… 75
Лӡаатәи аԥса.........................................................................…………… 78
Д. Гәлиа игәалашәара иазкны..............................................…….…….	80
Апоет апрозаики..................................................................….………… 82
Апоет иажәа.........................................................................….………… 83
Ауауҩы дыԥсит аха................................................................…………	87
«Бымҵәуан сыԥшӡа-хәыҷ, бымҵәуан	».................................……………90
«Сыблақәа лӡара-па ишԥадхала?	».....................................……………. 91
«Бааи ара ашьшьыҳәа бсыватәа	»......................................……………. 91
«О, сбыҳәоит сабмырган аҽԥныҳәа	»..................................…………… 92
«Ԥхыӡҵас иниас ишԥаца	»...................................................……………93
«Аӡӷабцәа арахь иԥшуан, сханагалт,».....................................……………93
«Ӡыхьушәа икәеикәеиуа	»...................................................…………… 94
«Бзиа избоит уаха санышьҭалаша	»....................................…………… 95
«Иаазыхәхәашәа бхы бҿы асахьа	»....................................…………… 97


330

«Бԥышәырччара шаҟа игәкузеи!...»......................................…………… 97

«Умгәырҩан сҩыза, умгәырҩан...»......................................……………. 100 «Абри, уареи сареи бызшәак ауп иаҳҳәо...».......................……………. 101 «Исклак ҳәа иқәушәа иҟьалаха...».....................................…………….. 103 «Ҳаи шьыри абри сгәы ацәа...»...........................................…………….104 Амаҭ...................................................................................…………….. 105 Ашәа..................................................................................…………….. 106 Анхамҩа аразҟы................................................................…………….. 106 Расим Ажьиба игәалашәара иазкны...................................……………..107 Маитәи адемонстрациахь..................................................…………….. 107 Ҽааныбзиала шәгәырӷьо шәнеилааит................................……………. 108 Лыхнытәи абаахыжәжәара................................................…………….. 111 Ҳашьцәа абазацәа шәахь..................................................…………….. 112 Ажәлар рҵеи......................................................................……………. 115 Камаҷыҷи Ҭаҭласҭани.........................................................……………. 116 «Аҟәраанқәа аԥша иахагьалан...»........................................…………… 117 Сышә аԥхьа наҟтәирахь...»..................................................…………… 117 Сыдәҳәыԥш........................................................................…………… 118 «Москва аҿуп ажәылара...».................................................…………… 120 Аҳаирплан ахышәаҿ..........................................................…………… 121 «Раԥхьаӡа акәны ба банызба...»..........................................…………… 123 Сгәыӷра...............................................................................…………… 123 «Изурызеи, сабацари...».......................................................……………124 «Зегь акоуп иахьоу, уахоу...»...............................................…………… 124 Ажәеиԥшьаа рҭыԥҳа...........................................................…………… 125 Ашәарыцараҿы...................................................................…………… 129 Удырҩатә еиӷьхааит...........................................................…………….. 130 Сгәы ԥшқашәа сҟалазаап....................................................…………… 134 Дырмит Гәлиа арккаҩ ду.................................................... …………… 136 1.Дырмит Ленин диацәажәон............................................……………. 136 2.Ахәшҭаарамца..................................................................…………… 138 3.Амшын аҿықәын..............................................................…………… 140

Дырмит Гәлиа ирккамҩа..................................................…………… 141

Дырмит ибжьы...............................................................…………….. 144 Амза....................................................................................…………… 146 Ауаа рзыҳәа.........................................................................……………148 Абаллада аҿаразы..............................................................…………… 149 Абаллада аԥсымҭәразы.....................................................…………….. 150


331

Ашьха................................................................................…………….. 152 Абнацә................................................................................…………… 153 Ажәҵарақәа......................................................................…………….. 153 «Зегь хатә ҷыда ҟазшьак рымоуп...»..................................………….....154 Ацгәи аҵыси......................................................................…………. ... 154 Аԥина.................................................................................……………. 155

АБАЛЛАДАҚӘА

Гәында...............................................................................…………….. 157 Аԥҳәыс хьанҭа дахьаҿагылоу.............................................……………. 162 Маҭа иуацәа дыхдырҵәеит................................................…………….. 172 Ҳаџьым..............................................................................……………. 176 Аҽы аҵыхәа аума изхароу?...............................................……………. 186 Аԥхьарца...........................................................................……………. 190 Зыԥсы ҭоу аԥсцәа...............................................................……………. 197 Ҟаидыхә лбаа....................................................................……………. 200 Хьшьыцбак аҭоурых...........................................................……………. 208 Ашәуа иеҵәа......................................................................……………. 213 Абаллада ачеиџьыказы......................................................……………. 224 Ан лзы абаллада................................................................……………. 229

АПОЕМАҚӘА АХӘЫҶҚӘА РЗЫ

Ашьабсҭа аӡын...................................................................……………. 233
Кәынта хәыҷ илакә............................................................……………. 239

АПОЕМАҚӘА

Цгәырԥа акәара................................................................…………….. 247 Акаска...............................................................................…………….. 254 Бзиа избоит сара Аԥсны....................................................…………….. 267
Мышәқьар.........................................................................…………….. 272
Асхыс................................................................................…………….. 282







Владимир Платон-иԥа Анқәаб

Иҩымҭақәа реизга Х-томкны Актәи атом

Ажәеинраалақәа
Абалладақәа
Апоемақәа


Владимир Платонович Анкваб

Собрание сочинений В трех томах Том первый
Стихи
Баллады
Поэмы
На абхазском языке

























Аредақтор Џьубеи Ебжьноу Акорреқтор Емма Адлеиба Асахьаҭыхҩы Руслан Габлиа Атехредақтор Лидиа Анфимова
Компиутерла иеиқәлыршәеит Асҭанда Аџьынџьал

Аформат 84х108 1/32. Атирж 300. Иҟаҵә. акь. бҕь. 10,50. Инықә. акь. бҕь. 17,64.
Аҿаҵаҧҟа №



Отпечатано в ООО «Флер-1» 350058, г. Краснодар, ул. Уральская, 98/2
АԤхьажәа
АԤхьажәа

Арҿиаҩы иҭынхоит ажәа. Никәала Ҳашыг..............................................
Арҿиаҩы иҭынхоит ажәа. Никәала Ҳашыг..............................................
5
АЖӘЕИНРААЛАҚӘА
АЖӘЕИНРААЛАҚӘА

Сышьха ӡиас........................................................................................

16
Иуасҳәоит иҭабуп................................................................................

18
Сыԥса-ҵла...........................................................................................

19
Аԥхьарца аирҳәон ахәыҷы..................................................................

20
Автобус аҿы.........................................................................................

22
«Ахышәҭ аасыртын сҩаԥшызар...».......................................................

23
Акомбаин «Донбасс»...........................................................................

23
Ашахта кылҵәаҩ..................................................................................

24
Абџьар палата......................................................................................

25
Ашәа «ҩызак» изын..............................................................................

26
«Са банызба уи уажәакәым...».............................................................

27
«Бхы-бҿы агәылԥхаауа бхахәеиларҳә...
»...... ......................................
28
«Иҟәандашьшьыраӡа сыкәа иҭалоз...»..................................................

29
«Ашҳам сылоуп, ашҳам...»....................................................................

29
«Ихарамызт – астол амгәаҿ иҵәахын».................................................

29
Мап.......................................................................................................

30
Аӡсара лсырҵон....................................................................................

30
Акәукәу ашәа.......................................................................................

31
Аџьи али..............................................................................................

32
Иахьа сыӷәӷәоуп ҳәа унагыла..............................................................

33
«Сыжәбома, снеиуеит аидара ду саҵала...
» .........................................
33
Акәтрыхьшьи ажәҵыси........................................................................

34
Иаҳхьымӡар Оқтиабр...........................................................................

34
Ахьча амзаҿы.......................................................................................

36
Аԥсҭазаара ҵыхәаԥҵәара амам............................................................

38
Шьыбжьышьҭахь уи абахә....................................................................

40
Сымхы..................................................................................................

41
Сқыҭа ҭагалан.......................................................................................

43
Афидаҭраҿы.......................................................................................
..
46
Арҵаҩы.................................................................................................

47
«Ибдыруазар исыхь, Лиалиа...
».............................................…………… 98
«Шьыри суада иҩнаҷҷонда!...
».............................................……………. 98
«Еҳ, бара аҭыԥҳа бышԥагаӡоу...
»...........................................…………….99
