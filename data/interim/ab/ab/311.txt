1-7, 10, 12-38. 
                                                              А  Ԥ  С  Н  Ы
                                  Ес-ҩымчыбжьа иҭыҵуа  демократ газеҭуп
                   Ахә  1 м.  50 к.                                              Ахә 1 м. 50 к.
                 № 1  АԤШЬАША ԤЕРУАЛ 27 РЗЫ 1919 ШЫҚӘСА РААН  № 1 
       
                                                           АҞӘА 27 ԤЕРУАЛ
   Ехьатәи амш, 27 ԥеруал, ҳара аԥсацәа ҳзы даара мыш дыуп, ныҳәоуп, аныҳәақәа зегьы иреиҳауп: ехьа иҭыҵт, ехьа ожәраанӡа аԥсышәала иҟамлаӡацыз, аԥсуа газеҭ «АԤСНЫ» ҳәа хьӡыс иаманы. Аԥсышәала  аҩреи аԥхьареи иҟаижьҭеи абар 60 шықәса ҵырцы иагьагым, аха аԥсышәала ԥсыуа газеҭк ехьа ожәраанӡа иҟамлацызт, иҭымҵцызт, ехьа убри ҳаут.
   Аԥсацәа ражәа иалоуп: «Амш ҽаԥарак аҟара иазҳаит» ҳәа, убас ҳаргьы «ҽаԥарак» аҟара ҳаԥхьаҟа ҳнеихыеит ехьа. Шьҭа, Анцәа иҳәуазар, ҳамыӡыр ҟалап, ари аус ҳхы иаҳзархәар. Шьҭа аԥсацәа, лада шәыҟа, ҩада шәыҟа шәҽеидышәкыл ари «АБЕИРАҞ» аҵаҟа. Ари беираҟыуп ҳара ҳзы.
   Аҩреи аԥхьареи здыруа аус жәыула шәеиҵамхакәа, аԥхьареи аҩреи ззымдыруа ауаа шәырзаԥхьала, убас аҵара змоугьы, аҵара змамгьы шәымч еилаҵаны шәхы иашәырхәа, ажәабжь неимыжәда, ауаа аҩреи, аԥхьареи, аҵареи рахь рхы шәырха, ацәгьарақәа ирыиԥшәырҟәҟәаала газеҭ ажәала, акьыԥхь заархоу ажәала.
   Ишәыгыуи, ишәыбзоуи, ишәзеиӷьхашеи, шәзыргәамҵыуои неибышәҳәала, шәеибарҟазала, абзиарахь аӡәык еԥш шәнапы еибаркны шәеибагала.
   Дарбанзаалагь иуалуп иуаажәларыи иԥсадгьылыи рҭоурых идырразы. Уи здырындаз згәахәуа идыруазароуп иара бзиа еилыиргоуа абызшәала аԥхьареи аҩреи. Ажәларқәагьы зхатәы аԥхьареи, аҩреи змам, урҭ жәлары наӡас рхы рзыԥхьаӡом, урҭ намӡа-аамӡоуп, милаҭ бжоуп, мчы рымам, нагӡара рымам, ехьа иҟазаргьы, оҵәы зхатәы аҩреи аԥхьареи здыруа, аҵара змоу ажәларқәа ма хаала, ма мчыла ирыламлар ԥсыхәа рымам, нас рхатәы бызшәа рхашҭны, рҵас бзиақәа кажьны, атәым уаа излалыуа рыбызшәеи рҵасыи шьҭырхуоит, убас ала урҭ ирылаӡҩахоит, егьшнеиуа ирылаӡӡоит.
   Абасоуп ажәытә иҟаз амилаҭ хәыҷқәа ехьа иҟам ҳәа иаҳаԥхьаӡақәо шықәӡааз. Убри аҟнытә аԥсацәа зегьы аҵара злаҟалара аус шәашьҭал, шәаԥхьаҟа шцарацыи, агьырҭ аҵара змоу ажәларқәа шәрыҵамӡырцыи шәҭахызар.
   Дадраа аԥсацәа! ижәдырыуазааит ожәшьҭа ҳабызшәа мырӡга акьыԥхь аархарҭа атипографиа шҳамоу, ҳагәҭыхақәеи, ҳаграқәеи, иҳагыуи, иҳабзоуи, ҳзыргәамҵыуеи, ҳанзырхашеи злеибаҳҳәаша ҳаидызкылаша, ҳаԥхьаҟа ҳазгаша агазеҭ «АԤСНЫ» ҳәа  хьӡыс иаманы Аҟәа аҭыҵра ишалагаз.
   Ехьатәи раԥхьаӡа иҭыҵыз аԥсуа газеҭ «АԤСНЫ» ианыу аԥсуа жәлара рыусҳәара азы ауаа ралыхра аҳасаб ала Қырҭтәылан асоциал-демократқәа аокруг еизараҿы ишьҭырхыз ауыси аземства атәыи даара иус дыуқәоуп, ҭынч аԥхьареи, азхәыцреи аҭахыуп; ибзианы ишьақәыргыланы иззыҟаҵауа рзы даара иус бзиоуп. Ҵоуп, ажәа хьанҭала иҩуп, атәым бызшәахьтә еиҭагоуп азы.
   Ари анаҩстәыи иҭыҵуа а-№№-қәа еиҳа еилырганы, аҵара змам аԥсацәа рыхшыҩ бзиа излацаша бызшәала иҩхалашт.
   Ари агазеҭ мызк ала ҩынтәы иҭыҵыуа иҟалоит, ҳамч змырхаша ԥырхагак ҳазцәырымҵыр.
                                                                             
                                                          



                                                   Д. Гәлиа.

                                                 ҲГАЗЕҬ  «АԤСНЫ»
   Жәлары шәшьеиқәаҵәаны шьарда аамҭа ирхатәаз – ажәытә хылаԥшцәа рпалициеи ржандармқәеи дареи ианырхырҳәа жәлары рхацламҳә уаанӡа еихаҿаҳәаз ԥтит, аӷәра ирҿаз рҿырхит.
   Усҟан ҳаҿы кын, ҳахы-ҳацлымҳәыи еихаҿаҳәан, аҿаԥа ҳҿан; ҳагәи ҳахыи иҭаз ҳҿы еихыхны арахь адәныҟа аҳәара ҳақәиҭымызт; аиаша ҳәара ҟалуамызт, иуҳәар абахҭа уҭадырбаауан.
   Шьарда акыр аамҭа ҵуан ҳаҿы еихыхра ҳақәиҭымтәкәа, ҳахы-ҳацлымҳә еихаҿаҳәаны, ԥстәыс ҳаԥхьаӡаны ахылаԥшцәа кры зкызыи дареи инха-инымҵ қьаф ҳалауа, ҳшьа маҷ-маҷ иҳалыржәлауазыжьҭеи.
   Аха ажәлар ишнеиуаз азымчҳараҿы ианнеи, ргәы анкыдгылаӡа, рыбӷа иқәтәаз аҵырбел уаа лбаадырҩрит, жәлары рыбӷа еиҵырхыит, рхы-рыцламҳәа еихаҿаҳәазгьы ԥытлеит, рҿгьы атит; дасу игәы, ихы иҭоу аиаша иибоуа иаҳауа аҳәара дақәиҭхыеит.
   Ожәы жәлары ианрызша, ахақәиҭра анроу, дасу амилаҭқәа рхьаа рыҩнуҵҟа аусқәа аҳәара, абара рнапаҿы ианыҟала мҩа хәахәа рмыхькәа, рыхшыҩ еидкыланы амҩа иаша иацҵаны абзиарахь икылызгаша ԥхьагылак жәлары ирымазароуп.
   Убас жәлары рыхшыҩ еидкыланы, шьҭрак ииашаны иқәызҵаша агазеҭоуп.
   Агазеҭ аҿы ажәлар ирыгыу, ирыбзоу зегьы анылоит, асаркьа аҿы еԥш жәлары рҽанырбалауа иҟалоит. Уи анаҩыс жәлары ԥхьагылас ироуп, раԥхьаҟа изқәныҟәаша амҩа иаша илхны иднарбап.
   Газеҭда аҵабырг ҳҳәап, алашьцара ицәыҵахаз еԥш ҳашкыдҳало-аакыдҳалоуа акәымзар акы ииашаны ҳазазкылсшам. Уажәоуп еиҳагьы агазеҭ анаҳҭахыу. Ожәы ахақәиҭра анҳау, амилаҭқәа дасу рыҩнуҵҟала рыусқәа абара, рхы арҽеира (уаанӡа аҳәынҭқар ичиновникцәа рнапы ианын) рнапаҿы ианыҟала агазеҭ жәлары рзы ихәарҭадухоит. 
   Избан акәзар, жәлары ирыгу ирыбзоу уа ианылоит, уи анаҩс абзиа-ацәгьа еилырганы иднарбоит, абзиа рыхшыҩ азышьҭны, рыхшыҩ еидкыланы ԥхьаҟа иашьҭуеит.
   Аҵыхәтәан, агазеҭ жәабжь рдыргоуп: адунеи иҟоу, иҳәоу, иуыу, зегьы анылоит, ла хтыгоуп.
   Убри аҟара иаԥсоуп агазеҭ жәлары рзы.
   Ҳара аԥсуаа ҳада, даҽа милаҭк, зыбызшәала ҵара хәыҷык змоу, агазеҭ змам дмаҷыуп, убри аҟара изыԥсоу рдыруеит азы.
   Ҳара аԥсуаа жәларгьы ҳабызшәала иҳагыу иҳабзоу, ҳазықәныҟәаша хәыҷык изнылаша газеҭак ҳамамзар акгьы ҳаԥсам жәларыс ҳхы ҳаԥхьаӡозар.
   Убри аҟнытә, абри агазеҭ  хәыҷы «Аԥсны» ахьыӡҵаны иҭҳажьуеит.
   Аҵыхәтәан, аԥсуаа ҵара зманы ҩра здыруаны иҟоу шәахь схы рханы ишәасҳәоит: шәуаажәлар хәыҷы рзы згәы былуа, гәыблырҭас измоу Аԥсны аӡәыр шәыҟазар жәлары ирыгыу, ирыбзоу, ирзеиӷьхап ҳәа шәгәы иаанагуа, шәхы иҭышәҳәаауа ҳагазеҭ «АԤСНЫ» азы аҿаашәырхаларцы.
                                                                                                             

   С. Ҷанба.

                                               АБГАХӘЫҶИ   АЖЬИ 

                                Сыуа, абгахәыҷы млашь, абаҳча иҭалеит,  
                                Убри абаҳчаҟны ажьымжәақәа еилыбзаауа иҟалахьеит,
                                Сыуа аблақәагьы, ахаԥыцқәагьы амца ркуеит,
                                Ажьымжәақәа иахонт еԥш елыҷҷа-елаԥхауеит.

                                Арыцҳара убриоуп, икнаҳауп аҳаракыра,
                                Иахьынтә наҵагылалакгьы убра,
                                Блала иабоуеит абара, 
                                Хаԥыцла иалшоуам аҩаӡара.

                                Баша сааҭ наӡак иаҵагьыжьуа инхыеит,
                                Иаагьыжьны иандәықәла игәааны иаҳәеит:
                                «Алаԥш аҟны ибзиоуп, ашәра мнаӡацт,
                                Ажьыргәыцқәа иаҵәоп – сааҭк ухаԥыцқәа аҿуеит».
                                                                                        

Васо Ӷәырџьуа.

                               АԤСУА ЖӘЛАРА РЫУСҲӘАРАЗЫ АУАА РАЛЫХРА 

   Қырҭтәылантәыи аусуцәа рпартиа асоциал-демократқәа аокруг еизара аҿы ишьҭырхыз аус.
   Ԥеруал азы Урыстәылан иҟалаз ареволиуциа иахылҵны ус дыус зегьы иреиҳаны иҟоу амилаҭқәа рыҩнуҵҟатәыи рхатә усқәа рбара рнапы аҿы иҟоуп зҳәауа ауп.
   Ари ареволиуциа ҟазҵаз адемократиа акы – дара рхы иарҭеит (рхы азы иҟарҵеит) ахақәиҭра зегьы зымпыҵазкыз ахылаԥшцәа рыҟнытә, насгьы зхала   ҭынч аӡәы ицәымшәакәа зхатә усқәа ззымбоз, тәыс иҟаҵаз амилаҭқәагьы рхамышҭыит.
   Ареволиуциа ирнаҭеит ари азин, рыҩнуҵҟатәыи рхатә усқәа рбара дара ақәиҭны, дара рнапаҿы иҟаны, ари ирнаҭеит Урыстәылантәыи амилаҭқәа зегьы, арҭ зышьҭаз аус ирыцадгылақәаз, ирӷәӷәаны, еилырганы русқәа рҳәара.
   Аха арҭ аусқәа изышьҭаз рҭыԥ ақәҵара нарыгӡар азы ирызҳамызт, зҽеидызкылаз аусуцәеи анхацәеи Урыстәылантәыи адемократиа.
   Аболшевикцәа рыла аусқәа рхыдара, хылаԥшҩыдара, арҭ зегьы рыҵадырӡт; асолдаҭқәа  иладырҟәит зҽеидызкылаз апролетариатқәа.
   Иҭахыеит ԥеруал азы иҟалаз ареволиуциа зышьҭаз аус – Урыстәылантәи жәлары рхаҭарнакцәа азакәан шьақәыргыларазы реизара (Учредительное собрание). Урыстәылан зегьы ҩноуҵҟатәи аибашьра еимҽханакыит.
   Еилагыеит адемократцәа зышьҭаз аус. Наскьатә ҳаӷацәа, ари еиԥш ҳаҩныуҵҟатәыи ҳажәа еиқәымшәара рхы иадырхәан, ҳрымпыҵархалт.
   Иԥхасҭахыеит, еилагыеит ареволиуциа дыу зышьҭаз аус, иԥсит амилаҭқәа рхатә усқәа рбара дара ақәиҭзааит ҳәа ишьҭырхыз аусыи, адемократцәа ҭынч, ԥырхагада инаҳагӡап ҳәа ргәы иҭазыи. Урыстәылан шахыеит, иҩша-еихшаны иҟалеит.
   Абџьар амч иҭанархыеит ахақәиҭреи револиуциала адемократиа Урыстәылан иргаз аусқәа зегьы.
   Аха иӡбахыеит иара. Иӡбахыеит апролетарцәеи анхацәеи рымч ахыеиларҭәаз, иахыӷәӷәаз.
   Аха Ақырҭтә демократ республика аҿы Урыстәылантәи демократиа:  жәлары рхы аҭарнакцәа азакәан хәаԥшразы (шьақәыргыларазы) реизареи, адгьылыи ахы ақәиҭреи, амилаҭқәа зегьы рхатә усқәа рбара дара ақәиҭныи зышьҭаз аусқәа еилымгакәа ожәыгь иашьҭоуп.
   Ақырҭ демократ республика ада ԥсыхәа анамоу, Урыстәылан иалҵны хазны игылт, абри атәыла маҷ аҿы Урыстәылан иҟалаз ахыдарақәа, аҩынтрақәа, дара рыҩнауҵҟагьы иҟамларазы. Хазны, зхы иақәиҭыу ҳәынҭқаррас ҳәа ахы ԥхьаӡаны Урыстәылантәыи ареволиуциа иаҳнаҭаз аусқәа ршьақәыргылара иашьҭалыеит.
   Урҭ аусқәа рахьтә кыргьы шьақәыргылоуп Қырҭтәылан, кыргьы ршьақәыргылара иаҿыуп.
   Абарҭқәа раҳасабала Қырҭтәылантәыи адемократиа алалыеит Аҟәа аокруга – Аԥсны.
   Абри аҳасаб ала Ақырҭ демократ республика ар ааит, аԥсуа жәлары анрыԥхьа, жәлары рымч змырхоз иреисразы, егьдырҭынчт Аԥсны убырҭ реиԥш ауаа рахьтә.
   Абарҭ рыҟнытә Қырҭтәылантәыи (ахылаԥшцәа) аиҳабыра ирышьҭыуоит ирашьцәоу, ираԥханагьылоу, Аԥсны жәлар рахь рхы аҭарнакцәа; абри аҳасаб ала Қырҭтәылантәыи адемократиа аԥсацәа рахь инеиуеит.
   Аԥсны жәлара реизара, жәлары зышьҭоу, ирҭахыу, ргәы иаанагыуа зҳәаша дара рыҩнуҵҟатәыи рыусқәа рбара, адемократиа амч аҭара, убриала уаатәыҩсас иҟоу зегьы зышьҭоу – асоциализм ахь инеихаразы – абри оуп Қырҭтәылантәыи адемократиа рбеираҟ ианыу, изышьҭоу, абри аҳасаб ала иааит Аԥсны ожәы зшьапы иқәгылуа Аԥсацәа рдемократиеи дареи еивагыланы, еидгыланы, аус еицыруларазы…
   Ԥеруал азы еизоит Аԥсацәа рыусҳәаразы иалырхыуа ауаа.
   Урҭ ирҳәароуп Аԥснытә демократиа ргәы иҭоу; урҭ ирҳәароуп оҩ днызхымԥаша, хәашьра злам жәлары ирҭахыу, изышьҭоу ажәа. Урҭ ирҳәароуп аиаша Аԥсны шьақәыргылашьас иоуша.
   Урҭ ишьақәдыргылароуп, иҟарҵароуп аус башьа ҿыцқәа ажәытәтәыи аамҭазы Аԥснытә демократиа хныҟәгашьас абри еиӷьхап ҳәа ргәы шазцуа ала.
   Аԥсуа жәлара рыусҳәара иалаԥхьаӡоуп Ақырҭ демократ республика, убри аҟнытә ирыуалыуп ҳәынҭқаррак иаҵанакыз шракәу еиԥш, Ақырҭқәа рҿы дара ҟазышьасыи гылашьасыи  ироуша еилдыргаразы.
   Аԥсацәа аԥҟара ҟарҵеит ақырҭқәуа рҿы дара рыҩнуҵҟатәыи рхатә усқәа рбара дара ақәиҭны, реиҳабыреи, рзакәан-ԥҟараҿыи Аԥсны инхоуа ауаа зегьы рхацынхәрас иалыхны инарышьҭуа рыла убра алатәара азин рыманы – Қырҭтәылантәыи аҳәынҭқарра иаҵанакыуоит Аԥсны, аха рыҩнуҵҟатәыи рхатә усқәа рбареи, рыхныҟәгареи уи ԥырхагас ирымам, милаҭс Ақырҭуа ҳәынҭқарра иаҵанакуа реизара дыу аҿы иақәшаҳаҭны ишьҭырхыр.
   Аԥсны ахы иақәиҭуп аҩнуҵҟатәыи аусқәа рбаразы (иамоуп автономиа), аха ҳәынҭқарра ҳасабла Ақырҭ демократ республикаи Аԥсныи еибаркны иҟазароуп – абриоуп ҳара ҳазышьҭоу.
   Еидкылоу Аԥсацәа рдемократиеи  Ақырҭқәа рдемократиеи еидгыланы еидкылоу абри иашьҭоу аусуцәа рыдкыланы асоциализм  ахь иааиразы – абрахь ауп ҳара ҳхы аххыоу, ҳазышьҭазаҩыу.
   Аԥсуа жәлара рыусҳәара жәлара рхатәусбара ишақәнагуа аҭыԥқәҵара азы ауп изыҟоу.
   Ари еиҳабырас иҟазароуп идемократыу Аԥсны азы, иқәынхыуа ргәы иахәуа ҟарҵаларазы, рҳәаа иаҵанакыз аҿы ареволиуциа ирнаҭаз азинқәа шьақәдыргыларазы.
   Еизакыу демократреи, еизакыу аҳәынҭқарра фронтыи Аԥсны демократиа ргәаԥхарала иҟаларазы – абриоуп ҳара ҳазышьҭоу, Аԥсны инхауа адемокрақәа зышьҭоу.
   Абри хахь иаҳҳәақәаз раҳасаб ала ҳара Аԥсуаа жәлара рыусҳәара аҿы иҟаларцы иыҳҭахыу абри ауп: Аԥсны рыҩнуҵҟатәыи рыусқәа рбара аҳасаб ала ирымоуп автономиа, аха аҳәынҭқарра аҳасаб ала Ақырҭ демократ республика иалаԥхьаӡоуп.
   Аԥсны аҳәаақәа рыҩнуҵҟа ԥеруал ареволиуциа иаҳнаҭаз аусқәа рымч аҿы иҟазароуп, закәанс – иаҳзеиԥшыу аҳәынҭқаараҿы иҟоу азакәанқәа ыҟазароуп, аха Аԥсны урҭ ара изланаалуа ала имҩаԥгатәуп.
   Уезгьы, уезгьы иҟаларацы ҳзышьҭоу абарҭ роуп: а) адгьыл ус – апамешьчикцәа рыдгьылқәеи аҳәынҭқар ижәлантәқәа радгьылқәеи ауахәамақәеи аберқәеи ирыҵанакыз адгьылқәа рамыхреи, анхацәа дгьыл змам адгьылқәа рыҭара; б) ажәла еиҳабырақәа раԥыхра; в) земство нагӡа аҟаҵара, убри ала жәлара рыҩнуҵҟатәыи рыусқәа дара инарыгӡаразы (амҩақәа рыҟаҵара, ахәшәтәра ҳасабла жәлары ацхыраара рыҭара), ашкол ҿыцқәа рыхтра, аԥхьарҭақәа абиблиотека ақыҭақәа рҿы аҟаҵара жәлары рхырхәага, рхыныҟәгагақәа рҿы ацхыраара, анхара ҳасаб ала ацхыраара аҭара; г) иагымкәа иҟаларазы Аԥсны аҳәынҭқарра ирзеиԥшыу азакәан аусуцәа рџьабаа ахылаԥшра, астрах раҭара, убри еиԥшқәа аусуцәа рыҟазышьеи иазеиӷьхаша, д) ишьақәыргыланы адемократра азыныи азакәанқәеи ҟаларазы.
                     ---------------------------------------------------------------------------------------


Абеареи  аӷарреи
Наҟ-ааҟ еишьҭоуп,
Ацәгьареи абзиареи
Рышьхәақәа еивҵоуп.

Аԥшӡарагьы мҩасыоит,
Иаанҵасыуам, наҟ ицоит
Аҵара бзиа умазар,
Убри уара иузынхоит.
                             Д.Гәлиа.

АҞӘА АОКРУГА АКАМИСИА АДЕМОКРАТИАТӘ АЗЕМСТВО АЗЫ АУАА АЛЫЗХУА АҞНЫТӘ АЖӘЛАР РАХЬ.

   Жәлары, Аҟәа Аокруга иаҵанакыз! Аҳәынҭқарра ожәы аабықьанӡа знапаҵаҟа ҳаҟаз атәым милаҭ иаҵанакқәаз рыларҟәра иашьҭаз жәлары (демократиа) Аҟәа округа иаҵанакыз ирнаҭомызт Аземство, рхааӡагазы ацхыраара рзызушаз. Жәлары ртәыла арҽеира, жәлары рыус дара иалырхуа ауаа рнапы ианымҵакәа, аҳәынҭқар ичиновникцәа рнапы ианырҵон. Урҭ жәлары рыцхыраара, рааӡара мыцхәрас, иашьҭан жәлары иоурысыртәырцы, рхы ацхыраара рымҭакәа. Урҭ рныҟәашьа, аҵыхәтәан, иаҳнаҭаз илабҿабоуп: Аҟәа Округа, Аԥсны амазара ахькажьыз, ибзары-бзаруа ишәҭыкакаҷха иҟаларц изықәнагоз, аҳәынҭқар ичиновникцәа рыла, хааӡагас лассы жәлары ирмыхәуа инрыжьт, жәларгьы – ҵарада.
   Насгьы аибашьреи аилаҩынтреи иҟалақәаз жәлары рхааӡага иҟаз урҭгьы рыԥхасҭатәра иаҿын. Иарбанзаалак жәлары рыхныҟәгагас акакала узхәаԥшлакгьы еиқәыршәаны иубашам, акызгым агьыҟам. Убас ашколқәа рыҟамзаара азы жәлары рхәыҷқәа ҵарада инхеит, уи анаҩыс хыхәшәтәырҭа балница иҟам, ажәлар хлаԥшыда ианынха испанка уҳәа убас ачымазарақәа индырҵәоит. Амҩақәа уҳәар урҭ маҷуп, иҟоугьы оҩы дзырнымныҟәалоуа иҟоуп; почта акәзар уи ус ауам. Жәлары рнырхагас иҟоу зегьы каҳан иҟоуп, адгьыл ҳара ҳҳауа зеиԥшроу еиԥш, адгьыл абзиашьа еиԥш иақәнагуа анхара-ҵара ҳамазар, ожәы иаҳнаҭауа аҵкыс жәантә еиҳаны иаҳнаҭарын; ожәы жәантә ишаны хәык ауп иаҳнаҭыуа. Анхацәеи аусуцәеи цәгьаӡа ирыгыуп афатәыи, агьырҭ оҩы имамзар дызхәарҭам хныҟәгага, рыхә акәзар изаҵамгылылуа иҟалеит. Иҟан мариа акредит аиоурҭа ажәлар рхыи, рмазареи ахьчара ишақәнагуа иҟам, ажәакала, зехьынџьарагьы еилагарахеит, каҳарахеит. Убри аамышьҭахь, округа аԥара аагарҭа цәгьаӡа иацәыхьанҭарахеит. Дарбанзаалакгьы идыруоит есымша аԥара аԥҟара шизыҟамлыуа, уи аԥара ԥҟара хнырхагам, аха ԥсыхәа змам акәхеит. Аԥара ажәлар изызгәаҟуа дара ажәлар дасу акыр шиқәу еԥш асалиан рхы иақәҵаны ирылҵыроуп.
   Жәлары! Ареволиуциа дыу зегьы Аокруга аҿы нхара змоу, жәлары (демократиа) ирнаҭеит азин наӡаӡагьы рхатәы усқәа рхы ныҟәгага – рааӡага дара рхала ирбаларазы, уи азин анырнаҭа, ареволиуциа жәлары ирыднаҵеит ишаанагуа иҟарҵараӡы ожәтәыи аамҭазы оҩ иуалны иҟоу. Иааит аамҭа оҩы дымԥшыкәа жәытәнатәгьы жәлары зышьҭаз аҟаҵара, ашьақәыргылара. Убарҭ ашьақәгыларатә иоапҳәҳеит ахааӡага усыи ахыхьчареи. Жәлары рхақәиҭхара зцәымӷу рхы аҩахара, аҽеидкылара иаҿыуп, ирҭахуп ажәытәрахь аихара. 
   Дарбанзаалак, гәыблыс измоу жәлары, изҭаху абзиара зхазын, зҵеи изын, жәлары рзы дыццакны ишьақәиргылароуп еибашьрыла гәаҟрыла инапаҿы иаигаз азин ихала ихатә усбара. Убас жәлары зегьы рхатәы багас иҟоу иашьҭоуп демократиаа (ажәлар) Рземство ҳәа.
   Урыстәылан абар ҩынҩажәеи жәаба шықәса иреиҳауп Земство рымеижьҭеи. Усҟантәыи аҳәынҭқар изакәан злабааԥсыз ала урҭ Аземствақәа дырҩагь хар рымам рышколақәа рҿы, абалницақәа рҿы убас ирыҟаҵамҭоу зегь рҿы. Ожәы Ақырҭ рдемократиа (жәлар) Рреспублика иахьынӡаҵанакыз ожәтәи азакәан ҿыц ала земствақәа рыҟаҵара иаҿуп. Урҭ Аземствақәа, иҵабыргуп, жәлары зегьы ирзеиԥшны иҟалоит. Урҭ Аземствақәа рыла ажәлар рхала ирбоит ишырҭаху рыхныҟәгага, изааӡаша аусқәа, ауаа рыхаҭарнакцәа, – «Всеобщее, равное, прямое и тайное голосование» – «Зегьы ирзеиԥшны, еиҟараны, ииашаны, иалырхуа рыла». Абас иалху Аземство азы ауаа реизара – Аземство еизара ҳәа иашьҭоуп.
   Уи Аземство иахылаԥшуеит, жәлары рԥареи, рмалыи, ршәахтәыи, насгьы жәлары ирыгу ирыбзоу, зда ихәарҭам афатә, даҽакы уҳәа ирхылаԥшуеит, цхыраара ауеит, егьзмаӡам, дызлахандеиша инаҭоит, амҩақәа еиқәыршәаны иҟанаҵоит, аземство почтагьы, аҭелқәа рыгәҭаны иаргылоит, астрах иаланаҵоит жәлары ирзеиԥшу ахыбрақәа, аусҳәарҭақәа, жәлары ргәыбзиара иахылаԥшуеит ачымазара злармыхьша ҳасаб акуеит; дырҩагь Земство жәлары рҵара иацхраауеит, ашколқәа ҟанаҵоит, жәлары ахааӡага ашьҭыхра ҳасаб ауеит, иахылаԥшуеит ахәаахәҭра ҽеила иҟаларазы, иҟанаҵоит аскладқәа алаҵатә, амашьынақәа аарыхразы ирыхәарҭахаша. Уи амыдарагьы Земство, аӡәы ԥарак даазгәаҟыр иахыиԥыхьашәаша, акредити, акооперациақәеи иҟанаҵоит, аҵыхәтәангьы, хлаԥшра ауеит дасу иџьабаа иоурцы, жәлары иакәым ианымиарцы ирхылаԥшуеит…
   Убарҭ роуп еиҳарак изызкыу Земство. Ажәлар ры-Земство аныҟәгаразы аԥара ааргароуп дасу акыр шику еиԥш (подоходный  налог) ала, уи анаҩс жәлары цхыраара роуеит аҳәынҭқарра рахьыи, насгьы – ԥсахрыла.
   Ауал ралхра Аԥсуа Совети азыи Аземство азыи ирцәеиламҩашьароуп. Аԥсуа Совет закәанла усбарҭас Округа аҿы иҟоу ирхуп, Аземство зызку жәлар рыхныҟәгагеи, рхааӡашьеи ирхылаԥшуп. Аҟәа Округа аҿы азакәан, Ақырҭ Республикаҿ усбацәа ишьҭырхыз ала, Земство ҟалоит: акы – Округа азын Аҟәа, 4-ба аучасткақәа (Гәдауҭеи Гагреи аучасткақәеи рзы акы, Гәымысҭа, Кәыдры, Самырзаҟан; Урҭ аԥшь Земствак аучасткақәа хыс ирымоуп, дырҩагь аземство ссақәа ақыҭақәа рахь иҟалоит (Волостныя).
   Аԥхьаӡа иалхтәуп, всебщее, равное, прямое, тайное избирательное право – зегьы ирзеиԥшны, еиҟараны, ииашаны, имаӡаны алхра аҳасаб ала урҭ аԥшь-участкатә Земствақәа: Гагреи Гәдауҭеи рземства азы аҭыԥқәа алырхуеит «29», Гәдауҭа ақалақьи Гагреи  2,2 – ҩыџьа-ҩыџьа; Гәымысҭа аучасткаҿы ақыҭарахьынтә – «33»; Аҟәа ақалақь ахьынтә «12»; Кәыдры аучасткаҿы ақыҭа рахьтә «23» Очамчыра – «22», Самырзаҟан аҿы ақыҭақәа рҟынтә «38».
   Убарҭ Аземствақәа рзы ауаа ралхра ныҟәызгаша, азакәан амчала, Аҟәа иқәтәоуп Округатәи Ауаалхцәа Комиссиа ҳәа; уи Акомисиа иалатәуп апартиақәа рахьынтә ауаа, амилаҭтә советқәа, апрофессионални соиузқәа рахьынтә ауаа.
   Имырԥшӡакәа Гәдауҭа, Гагра, Аҟәа, Очамчыра, Гал иалхтәқәоуп Аҟәа акомисиа шалху иаҿыԥшны акомисиақәа. Урҭ аучастка комисиақәа ируалуп ақыҭақәа рахь Аԥсуа Совет азы ауаа алхра акомисиақәа алхны иахьыҟоу, ақыҭа комисиақәа ралхра.
   Жәлары ауаа ралхра иазыманшәалахарцы, ахарџь мыцхә иамгарацы еиқәдыршәеит алхра Аԥсуа Советыи Аземствеи рзы; Аԥсуа Совет азы ауаа аналырхуа амш аҽноуп Аземства азгьы ианалырхуа. Асовет азы ауаа алхра иақәиҭу роуп зсиа шьҭыху, Аземства азгьы иалызхуа, иақәиҭыда; жәларыс Аԥсны иаҵанакуа хаҵеи-ҳәсеи, милаҭлеи, динлеи еилымхкәа иҟоу зегьы, иануар, 1-азы 1919 шықә. 20  шықәса зхыҵыз, дырҩагь кәыркәа 19 мшынӡа  1914 шықәсы,  Аԥсны инхуаз (измаз ақыҭаҿы акалақь аҿы анхара, ма амаҵура иалаз, ма иарбанзаалакь ала Аԥсны иадҳәалаз), (статьи 1 и 2 положения о выборах в Абхазский народный совет и ст. 1, 2, 3, 4, 8, 9 и 10 инструкции о составлении избирательных списков). Иануар 12-нӡа 1919 ш. жәлары ирылаҳәатәуп акьанҷ ҭаԥсара, алхра иақәыиҭу рсиа.
   Иануар 13-ха инаркны 17-нӡа (жәибжьгы алаҵаны) ақыҭаҿы алхцәа азин рымоуп аучастка акамисиа рҿы асиа акрагзар, ашшра, аиҭаҳәара, 19 инаркны 20-нӡа аучастка камисиа ахәаԥшуеит ашшыԥхьыӡ ирызнеиз, 21 – 24-нӡа зашшыԥхьыӡ иҟоу, аучастка комисиа иашшра иақәырҵаз игәамԥхар, дақәиҭуп иахганы Аҟәа Окружнои Суд аҿы ашшра, 25 – 27-нӡа Окружнои Суд зашшыԥхьыӡ рымоу ирыхәаԥшуеит, 26 иануар иаркны ԥеруал 4-нӡа асиақәа дырҩагь ирыхәаԥшуеит, ԥеруал 2-ба иаркны  8-нӡа ақыҭақәа иалырхуеит ауаа аучастка земствақәа рзы, 2-ба иаркны 4-нӡа ақалақьқәагьы иалырхуеит ауаа аучастка Земства рзы. Ақалақь уаа рсиа ачеимчеира азы ашшра алагара ҽҳәарас ирымоуп ақыҭа уаа рашшра ҽҳәарас, амала Окружной Суд аҿы ирымоуп  4-мш аҽҳәара. Урҭ ақалақь уаа рышшыԥхьыӡ Асуд 3-мш рыҩнууҵҟа ирыхәаԥшыроуп, уи ашьҭахь 5-мш аҽҳәара рымоуп даҽазнык асиа рахәаԥшра, иагу аҟаҵара. Асиа анрыларҳәыуа амш иаркны (ианвар 12-ҩа) 20-нӡа (аҩажәа алаҵаны) аучастка Комисиақәа ирыдыркылоит ашәҟәы аҭаҵаразы акандидат сиақәа гәыԥҩыкыи, партиақәеи, организациақәеи иҟарҵаз.
   Акандидат сиақәа ралагашьа, рыҟаҵашьа а   анӡ  аҭаԥсашьа ауаа ралхраан уҳәа адырра рауеит ақалақь камисиақәеи аучастка камисиақәеи; урҭ рыҟнытә адырра роуеит ақыҭа комисиақәа.
   Жәлары! Ишеинышәҟьауа еԥш скәашап ҳәа ажәа иалоуп, убри аҟынтә шәа шәылоуп, шаҟа гәыкала аучастка Земствақәа рзы ауаа ралхра шәазхәыцны, шәшашьҭаныҟәала еԥш шәнапы шашәыркуала, Аҟәа Округа аԥхьаҟа аихара, ацлара, азҳара шыҟалогьы. Ауаа бзиа, гәыкала жәлары ирыцхрааша шышәзалхуа еԥш округагьы аԥхьаҟа еихап, азҳап, ишәҭыкакаҷхап. Убри аҟнытә Окружноитә комисиа апартиақәа рыҟнытә амилаҭ (национальный) советқәа рыҟнытә апрофессионал организациа рҟнытә, ауаа акамисиа иалатәоу дареи ишәыԥхьоит жәлары зегьы ишшәылшуа еԥш ауаа, жәлары (демократиа) рземства азы, ралхра шәнапы ашәыркырцы.
   Аҟәа Округа Аземства азы ауаа алхра рзы иқәтәоу Акамисиа.
                                  
                                                               Аредактор:  Агәыԥ 


                                                 



А  Ԥ  С  Н  Ы
                           Ес – ҩымчыбжьа иҭыҵуа демократ газеҭуп
                 Ахә  1 м. 50 к.                                                  Ахә 1м. 50 к.
                   № 2   Ашәахьа,  март 17 рзы 1919 шықса раан   № 2

                             АГАЗЕҬ «АԤСНЫ» АКАНТОРА АҞНЫТӘ

   Напылаҩырақәа аазҭеиуа ируалуп еилырганы ирҩларазы.
   Убри анаҩс, ақьаад аздаҟьак ауп иҩтәыу, агьи адаҟьа иҩымкәа иҟазароуп.
   Напылаҩырақәа: ажәабжьқәа, ахьӡыртәрақәа, амаанажәақәа, асамырҟәылқәа «АГӘЫԤ» ахәаԥшуеит; иҽеины иҩызар – ирыдыркылоит; иҽеимкәа ирбар, ма ирҽеины, еилырганы, бзиа ишьақәыргыланы  агазеҭ ианырҵоит, ма арҽеира џьабаа мыцхәы аҭахны ирбар, ма зынӡак агазеҭ иамаҭәамкәа ирбар – иааныркылоит, имҩарыжьуам.
    Агазеҭ «Аԥсны» азы астатиақәа  иаашьҭлатәыуп абри «адрес» ала: Сухум. Учительская семинария.

                                                  АҞӘА, МАРТ 17 

   Абри аибашьра ду иҟаз аарлаҳәа, аҵыхәтәаны, еиқәтәеит.
   Жәлары иахьакәзаалакгьы иалаӡит, рынхара-рынҵра каҳаит акәымзар бзиарак рзалымхыит.
   Аибашьра макьана еиқәтәомызт, аха жәлары, аҵыхәтәан, еилдыргыеит, рыхшыҩ азцеит ишжьаз, абри аҟара жәлары еиҿажьны жәлары иқәызхыз, иҭазырхаз аҳәынҭқарцәа, кыр зкызыи (буржуазиа) дареи рыԥсыцәгьара шакәыз.
   Урҭ рқьаф уура азы ҳара ажәлар ҳахы зҭаҳархоуазеи рҳәан, аҵыхәтәан, жәлары, ахьархь иалагеит абунтра, иҟалыеит ареволиуциа. Аԥхьаӡа иҟалыеит ареволиуциа Урыстәылан.
   Шьоукы ҳарбзамыҟәны ҳаиҿарыжьит, акәымзар, ҳазабашьуа Агерманиа иакәу, Австриа иакәу, аҭырқәцәа ракәу ҳашьцәа роуп – нхацәоуп, усуцәоуп, шьоукы амчра змаз ижьаны иҳажәырҵеит, акәымзар, ҳззрабашьуа агьыҟам рҳәан рабашьра иаҟәыҵит. Еибашьуаз асалдаҭ рабџьар рыманы еихыеит рыҩныҟа. Ишнеиуаз урҭ ирҿыԥшын ожәы ибунтит Агерманиа, Австриа, Абалӷар уҳәа рыжәлар, ирхырҳәеит, Урыстәылан еиԥш, аибашьра иалазыжьыз рхылаԥшцәа, рҳәынҭқарцәа.
   Агьырҭ иаанхазгьы аҳәынҭқаррақәа – Англиа, Франциа, Испаниа, Америка уҳәа иахьа-уаҵәы ҳәа иацәшәоуа иҟоуп дара рахьгьы ареволиуциа ҟалар ҳәа.
   Абас ареволиуциа зехьынџьара еимҽханакыуа ианалага аибашьрагьы еиқәымтәар ҟамлыеит, аибашьра аҵыхәтәа ԥҵәеит.
   Аха рыцҳарас иҟала уиоуп, аибашьра ду аҵыхәа аныԥҵәа, аҩныуҵҟа аибашьра иҟалаз. Убри аҟнытә оуп, ахақәиҭра анахьыӡха, милаҭс иҟоу дарбанзаалакгьы ахақәиҭра (Самоопределение) роуаит, рыҩныуҵҟала рхатә усқәа рбара, рҳәара, ашьақәыргылара, рхы арҽеира рнапаҿы иҟалеит, тәра иахьарнахыс иҟамлааит ҳәа жәас ареволиуциа ду иннажьыз ехьа ожәраанӡагьы аҭыԥ иқәланы, амилаҭқәа рхы еиӡаны иззыҟамла.
   Аԥсынгьы ҭынчра уи аҵыхәала еимоузт, ехьа ожәраанӡагьы ус ҩынтрыла иааит, аха ожәшьҭа, издыруада, шьақәгыларак аиур ҟалап.
   Абар ари ҳазну март 18 мза рзы  еизоит, иқәтәоит Аԥсны жәлар р-Совет.
   Уи Асовет иқәтәаша ауаа, ишыжәбоуаз еиԥш кьанҷла ралхра ҟалыеит. Урҭ изусқәоу рсиа ҵаҟа иануп. Жәлары иалышәхыз ауаа дара аус хьанҭақәа рнапы иануп. Аԥсны жәлары рырҽеира, иныҟәызгаша аусқәа ԥҟаны ишьҭырхыроуп, ишьақәдыргылароуп; Аԥсны жәлар тәыс иҟамлароуп ахақәиҭреи ахныҟәгареи (ахааӡага) раҳасаб  ала (В политическом и экономическом отношениях).
   Ожәы Асовет ианықәтәалак ус дуқәас иӡбатәны, ишьақәыргылатәны раԥхьаӡа ирымоуп: 1) Аԥсны формас – ҟазышьас, шьақәыргылашьас ианаалуа (форма правления); 2) адгьыл аҭыӡшәа; 3) Аземства уҳәа убас агьырҭгьы.
   Асовет ианықәтәалак усыс иԥҟаны ишьҭырхқәуа ҳгазеҭ «Аԥсны» ала адырра жәлары ироулашт.
                                                                                                                С.Ҷанба

            РАԤХЬАӠА АԤСЫШӘАЛА ИҬЫҴЫЗ АГАЗЕҬ «АԤСНЫ» АЗЫ

   Сызышьҭаз, сыгәҭыха ҟалыеит. Аҵыхәтәан, сыла иабеит, иабеит, сахьӡеит раԥхьаӡа аԥсуа газеҭ аномер аҭыцра. Уи агазеҭ аҭыҵра иаркны даҽа аамҭахоит, аамҭа ҿыцхоит аԥсуа жәлары бзиахә рзы.
   Насыԥс исыԥхьаӡоит, аԥсуа ҵара змаз – аԥсуа жәлар рыинтеллигенциацәа иреиӷьу агазеҭ «Аԥсны» аҭыжьра иахагылоу рџьабаа шалоу еԥш, саргьы сыхәҭаа, сыцхыраара, аџьабаа ахьалоу уи агазеҭ аҭыжьра. Рыбжаҩык агәра ргомызт, еигәыӷыуамызт уи агазеҭ аҭыҵра. Аха сара уи аҭыҵра исқьынагьы сеигәыӷуан, сгәы ацәцомызт; аԥсуа жәлар рхатәы газеҭ рымамзар газеҭда раԥхьаҟа анеихара шыҟамлоуаз. Аха аҵыхәтәан, егьа џьабаа аабазаргьы Аԥсуа газеҭ ҟалыеит, аԥхьатәыи аномер ҭыҵыит. Ҳара ҳгәы ацәымцарцоуп, раԥхьаӡа зшьапы ҳкыз аиқәыршәарақәа, аусқәа иамоу ашьақәыргылара ауадаҩрақәа; ҵоуп, агазеҭ аԥхьаӡа, астатиақәа аазышьҭша анаборшьчикцәа маҷхашт азнак азы, аха ҳгәы ацәымцароуп.
   Дарбанзаалагь амилаҭ раԥхьаӡа агазеҭ аҭыжьра знапы азыркыз ауадаҩрақәа змамыз милаҭ дыҟаӡамызт. Уи зегьы ирԥеиԥшын. Ажәлар ишнеиуа агазеҭ иашьцылоуа иалагар аԥхьарагьы иалагап, ацхыраара рырҭап рыҷкәынцәа аҵара змоу интеллигенциа; анаборшьыикцәагьы оҩы иоуп, атипографиа аҿы аус зыуша.
   Аҭоурых (история) лыхьӡ арӡрым раԥхьаӡа агазеҭ «Аԥсны» аҭыжьраан аус зыуаз анаборшьчык ҭыԥҳа Елизавета Харбедиа. Лара емына  аӡәы  еидыҟәшәалуа иҟалҵеит акәымзар, ус мариак акәмызт аԥсуа нбан рацәа аидыҟәшәалара.
   Дырҩагь аҭоурых (история) рыхьӡ арӡрым агазеҭ «Аԥсны» иахагыланы аҭыжьра ҟазҵаз.
   Аԥсуа жәлары! Шәадысныҳәалоит раԥхьаӡа аԥсуа газеҭ «АԤСНЫ» аҭыҵра. Шәазҿлымҳаз, ацхыраара ашәҭала шәылашара абзиарахь шәкылызгаша шә-газеҭ «АԤСНЫ». Ижәыҩла, шәаԥхьала, шәыла алахышәтла, ҳаргьы ацхыраара шәзаауеит, шәа ҳшәыдгылоп, ҳашәҩызоуп уи аус бзиахә аҿы.
   Иахьа - оҵәы ихтыуеит Аԥсуа Совет, иалагоит аусура Аземства; урҭ ируа-ирҳәыуа, ишьҭырхыуа аусқәа шәгазеҭ «АԤСНЫ» ала  адырра шәаҳҭалап.
   Шәаԥхьаҟа, алашарахь шәеихала, жәлары!
                                                         
                                                          Исидор Рамишвили
                                                     1919 ш. март 14 рзы Аҟәа.
 
                                  
АԤСУА   ШКОЛАҚӘА

   Урыстәылан ареволиуциа аныҟала, амилаҭқәа ахақәиҭра роуит, рыҩныуҵҟатәыи рхатә усқәа рбара, рырҽеира, ршьақәыргылара дара ақәиҭхеит анырҳәа, (ахаратә милаҭқәа ожә ҳарҟәаҵп), ҳааигәа-сигәа иҟоу амилаҭқәа: ақырҭқәа, аерманқәа, абырзенқәа зегьы, зда оҩы дхәарҭам, оҩы иаԥхьаҟа дызгоуа аҵара шакәу дырны, раԥхьаӡа рыкласқәа ибзианы излашьақәдыргылаша аҳасаб иашьҭалт. Абырзенқәеи аерманқәеи ахазына иалҵны рыкласқәа реиӷьтәразы цхыраара роуам, аха ԥаса еиҳа хараӡа ожәы еиӷьны ишьақәдыргылт.
   Арҵаҩцәа ирызхаша аҟара ауалафахәы рызԥырҵәеит, ртәарҭа, ргыларҭа еиӷьыртәит, хәыҷқәала-ҵаҩцәала рышколақәа дырҭәын аџьџьаҳәа иадырԥхьоит.
   Ҳара ас зыҟаҳамҵозеи, ҳгәылацәа амилаҭқәа ҳазырҿамԥшуазеи ҳәа уҳәар џьоукы аҭакыс: «Аҵара змоу роуп ҳзырӡ, ҳаилазга, убрыи аҟнытә аҵара аӡәы дыеилаҳаны дашьҭаларатәы иҟаӡам» ҳәа уарҳәоит. Абри зҳәоуа маҷуп, аха рацәаҩык абри агәра дхадырҵар ҟалап. Ари еиԥш ажәа зҳәуа даара иацәҩашьоит. Да убырҭ рахьтә аӡәы иҳәааитишь ҵара змам милаҭк ахақәиҭра рыманы, зхатә крал дызманы иҟоу? Изыҟалуом… Амилаҭ егьа имаҷзаргьы, аҵара бзиа змоу ауаа имаҷымкәа ирылазар – урҭ ахақәиҭрагьы роуеит, кралс ирыԥхьаӡогьы рхы ҟарҵоит. Абасоуп абарҭ амилаҭ хәыҷқәа: Белгиа, Черногориа, Сербиа… акралра шроу.
   Убри аҟнытә ҳаргьы аԥсацәа ҳаԥхьаҟа ҳнеихарацы, ахақәиҭра ҳаманы ҳҟаларцы ҳҭахызар, аус дуқәа зегь раԥхьаӡа иҳаргылароуп ашкол ус. Арҵаҩцәа рыулафахәы ахазына аҟнытә ироуеит, аха ари аамҭа хьамҭазы уи ирзымхауазар ҳара ҳџьыба-ҭыхла ҳрыцхраароуп, амҿыи, амцеи рыгҳмырхароуп, ашкола иазыбзиахаша аҷкәынцәа зегьы ашкол ахь инаҳашьҭлароуп, ҵара имамкәа хәыҷык дынҳмыжьроуп, иазырԥхьогьы ирыуалуп рыус иацәымаашьаразы. Дарбан рҵаҩызаалагь ажәлар гәык ала аҵара иашьҭоушәа ибар иаргьы гәык ала иус дадгылоит.
   Ари амза 18 рзы аԥсацәа р-Совет аусҳәарҭа иқәтәоит. Даараӡа ҳақәгәыӷыуеит уи асовет, аусқәа зегьы раԥхьаӡа абри ашколқәа иаҳа еиӷьны излаҟалаша аус шьҭырхып ҳәа, акы абри, ҩба – абри аус иашьҭагылоуп ақыҭақәа рҿы аҳақьымцәа, афелшарцәа ҟаларазы, хԥа – амҩақәа рырҽеира.
   Абарҭ ах-уск ҳ-Аԥсны азы даара иус дыуп. Абарҭ ах-уск ирласны излаҟалаша аус еиҵаҳхыроуп, иҳалшауалагьы ҳацхраалароуп.
                                                                                          Д.Гәлиа.

                                                  *    *    *

                                  Март мза жәаа рзы
                                  Аԥсын ҟьаҟьа дмырӡразы,
                                  Заалымк аӡәы имыхьразы,
                                  Иқәтәоит жәлар р-Совет.

                                  Март мза жәаа рзы
                                  Аԥсны дырҽеиразы,
                                  Аҵара иацхрааразы,
                                  Еизоит жәлар р-Совет. 

                                  Март мза жәаа рзы,
                                  Ацҳа - амҩа ҳарҭаразы,
                                  Аҳақьым – ахәышәтәра ҟарҵаразы
                                  Иаауоит жәлар р-Совет.
                                                                
Г.Гәлиа.

                                      

АЦАБЛЫКЬ   ҚӘИТ.
( Ажәамаана )

   Цыблыкьк, абаараҿы иҳәуа ишнеиуаз, хәацык ахы ыҵыҳәҳәа иабеит.
– Уаа хәлабзиа! Башьмырхәа, – аҳәеит ацыблыкь.
– Уаа бзиара убааит! Ԥынҵа ду, – аҳәеит ахәац.
– Ухы маҷк иҩыҵырҳәҳәашт, акы наусҳәашт, – аҳәеит ацыблыкь.
– Ҳаи, сыуфашт агызмал! – аҳәеит ахәац.                                                                                                  – Уара узфара иҿы улҭаҵаны уирсааит,– аҳәеит ацыблыкь. Аҩыза ахәац ус анаҳәеит: «Иқәит умбои ухы иҩышьҭумхыуа» ҳәа.
Ахәац рыцҳа ҵаз џьнашьан, ахы анҩыҵнах, ацыблыкь атазҳәа инамҵасын, ишыԥаҭԥаҭуаз иафеит.

                                                                                                 Миха Чалмаз. 

                                  АНЦӘА   ИУМЫРӠЫН  ҲАԤСЫНРА!                                
                                 
                                        Анцәа иумырӡын ҳ-Аԥсынра
                                        «Ҳа - мшыбзиа» аҳәара;
                                        Ҳаԥсуа кәымжә еиқәшәшәа,
                                        Ихыдоу – иҵыхәадау ҳаԥшәа. 

                                        Анцәа иумырӡан ҳчеиџьыка
                                        Ҳҳаҟьагьы изқәаҳхуа убри аџьыка, 
                                        Ҳачуан ду ҳабысҭазы
                                        Ҳаԥсаҭагьы ҳацәгьаразы.

                                        Ибзиахааит ҳабацәа рыԥсаҭа,
                                        Ҵарада ахшыҩ ахьрымаз;
                                        Иаҭоумҵан урҭ Анцәа,
                                        Аӷьычра ҵарас иахьҳарҭаз.
                                                                    
Шамил Хокерба.

                                           
АТӘЫМ   ЖӘҨАН   АҴАҞА
                                                                         Дасу иԥсадгьыл, Шьам еиԥш иԥхьаӡоит.
                                                                                                 (Аԥсуа  жәаԥҟа)

   Мурыҭхәаи Шарыҭхәаи архнышьна ааиҩызҵәаз аҩеишьцәа рԥацәа ракәын. Абахә ашьапы иаҿанхуан. Ҵоуп, иахынхоз ҟәаԥа-ҿаԥаран, аха рыҩнқәа ахықәгылызыи, рааигәа-сигәеи, дгьыл-ԥшӡаран, егьызҩыдан.
   Мурыҭхәа даара иажәраҿы днаӡахьан, аха абахәаԥшь даҩызан, дыеилыбзаауа, ауаҩы каҿ-каҿ замана, иусыура ԥкымызт. 
   Иашьеи иареи рыбжьара абахә иаҵҩырны инеиуан аӡыхь замана, унацәа ӡааукылар ихнаҵәуа. Лбаа архаҿы убри аӡыхь аффаҳәа илагуа аӡлагара рызҭагылан. Рлаҳәара ча агымхацызт, рхәарҭа шәы ҭымӡаацызт, рырахә: ршьамаҟа, рыԥсаса ҵҩа рымамызт, рышьхымӡа-гәара аҽыуаҩ ӷьеҩ дзакәшомызт.
   Урҭ рҽы ҽы иалаҩашьуомызт, ркәадыргьы кәадыр. Шарыҭхәа иԥацәа Рафеҭыи Ҭарифи иреиҳабыуи иреиҵбыуи узымдыруа ирԥара наӡаны еивагылан.
   Мурыҭхәа иԥацәа Елҟаныи Ҭорҟаныи роура-рыҭбаара наӡаны, еихашәашәуа еивагылан. Урҭ рышәаҳәареи, рыкәашареи, рсамырҟәылыи соуп зҳәуа арԥыск иԥсан. Ишакәзаалакгьы аныҳәаҩы ихы рыдиныҳәалуа акәын ишыҟаз.
   Шарыҭхәа иԥацәа анхареи-анҵыреи акәын иаҳа изышьҭаз, аӷьычреи-ақәычреи ирышьҭамызт. Мурыҭхәа иԥацәа Елҟаныи Ҭорҟаныи уаа-цәгьақәан: аӷьычра, арҳәра, ақәылара дара рнапы аҿы иҟан.
   Аиҳарак абри иашьҭаз Елҟан иакәын. Ҭауадыи аамысҭеи рмаҟахы дадҿаҳәаланы дрыман, абас дахьыҟаз азы.
   Рыхәԥҳа Алдыз иаҳҭны дшыҟаз дыҟаӡан. Дыирӷьычуан, ишьа иируан, иара ила ихамыӡгылуа, ихымхәыцуа ауаа ахьыирхәуан.
   Ихәԥҳаи аҳҭырԥарцәеи маӡарах жьыла, баҩлашахыла ирчон. Иҩны кыр имазаргьы ихәԥҳа изын иҭахын. Иҩны ашаха нахаҵаны игозаргьы, мап иҳәомызт.
   Шьежьын. Амра абз ааҵнахыуан. Аԥсҭҳәа абахә иадчыланы иҟазгьы аахыҵуан. Ҽыуоҩык агәашә «аӷьеҩ» ҳәа иныдыжьланы ашҭа дааҭалт. Аҩны кыр  даназааигәаха «апҟаҩ» ҳәа иҟамчы иҽы амгәацәа илыҵеиҵан аҩны днадыххылт. Елҟан дҩылбааԥан «бзиала уаабеит, уҽыжәҵ» иҳәан, иҽышькыл дааҵагьажьит, «Уа бзиа убеит, шьежьыбзиа», иҳәан дҽыжәымҵыкәа даагылт. «Алдыз аҳҭны дыҟам, иаха сасцәақәак аан еиԥыҟәҟәа аҳҭны итәоуп, ус хьанҭак аҵыхәала иааит ҳәа сыҟоуп, аҳкәажәгьы лылахь еиқәуп, измааноу сыздырам. Елҟан ирласны абраанӡа даиааит ҳәа сыузаалышьҭыит», иҳәеит. Елҟан абӷьааҳәа иҽы акәадыр нақәиҵан, еиманы аҳҭны иааит. Иахааиз аҳкәажә днаскьалыԥхьан: «Ухәыԥҳа ецы дынҽыжәланы дахьцаз, иҽы дзықәтәаз аӡәы иҵыидыраан, ахылаԥшҩы иҿы иахнеиз уара уыхьӡ аиҭеит, ҽабаак азы уҭахызар ухәыԥҳа дырӡ, уҭахызар днырха, абар абна «азала» аҿы итәоу ахылаԥшҩы иоуп, унеины уажәа иҭ ишыуҭахыу, уезгьы, уезгьы ицәгьараӡахаргьы ухәыԥҳа ҽабаак азыҳәан уирӡыуам», лҳәан днеиԥырҵны дцеит.
   Лажәа ааҩбеимтәыкәа ахылаԥшҩы дахьтәаз дныҩнашылт. Ахылаԥшҩы азҵаара аныииҭа «Сара соуп аҽы зтәыӡшәа уҳәоуа  Алдыз изҭа» – ҳәа еиҳәеит. Абас ала Елҟан ари аҽы аус ихы аҿы иааигыеит. Ахылаԥшҩы ицыз ауаа «Елҟан дшәыманы шәаала» иҳәан, инҽыжәлан дрыманы ицеит. Ари аҽы аҩны ԥыҽны ирӡаз ҽызаап. Ахылаԥшҩы ари аҽы аус аусԥшааҩы ииҭеит, Елҟангьы уахь дыишьҭит. Аусԥшааҩы Елҟан аус даиҭеит, дҭеикыит. Алдыз зны азы хәдықәҵалашәа дыишьҭит Елҟан, аха иус анырыӡбы, ижәла ааихыхыны ҩышықәса аҭакра наиқәырҵеит, насгьы арахь ҿаҳәра имоуа Сибра нхарҭас иоуразы изырыӡбыит. Уи акәхеит: дыӡыит Елҟан. Иҭаацәа ирымаз зегьы иқәдырӡыит, аха хәарҭа имоуит. Иаб  Мурыҭхәа акы дыԥнаҽуам ҳәа ззырҳәоз, дыубар дыузымдыруа дҟалеит, дыеилаҳаит, дажәит.
   Елҟан ҭакрыла 2 шықәса аныихыига, ишыизыӡбыз еиԥш, Сибраҟа ддәықәырҵеит. Араҟа дахашьцыламыз адгьыл аҿы, иимбацыз, изымдыруаз ауаа рҿы Елҟан иаабахьаз иакәушәа дыҟаӡамызт. Иԥшра, исахьа еилагыеит, аԥхыӡ еиԥш дыууӡа, дҟәиҭ-шәиҭуа, дмида-гәидаха ақалақь далан. Ауаа аныччауа, ианыхәмарыуа, иара игәы ԥшаауа, илаӷырӡ хаҟәҟәала, дынкыдыԥшылуа, аакыдыԥшылуа, хара дгылан агага еԥш.
   Мышкы зны ақалақь далҵны, сшьапы неиҵысхып ҳәа акәш иҟақәаз адәқәа рахь дахьцаз данынаԥш хараӡа шьхакы днадыԥшылт. Иҭаацәа зегь ибазшәа игәы ааҟалыеит. Ҳашьхаруа ҷкәын игәы ҩыҭгәырӷьааит. Шьа зықәӡамыз иқышәыи иӡыӷқәеи хыҷык иудырратәы иааҟаԥшьхыеит. Иаҳа цқьа еилырганы иахибашаз дәҳәыԥшк аҿы аҵла дҩамҵатәан аҽны хәлаанӡа убри ашьхарахь дыԥшыуан. Дышыԥшуаз, дара ахықәынхыуаз абахә ашьапы еиԥшшәа дҩадыԥшылт. Цқьаӡа данахәаԥш, абар рыҩны аԥхьа ара ду игылаз. Цқьаӡа даныԥшы, абар Мурыҭхәа аӷәра кны аҽқәа дахрылагылоу, наскьа агәашә шыҟоу Шарыҭхәа илабашьа кны дахаауа. Абар, архан рыӡлагара ахҭагылоу. Аӡлагара аԥхьа игылоуп Ҭорҟаныи Ҭаарифи, Рафеҭ наҟ насҭхашәа дгылоуп. Ила аихмырсыӷьӡакәа иҩны ахыибауаз ахь дшыԥшуаз – абар иан Шьарифа абарҵан дахгылоу. Ожәышьҭа агьырҭ зегьы дырҟәаҵын иан лахь ԥшырҭас иҟаиҵеит, аха иабаҟоу изхара дыизбоуам: абар илашьцоит, ишьҭахьҟагьы дымцар ԥсыхәа имам. Егьа ичҳандазгьы уаҳа иамуит, илаӷырӡ аӡӷы иҩахьыжжыит; ус ишынеимаиҭәуаз ақалақь аҿы дааит, аарлаҳәа, ишьамхы днанамгыуа, ашьхарԥы игәы шхьазыбблауаз.
   Ақалақь аҿы дахааиз, иидыруаз аӡәы дыизҵааит убри иибаз ашьха иахьӡыузеи ҳәа. Ихаан имаҳацыз хьӡык иҳәеит, абри ахьӡуп ҳәа. Егьа иҳәаргьы дара рышьхарԥы акәыз џьишьон. Иҭыԥ аҿы дахааиз, анкьа идырӡхьаз, рыҩны ҟазҵаз аҭырқәа Мысҭафа дыибеит. Дахыҟаз Елҟан иӡбахә иаҳазаарын, ибаразы дааит. Елҟан илаӷырӡқәа ааирыцқьан, иҭаацәа зегьы ибазшәа аҟара игәы иахәан даагәыдикылт. Акраамҭа рыусқәа, рҭыӡшәа еибырҳәуан. Ашьҭахь Елҟан убри аҽны  дара рыхәаџа еиԥшыз хәаџак шибаз еиҳәеит. Мусҭафа уи Елҟанраа ахынхыуаз ахәаџа шакәмыз агәра ииргыеит, аха имыукәа адырҩаҽны ианша дыиган иирбеит адәҳәыԥш аҟнытә дырԥшны ахәаџа. Нас Елҟан даахьаԥшын Мусҭафа иахь ус иҳәеит: «Мусҭафа! сара даара мыцхәы сгәы каҳаны сыҟоуп, сычмазаҩуп, ехьа уара усымбар сышьҭалап ҳәа сгәы иҭан. Сыԥхыӡқәагьы бааԥсыуп, сыԥсыр ҟалап. Сыԥсуазар абри адәҳәыԥш аҟны, абри аҵла амҵан сжы, нарцәы снеип ҳәа угәыӷуыазар». «Закәызеи иуҳәуа, ушԥаԥсыуеи, угәы каумыжьын, акәымзар – акы ухьӡом. Уимоу Урыстәылан ареволиуциа ҟалеит рҳәеит, аҳәынҭқар дыкны дҭаркыит. Уи ицынхәрас ожәы «Карански» ҳәа аӡәы дгылан абаандаҩцәа зегьы азаҭ рыиҭеит ҳәа рҳәоит, Анцәа иҳәозар, мшаԥынӡа ҳамҩа ҳақәлар ҟалап», иҳәеит Мусҭафа.
   «Ҵоуп амшаԥгьы ааигәоуп, аха сара убраанӡагьы сзымнеир ҳәа сшәоит. Мусҭафа, Анцәа уишаны уҟазар, анарцә уақәгәыӷыуазар, иуасҳәааз ажәа ухәамыршҭын: ари ашьха садыԥшылуа сжызар сымԥсӡазшәа схы сыԥхьаӡоит. Ҵоуп, саныԥслагь снаԥшны уи ашьха сызбашам, аха ма иара ашьха сахыжыу, снышәынҭра агәы иқәԥшлап. Мусҭафа уара егьауҳәаргьы абри ҳара ҳазҿанхоз абахә ашьапы акәу џьысшьоит».
   «Аԥсра удыскылуам Елҟан, аха уезгьы-уезгьы ус Анцәа иҭаххар, уи ажәа исоуҳәаз схашҭуа џьыумшьан, тәыс схы ҟасҵозаргьы сара ууазыр ажәа насыкӡоит», иҳәеит Мусҭафа. Уезгьы-уезгьы мшаԥы аҽны Мусҭафа Елҟан иҿы даарцы ажәа ааибырҳәан, игәыдибакылан Мусҭафа иҭыԥ ахь дцеит. Елҟан дхынҳәны иҭыԥ аҿы дахааиз дҩышьҭалан, еиҳа-еиҳа деицәамхар деиӷьымхыеит. Амшаԥ хымш раҟара шыбжьаз аԥсӡара далагыеит. Мусҭафа иазҳәарыз оҩ дыимоут. Днаганы ахәшәтәырҭаҿы дышьҭарҵеит, аха хәарҭа имоут. Амцашоура дҭанаршәтә.
   Иҭаацәа рыла-бара имоуцызт, абар аума зегь ҵыоит, ожәы иаԥхьа игылоушәа ибауа далагыеит. Ихы рыцҳа, амцашоура аԥырԥырҳәа иацраз, иан ачавра ирбааӡаны иақәылҵуашәа ибуан, «Нан, уан дызшьуадаз, ас сыла уамбар, напыдара угханы умԥсыуаз, нан, сызкәыхшахаша сы-Елҟан, лҳәоушәа иан лыбжьы игәы иқәҩуан. Убри аамҭазы ауха аахыс имԥахь иқәымлацыз амаҵуҩ ԥҳәыс чанахк ала «суп» шәа акы ирҟьашҟьашуа илыманы дааҩнашылан ашә «аӷьеҩ» ҳәа иҩыдлыжьлыеит. Елҟан даарҳан: «Сан, сан, бысԥырымҵын, убырс ачавра ирбааӡаны схы иақәҵала. Аӡбагьы сынҵәоит, ӡыкгьы снархәа амарџьа», иҳәан ацәцала аӡы изаалгоуа џьшьа ихы дҩахан, дҩыҵыззеит.
   Аныи аԥҳәыс-маҵуаҩы ас иуашәа анылба: «Уабацои уахь» лҳәан днаигәҭасын, ицәарҭа дналаҳаит, ихгьы аҿыгә ҳәа акраваҭ иҩанҟьеит. «Сан, бысҭ, бысҭ, ари ацәца сымых, аӡы сықәҭәарцы егьсыгымхыеит», иҳәан инапы иан лахь иҩаирххыеит. Уа игылаз аԥҳәыс-маҵыуҩы, инапы ирыххуошәа анылба, импыҵшәаны икашәаз ачавра, дыукгьы ицқьамызт, аха иаашьҭылхын инапы иҩанылгәалт. Илыркыз закәыз изымдырызт, зны азы инапы дҩахашәа иуит, аха изышьҭымхызт, наҟ иҩаиваҳаит.
   Мурыҭхәагьы  рӡыхь аҟнытә аирыӡ ала Елҟан ижәып ҳәа аӡы ааиҩнеигалт. Шарыҭхәагьы иҭаҭынжәга леиҵеиҵаны амца лахыеиҵан игәы нырхашәа наскьа наҟ ацәарҭаӷәы дықәтәан. Елҟан убри иахь ихы наирхан: «Шарыҭхәа, уара ианакәзаалагь аӷьычцәа урыцныҟәоит ҳәа усызгәааны уҟоуп, уара умсааит, сара ҩынҩықәра нысҵаргьы уаҳа урҭ сышрыцымныҟәуа», иҳәан иан лахь ихы ҩаирхан: «Сан, Мурыҭхәа иааҩнеигалаз аӡыхь шаасбыржәра, сҿажәкыит, бымбои», иҳәан зымч злыӡаахьаз инап рыцҳа неиҵихшәа иун, шьыбжьоун имаҵыуҩ ԥҳәыс иаалгаз «асуԥ» зныз ачанах инанаҳалан, аҽыр ҳәа асуԥ наҟ инкаҭәан, инапы уа иаанхалт. Амаҵуаҩ-ԥҳәыс уи аҽны уаҳагьы уахь дықәымлеит: адырҩаҽны мшаԥын, уи  иаха лызҭахда, лхатә ус дашьҭан. Аӡы, аӡы иҳәоуеижьҭеи абар хымшыуп, аха ӡык иқьышә инықәызкуаз дыимоуит. Ҵоуп, ибжьы леиҵыхны егьыизҳәомызт, дхәыҭ-хәыҭшәа акәын ишыиҳәуаз, аха иааигәарагьы насҭхагьы оҩ дыҟамызт. Убас аӡы игәы иҭахәхәа ишҭаз, ашарахь инеигәоны, иԥсы алагаҩагарагьы аҵыхәтәа ааԥҵәеит.
   Ианааша мшаԥын, ашарԥазы Мысҭафагьы имаҭәақәа ҿаҳәаны Елҟаныи иареи рыҩныҟа амҩа иқәларцы дааит. Дахааиз Елҟан дыԥсны дықәын, инап рыцҳагьы ашша адшәыла ачанах ианыжьлан.
   Мысҭафа ииулагь аԥсы маӡала дганы иҿы иахаирҳәаз адәҳәыԥш аҟны днаганы дыижыит. Аҵла ихагылоу аҿы аҵарақәа ықәтәаны ашәа изырҳәоит, харатә абахәқәа Елҟан дахыжыу инышәынҭра агәы иқәԥшыоит. Абас Елҟан «Карански» аманифест абаандаҩцәа рзы иҟаиҵаз ихы изамырхәакәа зыҽны амҩа дықәлашаз амшаԥ ауаха идунеи иԥсахт.
                                  (Алгарҭа агьи а № аҿы иҟалуоит)
                                                                                               Д.Гәлиа.

                                    АҞӘЕИ  АҞӘА АОКРУГ  АҾЫИ

   АРҲӘРА. Март 6-ба рзы Мина Бакурадӡе ҽынла илықәлан ддырҳәыит. Илцәыргыеит: 15 нызқь ԥараны, ахьтәы сааҭ аҵӷыеи иареи, хы-хьтәы мацәазк, даҽа маҭәақәакыи. Аҟәатә акомисар ақәылаҩы дыиԥшааит. Иигаз амаҭәақәа ицәырыиргыеит. Ақәылаҩгьы К.Кобахьидӡе, дҭеикыит, асуд деиҭоит.
   АҚӘЫЛАРАҚӘА. Март 4-ба рзы, ахәылԥазы, ҩыџьа Ефремашвили иқәлыеит, аха убри аамҭазы иақәшәаз амилиционерцәа ақәылацәа ркыит. Урҭ аинрал Гедеванов ир ирыуаз адоброволццәа Ир. Ренаваи, Амб.Мукаваи ракәхаит. Иҭакыуп.
   Март 1-азы, хәылԥазык, аԥсацәа Бамбора, Гәыд. ауч. Колосовски иқәлан наҟ-ааҟ аиҿахысра ҟалыеит. Убраҟа Калосовски иаҳәшьаԥа Чваков дыршьыит, ақәылацәа ирышьҭазаҩуп.
   АОҨШЬРА. Ԥеруал 24-ба рзы Мгәыӡырхәа, Гәыд. ауч. амилиционер Л.Рогава дыршьыит иҩны. Дызшьыз макьана дрыздыруам.
   АСУД АҾЫ. Март 6 рзы Н. Черқьезиа Давидович-ԥҳа лышьра ихараны дрыԥхьаӡан, 12 шықәса картоӷа иқәырҵеит.

                                      АԤСНЫ   ЖӘЛАР   Р-СОВЕТ      
            
   Аԥсны ажәлар р-Совет азы адепутатцәа ралхразы  41,386-ҩык ауаа акенҷ ҭарыԥсеит. Убырҭ зегьы 40-ҩык адепутатцәа алырхыит. Убырҭ рахьтә депутатцәас иалххаз абарҭ роуп: № 1. Д.Емхаа, 2. Варл. Чачба, 3. Г.Зыхәба, 4. И. Рамишвили, 5. В.Џьуӷьели, 6. В.Чхиквишвили, 7. В.Ӷәырџьуа, 8. И.Пашалиди, 9. Г.Каролев, 10. Х.Авдалбекиан, 11. П.Чача, 12. К.Паниев, 13. А.Чукәбар, 14. Д.Захаров, 15. М.Тарнава,  16. Л.Тумаркин.  № 2 – 1. К.Барцыц, 2. Д.Дӡкәиа. № 3.  Д.Базба. № 3. 1. И.Гобечиа, 2. К.Джавров, 3.С.Чемоданов. № 4.Тавдгериӡе. № 5 П.Геловани. № 6.  А.Мартин. №7. – аӡәгьы.
№ 8 – 1. Д.Аланиа, 2. М.Цагуриа, 3. С.Ҷанба, 4. Р.Какуба, 5. И.Маан, 6. Р.Чкотуа, 7. А. Демианов. №9 – 1. М.Цава, 2. М.Убириа, 3.Л.Гвалиа, 4. Т.Кварацхьелиа, 5. К.Ақырҭаа, 6. А.Ҵәыџьба, 7. А.Кириа, 8. Е.Кобахиа.
   Абарҭ адепутатцәа 18 абри амзазы Аҟәа а-Совет аҿы иқәтәарцы иҟоуп. Абарҭ роуп ехьа ҳ-Аԥсны анасыԥгьы аразҟгьы жәлары знапы ианырҵаз.

                              АԤСУА  ШӘЫҞӘҚӘА ААЗХӘАРЦЫ ЗҬАХЫУ РАХЬ

   Аԥсуа шәыҟәқәа: Ан-бан шәҟәы, Аҳасаб, Аныҳәа дыуқәа, Ацуфарақәеи Ажәаԥҟақәеи, Аҟанҷ ааӡара атәы, акәатақәа рааӡара, акәытқәа рыхәшәтәра, ацәырԥшӡеи ацәыхареи рышәҟәы изҭахыу иоуеит «Горскаиа школа» амузеи аҿы. Ауахәаматә шәыҟәқәа - аҷҟәындар иусҳәарҭаҿы. Д.Гәлиа иажәеинраалақәеи ихьӡыртәрақәеи, – Гогиджанов иԥҳәыс лышәҟәы ҭеирҭа амаӷазаҿыи, агаҿа астудентқәа ркиоска «Диоскуриа» аҿыи, иара а-Гәлиа иҿыи.
                          
АРЕДАКТОР   АГӘЫԤ
----------------------------------------------------------------------------------
                             Захаров итипографиа



                                                     А  Ԥ  С  Н  Ы

                                  Ес-ҩымчыбжьа иҭыҵуа демократ газеҭуп
                       Ахә  1 м.50 к.                                               1 м. 50 к.
                    № 3   Ахәаша  март  28 рзы  1919 шықәса раан  № 3      

                          АГАЗЕҬ «АԤСНЫ» АКАНТОРА АҞНЫТӘ

Напылаҩырақәа аазҭеиуа ирыуалуп еилырганы ирҩларазы.
Убри анаҩс – ақьаад аздаҟьак ауп иҩтәыу, агьи адаҟьа иҩымкәа иҟазароуп.
Напылаҩырақәа: ажәабжьқәа, ахьӡыртәрақәа амаанажәақәа, асамырҟәылқәа «АГӘЫԤ» ахәаԥшуеит; иҽеины иҩызар – ирыдыркылоит; иҽеимкәа ирбар, ма ирҽеины, еилырганы, бзиа ишьақәыргыланы агазеҭ ианырҵоит, ма арҽеира џьабаа мыцхәы аҭахны ирбар, ма зынӡак агазеҭ иамаҭәахәымкәа ирбар – иааныркылоит, имҩарыжьуам.
   Агазеҭ «Аԥсны» азы астатиақәа иаашьҭлатәуп абри «адрес» ала: Сухум. Учительская семинария.
 
                               
                                                  АҞӘА,  28  МАРТ

   Фымз жәлары зҽыззыҟарҵауаз аамҭагьы ааит. Акьанҷла жәлар иалырхыз еизеит асовет ахтра ҩымш шыбжьаз. Ари амза 18 рзы Алоизи итеатр аҿы жәлар рсовет ықәтоит ҳәа, шамахамзар, еибызымҳәоуаз ыҟамызт. Амшаԥ шара еиԥш зегьы ари амш еигәырӷьон.
   Иааит убри амшгьы, асааҭгьы. Иқәтәеит жәлар рсовет. «Жәлары рхадарақәа, адепутатцәа рахь Аԥсны иашьагәыҭыу – иаџьынџьыу ауаа маҷыуп, зегьы тәым уаауп, Аԥсны ахақәиҭра нагӡа арымҭар ҟалап» ҳәа зҳәауаз аԥсацәа рахьтә ирацәан. Аха шьоукы ус рҳәоуан: «кырздыруа аоҩы дагьууандаз, дагьуаӷандаз» ҳәа ажәа ишалоу еиԥш, адепутатцәа ҳәа иааиз ажәлар зеӷьа рымамыз ауаа роуп, кыр еилызцоуа, кыр здыруа, хара ихәыцуа шьоук роуп. Кыр здыруа ауаҩы, аламыс злоу, иара иус злаӡам, аӡәы иус рҽеитәыс ииҭаргьы, ихатә ус аҵкыс еиӷьны ишьақәиргылоит.
   Абри аус абас ишьақәзыргылада ҳәа тәым оҩык дазҵаар дамырԥхашьаразы. Акы – абри ала залымдарак ҳахьып ҳәа ҳшәом, ҩбагьы – ҳара аԥсацәа зҿы аус ҳамоу демократқәоуп; арҭ ахақәиҭра зыԥсоу рдыруоит, ҳаҭыр рзақәуп, рхы азынгьы, аӡәы изынгьы, убри ахақәиҭра азыныи милаҭк тәыс дҟамларазыи ауп урҭ иаагылеижьҭеи изықәԥуа, – убрыи аҟнытә ҳаргьы ҳгәыӷыоит Аԥсны тәыс излаҟамлара аус шьҭырхып ҳәа. Хԥагьы – Урыстәылан иҟалаз ареволиуциа дыу аб-иҭынхас иннажьыит – милаҭс иҟоу зегьы ахақәиҭра роуразы, рхатә усқәа рбара дара ақәиҭны, рнапы ианны; аболшевикцәеи аменшевикцәеи зегьы абас иҟалааит рҳәоит, Америкатә еидкылоу аштатқәа хыс ирымоу Вильсонгьы егьа дмилаҭ хәыҷызаргьы аӡәы еиҳа сылшоит ҳәа тәыс дҟаимҵааит иҳәоит; асоиузкцәагьы убрахь рхы кыдуп – абарҭ зегьы ирыхәамԥшыкәа, урҭ адепутатқәа Аԥсны ахақәиҭра азԥырҵәарым ҳәа ҳаҟам рҳәон.
   Абас аԥсацәа рыҩныуҵҟала аимакыра рыман. Адепутатцәа рахьгьы, ԥыҭҩык атрибуна аҟнытә «Ари асовет ҭынч жәлары иалырхыз уаам, совет ҵабыргым, мчымхарыла иааз уаап» ҳәа ажәа шьҭарҵеит, аха реиҳараҩык ари асовет наӡас, жәлары рыгәҭыха зҳәоуа советыс ирыԥхьаӡан, март 20 рзы Аԥсны автономиа змоу акы аҳасаб ала ақырҭ республика иаларыԥхьаӡеит.
   Ожәшьҭа абри автономиа змоу Аԥсны Ақырҭ республика лалашьас, еидгылага-ԥҟарас иоуша аконституциа шьҭырхразы акомисиа дыук мырҵыкәа итәаразы иҟоуп. (Акомисиаҿы итәоуа рыбжаҩык Қарҭ апарламент аҟнытәхоит, рыбжаҩык Аԥсны жәлар рсовет аҟнытәхоит). Абри даара иус дыууп Аԥсны азы, аусқәа зегьы иреиҳауп. Тәра аныҟамлуа аамҭазы, даара агәыӷра ҳамоуп, Аԥсынгьы тәыс иҟаларым, автономиа накӡа арҭап ҳәа.

                                           -------------------------------------------



АԤСЫУА ЖӘЛАРА РЗЫҲӘАН ГӘЫК АЛА АУС ЗУҚӘО (АУАА) БЗИА ЖӘЫУААИТ, ДАДРАА!
   
   Шәхы аџьабаа дыу арбаны ажәабжь ҿыц рҳәагасыи, ажәа еимдагасыи «АԤСНЫ» ҳәа ахьӡҵаны аԥсыуаа газеҭ иҭшәыжьыз шьарда-мыцхәы ҳаигәырӷьаны ҳаԥылт (иҳадаҳкылт), џьышьара дыу шәызаҳҭоит, дадраа, мкьана ҳазмеигәыӷӡоз, ари аус ҿыц шәхаҿы иааганы, ас ирласны иахьшьақәшәыргылаз. Анцәа шьарда зымчыу ихаиритәааит, накӡара аиҭааит ари раԥхьаӡа аԥсышәала иҭыҵыз агазеҭа «АԤСНЫ». Анцәа иадыигалааит (иаиҭааит) ари агазеҭ усуҩцәасыи, џьабаа дҵаҩцәасыи: зхазы харҳагак иамырҩашьуоо, атәым уаа рҟынтә ажәа гәыбзыӷк ихнамхыуа, Аԥсныи аԥсацәеи згәы иабылуа ирыҵазымкыуа ауаа.
   Ииашаны шәара ари агазеҭ ишанышәҵаз еиԥш, ҳара аԥсацәа ҳазыҳәан аԥсышәала агазеҭ аҭыҵра шьарда иус дыуп: дарбанзалакгьы, аԥсацәа рҟынтә зхы здыруаны иҟоу, ари агазеҭ иамеигәырӷьаша оҩы дҟаларым.
   Ҳара аԥсацәа ҳашхазыжәларыу атәы дыргас иҳамоу еиҳарак ҳабызшәа – аԥсышәаоуп. Убрыи аҟнытә ҳаԥсыуара мыӡындаз, атәым уаа ҳрыламӡӡандаз ҳәа згәохәуа ҳабызшәа – аԥсшәа змырӡша аус дашьҭазароуп. Ииашаны ари иҭшәыжьыз Аԥсыуа газеҭ шьарда алшоит ҳабызшәа ннакыларазы, зхы мшаҭакәа, гәыкала, ԥсыкала аус зыуа, иацхраауа ауаа аиуазар.
   Анцәа иҳәааит, ари Аԥсыуа газеҭ иабзоураны, иаҳхашҭырцы егь згым ҳабызшәа – аԥсшәа еиқәханы, есааира иацлоо, иазҳауа иҟаларацы.
   Анаҩыс агәҭыхақәеи аҳәатәқәеи шьарда ирацәаны исымоуп, аха урҭ зегьы сҳәооит ҳәа салагар, акыс сажәа такәы иаухашт, шәгәы арҿыӷьшт, абас иҟалап, џьоукы сажәа гәамхәас, гәалсыс иҟаҵаны, ишԥоугәыӷьи ари аҳәара ҳәа исызгәааны еибарҳәар; абри аҟнытә сыгәҭыхақәа зегьы рҳәара ожәазы сырҟәаҵны, сгәы иамуа, иҭамӡақәуа рахьтә акыи-ҩбеи ажәа мацара анысҵооит.
   Урыстәылан ареволиуциа дыу иҟалаз милаҭс иҟоу зегьы рхы иақәиҭны, рхатәы усқәа рхала ирбооны иҟарҵеит ҳәа шәгазеҭ енышәҵооит, аха абри шәара иззышәҳәоо ахақәиҭра Аԥсацәа рзыҳәан мкьана иҟамлац, абри нахысгьы аакьыскьа иҟалап ҳәа оҩы дақәгәӷратәы избоом; избан акәзар, ажәлар хақәиҭра рызҭоо аҵареи амычыи роуп, насыԥдараны, ҳара захьӡыу уигьы егьигьы ҳамаӡам; ахақәиҭра ҳауӡаргьы ҳара ехьа, зегь рыла ҳамычымханы ҳазлаҟоу ала, ҳхала мацара ҳхы ҳазныҟәгоом, ҳаусқәа ҳазбоом, ари ииашаны лабҿаба иаабоит, иаадыруеит.
   Знапаҿы ҳаҟазаалакгьы, Аԥсуа жәлара милаҭс изеиуоу ожәы излеидыруа рыбызшәа – аԥсшәа рцәымӡуоны, рыҟазшьа бзиақәа ранахооны, рыҩныуҵҟатәыи рыусқәеи рыԥсадгьылыи сасцәас акәымкәа ишаԥшәымоу еԥш дара ақәиҭны иҟалар, абриоуп ҳара иаҳҭахыу, абри оуп Аԥсацәа ишаԥсыуоу змырҩашьооны ҳара иаабоо.
   Ожәы знапаҿы ҳаҟоу ақырҭцәеи ҳареи жәытәгьы акыр ҳаицыҟазаан, аха усҟан урҭ ҳабызшәа иаԥырхагамызт, ҳаҟазшьа бзиақәагьы дырҩашьарц иашьҭамызт, ҳаԥсадгьылгьы ҳамаркыуамызт, ехьагьы урҭ қәнамгак ҳзыруп ҳәа ҳаҟам.
   Ҳара мкьа ҳахы ҳахьымӡац, ҳажәлары ааӡатәуп, иҳацхрааны ҳҭыргозар, ҳашаԥсыуа жәлароу ҳамырҩашьакәа ҳаиқәдырхоозар хьӡуп дара рзы, мамзар ҳара ехьа ҳазламчымхоу ала иҳалшагәышьоозе.
   Дарбанзаалагь аоҩытәыҩса милаҭыс дзиоу ибызшәала оуп излардырыуа. Зыбызшәа зцәыӡыз ажәлар рыхьыӡгьы рыжәлагьы ыӡыуоит абри аҟнытә шьҭрадыргас, абииҭынхас иҳамоу ҳабызшәа аԥсшәа даара ҳазхәыцны измырӡша амҩа иааша ԥшааны уи ҳанылароуп. Сара сгәаныла, ҳара ҳахазыжәларны, ҳабызшәа хазызар, ҳашколқәеи, ҳаныҳәарҭақәеи, ҳаусҳәарҭақәеи рҿы, ҳабызшәа аԥсшәа раԥхьа игылазароуп.
   Ҳаԥсынтәылан Аԥсацәа рышколқәа рҿы атәым бызшәа аԥхьа иргыланы ҳара ҳабызшәа аԥсшәа (сасҵас) ашьҭахь иргыланы уи ҟамлароуп.
   Ахақәиҭра жәларс иҟоу зегьы ироуит ҳәа анышәҳәа, ҳаиԥш зеиԥшыу даҽа милаҭк иоуа ҳаргьы иҳагымхароуп.
   Ҵоуп, ҳара мкьана аҵара ҳамам, ҳазыҟаҵам аус азы, аха егьа ус акәитҳәа ҟазышьа зламоу ала ҳахьӡыи ҳажәлеи хҩамкәа иааԥшуазароуп имҩашьоны; абри оуп Аԥсны гәыкала изҭахыу, иҟаиҵаша аус.
   Аҵыхәтәаны, сшәыҳәооит, дадраа, ари ҳагазеҭа «АԤСНЫ» аҿы ианышәҵоо ажәақәа иаԥсышәаны, иаԥхьо изы аилыргара быргәымкәа, имарианы оҩы иаҳауа, игәеиҭоо иҟашәҵаларцы. 
   Иҵабыргыуп, ҳабызшәа иазыҟаҵам мкьана аҩразы, ажәақәа кьаҿыуп, аха уеизгьы аԥсышәала ишьҭнахыуа, иаанагуа ажәақәа рыла ҳасаб азыуны оҩы иҩыр, иаԥсыуаны агазеҭ иаԥхьоо, ианыу ҽеила аилыргара ицәыуадаҩхарым ҳәа сыҟоуп.

                                                                           1919 ашықәсатәыи 16 март азы.
                                                                                            Маан  Димитри



АБГЫЕИ   АСЫСИ
(Крилов иажәамаана)

Амч змоу иҟны ианагь, амч змам ихарахуеит,
Ари ахсаала ирацәаны историа ҟны иаабоит,
Акәызтҳәа ҳара уи атәы историа ҟны ианаҳамҵеит,
Аа уи атәы ажәа маанақәа рыҟны абас ирҳәоуит,

Асыс ашоура мшазы инеит аӡы аҟны ӡыжәра,
Иақәымшәар иауҟалахыуаз ари еиԥш арыцҳара,
Убри адгьыланы ааигәара абга млашьашаҟьара; 
Алаԥш шнақәшәазҵәҟьа аҽазнакыит асысахь аихара.

Аус азакәан ԥшреи аҳасаби иақәнакыит аҭара,
Иақәҟааит: «ишԥа угәаӷьи, мыԥхашьах, уԥышә мрыцқьала уара
Сӡы рыжәтәы цқьа аԥслымӡыи алыкьи рыла архәашьра!
Ари еԥш амарӷьаԥалразын ухы хызжәап сара».

«Абга лаша азин снаҭауазар игәыӷьны иасҳәауеит:
Иара лаша аладахьы – шәшьаҿак рыҟны изжәуеит,
Абри аҟнытә агәаара иара иҟанаҵоуеит:
Аӡыржәтә архәашьра амалагьы сыла иҟамлыеит.

Ус акәзар ари аҟны амц сҳәоуазап сара,
Агьиаԥсам! Оҩы иаҳахьоума адунеи ари еԥш амарӷьаԥалра!
Исгәалашәауеит ҵыԥх аԥхын абра уара уцәҳара,
Абригь, саԥҳнагьла, макьана сара исымам ахашҭра».

– Срыцҳашьа! Макьана сиижьҭеи шықәсык схыҵуом сара.
– Ус акәзар уашьа акәын. – Сара оҩ дысзалам еишьара.
–Ус акәзар ууа, уҭахы иакәын, ажәакала, акәхап шәара шәышьҭра,
Шәхаҭа, шәлақәа, шәыхьшьцәа, зегьы абааԥсы шәашьҭоп сызныҟәгара. 

Ишәылшауазар ианагь аԥхасҭа шәашьҭоуп сыҭара,
Акәызтҳәа, урҭ рҭарнак уара уҟны еилсыргап агәнаҳара.
– Ҳаи! сара сызхыурҟьауазеи, исымамеи ахара.
– Ҿумҭын! сшыӡырыҩуаз сааԥсеит, аха сымам, аласба, ухара еилыргара.

Уара ухарара убри акәхыеит,
Сара акрыфара сҭаххыеит.
Абга лаша абасгьы аҳәеит,
Абна аршәырахь асысгьы агыеит.
                                                         Васо                                                                                                                                
 




АԤСАЦӘА РЗЫ ГӘЫКАЛА АУС ЗЫУА «АГӘЫԤ»!

   Иахьа, март 3 рзы, исоуит иахьа ожәраанӡа аԥсышәала иҟамкәа, 27  ԥеруал азы иҭшәыжьыз аԥсышәала агазеҭ «Аԥсны». Сара сгәы шаҟа иахәаз, шаҟа иазҳаз зегьы ажәала исҳәап ҳәа иақәскыр исылшарым, избан акәзар, убрыи аҟара ажәа зҿо уаҩым, сеилагар ҳәа сшәоит. Амала ҳаҭыр зқәу Д.Гәлиа иҳәан еиԥш аԥсацәа ҽаԥарак аҟара ҳаԥхьаҟа ҳцеит. Амала ԥсыуа захьӡны аԥсшәа зҳәоуа изы 27 ԥеруал азы изшеит; са саӡәыкны сыхәҭаала агазеҭ «АԤСНЫ» ансоу ишыздыруаз даара сыбӷа еҵыҵт ихәазшәа, иҵагь сҿыханы, агьырҭ амилаҭқәа рахьтә сықәлацәа рҿы иаҳа сыԥхамшьакәа срацәажәо салагыеит, измааноу саргьы исзымдыруа. Аха ашьҭахь сыҟазшьа саназхәцоп ианыздыр хыхь ишысҳәаз сызыҟала: аоҩытәыҩсагьы ажәларгьы рыԥсадгьыл бызшәала аҩреи аԥхьареи анроу шьарда имазара дыуп; абрыи ахыхь рыԥсадгьыл бызшәала агазеҭ анырзыҟаҵа, ианрызҭыжь – уи жәлары рзы ибаҟоуп; зыԥсадгьыл бызшәала агазеҭ зоуз изызныҟәгаз ажәлар рыӡра алшом. Избанзар уи сара исымҳәаргьы иззымдыруа уаҩ дыҟам: акамбашь аҵәҵәа зхоу иахымхкәа аӷьыч изгом, насгьы аҵәҵәа хәыҷык иӷәӷәаны иахазар, акамбашьгьы, аҽада абга ианамҵаио еԥш аӷьыч имҵамиар изахыхыуам, иаргьы нхот…
   Абри аамышьҭах, апап иԥа дыимардон ҳәа, сыхәҭаала сара сшәыҳәоит шәара абрыи аус дыу Аԥсны абаҟа ашьапы зкыз «АГӘЫԤ» напы злашәкыз аус гәҿыӷьра азышәмурцы, избанзар, амҩа шәызқәылаз шьарда хара шәцаанӡа даара шәҭагәҭасышт, цхыраара шәызҭо маҷхашт, аха шәазхәыц ажәытәтәыи Аԥсны, шәрызхәыц иқәыз аԥсацәа, избанзар уажәытәи аԥсацәа шәҳазхәыцыр хара уаҩ дызцоуам: дасу зегьы рхы иашьҭоуп, жәлар рзыҳәан уаҩ дҵысуам, аӡәы игәы иамукәа днагәагәаргьы игәылацәа алапҟьа ишькларҵоит ма ишьапы ҭыдырԥоит. Ҳара хшыҩ ҳамазар зла жәдырша убоиоуп ҳ-Абжьуаа рҿы аԥсыуа қыҭак аҿы ҵара ҟазар? Абыржәтәыи аамҭазы аҵара хшыҩс иҟазымҵаз ажәлар рзы аус ишԥа уурыи?! Аха шәара згәы былуаз, ахы зхаз шьоукы арыи еԥш аус дыу напы аналашәкт, издыруада зынӡа ҳаиамсырц, ҳашьҭа ҳмырӡырцы ҳаҟазар хәыҷык ҳахшыҩ ҭанагалап, зхы шәкыз аус.
   Анцәа сыиҳәоит, сара, зхы шәкыз аус ишәымпыҵаманшәалахо, жәлар шәара шәыла рыбӷа еҵырхыуа, рымч иазҳауа, рыуацәа рацәахо, раӷацәа маҷхо, рхааӡагеи, иԥхазҭазымтәшеи аусқәа шьҭырхуа; изҿаҟьо дырдыруа, рыҿаҟәара зырҭо делыркаауа, уажәы зышьҭахь игыло ажәлар ирывагылуа, Анцәа ицәшәара рыманы, аламыс бзиа рзацны, ирԥырхаго кажьны, ирзеиӷьыу шьҭырхуа, Аԥсынра мырӡкәа иныҟәырго, абацәа рыҵкьыс аҵеицәа еӷьхо аамҭа рхы иадырхәо, ирзкамыжьӡо аӷьычра иаҟәыҵуа, шәыла Аԥсынра агәазҳара, амч дыухо, иԥсыланы ихаахарцы!

                                                                                Б. Ҷалокәуа


ААШЬЫШЬИ    АҚӘЫЏЬМЕИ

Ашьыжь амра лаша аныҩагыла,
Аашьышь атыша лашьца иахьҭажьыз инҭаҷҷеит.
Аашьышь алашара анаҿаҷҷа,
Оҳәла инеихыеит, аха адгьыл ианамышьҭ, ақыџьқыџьра иалагыеит ишәан.

Ус аҳәеит абга адәыны игылаз ашҟа:
«Изакәытә гмыгузеи мшәан сыблақәа аасхызхыз» ҳәа.
«Уи цәыршәагаӡам оҩ дызыцәшәоуа, 
Икаамеҭӡам атәыла зырбгоуа
Лашарбагоуп Анцәа иишаз» – аҳәеит ақәыџьма.

Уи дуниа зырлашоуа лашароума, изырԥышӡыуа
Ԥшӡароума, ауаа ргәы еиҵызхыуа гәеиҵахгоума?
Уи аупе ҳаԥс абжа – ҳаблақәа згоуа.
Цәгьарас иҳахьуа зегьы ҳазызуа», аҳәеит аашьышь.

«Ҳаи ахәымгак баажә!» – аҳәеит ақәыџьма
«Уҩызҭбылгьондаз утыша лашьцажә,
Убасҟан иубарын амра - ԥышӡа ишгылуа, ишҭашәуа.
Адуниа ԥшӡа алашарбага ишазгәҟуа.

Аџьынџьал Герасма
Бедиа. 20 нанҳәа азы  1919 г.

           
АԤСНЫ ЗГӘЫ АЗЫБЫЛУА РЗЫ АКЫИ-ҨБЕИ АЖӘА

   Иаԥсыуаны иҟоу, Аԥсны азы, аԥсуаа рзы згәы былуа гәыкала иҟоу рзоуп изызҩуа.
   Иагьаԥхьап дара бзиа ибаны рыхшыҩ азышьҭны. Ҳара аԥсуа милаҭ, милаҭыс иҟоу зегьы рышьҭахь ҳгылоуп изла ҳәа шәҵаозар – ҵаралоуп. Аҵара ҳара даара цәгьа иҳацәмаҷӡоуп. Аҵароуп бзиарас иҟоу зегьы злыҵуа. Амилаҭқәа зегьы шьҭызхыуа. Шәырзыԥшышь ақырҭцәеи аерманцәеи ишынхуа, иҟарҵоуа, ируа, изышьҭоу. Урҭ рнаҩысгьы милаҭқәас иҟоу, зегьы ҳара иҳаиӷьым оҩ дыҟам. Избан шәҳәозар аҵара дара ирымоуп, анхашьа бзиа дара ирымоуп, ахақәиҭра дара ирымоуп, дара рыусқәа дара ирбоит, ишырҭаху иҟоуп, ацәгьара аҿы еицхыраауеит. Ҳара аԥсыуаа зегьы ҳарыҵахыуеит, зегьы ҳареицәахыеит.
   Арахә ехьашьцылоу аҭыԥахьоуп ихәлар ехьаауа, изышьцылоу аҩызцәа роуп изцаауа. Арахә иадыруазар аҭыԥи аҩызцәеи аоҩытәыҩса иоума иззымдырша дахьааӡаз иԥсадгьылыи иуаажәлари?
   Дызусзаалакгьы аоҩы игәы былуазароуп иԥсадгьыли ижәлари рзы. Еҳаракгьы абри иуалыуп аоҩы аҵара змоу. Аоҩы аҵара змоу иуаажәлар дырзааԥсароуп изла илшоуала, ирзымдыруа дыирҳароуп, дыирҵароуп. Зла хҩоу амҩа иаша иқәиҵароуп. Иуаажәлар рзы аказы дымаашьароуп зегьы рыҟны дырыцхраалароуп. Зыуаажәлар ирыцхраауа ихыоуп дызцхыраауа. Зхы иацхыраауа Анцәагьы дицхраауоит.
   Ҳара аԥсыуаа аҵара змоу уи еиԥшқәа ҳалаӡам. Џьара хәыҷык иаҳзеиӷьыу акы аабар ҳаԥсадгьылыи ҳауаажәлари ҳахашҭыуеит, ҳхы мацара ҳашьҭалоуит. Кыр иазкыу аӡәыр шәыҟазар, зыуажәлар рзы згәы былуа шәымԥшын, аус жәыула.
   Абар, Анцәа иџьшьоуп, аԥсыуа газеҭ аҭыҵра иалагыеит. Ожәраанӡа иҿаҳаз, ожәы ацәажәара иалагаз ҳаиҩызоуп ҳара. Агазеҭоуп ҳажәа.
   Ижәҩла, шәырзаԥхьала ауаа зырҿыхаша, изырҟәышша, амҩа иаша иқәызҵаша ажәа. Ажәа иалоуп: «Аԥха иахьымӡаз, ахьшәашәа иҽанираалыеит» ҳәа. Анцәа иџьшьоуп ҳаҿыхыеит, аамҭа иаҩсхьазаргьы. Аԥхьа ҳахьымӡаӡаргьы ахьшәашәа ҳҽалаҳакӡароуп. Шьҭа издыруада ҳамыӡыр, ҳажәа ҳаҭынхар. Шәымԥшын, аамҭа цоит. Шәхы шәацхраа. Зхы иацхраауа Анцәагьы дыицхраауеит ҳәа рҳәоит.

                                                                                        Џьынџьал  Герасма


                           АГАЗЕҬ   «АԤСНЫ»   ИАԤХЬУА РАХЬ

   «АԤСНЫ» иаԥхьуа аԥсацәа зегьы ирдыруоит ҳара аԥсацәа агазеҭ аҭыжьра ҳгәы иҭеижьҭеи кыр шыҵуаз, аха иаҳзырҽеиуамызт; ҳәара аҭахыума, ҳаиҵазырхыоз, аиҳарак амал акәын. Ожәы ари агазеҭ аҭыжьра И.И.Рамишвили ибзоуроп. Шьҭарнахысгьы уи аоҩ ҳаиқәгәыӷыуоит, аԥсацәа агазеҭ зыԥсоу дырны ацхыраара арҭуа иалагаанӡа, ишьақәирхап, дацхраалап ҳәа.
   Убри анаҩс, абас иаарласны иҭҳажьыз агазеҭ ииашаны иаҳнарбеит ҳкьыԥхь иагқәаз: «кь» даара имаҷыуп, убри аҟнытә џьара-џьара уи ацынхәрас ԥыҭрак «кi» ааҩлароуп.
   Убри анаҩс иҳамам дырҩагьых анбанқәа: абри аҟнытә ԥыҭрак абарҭ рцынхәрас гу, ку, ху, ҟу ааҩлароуп. Аха дыук мырҵыкәа урҭгьы ҳадаагалашт. Абри агра ҳ-газеҭ ҿыц вба дыус иашәымҭарцы ҳшәыҳәоит.
   Издыруада Абжьуаа ирахьтәыу иҩымҭа Абзыԥқәа рахь хәыҷык ихәанчашәа ирымхабар, иара убысҵәҟьа Абзыԥқәа ирахьтәыу ибызшәа, иҩымҭа ихәанчашәа Абжьуаа ирымхабар? аха ари грас аӡәи-аӡәи еибаҳамҭароуп, ҳаиҟәшаны ҳҟамларазы.
   Дасыу ибызшәа ишаанагыуа ала ишыицәажәашьоу ала иҩлааит, ҳара  ҳаигәырӷьаны иҳадаҳкылоит.
   Абарҭ рышьҭахь абри агазеҭ иаԥхьуа зегьы ҳрыҳәоит иара данаԥхьалагь, иҩызцәа, аԥхьара здыруа ириҭаразы, убас ала аԥхьара здыруа зегьы иамԥхьакәа инымхаларазы, аԥхьара ззымдыруагьы ианыу ажәа ддырҳаларазы.

                                                                           Д.Гә.  


АТӘЫМ  ЖӘҨАН  АҴАҞА

Дасыу иԥсадгьыл Шьам еԥш иԥхьаӡоит (Аԥсуа жәаԥҟа)
(Алгарҭа)

Убри амшаԥ ауха, ашарахь инеигәоуаны, Елҟан иан Шьарифа ԥхыӡ лыҷкәын игымкәа, ибзамкәа дыӡаанӡа дшыҟаз еиԥш, деихышәашәуа рашҭа дааҭалуаны дылбеит. Дцәырҳаны дааҿыхан, абӷьааҳәа лабҿаба дылбаз џьшьа, ашә ааимԥааны дыҩдәылыԥшын, аха ари аулабҿабахыз, дабаҟаз лыҷкәын. Аӷьеҩҳәа ашә ҩыджьыланы, лылаӷырӡ акәаашуа, амца аахәыҵлышьшьаан, акәасҭӷақәа рхы ааидылҵан, длыҽҳәатәеит. Мурыҭхәа ашә ашьҭыбжь даарҿыхан: «Бгәам-гәамрак нҵәаӡом абри барак. Зеԥшра ԥхыӡ хааз сызлаз: Елҟан абри ожәы абра даасыдгылан, ажәақәак сеиҳәарцы игәы ишҭаз, ашә аныдбыжьла сырҳан сааҿыхеит. Сыгәнаҳа Анцәа ибықәиҵааит, саабмырҿыхар сгәазхара дсымбуаз», – иҳәеит. Ларгьы : «Абрыоужәы сы-Елҟан сызкәыхшахаша ашҭа дааҭалуа дызбан, лабҿабаз џьысшьан азоп сызгылаз. Сы-Елҟан иԥсы ҭаны дызбараҳа, иан лхы оҩы имбааит», – лҳәан лылаӷырӡқәа илмырбаразы лшьал лхы инҭалырԥеит.
   «Бара, убри ҳаҷкәын акы дамыргәаҟыуазааит, еразнак ԥхыӡ деицаабеит, абри ииашаны акы иамааноуп. Абар ехьа хәымшыуп, схәысжьы ицеилагылуа, сызқәа ибызбызыуа акы нкыдлазшәа збоижьҭеи, ииашаны ҳаҷкәын гәаҟрак дшақәшәаз здырыуоит, искыузеи акәымзар», – иҳәеит Мурыҭхәа. «Саргьы иара убысҵәҟьоуп сшыҟоу, слаԥықәшәагьы амитә ҟанаҵоит», – лҳәан лылаӷырӡқәа лҿы нахьыжжын ахәа инылаҭәеит. Мурыҭхәа иаҳа гәажәра ҟаиҵан иԥҳәыс хәыҷык лгәы ныикыларцы иақәикыит. «Бара, ибасҳәуа баҳауоу? Аҳәынҭқар дахганы иҭыԥан «Қьаранҭа» ҳәа акәу  «Керентух» ҳәа акәу цқьа исыздырам, аҵара змоу ишырҳәоуа еиԥш сара исызҳәоуам, аха уезгьы убри иахаршалоуп, аӡәы ҳәынҭқарс дықәтәан, ажәытә ҳәынҭқар иҭеикқәаз зегьы азаҭ рыҭаны ишьҭуеит рҳәеит. Убыс азаҭ зоуны иааз баандаҩык Алдыз иаҳҭны дызбоуан». «Нас узыизымҵаазеи? издырыуадада Елҟан џьаракыр дыибазар». «Бзамыҟә, Елҟан дабеибуаз, уи Аҟәа акәын дахҭакыз, ҳара ҳаҷкәын дабаҟоу, уи Сибра дыҟоуп, ожәыгь ибзымдырцыи?» «Аԥсны далгаӡан дыргазаап», – лҳәеит Шьарифа.
   «Аԥсны моу, абри ожәы уҽыи укәадыри неиқәҵаны хы-мчыбжьа амҩа уқәзаргьы узнеиуам», – иҳәеит Мурыҭхәа. «Ус акәхап, акәымзар сы-Елҟан ҽы-шьаԥхыцк ахакыуа дыҟазар, ҳаӷоу инасыԥ цәгьахыеит иҟаиҵалакгьы, ддаӷьхаргьы, дмаҭхаргьы, шьҭа даахьазаарын, тымеи-тышак дҭарыжьит акәымзар, аха абри аурыс ҳәынҭқар мыжда, Аԥсны зегьы иара ирҭама?» – лҳәеит Шьарифа. «Аԥсны зегьы моу, бара бзамыҟә, Аԥсны аҟара ҩба-хԥа тәыла импыҵакыуп уи аурыс ҳәынҭқар». «Ус акәзар, атәыла зегьы иара импыҵеихалазаап, аха ожәы ауаа рыгәнаҳа изыӷьашкыит уҳәоу? Абри ожәы уара ишыуҳәаз еԥш, ицаз ахәашаҽны аҳҭны убра аҳкәажәк илеиҳәуан арԥыс шьахәк, аҳәынҭқар дышҭаркыз, абаандаҩцәа шаурышьҭуа, ҭауадыи аамысҭеи рыдгьылқәа шрымырхыуа, жәлала еиҳабыра ҳәа уаҳа ишзыҟамлуа. Аҳкәажәгьы даара лылахь иеиқәнаҵеит ари ажәабжь».  «Убра арԥыс ҽырыуазҟьашәа иҟоу иоума абри еԥш ажәабжь шәазҳәа аҳкәажәи бареи, шәыижьазыр акәхап, уи абаа иидырраҳа». «Уи уара датәоумбаӡеит, аха уимоу убри аоҩ избаз астудентрагьы иҽазыикыуеит». «Студентрас уи илоуаҳа, оҩҵас дбаџ-баџыуа ажәак шәеиҳәеит». «Уара ихаумҵозаап уи дышстудентыу, уаҳа даҽакы ала дыузымдрыргьы, ихы-ахәы алагьы дыузымдыруои, ихы-ахәы қымфыфылӡа ихәда инаҩсны ижәҩахыр иаақәыԥсуа иҟоуп, ирҳәоуа ҵабыргызар: «зылагә ҭбаау, зхы ҟәазыу дыоҩҟәышыуп» ҳәа уи дыоҩ-ҟәышыуп, кыридыруеит, иара убасҵәҟьоуп дшыҟоу». «Аи бара рыцҳа! Уи сара дыздырыуоит, ҵара имам баша хырцәажәаҩыуп, дынкыдҳалоуа даакыдҳалыуа ддәықәуп; уи бара дыуоҩ бзиоушәа дзыбба абаандаҩцәа ишьҭыуеит ахыиҳәаз азыноуп. Быгәнаҳа рықәшәааит быҷкәын зла дыӡыз, абаандаҩцәа рышьҭыуеит зҳәоуа зегьы уаа бзиас ибыԥхьаӡоуа бҟарымҵеи! Бара мыжда, зхы-ахәы дыуу ракәым истуденту, аҵара змоу роуп, зхы ҟәазыу зегьы ҟәышхауазар ҳацәкамбашь дуқәа раҟара зхы ҟәазыу абаҟоу, аха урҭ ишыббоуа еиԥш иҟәышыуп ҳәа оҩы ирзыимҳәаӡац. Уи изыбуазеи, уи ҳаҟәаҵып. Ҳаҷкәын ма дрышьҭын амҩа дықәуп, ма, ииашаны издыруоит, гәаҟрак дшақәшәаз, аха иҳалшагәышьозеи! Ашә аартыишь, ишеит сгәахоит». Шьарифа ашә анаалырты ишахьан, амрагьы абарҵа иааҵаԥхахьан.
   «Унан џьбеит, шьыбжьы азаап ҳшеицәажәоз. Мыд иԥыла шәԥылааит иаргьы уаргьы уи аоҩ иҭыӡшәа ҳҩаланагалан шьыбжьы мааи! Сыҷкәыныи сареи ҳарыцҳара, ҳамыждара Анцәа цәгьараны, ргәаҟганы ирԥыигалааит уи аӷьычра изырҵаз; ӡан ихашәалуаз дара иргон, ацәгьара аҿы ианнеи, рхы дакәхшаны ддырӡыит», – лҳәан лышьҭахьҟа даагьажьит. «Урҭ рышәира бара бзаҟәымҵӡеит, аха урҭ еиҳагьы иҿаҿкәызӡа иҟалыеит, уи аҵкыс ехьа мшаԥыуп, баргьы акы бҽыназкы; ҳанасыԥ кралаӡазар дыук мырҵыкәа ҳаҷкәын иҭыӡшәа ҳаҳаргьы ҟалап», – иҳәан Мурыҭхәагьы дҩагылан адәы дҩықәлыеит. Абри ашьҭахь мызкыи бжакыи ааиасыуаны Мысҭафа рашҭа дааҭалан Елҟан имаҭәа еилаҳәаны иикыз абарҵан ацәарҭаӷәы илықәиҵан, ицаз амшаԥ ауха ашарԥазы Елҟан дышҭахаз аареиҳәеит, аҭаацәагьы хыла-гәыла иаилыеиҵеит.
   Абас, ҳашьхаруа ҷкәын Елҟан атәым жәҩан аҵаҟа, атәым дгьыл аҿы, «Қарансқи» иманифест ихы изамырхәакәа, амшаԥ ду албаашаразы идунеи ԥсахны, инарцәымҩа дҩықәлыеит.

                                                                              Д. Гәлиа


                                                       АМҲАЏЬЫР

   Ҭырқәтәылан, ҽнак аԥсуа мҳаџьырк, чак џьара исоуазар ҳәа, ақалақь даланы дышнеиуаз акәымкәа, чарӡрак аҿы ауаа рацәаны ишгылаз ибан, иаргьы дынрылагылыеит. Игылаз зегьы ԥарала ачақәа аттаҳәа ихәҳаны иргуан. Аԥсуагьы ԥара имамызт азы, ачарӡҩы дыиҳәеит, чабабак уалла исыҭ ҳәа; ачарӡҩы ианыимуы, аԥсыуа днықәсын ачақәа иреиҳабыз акы аақәԥааны илыеиҿеикшан днаскьаны длагылыеит. Ачарӡҩы аԥсуа исааирхаз ашьа зыуеит ҳәа, аттаҳәа ачақәа иқәԥааны игәыдҵара далагыеит.
   Адәахьы игылақәаз, капеик мҭаикәа реидарақәа рыманы ицеит; аԥсуагьы изгуаз иманы дықәланы дцеит.
   Ачарӡҩы рыцҳа дызшьҭалара, аԥсуа иакәу, баша игылақәаз ача згақәаз ракәу изымдыруа, дшықәгьажьуаз инимпыҵаба ицәцеит. Агәаҟра ҳаӷоу дақәшәааит; агәаҟра оҩы инамыруа егьыҟам.
                                                                  Миха  Чалмаз

                           -------------------------------------------------------------------------

                                                 РЕДАКТОР:  АГӘЫԤ
                           -------------------------------------------------------------------------

                                                Захаров итипографиа   

  
                                                                                       


                                        А   Ԥ  С Н  Ы

                      Ес- мычыбжьа иҭыҵуа демократ газеҭуп

               Ахә 1м. 50к.                                                 Ахә  1 м. 50 к.
              
             № 4    АСАБША   АПРЕЛ 5 рзы   1919  ШЫҚӘСА  РААН № 4
 -----------------------------------------------------------------------------------------------------------
                       АГАЗЕҬ «АԤСНЫ» АКАНТОРА АҞНЫТӘ  

Напылаҩырақәа  аазҭеиуа ирыуалуп иелырганы  ирҩларазы.
Убри анаҩс, аздаҟьак  ауп иҩтәыу, агьи адаҟьа иҩымкәа иҟазароуп.
Напылаҩырақәа: ажәабжьқәа, ахьӡыртәрақәа, амаанажәақәа, асамырҟәылқәа «Агәыԥ» ахәаԥшуеит; иҽеины иҩызар – ирыдыркылоит; иҽеимкәа ирбар, ма ирҽеины, еилырганы бзиа ишьақәыргыланы агазеҭ ианырҵоит, ма арҽеира џьабаа мыцхәы аҭахны ирбар, ма зынӡак агазеҭ иамаҭәахәымкәа ирбар – иааныркылоит, имҩарыжьуам.
   Агазеҭ «Аԥсны» азы астатиақәа иаашьҭлатәуп абри «адрес» ала: Сухум. Учительская Семинария.
            
                                     АҞӘА, 5 АПРИЛ 

   Аамҭақәеи аусқәеи абарбал иахаушәа агьажьра иаҿыуп.
   Иахьа ирҳәоуа оҵәы ирҳәом; иахьа иҟоу оҵәы иҟам.
   Аԥсабараҿы иҟалақәуа аус дыуқәа ԥыҭ-чыҭқәак ҳара ҳҟынӡа иааӡогьы еиԥшны иааҩыуом: асоиузникцәа рыла иааҩыуа аус, даҽа планк амоуп, даҽа ртәашьак амоуп, даҽа хшыҩк аҵаны иҟоуп, иара убри аус ахаҭа аболшевикцәа рыла ианааҩыуа даҽа планк амоуп, даҽа ртәашьак амоуп, даҽа хшыҩк аҵаны иҟоуп.
   Абас ауп ожәы ҳаазқәылаз аамҭазы аусқәа еиларҩынтны ишыҟоу.
   Агьырҭ зегьы ҳарҟәаҵып абри ҳ-Аԥсны хәыҷы амш андыуу, аҽкәар бзиа уақәтәаны шьежьымҭанӡа аханатә удәықәлар, ахәылԥазы аҵыхәан унеиуеит, абри еиԥш атәыла хәыҷы агәҭаны ҳаҟоуп ҳара, аха Самырзаҟана иҟалуа аус ҳара ҳазын заграница иҟалаз акы иаҩызоуп; иара убысҵәҟьоуп Кәыдры аучасткаҿыи, Гәдауҭа аучасткаҿыи иҟалақәо аусқәагьы: ма иааҩӡоуам ҳара аус знапаҿы иҟам ҳҟынӡа, иааҩӡаргьы – ма мызкы, ма ҩымз рышьҭахьоуп ианааҩыуа, ианҳаҳауа.
   Агьырҭ зегьы ҳарҟәаҵып: ажәытә ҭелыи пошьҭеи аныҳамаӡамыз Аԥсны аханы ажәабжь иҟалуаз, адырҩаҽны Аԥсны аҵыхәан ирдыруан.
   Ожәы аҭелгьы ыҟоуп, аԥошьҭагьы ыҟоуп, ауаагьы ыҟоуп, ԥаса иҟаз реиҳагьы, нас иҟалазеи?
   Ожәы ҳаазқәылаз аамҭазы ажәабжь ныҟәызгуаз аҭелгьы ҭелҵас еилыхха аус ауам, аԥошьҭагьы иара убас, аӷбақәа ртәы уи ҳәатәӡам, аӡы рыҵабазаап уҳәаратәы иҟоуп.
   Ажәакала, арҭ аусқәа еиҳа еилырганы, џьара шьақәгылашьак аманы есымша зыҽзымԥсхыуа хык аманы даҽа ԥыҭрак ианыҟамла, дара аусқәа знапы алакыу инарҳәыаарҳәуа, ирҩынтуа измоу ракәымзар, инаԥшуа зегьы ргәы ақәҿыӷьшт, ргәы ԥнаҵәашт.
   Ари ҳара ҳ-Аԥсны мацара азыҳәан акәым изысҳәуа, Урыстәылан дыуӡӡагьы зехьынџьара иара убасоуп ишыҟоу.


                АҶАНБА ЖӘЛАРЫ Р-СОВЕТ АНХЫРТ АҼНЫ ИИҲӘАЗ АЖӘА

Жәлары!

   «Независимаиа социалистическаиа» ҳәа изышьҭоу агәыԥ рыхьӡала иахьа абра сцәажәоит, иагьахысҳәаароуп акыи-ҩбеи жәа ақырҭқәеи ҳареи ҳаҟазааша, Аԥсны ишазныҟәуа урҭ раԥхьагылацәа, рыхқәа.
   Цәыббыра мзазы (октиабр) ареволиуциа иҟалаз «Временное правительство» ҳәа аамҭала амчра шьҭыхны иқәтәаз ауаа анеимнарпы ақырҭ рсоциалистқәа, раԥхьагылацәа, Урыстәылан амчра шьҭызхыз ауаа мдырс ирыԥхьаӡан, изышьҭалаз аусгьы накӡара зоуа акы акәым рҳәан, Урыстәылан ахәархь (демократиа) знапы адыркыз рымхацәгьахан Урыстәылан кажьны еихыеит Кавказҟа, Қырҭтәыланҟа.
   Жәлары, ахәархь дарбанзаалакгьы иаҳзеиԥшуп, урҭ рыус ҳашьҭоуп, ҳаинтернационалистқәоуп (еилых ҟамҵакәа аԥсабара ахәархь иҟоу рыбзиара ашьҭалара) ҳәа зҳәоуаз, рҽыԥхьакны Қырҭтәыла ашьақәыргылара иалагыеит. Убри иаркны ижәдыруазааит, жәлары, ақырҭ-жәлары раԥхьагылацәа амҩа иаша изқәыз ишымҩахыҵыз!
   Урыстәылан ианыҟаз аинтернационал амҩа ианын, аха Қырҭтәыланҟа ианхынҳәы рҳәынҭқарра аҳасаб анышьҭырх, интернационал амҩа иаша имҩахыҵт, «социал-патриот» ҳәа (иалкааны рыжәлар рзы мацара аусура иалагеит) ззырҳәыуа ахь еихеит.
   Ожәы ақырҭқәа аҳәынҭқарра аҳасаб ркыит. Партиас Қырҭтәылан, акыи-ҩбеи рыда, агьырҭ зегьы национал-демократ апартиа рзаакӡа, рҽеибадыркын, еиҩызцәахан, еидгыланы аҳәынҭқарра аҳасаб ала аус еицыруеит.
   Дгьылда, уааԥсырада ҳәынҭқарра азыҟалуом. Убри аҟнытә ақырҭқәа рҳәаа ацҵара, арҭбаара иаҿуп. Ари ҳ-Аԥсны хәыҷгьы иахьеибаркыу цәгьаӡа иҿаҵахаауп. Ҳагәылацәа аҳәынҭқарра ашьапы иркыз азы цәгьаӡа иазыманшәалан, аха гашьас иарҭарыи?
   Ус қәԥарыла, мчыла аӡәы игара ожәы иазыҟалоуам, маана иҵагаланы дыумгоуазар.
   Амаана иагьаҳзыруит. «Самоопределение» ҳәа амилаҭқәа рхатә ус, рхы арҽеира рнапаҿы иҟалоит ҳәа ареволиуциа дыу жәас иннажьыз иааганы иааҳадыркылт, аха иаарҳәны аҿра бааԥсырала.
   Ожәы ҳара Аԥсны жәлар иҟоу, ҳхы ҳарҽеиоит (самоопределяемся).
Усакәушьҭ! Арахь адәныҟа уахьахәаԥшуа усакәушәа иҟоуп, аха уагәылаԥшыр, ҳара ҳхы арҽеира (самоопределение) ҳнапаҿы иҟаӡам, иҳампыҵырҟьан шьоукы иалагыеит рхы азы ҳарҽеира.
   Аԥсуа Совет иқәтәаз заанаҵа иқәцаны, амчра Аокруга аҿы рнапаҿы иааганы гьины  иаҳампыҵырҟьеит ҳара ҳхы ҳара ҳахагылара.
   Насгьы изларылшауаз ала акы иамеикӡакәа ауаа ирныланы жәлары ирыларҵеит «агитациа» азы асовет аҿы еиҳарак ирыдгылаша ауаа аладыртәарцы, нас ргәы иҭаз урҭ рҿы иадырҳәарцы енагь изышьҭыз – Аԥсны Қырҭтәылан адҵара. Ргәы иҭаз абар ижәбоит инарыкӡарацы агьрыгым.
   Ҳара ақырҭқәа р-республика, рхы арҽеира иҟарҵаз иаҳцәымӷӡам, иагьрыдаҳныҳәалуоит; дара рхы бзиа ишырбауа еԥш ҳаргьы ҳхы еицәаны иаабауам, егьа жәа-хаа карыжьыргьы ҳалыԥшны иаабоит ргәы иҭоу – Аԥсны ишаҩаӡауа. Убри аҟнытә рыусқәа апротест азаауеит.


АҴЫСЫИ  ҲӘЫҲӘЫИ
 ( Крыилов иажәамаана иаҿырыԥшшәа)
Аҵыс акаҭ ҩахаԥан,
Иԥаҟь-ԥаҟьыуа иааҭахыеит;
Аҳәыҳә-ԥышқа наскьа наҟ
Ишахыччоз иааԥсаӡеит.

«Ишԥоухаԥеи уара нас,
Акаҭ-хаха кыга ҵәҟьас?
Уԥхамшьаӡои уара нас,
Уахзаҵымцуа ацәҟьа наҟ?»

Абас аҳәыҳә еиҳа-еиҳа,
Аҟырҟырҳәа иччауеит;
Аҵыс рыцҳа еилажәжәа,
Акаҭ иалоуп иҳәыԥ-ӡыԥыуеит.

Аҳәыҳә гәырӷьоит, иԥырԥырыуеит,
Амахә аӡа тартарыуеит
Амахә иамаз ашашәа
Иара иахамшәеи ахәдацәа!

Егьуқәнагоит уара, аҳәыҳә!
Узахыччоз уара аҵыс?
Абар иааргоит уара узыс,
Араса махә ӡыга ҵәыс.

Д. Гәлиа


«АБЗ ЗМОУ АЦЫУҬА ИГОИТ»
                                             (Аԥсуа  жәаԥҟа)

   Лагажәыкыи ҭакәажәыкыи ыҟан, урҭ дрыман ԥа-заҵәык. Рааигәара дынхуан уриа ԥсыцәгьак. Ҟәыӷарыла – реиҳа дҟәыӷан: дныҟәахьан, дсасхьан, акыр здыруаз ауаа дырҿцәажәахьан, хәҳахәҭра ҳасабла дахьдәықәыз, аха алыгажәи аҭакәажәи дызларыҵашьыцуаз акыҟан: ирыман аҭаҳмадацәа лыукы, уи алыу арымарахь идыргьажьыр рхәы еиқәшәшәа ирзаанашьҭуан, арымарахь игьажьыр ахьи араӡни аанашьҭуан. Ауриа мааныла срыҵсны аҭаҳмадацәа рылу рцәызгап ҳәа иақәикыит, диацәажәеит рԥазаҵәы ус: «Уани уаби ҭаҳмадахыит, рыхшыҩ цеит, уара макьана уҷкәыноуп, «апекун» дыумамзар ирымоу, ехьынӡаҟоу ирфап, иржәып, иаанхыуагьы рҭеип, агьиузынхарым» ҳәа.
   Аҷкәын дгаӡан, ихшыҩ мшәыцызт, ауриа ера игәырҩа дагуаз џьишьеит. Уи ашьҭахь аҷкәын иани иаби ус реиҳәеит: «Шәара ехьеи оҵәи иԥсыша шәауп, шәыԥсы зҭоу «апекун» дсышәҭароуп» ҳәа. Аҭаҳмадацәа даара иргәамԥхыеит рԥа иреиҳәаз, аӡәы дширҩашьуазгьы рдырын, уи еԥш иҟоу џьара ԥҟаракгьы  иаҳәаӡом ҳәа иарҳәит рԥа, аха «ага иикыз икӡит» ҳәа ажәа иалоуп еԥш, дцуа, даауа имыргылаӡит аҭаҳмадацәа рԥа. Иимуӡыуашәа анырба уыс иарҳәеит рыҷкәын: «Дзусҭа пекунс иуҭахыу» ҳәа.
   Рԥа ргәыла ауриа инапы иқәикыит. Аҭаҳмадацәа ари еԥш рԥа ианреиҳәа, рхы рыхнахыит ауриа ицәгьхәыцшьа рдыруан азы. Аҭаацәа рцҭәа анцәгьаха аус иалацәажәуаз ауриагьы иҽрықәиршәит. Ауысҳәацәа ҳәа иаарыԥхьаз иақәырҵарыз рзымдыруа иштәаз, ауриа даацәажәан ус иҳәеит: «Аусҳәацәа, дадраа, зеиԥш ҟамлац агьыҟаӡам, аҷкәын ииашаны «апекун» дыиҭахызар, иани иаби шәырзымӡырҩыкәа, урҭ ҭаҳмадацәоуп рыхшыҩ цахьеит, аҷкәын ишшәеиҳәуа шәныҟәа» ҳәа. Ауриа иреиҳәаз инықәҵан аусҳәацәа аҷкәын «пекунс» иуҭахыда ҳәа ианизҵаа «ҳгәыла ауриа иауп» ҳәа реиҳәеит. Ауриа напынҵас дыирҭеит аҷкәын иани иаби рыԥсы зҭаз, ергьы уи акәын ииҭахыз: Ари акоп мазарас ишәцәынхуа, ишәцәыԥхасҭахар шәыҷкәын шәара шәашьҭахь изынхыуази иҳәан, рыҷкәын игәырҩы дагуазшәа ҟаиҵан, рылыу аарымкәкәаны игыеит.
   Аҭаацәа рыԥсы злаҭаз рылыу акәын: дара ҭаҳмадацәан, акры рызуамызт, рыҷкәынгьы акрыура дашьцыламызт, рызынтәыкгьы даара игәаҟыит, рхы иалаԥшит, аха зыцәгьа еибаҵәахыуа қыҭак ирылан, амла ирымшьит аҭаҳмадацәа, аҷкәынгьы ахьшьцәа даадыршьцылан, ахьчара идырҵан ихы аланыҟәигуан. Уи аамҭазы ауриа рылыу далаҭхаџьуа иман.

Плато Шьаҟрыл


                                            АБАХҬАҾЫ

                                Изыуреи исҳәареи амычда?!…
                                Адуеи шәҭыит, ааԥынроуп;
                                Гәырӷьара салахәдоуп амыжда,
                                Сбахҭаҿы ианагь илашьцоуп…

                                Сықәлацәа ааԥын еигәырӷьоит,
                                Амшаԥ иаԥылоит хара,
                                Аамҭа иалачарцы еигәырӷьоит
                                Гәыӷрада сыӡӡеит сара…

                                Асабеи кыка зыгхаз еиԥшны
                                Сымала сҵәыуа сҭатәоуп
                                Изуреи, исҳәареи ахәаша
                                Сбахҭаҿы ианагь илашьцоуп…

                                Ԥсызхоугьы, ԥсы зхамгьы ирықәԥхо
                                Амра ирзеиԥшны ишеит,
                                Цәымза лашаракгьы саҭәамхо
                                Амра дыу се исыԥхыеит…

                                Шәхаан шәшыԥсыхрагьы жәдыруазар
                                Сҽыхәа шәкәадыр, исзаажәга,
                                Адунеи шәымала ишәымамзар,
                                Соушәыжь, – лашарак сшәырба…

                                «Чоу» ҳәа зын жәытә гәыла исырхәмарып,
                                Сан лҿы снеип, дысыжьжьап,
                                Насгьы – «ожә сааихооит» ҳәа нраҳәаны,
                                Сҽыжәланы – сахымаара сцап…

                                Изуреи, исҳәареи амычда?…
                                Адунеи шәҭит – ааԥынроуп,
                                Гәырӷьара салахәдоуп амыжда
                                Сбахҭаҿы ианагь илашьцоуп…

                                                                 Аилакырба

ҨБАҞА  АЖӘА  ГАЗЕҬА «АԤСНЫ»  АЗЫ

   Ҳалашарбага ҳгазеҭа «Аԥсны»! Анцәа ду имчала, ари аамҭа елаҩ-елас амчала, уара аԥшқа уира ҟалит, уи иаабаз инагӡатәу акәхаат. Ора уҭыҵуа уалагаанӡа, ҳара ҳалақәа хтымызт, анаҟә иқәашәа ҳалан; шьҭа ҳара зегьы  ҳзы умры џьбароуп, умзыхаауп, убарҭ реиԥш уҳалаҷҷарацы ҳгәыӷуоит. (Наҟ иҟоугьы аҟ иҟоугьы ҳаинураалап, ҳахшыҩ хәыҷқәа еидуҟәшәалап. Ҳ-Аԥсны гәаҟ агәы дууп, ҳ-Аԥсны ду амчгьы маҷӡам, умчи, угәа ухшыҩыи ебыҭаны аӷьараҳәа умшәаӡакәы унеила. Агәаҟцәа акруцәа, знапы аӡаӷьа ҵадды ехьанӡа иԥхашьа-ԥхаҵуа аганқәа ирываз ауаа хәыҷқәа рбираҟ ҟаԥшь ду «пролетарии всех стран соединяйтесь» ҳәа зну ираҳаны, ирӷәӷәаны икны ҳаԥхьа угылаз.
   Сара агәымхацәыгьман сахкаршәу сгәы урӷәӷәоит; убас ора узыԥсоу елызкааратәа иҟоу зегьы рзаҳәа угәынкыла-гәышьҭыхгоуп.
   Шьҭа ҳуажәлароп аҳәара ԥымкрыда азин ҳамоуп. Иҳагыу, иҳабзоу аҳәарагьы умчала ҳақәиҭуп. Дҩырагь исҳәахоит: Ора, ҳлашарбага уира сақәгәырӷьоит. Наӡаӡала уаҳԥымхааит, убас аус узызыуа ҳԥымхаат, ҳгәы ашьҭыхра анагӡаразы.
                                                                                                  З. Бениа

                                                     АМҲАЏЬЫР

   Мҳаџьырра Ҭырқәтәылахь ицаз аӡәы, уа дахнеиз ақалақь дшалаз акәымкәа ԥҳәыск камбашьк даҵатәаны ишылхьуаз ибеит. Абри данахәаԥш, иҩныҟа ирахә икажьны дызлыҵыз иааигәалашәан аҵәуара далагеит. Акамбашь зхьуаз аԥҳәыс дааԥшын дышҵәуаз анылба, ари акамбашь дацәшәаны дҵәуазаап лгәахәын: «Уацәымшәан ари уоҩы дафаӡом» лҳәеит. Иара илаӷырӡқәа иҿатата длыҳәеит: «Иҟалуозар сара исырхьа, аҩны инсыжьыз скамбашьқәа исхьуашәа аҟара сгәы ааҟалап» ҳәа. Лара лкамбашь илхьуаз дааҵыҵын илҳәара лзымдыруа лҿы раҳаны, агәаҵәа лгәы икылахазшәа лыла ҭраа дыихәаԥшыуа даанхыеит.
   Ԥыҭк анҵы «узыусҭа уара?» ҳәа диизҵаит.
   Иара даақәыԥсычҳан дшаԥсуаз, дыхҵәаны Аԥсны кәазақәа кажьны аашьас иоуз зегьы анлеиҳәа, акамбашь дҩаҵалартәан илырхьеит, нас аҩныҟа длыманы дцан, ҩбаҟа-хԥаҟа шәыаӡа ахәыҷқәа рзы иҭаны даулышьҭыит.
                                                                        
М. Чалмаз

                   
АԤСУА  ШКОЛҚӘА  РЫРҴАҨЦӘА  РАХЬ ҨБАҞА АЖӘА
                   
Дадраа, аԥсуа школқәа рырҵаҩцәа!

Шәара шәнапы злакыу, шәхаҿы иааганы ишәымоу аус, уалс шәхы иашәҭаз, аԥсацәа рҵеицәа аҵара рыҭара, даара иус хьанҭоуп, иус дыууп, Аԥсны азы уи аҵкыс еиӷьу, уи еиҳау уск зыҟаларым. Издырыуада шәџьабаа зыԥсоу ззымдырыуа макьа аԥсацәа рахь имаҷзар ҟалап, аха уи шәара шәгәы канамыжьроуп, шәызҿыу аус напы агшәмырхароуп, ахәыҷқәа аҵара рышәҭароуп, иаҳџьызшьодашь ҳәа, ҳџьабаа еилзыргодашь ҳәа шәышьҭахьҟа шәхьамԥшкәа, аҵара зышәҭоуа наҟ-наҟ шәџьабаа ахә ақәырҵап, изыԥсоу рдырп, шәанааԥсоуа аамҭазы урҭ рӷьажәҩаны ишәыдгылап, шәара амҩа илышәхыз, жәлары зқәыжәгалаз, дара инарыгӡап.
   Ожәшьҭа акы азы сшәыҳәоит, аџьабаа аныжәбахыуа инашәыгӡа абзиара: иазыҟашәҵала шәыҷкәынцәа Аҟәа аучтелра Семинариа иаанахәаратәы.
   Аанахәашьас иҟоу абри ауп: ҩы-класк ибзианы иалгаз, хәыҷык аҟара дазыҟаҵазар, аиҵбыраҿы (мл.приг.кл.) даанахәоит. Ибзианы дазыҟазар, аиҳабыраҿы (ст.пр.кл.) даанахәоит. Ԥшь-класк (висш. нач.уч.)  ирылгаз, аклас акы аҿы (1 кл.) даанахәоит. Дырҩагьых еиҭа рҿыцны сшәыҳәоит абри хыхь сызшәыҳәаз хәыҷык шәыхшыҩ азышьҭны, шәџьабаа џьабаа нацҵаны ҳаԥыхьа ԥыҭҩык аҷкәынцәа асеминариа иаанахәаратәы иҟашәҵаразы.
   Ари зҳәоуа ҭынч итәоу, шәџьабаа дыу хәы ақәзымҵыуа аӡәы иакәу џьышәымшьааит. Шәара ишәывагылоу, шәџьабаа џьабаас измоу, шәара шәзы абзиара, зхатә бзиара еиԥш иахәаԥшуа аӡәы соуп.
Д. Гәлиа

ҲАХШЫҨЫ  ҲАМЧЫИ ЕЛАҲҴАРОУП

Ожәтәыи аамҭазы, Урыстәылан инхооз амилаҭқәа зегьы ахақәиҭра анроу – рхы анкылашьа аҽеиқәкышьа рзымдыркәа ианелоу, ехьагьы аибашьреи аибарҳәреи ианаҿу – ҳара аԥсацәа хар ҳамамкәа ҳаҟоуп. Ҵоуп уи «аиспанка» еԥш ирылоу ачымазара ҳаргьы иҳаламсыкәа ҳзыҟамлыеит, аха нҵра моукәа иҳахҟьеит, ҳныҭагәҭасшәа ҳааҟалан, аха дырҩагь ҳҽеибаҳҭеит. Урыстәылан иҟалаз ареволиуциа ду иаҳзыннажьыз ахақәиҭра ҳәа изҿыу аӡәы ҳгәаҭаны, ҳарыцҳашьаны, иаҳзааиҭиуа џьышәымшьааит. Амилаҭқәа зегьы дара рхала, рдыррала, ахшыҩ бзиа змоу ауаа ирылоу рыла, рхы иазеиӷьыу рҳәоит, ирзеиӷьыу ҟарҵоит, рхы еиҭарҳәоит, рыгәҭыха ехьақәнагуа инарыгӡоит – рхақәиҭра дара илырхыуоит.
   Абас ҳаргьы иҳахәаша, ҳаиҿызкааша, иаҳзеиӷьхаша аусқәа ҳрышьҭалароуп. Ҳхы ҳара еиҭаҳамҳәар ҳара иаҳзеиӷьыу, ҳара ҳанзырхаша аусқәа аӡәгьы иҟаҵаны иҳаиҭуам. Убрыи аҟынтә крыздыруа, крызылшуа Аԥсынра мырӡкәа, ҳаԥсыуара рыламӡыкәа иаҳзынхандаз ҳәа згәахәо аусура ҳалагароуп. Знык аамҭа ҳацәцар, нас ҳахьӡауам: лаҵан иаҳамҳәуа, бҵан иҳазҳәуам. Ииашаны Аԥсынра иӡыуам дырҩагьых ҳара ҳабзоурала акы амыхьуазар. Егьҵабыргыуп ҳара ҳажәа иалоу – «абаа аҩныҵҟалоуп излаԥжәыуа» ҳәа. Ҳара аҵара змам иҟоу ианыу ззеилымкаауа, аҵара змоу акрыздырыруа, ахшыҩ змоу, Аԥсынра зҭахны иашьҭоу рыгәра аагароуп. Ирҳәуа хаҳҵароуп, излаҳарҳәуала ҳныҟәароуп: ихәарҭам ззырҳәаз каҳажьроуп, ибзиоуп ззырҳәаз иашаҵәҟьаны иҳахәарҭазар иҟаҳҵароуп. Издыруада урҭ рахьтә аӡәы дҩашьаны иаҳзеиӷьым ҳ-Аԥсынра иаԥырхагоу аус шьҭыихырцы далагоозар, иҳамуроуп, иаҳҳәароуп ус ҟаумҵан ҳәа, насгьы данаҟәымҵ аусбара дызхаҳаргылаз даалаҳхыроуп; уи ҳара ҳақәиҭыуп, далазҵаз далаҳхыуеит.
  Абас зегьы аҵара змоугьы измамгьы ҳахшыҩ еилаҵаны, даара иӡбны иқьасны иаҳзеиӷьу шьҭаҳхлароуп. Ус акәымкәа, аӡәыи-аӡәыи ҳаиҵашьыцыуа ҳалагар – аусура ҳаибаҭарым, ҳара аԥсацәа маҷҩык иҟоугьы ҳҽеиҩаҳшар, нас ҳамч зынӡак икаԥсаӡап, насгьы ҳгәылацәа ааины ҳаиндыршәуа иалагап. Уи нахысгьы ҳахақәиҭратәы ҳазҳәарым. Убрыи аҟнытә есқьнагьы аиххәыцра, аихаҵгылара ҳамазароуп. Аҵара змоу, иаҳзеиӷьыу зҳәуа, ҳазмырӡша ҟазҵауа, ҳаиқәзырхаша иашьҭоу ауаа рҳәатәы хаҳҵароуп: урҭ есқьнагьы дасыу иҳалшуа ала ацхыраара ахырҭахыу ираҳҭалароуп.
Абри еԥш ҳ-Аԥсынра мыӡында, аԥсуаа жәлара бжьамӡында ҳәа игәаҟуаз роуп абас зус бзиа ӡыбны, аԥсыуа газеҭ «АԤСНЫ» ҳәа хьӡыс иаҭаны иҭызышьҭыз. Урҭ ари нахысгьы ирықәҿиалааит аус бзиақәа, напызларкыуа Аԥсны иахәаша ҳәа иӡбны ишьҭырхыуа. Ҳара аҵара злаҳамамыз ала, ус сгәы иаанагуан ари агазеҭ змааноу, шаҟа жәлары рзы илахтыганы, хьӡы мырӡганы, мра лашараны ишаҳзыҟалаз дыук ҳахшыҩ азцарымызт ҳәа, аха аҩба хԥа №  иҭыҵқәаз рыла ииашаны издырт –жәлары ргәы шаҟа иахәаз, насгьы исызгәамҭакәа сызнымхеит даҽа шьоукгьы, ҳара аԥсацәа ҳхала шәҟәы ҩра ҳамамкәа агьырҭ милаҭқәа хьӡыда-ԥшада ҳрылаӡыр зҭахыз – шаҟа гәаласыи лахьеиқәҵарасыи иҟарҵаз.
Ииашоуп, ожәшьҭа рнахыс ҳара аԥсацәа ҳабжьаӡырцы иалшуом – избан акәзар ҳадамыӷ ыҟоуп. Жәлары зхала ашәҟә ҩра змоу уаҳҟәаҵыи, акамбашьҵәҟьа адамыӷ зқәу, шамахамзар изыбжьаӡуом: егьаџьара иҟазаргьы ирыԥшаауеит –  ирдырыуеит адамыӷ ала.
Уажәшьҭа-рнахыс ҳагәҭыхақәа злаҳҳәша агазеҭ ҳамоуп. Иаҳзеиӷьыу иаҳзеицәоу иахьыеибаҳҳәаша агазеҭ ыҟоуп, омала ҳацәымаашьакәа, дасыу ҳгәы иаанагыуа  ацәгьеи абзиеи дасыу иаабуа, иҳаҳауа анаҳҵалароуп. Акы уи, ҩбагьы – ҳгазеҭ даара цхыраара аҳҭароуп. Ари агазеҭ џьабаада-ԥарада иҭыҵыуа џьаҳамшьароуп. Убри аҟынтә дасыу иҳалшуа ала цхыраара аҳҭароууп: аҵара змоу шәҟәыҩрала, инанагуагьы ԥарала, дасыу илшыуа еԥш. Мап анакәха, ани агәыԥҩык агазеҭ ҭызышьҭыуа рымацара егьрылшарым, аҵыхәтәангьы агазеҭ ашә адыркыроуп, насгьы ҳагәҭыха злаҳҳәуа ҳамамкәа ҳаақәхап.
   Аҵыхәтәаны, агазеҭ шаҟа илахтыгоу, жәлары рзы ихәарҭа дуу здыруа сшәыҳәоит ишәылшуа шәамеигӡакәа, ижәдырыуала шәацхыраарцы, саргьы шәҟәы ҩрала сызлацхыраауа анаҩысгьы сыуалафахәы хәыҷы исоуа аҟнытә иацрыхны 50 мааҭ рыласҵоит, абри еԥш ҳара иҳахәаз гәаҭаны  аус  бзиа ҳзыҟазҵаз.
                                                      
Миша Аԥсуа
                                                                                 април 2 рзы 1919 ш.


                                   АӠҨЫБЖЬАНТӘ  (ИААЗ)  АШӘҞӘЫ

Аоҩы игәы иалакьакьо, абааԥсы ибоуа, имҳәар игәы ԥжәангьы дыԥсып. Аха угәы илоу уҳәар, иакәым зыуа рыгра роуҳәар, ӷамхәырҭас уҟарҵоит. Избан абри еԥш изҳахьуазеи?
   Ҳара ҳхы иахоо ҳаздырам, иаҳмыхәаша ҳаԥхасҭазтәышоуп ҳазышьҭоу. Абри зегьы зхысҳәаауа абри оуп. Ақыҭақәа рҿы шьоукы аалаган акаҳуа ршырҭақәа аадыртыит, амаца ааргыеит, ауаа гьангьашқәа аҷкәынцәа алагаланы, ижьаны иадырсыуоит. Ахәмарра зехьынџьара иҟоуп, аха азага удыруазароуп. Ожәы иаазқәылаз уахынлагьы, ҽынлагьы итәаны амаца иасыуоит. Уаха шаанӡа иантәалакь ахьҭа рылалоит, иагьчмазцәахоит. Ҩбагьы, ҟәрышьк-мрышьк рымазар аӡәыи-аӡәы ҳцәыибарҳәыпҳәа ргәы ишҭоу адәқьанхьча смаца ақьира ҳәа хәыҷы-хәыҷла ирзымдырӡакәа рԥара зегьы иара игоит. Нас амаца асра ргәы анақәԥҵәалакь аҩыжәра иалагоит, аҩыжәны адәы ицәылоит, ахьҭа рылалоит. Ари излаиашо уи оуп: дыҟан аӡәы, ихьӡ сҳәом, камбашь заҵәык иман, иҭыит зықь мааҭ ҳәа. Аԥара ианиоуҵәҟьа акаҳуаҿы длатәан амаца дасыуа иҿааихан иԥара зегьы ицәцеит, уи ахыхьгьы ауал иқәхыеит. Уи аҿгьы даанхандаз, аха аҵых ахьԥиҽуаз ахьҭа илалан, дычмазаҩхыеит. Аиҳабацәа ҳәа иҟоу рхаҿы изаарымгозеи абри еԥшқәа абаԥсрақәа рқыҭан иҟалуа. Ари еԥшқәа ауаа быжьнахыуеит тәа!
   Еиӷьми ҳарҟәаҵыр абри еԥш иҟоу абжьыхга усқәа? Шьҭа иаамҭоуп сгәахәоит.
Б. Кациа

   Аӡҩыбжьантә ашәҟәы-џьшьара аҭаны, иҳадкыланы абра ианаҳҵоит. Аҳәара ду ҟаҳҵоит ақыҭақәа рахь, абри еиԥшқәоу ҳзаашәыцҳаларазы. Ҳаграқәа ҳҿы аҿы еибаҳҳәоуа ҳалагар, издыруада ҳацәгьарақәа кажьны абзиарахь ҳхынҳәыр.
                                                                                      Редакциа


ЕРЦАХӘ (Елбрус) АЛҨА АХЫЛЫББОИТ
Абар шьҭа мызкы ҵышт агазеҭқәа ирҳәоуеижьҭеи Ерцахә алҩа ахылыббуоит ҳәа.  Ацәқәа (ақәцәа) еиқәаҵәахыеит; хыхьтә анаҟәоу ӡыҭны, ахра иаҿҩырны ҵаҟа алеира иаҿыуп. Убрыи иахҟьаны адгьыл ҵысыргьы ҟалап ҳәа иацәшәоуа иҟоуп; аиҳарак уи ашьха ааигәара зхы ыҟоу аӡқәа хыҵыр ҳәа ишәоит. Ожәы аакьыскьа Ерцахә ааигәара, иаҳа арахь ааҭсха даҽа шьхақәакгьы алҩа рхылыббуа иалагыеит рҳәоит. Ожәраанӡа машәыр аныҟамла, издыруада шьҭарнахысгьы егьҟамлар.


АОКРУГА   АҾЫ
   Март мза аҩагыламҭазы Кындыӷ Кәыдр. ауч. Д.Киутыи Н.Бжьаниеи рыдәқьан ԥыҽны жәеиза нызқь рыхә аӷьычцәа иргыеит. А-Бжьаниа иаӷа Тамышь инхыуа Г.Гадлиа гәҩарас дҟарҵеит, ԥасагьы ацәгьа сзыиухьан, ожәыгь адәқьан-ԥыҽра схаратәны сыирӡуеит иҳәан, амҩа ааизыкны дыеихсын ҩыџьара хыӷәӷәа аилыирҟьеит. Н.Бжаниа дхәыӷәӷәаны Аҟәа ахәышәтәырҭаҿы дышьҭоуп.
Ацәгьа зыуз абна дылалт. Абри аус аҵыхәала авба иҭаны дҭакын Тамшьаа ркамисар М.Гадлиа, аха ожәы дрышьҭит.
Џьгьарда Кәыдр. ауч., Д. Амыҷба ҩыџьа ауаа ишьит. Аӡәы иара иашьа Ҭ.Амыҷба, агьи А.Аирынба.
Аӡҩыбжьа, Кәыдр. ауч., Т.Ченгелиа амҩа изкны дыршьит. Жәа-хык иқәшәеит. Дызшьыз а-Жьаниа абна дылалт.
22 март азы Алоизи итеатр аҿы Ӡ.Шь.Ҭурқьиа К.Норакидзе дыишьит. Машәыруп рҳәоит. А-Ҭурқьиа дыбналт.
Аҟәа ауокруг акомисар В.Чхиквишвили Қарҭҟа имаҵура ҿыц ахь дцеит. Аамҭала уи ихы аҭыԥан, Қарҭынтәыи иааз, азин амч ала, дыҟоуп Л.М.Тумаркин.


АԤСНЫ  ЖӘЛАР Р- СОВЕТ  АХТРАЗЫ
18 март азы, аҩаша  ҽны, 12 с. бжакыи рзы, Аԥсны жәлар р-Совет Алоиз итеатр аҿы ихыртыит.
Адепутатцәа зегьыҵәҟьа ыҟам: иагыуп  6 - 7  раҟара.
Атеатр ахыи-аҵыхәеи ҭәуп, еизаз ажәлар рыла.
Адепутатцәа амза-ҿа ԥшра аманы ртәашьа аҟоуп; апредседател итәарҭа агәҭаны иҟоуп.
Партиала ҵәҟьа цқьа еилырганы, хазы-хазны, оҩы илаԥш иҵашәаратәы еиԥш ртәашьа ыҟам. Апартиақәа зегьы еилаӡҩоруп уҳәаратә еиԥшоуп иштәоу, ааба рномер ала иалыхны иааз адепутатцәа ракәымзар. Урҭ еиҳа рҽеидкыланы арыӷьарахь итәоуп. Шамахамзар, адепутатцәа зегьы агьилқәа-ашәҭқәа ргәыкҳәԥқәа иркыдыуп.
Ииашаны жәаҩа сааҭыи бжакыи рзы аԥарда иҩахыеит.
Аизара хыитыит адепутатцәа қәрала иреиҳабыз И.И.Рамишвили.
И.И.Рамишвили днагылан ажәа иҳәеит. Раԥхьаӡатәи иажәаҿы: «Сара қәрала сахьшәеиҳабыз аҟнытә ехьа аҳаҭыр дыу, Аԥсны жәлар р-Совет ахтра, хәҭаас исоут. Ихтыуп жәлар р-Совет» ҳәа рылыеиҳәеит. Уи ашьҭахь ажәа дыу иҳәеит. Дахцәажәуаз иажәаҿы иаларшәны абас иҳәеит: «Аԥсны маҷыуп, зынӡак ахақәиҭра аманы – хазкралны аҟалара аҟынӡа изымнаӡац, иазымҳац. Иалымшо шьҭнахыр, еиҳа зылшуа тәыс иҟарҵар ҟалап, нас уи атәра ирласны изаҵымҵыр ҟалап.
Аԥсны хаз-кралра алшаратәы еиԥш ианыҟалалагь ҳаргьы агәахәтәы иахьӡаразы ҳамч алаҳҵашт».
И.Рамишвили иажәа даналга Аԥсны жәлар р-Совет председателс далырхыит Димитри (Арзаҟан) Емхаа, секретарс Г.В.Королев.
Март 20 рзы жәлар р-Совет аҟнытә аҭел рышьҭыит Қарҭ, Ақырҭ республика апредседателыи апарламнтыи рыхьӡ ала, асоиузникцәа рхадарақәа рлымҳаҿы инаргаразы Аԥсны жәлар р-Совет аҿы ишьҭырхыз апротест: Деникин ир, жәытәнатә ҳәаас Аԥсны иамоу Мӡымҭа, иахысны арахь имгыларазы… Гагра аучастка дрыцқьаразы. 22 март азы жәлар р-Совет дара рхатә ҩнахьы (Черниавски ишьха ашьпаҿы) ииасит.

   Абрыи ҳгазеҭ ҿыц «Аԥсны» аҿы ӡәрҩы изларылшоуа ала рџьабаа адырҵар рҭахыуп. Иаарышьҭқәоит, макьа ирацәам аха, ахьӡыртәрақәа, ажәаеинраалақәа, астатиақәа (ҳара аиҳарак ажәабжьқәеи астатиақәеи роуп ҳазызгәаҟыуа), шьоукы рхала ихәыцны, рхы иҭҳәааны, џьоукгьы ашәҟәқәа ирынқәоу рахьтә еиҭаганы. Акы еиԥшымкәа ҳшәыҳәоит, убырҭ ирыгқәоу, рывбақәа рыртәашьа (арифма, ритма, слог) излаԥышӡам, измырԥышӡуа, иавыжәбуа рҽеишьас иаҭахыу ҟаҵаны иаҳзаашәыцҳаларазы. Убри ала иҳагқәоу, макьана иҳазшьақәмыргылац ҳажәақәа, иаҳа еиӷьны ишьақәҳаргыларазы. Ожәы ҿыц ҳара аҩра иалагаз, гәалсрада, аибаҭахра аҳасаб ала, ҳаибарҽеиуа, ҳаграқәа мӡакәа еибаҳҳәуа (критика) ҳалагар, ирласны амҩа иашахь ҳкылсып; иаҳа ишақәнагыуа аҩразы ҳаибарҟазап.
Ҳаграқәа еибаҳамҳәар, иҳагыу ишҳагыу ҳара иаҳзынхап, ҳҩышьа ҳзырҽеирым. Абри гәалсыс оҩы иҟаиҵарым ҳәа ҳаҟоуп. Аха дырҩагьых еиҭаҳҳәоит, авбақәа аныҟашәҵуа еиҳа еиӷьны, ибзианы ишшьақәыргылатәыу ажәақәа шыртәатәу иҟаҵаны, иҩны иашәышьҭла, ихәарҭам, иҽеим ҳәа мацараҿы шәмаанҵаскәа.
                                                                               Редакциа


                                 АХЬЧЕИ,  АХШЫИ  абри  ИАԤХЬОИ
                                             (К. Прутков иажәамаана)

                                            Ахьча дцеит хшы аагара 
                                            Дыхнымҳәыц ожәгьы иара.
                                            Иаԥхьуа!
                                            Дыуԥылазар уара
                                            Џьаракыр иара?
                                                                   
  Д. Гәлиа


 Анцәа-узша абри иаԥхьуа, аҵабырг шыуҳәара, даараӡа ахшыҩ рҵага ду ҳамҳәеи Прутковыи сареи?
                                                                    Д. Гәлиа

АԤСУА  ШӘЫҞӘҚӘА  ААЗХӘАРЦЫ  ЗҬАХЫУ  РАХЬ :

Аԥсуа шәыҟәқәа: Анбан шәҟәы, Аҳасаб, Аныҳәара дуқәа, Ацуфарақәеи, Ажәаԥҟақәеи, Аҟанҷ ааӡара, акәата ааӡара, акәтқәа рыхәшәтәра, ацәырԥшӡеи ацәыхареи рышәҟәы изҭахыу иоуеит «Горск. школа» амузеи аҿы, Ауахәама шәыҟәқәа аҷҟәындар иусҳәарҭаҿы. Д.Гәлиа иажәаеинраалақәеи ихьӡыртәрақәеи – Гогиджанов иԥҳәыс лышәҟәыҭеирҭа амаӷазаҿыи, агаҿа астудентқәа ркиоска «Диоскуриа» аҿыи, иара а-Гәлиа иҿыи.


РЕДАКТОР:   АГӘЫԤ

Захаров  итипографиа.








А   Ԥ   С   Н   Ы
Есы-мчыбжьа  иҭыҵуа  демократ газеҭуп
Ахә  1 м. 50 к.                                              Ахә 1 м. 50 к.

№ 5  АМҼЫША  АПРЕЛ  20 РЗЫ 1919 ШЫҚӘСА  РААН.  № 5

Х Р И С Т О С   Д Г Ы Л Т !
   ҼААНЫ БЗИАЛА, ДАДРАА, абри АГАЗЕҬ ЗБЫЗШӘАЛА ИҨЫУ АЖӘЛАР, АԤСАЦӘА!
   Ишәыдаҳныҳәалоит абри аныҳәа – мшаԥы лашара ду!
                                                     Агәыԥ

ХРИСТОС  ИИРА  ШЫҞАЛАЗ

Назареҭ ақалақьра аҟны инхон хаҵеи ԥҳәыси Иоакимыи Аннеи ҳәа ҩыџьа. Урҭ даара иажәхьан, аха хшаа дрымамызт. Хшаа дҳауазар Анцәа имаҵура дшаҳҭара ҳәа ҿарҭахьан. Рныҳәаԥхьыӡ Анцәа иаҳан, дриҭеит аԥҳа, Мариа лыхьӡыртәеит. Хышықәса анылхыҵ лабыи лани рҿаҭахьа нарыкӡаразы, Мариа дырган Иерусалим аныҳәарҭаҿы дынрыжьт, Анцәа имҵуразы. Уа дыҟан Мариа 14 шықәса лхыҵаанӡа. Ацқьа ҩыра даԥхьон, дныҳәон, анап-лых ҟалҵон. Лжәухә шықәса рзы, усҟантәыи аҵас ала, лҭаацәа рахь дхынҳәыр акәын, ма хаҵа дцар акәын.
Убрыи аамҭазы дзыхшааз ԥсыит, лара хаҵа дымцараны ҿалҭахьан, наӡаӡа дҭыԥҳаны дыҟазааразы лҭахын. Убрыи аҟнытә аԥшьаҩ еиҳабцәа лгәыцхәы насҭха Назареҭ инхуаз аҭаҳмада, Иосиф инапы данырҵеит, аб бзиа иԥҳа дшылхылаԥшыуа еԥш дылхылаԥшларазы.
Мариа дыҟан Назареҭ Иосиф иҩны. Зны аҵқьа ҩыра дшаԥхьоз, амаалықь еиҳабы дааин ус лыеиҳәеит: «Бгәырӷьала лыԥха змоу! Иҳақәиҭу дыбҭоуп, быԥшьаны быҟоуп Бара аҳәсақәа рахьтәы. Хҳәаа змаӡам аҭыԥҳа дацәшәеит абрыи еиԥш ажәа, аха амаалықь еиҳабы лгәы ирӷәӷәеит: «Бымшәан, Мариа! Бара ибоуит Анцәа иҟнытә лыԥха бзиа: дбоуоит Бара аԥа, Иисус (Ахҿыхҩы) ихьӡыбтәыроуп. Уи дҟалашт дыдуны, иԥсрарагьы ҵыхәаԥҵәара ауам».
Аҭыԥҳа Мариа, хаҵа длымамкәа ари еиԥш аҟалара илзеилымкааит. Амаалықь еиҳабы Гавриил ус лыеиҳәеит: «Аԥсы-Цқьа дыбзаауеит, зегьы Ирхакыу имч быхнаҩоит, убрыи аҟнытә Бара ибхшаауа дыцқьаны дҟалоит, егьихьӡхоит Анцәа иԥа ҳәа».
Арҭ ажәақәа рышьҭахь хҳәаа змаӡамыз Аҭыԥҳа шьарда патыу ақәҵаны, ԥагьарада ус лҳәеит: «Сара Иҳақәиҭу сыитәуп, иҟалааит Уара ишысзыуҳәаз ала».
Абри ашьҭахь дыук мырҵыкәа Римтә Император Август иреиҳәеит инапаҵаҟа иҟаз ажәлар зегьы ашәҟәы ианырҵараны, рхыԥхьаӡара аилкааразы. Убри аҟнытә Иосифыи Мариеи иахыиз Вифлеемҟа ицеит.
Убраҟа ианнеи ҩныҳәа рҽахадыркыларыз рмоуит, зегьынџьара уаала иҭәын, убасҟак ажәлар рацәан. Убрыи аҟнытә, уахыла арахә ахыҵарцалоз ҳаԥык ахь ицеит.
Абраҟа Мариа ԥа длоут. Акәырша дылаҳәаны аҽыхәчара дҭалҵеит.
Абасоуп Иҳақәиҭу Иисус Христос аԥсабара ҿыхҩы иишьа шыҟалаз.

ИИСУС  ХРИСТОС  ИГЫЛАРА

Иисус аоҩытәыҩса цәеижь шьҭыхны аԥсабараҿы дааит. Аха, ҳәара аҭахыума, Дшынцәаз еиԥш Анцәаратә џьашьахәтәқәа ҟаиҵауан: алашәцәа ирбуа иҟаиҵуан, адагәацәа ираҳауа, ацыркьцәа еибганы иныҟәуа, дышнеиуаз аԥсцәагьы бзаитәуа даналага, жәлары Хыхьтә мчык шыилаз аҟара рдыруа иалагыеит, Иара иахь рхы дырхыеит, усҟантәыи рышәҟәдырҩцәеи, рфарисеицәеи, рыԥшаҩ-еиҳабацәеи, ехьа ожәраанӡа дара ирыхәарҭаз азын жәлары амцмҩа иқәҵаны измаз ирыцрыҵны. Абри аҟнытә абарҭ аԥшьаҩ еиҳабацәеи, афарисеицәеи, ашәҟәы-дырҩцәеи иҵашьыцны игәаӷ шьҭырхын, ихарамыз аусқәа мыц-шаҳаҭла ихаратәны, Понтиа Пилат ила аԥсра иқәрыӡбыит. Ахәаша ду аҽны аџьар дкыдырҵеит. Дыԥсыит цәеижьла Иара ишыизҳәаз ала, аҩыра ишаныз еиԥш. Дыржыит убри аҽны шьыбжьышьҭахь. Дахҭарҵаз аҳаԥы ашә хаҳә дыук ҩаԥыражьны, аҷаԥшьацәа ҩахаргыланы ажәлар еимпыит.
Данырж ахымш рзы, абрыи ахәаша ду иацааиуаз амҽыша ашарахь инеигәо ианалага, адгьыл ҵысра ду ҟалыеит. Амаалықь маҭәа шкәакәа цырцырла еилаҳәаз дааин Христос дахыжыз идамра ахаҳә аадыихыит. Христос дгылт. Абасоуп Иисус Христос Аԥсабара ҿыхҩы данырж ашьҭахь, аҩырақәа ишырҳәоуаз еԥш ахымш рзы дышгыла.

АМШАԤ  ЛАША  ДУ  АҼНЫ АШӘАНЫ ИРҲӘУА АТРОПАР:
Христос дгылт аԥсцәарахьтә, аԥсрала аԥсра даиааит, адамра иҭақәазгьы аԥсҭазаара рыиҭеит.

АМШАԤ   ЛАКӘ
Христос аԥсабараҿы даныҟаз, ажәларқәа еимидуан, агәаҟцәа дрыцхраауан. Зны қыҭак аҿы дахнеиз, ауха сасра џьаргьы днармышьҭит, оҩ-башас дыԥхьаӡаны, Христос шыиакәыз дара ирзымдырыит. Ақыҭа аҵыхәанӡа инхауан х-ҩыеишьцәа. Рыҩны баша ҭӡын, хызеи хчыс ирымаз ԥҳәын. Абарҭ рҿы сасра днеит. Еигәырӷьаны дрыдыркылан, зеиӷьа рымамыз афатә имҵарҵеит, шьҭалангьы ԥҳәык неиҵаԥсаны днышьҭарҵеит; даргьы ҵәарҭас ирымаз убри акәын. Абарҭ ахҩыеишьцәа абысҟак ишыҳалалыз аниба: «Исашәҳә насыԥс ишәоуразы ишәҭахыу, сара анасыԥ зшоуа аӡә соуп» ҳәа реиҳәеит. Аиҳабы анхара бзиеи, арахә, аҩынра бзиеи насыԥс ииҭаразы даҳәеит. Агәыбжьанытәгьы иара убри еиԥш амазара даҳәеит. Аиҵбы насыԥс дзыҳәарыз изымдырызт, дцан рааигәара иҟаз ахәҳахәҭҩы дыизҵааит, насыԥс саҳәарацы иреиӷьхарызеи ҳәа. Дызызҵаауаз аоҩ дыоҩ-ҿан. Сара иуасҳәуа сыздырам, сашьа еиҵбы уизҵаа ҳәа еиҳәеит. Уи аиҵбыҳәа зыӡбахә иҳәаз, иаҳа иоҩраҿы днаӡахьеит уҳәартәы дыҟан. Убрыигь иашьа еиҵбы иахь днеишьҭыит. Уи реиҵыбӡа зегь реиҳа дажәхьан. «Насыԥс иҟоу зегь реиҳа ахаҵа изы аԥҳәыс бзиа лоуп» ҳәа еиҳәеит.
Иубоо, анҭ сашьцәа еиҳабацәа сара сеиҳа ишҿоу – урҭ аҳәса бзиақәа рымоуп азыҳәан ауп сара сеиҳа изҿоу, сара, ишыубуа еиԥш, сажәит, сызражәыз сыԥҳәыс лоуп. Насыԥс ахаҵа изы иҟоу аԥҳәыс бзиа лоуп» иҳәеит. Дгьажьны дааин анасыԥшаҩы дыиҳәеит: «Аԥҳәыс бзиа насыԥс дсыҭ» ҳәа.
Христос дхәыцуа ус иҳәеит: «Аԥсабараҿы аҳәса бзиақәа хҩык ракәын иҟаз, ҩыџьа хаҵа иццахьеит, агьи аӡәк оҵәыуха хаҵа дцоит, аха уца убра, уаҟа иудырп  иуҳәашеи иуушеи» – иҳәан, дахцашаз иаҳәаны амҩа дықәиҵеит. Дахнеиз аҭацаагацәа лыеихьан, ажәлар еизаны иҟан, иаргьы уа дҩарылагылт.
Аԥшәмацәа аҭацаагацәа дрыуаз џьыршьон, аҭацаагацәа даԥшәымоу џьыршьон. Ачара еилгоуа ианалага «шьҭа сыԥҳәыс дсышәымҭои» ҳәа дгылт. Исасызгьы иаԥшәымазгьы зегьы оумашәа ирбан, агәгәаҳәа иаилалт. Зегьы рызхара анырҳәа, рызхара ианаӷьы, даагылан, ҵәатәы кусҭӷакыи, ҳатәы кәасҭӷакыи адәны амца агәгәаҳәа иахаиқәыз иааҽҳәыихын, ус реиҳәеит: «Абри амца амҿы нақәҵаны ишәрыӷәӷәа, сара абарҭ акәасҭӷақәа нырцә-аарцә амца иадырыххыланы иасырсыуеит, абарҭ акәысҭӷақәа уаха иаӡаханы, ишәҭны, ашәыр рҿаланы, ашьажьымҭан аҵәа ашьапаны иарҭны аҵәа кашәуазар, аҳа ашьапангьы, аҳа арҭны икашәозар, ари аԥҳәызба сара дышысгарҭоу жәдыр» ҳәа реиҳәеит. Ианааша аҳаи аҵәеи иџарџаруа ашәыр кыдышьшьы ирҿаны игыланы, арҭқәа ҵаҟа ирымҵаԥсан. Аԥҳәызба даарымхны ԥҳәысыс иара дыигыеит. Ари еиԥш аџьашьатәы зыуаз иԥҳәыс дыимазкыхыуадаз! Иԥҳәыс дыиманы аҩны дахьааиз иашьцәа рыҩны еицаҟьа абаҟоу, уи ацынхәрас зеиӷьаҟам аҩны заманақәа рызгылоуп, рырахә рзеихцом, – ауаа беиа заманақәа. Рашьа еиҵбы амазара насыԥс иамыҳәаз акры ауирҭахыуаз, наҟ иҵаҟьеит; иԥҳәысыи иареи рыдгьылқәа иреицәаз акы аҿы инеин, ҩыншәагьы иҩаргыланы, инхыеит. Аха ирыуа ирҳәоуа зегьы дара рзы ихарҳаганы, иҵарҳаганы, имарымажахыуа иҟалуан; дара – хаҵеи  ԥҳәысыи еибамбар еиҿынҵәаауа акәын ишыҟаз, Анцәа ицәшәара рыман, иԥҟарақәа ирықәныҟәуан. Агьырҭ иашьцәа, абеиацәа есымша еисыуан, еицәҳауан, лабахыла еилан, рыҳәсақәеи дареи есымша аҭыӡшәа рыман. Христос, зла анасыԥ роуз, дахьытәыз рыздырамызт, есышықәса дырҭаалуан. Ԥасатәыи ашықәс азы данырҭаа, аешьцәа-абеиацәа даара бзиа дныҟәыргыеит, агьи ашықәс азы иааҳәынгьы ихәамԥшит, рашьа, ԥҳәыс бзиамзар мазара ду змамыз, есышықәса еҳа-еҳа еиӷьны, гәыкала, дыеигәырӷьаны дыиԥылуан.
Христос аԥсцәа рахьтә дангыла ашарԥазы абарҭ аешьцәа рыҟны днеит. «Абри абер абра дцоуа - даауа ҳгәахы ԥыиҵәеит» рҳәан иҵаҟьеит. Реиҵбы иахь днеит. Абрис реиҵбы убри ауха иԥа хәыҷы дыԥсызаап, аха Христос игылара анраҳа, аныҳәа ду аҳаҭыр аҟнытә, аԥсы дыцәоушәа днаскьаганы днышьҭаҵаны, дара ихәмаруа, иччо иааидтәалт. Убрыи аамҭазы ирзаалоз абер рашҭа дааҭалуаны дырбеит.
Акәтаӷь-ҟаԥшь аныҳәа аҳаҭыр аҟнытә иршәыз рыманы иԥылан: «Христос дгылт» рҳәан, еигәырӷьаны даагәыдыркылт. «Шәыҷкәын хәыҷы дабаҟоу» ҳәа данрызҵаа, кры ифаанӡа иаҳҳәар илахь еиқәнаҵап, дыук егьыифарым рҳәан «Аҷкәын дыцәоуп дҭахәхәа, ожәы иаарласны ирҿыхара дук бзиа иабом, зны краҳфап, краажәып, нас ахәыҷы дҳарҿыхап» рҳәеит, аха имыукәа дысшәырбароуп иҳәан, ахәыҷы дахышьҭаз днеин: «Христос дгылт» иҳәан ахәыҷы акәтаӷь-ҟаԥшь наииркыит. Ахәыҷы днаҵҟьан: «Иҵабыргны дгылт» иҳәан даагәыдыикылт.
   Ари еԥш аныҟала ахәыҷы иабыи ианыи ргәырӷьарак ҵҩак ауазма! Уи нахыс Христос иажәала абеиарагьы урҭ ирыдылеит, анасыԥ бзиа усҟангьы дара ирыман. Агьырҭ иашьцәа-абеиацәа, Анцәа данырхашҭ, анасыԥ, ирҭахыз рызҭаз ианыиҵаҟьа, иара ила ироуз зегьы ирцәыԥхасҭахан, рыҳәсақәеи дареи еилыҵын, рашьа ҳалал инапы ианыԥшыланы иҟалыеит.
   Абасоуп, аҳалал, Анцәа ицәшәара змоу аоҩ имҩа шыҟалуа.
Д.Гә.

ҲАРА   АԤСАЦӘА  НЫҲӘАС  ИҲАМОУ  ИАРБАН   МШЫУ ?

   Аусқәа урызхәыцыр ԥаса иҟаҵатәыуи ашьҭахь иҟаҵатәыуи иарбаныу уцәеилагоит. Ацәаӷәаразы ацә умамзар узлацәаӷәои? Ацә умоуп, аха ацәмаҭәа умамзар узыцәаӷо? Ацәгьы умоуп, ацәмаҭәагьы умоуп, аха уцәмаҭәа ацәеиха ахамзар узыцәаӷәо? Убарҭ зегьы умазаргьы ацәмаа зкыуа аоҩы дыҟамзар крыузыҟаҵоо? Убасоуп сара саӡәыкны аусқәа сышрыхәаԥшуа: аусқәа рышьхәақәа еиларсуп, акы ашьақәыргылара уаналагалакь, агьыи ухамышҭыроуп. Убас ҳара афтономиа ҳамоуп; ҳашхазы жәлароу зегьы ирдырааит ҳәа ҳҳәоит. Даара ибзиоуп. Ҳдин азы иаҳҳәахьоузеи? Ҳара цқьацәас иҳамақәада? Ныҳәақәас иарбан мышқәоу иҳамоу? Ҳара хазыжәларызар абарҭқәа ҳҭахыуп тәа. Абри сара сгәаныла азхәыцра аҭахуп. Абри аҳасаб ала аус зыуа еилырганы измоу ӡәыр дыҟазар, иаамҭоуп шьҭа абри ацәыргара. Аха сара абри ахы анцәырызга, сара сгәы иаанагоуа ԥыҭк сҳәап. Аԥсны ԥасаӡа ақьырсианра алашара алазгалаз Симон Кананит иоуп. (Ԥсырӡха джыуп). Убри иоуп аӡәыс ацқьацәа рахь аԥсацәа алашара рылазгала. Иара имышныҳәоуп маи жәаба рзы. Акыс абри амш аԥсацәа рзы ныҳәа дууп. Ҩба – гьаргәаба фба – раԥхьаӡа аԥсышәала аныҳәара аныҟалаз амш…
Хԥа – 15 нанҳәа – Анцәа дзыхшааз лылацәа аиқәԥсара амш, ҳара ҳзы ныҳәазароуп ҳәа сыҟоуп – Анцәа иан Аԥсны ҿыхҩыси, хьчаҩыси дахамоу азы.
Ажәытәтәыи ҳауахәамақәа зегьы: Лыдзаа ауахәама, Лыхны ауахәама, Ҵҟыбын ауахәама, Мықә ауахәама … Зегьы лара лыхьӡ алоуп излаҟаҵоу.
Лыдзаа-ныха (Анцәа дзыхшааз лныха) ожәыгь Гелаҭ иҟами? Уи азы кры анбаҳәатәу? Иаамҭамишь?
   Дырҩагьых исымоуп исҳәақәаша, аха ожәы саанҵасуоит абри аҿы.
                                                                                      Д. Гәлиа


                                                           А Ԥ С Н Ы 
Ҳаԥсадгьыл Аԥсны, Мзымҭеи Игрыи иаабжьанакыз, аԥсабара ахьынӡанаӡуа дгьыл уи иацназгуа маҷуп. Убри аҟара мыцхәы иԥшӡарҭоуп, иџьашьатәуп.
Аладахьы Амшын Еиқәа ԥшӡаӡа Аԥсны иавоуп; уи агәы ухыланы аҩада уԥшыр – ахра дыуқәа ӷьазӷьазуа асыԥсеи, анаҟәоуи цырцыруа ирҿажьны уҩарҿаԥшуеит, урҭ рааҩс арахь, агаҿанӡагьы шьхарԥыроуп, ҟәаԥаҿаԥароуп, аиҩыхаарақәа арҩашқәа ирбыжьҟьа илеиуа: аԥсҭақәа, агәаҩарақәа, ахәқәа, аҟармеи, абтәыҩеи, ашәшьыи рыла уҳәа еилаԥахны бнаршәырала ихҩаӡоуп: аԥсаатә – урҭ абна аккарақәа аҷҷаҳәа  иҵырцәажәаа еилаԥыруа игәылырҭәаа иҵоуп, агаҿа, архақәа, ахәқәа шәырла еихашьшьы иқәҭәаауп, ахәқәа, абнақәа, адәқәа какаҷла, шәҭла ихҩаӡоуп, аҵлақәа рымахәқәа ашәҭ рхьышьшьы, ашьха-мышьха рхаабыц, ихьҟоуп шәҭла; алшықәсаныкгьы амра хааӡа икаԥхоит, ӡныцәгьагьы убаӡом. Урыстәылан аӷьаҩҳәа ианҵаауа, асыԥса иаганы ианыҟоу, ара Аԥсны агәыилқәа, апатырқалқәа, амандарина, алимонқәа ашәҭра иаҿуп. Агьыи Аԥсны ашьхақәа ургәылаланы ахраҟа уҿыҩаухар аџьашьатәқәа иумбари: ара уварахь џьара аиҩыхаа арҩаш шәахха ибыжьҟьа илеиуа, ана аҽҽаҳәа аӡқәа улаԥш иаханы ҵаҟа иргоо, абахә иалҟьаны ацыԥхь агәаҩара, иҭарчы иахьлеиуа, нахьхьыгь хара џьара аӡы иалҟьаны илеиуа уа ишәны, ираӡынханы абахә иаҿашәны инхазшәа; ҵаҟа – улаԥш зымнаӡуа ибна ршәыраха иҭылашьцаа улҭаԥшуа, хыхь уҩаԥшыр, ицаҟьаӷьазӷьазха, иҵагьы улаԥш ҩеиҵухыр, ахәы ҳарак дыууӡӡақәа, рыцәқә (рықәцәы) улаԥш аарлаҳәа иҩаӡоо, асыԥсақәа, анаҟәоуқәа шкәакәаӡа ирыбжьажьны иухагыланы иубап.
Абас иџьшьатәуп, уаршанхап ҳаԥсадгьыл!
Ҳара аԥсуаагьы амала, баша иахьӡаҳамҵеит ҳаԥсадгьыл «Аԥсны – Аԥсы - дгьыл - џьанаҭ» ҳәа. Ҳара ҳахгьы баша ҳашьҭам «Аԥсуаа – Аԥсыуаа – џьанаҭ уаа» ҳәа. Уи ҳара ҳхала ихәыцны, ус баша Аԥсынгьы иахьӡаҳамҵеит, ҳахгьы иахаҳамҵеит. Иаҳзырҳәаз Аԥсны аԥшӡара, аҳауа абеиара, абзиара ҳагәы ҿызкааз. Аҵабырг ҳҳәоозар ҳ-Аԥсны-ԥшӡа хәыҷы идырны, еилкааны иҳамаӡам, идырны, еилкааны иҳамазар еиҳагьы Аԥсны зыԥсоу аадыррын, бзиа иаабарын, гәыблырҭасгьы иҟаҳҵарын.
Атәым уаа иаҳҳәап, ҳара ҳаиҳагьы Аԥсны зыԥсоу жәытә-натәгьы еилкааны, идырны ирыман.
   Уи акәын зегьы Аԥсныҟа рхы зхаз: аримлиан, абырзен, араԥцәа, генуезаа, венецианаа уҳәа.
Атәым уаа Аԥсны иқәнагалаз рыԥсадгьыл рханаршҭуан, ара иаанхаӡауан нхарҭасгьы ишьҭырхуан, акалониақәа (ақалақьқәа) Аԥсны агаҿа иқәҟаҵауа.
 Абас, акакала излаџьоумшьара ыҟам ҳаԥсадгьыл – Аԥсны! Ассир, аџьашьатәы ҳануп! Убри аҟынтә ҳара иаҳуалуп ҳаԥсадгьыл ишыҟоу идырны, еилкааны иҳамазарцы.
Убри адырра аилкаара азы сшәыҳәоит ҵара здыруаны иҟоу, лада уҟа, ҩада уҟа Аԥсны аԥшӡарақәа, жәытә баажәхыҽҽырақәа, уахәамақәа, урҭ рҭаурыхқәа, насгьы аҳаԥқәа, амаденқәа уҳәа убас агеографиа ианаалаша ҳәа шәгәы иаанагоуа ашәҟәы ианҵаны (описание их) сыхьӡала аҿаашәырхаларацы, Аҟәа асеминариа аҿы, ишәаҭәасшьоит аха.
Изысҭахугьы уи ауп, Аԥсны агеографиа ҳәа хәыҷык акы салаган, иҟасҵан иагқәоу ахарҭәааразы исҭахуп.
Шәымш аабзиахеит! Амшаԥ-ныҳәа иааиуа шәадысныҳәалоит: ҽааны бзиала шәнеит!
                                                                                                 С. Ҷанба


УАЛС   ИСЫҚӘУ
                                                
Адура сҽазыскыуеит:
Аԥсынра бзиа избуоит.
Абзиарақәа иаразы исҭахыуп,
Убри сылыршаҳәа Анцәа иҿы сҳәаҩыуп.

                II

Бзиарас иалаузеи зегьы зеилаҳауа
Зыхә дыуу амаҭәа?
Беиара иашас адунеиаҿы иҟоу
Акыоуп: абзиабара.

III

Иҟоуҵозеи уара, сашьа?
Уҿыхара шьҭа иамҭоуп,
Аусыура напалоукыроуп,
Гәы цқьала уҽазыукроуп,
Угәақәымҿыӷькәа инаукӡароуп.

Н. Нардаиа

                                     АҴАРА  ХӘШӘУП  АԤСНЫ  АЗЫ   
     
Ҳагәҭыхарақәа зегьы реибыҳәареи, аусқәа иҳахҭысыз зегьы рыӡбареи ожә ҳалагар имаҭәахәым. Акыс акәзар, аамҭа хараӡа иҳацәцап, иаҳзыӡырҩуа атәым уаагьы рыгәы ҳарҿыӷьып, џьаукгьы ҳажәа гәалсыс иҟаҵаны, ишԥажәгәыӷьи ари аҳәара ҳәа иҳазгәааны еибарыҳәҳәауа иалагап. Убас, иҳаҩысқәаз зегьы рҳәара агьы иаҳзаԥсам, уи акәым ҳара иаҳҳәаша. Ҳара ҳазызхәыцша ҳаԥхьаҟатәи ҳаусқәа роуп.
Ҳаԥхьаҟа иаҳԥылаша аус ауп иныҟәаагаша, ҳауаажәлар ҭызгаша, ҳашхазы жәларыу дыргас иҳамоу ҳабызшәа – аԥсшәа даара ҳазхәыцны, измырӡша ныҟәаагароуп. Ҳабызшәа анмыӡша убасҟан ауп – ҳашколқәа рҿы ҳабызшәа – аԥсшәа агьырҭ атәым бызшәақәа раԥхьа иргыланы иаҳҵоуазар. Ҳаԥсатәылан аԥсацәа рышколақәа рҿы «тәым бызшәа аԥхьа иргыланы, ҳара ҳабызшәа (сасҵас) ашьҭахь иргыланы ҳәа» Маан Димитри агазеҭ аҿы ишыҩуа еԥш, уск ҳамбаӡароуп. Ҳара ҳхазы жәларзар, ҳабызшәа хазызар ҳашколақәеи, ҳаныҳәарҭақәеи, ҳаусҳәарҭақәеи рҿы ҳабызшәа – аԥсшәа атәым бызшәақәа раԥхьа игылазароуп. Ҳабызшәа ҵара иагымхароуп. Ҳашколақәа рҿы ҳаҵарақәа ахьыҟоу напрыдкылатәыуп. Аԥсуа рҵаҩцәагьы агьрыгымхароуп, напрыдкылатәыуп, рықәнгаа – рылафахәы ирыгымхароуп, ианаамҭоугьы ироулароуп. Убырҭ арҵаҩцәагьы ишеиӷьыу ишеицәоу ҳәа изырҟәыӷалаша еҳаб бзиак, аԥсуа школқәа ирхылаԥшыша аԥсуак, Аԥсны азы гәыкала аус зыуша аӡәы дамазароуп.
Уи анаҩыс, аԥхынрақәа рзы ҳаԥсуа рҵаҩцәа зегьы џьарак ҳаизалароуп, «акурсқәа» хаҳтроуп: иҳаӡбаразы аԥсуа ҵара аус. Ҳҽазыҟаҵаразы аԥсуа ҵара ҿыц. Арҵага шәыҟәқәа ҳазызгәаҟуагьы ҳасаб рызаауразы. Уи анаҩс, убырҭ арҵаҩцәа зегьы дасу рқыҭақәа рҿы ианнеилагь жәлар еизганы иддырдырроуп ҳаԥсуа ҵара зыԥсоу.
Ҵарада ҳаԥсуа милаҭ акы ишазҭымгоуа, ҳара макьана ҳхы ҳашахьымӡац, ҳашыжәлары ааӡатәу.
Урыстәылан ареволиуциа дыу иҟалаз милаҭыс иҟоу зегьы рхы иақәиҭны, рхатә усқәа дара ирбооны, дасу рыбызшәақәагьы ирҵооны ишыҟалаз. Убри анаҩс, ахақәиҭра жәларас иҟоу зегьы ироуит ҳәа анырҳәа, ҳаиԥш зеиԥшу даҽа милаҭк ироуа ҳаргьы ишҳақәнагуа. Уи анаҩс, ҳара ҳахазыжәларны, ҳабызшәа хазызар, ҳашколқәеи, ҳаныҳәарҭақәеи, ҳаусҳәарҭақәеи рҿы ҳыбызшәа, аԥсшәа ишақәнагоуа, Д.Гәлиа ииҳәаз еиԥш : «Амилаҭ егьа имаҷзаргьы, аҵара бзиа змоу ауаа имаҷымкәа ирылазар, урҭ ахақәиҭрагьы роуеит, кралс ирыԥхьӡогьы рхы ҟарҵоит. Убри аҟнытә ҳаргьы, аԥсацәа ҳаԥхьаҟа ҳанеихарцы, ахақәиҭра ҳаманы ҳаҟаларцы ҳҭахызар, аус дуқәа зегьы раԥхьаӡа иҳаргылароуп ашкол ус. Арҵаҩцәа рыуалафахәы ахазына аҟынтә ироуеит, аха ари аамҭа хьанҭазы уи рызхоуам, ҳара џьыба ҭыхла ҳарыцхраароуп, амҿыи, амцеи рыгымхароуп, ашкола иазыбзиахаша аҷкәынцәа ашколахь инаҳашьҭлароуп, аҵара имҭакәа хәыҷык днымхароуп» ҳәа. Адырҩагь ус иҩуеит: «Ҳааигәа-сигәа иҟоу амилаҭқәа: ақырҭқәа, ерманқәа, абырзенқәа зегьы зда оҩы дыхәарҭам, оҩы иаԥхьаҟа дызгоуа аҵара шакәу дырны, раԥхьаӡа рыкласқәа ибзианы излашьақәдыргылаша аҳасаб иашьҭалт, ҳаргьы убырҭ амилаҭқәа ҳарҿыԥшны ҳашколқәа рыус ныҟәагароуп, аусқәа зегьы раԥхьаӡа…»
Абарҭқәа реиԥш аҟәыӷа-жәақәа рылаҳәалазароуп аԥсуа жәлара. 
Ҳара хшыҩ ҳамазар злаудырша убри ауп, ҳ-Абжьыуаа рҿы, аԥсуа қыҭак аҿы, ҵара ҟазар ҳәа иҩуоит Б.Ҷолокәуа. Ииашоуп Б.Ҷолокәуа ииҳәаз ажәа – ҳ-Абжьыуаа рҿы џьарамзар џьара иҟаӡам аԥсуа ҵара. Арҵаҩцәа инаамҭаз ирмоуа ианалага рықәнагаа, рыуалафахәы рышколқәа кажьны даҽа маҵурак шьҭырхыит.
Абарҭқәа зегьы рышьақәыргылара аԥсуаа жәлар р-Совет ируалуп. Аԥсны жәларыс иҟоу зегьы кьанҷла изықәгәыӷны иалырхыз, зыԥсы рынапы ианырҵаз р-Совет ируалуп аусқәа зегьы раԥхьа абри ашколқәа еиҳа еиӷьны излаҟалаша аус шьҭырхразы. Абри ахыхь даара ирнаалуаны исыԥхьаӡоуеит хыхь изҩыз зегьы рышьақәыргылара. Дараӡа ҳагьрықәгәырӷьуеит абри аус раԥхьаӡа гәыкала иркып ҳәа.
Абри ауп ехьа сара Аԥсны азы гәыкала иҟоу иҟаиҵаша ус дыус избуа!
                                                                         
Џьынџьал Герасма

                                               ИԤЫРХАГОУ   АҲАИР 

Сыбзыцәаҳәшьа Димаҭ Харчылаа иԥҳа, Мина Гәдаа Ашәқериа дыиман. 1892 шықәса рзы уа хы-мыш ԥшьы-мыш раҟара сыҟан. Зны Минеи сареи ҳашеицәажәоз, исалҳәеит Гәдаа мдыршақә иҟалаз гәыҭкаагак. Ара, лҳәеит, дына ҩба-хԥа сажна раҟара алада ижыз аҷеиӡы иман; иҭыимрыцқьаӡацызт аҟнытә аӡы бжьысыуа иалагахьан. Ожәы иаарҩарамзиз, аӡгьы маҷӡак акәын аҵан иҭаз. Убри аҟнытә аҳәынҵәа ҭыгага амаҭәеи аҽагеи иманы дҭалан, иҭызрыцқьоит ҳәа ихы анылаирҟә, даиԥхьишьшьын иԥсы ааилҵит. Иԥеиҳабы ари аниба, дыӷьаҵәыӷьаҵәыуа, акьиба иҽахьрҩырыуа дынӡааԥалан, сыҩаихоит ҳәа иҽанылаирҟә, иԥсы ихыҵын, угьы уа иаб дыиваҳаит. Аҭаацәа ӷьаҵәыӷьаҵәыуа, иҳәҳәо, иҵәыуа еналага, ауаа еизеит. Арԥыс гәеилаххык (агәаӷьраазгьы акы иннамкылоз) иҽаилыирфаҷан сҭалоит ҳәа, аха оҩ ԥышәа ҟәышк иҳәеит: «уахь иҭалалакгьы дыҭаԥсыуеит, избанда аҷеиӡ аҵан аҳаир цәгьа ҭоуп» ҳәа. Аоҩ ҟәыш, аоҩ ԥышәа иажәа зызԥыҽыуадаз: ԥыҭҩык арԥарцәа абнахь ицан, аҵәаҳәқәа ааганы, аԥсцәа аҷеиӡы ҵәаҳәла иҭыргыеит. Еизаз аҳаир шыцәгьазгьы агәра ргыеит.
Ш. Емхаа


АЖӘЫТӘУАА   АМАҬ   ИАМҴАНЫҲӘОН
                                                       
Ажәытәрақәа уԥшаоит
Жәларык рыҭаурых уазҵаалар.
Кыр-аамҭа уагоит,
Зегь зҩыоит ҳәа уалагар.

Аамҭа цааит –
Уамекӡан уара.
Кыр узҩуазар, иҩны
Ирызныжь жәлара.

Ҭааҵәак ихҵәаны
Ныхара ицон.
Рахәыс ирымаз, рымаҭәа
Надкыланы, иргон.

Иахьцоз адгьыл беиан:
Ашәарах рацәан,
Ақырбыҷ цхас ирыман,
Рцыфа баҩлашан.

Игәырӷьаҵәа урҭ
Рынхарҭа ҿыц ахь ицон.
Мҩаныфасгьы, мгьал бжакыи 
Ҩашәаӡакыи ашәыра ирызҭан.

Игәырӷьо ишнеиуаз,
Раӡәк маҭ-хәыҷык дакыит.
Дыҳәҳәеит избоз: «шәыиҳә
Мыҭ раҳ, мамзар – шәынхыеит».

Урҭ инеиуаз, ихарҵеит
Иреиҳәаз, ирыниаз;
Ирӡит шәымгьал дук
Инарыкӡарцы ираҳаз;

Амаҭ иакыз
Дныҳәаны дамырхыит.
Ашә злаз амгьал ду
Иаиниаз ирфаӡеит.

Ауха уа итәаны
Ирыхьыз рыӡбеит;
Ашьыжь иҩагылан
Рымҩа нарыкӡеит.

Ш.Хокерба


АБГАХӘЫҶЫИ   АЏЬМЕИ

Абгахәыҷыи аџьмеи ача еицыларҵеит. Ача аныҟала ҽнак иаин «Ҳча шьҭа иаҳшап» ҳәа еибырҳәеит; аҿҳәарагьы мчыбжьык ҟарҵеит. Амчыбжьазы аџьма цан ла-мура дук аанаган ачаз агәҭа иаланартәеит. Аҿҳәаразы абгахәыҷгьы аџьмагьы аит, ача ршаразы; уажәы ашара иалагыеит; абгахәыҷы ус аҳәеит: «Ари ача ацәгьарахь сара исымаз, абзиарахь аџьма уара иумаз» – аҳәан, абзиара иара иагыуа иалагыеит. Уи аџьма бзиа иамбеит. Уи шынеимаркыуаз - ааимаркыуаз абгахәыҷы ааҵҟьан, аџьма ахәдацәа акыит; аџьма ҟааит. Аџьма аныҟаа, ала мура дыу лыҵҟьан абгахәыҷы лышьҭагәа икны иафеит. Ача абзиагьы ацәгьагьы аџьма иазынхыеит.
                                                                                   Ҳаџьымба  


АҞӘАРҬЫИ     АКӘҶАРАҚӘЕИ

Аҟәарҭ акәҷарақәа аныхнах, ишахьчарыз азымдырит. Уи урҭ иранаҳәеит: «Шәыкәтаӷь цәақәа шәырҭал дырҩегь, шәыкәтаӷьцәақәа шәанырҭалалакь аԥаса еԥш сышәхатәаны шәысыхьчалап». Акәҷарақәа аҟәарҭ иазыӡырҩын рыкәтаӷьцәақәа ирҭаларцы рҽыршәеит, аха рыкәтаӷь-цәақәа ирҭамӡеит, баша рымҵәыжәҩақәа дырҟәыҷит. Усҟан кәҷышьк аин ианаҳәеит: «Ҳара ҳакәтаӷь-цәақәа ҳарҭамлар ҟамлоуазар, баша ҳагьргәылыумхындаз» ҳәа.
                                                                              
Ш. Емхаа

                                                     АРҼЕИРА

   Абри аԥхьа иҭыҵыз агазеҭ «Аԥсны» аԥшьномерк рҿы исызгәамҭакәа акьыԥхь аҿы имнеикәа инхыеит ажәақәак «АԤСУА ШКОЛҚӘА РЫРҴАҨЦӘА РАХЬ ҨБАҞА ЖӘА» ҳәа хыс измаз аҿы. Убра инхаз ажәақәа ожәы абра инасыкӡараны иамҩаны исыԥхьаӡеит. Иаҳа еиӷьны, исҳәарцы исҭахыз оҩы еилыиргаразы. Уи иагхаз ариоуп: аҷкәынцәа иазыҟашәҵала асеминариа азы, «Реальное училище» азы; аҳәсахәыҷқәа – агимназиа азы. Абарҭ ахыџьара роуп ҳ-Аԥсны агәабжьанытә ҵара ахьыҟоу. Ҵоуп, асеминариа ҳара аԥсацәа ҳзы изламаншәалоу убриоп – уа аҷкәынцәа казенла иддырҵоит.
                                                          Д. Гәлиа.


   Агазеҭ «Аԥсны» мшаԥы инаркны есы-мчыбжьа иҭыҵыуеит. Мызкы фмааҭк иаԥсоуп. Иҳаунда згәахәуа зегьы изԥсоу алажәгал ианаамҭоу. Абас ацхыраара ҳмоур ҳгазеҭ еиҵахоит.
                                        «Агәыԥ»
                                                  РЕДАКТОР :   АГӘЫԤ

                                                  Захаров  итипографиа                                                

                                                          А   Ԥ   С   Н   Ы  
                      Есы-мчыбжьа иҭыҵуа демократ газеҭуп
         Ахә 1 м. 50 к.                                                  Ахә 1 м. 50 к.
         № 6  АԤШЬАША МАИ 1 АЗЫ 1919 ШЫҚӘСА РААН  № 6

                       АГАЗЕҬ "АԤСНЫ" АКАНТОРА АҞНЫТӘ
Напыла ҩырақәа аазҭеиуа ирыуалуп иелырганы ирҩларазы.
Убри анаҩс ақьаад аздаҟьак ауп иҩтәыу, агьи адаҟьа иҩымкәа иҟазароуп.
Напыла ҩырақәа: ажәабжьқәа, ахьӡыртрақәа, амаанажәақәа, асамырҟәылқәа "Агәыԥ" ахәаԥшуеит; иҽеины иҩызар – ирыдыркылоит, иҽеимкәа ирбар, ма ирҽеины, еилырганы бзиа ишьақәыргыланы агазеҭ ианырҵоит, ма арҽеира џьабаа мыцхәы аҭахны ирбар, ма зынӡак агазеҭ иамаҭәахәымкәа ирбар – иааныркылоит, имҩарыжьуам.
Агазеҭ "Аԥсны" азы астатиақәа иаашьҭлатәуп абрис "адрес" ала: Сухум. Учительская Семинария.

                                              АҞӘА, МАИ 1 АЗЫ
Урыстәылан иҟалаз ареволиуциа ду аби?ҭынхас иннажьыит ахақәиҭра ҳәа знымкәа ҩанымкәа "Аԥсны" ианын. "Иабаҟоу убрыи ахақәиҭра ҳәа шәзышьҭоу, ареволиуциа ду иаҳнаҭаз ҳәа ҩыџьа-хҩы раҟара азҵаара ҟарҵеит". Убрыи азы ҩбаҟа жәа вбра исҳәарц сҭахыуп.
Егьа ажь ашәра наӡаны иҟазаргьы иалҵыуа аҩы ианҭоуҭәуа аҩныҵҟа рыжәтәыс ихәарҭам: ԥыҭрак уаԥеиԥшроуп, ишыроуп даара бзиа, еиқәтәароуп. Аҩыи ахыи цқьа иапнеилгалакь, ах аҵыхны, аҩы цқьа иаанхца ауп рыжәтәыс ибзиоу. Аха аҩы шуанаҵы хыхьацәгьа-мыцәгьа иаахалуа хызхша, ахҩа ахырҟацаны иҟаларазы ахылаԥшҩ бзиа дамазароуп, мамзар аҩы ԥхасҭахоит. Аҳаԥшьа ԥжәаны царгьы ҟалоит. Абасоуп ишыҟоу абрис ареволиуциа дугьы. Зны цқьа еилашыроуп, еиқәтәароуп,насоуп оҩы ианибаша аргама, ареволиуциа иннажьыз ахақәиҭра.
Аха абрис шуанаҵа, еилаҩынтуанаҵа, ахылаԥш бзиа дамазароуп, мамар, аҳаԥшьа ԥжәар ҟалоит, аҩгьы цар убрыи аҟнытхә абрис ареволиуциа ҳхы излаҳархәаша аусқәа ныҟәаагароуп. Агьырҭ амилаҭқәа иҟарҵуа ҳаргьы иҟаҳҵалароуп; ҳнапы еиқәԥсаны ҳтәаны аамҭа ҳмышьҭыроуп.
Агьырҭ амилаҭқәа иҟарҵуа ҳаргьы иҟаҳҵуоушь? Моумоу, агьырҭ зегьы ҳарҟәаҵып – Аԥсны жәлар р-Совет азы ауаа аналырхуаз ҳара аԥсацәа оҩҵас аус ҳахагыланы алыхра ҟаҳҵоу? Қыҭак аҿы аԥсацәа "аиашьчик" иадгыланы иарбан №-ыу иҭаҳаԥсара ҳәа ацәажәара иалагыеит. Ашьҭахьы аус ӡыбны ишьҭырхыит, а-№-қәа 9 ыҟоуп, зегьы акака рҭаҳаԥсап, акы бзиамхаргьы, акы шԥабзиамхари рҳәан, ажәбагьы ирҭарыԥсеит.
Абасоуп ҳара аусқәа шыҟаҳҵуа. Агьырҭ амилаҭқәа дарбанзаалагьы аӡәы абас имуит. Аҟәа иааны, изқәнагоз, изыжәҩаз ауаа ирызҵааны "кенҷ" мыцхәык аӡәы шаҟа ирымҭарыз, дара ирыдымгылоуазгьы, дара ирыжәҩамызгьы, ӡәырҩы дара ртәахьы ирҭадрыԥсеит. Ас ҳара, аԥсацәа иҟаҳҵоушь џьаракыр? Моумоу! Абасоуп ҳара ҳшеиҵахуа зегь рзы.
Абрис ала жәлары знгьы ҳхы ала уск аҟаҵара шҳалымшоуа дҳарбеит. Абрис аус ҳақәшәаны оҩҵас имҩаагар издыруадаз ҳаԥхьаҟа ҩбаҟа-хԥаҟа шьаҿа ҳнеихар, аха абрис амдыррала ҳаԥхьаҟа ацынхәрас, ҩба-хԥа шьаҿа ҳашьҭахьҟа ҳнеихазар ҟалап.
Ауардынхьышьцәа рыжәҩа еибыҭаны иҟоуп, асоиуз рымоуп. Руардыныи ркамбашьыи шьаҿак иахынеиҭаҵуа азы "атакса" рзақәуп. Убас асоиуз рымоуп ахырҟәыдцәа, аидарашьҭыхцәа, аусуцәа, аԥсыӡкцәа, акьыԥхь (аџьԥхь) аархацәа, "аплантаторцәа", зегьы рыус, рџьабаа ахә ақәуп, аиҳабы дрымоуп.
Ҳара аԥсацәа ас ахыеидкылареи, аҽеидкылареи ҳамоу? Уи ҳара иҳамам.
Аҵара ауп оҩы дҭызгоуа, иаԥхьаҟа дызгоуа. Ҳара уи азы иҟаҳҵазеи? Ҳашколқәа рышә аркыуп, ҳарҵаҩцәа амла иакыуеит, иршәым, ирыҟәным, ашкол иазыбзиахаша ахәыҷқәа зегьы аҵәаҟьа иасыуа адәы иқәуп. "Горскаиа школа" ҳәа изыԥхьуа, Аҟәа иҳамаз, аԥсацәа рыҷкәынцәа аҵара ахроуаз, ашә аркыуп, ҳзахымцәажәеит, иԥхасҭахыеит. (Абрис ашкола ас иааркьаҿны акәымкәа, иаҳа инароушәа ҳалацәажәап уашьҭан). Агьырҭ зегьы ҳарҟәаҵып, кәтык-кәтык дасыу ҳашколқәа рзы иаҳзыгәыӷьыр (кәтык 40 -70 мааҭ иркыуеит), ҳашколқәа бзиахәха иҟазаарын. Убрыгьы ҳара иаҳзыҟамҵеит.
Аҟәа милаҭс иҟоу зегьы: ақырҭқәа, аурысқәа, абырзенқәа, ашәамахьцәа ирымоуп рхатәы "Национални советқәа". Ҳара аԥсацәа изҳамамзеи "Национални совет"? Сара сгәаныла, ҳара аԥсацәа ҳауп аиҳарак абрис змазарцы изымҩоу, Аԥсны жәлар р-Совет аҿы аԥсацәа зламаҷыу ала, ҳара ҳзы абрис даара иус бзиан. Уи иаҵанакыуа хәыҷык неилызцуа зегьы ирдыруеит, убри аҟнытә уи дыук салацәажәуам.
Аҭаҭыныи аџьықәреи роуп ҳара мазарас иҳамоу. Урҭ хык аҭаны, "аспекулиантцәа" рнапы аҿы инамгакәа ҳхы излаҳархәара акы ҳзыҟаҵоу? Ақыҭақәа рҿы "кооперативқәа" ҳамоу? Ҳара урҭ акгьы ҳамам. Агьырҭ амилаҭқәа ирымоупеи, ҳара иҳахьзеи? Абарҭ зегьы ҳара иҳагыуп, абарҭ злаҳарҽеиша акгьы ҳашьҭам. Атәымуаа рнапы ҳаныԥшылоуп, иҳарҳәаришь, иаҳзыҟарҵарызыишь ҳәа ҳрыхәаԥшуоит. Нас абрис ашьҭахь ҳара ҳаԥхьаҟа ҳазцоо?
Ахақәиҭра ҳәа ареволиуциа ду иаҳнаҭаз – зинуп, ҳхы иахәоуа ҳашьҭаларазы, ҳхы иаеиӷьу ҟаҳҵаразы, ас акгьы аныҟаҳамҵа, ҳазго ҳаигааит ҳәа ҳантәа, ахақәиҭра иааны ҳакәа иҭалоуама? Абасқәа-абасқәа ҳаиҵахарақәа рыла "ҳҳаԥшьа ԥжәаны, ҳҩы цар ҳәа" сшәоит, хәыҷык ҳхы ҳамыхәар.
                                              Д.Гәлиа

                                      АҲАИР ЦӘГЬА
                              (Аурыстә ахьтә еиҭагоуп)
Аҳаир цәгьа убыс ихьанҭоуп, уи аҟны оҩгьы дызынхом, иарбанзаалагь ԥстәыкгьы. Атыша ҵалашәырақәа рҿы еизалоит абрис еԥш аҳаир. Уа оҩ дшалашәалакь дыԥсыуоит. Убри аҟнытә амаден ахыҵырхыуа аусуцәа ҭалаанӡа "алампа" ыцәозар оҩгьы дызҭалом. Усҟан аҳаирцқьа ҭадырсыуа иалагоит, ацәымза амца иалагаанӡа оҩ дыҭарыжьлом. Ниаполь ҳәа Италиа иҟоу ақалақь ааигәара убри еԥш ҳаԥык ыҟоуп. Аҳаԥы иҵашьшьы иҟоуп, аршьынак аҟара ажәпара аланы аҳаир цәгьа, уи ахыхь аҳаир бзиоуп, аоҩы аҳаԥы егьа дыҵагылазаргьы егьиԥырхагам, ала шныҵалагь аԥсрагьы уи акәхоит, убри аҟнытә ала рҳаԥы ҳәа иашьҭоуп.
Иҟазҵоозе аҳаир цәгьа? Аҳаир цәгьа ҟазҵоо ҳаԥсы изланааго-ҩаагыо аҳаироуп. Ҩнык аҿы ауаа ҩнацаланы, адәынтә аҳаир цқьа зыҩнамлпртәы ашәқәа,аԥенџьырқәа аркызар, аҳаир цәгьахоит, ожәраанӡа зыӡбахә ҳамаз аҷеиӡы аҵан иҭаз аҳаир еԥшхоит, ауаагьы ҩнаԥыоит.
Иҵыуеит шьҭа шәи ҩажәа шықәса раҟара Индиаа ҳәа милаҭ ыҟоуп, убырҭ рҿы аинглыз аибашьра иман. 146-ҩык аинглызқәа индиаа рнапахьы аԥсҭыр иргыеит. Ашәи ҩынҩажәаеифҩыкгьы ҳаԥык ицәыҵарцалан, адәнытә аҳаир цқьа зцәыҵамлартәы аҳаԥы ршәаҳаит. Ԥыҭк аамҭа анырхыҵ аинглызқәа аԥсра иалагыеит. Ашамҭанӡа шәи ҩажәеи хҩык ԥсит, иаанхаз аҩажәеи хҩык ашьыжь аҳаԥы анадырты ԥсымб?зам ицәыҵыргыеит.
Аԥаса аҳаԥы аҿы аҳаир бзиан, аха адәныҟатә аҳаир зцәыҵамло, асҟаҩык уаа рыԥсы ехьнарга-ҩаргоз, аҳаир бжьысит, Гәдаантәи аҷеиџь аҵан аԥшәмацәа зшьыз аҳарицәгьа еиԥшхыеит.
Аҳаир цқьа ауаа жәпаб рҿы изыцәгьахо – ауаа рыԥсы енаарго аҳаир бзиа рыҩноуҵҟа иҭаргалоит, рыԥсы енҩарго аҳаир цәыгьа ҭырыжьыуеит азы ауп.
                                                                                        Ш.Емхаа

                                УЗЫРЦӘАЗЕ  АНХАҨЫ!
                       ( Колцов иҩымҭа аҟнытә еиҭагоуп) 

Узырцәазе анхаҩы,
Абар ааԥын ааите,
Угәылацәа загьы,
Цәаӷәара ицахеите;
Уҿых, уеиха, угыл!
Ухы унахәаԥш-аахәаԥш,
Ихкааума удгьыл,
Агьырҭ угәылацәа ртәы еԥш?
Унаныра ԥҳәықәым,
Уца ԥш лапҟьак ҭам,
Умӡырхаҿы џьаргьы,
Иврсым џьара ҵәҩанкгьы,
Ашәындыҟәра ушьапаны,
Иҟажьуп ихыршәҭны,
Иҵкыҿын цҩнажә,
Илыеиԥшыеит аҭакәажә.
Узырцәазе анхаҩы!
Ииасыите аԥхынгьы,
Иааин иҟоуп уааҵра
Аҽаҩра ҭагалара,
Амхаҿы иеибаны,
Иҟоуп уԥш ҿыхымны,
Аԥша иҿнаҳәоит алапҟьа,
Аԥсаатә ирфоит иара.
Иҟалыеит абар аӡыера,
Ирыхианы маҭәа ԥхала,
Угәылацәа идырхыеит рыфатә,
Рырахәгьы ирызхаратәы. даргьы ирзырха,
Зегь рыҩны ҭынч итәп,
Ус рымаӡам, ԥсшьароп.
Уара ушыцәапз аамҭа цеит,
бзанҵык ухы уахьымӡеит,
Уқәхап ԥыхьа еԥш адәы.
                                     Б.Ҷолокәуа

                                     АҞАРМАҴЫС
                           (Аурыс аҟнытә еиҭагоуп)
Ашәа ҳәа аҵлақәа рышәшьыра ҭынч аҿы,ухааӡа, уҭынчӡа, ҟармацыс! Ашәа ҳәа уахынла амза лашараҿы. Уашәа даара сгәы арԥшаауоит сара. Иумбоит акәара еԥш ишнеиуа сылаӷырӡ сылақәа рахьтә? Сгәы сыхьуоит, иарӡыҭуоит уашәа ԥшӡа хааӡа…
Ех! исгәалашәеит исхамшҭӡуа сара, сҩызцәа ԥсра цәгьарыла иҭахаз, адгьыл зқәыԥсоу. Урҭ рынышәынҭра еималт, шәҭыи ҳаскьын ҳаракылеи, сара аӡәык ҩызада саанхыеит сеибаӡа, саанхыеит сыгәаҟыуа, сгәырҩуа, сылаӷырӡырқәақәа…
Сыԥсы зыргәырӷари?.. Агәырӷьара бзиа сыцәцеит. Сгәы ҿыӷьуоит сымацара, алашара еџкыс алашьцара сеилаҳауоит. Иааскьахарыушь убри аамҭа уара уашәаҳәарыла сынышәынҭра ауаа иаазхьоурԥшыша!?
О! сымыш ҟармаҵыс…
                                             Володиа Арышба

                                         АԤСУАА
Аӡәы шәыимеискәан,
Ахьӡ ҟашәҵала;
Аӡәы тәы ицәыжәымган,
Ашьшьыҳәа шәынхала.

Аисреи аиқәԥареи ажәытәӡа,
Ҳабацәа ирыман ҵарас;
Ацәгьареи ақәылареи рнапы иакын,
Ирымаз уи акәын гәырҭынчгас.

Ажәытә ҳабацәа мчыла инаганы
Аус ехьырҭахыз иҟарҵон;
Ҩысҭаара рыҵамызт,
хаҳәырҵәы рыусқәа нарыгӡон.

Усҟан аамҭа змаз мчын,
Аусқәа уи иныҟәнацон;
Дарӡуан игәамԥхоз,
Иԥсҭазарагьы ԥнаҵәон.

Ожәы аҵароуп аус зкыу,
Уи ала еиқәшәам дхыиахом –
Игәы иаанаго изыҟаҵом,
Михәы абжагь изыфом.

Шәазхәыц измышәхыуа,
Мчыла изцәыжәгоуа,
Уигь шәашьа иами,
Шәа шәеиԥш игәаҟыуа?

Оҩы дшәымшьын,
Аҵара шәҵала,
Иаарыхын шәхы ныҟәыжәга,
Шәымч ду шәџьабаала.

Аԥсуаа! нас шәыбзиахоит,
Гәык ала анхацәа шәеидгылар,
Ижәбоит жәҩангәашәԥхьара,
Ацәгьа шәаҟәыҵыр, ижәмулар.
                                           Ш.Хокерба

       УРЫСТӘЫЛАН АРЕВОЛИУЦИА ИҞАЛАЗ ХЫХҞЬАЗ ИААЗЫРКЬАҾНЫ 
Жәлары (аууатәыҩса) рыбзанхара – рыԥсҭазаараҿы шьарда гәаҟра рхыргыеит; дасыу ишрылшуала иқәыкә-ҵықәкуа, иныԥанысқәсыуа рыԥсҭазаара ныҟәыргоит. Аха ари аԥсҭазаараҿы зегьы еиԥшымкәа иҟоуп. Еҳарак гәаҟра цәгьас зхызгуаны, аамҭа цәгьа зман иҟалаз хатәы рымамкәа, ианыхәлоугьы ианшоугьы ,ргәы аныбзиоугьы иеныцәгьеугьы, рыбаҩ иалдыршуада уаҳа акгьы иақәымгәыӷуаны иҟоу аусуцәеи, насгьы анхацәа роуп. Ажәытә историақәа изларҳәуала, ԥасаӡа аусуцәеи анхацәеи рхы иақәиҭны ишыҟаз, ҭауадыи аамысҭеи ирымпыҵаргылан тәыс иҟарҵеит, ахақәиҭра ирымаз аарымырхын ирҭахыз рыларыкӡауаҿы иҟарҵеит. Ҭауадгьы аамысҭагьы урҭ рыԥсы ҭазгьы рыздыруомызт, ирзырулакгьы иақәиҭын, иршьыр, ирҭеир ҟалуан, уи азы урҭ аӡәгьы акгьы реиҳәуамызт, анхаҩы иԥа ашколаҵәҟьа дҭалар дақәиҭмызт. Анхацәа аҵара роур ҟалуомызт. Ҭауадыи аамысҭеи рыхшара ракәын уи аамҭазы ашкола иҭарҵуаз, аҵара зырҭуаз, аҳцәагьы урҭ рыла акәын адура зларгуаз.
Анхацәеи аусуцәеи ажәа ҳәараҵәҟьа иақәиҭымкәа, аԥсытәқәа реиԥш акәын ишыҟаз. Ҵарада-лашарада урҭ алашьцара иҵан, рхазы аусура иақәиҭымкәа, есқьнагьы раҳцәа рымаҵура иаҿын. Убрыи аамҭазы анхацәа рыхшараҵәҟьа дара рықәиҭымызт,аҳ ианааигәаԥха ииҭахыз дрылаԥшны, уажәы аԥсаса ишрылаԥшуа еԥш, игәамԥхауа дрылганы ма дыиҭеиуан, ма дыишьыр ҟалуан (гәаӷ шақә). Анхацәа хеиҭаҳәарҭа рымамызт, ргәаҟра еҭарҳәаргьы ҟалуомызт. Аҳцәа ирҭахыз рыларыкӡуан. Даҽакы уаҟәыҵ, анхаҩы иаҳ дыигәамԥхар дыиҿыҵыр ҟалуамызт, ацара дақәиҭымызт шықәсык ахь ҽнак ада. мшы еқәаҵәа рыман уи аамҭазы анхацәа (Крепостное право – физическое засилье). Уи ашьҭахь анхацәа хәыҷы-хәыҷла изҭагылаз аамҭа цәгьа гәарҭуа иалагыеит, рыҩныуҵҟагьы рыгәҭыха неибырҳәуа иалагыеит, аамҭа мыжда ишҭагылаз рыхшыҩ азцеит, ирыхәара иҿызхша аусқәа инарылацәажәуа иалагыеит, аха ргәаҟра-рыгәҭыха иазыӡырҩуаз уаҩ дрымбеит, насгьы дара рхала иҟарҵуада уаҳа дара рзы хәарҭа шыҟамыз рбеит.
Ргәала аиҭаҳәарҭа анырмоу. ргәы иалаз рыҟазшьала рылеишәала раҳцәа иддырдыруа иалагыеит, уи аҟараҵәҟьа? аҳцәа ирхымхәыцуа иалагыеит. ари аҵыхәала анхацәа шьардаҩы ԥхасҭахыеит: иршьыит, индырҵәеит, аха иԥсыз ԥсуан, иаанхоз рыцҳарыла, гәаҟра мыждарыла рыԥсҭазаара мҩаргуан, есқьнагьы ҭауадыи аамысҭеигь рхы зларцәыргарыз амҩа камыжькәа ианыланы. Абрис еԥш гәаҟрыла ишнеиуаз, анхацәа хәыҷы-хәыҷла алашара инықәԥшуа иалагыеит, рыла еҳа ихыртуа иалагыеит, насгьы ашәаԥшь еқәаҵәара изҵаз иҵымҵыр ԥсыхәа амамкәа ирбеит, уи ада рыԥсҭазаара акгьы ишаԥсамыз гәарҭеит. Уи нахыс раҳцәеи дареи аилыхара иалагыеит, ишнеиуаз ебарбунтын елалт. раҳцәа рымч з?мырхыуа иалагыеит, ирымҟәыҵырмышьҭыр рхы иақәиҭырымтәыр ԥсыхәа амамкәа ирбеит. Ари еԥш ангәарҭа Урыстәылан ҭауадгьы аамысҭагьы, насгьы аҳцәа раҳҭынраҿы игыланы рымаҵ зыуаз боиараа ҳәа изышьҭаз урҭ рымаҵуцәа инарыдкыланы ирыӡбит анхацәа зынӡак иржагәарцы, еҳагьы ирымпыҵахаланы изладыргәаҟша рыԥшааразы. Уи аамҭазы Урыстәыланы аҳ Феодор Иоанн-иԥа иԥсра ҟалыеит. Уи нахысгьы Риурик ишьҭра аԥсҳара ныҟәызгауаз рҵыхәа ԥҵәеит. Ари аныҟала уажәы аҳәынҭқар данахыргаз ишыҟалаз еԥш елаларахыеит, еилаҩынтрахыеит. Игәаҟны иҟаз анхацәа урҭ ргәаҟра здырыз ауаа рҽеидыркылан ахәархь ирыхәарызеи хҿыхгас иҟарҵарызеи ҳәа ирӡбуа малагыеит. Баиарааи, ҭауадыи, аамысҭеи ари ианрыҵырх насгьы рыҩныуҵҟа аелаҩеиласра иҟаз ианахәаԥш рыусқәа шыԥхасҭахыуаз рбеит, урҭ рҽеибырҭар дара акгьы шрылдмыршуаз гәарҭеит. Абӷьаа ҳәа анхацәа рҳәоу еқәдыршәаанӡа ираԥысын Борис Годунов ҳәа уи аамҭазы аиҳабыра шьҭызхырцы иашьҭаз иацәажәеит рылшарала уи аиҳабыра ирҭаразы, насгьы иара анхацәа ԥсыхәак риҭаразы. Борис годунов ихы иазеиӷьыз мацаразы жәлары (ахәархь) зыԥсахыуаз ари иарҳәаз деигәырӷьан ус сзыжәуазар анхацәа сара егьрылсыршарым ҳәа реиҳәеит. Иашаҵәҟьаны урҭ изқәыркыз нарыкӡеит, шьарда елыхара ашьҭахь, Борис Годунов аиҳабыра, аҳәынҭқарра шьҭыихыит, аха ҵоуп уи нахысгьы анхацәа рыԥсҭазаара зынӡак ицәгьахыеит, избан уҳәуазар шықәсык ахь ҽнак анхацәа заҳ дызгәамԥхуаз, дныжьны даҽа аҳак иахь ацара изқәиҭызгьы иааҟәихын, урҭ зынӡак ианакәзаалакгьы раҳ изыицәымцуа, дасыу иахьыҟаз ишьақәдырӷәӷәеит. (Прикрепление крестьян к земле).
Ари зынӡак анхацәа ирыхьхьаз иецәаны гәаҟра дураны иақәшәеит, избан акәзар, уаанӡа анхацәа швқәсык ахь ҽнак аҳ игәамԥхыуаз ицәцар ианақәиҭыз, дырҩагь егьа умҳәан уи амыш ианааилагь сынхацәа-сыусыуцәа сыцәцап ҳәа дшәаны илеишәа, иҟазшьа инаалашьа иаҳа ирыбзиоон, уи дара ԥсгашьа рнаҭуан, аха уи нахыс егьа митәыеиқәаҵәа иҭадыргыларгьы анхацәа раҳцәа рзыԥсахуомызт. Уи нахыс излаҟалаз ецәамыитәы иақәшәеит анхацәа. Насгьы ирзыруаз ишдыргәаҟыуаз ҳәа аисториақәа ирҳәуа рацәаӡоуп, аха зегьы ара исызҳәуам. Ҵоуп, дырҩагьых имшәакәа, ргәы зынӡак икамыҳакәа лашарак ианбаабарыи ҳәа раԥхьаҟа иԥшуан, ирыцҳазшьоуаз, ргәаҟра збуаз ауаагьы есқьынагьы ирызҳауан. Ауаа гәыла зегьы шаиԥшым, аҳцәа рахьтәгьы шьоукы урҭ рыцҳазшьауаз ыҟан, амала рымацара рымч хоомызт акәымзар. Абрис еԥш ала ишнеиуаз Урыстәылан аԥсҳа ԥҳәыс Екатерина ҳәа даныҟала, анхацәа рымыш пара усҟан акәхыеит, избан акәзар абоиарааи ҭауади аамысҭеи анхацәа амаца иқәҵаны иасуа иалагыеит.
Иаҵахаз анхацәа иааиз игуан, насгьы анхацәа еқәҳәҳәы ихҵәаны мацала изгаз иахь ицалар акәын.
                           (Алгарҭа агьи а-№ аҿы)
                                                                       Миша-Аԥсуа


                            ДИМИТРИ ГӘЛИА ИЗЫСҬЫИУЕИТ
                 
Ушнеиуа унеи, уус гәырҩагаз,
Уаҟәымҵын, уашьҭаз, инагӡа!
Иуцәыхьамҭоугьы мчыла уаҵаз,
Узхьымӡо цасҳәа уҽахьыгӡа…

Уус хьамҭоуп, аха ус дыуп;
Имаҷым иақәыӡхьоу жәлара!
Уазни, уҽақәырӡ, ипатыуп,
Уи еԥш аус дыу азы аԥсра…

Урцәымшәаӡан уажәгьы иуиааиуа,
Ухы уамеигӡан, уҽҵакы!
Уаԥыл хақәиҭра жәлар ирзааиуа,
Иарба убираҟ, иҳаракы!..

Уԥшыишь, иубома: амра гылоит;
Макьана ицывҵаҷҷоит иара,
Убыс хәыҷы-хәыҷла иҿыхоит,
Ҳара ҳазҽеихар, Ҳаԥсынра…

Узқәылаз амҩа хараӡазааиит,
Уахнеиша унеиуеит, ихаҵа!
Уус узҵалаз хьамҭаӡазааит,
Ичҳа, агьугым, инагӡа!..

Аԥсны ала хҩоуп, алымҳа дагәоуп,
Лашарак зааиуом, илашьцоуп;
Иазылыухт амҩа, маҷӡак угыуп – 
Лашара иааиша рацәаӡоп…

Уаӡыуп ихнымҳәкәа ус инеиуа,
Макьана иҳамоу хырҽхәарас;
Уаӡәыуп иаҵәас иҳазшеишеиуа,
Уаӡәыуп иҳамоу гәыӷырҭас…

Ушнеиуа унеи, уус гәырҩагаз,
Уаҟәымҵын, уашьҭаз, инагӡа;
Иуцәыхьамҭоугьы мчыла уаҵаз,
Узхьымӡо цасҳәа уҽахьыгӡа…
                                       Еилакырба
      
                                      АԤСҲАИ  АХАРԤЫИ
                                         (Аурыстә аҟнытә)
Ԥсҳак данычмазаҩха иҳәеит: "Сыԥсҳара адгьыл абжа исҭоит, сычымазара салзырго аоҩ" ҳәа. Усҟан аԥсҳа иуааҟәышқәа зегьы еизан, иазхәыцуа иалагыеит аԥсҳа дызхәышәтәрыз, аха уи еԥш оҩы егьыизымдырт. Оҩ ҟәыш заҵәык иҳәеит: "Аԥсҳа ихәшәтәра азыҟалоит: насыԥ змоу аоҩы дыԥшаазар, ихарԥ ишәыхны аԥсҳа ишәҵазар, аԥсҳа игәы бзиахоит". Аԥсҳа ауаа дәықәиҵеит, иԥсҳара аҵаҟа иҟаз ауаа рахь, насыԥ змоу аоҩы иԥшаара; аԥсҳа иишьҭыз ауаа егьрааны иԥшаауан, аха насыԥ змаз оҩы дырзымԥшааит. Дыҟамызт акы згымыз оҩ. Ибеиз дычмазаҩын, изҩыдаз – дӷарын; изҩыдаз, ибеиз иԥҳәыс дыбзиамызт, ма ихшаа хәарҭамызт. Зегьы акака ргәырҩон. Зны хәылбыҽхаӡак аԥсҳа иԥа фархь-ҩнык дышаҩысыуаз, иаҳаит аӡәы ишыиҳәоз: "Анцәа иџьшьоуп, сызхара аус зыуит, сызхара счеит,сышьҭаланы сыцәап, исгәыроузеи уаҳа!" Аԥсҳа иԥа ас ениаҳа дыгәырӷьеит, иреиҳәеит: "Ари аоҩ ихарԥ ишәышәх, уи азы аԥара ишәҭ шаҟа иҭахыу, ахарԥ аԥсҳа изнажәга" ҳәа. Инашьҭыз насыԥ змаз аоҩы иҟны инеины ихарԥ ишәырхырцы рҭаххыеит, аха насыԥ змаз аоҩы дӷарын, ахарԥ ҵыҟь?агьы ишәымызт.
                                        Ш. Емхаа

                                              АХАҚӘИҬРА 
Аамҭа еиҭасеит,
Ажәытәра карыжьит,
Иаԥылыеит зегьы.

Угәырӷьала Аԥсны,
Икаумыжьын угәы,
Иеиҵыхла ужәҩақәа,
Урыҵамхан уҩызцәа.

Издыруада Анцәа,
Иузыиҳәар ҩаԥхьа,
Узымшьҭыша шьҭахьҟа,
Узгаша ԥхьаҟа.
                                 М.Чалмаз.

                ЗԤА ЗАҴӘЫ ДЫРШЬЫЗ АН ЛМЫТКӘМА
                              (Ачамгәыр ианҵана ирҳәоуа шәоуп)
Нан, нан с-Едгьы!
Шьапы мыждала инымҩахыҵыз,
Зықәлацәа ирыхьшәаз!

Алаба заҵәы уанҳәаланы,
Ауапа еиқәаҵәа уҿы иақәыршәны,
Уқәлацәа урымҟәыҵакны усызкылрымгыеи,
Уан изхабгаз, нан с-Едгьы!

Убри анаҩс, уԥҳәыс хәыҷы лҿы уныдгыланы,
Иахьарнахыс бареи сареи акгьы ҳзеилам ҳәа ламҳәаӡакәа,
Дыгәшәашәа, илзаа лзымдыруа дышԥаныужьи,
Уан изхабгаз, нан с-Едгьы!

Стол цыԥхьаӡа ушәҟәы ?ықәуп,
Гәашә цыԥхьаӡа уажәабжь рымоуп,
Гаҿа цыԥхьаӡа ушәҟәы мҩаргоит,
Уан изхабгаз, нан с-Едгьы!

Уқәлацәа сыла еиҵыхны сызрыламԥшыуа,
Адунеи сылақәа ҭыхны сышԥақәурхеи,
Уан изхабгаз, нан с-Едгьы!
Шәаны ачамгәыр ианҵаны иадырҳәуаны исаҳаз акәын.
                                                                                               С.Ҷанба

НХЫҴ АШЬХАРУААИ АУРЫС ҚЫҬЕИ РЫХЬӠАЛА А.ЦАЛИКОВЫИ Е.БОГДАНОВЫИ АҚЫРҬ РХЫЛАԤШЦӘА РҾЫ ЕИҬАРҲӘАЗ АЖӘА
Нхыҵ ашьхаруааи, аурыс қыҭеи, аусуцәеи анхацәеи уҳәа ашьа рхьыкәкәа ашьа иалагылоуп. Аревволиуциа ду жәас иннажьыз ахақәиҭра зцәымӷыз, ажәытәра иашьҭоу, ажандармара зҭахыу ауаа – Деникин ирыи дареи (ашьхаруаа) еиҿагыланы аисра иаҿуп. Ижәдырааит Аахыҵ (закавказиаа) иҟоу ажәлар Нхыҵ ҳара ҳаҵахара аныҟала шәаргьы уаҳа акгьы шышәызмырҽеиуа, шәцыхәа шыԥҵәауа; шәа шзы ҳара, ижәдырааит, ҳагәашьыуп. Аамҭа ааит, ԥшра амҭакәа ацәгьара ибылгьауа иҳадҳалаз аанкылара аҭатәуп, иԥхьаҳцароуп. Ашәара ҳамоуп ҳара ҳамала Деникин ир зегь рыла еиқәшәаны иҟоу ҳазрыҵамгылар ҳәа. Убри аҟнытә, шәара ҳашьцәа, Закавказиаа шәахь ҳара ашьхаруаа ҳала хоуп, ацхыраара ҳашәҭап ҳәа ҳгәыӷыуеит. Нхыҵаа, ашьхаруааи, аурыс қыҭақәеи рыхьӡала ҳара абра ишәзааз, Ақырҭ хылаԥшцәа шәҿы еиҭаҳҳәоит иаҳзыжәыуруы. Акыс – иаарласны, експедициа аҳасаб ала, гәыԥҩык ар еиқәшәаны ашьхаруаа рхақәиҭра азы Деникин ир иахьырҿагылоурыцхырааразы ишәышьҭыруы. Ҩбагьы – Қырҭтәыла ареспублика иахьаҵанакуа зхала ауаа доброволцыс ҳацхырааразы ацара зҭаху реиқәыршәара азин ҳашәҭаразы. Хԥагьы – азин ҳаурцы ашьхаруаа реибашьра азы аԥара аизгара, аԥшаара "вечерқәа" рыла, "концертла", "лекциала" уҳәа.
                        "Н.С."

                                         АЏЬШЬАРА
Агазеҭ "Аԥсны" ашьақәгыларазы еиҵамхаразы, цхыраагас иаларгалыеит Г.Д.Туманов – 250 м., М.Х.Лакырба – 200 м.(Ари аҩышәмааҭ аамҭала иалаигалт, дырҩагьых ацхыраара џьыбаҭыхла еиҭаларазы ажәаны иҳәеит), И.И.Гәлиа – 50 м. Зегьы – 500 м.
Абарҭ аԥарақәа даара џьшьара ду аҭаны, ҭабуп? ахҳәааны иҳадаҳкылоит, раԥхьаӡа "Аԥсны" ацхыраара азҭаз рахьтә.
Даараӡа агәыӷра ду ҳамоуп аԥсацәа Аԥсны бзиа избуа, ацхыраара арҭарцы зҭахыу абрис агазеҭ "Аԥсныгьы" цхыраада инрыжьрым ҳәа.
                                                                                                Агәыԥ
                                                                                
                                                                                  РЕДАКТОР: АГӘЫԤ
                                                                                

                  АԤСУА ШӘЫҞӘҚӘА ААЗХӘАРЦЫ ЗҬАХЫУ РАХЬ
Аԥсуа шәыҟәқәа: Анбан шәҟәы, Аҳасаб, Аныҳәара дуқәа, Ацуфарақәеи Ажәаԥҟақәеи, Аҟанҷ ааӡара, Акәата ааӡара, Акәытқәа рыхәшәтәра,Ацәырԥшӡеи ацәыхареи рышәҟәы изҭахыу иоуеит "Горск. школа" амузеи аҿы. Ауахәама шәыҟәқәа – аҷҟәындар иусҳәарҭаҿы. Д.Гәлиа иажәеинраалақәеи ихьӡыртәрақәеи – Гогиджанов иԥҳәыс лышәҟәыҭеирҭа амаӷазаҿыи, агаҿа астудентқәа ркиоска "Диаскуриа" аҿыи, иара а-Гәлиа иҿыи.

                                                                               
                                                                                       Захаров итипографиа




                                      А   Ԥ   С   Н   Ы  
                    Есы-мчыбжьа иҭыҵуа демократ газеҭуп
           Ахә 1 м. 50 к.                                             Ахә 1 м. 50 к.
        № 7 АШӘАХЬА МАИ 12 АЗЫ 1919 ШЫҚӘСА РААН № 7

АГАЗЕҬ "АԤСНЫ" аҭыҵра иаҟәыҵуоит ацхыраара џбаҭыхла иамаур. Убри аҟнытә ҳашәыҳәоит аԥсуаа жәлар шәгазеҭ еиҵамхаразы, ирласны ацхыраара ашәҭаразы. Атәым уаа инаԥшуа арҭ аԥсацәа ргазеҭ заҵәгьы ирзышьақәмыргылуа иҟалыеит ҳәа рымҳәаразы "Авечер" зылшуа "авечер" азыҟашәҵа. Ақыҭақәагьы иаарласны краларҵаразы шәныҟәа, ҵара змоу!

 УРЫСТӘЫЛАН АРЕВОЛИУЦИА ИҞАЛАЗ ЗЫХҞЬАЗ ИААЗЫРКЬАҾНЫ
                                           (Алгарҭа)
Аисториақәа иҳн?арҳәуа анаҩс уажәтәыи ҳаҭаҳмадцәагьы иргәылашәоит, иахаанугьы ҟалашт ажәытә ҭауадыи аамысҭеи анхацәа ирзыруаз хәыӡа- фыӡа ҳәа икны аԥстәқәа реиԥш ианырҭыиуаз. Егьа ҳнахыкәша-аахыкәшаргьы, абызҭакнаҳара аҿаҵахәы анамԥыхьашәалакь ишамышьҭуа еԥш, ҭауадыи аамысҭеи ҳәа анхацәа ҳамҟәыҵҳашьҭып ҳәа иҟаӡамызт, аха анхацәа еихыуо-егәо ирыулакгьы Урыстәылан Павел Петрович ҳәынҭқарс даныҟала анхацәа рыԥсҭазаара данахәаԥш, дауадыи аамысҭеи рхәура иахамшәалуаны ианыиба, рхыи рыԥсыи иақәиҭымкәа ишыҟаз иангәеиҭа, насгь анхацәа зыргәаҟуеи дареи дыук мырҵыкәа ацәгьара шрылҵуаз ҳасаб аназыиу, аманифест ҟаиҵеит. Ари аманифест ала анхацәа мчыбжьык ахь хымыш рхазы аусыура иақәиҭхыеит. Ари ала анхацәа шьаҿак ҟарҵеит раԥхьаҟа. Уи нахыс анхацәа иаҳа рыла хтуа иалагыеит, ргәаҟра аҳәынҭқар иҟынӡа инарыкӡар иақәиҭхеит. Насгьы ишнеиуаз анхацәа ҭауадыи аамысҭеи дареи емырымхыр рымуа иалагыеит, ус иҟамларгьы ацәгьара ду шалҵуаз анхацәа раԥхьагылацәа иахьақәнагуаз инарыкӡеит. Уи аамҭазы анхацәа еҳа рыла хәыҷык ианыхты ирзеиӷьыз аус аҿы аӡҿк еԥш рҳәоу еқәдыршәуа иалагыеит. Абрис еԥш ала аиқәшәара рыманы ианыҟала, иззырҳәаз изқәыркыз нармыкӡаргьы ацәгьара ду шалҵуаз ангәарҭа, усҟан ҳәынҭқарс Урыстәылан иҟаз Александр Ҽыхҩ (1861 ш) аманифест ҟаиҵан Аҳреи Тәыреи емыихыит???. Ари аманифест иҟалаз анхацәа мшаԥы шараны ирызнаршеит, Амра ду рзыԥхыеит, адунеи алашара ду рыбӷа неиҵыхны иқәԥшуа иалагыеит. Ари еԥш агәарӷьара ду шәзыҟалыеит ҳәа анхацәа ажәабжь анырзааи, агәырқьҳәа хәыҷла дула, ҳәсала-хацәала аизарахь еихыеит. Аизараҿы аманифест ирзаԥхьауа ианалага дырҩагьых ргәы иханаҵуамызт ари ҵабыргуп ҳәа: аԥхыӡ лабҿаба иаабап ҳәа иҟамызт. Ишыиашаз ишҵабыргыз ала пгәра аныддырга аҳәҳәаҳәа (игәарӷьаҵәаны), ебарҵәуа аманифест иахаԥхьуаз иазыӡырҩуан. Аҳәынҭқар ихаҭа аҽыуаи?рдын дақәтәаны ихала анхацәа реизараҿы дрылагыланы аманифест аҳратәра ремыхразы иҟаиҵаз дырзаԥхьуан. Аҳәынҭқар ҽыуардынла дахьыиесыуаз анхацәа амҩа ладагьы-ҩадагьы ишамыхнышланы ҿыцха рыҽкажьны ебарҵәыуа дымҩамыргуан. Ари еԥш нхаҩы жәлара дгьыл ахаан ирхамышҭуа абзиара рзызуз аҳәынҭқар анхацәа "Ахақәиҭра" ҳәа ихьӡырҵеит. Убри аҟнытә аисториақәагьы уи аҳәынҭқар Александр - Ахақәиҭтәы ҳәа иӡбахә рҳәоит. Уи нахыс анхацәа рхыи рыԥсыи иақәиҭхыеит, рхазы аусыура иақәиҭхыеит, рҭаацәеи, дареи, рыхшареи еиқәыиҭны иҟалыеит. Ари зегьы бзиан, аха анхацәа ирыгха уи оуп: аҳреи тәреи емырхыит, анхацәа дгьыл рымҭаӡакәа. Убри аҟнытә анхацәа ҭауадыи аамысҭеи аплан рацәа змаз рахьтә арендла (қьырала) адгьылқәа рымырхлар акәын. Егьа рыундазгьы дырҩагьых анхацәа ҭауадыи аамысҭеи ирыдымԥшылар ԥсыхәа рымамкәа иҟалыеит. Ашықәсан анхацәа арендла ирымаз адгьыл иқәырхыуаз амал абжеиҳарак адгьыл зтәыз ирцәыигуан. Уи анаҩс ацәаӷәага маҭәахәқәа хазы иаархәалар акәын. Уаҟа иархашәалуаз абжакгьы рызхыуамызт, насгьы арахь ҳәынҭқараа ршәахтәы аныишәалакь, акгьы имаӡамкәа дрыцҳахәха иџьабаа ифеданы даақәхауан. Уи анаҩс иҭаацәа, ихшара иршәиҵар, ирҟәниҵар акәын. Арыи аҟара ари иабааигуаз? Иаирыхыз абжа адгьыл зтәыз игыеит, иаанхаз абжа ацәаӷәага маҭәахәқәа иалааихәеит, агьи ашәахтә алаишәеит, агьи амаҭәа игыз алааихәеит. Уажәшьҭа изынхазеи, ҽааны уажәааннынӡа ихы зланыҟәигарызеи иифуазеи? Абрис еԥш аамҭа иҭагылт ашьҭахь анхацәа.
Уажәшьҭа ҳарзыԥшыпыи аусуцәа! Урҭ рхы ныҟәгашьа, рыҭыӡшәа? Аусуцәа афабрикақәа, азауадқәа рҿы аус ҳыуқәуа шьоукы иахьа хәлаанӡа лашаара рымбаӡакәа ҩынҩажәа, хынҩажәа сажьна анышә иҵоуп; анышә дрыԥԥуеит, амаден иҵырхуоит, уа анышә иахьаҵоу аӡәы агәаҵәыхь ихьны дагуоит, агьи амашьына даҵахуоит, даҽа џьоукгьы анышә емаԥсаны иажыуеит, зыԥсы ҭаны иҭыҵыз ма фба-фба ҟәрышь, ма хԥа-хԥа баз дыиркуоит уи афабрика зтәыу аҭыуџьар. Ари акапекқәа иоуз иалыиршазеи аусыуҩы? Ари злаизхарызеи иара?
Даҽакы ҳаҟәыҵып лашарак иахьыҩнаԥхуа уадак ихы изыҩнакуам аусыуҩы, есқьнагьы ападвал лашьцараҿы дыҵоуп, ахә мариоп азы.
Рџьабаа рыԥхӡашала аҭуџьарцәа, афабриканқәа қьаф аларыуеит. Еицәоу рԥеиԥшыуп аусуцәа асаркьақәа ахьыҟарҵуа афабрикақәа рҿы. Уаҟа машьынак анытҟәацлагь 10-ҩык – 15-ҩык анашьуа ыҟоуп, аӡәы амашьына инапы хнаҵәыуоит, агьы ишьапы, аӡәы ила ҭнахыуоит, аӡәы дардагәоит.
Абрис еԥш арыцҳара зыхьыз рхы иамыхәуа ианыҟалалагь анҭ аҭуџьарцәа афабрикаҿы аус дзырыуаз рыгәхьаагьы ркымызт, цхыраарагьы рырҭуомызт. Убрыи аҟынтә абрис еԥш арыцҳара иақәшәаз рҭаацәагьы даргьы ичычиаха иҳәоуа ичоуа идәықәлоуан. Арҭ ас иандәықәу аҭуџьарцәа арҭ рыԥыхӡаша џьабаала, наԥхысла гәаҟрыла рыбаҩыи рцәеи ақәырӡны иҟарҵаз амал шьоукы ирбеиоуан: иржәыуан, ирфуан, иалахәмаруан. Егьа ҳҳәаргьы аусуцәа рџьабаа хәы амамкәа иҟалыеит.
Ас ари ҟазҵада? Аҭуџьарцәеи ҳәынҭқарааи. Избан акәзар ҳәынҭқараа аусуцәеи анхацәеи хылаԥшра рырымҭеит, аҭуџьарцәеи, ахәҳахәҭцәеи адгьыл змаз ҭауадыи аамысҭеи анхацәа ирзырыулакгьы иақәиҭны иҟарҵеит. Насгь ҳәынҭқараа ргәы анааибагалагь дара згәы аибагаз рхала имеисыкәа аибашьра иалагыуан, мобилизациа жәлары езганы еҿарыжьуан, еидырсыуан. еқәдырԥцан, изланыибарҵәаша ахыи, ахәшәыи, аџьаԥҳаныи, абзарбзанқәеи наганы инадыркны. Жәлары ари аибашьра шәҭахыума егьрызҵаауамызт. Аибашьра ицәыбналуаз икнаҳаны ирҭәан. Ирҭахыи иҭахымыи еибашьра ицалар акәын. Еибашьуада? Уахьгьы анхацәа, аусуцәа, анахьгьы – анхацәа, аусуцәа. Урҭ еимаркыуазеи? Акымзаракы – рыҳәынҭқарцәа акы емаркын, ргәы аибаган, уи аҟынтә дара ныибарҵәалар, иқәибахлар акәын. Ҳәынҭқараа, ахылаԥшцәа наҟ наскьа итәаны ирыхәаԥшуан, ечдырчуан иаҳа ирласны излақәибахыша, изланыибарҵәаша амашьынақәа рзырԥшаауан, зны "агаз" ҳәа акы рыладырчларын, зны "атанка" ҳәа акы рзынарҭыиларын. Ирыулагь, ирҳәалагь жәлары еиҳа ирласны инзырҵәаша, иқәызхша иашьҭан. Ахәархь жәлары, урҭ гәыблыс ирымамызт, амала изышьҭаз убрыи акәын дара ебганы амыч иаҳа ирыманы иҟаларцы. Жәлары еисаны? аибашьра иаҿын, иныибарҵәуан, изныибарҵәуаз уахьгь арахьгь ирыздыруамызт.
Уа аибашьраҿы инҵәуаз нҵәуан, аха арахь рышьҭахьгьы рыҭаацәа рхәыҷқәа ҭынхадара иааха? иршәымкәа, ирыҟәнымкәа ицәҳәны амлара иԥсуа иалагыеит. Уахь аибашьраҿы мышкы жәа нызқь ҩык жәохә нызқь ҩык иаразнак ианынҵәаз ыҟан, аха арахь рышьҭахьҟагь ецәаны иҟалыеит. Аҭуџьарцәа аусуцәа анхацәеи рымыш пара анырба, зегьы мыцхәы рыхә ырцәгьан жәлары рцәа рхыхыуа иалагыеит.
Ахаҳә шыргь иԥжәоит, рҳәоит – ишнеиуаз, ҵыхәаԥҵәарак аныҟамлаӡа, жәлары ангәаҟ, ианқьыԥаха, арахь ҳәынҭқараа ирзыруаз ианахәаԥш, арахь аҭуџьарцәа, ахәҳахәҭцәа шьақәгыламҩак анырмоуӡа, жәлары ҳәсала-хацәала, хәыҷла-дыула инеибарҵысын, абрис ареволиуциа ду иҟалаз ҟарҵеит, аҳәынҭқар наҟ дахырхын, уажәы изеибашьуа аҭуџьарцәа, ҭауади аамысҭеи роуп. Жәлары ирҭахыуп ус иҟарҵарцы: адгьылыи афабрикақәеи жәлары ецырзеиԥшны.
Дасыу иџьабаала иаирыхыуа иара итәхарцы ԥаса еԥш, аҭуџьарцәеи адгьыл зымпыҵакны измаз ҭауади аамысҭеи ахәашақәа аусуцәеи анхацәеи ирымҵаԥсаны аиҳара диргыуа иҟамларазы.
Ҵоуп жәлары аншы хәыҷык иахьанҵасшаз, иахнаԥааит аха, изшьҭаҵәҟьоу уи оуп – дасыу ихала аус иурацы, лдасыу иџьабаа, иԥхӡаша ала иҟаиҵуа иара дақәиҭхар, егь зымыуз, иҟазымҵаз акгь имоурацы, аԥа (акапитал) ахә каҳаны ауаҩы иџьабаа ҳаҭыр ақәны иҟаларцы. Иаҿыуп иахьагьы уи азы аибашьра, егьаҟәыҵуам абрис абас иҟарҵаанӡа, аха иҟала ицәгьараха уи оуп: иаразнак аԥара ахәаҽра цәгьарахыеит, аҭуџьарцәа-абеицәа "абуржуи" ҳәа изышьҭоу рҽыладмырҟәит, аибашьраҵәҟьа иақәыркыит. Ҳанаԥшлап, иааиуа даабап: аԥара иаину аҭуџьарцәеи ауаа беицәеи, ҭауади аамысҭеи иргоу, аџьабаа аԥхӡаша иасны аусуцәа анхацәеи иргоу? Аха сара салгамҭа азы урыс бызшәала исҳәуа уи оуп:
Честь и слава всем трудам,
Слава каждой капли пота!
Честь мозолистым рукам,
Да спорится их работа!
                        (О.Миллер).
                                          Миша Аԥсуа
         КӘЫДРЫ АУЧАСТКА АЗЕМСТВО АҾҲӘАРАЗЫ ИРЫЗХЫМТИТ
Ақыҭа рахь ажәлар абжьы зырҭаз Кәыдры аучастка иалҵны еизеитаземство хыртрацы апрел 24 рзы Очамчыра. Ажәлар абжьы зҭаны иаарышьҭы зны оҩыҵас аизара ирымаз аиҿкаара рҽазыркыит.  Еицәажәеит дара аус наӡаӡа знапаҿы инарышьшаз рыӡбахә ала. Егьеибырҳәит хәҩык ауаа аус иахадыргылараны арҽеира азы аземство аусқәа. Аха алыхра аҟныҵәҟьа ианынеи еимацәгьахыеит. Ирыхь уи ауп: рҽыеҩыршеит абжьы зманы иҟазҩы-гәыԥкны. Агәыԥ аиҳара ауаа ахьыҟаз ирҳәаз, агәыԥ маҷ азымӡырҩыит. Агәыԥ ду шдуз еиԥш, аус иахадыргылуаз еиҳабхыуа ианалага, агәыԥ маҷ ус рҳәит: "Шәара бжьыла шәрацәоуп, аха ҳара хаҭала ҳаиӷьуп, еҳараҩык арс иахагыларазы иалҳхуа ҳара ҳахьтәы ракәзааит" ҳәа. Агәыԥ ду уи омашәа ирбан ус иҵааит: "Ожәтәи аусҳәашьа ҿыц ала абжьы ахьеиҳау ирҳәуа иахьеиҵыу азыӡырҩра џьаҳамшьазеи" ҳәа. "Ус акәын, аха ҳара ҳаҳаҭыр жәбар ҟалуан" рҳәит агәыԥ хәыҷы. "Ных ҳаҭыр сасы-сасы шаҳҳәуаз ҳабӷа иааилагь раԥхьа излаҳархуаз егьихәаӡит, шьҭа зынӡак ҳагәыгьы ԥҵәаӡит" рҳәит агәыԥ ду.
Убас еиҳа рыбызшәа еибамкызт аземство ахтразы ажәлар абжьы зҭаны иаарышьҭыз ауаа, Очамчыра ргәы анықәҿаӷь досу рыҩныҟақәа ицеит, мышкы адырҩагь ианрыԥхьахәанӡа.
                         П.Шьаҟрыл
Ари аамҭа иҟалаз бжьы еиҳарыла аус шышьҭырхыуа, ишырыӡбуа ахьырзымдыруа, иахырмаҳац аҭыԥқәа ожәыгь иҟазаап Кәыдры аучаскаҿы. Абрыгь ожәы иҳаҳаит.
                   Редакциа

   
                                        ҲГАЗЕҬ ҬЫҴИТ

Аԥсуа газеҭ Аҟәа иҭыҵит,
Шьаҿакгьы ԥхьала ҳаихыеит,
Аԥсуаа гәырӷьара ду ҳзыҟалыеит,
Алашара ааҳалаԥхыеит.

Анцәа иазырҳа ҳалашара,
Егьыумырӡын ҳ-Аԥсынра,
Иҳаҭ ҳаргьы агәбылра-ҵара,
Иҳаҟәблаа ацәгьара.

Иҭабуп, шәаргьы, иҳзааԥсуа,
Ашәаԥшь ҳала ихызхыз,
Абзиарахь ҳхы зырхаз,
Аџьабаа рацәа ҳадызбалыуа.
                                                   М.Маан

                             ААМҬЕИ ҲАРА АԤСАЦӘЕИ
Сара саԥсыуоп. Аԥсны сыит, Аԥсны  сааӡеит, абра сагьыԥсыроуп, сажәцәагьы? абра иԥсыит, абра акәын иахьизгьы. Аԥсны азы ршьа карҭәахьан; Аԥсны ахьӡыи ахьымӡӷыи, хаҭала схәарҭамзаргьы шьала салахәуп. Ари зхысҳәаауа уаԥсыуам ҳәа аӡәгьы исеимҳәеит, аха абраҟа ҩбаҟа жәа сҳәар сҭахыуп ҳара аԥсацәа ҳзы.
Ҟаимаҭк ажәа бзиа сҿам, аха шәысзыӡырҩрцы сшәыҳәоит маҷк. Аамҭа абарбал еԥшцп, абарбал еԥш игьыжьуоит, иаабом акәымзар, аха усгьы уазхәыцыр иудырыртәы иҟоуп. Аоҩытәыҩсагьы абрыи абарбал дацманцә?алаханы дацгьыжьлароуп; шаҟа аамҭа абарбал дазыманшәалахо аҟара иусгьы маншәаланы, иаргьы џьабаада ари адугнеи аҿы ихы ныҟәигоит. Сара сахьахәаԥшуа аамҭа абарбал жәларыс иҟоу загьы ақәыршәаны иацныҟәоит, ҳара аԥсацәа ҳада! Ҳара ҳзацмгьажьыит, абарбал ацқәа ҳарыбжьанагалит, даара ҳласымхар, ҳманшәаламхар зынӡа ҳархәашаны ҳканажьуоит, ҳбаҩҷагьы уаҩы имоуа, адунеи ҳазқәзыу ҳақәымзыу уаҩы изымдыруа.
Издыруада аӡәыр угәы иаанагозар аамҭа ҳақәшәаны ҳацныҟәоит ҳәа, уи башоуп, ухы уажьагәышьеит! Издыруада уацныҟәазаргьы уи ухы азы акәым, аӡәы изоп, иақәшәаны иацныҟәоз амилаҭ урыцныҟәоит, ууаажәлар абарбал иаҵарханы урыӷраԥаланы урхысыит!
Агьырҭ зегьы аамҭа зазызлацымныҟәаз рацәоуп, аха урҭ зегьы схыи сгәыи ирызгәаҭом, амала хәҭала игәасҭаз, лабҿаба иҟоу ҩбароуп. Акы аӷьычра, аоҩрҳәра, ҩба – аԥсхәра. Егьаы егьа рҳәаргьы ҳара арҭ аҩ уск ҳазырҟәамҵуазаап!
Ҵабыргыла иҟазаап зны арҭ аҩыуск аамҭа анрымаз, аха уи аамҭа ииасыит. Акрздыруаны зхы аҿы зыхшыҩ ыҟаз ажәлар арҭ зегьы ирцәымӷу аҩыуск уажәтәы хәызмаӡам, зеиуа мкьана иҟамлац аамҭа урҭ ирықәдмырӡыит, ирԥылаша иақәдырӡыуеит акәымзар!
Урыстәылан ахақәиҭра иҟалаз азнак азы агага аабеит, аха уажәы уи агагагьы лассы илашьцарахот, ииашаны иагьҳақәнагуом ҳара ахақәиҭра ҳамазарцы! Избан уҳәар, мараԥхьа ахақәиҭра аныҟала, иасны аӷьычра иалагыеит, ҳаԥсацәа хақәиҭрахыеит рҳәан ргәылацәа рыуӷә ахы кажьны рыцәқәеи ркамбашьқәеи, рхьарыжәытә рҿыҵыкәкәаны. Иабаргоз? Ирҭон амала аӡәы изжьоз, тәым милаҭк. Абар шьҭа ҩышықәса ҵыоит ахақәиҭра ҟалеишьҭеи; арыи аҩышықәса рыла ажәларқәаҳара иаҳҩызцәаз рхатә ҳәынҭқарра ҟаҵаны рхы ацхыраара иаҿуп; ҳара арҭ аҩышықәса рыла Аԥсны арахә ианыз ап?ҵаны икаҳцеит, шьҭа ҟаимаҭк агьыҟам, лассы инҵәашт ҳарахәгьы, нас иаауа сыздырам!
Сара издырыуоит ҳара ҳҿы аӡәы ԥазаҵәык дыиман, иԥа ԥҳәыс дыимамызт, нас аԥҳацәа иман, иара дажәхьан, амала ҭынч-ԥха абысҭаԥха ифартәы дыҟан: иуардыныи икамбашьыи хыиан, ихьаны иижәрыз ажәыи акамбашьыи иман, ицәаӷәацә уӷә хыиан, иҽыи икәадырыи цқьаны иман, ҩба-хԥа ҩны ак аҵкыс ак иеиӷьны еԥхахаа изгылан, ажәакала абза нхаҩы зырҳәоз иакәын. Сынтәа ҽаҩраҭагалан аӷьычра анеиларԥсаӡа зегьы ируа зыуоит иҳәан далагыеит аӷьычра; иагьыиӷьычит имаҷымкәа игәылацәа рырахә. Уажәы дшыҟаз ииӡаз загьы акакала иҵыҵуа, рыхә шәоо иҿааихан, рыхә иишәоз аҟара ашҭраф ҳәа амаҵура иалаз иршәаны иргоо, ауалҳәацәа зегьы мкьана имыртәарц, иишәахьо ацкьыс иқәу еиҳауп, имазара, иҩынқәа рыда агьырҭ ргахьеит. Иқәу ишәахтәны имшәацкәа иҩнқәагьы рызхом, нас ииуа сыздырам! Амамла арыиеиԥш зыхьыз заҟаҩыҟада! Абрис анаҩс иаауоит асалдаҭра иацәыбналаз ауаа, иҟарҵоит ара ауацәа, ақәлацәа, аԥшәмацәа, урҭ ргәылацәа рырахә ены инаганы ирырҭоит, урҭ ирыманы ицоит, иаанхаз ируз рыҵыҵыуоит, ахә ршәоит, даҽа убрыи аҟара еҭаршәоит амаҵура иало рзы, агьыи иԥаҵа даҵаччо ҭынч дцот. Даҽа шьоукгьы – асалдаҭра иацәшәаны абна илалаз, аҩыџьагьы ироуз иара иманы дцот, идырҳәыз дҵаа-ԥшаауа дышнеиуа изызуз дыиԥшаауоит; ахаратә дцахьеит, аус зегьы араатәыи ихыргоит, агьыи изызуз харатә дыихыччоит!
Абрыи анаҩс рыцҳара дыуны иҟоуп аԥсхәы ура. Аӷьычцәа ирцәынхаз арахә аԥсхәара иагыет. Анцәа узша, измааноузе абрыи аԥсхәуура? Изла сабаԥузеи? Сара сыхәҭаахь агьызбом!
Ухәыҷы аклас дҭаҵа ҳәа иоуҳәар, ма аклас аԥара шәаҳәа иоуҳәар, исылшом ҳәа уаиҳәоит, иҭаацәа аӡәы дычмазаҩхар ихәшәтәразы манаҭк аԥхасҭатәра дацәаашьоит, дыԥсыр хԥаҟа цәы ушьоит, 20-30-ҟа ԥҳал аҩы ныихуоит аԥсхәы-ура азы, имамзаргьы уалла иаахәаны, иԥсы излахә о сыздырам! Сара схаҭа стәы шәасҳәап: зышықәсаны аклас салгоз саб дыԥсыит, салган аԥхын аҩны сахьааиз сашьаиҳаб дыԥсыит, уи илақәырццакны саб иан дыԥсыит. Ҿыц дырҩагьы аклас ҭалара аныҟала, асн џьара класк сҭалап ҳәа анласҳәа, ус салҳәеит, даагәааны: "Уара мыжд, уаҳа акгьы узымдырӡо? Арҭ иԥсыз акгьы шырҭахым уарҳәама? Арҭ рықәнага ҟаҳҵап, нас ҳазхәыцып иҳалшозар!" Иҟасҵоз, сан исызлымамкыит, ҩышықәса хынтә аԥсхәы аауит, шьҭа ҳмазара хәыҷы хыџьара ишаны аԥхасҭатәра ҳаҿын. Аԥсхәқәагьы ҳаарылгыеит, иҳамаз, иаҳзынхаз аҵкьыс аԥсхәы ура иҳақәнаҵаз ауал еҳахыеит. Нас сабацоз, ҳаҵаианы ауал шәара ҳалагыеит; уажәыгь иаҳамшәац ауал ҳамоуп! Саргьы алашьцара сааҵахыеит!
Арыи сара сеԥш егьаҩы аԥсацәа ирыхьхьеит. Уажәы ажәа шәасыршьыит, аха сыгәҭыхақәа сахаҳәеит. Уажәы сшәыҳәоит, дасу шәгәы иаанагоуа абрис аусқәа ҳарҟәызххаша шәҳәарцы. Ихашәҵ абарҭ ҳанырҟәамҵ адунеи ҳшықәҵуа, ҳашьҭа шыӡуа.
Саҭашәымҵан дырҩагь абрис аҵыхәала исҳәарцы сыҟоуп ҩбаҟа ажәа.
                                                                                        Б.Ҷолокәуа

                                   ЗЫԤСАДГЬЫЛ БЗИА ИЗЫМБО 

Зыԥсадгьыл бзиа изымбо,
Зхы зцәымыӷхаз иоп;
Зыуажәлара згәы иамбылуа,
Зыжәла иалҵыз иоуп.
Зыбызшәа ҳаҭыр ақәзымҵо,
Зҟазшьа зырҩашьо иоуп;
Зымца хара иамыцхраауа,
Даҽвӡә изгьы ихәарҭам иоуп.
                                     Аџьгьардатә

                        АГӘЫԤ, АԤСУА ГАЗЕҬ ҬЗЫЖЬУА!
Анцәа имҭоуп, аԥсуыуа жәлара хәыҷы ҳабызшәала агазеҭ ҭыҵуа иахьыҟалаз. Издыруада ожәышьҭа ҳажәла мыӡыр. Жәламырӡгас иҟоу бызшәан, бызшәа мырӡгас иҟоу ибызшәала аҩреи аԥхьареи ракәын, уи шәара агәыԥ шәымчала ианҳау, шьҭа ҳагьежьызар ҟалап арыӷьарахь. Ҵабыргыуп агазеҭ ҭыжьра адагьы жәпак аусдыуқәа ҳаԥхьаҟа ишьҭоп, аха урҭ зегьы гәҿыӷьра азышәымуп, ишәылымшо акгьы ыҟам. Ҳара аҩреи аԥхьара хәыҷыкыи издыруа аԥсыуа ҷкәынцәа жәлары ҳахьрылоу уалс иҳадыу дырны, ҳтәам ҳнапы еиқәԥсаны. Уахь ҩралеи хшыҩлыеи егьы ҳазшәмыхәаргьы дасыу ҳҭыԥқәа ҳазлоу рҿы шәара агазеҭ иҭшәыжьыуа ҳаҿыԥшны жәлары ирыгыу, ирыбзоу ҳраҳәаҩыуп. Уи ак дырны ишәымаз ԥсышәа анбанк здырз?уа зегьы иақәибаҳәаны иҭшәыжьыз агазеҭ ишашьҭоу. Ҭаҳымадак ҳара ҳҿы иҳәеит, агазеҭ саныизаԥхьа: "Абар ҩышықәса ҵыуеит аҳәынҭқар  дахганы аҳәынҭқарра ашьақәыргылара жәлар ашьҭоуишьҭеи, аха сара схы азцомызт ашьақәгылашьа, ожәы сыбызшәала газеҭа иансаҳа издырыит ишакәыз, абрис апартиақәа демократ-чемократ ҳәа изышьҭазгьы ожә оуп ихтны ианеилсырга, демократқәа ракәзаап ҳара ҳзы аус зыуа" ҳәа.
                         
                   Ԥақәашь ақыҭан ашколаҿы рҵаҩыс иамоу Ҭедо Аҳашба

                                                АӶЬЫЧРА
Ҳагьынызмырхаз, ҳагьыхызмырҵәаз аӷьычра ҳәа иҳамоуп ҳара аԥсацәа акы. Ӷьычрыла ибеиахаз ҳәа аӡәы дыубашам Аԥсны. Уԥшыр хара ҳамам ҳәа зхы зыԥхьаӡо зегьы идырҽхәоит иақәибаҳәаны. Шьоукгьы аӷьыч хаҵас дрыԥхьаӡоит. Иарбаныу …? хаҵарас илоу ишаха рҳәазо ааҵрақәа дрыҵоуп, аӡыцәыкәбар ихәда иааҭаҵәҵәо. Қәаршаҩы цәгьак ҟаландаз уаха ҳәа дыиҳәо Анцәа. Қәа ӷәӷәак шыибалагь, дыҩуеит игәылацәа рахь ишаха ркәыруа, егьыигоит иааимԥыхьашәо дымлаԥшӡакәа. Агәыла қьиа рыцҳа иера еԥш иқьиоу џьыишьоит зегьы , аӷьычгьы гәҩарас дыҟаиҵаӡом.
Аҵыхәтәаны дышнеиуа даԥыхьашәоит акы, иҭынхацәа рмазара иқәдырӡыуеит, аха егьымыхәакәа дынҭадынҭабаауеит анабахҭа. Иџьоушьара убри ауп, ӷьч ьеи дыубаӡоум, аӡы иаанаго аԥша иагоит ҳәа, егьа еизигаргьы ӷьычрыла акы иҵыҵуа иагоит зегьы, нас иарбаныу мшәан аӷьычра изаҟәымҵуа? Еиҳарак аӷьычра аҟәымхра зхароу ҳаҭаҳмадацәа роуп, избан акәзар, уаха аҭаацәа анааилатәалагь, иаацәырыргоит иара ажәытә изуз, исҳәаз ҳәа, иӡбахә ҳәаны аӡәы далагоит ҳашӡаз ҳашӷьычыз ҳәа. Изаҳауагьы – саргьы изӡандаз игәахәоит. Иҟалап ажәытә аӷьычра хьыӡ дуус ирымазҭгьы, аха узызхәыцра уи ауп, ӷьычрыла оҩ ддырӡӡомызт ажәытә, ожәы имӷьычӡақәагьы ирҿыӡганы идырӡуоит жәпаҩык. Нас абрис аӷьычра убри аҟара иԥырхага дуузар ҳаҟәшәыж ҳшынеишабакәу зегьы.
Иҭынчхап арахә рыцҳагьы, ауаагьы. Иҟамзар Аԥсны аӷьычра, иагымкәа ибеиахон зегьы. Ужә иахьаҭахыу иҳәуа, уҽы ианаҭахыу икылсуа, укамбашь иахьзеи ҳәа умԥшаакәа ианыҟала абеиарагьы уи акәын, зегьы ԥсылахарын, зегьы ахыш дыу рымҵрын. Аӷьычра амырӡра, насгьы изхароу ҳара ажәлар ҳауп, избан акәзар, маӡарах ҵәахҩыс иҟоу ақьақәа рауп, ақьиа акы аниҵыҵлагь – ҳаи, дӷьычӡоамызт ҳәа ршьапы еиқәыргыланы ицхраауоит зегьы. Абрис збуа агьи ақьиа дызлаҟәыҵрызеи аҵәахра аҽазны.
Ҵабыргыуп маҷкгьы ирхароуп аиҳабыра ақьиа хәыҷык имыхьәа? даурыжьуеит азы. Иара аӷьыч насыԥдагьы дзазхәыцом уи ҭынч дтәаны дынхауазар еҳа ишыфеидоу.
Уиезгьы уезгьы иӡындаз ҳагәыхәуазар аӷьычра инеиқәҵа еиқәҵо акәымкәа аиҳабыра иалоугьы дҳаҵаҳкрым аӷьыч. Ҳара аӷьычра ҳәа зыԥхьаӡогьы ҳаҟәшәыжь амаӡарах аҵәахра. Аиҳабыра иалоугьы ишхәарҭам дырны ҳаҟәшәыжь аӷьыч иҵакра.
Ажәытәтәыи аамҭазы ахақәиҭра анҳамамыз, игәаӷьны енаҳзымҳәоз, ҳабызшәа аҳәар ҳанақәиҭмыз аӡәы дыӷьычыргьы, аӡәы аӷьычрахь иҵеикфыргьы, аӡәы иҵахыргьы аҽакын, аха ожәтәыи аамҭазы абарҭ ҳанаҟәымҵ ма иаҟәымҵыз данаҳзахьмырхәы милаҭызгьы ԥсуа жәларас ҳхы ҳзыԥхьаӡом ……   Иҳаԥ…аӡаргьы ԥхашьароуп ацәгьа ҳзеиааиуам азы.
                                                               Ҭедо Аҳашба

                                     
Амҵәыжәҩа сыманы
Сыԥсаатәзар,
Иҽакымкәан
Сыжәҵысзар,
Сԥырны сцауан;
Ӡынра ахьыҟам снеиуан,
Ааԥынранӡа уа сыҟан,
Ааԥынгьы арахь саауан,
Адунеи џьанаҭ ахыҟаз
Сыхьыиз, сахьааӡаз!
                         Б.Ҷолокәуа

                                    АГАЗҚӘА (АԤСЫԤҚӘА)
                                 (Аурыстә аҟнытә еиҭагоуп)  
Аҳаир егарыуала иҟалоит, оҩы ибом, езқьнагьы еилыԥхоуп, аоаԥшра алоуп аха. Аӡы енфақхалакь, ифақьны аҳаир иалоуп; аӡы рацәаны аҳаир еналоу, аҳаир цәаакыуп, иаҷны еналоу аҳаир боуп, иҩоуп рҳәоит. Ҩынууҵҟак аҿы ауаа ҳамҭак еныҩнахалакь, рыԥсы еннарго-ҩарго, аҳаир бжьысыуеит, иԥырхагахоит; адгьыл хытыраҿы, ма абнақәа рҿы аҳаир бзиоуп, изҩыдоуп. Ари зыҟала аҩнуҵҟа аҳаирцқьа иҩназ иацлыеит ауааи аԥсҭәқәеи иҩаргоз аҳаирцәгьа. Ус акәзар аҳаир иалазаап, оҩ ила иазгәаҭом оумзар, даҽа ҟәшақәак, аҳаирцқьа еԥшқәоу. Арҭ агазқәа аҟәшақәа агазқәа ҳәа ирышьҭоуп, аҳаир иалаӡҩоуп, аӡыи аҵәыҵәыреи, ма аҩеи ианеилаӡҩоу еԥш, аӡы аотка алаҭәазар, аӡыи аоткыеи ус еилаӡҩахоит, аӡы аотка алаҭәоуампыу?, ирацәаны иалаҭәоу маҷныу блала иузеилымкаауа, аха уанафҩлакь иудырыуеит. Убри еԥшны аҳаиргьы акыргьы еилаӡҩакуа амоуп, блала иумбо, уаланы иагараангьы уԥсы енноууга-ҩоугалакь игәоуҭо.
Аҳаирцқьа аҿы уԥсы гьамала гоуга-ҩоугоит, егьызҩыдоуп; аҳаирцәгьа аҿы уԥсы анага-ҩагара хьанҭараны иубоит, егьԥырхагоуп. Аԥсы нага-ҩагара зыда ихәарҭамкәа ҟәшас аҳаир иалоу ажьакцша ахьӡыуп. Уи аԥсыԥ, уи агаз џьарак ԥыҭк еизганы акәастха алауршьшьыыр, амцабз ирацәны иҟанаҵоит, аԥырԥырҳәа зныкацәк ибылыуеит. Уезгьы ажьакцаша аҿы мҿызааит, даҽакызааит , иаҳа иӷәӷәаны ибылыуеит.
Ажьакцаша злам аҳаир акәасха алауршьшьыр, акәастха иаҿыцәаауеит; амца еицраланы аҳаир заҭахыу, ажьакцша алоуп азы оуп. Амца ацәарцы иуҭахызар ак ақәыжьны ихҩа, мамзар аҳаир азааумышьҭын.
Егьи аҟәша аҳаир иалоу азот ахьӡуп. Уи амацараҿы ԥсы зхоу аԥсы знага-ҩагоом, акгьы былыуам.
Ахы ҟәшаны аҳаир иалоу арацә ҵәыҵәы ԥсыԥ ахьӡыуп. Уигьы хәарҭам аԥсы нага-ҩагаразгьы, абылразгьы. Ари аԥсыԥ маҷӡаны аҳаир иалоуп, аха зегьынџьара иҟоуп. Уи рацәаны ианеизалакь, аҳаир иаҵаатәалоит, ҵаҟа еизоит, избанда егьырҭ аԥсыԥқәа реиҳа ихьанҭоуп. Аҳаир иаԥшь ҟәшоу аӡ-фақь оуп. Ҳаԥсы еннаагалакь ажьакцша дыук нымхакәа иҳалалоит, убри аҟнытә ҳаԥсы излаҩааго аҳаир аҿы ажьакцша маҷыуп, арацәҵәҵәы рацәоуп. Убри азы оуп аԥсы нага-ҩагаразы аҳаир зыбжьысыуа.
Ашәаԥыџьаԥ, аҳаскьын зегьынтәарак рыԥсы инарга-ҩаргоит, аха аԥсыԥ зларыларҵ? ҿыла акәымкәа бӷьылыеи рыцәаԥышқәеи рыла акәуп. Абӷьыцқәа зегьы оҩы изгәамҭоо рыԥсыԥ ҩаргоит, аха иҩаргоо аиҳарагьы даҽакыуп: иҩаргоо аҿы араҵәҵҵәҵәы маҷӡоуп, ажьакцша рацәоуп. Ус акәзар ашәаԥыџьаԥ аҳаскьын ирҭахыу ԥсы зхоу рзы иԥырхагоу арацәҵәҵәы ԥсыԥ оуп. Абрис азы акәзаарын абнаҿы аҳаир зызҩыдоу: уа арацәы ԥсыԥ маҷыуп ажьакцша рацәоуп.
                                                                                        Ш.Емхаа

                                             АРҼЕИРА
Агазеҭ "Аԥсны" адаҟьа  2-ба рҿы, Ш.Емхаа ииҩыз "Аҳаирцәгьа" аҿы арӷызқәа 8 рҿы ибжьахыеит ҩбаҟа жәа. Аусуцәа ҭалаанӡа ҳәа иаханыу ашьҭахь иаҭахын абрис еԥш ажәақәа: "ԥаса алампа аркны инарышьҭыуеит"… Дырҩагьых М.Чалмаз иажәеинраала, адаҟьа 4- рҿы, ахақәиҭра ҳәа хыс имоу, пасатәыи "акуплет" аҿы "Иаԥылыеит зегьы" ҳәа иаханыу ашьҭахь иаҭахын абарҭ ажәақәа: "Ирзааиз аҿыцра".
                                                                                                 Редакциа
                                                                                           
                                                                                                  РЕДАКТОР :  АГӘЫԤ
                                                                                               

                        АГАЗЕҬ "АԤСНЫ" АКАНТОРА АҞНЫТӘ
Напылаҩырақәа аазҭеиуа ирыуалуп иелырганы ирҩларазы.
Убри анаҩс – ақьаад аздаҟьак ауп иҩтәыу, агьи адаҟьа иҩымкәа иҟазароуп.
Напылаҩырақәа: ажәабжьқәа, ахьӡыртәрақәа амаанажәақәа, асамырҟәылқәа "Агәыԥ" ахәаԥшыуеит; иҽеины. иҩызар – ирыдыркылоит, иҽеимкәа ирбар, ма ирҽеины, еилырганы бзиа ишьақәыргыланы агазеҭ ианырҵоит, ма арҽеира џьабаа мыцхәы аҭахны ирбар, ма зынӡак агазеҭ иамаҭәахәымкәа ирбар – иааныркылоит, имҩарыжьуам.
Агазеҭ "Аԥсны" азы астатиақәа иаашьҭлатәуп абрис "адрес" ала: Сухум. Учитльская Семинария. 
                                
                                 Захаров итипографиа


                                        А   Ԥ   С   Н   Ы
                             Есы-мчыбжьа иҭыҵуа демократ газеҭуп
            Ахә 1 м. 50 к.                                             Ахә 1 м.50 к.
       № 10 АМҼЫША МАИ 25 РЗЫ 1919 ШЫҚӘСА РААН  № 10 

                             АГАЗЕҬ "АԤСНЫ" АКАНТОРА АҞНЫТӘ
Агазеҭ "Аԥсны" азы акаресподенциа аазҭеиуа цқьа иеилырганы ақьаад аздаҟьак ауп иҩтәыу.
Мызкы "Аԥсны" хәыс иақәуп 6 м., фымыз – 36 м.
Ҵаразмоу зегьы "Аԥсны" аҭыҵра злаиҵамхара ныҟәыжәга. Џьыбаҭыхла, "авечерқәа, аканцертқәа" рыла уҳәа, ацхыраара ашәҭ; ажәабжьқәа ақыҭақәа рахьтә иҟалақәо лассы-лассы иаашәыцҳала. Ҵара змоу уалны шәхы иашәҭ есы-мчыбжьа, ма акы, ма ҩба аус-ажәабж аашәыцҳаларазы. Ҳгазеҭ хәыҷы ианаҳҵо ҳамамкәа ҳҟашәымҵан.
                            Адрес: Сухум, типография Зайдшера

                                               АҞӘА, 31 МАИ
Аиааира захь иҟалаз акрал дыуқәа аинышәара "конгрес" аҿы ианықәтәоз Ҭырқәтәылыеи?, Болгартәылыеи, Австро-Венгрие ишрызныҟәаша, рҳәынҭқаррақәагьы ртәашьас ирырҭашаз ӡбаны ирыман; дара усла аргама жәлары ирыларҳәаанӡагьы аԥсабара зегьы ирдырыуан. Алемсқәа рзыҳәангьы убыс заа ишьҭыхын аусӡыбны, аха зегьы гәҩарас ирыман уи алемсқәа азыразхарым ҳәа. Иҵабыргаҵәҟьаны, уи ожәы аргама иаабеит. Абрис шәазыразха ҳәа рнапы ақәҵаразы аԥҟара ирырҭаз алемсқәа ақәшаҳаҭымхазт, дара зқәшаҳаҭхашаз аԥҟара ддырбеит. Уи аԥҟараҿы ианакәзаалагь мап ззырымҳәоз ажәақәа раԥхьа игылоуп. Урҭ иарбан уҳәозар, Белгиеи Вранциеи аибашьра иахҟьаны ԥхасҭас ироуз зегь рырҭаразы, агьырҭ иаанхаз аԥҟараҿы иԥхьаӡақәоу зегьы ԥыҭк-ԥыҭк раҟара идыркәадаразы иаҳәоит. Аконгресс аҿы ирыдыркылыеит, аха иахырҳәааша макьа еилырганы аргама ирымҳәац Урыстәыла шыҟалаша, ишышьақәгылаша ауп ҳара иадыррацы еиҳа иаҳҭахыу, аха ари азы уаҳа хәаԥшра аҭахымкәа макьа уск азышьҭырымхыц.


"ААМҬЕИ ҲАРА АԤСАЦӘЕИ" ҲӘА Б.ҶОЛОКӘУА ИИҨЫЗ АСТАТИА АҴЫХӘАЛА ҨБАҞА ЖӘА
Б.Ҷолокәуа астатиа "Аамҭеи ҳара аԥсацәеи" ҳәа ииҩыз (агаз. "Аԥсны" № 7 - ҿы) акы цқьа уоҩы изеилымкаартәы иҟоуп. Уи астатиаҿы Б.Ҷолокәуа аамҭа шыгьежьуа, есқьинагьы аҽшаԥсахыуа, аҽ?еинакыуа еԥш жәларгь рҽеиҭакны уи аамҭа ишацныҟәара, рхы қәнагала ишадырхәара ҳәа далацәажәуа дыҳнеиуа ус иҳәеит: "Издыруада аӡәыр угәы иаанагозар аамҭа ҳақәшәаны ҳацныҟәоитҳәа, уи башоуп, ухы уажьагәышьеит! Издыруада уацныҟәазар уи ухы азы акәым аӡәы изоуп, иақәшәаны иацныҟәоз амилаҭ урыцныҟәоит ууажәлар абарбал иаҵарханы урыӷрагыланы урхысыит" ҳәа.
Б.Ҷолокәуа гәыбӷан зиҭуа дысзеилымкааит: аԥсацәа аамҭа изацымныҟәакәа, ҳажәытә ҵас, заамҭа цаз камыжькәа, аӷьычра, ақәылара, ақәҵра, аоҩы ирҳәра, ацәгьа ҟазҵуа ракәу, аамҭа иацныҟәаны, иацгьажьны ацәгьаура кажьны абзиарахь ҳәа зхы зырханы абзиа зыуа ауаа ирылагылаз ракәу? Дарбаныу абарҭ рыуа зыуаажәлар абарбал иаҵарханы, ирыӷрагыланы ирхысыз? Сара сахьахәаԥшуа Б.Ҷолокәуа гәыбӷан зииҭуа зыла хҩоу, аамҭа изацымгьыжьыкәа ацәгьа-мыцәгьа ура камыжькәа иуаажәлар еҵарханы ԥхьаҟа ацаха рымҭакәа. абарбал иаҵазыхаз роуп ҳәа сыҟоуп, мамзар хәыҷык зыла хытыз, аамҭа гәаҭаны абзиа зыуа, абзиа ҟазҵыуа жәлары ирылагылаз гәыбӷанс ирымоузеи? Урҭ рыуаажәлар заҵа "абарбал" иаҵадмырхара, ирылшуа ала ргәы рзыбылуоит, иахьызнеиуа иахьнанагуа еиҭарҳәоит,рыуаажәлары бзианы иҟазарцы рҭахыуп. Рыҩноуҵҟа рыуаажәлар рҿы ирыдыз,ираҳаз ала аҵас бааԥсқәа кажьны, аамҭала иацныҟәаны, ҭынч рыҩныуҵҟа ебамфакәа анхара бзиа ҟарҵарцы рабжьаргоит. Урҭ рыуажәлар рзы ҳара ҳабзиахыеит, ҳҽеихыеит, шәара шәызҽеимхыеитшәыцә…….  ..ӡаны ирылҵны џьаргьы имцаӡеит. Издыруада А.? Ҷолокәуа аӡәы зыуаажәлар хьымӡӷшьаны, икажьны "ахьаԥарч излыҵыз иацәшәыуан" ҳәа дырцәшәаны, даҽа милаҭк аамҭа иаҳа иацныҟәаз дрылаланы дыидыруазар ҟалап, заха? уи аӡәы иоуп, аҭахызар ҩыџьагь ракәхааит, аха егьырҭ еиҳарак рыуажәлар рзы ргәы былуа ирылоушәа ала ирыцхрааразы ирзыразны ишыҟоу аадыруеит, амала џьара нанамгарак рмыхьуазар. Ҳара аԥсацәа иаадырша уи ауп: адыә ду аҿы аӡәы заҵәык дышзеибамшьуа, иуаажәлар баӷьаӡа аӡәк еԥш аамҭа иахәаԥшны ирзеиӷьыу рҭынч нхара елазымгаша елкааны, рҳәоу ецнеиуа еидымгалар. Ҳара иадырроуп уажәшьҭа жәлары рыхьӡ ҭызгоуа амҩа бзиа иқәызҵоуа зыла хызтыз хәыҷык аҵара зманы иҳамоу шракәу. Урҭ рыуаажәлар рыхьымӡӷ шрыхьымӡӷыу, рыхьӡ шрыхьӡу, рыуаажәлар анбааԥсха даргьы абааԥсы шрыхьӡу, рыуаажәлар аныбзиаха даргьы абзиа шрыхьӡу. Дарбан маҳагьеу зыуажәлар анбааԥсха, сара урҭ сырыиуаӡам ҳәа дрылҵны ихы рылыршәшәаны даҽа милеҭк иаҳа ахьӡ змоу ирылалуа? Уи аԥсыуа егьиаҭәам, егьизыҟаҵом. Ҳара аԥсацәа иахьа егьырҭ амилаҭқәа реиҳа ҳаиҵаханы изхароу ҳаҵарадароуп. Зегьы абзиа ианашьҭоу ҳара абааԥсы ҟашәҵоазар, ацәгьа мыцәгьара ҳалазар изхароу ҳҵарадароуп, ҳжәытә ҵас бааԥсқә, ехьагьы ҳазырҟәамҵуазар изхароу дырҩагь аҵарадароуп. Убри аҟынтә зегь аҵарахьы ҳхы ҳархароуп, уи ауп ҳара ахьӡ ҳазҭоуа, амҩа иаша ҳақәызҵоуа. Егьырҭ ҳара акакала иҳандмыршәац егыҟам: аҟамагьы аабахьеит, "екзекуциагьы" ҳалаԥшхьеит, аха акгьы ҳамбжьеит. Убри аҟнытә аҵара змоу хәыҷык зыла хытыз рыуаажәлар ирацәажәалар оуп, аамҭа ҳазныу асифаҭ ҿыцқәа иҟалаз рыхшыҩ азышьҭны, рыжәытә ҵас бааԥсқәа, ргәы ахыршәаны амҩа ҿыц, амҩа иаша иқәырҵароуп.
                                                                                                             Миша Аԥсыуа

                                          ХӘАЏЬА ШЬАРДЫН
Хәаџьа Шьардын ес-чалаҵан
Имаҷымкәа ача лаиҵон,
Аха уашьҭан ча ҭагалан,
Чха амаӡамкәа ачаз ҭаигалон;
Ас сынтәа акәымхыеит, ҽааны акәымхыеит,
Аҵыхәтәаны игәы ақәԥҵәеит.
Шықәсык ус ҳасабс иҟаиҵеит.
…………………………………..
…………………ича марымажахыеит,
Хәарҭа амамкәа иҟалыеит;
Шьардын ача ҭеигалыеит.
Насгьы ашара далагыеит,
Еҟараны ача ишеит.
Аха Анцәа ихәы еҳахыеит.
Арыи Шьардын иџьеишьеит,
Аиаша азы изымычҳаит:
Анцәа ихәы иагирхыеит.
Аха уи азгьы еизвмҵеит.
Нас дгәаан ус иҳәеит:
"Анцәа арыи сыцлаимҵеит.
Аандагьы сыцҟаимҵеит,
Хәҭаасгьы имоузе,
Ачагьы зла иқәнагозеи!"
Анцәа ихәы, ихәы иацыиҵеит,
Усҟан иаргьы дҭынчыхыеит.
Ачақәа аашьҭыхны,
Икаиԥсыеит џьарак еизакны,
Усҟан иааит ақәыршаҩы
Иагаит ача ақәӡәӡәаны.
Абас ихы иирдыртдыззымдырыз аоҩы.
                                             Б.Ҷолокәуа

     АФЫ АШЬАРДА ХЫЧУЫИ, ШЬАШӘЫ АБЖЬНЫХА АШЬАРДА ЗЫРҾЫОИ
                                               (АЖЬИРА)
Адунеиаҿы иҟоу ҵароуп, агьырҭ зегьгьы еижьагоуп, рахәгьы ыҟам, ԥарагьы ыҟам. Избан? ҳәа Шәҵаауазар: аҵара зауз ауаа ажәытәра, агаӡара кажьны есымшагьы аҿыцра, абзиарахь, ԥхьаҟа ицоит, аҵара змоуз ҳара аԥсуаа ажәытә иаабаз адагьы уаҳа акгьы ыҟоуп ҳәа иаҳзымдырт, егьеиӷьыиу џьышьа ҳагьашьҭоуп. Ҳара ҳажәытәра ҳазҟәамҵшаз ҳаҟызшьа бзиақәа, ҳҳәоуеиқәшәарақәа ҳабацәа ирымаз кажьны, икаҳажьшаз ҳажәытә ҳамҩадарақәа ҳанцәа рацәақәа ҳазкамыжьт, убарҭ анцәа рацәақәа рахь ҩынцәак ҳамоуп ҳагьынзмырхаз, ҳагьыхызмырҵәаз. Акы афы ашьарда зымчыу ҳәа, агьи шьашәы ашьарда зырҿыиуа ҳәа.Убарҭ аҩынцәак Аԥсны иаланы ҳара аԥсуаа ҳәа Аԥсны инхуа ҳазнымхыеит, гәыблыс ҳҟазҵуа ҳанхара аӡра гәырҩас иҟазҵуа оҩы шәыҟазар. Даҽа џьарак еԥшым ҳара Гәдауҭа аучасткаҿы инхуа аԥсуаа ҳашыҟоу, дычмазаҩымхар ҟамлыеит Анцәа иишаз аоҩы, ршьапы рымкыр ҟамлыеит арҭ аҩынцәак ҳәа зыӡбахә шәасҳәаз, дрымԥшаар рымыуит арҭ анцәақәа ршьапкышьа иақәзыршәашаз, лҽазлырхиоуп аҵааҩы мыжда, лҽазлырҟәышыуп аҟәыдырԥаҩы ҟадыџь, имҩахырҟьаӡыит зынӡак ачымазаҩы рыцҳа иҭынхацәа; ачымазаҩы игара ахаҭахыз аҳақьым ишҟа мҳәаӡакәа, хәышә манаҭ иаԥсоу ашьтәа пшаах аахәаны аҭаҳмада Ажьгьарыи дааганы угәылацәа иаизганы учымазаҩы дыуманы адәы ԥшӡарак аҿы днаганы, афы ашьарда зымчу ҳәа диурныҳәар аҭаҳмада Ажьгьири, ирҿоуҵар ушьтәагьы угәылацәа, дыбзиахоит учымазаҩы. Дауалгахыуа ачымазаҩы хәашабга, еиҭацахыоит ҽазырхыеи, ҽазырҟәыши рҿы, ирарҳәахыуеит ожәы: аашә манаҭк ҳәа ашьтәа аахәаны учымазабҩы дыуманы ажьира вҿы унеины, ақыҭа иаизаны дад "Қобзач" шьашәы абжьныха диурныҳәар, учымазаҩы дыбзиахот ҳәа; ҵоуп рҳәоит иҭынхацәа, иҟарҵоит ишырҳәаз, игәы ҟарҵоит, дад Қобач, қьаф ырдыроит агәылвцәа, дауалгахуа ачымазаҩы хәашабга, аԥша ҵәыҵәы дыцәҵаны изыцәырҵоит ишоурае иҳаны шоура. Излаимаҭәоузеи агәызлацәа рыкрыфара ачымазаҩ рыцҳа, иара ихәарҭаз аҳақьымыи ахәшәыи ракәын, уи изыздыррыз дыҟамлит ҭынхагьы, тәым гәыблҩгьы, иԥсҭазаарагьы ыӡыит ҭынхада рыцҳа.
Ҳамҩадарақәа, ҳрыцҳарақәа акы еиԥшны исыԥхьаӡауам ари ак: ҳара аԥсуаа рыцҳақәа аҳәынҭқарра ашәахтә џьа дымбалакәа иззымшәуа ҳауп, иаҳазхоуп ҳахынӡалашәыз, сышәыҳәоит санацәа, сабацәа, сашьцәа иа…..шәмыжьын ари игра дуны. Урыстәылан ареволиуциа ду иҟалаз аџьшьарала, амилеҭ хәыҷгьы, амилеҭ дугьы ҳаҿы злеихо ала, ирырымҭаларцы ҳаԥхьагылацәа ҽыԥныҳәас, ҩбагьы – ауаа рыцҳақәа ари ихыннамырҵәарацы, хԥагьы аҵаацәеи аҟәыдырԥацәеи рҳәашьала угәылацәа еизганы иумоу ақәырӡны учымазаҩ дыдәылганы қьаф идрырур шырҳәаз еԥш акәымкәа, имлашьуа иара акрифар иара ишизеиӷьыу еԥш, ачымазаҩы иара иҿауҵарцы иара иқәнагуа афатә ҳақьым хәшәы, деиқәнаархаразы иԥсҭазаара наскьаӡа. Ԥшьбагьы – ашьарда зымчыу афы шакәым – Анцәа шиакәу ауаа рыцҳақәа уи ала ихҵәаз ирдыррацы.
          Маи мз 27 рзы 1919 ашықәс.
                                                          Мқан Ҳақыбеи

         АНЫҲӘАРАҚӘЕИ АԤХЬАРҬЕИ. АШКОЛ АҞНЫТӘ АОХӘАМАХЬ

"Сныҳәарҭа ду аохәама!
Иухьзеи улахь еқәупеи?
Ожәраанӡа жәлары рныҳәаԥхьыӡ удукылауанеи,
Аҵаҩцәагьы рацәаны иуманеи;
Ес-ныҳәа убжьа ҳалаҩлауанеи,
Убжьы смаҳаижьҭеи хәышықәса ҵыуеит?"
"Сылахь абеиқәым! Схәыцырҭа рацәахыеит;
Жәлары сара санырхашҭ, Анцәа дыргәалашәуама,
Бзанҵыкыгьы Иара иахь ишьапкыҩцәоума?
Сызбааз сыршеит,
Исымаз ргыеит,
Инхаз сыбжьоуп, иргар ҳәа сшәоит".

АОХӘАМА АҞНЫТӘ АШКОЛАХЬ
"Уара уԥсы ҭагәышьоума,
Ԥырхага умоума?"
"Сара ехьа ожәраанӡа ахымхәацәа сааӡуан,
Рылақәа хыстуан,
Рлымҳақәагьы сырҵаруан,
Сранын, срабын, сырхылаԥшҩын,
Абзиара дара рзы исҭахын,
Исымырхыит сҵаҩцәа,
Исырымҭеит ацхыраара,
Сыршәеит, сыргыеит, мдыорӡит сыбзиара.
Икасыԥсоуа алаӷырӡ ирмоуааит ԥырхагас жәлары,
Сгәы былуоит дара рзы".
                                                В.Агеҭиа


МАТР. Сара ишыусҳәо убыс иҟаҵала, да усыԥшлыеишь (мазурка ҟаҵуа далагоит, днеиуоит Гиго иҟны лара лысқам илыркыуоит, иара иикыу лара илгоит, еиҭеимылхыуоит, илыԥсахуоит убрыи иаҿыупы).
ГИГО.Иаба џьасымшьои! Ари асқам ацәгара иабатәыи модахаи, Анцәа уара сыукәыхшоупҩ
МАТР. Цқьа усыхәаԥшла, ожәы шьҭа ари вальс иацаҳҵап. (Далагоит агьажьра, ахынҳәра. Гиго азаара ззааз еиԥш длыхәаԥшуоит, ашьҭахьӡа данааԥса Гиго иҟнытә илгаз асқам дықәтәоит).
ГИГО. Ҳаииы, ҳаииы, уи асқам бзықәтәаз сара сыԥҳәызба лоуп, бара уи блықәтәоуама?
МАТР. Уҳ, шаҟа сааԥсазеи, да ожәышьҭа уара, цҵьа усыхәаԥшыуаз сара?
ГИГО. Ааи, сбыхәамԥшыкәа.
МАТР. Иара убысҵәҟьа ҟаҵа уаргьы, аха уара еиҳа угьажьла, уашьцылап.
ГИГО. Даара ибзиоуп, да бсыхәаԥшлыеишь (зны дбажәагәалыеиуоит, Матрона дыччоит), ассаа… ассаа… ассаа… ассаа…
Матрона. Аҳы, да дырҩагьых уаагьажьышь.
ГИГО. (Иҽазыҟаиҵоит, нас агьажьра, ахынҳәра далагоит) Ассаа, ассаа, ассаа…

                                                11
ВАРДЕН. (Дыҩнашылт, Гтго дшвгьажьуаз, дшыхынҳәуаз аныиба,
дшанханы, дгыланы дыизыԥшуа далагоит, Матрона ддәылҵны дцоит). Уара азаара узаама, иухьзеи, иуҵалазеи?
ГИГО. (Дгьажьоит) Ас-ҳаа, ас-ҳаа, ас-ҳаа..
ВАРД. Анцәа уишәима, каанҵас, уҽеиқәкы… (Дыимҵасны дааныикылоит).
Гиго. (Даанҵасыоит, аха дгарыгаҽоит). Ари уара дыушьоума, дад?
ВАРД, (Омашәа ибаны). Дарбаныу уара?
ГИГО. Абрис иувагылоу.
ВАРД.Уара ухагамхазааит, ара аӡәгьы гылаӡамеи!
          ГИГО. Ҳаииы, ара аӡәгьы шԥаҟам (иблахаҵ гьажьуоит, дгарыгаҽоит) аа, абрис зынӡак уара дыуеиԥшыуп.
ВАРД. Ҳа, ҳа,ҳа! Иблахаҵ гьажьызаап, акы ҩбаны ибоит убуо! Уца наҟ, удәылҵ.
ГИГО. Ибзиоуп, аха иарбан шәыу сызладәылҵра? Ари ала акәу, агьи ала акәу? Ԥаса хышәк ракәын иҿаз, ожәы фба ыҟоуп. Сызладәылҵра сыздырам.
ВАРД. (Инапы кны наҟ ддәылигоит). Аԥҳәызба, Матрона!

                                             111

МАТР. (Дааҩнашылт) Закәузеишь? (Дыԥхашьа-ԥхаҵоит).
ВАРД. Гиго ихьзеи, азаара ззаауа еиԥш агьажьра даҿынеи?
МАТР. Сыздырам ухаҵкы сцеит!
ВАРД. Ишԥа бзымдырыуои? Сара санааҩнашылуаз ара быҩнагыламыз?
МАТР. Сара, ухаҵкысцеит! Сара… сара… моу-моу Анцәа иныс.
ВАРД. Сус, ари зегьы бара ибхароуп, ара шәеидыҽырбалоит, шәыԥоо шәыҩноуп ҳаҩны, шәара ахымхәақәа, шәара!..
МАТР. Моу-моу Анцәа иныс!
ВАРД. Уаҳа ҿыбымҭын (дгәааны),наҟ бдәылыҩры (Матрона ддәылҵуоит).

                                              1У
ВАРДО. (Дааҩнашылоит). Узырҟаауаз, уҟалазеи?
Варден. Иҟалазеи бымбои, санааҩнашыла Гиго асқам кны дгьажь-гьажьуа аҩны дыҩнан ахацәа реиԥш, ҳаԥҳәызба бзиагьы дыччо уа дгылан.
ВАРДО. Ари агьажьра закәызеи ззыуҳәа?
ВАРДЕН. Анцәа дыишәыиааит, акәашара сҵоит ҳәа даҿын ҳәа сыҟоуп.
ВАРДО. Ҳа,ҳа,ҳа! (дыччоит) ҳа,ҳа,ҳа!
ВАРДЕН. Ҳеи, баргьы. Бзырччозеи быҩны амаҵуцәа еибарԥоо, амш алаго ирымоупеи?!
?ВАРДЕН. Изхарада, нас сара исхароума? Ас ахәмарра азин зрыбҭазеи амаҵуцәа?
ВАРДО. Иабаргузеи? Кыр ԥхасҭартәма? Ахәмарра рҭахызар рхы аҭӡамцгьы ианырҟбааит. Агәхьаагь скым.
ВАРДЕН. Ишԥыкәу агәхьаа шыбкым, закәузеи ибҳәоуа?
ВАРДО. Сара узлазбоуа ала, узлацәажәоуа акәымкәа даҽа гәалак умруп ҳәа сыҟоуп.
ВАРДЕН. Иарбпныз даҽа гәалак исымаз?

                                                  У
ГИГО. (Дааҩнашылоит ишәыра кны). Афатә аагара сцароуп шьҭа сара.
ВАРДЕН. Арахь ушааира уара! (напы данкны дааихоит).
ГИГО. Ҳаииы, иҟалазеи мшәан?
ВАРДЕН. (Дгәааны) Уара ишбоугәаӷьыи абас, ааҳ?!
ГИГО. Ҳаииы, џьыушьҭ!
ВАРДЕН. Ишԥаугәаӷьи сымҳәаи?
ГИГО. Изгәаӷьызеи мшәан? Фатә аагара сцоит.
Вардо. (Варден иахь) Уара иузаазеи ехьа? Ԥхыӡ бааԥсы убоу!
ВАРДЕН. Закәытә ԥхыӡ бааԥсыузеи? Закәузеи ибҳәауа?
ГИГО. (Иварахь дыԥшны) Ари сара саҳ амацасраҿы иԥара ицәымцакәа дыҟам, убри азоуп дгәамҵ-хамҵуа дзыҟоу!..
ВАРДО. (Варден иахь) Аҷкәын дышҭы, фатәаагара, нас угәалақәа уҳәалапҩ.
ВАРДЕН. (Жәлар рахь). Ԥарас исымаз зегьы исыцәцеит. Капеик сызнымхыеит, ишԥазыуреи, Анцәа узша, исыздырам ишԥазыура…
ВАРДО. Ишԥазыурыи, избозеи мшәан? Иҭ аԥара, ддәықәҵа аҷкәын.
ВАРДЕН. Иабатәыи ԥароу? Закәызеи ибҳәоо?
                                 (Иацыу агьи а-№ аҿы)
                                                                             Д.Гәлиа

                               ГЫЏЬ АБУХБА ИАШӘА
Агазеҭ "Аԥсны" № 8 аҿы Ҵыџь Ҭакәии Гыџь Абыхәбеи рыхьӡыртәра ашәа ҳәа ианыз, сара даҽакала исаҳахьеит, артәашьагьы хәыҷык даҽакала иҟаны избеит. Убри аҟынтә сшәыҳәоит, редактор-агәыԥ, ишәыдышәкыларазы инасышьҭуа ашәҟәы агазеҭгьы ианышәҵаразы, ҩынтәы агазеҭ анҵара мыцхәыс имԥхьаӡакәа.
Ишыҟаоазгьы абасоуп. Гыџь мыждеи Ҭакәии ианыҷкәынцәаз машәырқәак рымпыҵҟьан, абна илан, рхы рыхьчуан. Иазқьнагьы ахыхьчара иашьҭан. Аҩыџьагьы еицын, мыцхәы бзиа еибабуан, рыԥсы еилан. Аҵыхәтәаны, хыҵәахракәу? здырхуада, Ҟарачыҟа ныҟәара ицон; Наҳар акаҵәараҿы ишҩеиуаз, наҟ аҟарачқәа амҩа кны итәазаарын, еибамдыркәа ашәақьқәа ахьааиларҵаз, аԥхьа иааҭҟьаз ахызаҵә Гыџь мыжда дахьагарыз иқәшәеит. Ахы ӷәӷәа иқәшәаны данкаҳа, иҩыза Ҭакәи иахь днахьаԥшын, аԥхьа иуасиаҭ хәыҷы иҳәеит:
"Сыуасиаҭ хәыҷы уасҳәоит уа, Ҭакәи!
Схьы мацәаз саҳәшьа илыҭ,
Сыуапа иеиқәаҵәа снылаҳәа,
Счавра шкәакәа сҿы иақәыршә,
Сабџьар маҭәеи сыхьтәы сааҭи сгәы инықәҵа
Саныи саҳәшьеи салардырып…"
Уи ашьҭахьы ашәаны иааҭыирҟьеит:
"Шьапы мыждала инымҩахыҵыз,
Згәы иҭаз иахьвмӡаз,
Зашәақәлацәа ирыхьшәаз,
Гыџь Абухба ҷкәын рыцҳа џьым…
Иадарак ахы иаҵаз,
Акы хәарҭас измоуз,
Адунеилаша хызаҵәык изыцәнарӡыз,
Гыџь рыцҳа џьым…
Уӡырҭа, уԥсырҭа уан илзымдыруа,
Аҩада уԥшыр, Ҟарачы уҭаԥшуа,
Алада уԥшыр, Аԥсны уалаԥшуа,
Адунеи шԥа уԥсахыуа,
Гыџь мыжда џьым…
Дгьылыи жәҩаныи зџьабацәоу,
Иаҵәаџьаа ҳәыҳәыи зшәаџҳәацәоу,
Гыџь Абухба џкәын рыцҳа џьым…
Уыш аабзиахааит Ҭакәи…"
Иҳәан, илацәа неиқәиԥсеит наӡаӡа ихааӡа.
                                             Г.Аӡынба

                  ААԤЫН
Ажәҩан аб?ҭаҟәа анахатәаз,
Ақәа кыдҵәа ианлеиуаз,
Аҳәынҵәы ҳалан ичҳаны
Бзиарак ҳԥылоит ҳәа мышкызны.

Ҳазыԥшын ааԥынра ааира,
Аԥхара аԥшӡара аҟалара.
Гәынкылагас иҳаман уи аамҭа,
Иахнагап ҳәа убасҟан аб?ҭа.

Ҳаззыԥшыз ааԥынра ҳзааит,
Абна иаразнак ахтыра хнаҩеит,
Аҵарақәа ашәа ҳәуа иаԥылт,
Ажәҵқәа аҷҷаҳәа иааҳхалт.

Аҵлақәа рҽеиларҳәеит,
Ашәҭқәа птыит,
Ауҭрақәа иаҵәахыит,
Амахәқәа ԥышӡахыит.

Ҳаԥылт зегьы гәыкала,
Ҳазыԥшын иара амала,
Иаҳзааит иара хырқәақәрыла,
Лаӷырӡыи ҿыи еиқәымкрыла.

Аҵарақәа еиқәтәеит,
Ашәҭқәа рхы хьдырххәеит,
Ауҭрақәа рдацқәа хтуоит,
Амхқәа аӡы ихыӡ?салоит.

Ҳаззыԥшыз ааԥынра ҳамбыит,
Абзиара иаҳҭахыз ҳзаанамгыит.
Ақәаршыҩ еиқәтәара амам,
Гәыӷра ҳаԥхьаҟа иҳама.

Аҽыҩрақәа ҭахашт,
Амлакра ҟалашт,
Ажәларгьы ргәы ԥҵәашт,
Ааԥынрагьы иақәшәыишт.

Исгәаланаршәоит абрис ҳхақәиҭра,
Ҳреволиуциа дыу ҳалашара,
Шьарда гәырӷьарыла ҳазԥылаз,
Бзиара дыук ҳазмырбаз…

Ажәлар рхы хьдырххә?еит,
Амламкра рзаауеит,
Ажәа ҳәацәа рацәахыит,
Аусуцәа маҷхыит.

Аӡәыи-аӡәыи еисыуоит,
Ешьеи-ешьеи еибашьыоит,
Реиҳа здыруа игәра ргуом,
Реиҵы здырыуа изыӡырҩыуом.
                                Маша Аланиа-ԥҳа

                              ҬХЬЫНА, КӘЫДРЫ АУЕЗД АҾЫ
29 апрел амзазы, уа Ҭхьына дынхон аӡәы Есыф ҳәа абрагьцәа иқәлеит. Ԥаса уабџьар ҳаҭ ҳәа иарҳәеит; абџьар шыимамыз агәра анырга - аԥара ҳаҭ ҳәа дыркыит. Хаала аԥара анрыимҭа, мчыла ацәгара иақәыркыит. Дыршьуашәа,дырхәаруашәа анырба иԥҳәыси иԥҳацәеи еибарыҳәҳәо, ҳаб ҳаицхраауоит ҳәа иалагыеит. Абрагьцәа цеит, егьырзымгакәа. Агәылацәа анааиза, аԥшәмаԥәыс дышьны дышьҭан; х-хык лықәшәеит. Аԥшәмагьы дыхәны дырбеит.

Агазеҭ "Аԥсны" азы ашәҟәқәа аазҭыиқәо, ажәамаанақәа, ахьӡыртәрақәа, ажәабжьқәа иаашәҭыиқәа аӡәы иҩымҭахьтә ишьҭышәзапр, ма аӡәы иҩымҭа иаҿрыԥшшәа шәара дҽа ртәашьак аҭаны, ажәақәа наԥсах-ааԥсахшәа ижәҩуазаргьы иамҩоуп зҩымҭахьтә еиҭажәго, ма зҩымҭа иаҿшәырԥшуа ихьӡыи ижәлыеи анышәҵаларазы. Убри абас иамҩоуп.
                                                     Редакциа

                                                                           
                                                                               РЕДАКТОР :  АГӘЫԤ
                                                                           
                                                                          Сухум. Типография А.М.Зайдшера

                    А   Ԥ   С   Н   Ы
                   Есы-мчыбжьа иҭыҵуа демократ газеҭуп
            Ахә 1 м. 50 к.                                             Ахә 1 м. 50 к.
        № 12 АСАБША ИУН 14 РЗЫ 1919 ШЫҚӘСА РААН   № 12

                   АГАЗЕҬ "АԤСНЫ" АКАНТОРА АҞНЫТӘ
Агазеҭ "Аԥсны" азы акаресподенциа аазҭеиуа цқьа иеилырганы ақьаад аздаҟьак ауп иҩтәыу.
Мызкы "Аԥсны" хәыс иақәуп 6 м. фымыз – 36 м.
Ҵара змоу зегьы "Аԥсны" аҭыҵра злаиҵамхара ныҟәыжәга. Џьыбаҭыхла, "авечерқәа, Аканцертқәа" рыла уҳәа, ацхыраара ашәҭ; ажәабжьқәа ақыҭақәа рахь иҟалақәо лассы-лассы иаашәышьҭла. Ҵара змоу уалны шәхы иашәҭ есы-мчыбжьа, ма акы, ма ҩба аус ажәабжь аашәышьҭларазы. Ҳгазеҭ хәыҷы ианаҳҵо ҳамамкәа ҳҟашәымҵан.
                        Адрес: Сухум, типография Зайдшера

                          МЧЫС ИҞОУ ЕИДГЫЛАРОУП…
Иарбан милаҭзаалакгьы, акы ҳаԥсаханда, мчык ҳаманы, избалакгьы цҳас ҳҟаҵаны, иаҳхысны имцандаз ҳәа згәы иаанагуа, еидгылароуп, рхы еидыркылароуп, рҳәоу еиқәдыршәароуп, ражәа еицнеиуа рҽыҟарҵароуп. Ас зҽыҟазымҵаз амилаҭ изқьынгьы илаҟәуп, имчыдоуп, избалакь тәыс иҟарҵоит. Милаҭк еиуам ажәларқәагьы амч ҳауп ҳәа рҽеидыркылоит, ражәа еиқәдыршәоит, нас пмч роуеит, рыусқәа ишырҭахыу иҟарҵоит. Ҳара аԥсацәа ус ҳаҟәоушь? Моумоу, ус ҳаҟаӡам. Саиырзаҟанааи Абжьыуааи ражәа еиқәшәом, Абжьыуааи Абзыԥқәеи рҳәо еицнеиуам. Абасоуп ҳара аԥсуа милаҭ хәыҷы ҳшыҟоу.
Агьырҭ ҳаграқәа зегьы раԥхьа игылоуп абрис ҳажәа еиқәымшәара, ҳҳәоу еицымнеира, ҳхыеидымкылара, ҳҽеидымкылара, ҳаихымхәыцра. Аԥсуаны иҟоу зегьы абрис цқьа иаадыруазароуп, абрис ҳашьҭазароуп. Раԥхьаӡа дасыу имилаҭ бызшәа, бзиа иҵароуп, убри абызшәала аҩреи аԥхьареи идыруазароуп, мамзар агьырҭ аҵара змоу амилаҭқәа дрылаӡуоит. Абрис исҳәаз ажәа зласырҵабыргыуа абрис алоуп. Аԥсны ажәытә даара амч аман, Одышьыи, Имереҭыи, Гуриеи, Шәаныи, ажәак ала Лыхҭа ашьха (сурам) аахыҵ атәыла зегьы арахь амраҭашәарахь Азоу амшын аҟынӡа, Ҟәбина аӡы инаркны амшын Еиқәа аҟынӡа зегьы Аԥсуа ҳәынҭқарцәа рнапаҿы иҟан, абрис зегьы Аԥсны ахьӡын. Уи анаҩс Карталиниагьы Аԥсуа ҳәынҭқар ихьԥшын, Ермантәылагьы убасҟан аԥсуа ҳәынҭқар ииҳәарызеи ҳәа акәын ишыҟаз. (А. оказывали влияние даже на судьбу Армении). Арҭ ажәақәа анааҩуа ҳалахь аԥхӡы аауеит. Ҳацәыԥхашьоит, абрис Аԥсны хәыҷӡа зны абрис иаҳҳәаз зегьы иамҽхакны иаман ҳәа аҳәара.
Ожәы иабаҟоу уи Аԥсны дыу? Аԥсацәа аҵара иашьҭамызт, рыбызшәа ҳаҭыр ақәырҵомызт, рыбызшәала аҩреи аԥхьареи ҟарымҵеит, атәым милаҭқәа рыбызшәеи рышәҟәыҩреи акәын, дара ртәы кажьны, хәаахәҭгасыи еицәажәагасыи иҟарҵоз. Убри аҟынтә аҵара змаз ауаа атәым милаҭқәа, ҳрыҵадырӡыит, аҵара хәыҷык аԥсуаа рахьтә изауаз иашьасыи ԥхьанагьласыи иҟаҵаны дара ирыдыркылыуан. Ажәак ала ҳара амч змаз, зхатә ҵара змамыз аԥсацәа, аҵара змаз амилаҭқәа ҳрылаӡыит. Абар ижәбоит ожәы шаҟаҩы ҳаҟоу. Ҳара иаанхаз ахәыҷгьы ҳабызшәа дыук ҳаҭыр ҳзақәым, ҳабызшәала аҵареи аԥхьареи дыук ҳашьҭам, хыхь исҳәан еиԥш, ҳҳәатәы еицнеиуам, ҳамч еибаҳҭом, аҵара зауа ҳдырӡыуеит ҳәа аҳәара ҳалагыеит, аҵарадарахь иаҳа ҳахшыҩ азцоит, абрис ауп аӷа игәырԥсаҳәагьы изышьҭаз аждәытә ҳабацәа - аԥсацәа; иаарласны агьырҭ амилаҭқәа реиԥш ҳамҿыхар, аҵара ҳашьҭамлар, ҳабызшәа аҵара ҳаламгар, ҳара аԥсацәа ҳтәы агьыҟам, агьырҭ амилаҭқәа ҳрылаӡҩахоит, ҳабжьаӡыуеит, ҳаиасыуеит, ҳҭыӡшәа анкьа Аԥсны абра акәын иахыҟаз, аԥсацәа абра инхон ҳәа аҭоурых шәыҟәқәа рҿы иаанхашт. Убрыгь ма аԥсыуак иуаниҵахра, тәым оҩык иакәхап, иҟаз аҵабырг хара днацәгыланы иара игәы ишыԥнаҟоуа ианыиҵашт. Абасоуп ҳара ҳшыҟалаша.
               Донган.

                           АԤСНЫ ЖӘЛАР РСОВЕТ
Абрис амза ҳазну нҵәаанӡа Асовет ргәы иҭроуп ус дыуқәаны иҟоу иӡбны ишьҭырхырцы.  Ӡбытәны ус дыуқәас ожәы Асовет ирымоуп: акыс – адгьыл ус, агьыи – Қырҭтәыланыи Аԥсныи реидкылашьахаша рдоговор, автономиа аконституциа ашьҭыхра.
Абарҭ аҩбагьы даара иус дыуны ожәы Асовет аԥхьа игылоуп. Адгьыл жәлары рыҭашьа, рызнагашьа, уи иақәнагуа азакәан ԥҟара уҳәа, даара иус хьанҭоуп, агьыи адоговор, аконституциа акәзаргь уигь ус.
Абаҭ аусқәа рыӡбыра аманшәахаразы ожәы акамисиақәа рнапы ианырҵеит ахәаԥшра. Уашьҭан акомисиа ишьҭырхуа Асовет аҿы инарыкӡоит; Асовет ахәаԥшыуеит, иагхақәаз акры рбар иацҵаны ирыдыркылоит.
Асовет адгьыл азы азакәан ишьҭырхуа уаҳа даҽа џьара арбара аҭаххаӡоуам, ара Асовет иақәырҵаз азхоит, аха агьыи адоговор, аконституциа ара Асовет ишьҭырхуа ауаа ацҵаны Қвҿарҭ ирышьҭыуоит. Уа ақырҭқәеи арахьынтә инеизыи еиҟараны инадтәаланы адоговор-аконституциа иахәаԥшны рнапқәа анҵаны ишьҭырхыуеит; ахаҭа арахь иааргоит акопиа уа иныркылоит. Абарҭ аусқәа, зыӡбахә сҳәаз, ари амза нҵәаанӡа ирзынакӡоуазар ҳәа ргәы иҭоуп Асовет.
                                                            №. 1

             ШАҞА ИХЫРҴӘАГОУЗЕИ АӶЬЫЧРА АԤСЫНРАЗЫ!
Ашкол санҭаз аҵаразы, уи аахысгьы, атәым милаҭ жәлар рыҭоурых аҩыра сахьаԥхьауаз, избоуан, шьарда бзиара аҟазшьеи, абзазара хәарҭақәеи; еицыцареи? еиқәшәареи, ҭынч ахныҟәгара амҩа ҟаҵара…
Убарҭ идырны, пгәра ганы иҟан абрис еԥш аҟазшьа аҟны ишыҟоо оҩытәыса ыиҭаху зегьи абарақьаҭра, амычыи, ахаараеи ахьӡыи. Среилаҳаит убарҭ реиԥш аҵабырг хшыҩ ҟазшьа; сеилаҳаит убри еԥш абзазара еқәшәа сыԥсадгьыл аԥсуаа жәлар рзы…
2000 шықәсы еҵкыс еҳауп аԥсуаа рыҭоурых иҟоужьҭеи. Абрис аҟара аамҭаижьҭе, аԥсуа жәлар рҟәаҟәа иацраҳәаны, ирҳәазоуа иааргоит, ԥхьала изымышьҭуа, жәлар ҭазырхоо бӷаԥцәаг уск "аӷьычра" ҳәа захьӡу.
Ари сҳәеит ҳәа, аӷьычра адагьы иҳамоуп ҳара аграқәа иаҳԥырхагоу аӷьычра еԥшгьы; иаҳҳәар, убарҭ агра лашьцарақәа рахьынтәы аоуп аӷьычреи  ехьеиоуа, аха урҭ уожәы иаҳҳәарым, Анцәа иҳәар, енақәнагоо аамҭа еҳәап.
Милаҭ жәлар иқәҵоит, иқәӡаауоит ҳәа иенырҳәо, закәи уи ауп – амилаҭ жәлар инхәымгахалак, амҩа иаша абзазаратә ианымҩаххьҟалак, ацәгьарахь рхы андырхалак убасҟан рымч, агьырҭ амилаҭқәа, амҩа иаша иқәу раасҭа икәадахоит, насгьы убарҭ ирыҵадырӡыоит, тәысгьы иҟарҵоит.
Абзиара амҩа иаша ҳәа изышьҭоу, аӡәы изгьы, амилаҭ жәлар рызгьы, қьарла џьабаа аҵараҟныи роуп ехьыҟоу.
Аԥсуа жәлар еҳа еныӷәӷәаз, хаз кралрашәа ианрымаз, 200 - 300 -ны зеқь раи?ҟара ар, агәаҟразы иқәдыргыларцы ианрылшоуаз ыҟан ҳәа аҳәоит аԥсуаа рҭоурых. Уи аҟара ар ехьырылшоуаз ауааԥсырагьы аԥсацәа, шьарда ожәы аасҭа еиҳан, радгьылгь ҭбаан. Убриижьҭеи ехьа ожәраанӡа аԥсуа жәлар маҷ-маҷ иезҵоуа иаиоит. Абас иармаҷоит аԥсуа жәлар, насгьы иқәнахыоит, аӷьычреи, аӷьычра иалҵуа аус бааԥсқәа…
Аԥсуа жәлар рҿы аӷьычра ҳәа уск ыҟоуп. Ақыҭақәа рыҟны аӷьычрақәа аныҟалалак, аизарақәа рыҟны, ажәлар зегьыи, реиҳабыреи, уԥшыр, убри ада ӡбахә рымам; аҳәҳәара еҿуп аӷьычразы: ҳахзырҵәаз, ҳаҭазырхаз, ԥсыхәа ҳазымҭоуа ҳәа. Оҩ инаԥшуа убас игәахәыр ҟалап: ҳаи гәышьа, қьианхацәа ԥсыхәа рызымҭоуа аӷьычра ҳәа, "жәлар" нызмырхуаз џьоукы рылоуп, ирҩынтуа анхара ҭынчра. Абас алагь шьоукы џьоукы ржьоит, шьоукы рыхшыҩала, хныҟәгагас ирымоуп, шьоукы хнарҵәоит, аха ҵоуп, аӷьычцәа рыеиҳа адгылацәа рацәоуп, урҭгьы аӷьычцәа рыеиҵкыс еицәоуп, аха, избан акәзар, ихшыҩ рҵага жәаны иҳәоуп: "Знапала ацәгьа зуа ракәым ахара ду змоу, ацәгьауцәа ирыдгылоо, ирымазырҽхоо роуп". Убарҭгьы нас, ахақәиҭра иашьҭоуп!..
Ахақәиҭра роут милаҭ жәлар уожәы зег ареволиуциа амыч ду ала… Ари захьӡу уи оуп, иаркьаҿны, дасу рыҩнауҵҟа, аӡәы изгьы, амилаҭ жәлар рызгьы аҵабырг ус ахыхәара азы, ԥхьала изышьҭуа, аус азы ԥынкылада дыҟам. Анцәа изакәан зну ашәҟәқәагьы ирныуп: "Ижәдыр аҵабырг, ахақәиҭра шәнаҭап" ҳәа. Иаадырыроуп, аԥсуа жәлар уожәышьҭа аӷьычреи арҳәреи рыла ҳахы ҳашзақәиҭымхуа, уи иаҿнаҵа ҳара атәра ишыҳагымхо… иацхраалароуп ламыс змоу, зыԥсадгьыл ҳаҭыр ақәызҵо зегьы, аӷьычра излаҳԥыраҳгаша аус. Ацәгьарақәа ҳарҟәаҵыр абзиара аап…
Уи аӷьычра еҿу: усла, жәала, хәшьадрыла дарбанзаалакгьы идырааит Аԥснразы дышычарҳәоҩу, Аԥсны ахақәиҭра дышаԥырхагоу, Аԥсынра шыиҭиуа…
Иӷьычыуоит шьоукы, рышьапы ебга, рнапы ебга, Анцәа иахь иныҳәаны иҟоу қьиарыла анхара ус ецәаашьаны; насгьы ҳара, ҳашәаны акәу, бзиа ибаны акәу, убарҭ реиԥш Аԥсынра ҭиҩцәа(!) ҩнаадоит, ҳаҭыр дуугьы рықәаҳҵоит…
Ҳанбанӡа цалари абас, енбанӡа џьабалареи, ҵәуалареи ҳаԥсадгьыл – Аԥсынра!..
                                                                                            Аԥсуа

                                ГӘЫЦҚЬАЛА ҨБАҞА АЖӘА
Ухаҵазар, узлыҵыз ауаа ԥхоумшьан,
Урҭ рзы умаашьан,
Ацәгьараан, ухы рылумхын,
Ухыҟазаалакгьы иухоумыршҭын.

Унапхала урԥырхагамхан,
Ажәалагьы елоумган,
Абзиара иудыруа рыгумыжьын,
Аашьарала ухы рыԥумырхан.

Иулшозар, уаажәлар ԥхасҭоумтәын,
Ажәа ҟалала иумырҩашьан,
Уԥсадгьыл каумыжьын,
Ахьи аразни рзы иумԥсахын.
                                    М.Маан

                                   АШӘҞӘЫ АРЕДАКЦИАХЬ 
Агазеҭ "Аԥсны" ҳанаԥхьа ацхыраара ианаамҭоу иамоур, агазеҭ еиҵахоит ҳәа анҳаҳа, ҳара Аӡҩыбжьаа, ехьа абра иааиныиаз, аизара ду ҟаҵаны, абрис ҳаԥсуа газеҭ еиҵамхаразы иҳалшуа алаагаланӡа, ехьа инаҳҭыиуеит, иаарласны иахаҭахыу џьара акы иахәаразы хәышә манаҭ (500) м. Наҟ-наҟгьы, уи ааигәара игылоу ауаа, ижәдыруазааит иҳалшоуа ала уи цхыраара шагҳмыхуа. Ҳара ҳнаҩсгьы аԥсуак, Аԥсны згәы азыбылуа, зыбызшәа ҳаҭыр ақәызҵоуа,
зыбызшхәала агазеҭ аҟазара изыԥсоу еилызкаауа уи иамыцхраауа дзыҟаларым. Ҵара змоугьы, ҵара змамгьы, иаԥсыуоу уи иамыцхраауа дыҟам. Абасоуп ҳара ҳгәы ишаанагоуа.
                      Аӡҩыбжьатә

                                            АЏЬШЬАРА
Аӡҩыбжьаа агазеҭ "Аԥсны" иахаҭахыу акы иахәаразы иаҳзаарҭыиз ахәышә мааҭ џьшьара ду аҭаны, ҭабуп ахҳәааны иҳадаҳкылт. Дара ишырҳәаз еиԥш ҳаргьы ҳгәыӷыуоит иаԥуоу дарбанзаалакгьы убри иамыцхраауа дзыҟаларым ҳәа, избан уҳәозар, агазеҭ бызшәа шь?ақәыргылагас, ҭоурых рыӷәӷәагас, милаҭ еидкылагас уи еиӷьу, уи еиҳау ус зыҟалуам.
                                            Редакциа

ҞОБО. Моумоу книаз, акгьы, абраҟа ҩбаҟа ҟәрышь ишәыдхалашәа иҟалан, убри азы шәара шзы игәнахарамхозар, снашәыдҵаалап ҳәа сааит.
ВАРДЕН. Асыир уҭахызаргьы абоиаоуп (Ҟобро иахь), зегьы шаҟа ыҟоузеи?
ҞОБО. Книаз, уара ухаҭа умсааит, пустиакуп, шәмааҭк раҟара ҟалап.
ВАРДЕН. Шәмааҭк раҟара уҳәама? Абрис аҟара уал абеизеи?
ҞОБО. Ара ианымыи! (Икәахь инапы ирххоит),Кнеина ҳмаӷаза аҟнытә иаалгыеит.
ВАРДЕН. Омашәа избоит, иазылуаз ари аҟара рыхә аба! Абар хәымз раҟароуп иҵыуа даазгыеижьҭеи, 300 манаҭ, ԥараны, напынҵаны лцәа шәаҵатә иақәыӡхьеит, дырҩагьых ожәы, закәытә рыцҳароу сыздырам, ари ашә манаҭк зыхҭнылҵаз.
ҞОБО. Сара амц ҳәаны ас сыуҿаԥшып угәахәазыу? Ас сара ианызыуа сыԥсаҭа цәгьахап.
ВАРДЕН. (Днахьаԥшны). Сара араҟа уалшәаҩны стәам, сыԥҳәыс лҭахызар илшәааит, мамзаргьы дыҟазааит.
ҞОБО. Ас угәы ишалсыуаз здырыр ҿысҭыуазыу! Уара ишыуҭахыу… Кнеина ллымҳа аҟынӡа уезгьы инасыгӡап!
ВАРДЕН. Сара иксҳәоуа абрис ауп, дад, сара сахьтә капеик оуам.
ҞОБО. Книаз, закәытә хәмарроузеи, лафыузеи иудыруа!
ВАРДЕН. Закәытә лафузеи, закәузеи муҳәоо?
ҞОБО.Ииашоуп, аҵабырг уҳәоит уара!
ВАРДЕН, Аҵабырг сҳәоит нас ишԥа!
ҞОБО. Закәузеи мшәан сызықәшәа!
ВАРДЕН. Узықәшәазеи умбои, цәгьамзар бзиа уақәымшәааит, Анцәа дыишәыиааит дсыдызцалазеи!
ҞОБО. Книаз, ас иуаҭәам иуҳәаразы!
ВАРДЕН. Наҟ удәылҵ.
ҞОБО. Ишԥа? Узсықәҟаауазеи, сара сзакәытә, сызусҭа угәахәуазеи уара? Уансырҽхәа зынӡак уоҩ дыуз џьыушьеит; сара узыҵаҟьоо баша оҩыу џьыумшьааит, старои гьильдии купец ҳәа изышьҭоу соуп сара! (Дҩаҵҟьоит). Варден ддәылҵуоит.

                                      Х
ГИГО. (Дааҩнашылоит) Ҳаи, ехьа сыԥсы шԥасхышәхыи, ҭыӡагә?ла инҵәаша. Ҳаииы!
ҞОБО. Арҭ ехьа рхаҭыԥ иқәымҳәа сыҟоуп!
ГИГО. Ҳыи џьыушьҭ, алақәа реиԥш ишԥеибафои, ркәакәылах нҵәааит. Ехьа Ҟобоиа ҳәа уриак дҳәазоо даакылсын, сԥарақәа сышәҭ ҳәа реиҳәан, хыла-гәыла еилеиҵеит. Ҳаииы, есымша аҵкы ӡахра оҩы иаҳахьеума. Лхаҵа аҵан дналагыеит, аҵан!..
ВАРДО, (Агьи ауаҭах аҟнытә) Уара, Гиго!
ГИГО. Закәузешь?
ВАРДО.(Агьи ауаҭах аҟнытә). Ачаи хыиоума?
ГИГО, Ихыиоуп, аҳкәажә! Ус Анцәа шәгәахәтәы шәахьигӡааит, шәара ианаамҭоу ачаи жәжәыуаҳа, ԥуи! (Ҟобо иахь дыкажьцәоит).
ҞОБО. Иҟоуҵауазеи уара, сара дыуӡӡа сыумбои? Узлоу урылӡааит…
ГИГО. Саҭоумҵан Ҟобо!
ҞОБО.Ааи, аҳгьы лаагьы зегьы шышԥеиԥшыушь шәабаҟоу рҳәааит.
ВАРДО. (Дааҩнашылоит) а! а! а!Уаа бзиала уаабеит Ҟобо!
ГИГО. Аа аҳкәажә!
ҞОБО. Добои сутра кнеина, ари аҟара аамҭа бзырцәазеи? аха, аха сдин аныс шәыуаа дыуқәоуп,
оҩ дыуҵас шәыцәоуп.
ВАРДО. Иаха кружовник аҿы ҳаҟан, ишахьан ҳанааи.
ГИГО. Уи кружовник ауп зынӡак шәаабжьызхӡа.
ВАРДО. Гиго уцаны ачаи аага.
ГИГО. Ожәыҵәҟа аҳкәажә. ҬДцоит).
ҞОБО. Сара сзын уадаҩк шәаламлан, санаауаз ачаи ижәны сааит. Аҳкәажә бара ҩбаҟа жәа басҳәарцы сыҟан, абни ибдыруа, ҩбаҟа ҟәрышь ибыдхаланы иҟоу азы, исыбымҭацкәа инхаз азы, убри азы саан, бгәы инықәсшьып ҳәа, убри азы саан, убри азы.
ВАРДА, Уезгьы, уезгьы оҵәы иоуп, аха ожәы ара иумамыи аҳасаб?!
ҞОБО. Аи быххь згыеит, исымоуп.
ВАРДО. Да уаԥхьеишь, иаазгақәазыи, заҟа рыхә аазгазыи ҳәеишь.
ҞОБО. Ожәыҵәҟьа быххь згыеит; 50 аршьын зелифонски кружева, 20 аршь Москватә апарча, 5 аршьынк Шереметиев иатлас,ҩ-карсеҭк, 4 уӷәк абырфынтә Петерменҵки қлаԥадқәа спервои сорҭқәа, 2 уӷәк аеики нап ҭырԥақәа… баргьы ибдыруоит ҩ-кофҭак галански атилатә, ҩаршьынак арезинақәа подвоиски, Парижтә атуфлиқәа, асақәи аҵәаԥшьы, апудра пулс сапынк, сперао сорти. Абарҭ зегьы, быххь згыеит, бхаҵкы сцеит, иҟарҵеис шәмнанаҭк? быжь ҟәрышьк згыу, болши ничево.
ВАРДО. Оҵәы уезгьы, уезгьы узынасҭиуеит, ари ара иныжь!
ҞОБО. Бзакәытә аҳкәажә хьырҵәаҵәоузеи. прелесҭ, амалықьҳәа, настоиашьчи амалқьиҳәа изырҳәо боуп иашаны бара! (Ацара иақәикуеитҭ.
ҞОБО. Иҭабуп, аҳкәажә, сара аҩны крыфаны
                                     (Иацу агьи а-№ аҿы)

                                   АԤСУА МИЛАҬ Р-СОВЕТ
Агазеҭ "Аԥсны" а-№11 рҿы ишаныз еиԥш 20  ари амзазы еизараны иҟоуп Аҟәа абрис аус азы ақыҭақәа рахь иалырхыуа ауаа. Еизоуа азин рымазароуп ирҭахыу, аус иазыбзиахаша, далырхыр иақәиҭны (с правом кооптации). Еизоуа 4 - 5 мыш рышьҭахь ицар ҟалап рыҩынқәа рахь, рыусҳәарҭа иазырбзиахаша ауаа аазныжьны (Президиум, секретар). нас мызкала зны, мызкыи бжакыи рыла зны еизыуа иҟалашт, аусқәа шыҟалоуа еиԥш. Аха дара анеизалакь аусқәа ианрыхәаԥшлакь, ишырԥ?ыуша иаҳа ирдыршт усҟан.
                        Донган.

                                     АХӘЫҶҚӘА РАШӘА
Арҭ шәахь избахьада, ауаа амхы ларҵоны!
Чари, чари чари-рама ауаа амхы ларҵоны? (2)
Арҭ шәахь избахьада, ауаа амхы драшәуаны?
Чари, чари чари-рама ауаа амхы драшәоны (2)
Арҭ шәахь избахьада ауаа џьықәреи ҿырхыуаны?
Чари, чари чари-рама ауаа џьықәреи ҿырхуаны! (2)
Арҭ шәахь избахьада ауаа џьықәреи рҭә?аҭәуаны?
Чари, чари чари-рама ауаа џьықәреи рҭәаҭәуаны (2)  
Арҭ шәахь избахьада ауаа џьықәреи рҭыиуаны?
Чари, чари  чари-рама ауаа џьықәреи рҭыиуаны! (2)
Арҭ шәахь избахьада ауаа еинҟьо икәашоны?
Чари, чари чари-рама ауаа еинҟьо икәашоны! (2) 
                                                             Д.Гәлиа
Қьырсазы аиолкаҿы абрис ашәаны идсырҵеит асеминариаҿы, даарагь иԥшӡахыит. Ари збаз аҷкәынцәа Гал канцерт рыман,абрыгь ашәаны убра ирҳәеит, даараӡа иԥшӡахыеит рҳәоит.
Ишыҟарҵоуа абасоуп: 3 - 4 - ҩык раҟара аҷкәынцәа (еиҳазар еиҳагьы еиӷьупҭ иҩыеидгылоит, аханы игылоу ахапа ааҭыирҟьоит; "Арҭ шәахь…" ҳәа. Даналгалагь, агьырҭ идырӷызуоит: "чари, чари…" ҳәа ҩынтәы ирҳәоит, хыхь ишаныу еиԥш. Убри аамҭазы ркалаҭқәа рыҟнвтә ажәла аахәаны икарԥсоушәа ҟарҵоит. Аҩба рҿы амхы драшәошәа алабақәа шьҭарыкшоит. Ахԥа рҿы аџьықәреи ҿырхыуошәа ҟарҵоит. Аԥшьба рҿы аџьықәреи рҭәаҭәошәа ҟарҵоит. Ахәба рҿы аџьықәреи рҭыиуашәа ҟарҵоит. Афба рҿы "чари-чари" ҳәа рнапы аинҟьара иалагоит, аханы игылоуи аҵыхәан игылоуи иаивагьажьны икәашоит. Убри ала иалгоит.
Џьарак-ҩыџьарак аканцерт хәыҷқәа рҿы ианыбзиаха, Аԥсны аԥсацәа рахь изҭахыу аканцерт хәыҷқәа рҿы ихы иаирхәаразы агазеҭ ианысҵоит.
                                                                                                          Д.Гә.

                                           АҞӘА АБЗАЗАРА
Зегьынџьара ауездқәа рахь арҳәра, аӷьычра, аоҩшьрақәа аныҟала Аҟәа еиҳа изеицәадаз, Аҟәагьы абрис еԥшқәа рылымшоз? Абрис амчыбжьык аҩныуҵҟа хҩык-ԥшьҩык раҟара рышьхьеит. Аӷьычратәы уҳәар – ашҭақәа ргәашәқәа ахыргоуа рацәоуп, аҩынқәы раԥхьа ацҳа хәыҷқәа хыхны иргоит, агәарақәа шәаны иргоит. Убарҭқәа рнаҩыс гәмырҿыхагас иҟоу убриоуп: ачара зыка, ақалақь аҿы, ахысра иаҿыуп, аҩы зжәуа ахысра иаҿыуп, аҩы иашьуа ахысра иаҿыуп, абрагьцәа ахақәлоуа ахысра иаҿыуп, абрагьцәа ирышьҭазаҩыу ахысра иаҿыуп (ақалақь ааигәара ашәарацацәа ахысра иаҿыуп…),  абрис аҵкыс еиӷьу гәмырҿыӷьга иарбаныу. Абарҭқәа рнаҩс – абазар аҿы унеир, кәтаӷьк манаҭкыи бжакыи иузыркыуеит, акәты 40 - 60 - 80 манаҭ ҳәа ахә ршьоит, акәац фунтк 6 - 12 - 15 м., ацәа фунтк 12 - 15 - 20 м., акартошка фунтк 4 - 6 - 8 м., аџьымшьы – 4 м. 50 к., аџыш – 10 -15 м., ача –10 м. Убрыгь ажәытәтәыи ача еиԥшӡам,аҟәыд – ф. 2 - 3 м., ахәсхәа аҟәыд знык ихыуххылара 50 к., ашә ф. – 15 - 18 - 20 м., ауадка ԥаҭлика бжак, аԥаҭлика аламкәа 20  м., аԥаҭлика ишҭоу – 25  м., аҩы ԥаҭликак азна – 12 - 15 - 20  м., ашыла мхәыкәа, амгьал џьаџьа ф. – 1 м.50 к., ахш ԥаҭликак (шҭоԥ бжак) – 5 м., ахырҵәы ( ҩԥаҭликак ахш ирылҵуа) – 12 -13 м., ашьышь хәыҷы – 60 -80 - 100 -200 м., алимонаҭ – 10 м. Уардынк амҿы – 200 - 250 - 300  м.
Абасоуп Аҟәаа рыбзазашьа ожәтәыи аамҭазы . Қьаф рыуеит.
                                                                                                           Аҟәатә

Агазеҭ "Аԥсны" азы ашәҟәқәа аазҭыиқәо: ажәамаанақәа, ахьӡыртәрақәа, ажәабжьқәа иаашәҭыиқәо аӡы иҩымҭахьтә ишьҭышәхзар, ма аӡәы иҩымҭа иаҿырԥшшәа шәара даҽа ртәашьак аҭаны, ажәақәа наԥсах-ааԥсахшәа ижәҩуазаргьы иамҩоуп зҩымҭахьтә еиҭажәго, ма зҩымҭа иаҿырԥшуа ихьӡыи ижәлыеи анышәҵалар азы. Убри абас иамҩоуп.
                                    Редакциа

                                                                            
                                                                              РЕДАКТОР : АГӘЫԤ
                                                                            
                                                                       Сухум. Типография А.М.Зайдшера


                                         А   Ԥ   С   Н   Ы  
                      Есы-мчыбжьа иҭыҵуа демократ газеҭуп
           Ахә 1 м.50 к.                                                Ахә 1 м. 50 к.
      № 13  АСАБША  ИУН  21  РЗЫ 1919  ШЫҚӘСА  РААН № 13

                       АГАЗЕҬ "АԤСНЫ" АКАНТОРА АҞНЫТӘ
Агазеҭ  "Аԥсны" азы акаресподенциа аазҭеиуа цқьа иеилырганы ақьаад аздаҟьак ауп иҩтәыу.
Мызкы "Аԥсны" хәыс иақәуп 6 м.фымыз – 36 м.
Ҵара змоу зегьы "Аԥсны" аҭыҵра злаиҵамхара ныҟәыжәга. Џьыбаҭыхла, "авечерқәа аканцертқәа" рыла уҳәа ацхыраара ашәҭ; ажәабжьқәа аҭыҭақәа рахь иҟалақәо лассы-лассы иаашәыцҳала. Ҵара змоу уалны шәхы иашәҭ есы-мчыбжьа, ма акы, ма ҩба аус ажәабжь аашәыцҳалараз. Ҳгазеҭ хәыҷы ианаҳҵо ҳамамкәа ҳҟашәымҵан.
             Адрес4 Сухум, типография Зайдшера

                    ИАМҨОУЗЕИ ИҞАҲҴАРАЗЫ ҲАРА АԤСАЦӘА?
Аԥсны аҳәаа иаҵанакуа уожәы ,Гагра ауезд аламҵакәа, агьырҭ аԥшьыуездақәа: Гәдауҭеи, Гәымсҭеи, Абжьыуааи, Самырзаҟанеи рҿы иқәынхо ауаԥсыра ехьа исыздырыуам, аха 1912 - 1913 шықәсы рыстатистикала ирыԥхьаӡоит 140,00 ауааԥсыра. Убарҭ рахь 82,960 ауааԥсыра енагь иашьагәыҭыу ԥсацәоуп ҳәа иԥхьаӡоуп, агьырҭ 57,340 ауааԥсыра тәым милаҭуп.
Анкьа зны аԥсуа жәлар уожәы ирыԥхьааӡуа аҵкыс хараӡа, зегьы ирдырыуоит, еиҳан; аха рыбжаҩык Ҭырқәтәыла иагыеит, рыбжаҩык атәым бызшәахь иенагыеит… Гәала дууп ари, аԥсацәа рымыч ехьармаҷыз, аԥсацәа ехьашаз, аха иааурызеи! Уи азы амыч ожәы иҳамам, даара ҳазгәхьааргьы.
Аизарақәа рҿы ҳара аԥсацәа ҳшымилаҭ хазжәлару еԥш, ареволиуциа азин амыч ала, ҳау-ҳәыс хазызааит, иҳашбцәоу, амҳаџьырцәа-аԥсацәа иаиааит; Самырзаҟанаа шәҳашьцәоуп ҳа ҳҟны шәыҟаз ҳәа иаҳ?ҳәон, еиҭаҳә?ҳәон, аха ҽеидкылашьак алымшеит…
Шьҭарнахысгьы игәырҩа дууп, ари ҳаҟазшьала, избан акәзар, ҳара аԥсацәа, ехьа ҳазлаҟо оҩы игәы изадкылоом. Жәала адунеи иаҳчаԥоит, усла акгьы ыҟам…
Оҩытәыҩса ибзоура амҩыҿы ихы зықәку, ихы зыдкыло елырганы ак имазароуп мҩасы, уаҳа иалшом абзазара ҽеи. Дарбанзаалагь амилаҭ уожәы аҳәынҭқарра бзиақәа зманы иҟо, ирыԥшаит ма раԥхьаӡа амҩа, ҵабырг жәлар зааӡооз: ашколыи, Анцәа идин закәан иахьеидырга, аныҳәарҭа. Убырҭ рыла ауааԥсыра рааӡеит, рыхьгьы иахәоуа аӡәгьы ихәуа. Нас убарҭ иҟарҵеит, ирылшеит уажәы ирыдаабалуа абзиарақәа. Ҳара, аԥсацәа, амилаҭ акырздыруаз ҳараԥысын, рацәак "ҳашәын" нырхагасыи ааӡагасыи, адин ҵабырг еилкаара, ашколқәа рыеиҷаҳара ацынхәрас аӷьычреи , прҳәреи, аҟәыдрԥареи рзы аџьабаа ду иаҳхҭаагоит. Урҭ уҩны еиҭаг ҳәа ҳарҳәаргьы, еҭаагароуп. Шьоукы Аԥсны аҵас ҳарӡыуам ҳәа, аԥсхәреи, аҽырҩрақәеи рҽазыркт, урҭ рзы ирылшоуа ак ршаҭашам… Абас аӡәы алада, аӡәы аҩада дахоит"Аԥсны гәыбылцәа".
Ижәдыруазааит, сашьцәа, ари еԥш аус хыдақәа уажәы џьаргьы иҟам. ажәытәра иагахьеу Аԥсынра еқәнархом, Аԥсынра азааӡом!..
Арҭқәа шәалазгалуа рхы иахәароуп изышьҭоу,наҟ-наҟ Аԥсны иаԥырхагахоуа агәхьаа рымам. Абас ала, сашьцәа, уожәы ирыԥхьаӡо 82,960 уааԥсыра аԥсацәа моу, даҽа 10 шықәса, убри уожәы иҳаҟазшьоу ҳаҟазшьазар, заҟа Аԥсынра иазымҳара, шьарда иацӡаап. Абарҭқәа, абарҭқәа дара иаргәаҟоит Аԥсынра; арҽеишьак злоура иӡбатәуп, ишьақәыргылатәуп. "Аԥш (аџьықәреи) ашьапы цқьа иумрашәар, алаԥҟьа иазҭыгом".
Сара сыхәҭаахь, иҳагыу иҳабзо уҳәа иазҿлымҳахаша "Аԥсуа милаҭ Совет" хым?ԥада ишьақәыргылатәуп.
                                            Е.Ачба

                                           АҲӘЫНҲӘАХ
Агазеҭ "Наше слово" аҿы ехьа ( 18 иун) ажәабжьны ианын, Алеқсандра Чачба аԥсуа жәлар рыхьӡ ала Деникин ашәҟәы ииҭеит, аԥсацәа ианыуар аахыс зынымкәа, ҩынымкәа иуҳәахьеит, аԥсацәа зыргәамҵуа ақырҭқәа рыр Аԥсны иалыугаразы, убри аҟынтә уаргьы азҵаара ҟауҵеит аинглыз ир иреиҳабаз иҿы, аха макьана убри иахь еилырганы "сыуаажәларыи" сареи иҳахәарҭаз егьыумаҳаит, саргьы убыс уара уҟынтә ҳәа. Убри анаҩс дыиҳәоит Деникин Аԥсны дазхьаԥшырцы, азалымдарақәа ирыхьыуа иацәыныирхаразы ҳәа… Убри арзаҳал аҵаҟа Ал.Чачба инапы аҵаҩыуп.
Хыхь ишысҳәаз еԥш, абрис еиԥш ажәа ҳаԥхьеит агазеҭ "Наше слово" аҿы, абрыгь ҳара излаабоала, иара убраҟа ишаныу еиԥш Екатеринодартә агазеҭ "Утро иуга" аҟнытә ираҳаз ажәоуп.
                 Ашьклаԥшҩы

                                          АЖӘЫТӘЫИ АҾАТӘИ
Ҳара аԥсацәа ехьа ожәраанӡагьы ашықәсԥхьаӡара ҳәа иҳамоу, ма аурысыи  аҭырқәеи анеибашьыз инаркноуп, ма асы дыу анауз ашықәс иаҳаркуоит, ма амра атыҩ анахаԥаз (атыҩ ианакыз) аамҭа иаҳаркыуеит. Убрыи аҟынтә саргьы ажәытәыи аҿатәыи сахрылацәажәоуа ареволиуциа ҟалаанӡатәыи ауп ажәытәрахь исырԥшыуа, убри ааҩстәыи аамҭаҿа тәыс исыԥхьаӡоит. Издырыуада, аӡәы игәы иаанагар ареволиуциа ҟалеижьҭеи раҟароуп иҵуа, ҩышықәс рышьҭахь иҟалаз ажәытәрахь изыирԥшызе ҳәа. Убрыи аҟынтә сара исҳәоит: абрыи аҩышықәса убрыи аҟара аамҭа хьанҭан, убрыи аҟара аусқәа рҽырыԥсахыит, убрыи аҟара еилаҩынтыит, аԥхьа игылаз ашьҭахьҟа ицеит, ашьҭахь игылаз аԥхьаҟа ицеит, ари аҟара аусқәа реиларгьажәра ажәыттәыи ҳара иаадыруаз ашықәсқәа 200 шықәсагьы ари аҟара рзыҟамҵеит, ирылымшеит; убрыи аҟнытә ашықәс ҭынчқәа 50 - 100 - 200 шықәса рнаҩс иҟалаз ажәытәтәи усқәа ҳәа ҳрышьҭазар саргьы абрис ареволиуциа ду аԥхьа иҟалаз ажәытәтәыи аус ҳәа салацәажәоит.
Абрис ареволиуциа ҟалаанӡагьы иҟан ианакәзаалакгьы ҳ-Аԥсны аӷьычра, аоҩышьра, арҳәра, аха жәлары ангәамҵлагь, ахылаԥшцәа рымч ақәымхошәа аныубалагь ажәларқәа ааизаны, дара рыусқәа еиӷьызтәышаз, изырҭынчшаз аусқәа шьҭырхыуан, аоҩы цәгьарагьы тәоон. Ожәыгь убри ҟалыеит: аоҩы цәгьарақәа рацәахыеит, ожәтәыи ҳаиҳабыра ирызмырҭынчит, нас ажәлар ажәытә еиԥш изырҭынчша аус зыҟарымҵоуазеи, рыҽызмырҭынчуазеи, иззыԥшыузеи? Ҵоуп, жәытәнатә аахысгьы ҳара аусқәа рҿы излаабоуала, излаҳаҳауала, излаадырыуала аоҩыцәгьара: ӷьычразааит, оҩырыҳәразааит, оҩышьразааит знапаҿы иҟаз, жәлары еилазҵоз. еичзырчоз, насгьы дара рыхәҭаа аныбжьаргалагь, еинзыршәоз аиҳарак ҭауадыи аамысҭеи ракәын. Еиндыршәон аамҭала, ԥыҭк анҵлагь, ибжьргаз анынҵәалагь, нас еиҭеидырсыуан – убрыи иаҿын. Аӷьычра ҳара излаадыруала, пнхацәа ангәамҵлагь, ианеибарҳәҳәаагь?, ианеибарҟаалагь, изхароу шәара шәоуп ҳәа ҳарымкындаз ҳәа, ма мыцхәӡа ианрашьапклагь ԥыҭрак рыԥсы дыдыршьон, ргәы дхадыршҭыуан, нас еиҭеиларҵоуан, убри иаҿын ажәытә ԥхьагылас иҳамаз, ҭауадыи аамысҭеи рахь џьоукы.
Ацәгьа зыуз аиҳарак анхацәа ракәын, иззеибауазгьы дара анхацәа ракәын, аха зымшала иҟалоз, еичзырчо роуп еиҳа шәызхәаԥшыша. Ожәы ҭауадыи аамысҭеи, ари ареволиуциа иҟалаз иазгәааны анхацәа рхы рылыршәшәаны хара игылт, "шәыцәгьагьы шәыбзиагьы  ҳалам" ҳәа ҳәаны. Ҳаргьы агәра ганы ҳаҟоуп, ҭауадыи аамысҭеи захьӡыу ожәы анхацәа "рыбзиа" ҳәара ишад?ам, аха ацәгьарақәа анхацәа ирыхьыуа агәҭа урҭ рахь ӡәырҩы шалоу. Иазыԥшыуп аамҭа анхацәа неины, хыс шәгыланы ацәгьарақәа иҳахьыуа шәыртәа ҳәа ианрыҳәаша. Аха ҳара инаԥшыуа ҳгәы иаанагоит, дарбанзаалакгьы, дынхаҩызааит,ҭауади-аамысҭеи дрыуазааит иҳәаны акәым дшаҟәырхша ацәгьаура ажәытә еиԥш. ацәгьа дацәыршәатәыуп, дахьырхәтәуп, насоуп ацәгьа уҩы ацәгьаура данаҟәыҵыуа ҳәа.
                                                                  Араатәыи

                                           МЫШ - МЫЖДА 
сааит, ишбасҳәас еԥш, аҩны ачеи зжәыит, бгәы иалымсааит аҳкәажә, бхаҵа даара дыуаҩгәаҩызаап, сдин аныс, ишьаԥқәа кыдыиҟьо даналага дполкоуниказ џьысшьан, сеиҵасыуа ашыӡ сыхьхьан, нас оҵәы саауеит быххь згыеит?!
ВАРДО. Даара ибзиоуп, уаҵәы уаа!
ҞОБО. Бхы Анцәа исцәыимшьааит, браво, дабатәыи хьырҵәаҵәоу, сдин аныс.
                                                Х1
ВАРДЕН. (Дааҩнашылуоит, Ҟобои иареи еиҿаҳауоит). Бла ухами уара?
ҞОБО. Саҭоумҵан книаз, машәыршақә исыхьит.
ВАРДЕН. Наҟ уӡ!
ҞОБО. Иҟалазеи, узыргәамҵуазеи, алыеи аҳәеи кыдҟьо, угьежьуа уҩноупеи аҩны. Уара сыуцәшәоит угәахәуазыргьы ҟалап?!.. Ааҳ!
         ВАРДЕН.Наҟ удәылыҩра акәымзар… (Ҟобо иаарласны ддәылҵны дцоит).
                                              Х11
ГИГО. (дааҩнашылоит, ачаи иманы). Ижә аҳкәажә.
ВАРДЕН. Убра иқәыргылан удәылҵ.
ГИГО. Абрис ажәыҵәҟьа, уххь згыеит (иқәиргылоит). Арҭ лаҵыхәыла еихәаԥшыуа ишԥатәоу (Гиго дцоит, Вардо астол дҩахатәоит, агьирахь Варден).
МАТРОН. (Дааҩнашылоит). Аҳкәажә, апрачка дааит аԥаразы, адәны дыԥшыуп…
ВАРДО. Аԥшәма иаҳә.
ВАРДЕН. Аҳкәажә илаҳә.
МАТРОНА. Нас иласҳәарызеи мшәан, ак сашәҳәишь.
ВАРДЕН. Ԥуи! Абрис еԥш ахныҟәгарагьы Анцәа дақәшәиааит.
ВАРДО.(Матрона лахь) Бнеины илаҳә, оҵәы шьежьы даиааит. (Аԥҳәызба дцоит).
ВАРДЕН. Оҵәы бааи ҳәа блыԥхьоит, оҵәы иарбан ԥароу илыбҭоо?
ВАРДО. Иабаугые ецы уџьыба иҭаз а-400 м.№
ВАРДЕН. Уи сара издырп! (дгәаауеит).
                                             Х1У
МАТРОНА. (Дааҩнашылоит). Абублика змаҳхыуаз дааит, аԥара иҭахыуп.
ВАРДО. (Варден иахь). Аԥара иҭ!
ВАРДЕН. Исымам аԥара!
ВАРДО. Иабоугыеи убри аҟара ецы иумаз аԥарақәа, маца иуцәагама?!
ВАРДЕН. Уи бара быусс иалоузеи?
ВАРДО.Амаца уамыслан ҳәа сыумыҳәахьаз! (Аҵәыуара даманакыуоит).
ВАРДЕН.Сара исҭахызар сыхәмаруоит, бара быусс иалоузеи?!
ВАРДО. Сара соуп ирыцҳаха акәымзар, уара иухароузеи?! (Лылаӷырӡ аауеит).
                                           ХУ
ГИГО. (Агьи ауаҭах ахьтәҭ Зны уаанҵас уара,ҳаииы!(дааҩнашылоит), сыԥсы ааины сыхәда иааҵаирчыит, убрыи ақьоԥеқьшәа иҟоу, ухазен абрис ожәы аԥара анаасыимҭа кьатлагьы абра сшәыздәылцом ҳәа сеиҳәеит, аламысдашәа иҟоу… Нас егьа ҿысҭшам уҳәаргьы, аоҩымоу ас иҟоу ауаа ахаҳә ԥыржәап!..
ВАРДЕН. Дызус?ҭа уара, закә ԥароузеи, уара?
ГИГО. Арацәа ҭыеиҩы иоуп.(Матрона лахь днахьаԥшны длацәҟәысуоит).
ВАРДЕН. Уаҵәы даиааит.
ВАРДРО. Уара уԥарала сара ҵкы сымӡахыит, уи сара снабзыҭ акәын.
ВАРДЕН.Бҽаанкыл сымҳәеи, Анцәа дыишәыиааит!
ВАРДО.Анцәагьы уишәиааит, аныхагьы…
ВАРДЕН.Ԥуи иҵаҩрааит уи амш…
ВАРДО. Ишԥа, ишԥа, иарбан уи (Амца еԥш деибакны).
ВАРДЕН. Иарбан бымбои, бара акружок ахь ацара баналагаз амш.
ВАРДО. Иҵаҩрааит, иҵабгааит уара амацасра аныуҵаз амш.
ВАРДЕН. (Ажәлар рахь). Аи, дадраа, аԥҳәыс дҳәаны абалқәа рахь, акружокқәа рахь дыугауа уалагар, абасоуп ишыҟалоуа! Ҳы!
ВАРДО. (Жәлар рахь). Амацасра шәҵа, ишәымоу зегьы убра ишышәх, нас шәҭаацәаамла иншәырҵәа, нас ишәыгхоо шәыҳәсақәа ирыхҭнышәҟьала! Аҳәсахәыҷқәа хаҵа шәымцан!
ВАРДЕН. Арԥарцәа аҳәса аашәымган.(Аӡәыи аӡәыи еихәаԥшыуеит).
ВАРДО. (Дкажьцәоит). Ԥу!
ВАРДЕН.Ԥу!
ВАРДО. Иухьуа убап!
ВАРДЕН.Иаабап!
ВАРДО.Иаабап!
ВАРДЕН.Иаабап!
ВАРДО. Ԥу!
ВАРДЕН.Ԥу!(Еиқәыжьцәоит, идәылҵуоит).
МАТРОНА. Гиго!
ГИГО. Закәузеи, быххь згыеит!?
МАТРОНА. Шаҟа иуадаҩыузеи хаҵара ԥҳәысреи!
ГИГО. Аи, бара аԥҳәызба, ҳаргьы ус ҳҟалап бгәахәоу? Аа!
МАТРОНА. Издыруада ҳшыҟалаша, аха уезгьы сара хаҵа сцом!
ГИГО. Ҳаииы, сыхәда ԥыбҟома, закәузеи ибҳәоо?
МАТРОНА. Ҳаргьы ас ҳаҟалозар, арҭ ҳаҳцәа реиԥш, уи аҵкыс еиӷьуп ҳхы ахынахуа ҳцар, ари еԥш хаҵареи ԥҳәысреи акгьы иаԥсам.
ГИГО. Ҳаииы, (илымҳақәа инапы ҩарыдкыланы), исабымҳәан сара сыбҭахызар.
МАТРОНА,Гиго! иҵабыргны бзиа сыубаҵәҟьоо?
ГИГО. (Дынҭагәҭасшәа) Ҳаииы, бзиа бызбамоу, сыԥсы аҩҭкаареиԥш бызбоит.
МАТРОНА. Иҵабыргыҵәҟьаныу?
                     (Иацу агьи а-№ аҿы).
                                                              Д.Гәлиа

                                  КӘЫДРЫ АУЕЗД АҞНЫ
Аԥсны ажәытә аахысгьы, изыхҟьазаалакгьы, рыцҳарас иҟоуп аӷьычра, арҳәра… аха ажәытә хьымӡӷ бааԥсын аԥсы ирҳәра. Аоҩы дызшьуазгьы аԥсы ишәыу иабџьар иҟәныуи шаҟа иламкьысрыз, цқьа деиқәкны, иуапа дылаҵаны, иабџьар маҭәа иваҵаны ицон. Аха ожәы ажәытәтәыи ҵара змамыз ҳабацәа хараӡа инкаҳажьыит. Ожәы аоҩы дызшьыуа иабџьаргьы ргоит. имаҭәагьы ишәырхыуеит…
Мықә ауаԥшь аҿы аӡәы дыршьын, имаҭәа ргыеит, иҽымаҭәагьы нырмыжьыит. Абасоуп ожә ҳаазқәылаз абзиарахь аҵара ацынхәрас ҳацәгьара цәгьара нацаҳҵоуа ҳшалага. Ианбыкәу абарҭ ҳацәгьарақәа ҳанырҟәаҵыуа?
                                                                                     Бахәа Ҳаџьым

                               АԤСУА РҴАҨЦӘА РАХЬ
Знык, ҩынтә раҟара агазеҭ "Аԥсны" аҿы ианаҳҵеит, шаҟа ус дыуны иҳаԥхьаӡоз аҷкәынцәа ашколқәа рзы разыҟаҵара. Ожәы еиҭарҿыцны иаҳҳәоит, дырҩагьых ԥсыхәак зламоу ала Аҟәа агәабжьанытә класқәа рзы хәыҷӡак аҟара аха змоу, арҵаҩцәа-аԥсацәа, асеминариазыи, реальное училишьче азыи, аҳәсахәыҷқәа агимназиазыи иазыҟашәҵаларазы.
Сынтәа асеминариа иалгаз ҳақәдыргәыӷт, ԥсыхәак зламоу ала аӡәаӡәа- ҩыџьа уезгьы иазыҟарҵаразы. Убас ақыҭақәа рахь иҟоу аԥсацәа-арҵаҩцәа аӡәаӡәа рыдамхаргьы Аҟәатә гәыбжьанытә арҵарҭақәа рзы иазыҟарҵар 30 - 30-ҩык раҟара уезгьы иҟалоит, ари Аԥсны азы даара иус дыуп, иус бзиоуп. Дырҩагьых иус дыуны, иус бзианы иҳаԥхьаӡоит, арҵаҩцәа ақыҭақәа рҿы иҟоу, аԥхынра џьаргьы имцоуа, мҽышала. аныҳәарақәа рзы, ауаа аха нрымоу, ашколқәа рҿы абыргцәа еизганы аԥсуа анбан дырҵалазар, иарԥхьалазар, даара ипатухарын идзырҟаҵо изы, хьыӡдыухарын, раԥхьаӡа абрис еиԥш Аԥсны игәаразгалоз изы. Анкьа аԥсацәа аԥара еиҳа ахьыӡ акәын изышьҭаз, убыс ожәыгьы аԥара еиҳа ахьыӡ еиӷьызшьо изы абрис аус ыҟоуп, рџьабаагьы ахә ақәырҵап ҳәа ҳаҟоуп. Аԥсацәа ԥаса аҵара иацхраауаз иџьабаа ахә ақәҵашьа рзымдыруазаргьы, ожәы иаҳа рыла хтыит, аҵара зыԥсоу иаҳа ирдырыит, аҵара иацхраауагьы иџьабаа дырӡыуеит ҳәа ҳгәы иаанагоуам. Сара саӡәыкны абрис агәра ганы  сыҟоуп.
                           Д.Гәлиа

                                       АЏЬАМТӘЫЛА, БАҚО, ҚАРҬ
Аџьамцәа рделегациа Париж ааинышәара канференциа аҿы иаларгалт "меморандум". Уи ала ирҭахыуп аџьамқәа ажәытәтәы рҳәаа аҟынӡа рҳәынҭқарра дырҭбаар азы. Ажәытә зны (Х111 - Х1У шәышқәса рзы) дара ирхьԥшын Бақои Қарҭыи; ожәыгь дара ироурцы рҭахыуп абарҭқәа.
Абрис аҵыхәала афранцыз газеҭ "Темпс" аҿы ирҩыит: "Ари аконференциаҿы кыр оҩы иџьеишьартәы иҟақәаз ирыҳәон, аха ари еԥш макьа оҩы оумашәа ибара еиԥш акгьы оҩы иалыеимгалац".
                                      "Н.С."

                                             АГАРАШӘА
                                            (Ажәытәтәыи)

Хәыхә нанаи, уа наани!
Шьышь наани, уа наани!
Ра-бна-гәы игыуп,
Ра-бна-цәа ицәоуп,
Ра-ӡы- кәту ԥсары-ԥсары,
Ра-бын-кәту бзары, бзары!
Хәыхә наани. уа наани,
Шьышь наани, уа наани.

      (Ожәтәыи)

Ддухааит, нанаа!
Дшьышьааит нанаа!
Сышьхәа-қәымсы сыхаара,
Сгәакы-ԥышӡа, сылашара!
ара бзиа знасыԥхаша,
Ашәыишәыи ҳәа инықәгылаша,
"Исыураҭха" иныҟалаша.
"Патисонра" назыгӡаша.
Дхәыхәааит, нана!
Дшәышәааит, нана!
Хәыхә наани, уа наани!

      (Ҳаԥхьаҟа)

Иоу нанаи,
Вадо нанаа,
Иоу наниаа!
Дхәыхәааит, схәыҷы,
Дыцәааит, схәыҷы,
Иоу нанинаа!
"Ҷкуери коч" ҳәа
Ззырҳәалаша,
Философ ҳәа
Изыԥхьалаша,
Қәҿиара бзиа ззыҟалаша,
Иоу нанинаа!
"Сҵаула" захьӡыу, иара игым,
"Араторра" иара илоуп,
"Еи адам" ҳәа иара ишьҭоуп,
Иоу нанинаа! Иоу нанинаа!
Вардо нанаа, иоу нанинаа!
                                   Донган

                                АРАБҚӘА РҲӘЫНҬҚАР ҾЫЦ
Ожәы ҿыц иҟалаз арабқәа рҳәынҭқарра иаҵанакыуеит 622,700 кв. километр, иқәынхоит 2,800,000 уааԥсыра. Убарҭ рахьтә: Дамаск авилает иаҵанакыуеит – 95,000 кв. килом., иқәынхоит – 750,000-ҩык ауаа. Аллепск –86600 кв. килом., миллионк уааԥсыра. Геджакс – 250,000 кв.килом, иқәынхоит 300,000 уааԥсыра.Иеменск –191,100 кв. килом., иқәынхоит 750,000 уааԥсыра.
Хыс ари аҳәынҭқарра ҿыц аҿы иҟоу емир Хусеин иоуп. Ари аҳәынҭқарра асовет хыс дамоуп абрис Хусеин иԥа – Феизул.
Иара абрис Феизул арабқәа рҳәынҭқарра ахьҟ ала аинышәара канференциахь дрышьҭыит. Феизул Рабысҭан даара ҳаҭыр зқәу оҩыуп.
Абрис аҳәынҭқарраҿы Дамаск иҭыуа иалагыеит ҽнак 6 газеҭк, Беирут – 5газеҭкыи журналеыи, Алепо – 4 газеҭкыи журналкыи; абарҭ агазеҭқәа зегьи ажурналқәеи дара рмилаҭ азы мацара ицәажәоит.
Администрациа ҳәа иҟоу аиҳабыраҿгьы аиҵбыраҿгьы зегьы дара роуп. Арҭ аиҳабырақәа рҿы ақьырсианцәагьы маҷыуп, ауриацәагьы хҩы заҵәык роуп ирылоу, ( уаҟа ауриақәа даара ирацәоуп). Аӡәы – Нисим беи Едем – адәымҩақәа дырхылаԥшыуп, Иосиф Ебади – ахәаахәҭра палатаҿы иҟоу дрылаԥхьаӡоуп,а?Моисеи Тутах – ақалақь аҿы асовет иҟоу далаԥхьаӡоуп.
                                          "Е.В."

                                           АЏЬШЬАРА
Агазеҭ "Аԥсны" иахаҭаххауа азы цхыраагас иоураз иаларгалыеит: М.Х.Лакырба – 100 м., Д.К.Лакырба –100 м.
Џьшьара ду аҭаны, иҭабуп ахҳәааны иҳадаҳкылт.
                                                                                    Агәыԥ

                                              АЖӘЫТӘРА
Аԥсны ожәтәыи аамҭазы шаҟа ихәыҷыу жәбоит, аха ажәытә кыр аҵанакыуан, кыр алшуан. Убри аҟнытә гәыкамыжьгас, хеиҭаҳәагас изқьнагьы иҳамазароуп ҳара аԥсацәа ҳжәытәра, ажәытәтәыи ҳаҭоурых. Цқьа иаадыруазароуп зегьы ҳҭоурых, ҳазхылҵыз, ҳназхысхьеу, ҳаазхысхьеу зегьы. Ҭоурых змам ажәлар, жәларыс ирыԥхьаӡом.
Зҭоурых ззымдырыуагьы, дазҵаалароуп, еилыикароуп, идыруазароуп. Ажәытәтәыи ҳҭоурых иақәшаҳаҭыу, иырҵабыргыуа абаажьқәа џьара иҟазаргьы игәаҳҭароуп, ҳахылаԥшыроуп, иҳахьчароуп. Абасоуп аҵара змоу ажәларқәа ржәытәра шырыхьчо.
Анкьа ҳәынҭқарс Аԥсны Баграт даныҟаз, Аԥсны амч ду анамаз аҳҭынрас иман ҳәа рҳәоит ажәытәтәыи аҭоурыхыҩцә Басла нырцә, Чаԥароу иҩны анаҩс ахәаны абажә иқәгылоу. Убри аҟынтә ҳара аԥсацәа иаҳуалуп ҳәа сгәы иаанагоит, хәыҷык убри ҳазхьаԥшыр. Ожәы абрис иаркьаҿшәа салацәажәоит. Наҟ-наҟ аԥсуа ҭоурых шәҟәаҿы ианысҵар ҟалап. 
                             Донган.

Агазеҭ "Аԥсны" азы ашәҟәқәа аазҭыиқәо: ажәамаанақәа, ахьӡыртәрақәа, ажәабжьқәа иаашәышьқәо аӡы иҩымҭахьтә ишьҭышәхзар, ма аӡәы иҩымҭа иаҿырԥшшәа шәара даҽа ртәашьак аҭаны, ажәақәа наԥсах-ааԥсахшәа ижәҩуазаргьы иамҩоуп зҩымҭахьтә еиҭажәго, ма зҩымҭа иаҿшәырԥшуа ихьӡыи ижәлыеи анышәҵалар азы. Убри абас иамҩоуп.
                                  Редакциа
                                                                                   
                                                                                      РЕДАКТОР :  АГӘЫԤ
                                                                                  
                                   Сухум. Типография А.М.Зайдшера  


                                         А   Ԥ   С   Н   Ы   
                       Есы-мчыбжьа иҭыҵуа демократ газеҭуп
                Ахә 1 м. 50 к.                                            Ахә 1 м. 50 к.
           № 14  АСАБША ИУН 28 РЗЫ 1919 ШЫҚӘСА РААН  № 14

                              АГАЗЕҬ "АԤСНЫ" АКАНТОРА АҞНЫТӘ
Агазеҭ "Аԥсны" азы акаресподенциа аазҭеиуа цқьа иеилырганы ақьаад аздаҟьак ауп иҩтәыу.
Мызкы "Аԥсны" хәыс иақәуп 6 м., фымыз –36 м.
Ҵара змоу зегьы "Аԥсны" аҭыҵра злаиҵамхара ныҟәыжәга. Џьыбаҭыхла "авечерқәа аканцертқәа" рыла уҳәа ацхыраара ашәҭ. Ажәабжьқәа ақыҭақәа рахь иҟалақәо лассы-лассы иаашәышьҭла. Ҵара змоу уалны шәхы иашәҭ есы-мчыбжьа, ма акы, ма ҩба аус ажәабжь аашәыцҳаларазы. Ҳгазеҭ хәыҷы ианаҳҵо ҳамамкәа ҳҟашәымҵан.
                   Адрес4 Сухум, типография Зайдшера

                                 АԤСНЫ АХЫЛАԤШРАҚӘА ИҞОУ 
Ҳара аԥсуаа ҵара змам ус ҳгәы иаанагоит– акы ада жәлары рыус зегьы збуа усҳәарҭа ыҟам ҳәа, аха ус акәым исыҟоу.
Иахьабалагь акралрақәа рҿы иҟоуп хыус барҭак: 1) азакәанқәа ахԥырҟуа апарламент, момзар асовет ҳәа ахьӡны (законодательная власть); 2) азакәанқәа иҭыҵуа имҩаԥызҵуа, иназыгӡуа аусбарҭақәа (исполнительная власть); 3) азакәанқәа иҭыҵуа рыла аус ахырыӡбуа (судебная власть).
Абарҭ аусҳәарҭақәа зегьы роуп жәлары рыус ирымоу зегьы избуа, ак ацымхәрас ак аҿы унеир ҟалом, иахақәнагуа дырны аус иумоу иногароуп.
Абарҭ аус барҭақәа азакәан ԥызҟуаз ада Аԥсны иҟан – асуды, аначалник ҳәа ожәраанӡа ҳзышьҭаз. Азакәан ԥҟарҭа Урыстәылан иҟан, ашьҭахь иаст ареволиуциа аныҟала ԥыҭрак анҵы Ҟарҭҟа. Ожәы Аԥсны автономиа анаиу азакәан ԥызҟуаз аусҳәарҭ аҩнуҵҟа усқәа рзыҳәа иҟалыит ара Аԥсны Асовет ахьӡны.
Ари еԥш аныҟала Асовет иҭыҵуа имҩаԥызгаша аусҳәарҭа азакәанқәа иҭыҵуа имҩаԥызгаша ирҵыцны аԥасатәыи округ усҳәарҭа ацынхәрас. Иахьӡартәит убри аусҳәарҭа "Аԥсны Акомиссариат" ҳәа. Аԥаса иҟаз аусҳәарҭа аҿы аӡәы иакәын еиҳабыс иамаз. Ожәы иахагылоуп хҩык рпомошникцәа дара. Аханы дгылоуп Арзаҟан Аимхаа председателс, уи иаамышьҭах иҟоуп ҩыџьа акомиссарцәа – Тумаркини, Лордкипанидзеи ҳәа. Урҭ ирымоуп апомошынкацәа Тарас Ачба иԥа Вианори, Абырцыци. Убарҭ зегьы ирымоуп аканцелиариа дуны, ауаа рацәаны.
Апредседател Аимхаа инапы аҿы иҟоуп: жәлары рынхара аус (народное хозяйство), адгьыл аус (земельный вопрос), адгьыл рыҭара, рымхра (проведение аграрной реформы), адгьыл ауаа рықәнырхара (заселение), адгьыл хархәара (аграномия); 2) анаделқәа адача ахыҟоуи абнақәеи рхылаԥшра жәлары рырхәара урҭ амазарақәа (заведывание и управление имениями и лесами и их эксплуатация); 3) Аҳарџьи ақьари Аԥсны иаиуа аԥара аҿытә (финансы4бюджет приходный, доходный).
Абрис аҿытә апедседател Аимхаа апредседателра адагьы ихьӡуп акомиссар жәлары пынхара ҳәа (комиссар народного хозяйства).
Тумаркин ихьӡуп акомиссар аҩнуҵҟа ус (комиссар Внутренних дел).  Уи инапаҿы иҟоу: 1) Амилициеи ахылаԥшцәеи (администрация и милиция); 2) аземствақәа, ақалақь усҳәарҭақәа ( земская и городская самоуправления); 3) абахҭақәа (места заключения), 4) афатә еиҿкаара (продовольствие), 5) аусуцәа рыус бара (охрана труда).
Лордкипаниӡе ихьӡуп акомиссар асудра, аҵара, жәлпры ргәабзиара (комиссар юстиции, просвнщения, здравоохранения).  Инапаҿы иҟоуп: 1) асуд; 2) аҵара;3) абалницақәа, аԥҭекақәа; 4) амҩа аус(путей сообщений).
абас ишаны аусқәа ирбоит абарҭ ахҩык. Иҟарҵуа аус зегьы рҿытә ирхылаԥшуп Асовет; убра егьадарбоит дара русқәа, убастәы егьроуоит дара амҩа изқәылаша.
                                                                                                    Алхнтәы

                                         АҨСҬАА ԤАСА ДЫЗУСҬАЗ?
                                                     (Аҳәынҳәах)
Ожәы ҳара аҩысҭаа ҳәа ҳазышьҭоу ԥаса дмаалықьын, амаалықь еиҳабцәа дреиуан. Аха ашьҭахь Анцәа данизымдыр, Анцәа имеикуа, ацәгьа-мыцәгьа иуа, иҳасабыуа даналага, дшәыины ажәҩан аҟнытә длыеишьҭыит, ҵаҟа адгьыл ахь. Убрыи нахыс аԥсабараҿы даанхаӡеит ацәгьа-мыцәгьа уа, ауаа имҩахҟьаны абааԥсы дырҟаҵуа, еибарӷьычуа, кирсуа, еичырчуа. Зны-зынла ауаа ихы дыирбоит маалықьҵас, нас иаигоит хәыҷы-хәыҷла ауаа иаҳа иара иахь зхы хыоу иара изаанаҭ ахь, ацәгьаурахь, ацәгьахәыцрахь. Абарҭқәа цқьа еилкааны издырыз аҵара ду змаз сахьаҭыхҩык (художникҭ иҭаххыеит зны маалықьк исахьа ҭыихраз. 20 шықәса анхыиҵ нахысгьы убри иԥшаара дашьҭан, ашьҭахьы 40 шықәса рҿы данынаӡа (ианихыҵ), ҽнак мҩа дук аҿы аҷкәынцәа рацәаны иахыхәмарыуаз дахынарылаԥшыз, маалықьшәа аӡәы илаԥш дааҵашәеит. Даангыланы даныԥшы, ииашаны ахәыҷқәа рҿы зынӡак еиԥшыз аӡәы дрылагылан. Нас уаҳа џьаракыр доуцахуаз, уа длатәеит, убри аҷкәын дыизыԥшуа. Амаалықь дшыҟоу иаҳахьаз зегьы убри ахәыҷы дрылаҟан: ихәаԥштәы – ашьеи ахшыи еилаҭәоушәа акәын ишыҟаз. ихахәы еилыџьџьауа, еилыҷҷоуа, ибырфын хышха иқәԥсан, ихыиҿы артәашьа убри аҟара еинраалан, амаалықь ихыиҿы артәашьа иадыикылт акәымзар, ишыҟаҵәҟьаз ашәҟәы аҿы ианыраалратәы имч ақәымхауаны ибеит. Илақәа иҭыԥха-ҭыԥхауа, ишеишеиуа, ихаччо акәын ишыҟаз. Ирҭәашьа зынӡак акалам шшәыр еиԥш, дх?утәын аха, дҟат-ҟатуа аҟарма еԥш, деихашәышәуа иара дызҭагылаз иоурала, ахәыҷқәа дрылагылан. Цқьаӡа даныихәаԥш, абар зынӡак амаалықь иӡбахә ззаиаҳахьа? зегьы дрылаҟоуп. Илахь-иџьымшь ааиӡатәын, ахәыҷы дааиԥхьан исахьа ҭыихын, ихьӡ, дызхшааз, дахынхоз ақыҭа, игәылацәаҵәҟьагьы аанмыжькәа зегьы ашәҟәы ианҵаны, ишьҭыхны игыеит. Иԥсыишьеит асахьаҭыхҩы,дҭынчхыеит, Анцәа иахьгьы ныҳәара ду ҟаиҵеит, даԥсамкәа аԥсабараҿы амаалықь ибара дахаԥеитәыз.
                                           (Алгарҭа агьи а-№ аҿы)
                                                                                            Донган

                                         МЫШ - МЫЖДА
ГИГО. Ҳаииы! Ожәоума ианыбдыруа?!
МАТРОНА. Нас ари цабыргызар, ара иаауазеи, агәыргьын ҳхаҳҵап, ҳнықәланы ууажәлар рахь ҳцап, уи иаҳа еиӷьуп.
ГИГО. (Игәырӷьаҵәа). Ҳаииы! Уи аҵкыс еиӷьу иарбаныу! Ҳдәықәлап ҳамԥшӡакәа.
МАТРОНА. Ожәы ҳазцоо? Иулшоо?
ГИГО. Ҳзымцои?
МАТРОНА. Нас ҳцап уҳәоо? Иулшоо?
ГИГО. Закәузеи мшәан исабҳәоо! Дырҩагьых гәҩарас ибымоума?
МАТРОНА. (Наҟ лҿы рханы) Умбои ишызеилымкаауа, шаҟа дыбзамыҟәузеи (Гиго иахь)  аҳы, убри уара иудыруазар?
ГИГО. (Дхәыцыуоит) Иарбан мшәан исзымдыры, ҳаииы, ишԥыкәу сара мыжда ишзеилымкаа.
МАТРОНА. Да иаабап иузеилкаазар.
ГИГО. (Илахь инапы адкыланы) Аа! Ожәы сгәы азцеит, аха исҳәар, бгәы иалсыр, иарбан ӡыу схы зысҭара!
МАТРОНА. Моу-моу, сгәы иалсуам!
ГИГО. Иарбан бымбои…, хәыҷык ахвишьтрикра бҭахыуп!!!
МАТРОНА, Егьыугымхыеит иудырразы!
ГИГО. (Инапқәа ааиҵыхны). Аа! ожәы исгәаламшәеи, кружоник ахьыи, аклуб ахьи рцарақәа… (Днеины даагәыдикылоит).
ВАРДО. (Ауаҭах аҟнытә) . Уара, Гиго!
ГИГО. Ара сыҟоуп.
ВАРДЕН. Арахь ушааира (дцоит).
                 (Асцена ԥыҭрак иҭацәыуп).

                                             ХУ1
ВАРДЕН. (Дааҩнашылоит дгәааны, дгәамҵ-хамҵуа) Ҳаи џьыушьҭ, закә рыцҳароузеи сызықәшәа, уахгьы ҽынгьы ҭаха смоут, ԥсшьахак смоут, закәытә мыш-мыжда ҽныз сара ԥҳәыс данысҳәаз? Илылсхуз аԥҳәыс?!

                                             ХУ11
ВАРДО. (Лҽеилаҳәаны дааҩнашылоит). Сара сцоит зынӡак, умш аабзиахааит, иаҳа ухы уақәиҭхап; уцала аклуб ахь, амаца уасла, даара феида ҟауҵап, ожәраанӡа ишыҟауҵац еиԥш. Аха сара сԥарақәа кара иуанасыжьуа џьыумшьааит, усла иуцәызгоит, усла иусфыршәоит. Умш аабзиахыеит. (Дцоит).
МАТРОНА. (Дааҩнашылоит лымаҭәақәа еилаҳәаны икны). Аҳ!
ВАРДЕН. Ибҭахузеи!?
МАТРОНА. Сара сцоит уара уҩнарҭа аҟнытә, умш аабзиахыеит. сара сџьабаа иудыу ҳалалс иузыҟалааит.
ВАРДЕН. Бабацо аԥҳәызба, зегьы амзаатә шәзаама?
ГИГО. (Дааҩнашылоит иҽеилаҳәаны, ихәырџьын ихәда иахшьны). Умш аабзиахыеит, дад, Анцәа уԥсынҵры бзиаитәааит, ҟәрышьқәак удхаланы иҟоуп, аха иумам збоит, ишԥазыури, ҳалалс Анцәа иуиҭааит сџьабаа.
ВАРДЕН. Уара ухы утәымыи, ишәыҵалазеи, џьаҳанымҟа шәцома зегьы?!
ГИГО. Ҳаииы! Џьаҳанымҟа моу Матронаи сареи Аԥсныҟа ҳцоит. Умш аабзиахааит.
МАТРОНА. Умш аабзиахааит. (Гигои Матронаи цоит).
ВАРДЕН. Аи, џьаҳаным шәымҩахааит; Анцәа ишәыиаит арҭ зегьы азаара рзаама, арҭ ақьаафырқәа! Акала ухәыцыргьы еиҳа еиӷьуп уҳәаратәы иҟоуп… Иаҳа схы сақәиҭхыеит, ахақәиҭра еиӷьу аԥсабараҿы иҟоузеи? Ҳа,ҳа,ҳа! Ожәраанӡа атәымуаа рыҳәсақәа рыусқәа срышьҭан, ожәы сара схатә ԥҳәыс лыус уадаҩс исмоухыи. Аа! Иҵабыргыҵәҟьаны ехьа уск сымамыи асуд аҿы, уара Гиго! Ҳыы, исхашҭыз, дабаҟоу Гигогьы, ԥҳәызбагьы?! зегь сцәеимпыит. Аа дадра, абриоуп мыш-мыжда захьӡыу. Шьҭа сыҩны аӡәы ишьапы ааҩнаиргылоит ҳәа сыҟам!
ҞОБО. (Дааҩнашылоит). Сара сыҟамыи! Ԥсра ҽнынӡа сыуԥырҵуа џьыушьоит!..
ВАРДЕН. (Дыҩкажьцәоит). Ҳаи узшаз уишәеиааит!! (Ддәылҵыоит).
                                   (Аԥарда)
                                                             Алгарҭа

                                    АԤСУА МИЛАҬ Р-СОВЕТ
Аԥсуа милаҭ р-Совет Аҟәа реизара ҿҳәарас иаман 20  ари амза, аха ианаамҭаз аиҳабырахьтә ашәҟәқәа ауездқәа рҿы имнеизар акәхап, избан акәзар аӡәгьы мааит аҿҳәаразы. Ас анахгарақәа зын-ҩын иҟалаз аус еиҵанархыеит. Шьҭарнахысгьы убрыи ҟамларазы, иамҩоуп ҳәа сыҟоуп, ауезд аҿы ашәҟәқәа шнеилакь ауаа алырхразы даҽа ҽҳәара ҿыцк иазымԥшыкәа. Ԥаса иаауа ԥыҭрак рҩызцәа зыԥштәыз ироургьы ишԥааурыи уаҳа аус ҟаҵашьа аманы избоуам. Ԥаса иааиуа иҩызцәа даарзыԥшуа, абас еихибагӡар акәымзар, аҿҳәара ҳароҿыцыр инахарахар ҟалап.
Ма заа ихыианы ауаа алыхны иҟазар, аҿҳәаразы ишрыԥхьалагь Аҟәа иҟаларатәа.
         Аԥсуа милаҭ р-Совет реизгаразы акомисиаҿы председателс иамоу Д.Гәлиа.

                             ЦӘГЬАӠА ДЫСЫИРЫН ЛАРА
                                                (Аԥсны)
Амшын еиқәа аҿықә аҿы
Ашьхара,аԥсҭақәа шьарда ҵакны
Ишьҭан Кавказ ашла аԥҳа –
Абзиа. асыир лыдгьыл ԥшӡа.

Узыршанхаша хәыԥшӡаӡак аҿы
Дықәгылан Лара лхаҭа,
Дыбырлашха, дымсырқьаадышха,
Дысыирха, деихашәышәо!

Еихатаруа лыбӷаӡара еҿкаа
Иакәҵәиаша илыкәыршан
Маҟа мыцхәрас еларшаны
Ашәҭ бышҭқәа зеиӷаҟаӡам.

Лышәҵатәы зегьы гәил лыхын
Илхьныҳәҳәы иԥшӡан цәгьаӡа
Иацрышәшәозгьы афыҩыхаа
Ицон хара илаҳа-лаҳа.

Лыжәҩахыр ҭбаагьы иԥшӡаӡа
Илықәԥсан лыхцәы икәазоуа,
Иԥшӡаӡа, ихьыԥыштәалаха,
Илакьлакьуа илхьыҳәҳәы..

Лхы лҿы ԥшӡа ехаччон,
Лыбла ҭбаақәа ҭыџьџьаауан,
Дшеибакәу, уахьлыхәаԥшлакгьы
Адунеи лнубаалуан, илныҷҷуан!

Митәы шықәса дықәгылан Лара
Уи ахәы ҳарак дымраха
Дақәԥшуан хыхьынтә днаҳәааҳәуа
Лыдгьыл ебаркыра иџьашьуа.

Нахьхьи лаԥхьа ешьылха
Амра агәы ихыҷҷала
Елаарцыруа иразныха
Амшын гәы дыу дхыԥшылуан.

Лылаԥш аарла еилнаргуан
Амшын аисра ахьарчҳәа
Илакьылакьуа аҟәара ԥшӡа
Амшын иаваз иахьаақәсуаз.

Арахь атәылахь дрылаԥшуан
Тәым дрыламкәа рхаҭа рыла
Аԥсҭақәа, архақәа иахьҭырҭәааз
Гәзырҳага лԥацәа рыла.

Лгәы ԥыруан дахьрылаԥшуаз
Еивасны иахьеибарҩуаз,
Ахәқәа, анаарақәа ирҿахәмаруа
Иԥагьаӡа лԥацәа – аԥсуаа.

Агаҿа ақәҭәаан "калониала"
Илҭаауан хәаахәҭра иаҿыҵга
Лыԥша, лыӡбахә заҳахьаз
Амшын нырцә иҟаз тәым милаҭ.

Убас митәы шықәса дықәгылан Лара
Уи ахәыԥшӡа днаԥшааԥшуа,
Иџьалшьон илыкәыршаз адунеиԥшӡа
Дызлаԥшуазгьы лԥацәа хацәа.

Лааигәара игылаз аҵла заҵәы
Азмахәҭакгьы аҽынанарҟәын
Ишәршәыруа иналхагылан
Илызнауа шәшьырара.

Ус дшыҟаз мыш кахаак азы,
Ҽнак, ԥсҭҳәацк џьара ианхымыз,
Жәҩаныи мшыныи иахьеиларсыз
Иаацәырҵит ԥсҭҳәеиқәаҵәак.

Еиҳа-еиҳа ишазҳауаз
Ула елнарго ианыҟала
Иаацәырҵит ҵлараны
Аканџьа рацәа рмызгәыҭрақәа.

Урҭ ракәын Византи ԥацәа,
Лыԥша заҳаз аурымцәа
Изаауазгьы уи акәын,
Ашьха ҭыԥҳа дыртәыртәрацы.

Ашьха ҭыԥҳа ишылбаз еԥш,
Дықәхыеит ахә дшаҟьшаҟьоо,
Лыла ҭыбаа ицоо иалагеит
Деибакеибакуа амца лкыит

Ирпланы ирылалҵеит лԥацәа аҳәҳәацәа
Дрыԥхьеит зегьы аибашьразы
Рыԥсадгьыл Аԥсны аиқәырхаразы
Рхақәиҭра ирымаз аанкыларазы.

Рдруҳәа иҵасит ишраҳаз еԥш
Ашьхақәа, аԥсҭақәа ирҭыҩҩы
рҽеизыргеит зегьы Трахеи абааҿы
Игылт аӷа изы рҽырхианы.
           Еисыит…

Аха иаҵахыеит ашьха ԥҳа лԥацәа
Рыцҳарас ирыхьыз уи ауп
Хаҵара рыгымхыеит дара аха
Аӷа драцәаӡахан ихәаҽит.

Ашьха ԥҳагьы лхы налыкәаҽит,
Аӷацәагьы даарымпыҵахыеит,
Ҩ-лаӷырӡбаҟәкгьы налҿышәшәан
Ахаҳә инықәшәеит пкәапа ҳәа.

Лхы лҿы иҟазгьы ичаа-ччоуа
Иаахәашьит иара уа,
Лышәҵатәгьы злыхыз агьылқәагьы
Иааканӡан инхышьшьит.

Ибжьысит уи ашьҭахь митәы шықәса,
Џьабаран Лара лзы уи аамҭа зегьы
Аӡәаӡәала милаҭс илҭамааз дҟамлаӡеит
Тәра аҷыдахаз хақәиҭрак урҭ рахьтә илымбаӡеит.

Илхысит зегьы лгәы ԥшқа икәаҳауа:
Аримлиан, абырзен, арабцәа
Венециаа, генузаа, аџьамцәа
Насгьы фес ҟаԥшьаа аҭырқәцәа

Убас лгәы иқәслак аӡәаӡәала зегьы 
Лгәы ԥшқа-ҭаҭа аԥшӡа
Дасу рыҟазшьа, рзанааҭқәа анҵаны,
Ицон иқәланы иахьааз рышьҭахьҟа.

Аҵыхәтәан зегьы иреицәаӡан.
Ожәраанӡа дызхысыз акы еԥшӡамкәа,
Ҩадатә иббаӡа ԥсҭҳәеиқәаҵәак аалхалан
Дҳәынҷаны, дхәаҽны днышьҭанаҵеит уа.

Нахьхьи хараӡа ацәылашара илбозгьы,
Гәыӷырҭас ожәраанӡагьы илымаз Лара
Лыла ҭыраа дшахәаԥшуаз илымпыҵабеит уа
Илхатәеит алашьцара, дыҵахыеит дҳәыҵәыҳаҵәуа!

Уи ашьҭахьгьы илзыҟалеит аамҭа еиқәаҵәа
Лашарак џьара илымбахуа,
Рыбжаҩыкгьы лԥацәа, иззымычҳаз атәра,
Амшын ихыкәкәала ицеит наҟ хара.

Ибжьысит уи ашьҭахьгьы шьарда аамҭа
Ашьха ҭыԥҳа лгәаҟра ишлымац илыман
Аха лгәаҟра дырҩагь икалыжьуамызт,
Аҵыхәтәан илымбеи лгәыӷра лабҿаба!

Иааит ахамышҭыхә 1917 шықәса,
Ҽнак ааԥынрак имацәысны ианадыды,
Ашьха ԥҳа илхатәаз ашәшьықәаҵәа ааимҟьан,
Амырхәага хааӡа иҩалықәыҷҷеит Лара.

Дара алшара змаз акыакәын 
Уи амырхәага хааӡа икыдлаз
Нас ипланы иҩалылалан
Лгәы ахәра аҟыеӡа инаӡеит.

Иахәшәтәит лыхәрақәа аамҭа лгәы ианаҭаз
Ишакьысыз еԥшгьы уа иаразнак;
Насгьы  лгәы адацқәа ҩеибарххан
Ахьара аарҿыҵгеит еиқәшәаӡа.

Далагеит ашәаҳәара ихааӡа
Хақәиҭра, аамҭа иҟалаз рашәа
Илыцнаҳәуан, илыцнырӷызуан
Адунеи хаа илыкәыршаз иԥшӡаӡа.

Даақәгылахт дырҩагь деихаччоуа
Лхәы ԥшӡа ԥыхьа дшыҟаз:
Дыбырлашха, дымсырқьадышха,
Дысыирха, деихышәашәо!

Лааигәара игылаз аҵла заҵәы
Азмахәҭакгьы аҽынанарҟәыхын
Ишәыршәыруа иналхагылан
Илызнауан шәшьырара.
Нахьхьи лаԥхьа ԥыхьеиԥш
Амра агәы ихыҷҷала
Еилаарцыруа ираӡынха
Амшын гәы дыу лаԥхьа ишьҭан.

Лылаԥш аарла елнаргуан
Амшын аисра ахьарчҳәа
Илакьылакьуа аҟәара ԥшӡа
Амшын иаваз иахьақәсуаз.

Арахь атәылахь данаахьаҳә,
Лқьышә ԥшӡа ачча аақәыжжит:
Илбеит лԥацәа ишрыдтәалаз,
Иашьаз иҟаибаҵаз, атәым милаҭ.

Ажәытә аахыс имҩасуаз
Ирыцрышәшәаз, иаагылаз ажәлар
Ашьха ҭыԥҳа зыԥсы лылахаз
Зыԥсадгьыл, зҭаацәа зхашҭыз ракәын.

Ашьха ҭыԥҳа зыԥсадгьыл зхалыршҭыз
Изыусқәазгьы хьыӡла абарҭ ракәын: 
Абырзен, аерманы, аџьамқәа, аҭырқәцәа
Аурыс, естонцқәа, агырқәа, ақырҭқәа.

Ҵоуп. урҭ рахьтә зны-зынла зхы ззымдыруаз
Еилых, еилаҵа ирзылузшәа
Изааӡаз Ашьха ҭыԥҳа лыхьӡала
Ажәа бааԥсқәа дәықәырҵалуан.

Аха Лара лхы аҟны иаалгомызт
Ажәа бааԥсқәа лаҳауаз
Лԥацәа ирхылааӡалаз шьоук ракәын
Инеибеиԥшны бзиа илбуан.

Милаҭ елых ҟалатәы дыҟамызт
Жәытә-натә аахыс дыднагалаз ршьала
Деибаркын Лара - ашьха ҭыԥҳа
Ажәак ала "динтернационалистын".

Дреигәырӷьеит азоуп? данаахьаҳә
Лқьышә ԥышӡа ашьа? ззаақәыжж
Убас цәгьара лы?ӡам Лара
Иахьа ожәыгь дыҟоуп дысыирха.

Дықәгылоуп ашьха ԥышӡа днаҳәааҳәуа
Лхы лҿы ԥышӡа еихаччоуа
Лыбла ҭбаақәа ҭыџьџьауа
Адунеи лнубаалуа, илныҷҷуа!

Лаигәара игылоуп аҵла заҵәы
Азмахәҭак аҽынанарҟәын
Ишәыршәыруа илха?гылоуп
Илызнауа шәшьырара,

Нахьхьи лаԥхьа ешьылха
Амра агәы ихыҷҷала
еилаарцыруа ираӡынха
Амшын гәы дыу дхыԥшылуа

Лылаԥш аарла еилнаргуа
Амшын аисра ахьарчҳәа
Илакьылакьуа аҟәара ԥшӡа
амшын иавоу иахьаақәсуа.
                                   С.Ҷанба
Аҟәа. 1919 шықә., иун 25 рзы.

                                     АЏЬШЬАРА ДУ
Очамчыратә аинтелигенциа "авечер" иҟарҵаз аҟнытә еизыргаз аԥара, 4798  манаҭ, агазеҭ "Аԥсны" иахаҭаххыуа цхыраагас иоуразы иаҳзаагуеит Шьаҟрыл Платон. Хыс убри "авечер" иамазыи, цхыраацәас иҟазыи, аԥара алазгалазыи зегьы иҭабуп ҳәа раҳҳәоит. Аԥарагьы иҭабуп ахҳәааны, џьшьара ду аҭаны иҳадаҳкылт. Аԥсышәала иҩны абрис аҵыхәала шәҟәы ҳмоуит, убри аҟнытә аԥара алазгалақәаз рыхьӡыи рыжәлыеи абра иаҳзанымҵеит.
                            Агәыԥ


Агазеҭ "Аԥсны" азы ашәҟәқәа аазҭыиқәо ажәамаанақәа, ахьӡыртәрақәа, ажәабжьқәа иаашәышьҭқәо аӡәы иҩымҭахьтә ишьҭышәхзар, ма аӡәы иҩымҭа иаҿырԥшшәа шәара даҽа ртәашьак аҭаны, ажәақәа наԥсах-ааԥсахшәа ижәҩызаргьы иамҩоуп зҩымҭаҭахьтә еиҭажәго, ма зҩымҭа иаҿшәырԥшуа ихьӡыи ижәлыеи анышәҵалар азы. Убри абас иамҩоуп.
                                                        Редакциа
                                                                                 
                                                                                   РЕДАКТОР :  АГӘЫԤ
                                                                                 
                                                                           Сухум. Типография А.М.Зайдшера

  
                                         А   Ԥ   С   Н   Ы 
                      Есы-мчыбжьа иҭыҵуа демократ газеҭуп
               Ахә 1 м. 50 к.                                            Ахә 1 м. 50 к.
            № 15 АСАБША ИУЛ 5 РЗЫ 1919 ШЫҚӘСА РААН № 15

                             АГАЗЕҬ "АԤСНЫ" АКАНТОРА АҞНЫТӘ
Агазеҭ "Аԥсны" азы акаресподенциа аазҭеиуа цқьа иеилырганы ақьаад аздаҟьак ауп ибтәыу.
Мызкы "Аԥсны" хәыс иақәуп 6 м. фымыз – 36 м.
Ҵара змоу зегьы "Аԥсны" аҭыҵра злаиҵамхара ныҟәыжәга. Џьыбаҭыхла, "авечерқәа аканцертқәа" рыла уҳәа, ацхыраара ашәҭ; ажәабжьқәа ақыҭақәа рахь иҟалақәа лассы-лассы иаашәҭила. Ҵара змоу уалны шәхы иашәҭ есы-мчыбжьа, ма акы, ма ҩба аус ажәабжьқәа аашәыцҳаларазы. Ҳгазеҭ хәыҷы ианаҳҵо ҳамамкәа ҳҟашәымҵан.
               Адрес4 Сухум, типография Зайдшера

               ЖӘЛАРЫ ИРЫЛҴУА – ЖӘЛАРЫ ИРЫХӘОИТ
Шьоукы убас ргәы иаанагоит, егьырҳәоит жәлары ирылҵуа аҳазеи абаџьи ҳәынҭқараа рмаҵуцәа рзы мацароуп ҳәа, ҳәынҭқараа жәлары рҟәаҟә иқәтәоуп ҳәа, аха ус акәым исыҟоу. Ҳәынҭқараа аԥара амцхә ԥырҟар жәлары ирзеицәоуп, избан акәзар усҟан аԥара ирацәахоит, амал ахә цәгьахоит. Убри аҿытә ҳәынҭқараа ируалу уи оуп - жәлары рыбзазара реиҭасра еҵамархара аԥара аҿытә.
Исысҳәаз еиԥш, аԥара иҭыҵуа жәлары ипланы ирылалоит. Аха жәлар акы рылоумхӡар, нас рыусқәа излаҟоуҵозеи. Жәлары аус ирымоу рацәоуп: ашкол, амҩа, абалница, аусбарҭақәа уҳәа рҿынӡа. Арҭ зегьы аҳарџь ирҭахуп.
Арҭ рзы ҳәынҭқараа аԥара иҿаҳәаны ирзышьҭаҵуом, избан акәзар, аԥарпа иныҟәалароуп, моумзар изаралуп. Ус сҳәит ҳәагьы ҳәынҭқараа ԥара ақәдмырӡуаны иҟам, арҭ аусқәа зыӡбахә сҳәақәаз, аха урҭ аусқәа ирҭаху зегьы ҳәынҭқараа инарзоумышьҭуагьы иҟоуп, избан акәзар, аԥара иҭрыжьуа зегьы ипланы, ианцуа ыҟоуп,ирацәаны иԥырҟар изаралуп.
Абарҭқәа рзоуп ажәлар аҳазеи абаџьи изыддыршәуа, арҭ аусқәа жәлары ацымхраар иҟалоуам, дара рзоуп игьзыҟоу. Ирылҵуа аԥара оҳәшьҭахьтәы игажьны излароуазеи?
Излароуа уиоуп: хаҭа-хаҭала аԥара змоу дара рхазоуп изрымоу. Аха жәлары зегьы ирзеиԥшу аус иҟазароуп, ианыҟалагьы зегьы еицырбарҭоуп, ҳәынҭқараа рымала исырзымбуаз сҳәит. Аҳәынҭқаррагьы жәлары роуми иҟазҵуа.
Аҳәынҭқарра захьӡу жәлары аиҿкаашьа, ашьақәгылашьа ирымоу ауп, рхылаԥшҩы иакәым. Жәлары ирзеиԥшу аус акрақәзарӡыр иара ихы иақәирӡит, избан акәзар, жәлары дрылахәуп.
Ожәы ара Аԥсны ажәлар ргәы иалоуп ҳәа саҳаоит аҳазақәа, абаџьқәа ахылархуа. Иҵабыргыуп абаџь изықәҵатәу ыҟоуп, изықәҵатәым ыҟоуп. Ожәы ара азакәан уи аҿытә иныҟәуа аԥаса Асовет ҟалаанӡа Қарҭ иҭыҵыз ауп. Аԥсны ашьақәгылашьа изеиԥшрахуа еԥш ошьҭан уи азакәангьы иахәаԥшыргьы иҟалоит.
Уи азакәан адагьы аземствақәа ожәы ирласны иԥырҟар ҟалап подоходни налог ҳәа изышьҭоу (еиҳа змоу еиҳа ишәуаны, еиҵы змоу еиҵы ишәуаны). Усҟан абаџь ирықәырҵашт зегьы рҿытә обы дызланхуа рыла: абаҳча уҳәа, адгьыл, арахә, ани, ари. Уи омашәа оҩы имбароуп, избан жәлары ирыхәара азоуп изылҵуа, аземствақәа ирхысны џьаргьы ицом уи илҵуа, аземствақәа иааргьажьны жәлары иддырхәоит.
Урҭқәа илҵуа рыдгьыл жәлары ирыцхраауоитаусҳәарҭа, аиҳабырақәа иҟоу. Ожәы ааигәа Асовет Аԥсны иалҵуа аҭаҭын зегьы пуд цыԥхьаӡа иақәырҵит ҩынҩажәа мааҭ.
Уи шьвардаӡагьы инаӡоит: амхра илагеишьҭеи мызкы аҟра иҵуоит, аԥасагьы иақәын, аха усҟан имҷын, ожәы азжырҳаит. Аҭаҭын аӷба иҭаргалаанӡа аҭуџьарцәа аԥара иақәнагуа ишьҭарҵоит, акуитанциа амырхуоит. 
Абрис аҿытә аԥара илҵуа царҭас иамоу уи оуп:Асовет Акомисариати рҳарџьқәа аусқәа рзы ицоит жәа манаҭк пуд цыԥхьаӡа, Аҟәа ақалақь аусҳәарҭазы ҩманаҭк, Гәдоуҭа, Очамчыра, Гагра ақалақьқәа рзы манаҭк манаҭк, агьыи иаанхаз абжак ироуоит ишаны ԥшьземствак: Самырзаҟан ауезд аҿы, Кәыдры ауезд, Гәдоуҭа ауезд хәба-хәба манаҭ; аиҳабырахь аҵаразы ицуа ицхраагас ироуразы ишьҭалоит хәба-хәба мааҭ.
Абрис аԥара зегьы ажәлар ақалақьқәа уҳәа, ақыҭа уаа уҳәа ирыхәоит, рышколқәа, рымҩақәа, рбалницақәа уҳәа рҿытә.
Абасоуп исыҟоу. Аха ажәлар ожәраанӡа изышьцылаз, ожәраанӡа зыҵәшәа рымазирызкажьом, зегьы ирыцәшәоит, аҟәырҟаан ишәыз акәыкәмыдрагьы иацәшәауан ҳәа, азакәан ҵыҵқәа, аамҭа ҵыҵ иҟалаз амилаҭқәа аԥхьаҟа исеихаз ҳахшыҩ азцуом ауп иҳахь, аха ҳаргьы ҳаҵамхароуп ари абзиарахь аихара иҟоу аҿы.

                                                                                                      Алхнытә


                                    ОЧАМЧЫРАНТӘ  АШӘҞӘЫ
Очамчыратә ринтиллигенциа рыхӡ ала иаҳзааишьҭит Б.Ҳ. ашәҟәы. Уьри ашәҟәы ианны иаабоуа ала, уаҟатәыи аинтиллигенциеи ажәларыи ирҭахызаап ҳгазеҭ хәыҷы "Аԥсны" аурыс бызшәала Аҟәа иҭыҵуа, асоциал-демократқәа ргазеҭ ианыу ажәабжьқәа иагымкәа ҳгазеҭ ианаҳҵаларазы, убри анаҩс Қарҭтәыи,Урыстәылатәыи иаауа агазеҭ дуқәагьы ирныу убри иагымхаразы. Абас абрис агазеҭ иахалымшоуа даара вба дуны, гәала дуны ирымазаап. Ҳара ҳгазеҭ аҿы ианны ирбоуа баша лакәқәазаап, урҭ реиԥш алакәқәа шәкы-шәкы раҟара зегьы ирдырыуазаап, иаҳҭахызар, урҭ реиԥш алакәқәа шаҟа ҳҭахыу ҳарҳәозаап. Иҭабуп ас ҳгазеҭ иамаз агра, агазеҭ ааигәара игылаз, ирывагылаз имӡакәа еилырганы иахҳашәҳәаз. Ҵоуп, "аб-хәыҷы тәыҩа ду" ҳәа ҳгазеҭ хәыҷы "Аԥсны" иара хәыҷны агазеҭ дуқәа ирныу ажәабжьқәа зегьы анызар ҳаргьы бзиа иаабашан, аха иара шхәыҷыу еиԥш, ианӡалуагьы хәыҷхыеит. Иара иалымшоуашәа ҳара иаҳзалыршом. Убри анаҩс асоциал демократқәа ргазеҭ, аԥсуа аинтиллигенциа зегьы излардырыуала, парҭиа газеҭуп, рпартиа ианаалоуа ажәақәа рылоуп аиҳарак ргазеҭ злаҭәыу. Убри аҟынтә аԥсуа, ари апартиа иалам, дыук убри агазеҭ ргәы иақәымшәар ҳәа ҳшәоит! Аҟәа уаҳа даҽа газеҭк ҭыҵыуам, Урыстәылантә аӡәы икәа иҭаҵаны иаимгозар агазеҭқәа аауам. Абарҭқәа рнаҩс абрис ҳара ҳгазеҭ "Аԥсны" газеҭысгьы иҳамоуп, журналсгьы иҳамоуп. Аԥсацәа аԥсышәала аԥхьареи аҩреи здырыуа, аԥсышәала аусура иашьцыларазы, дасыу рымчқәа алаԥыршәаразы, ажәабжьқәа аусқәа ишьақәыргыланы ирҽеины рыҩра алаҵаларазы, ажәеинраалақәа (стихотворениа) изызҩуа, ишыизҩуа иаргьы, инаԥшыуагьы ирбаразы, Аԥсны аԥсацәа ирзеицәоум ирзеиӷьуи неибырҳәаразы ԥыҭрак еибадырқәаанӡа,ԥыҭк здыруа зегьы Аԥсны бзиа избоуа, аԥсуа мыӡындаз згәахәуа аӡәы даанымхакәа ргәы иҭоу, рыхшыҩзызцоуа имӡакәа абрис ҳгазеҭ аҿы ирҳәаразы, еибарҟазаразы, рҽеибырҭаразы, еидгыларазы ауп, аиҳарак ҳара ҳгәаныла, абрис ҳгазеҭ (журнал) зызкыу. Аха дырҩагьых аԥхьа иаҳҳәан еԥш аиҳарак убри хыхь иаҳҳәаз иазкыуп. аха ажәабжьқәагьы асовет аҿы, акомиссариат аҿы иҟалақәуа, Аԥсны ԥыҭк иахәарҭоу, ма иаԥырхагоу зҳәоуа ажәабжьк ахаабуа агьырҭ агазеҭқәа рахь иаабуа излаҳалшуала ҳаҿуп анҵара; шьҭарнахысгьы иацҳамҵозар иагҳархуам. Абарҭқәа зегьы рнаҩс ҳгазеҭ "Аԥсны" мчыбжьык ала зны иҭыҵыуоит; ашәахьа ҽны цқьа еилыргам ажәабжьк агазеҭ аҿы иаабаз анаҳҵар, ожәтәыи аамҭа злаҟоу ала, уи аус аҽеиҭанакыр ҟалап, даҽакала иаарҳәны ахәашеи. асабшеинӡа, ҳгазеҭ анҭҳажьыуа аҽны уи уа иаҳзаныхрым, нас амц анҵаны ақыҭа ирылаҳҵар, ҳара иҳавырбар ҳәа ҳацәшәоит; акы ари, ҩба – ҳгазеҭ ҭыҵыуа иалагыеижьҭеи 14 № роуп иҭыҵхьеу, жәиԥшьынтә роуп ԥыҭҩык (4 -5-ҩык раҟара) роуп згәы иаанагаз Аԥсны азы зажәа ааимыздахьеу, агьырҭ ҳаздырам иззыԥшыу. ма макьа ихәыцоит, ашьҭахьӡа бзиак рҳәарцы иҟоуп, ма… (даҽазны инаҳагӡап); хԥа – алакәқәа шәгазеҭ ианышәҵоит ҳәа иҳашәҳәаз азы абрис ҳҳәоит: ҳара алакәқәа макьа ҳгазеҭ ианаҳамҵац, издыруада алакә ҳәа аханы игылазыргьы, уи лакәӡам, аргама ма маана жәала Аԥсны иазеиӷьу, ма Аԥсны азы аус зымыуа зырԥхашьаша акы анымкәа, ма абри ҳазҭагылоу аамҭа иазыбзиахаша, иақәнагыуа акы аламкәа егьҭымҵыц ҳәа ҳаҟоуп, убри еԥшқәа злоу ҳара иамҩаны иҳаԥхьаӡоит анҵара. Аха убарҭгьы ҳзаасҭыиуа ҳаинтилигенциа шәоуп. Уи ҳҳәеит ҳәа шәара ишәҳәаз ҳаҳаит, уи амҩагьы ԥыҭк излаҳалшуа ала ҳныҟәашт, аха ҳара аԥсацәа хәыҷык ҳаԥсы ҳамхарацәоуп, зегьы иаразнак иаҳзыҟамҵар абӷьаҳәа ҳгәы ахшәоит, ҳаҟәыҵыуоит. Аҵараҿгьы абасоуп ҳшыҟоу. Убри аҟнытә гәҩара дыус иҟаҳҵеит ҳаинтиллигенциа рахь џьоукы ргәы ақәҿыӷьыи абрис агазеҭ ҳәа, ҳшәоит аусура иаҟәыҵыр ҳәа.Ҳара ҳавба ҳазҳәуа иџьаҳшьоит, иҭабуп ҳәа иаҳҳәоит, ҳгазеҭ аҿгьы абрис анаҳҵахуеит, ҳнеибаргәааны ҳгазеҭ хыда ҳамтәароуп. Зегьы абрис ҳашьҭазароуп. Ақыҭарахь аусқәа иҟалақәоуа, ацәгьара абзиара аӡәгьы егьаҳзааицҳауам, "хроникаҿы " ианаҳҵаша ҳауам, абрыгь шәхашәмыршҭын, ижәдыруазааит.
                                                                 Агәыԥ

                      АԤСУА ЖӘЛАР Р-СОВЕТ РЕИЗГАРАЗЫ
Ҩымш рышьҭахь шәҟәык Кәыдры ауездатә ажәлар рыхь ала Б.Ҳ. иахьтә исоуит. Убри ашәҟәы излаҳәоуала, аԥсуа милаҭ р-Совет аизгара знапы иану акомисиа рзы даара агәынхара ду рымазаап, асҟаамҭа Асовет иахьаизырымгаз, Иахықәымтәаз азы.
Убри аҟынтә сара убри акомиссиа председателс иамоу исыуалны исыԥхьаӡоит убри ашәҟәы ацкы жәлары ирасҳәаразы.
Зегьы ижәдыруоит аус зегьы еицырҭахыу, зегьы зыҿлымҳау, изхыццакыуа, ашьҭыхрагьы мариахоит, ианаамҭоугьы аҭыԥ иқәлоит. Ари ус зегьы еицырҭаххаз акы акәымхоу сыздырам изыласымхыеит. Сара саӡәыкны акомиссиа акгьы сызрывбом. Сара исхароуп сҳәар, сара захьӡыу раԥхьаӡа абрис аус аҟалара, аԥсуа милаҭ р-Совет реизгара еиҵызхаз срыуоп, агазеҭ аҿгьы ажәаны раԥхьаӡа жәлары ирылазҳәаз сара сакәын, сара сажәала иҟалуазар сынтәа амшаԥ ицаз азы абра иҟаларатәа сныҟәан Асовет, аха уи еиҳабырала, зинла акхыеит ишыҟаҵатәха.
Ԥсыхәак зламаз ала, ианаамҭаз аӡәы дсыманы сцан абрис азы аиҳабыраҿы саҳәеит. Ехьаҵәҟьа инахымгакәа иҳашьҭыуеит ҳәа сақәдыргәыӷыит, аха аиҳабараҿы ехьа-ехьа, оҵәы шырҳәоз ашәҟәқәа ианаамҭаз изымцеит. Ас иангәасҭа, Очамчыратә акомисар Логәуа Аҟәа данызба (15 иун азы) иасҳәеит, абрис аус ахыи-аҵыхәаи, сагьыиҳәеит. Акомиссариат аҿы ҳаиманы ҳнеин, уара ухьӡ ала асовет реизгаразы ашәҟәы иҟоу аныубалагь, агәра аныугалагь ухьӡала "апрказ" шыҟоу, нас уи анеира уазымԥшыкәа ауаа алыхны иаашьҭла аҿҳәаразы. Акомиссар агәра сыиргыеит ари аус еилырганы ишыидырыуа, ехьаҵәҟьа "фонопорла" адырра ҟасҵоит 20 рзы алыхра ҟаларазы Кәыдры ауезд аҿы ҳәагьы сеиҳәеит, аха иҟала сыздырам, алыхра ҳәа акгьы зыҟамлыеит. Гәдауҭҟагьы Аҩнауҵҟатәыи Акомиссар ипомошник К.Барцыц ашәҟәы иманы дцеит, аха уаагь иаҳәашьахазыи иаушьахазыи сара агьсыздырам, амала алыхра шыҟамлаз саҳаит. Абасоуп ожәы ишыҟоу абрис аус. Абрис аԥхьа иҭыҵқәаз агазеҭ "Аԥсны" а № қәа рҿы изҭахыу ибоит, абрис азы сара сгәы иаанагаз ианысҵаз. Ожәы аҭелқәа сышьҭыит акомиссар Тумаркмн дақәшаҳаҭны ари кәыркәа амза 6 рзы алыхрақәа ауездқәа рҿы иҟаларазы, нас 9 рзы 12  с. рзы Горская школа аҿы еизаразы.

Аԥсуа милаҭ р-Совет реизгаразы акомиссиа председателс иамоу. Д.Гәлиа
                     АԤСАЦӘА РЫХЬӠАЛА ДЕНИКИН АРЗАҲАЛ ИҬАРА
Алықьса Титу-иԥа Хасаиа Деникин ииҭеит арзаҳал. Уи арзаҳал ԥаса аханы Алеқсандра чачба иалаигалаз арзаҳал еиԥшыуп. Ашьҭахь иацыиҵеит: Қырҭтәыла ожәы изҭагылоу октиабр мза 1917 ш. рзы Патырбықә зҭагылаз еиԥшыуп.Дыук мырҵыкәа, ақырҭқәа реиҳабыра каҳар ҟалап, нас аус зегьы  хыданы, еиҳабырадан иҟалашт. Аболшевикра, аболшевикцәа еиханы еибарбылгьаны Аԥсны иалаҳашт. Аԥсацәеи ақырҭқәеи дыук бзиа еибабуа еидтәалам, убри аҟынтә ҳ-Аԥсны беиа ирфашт, ирӷәхшт, амца иадыргашт. А-Кавказ аҿы инхоуа ауажәларқәа рахь аԥсацәа гәыкала "Доброаольческая армиеи"  Урыстәыланыи рзы иҟақәоу иреиуоуп. Уара умыдаргьы даҽаӡәы даабуом ҳ-Аԥсыны, атәымуаа изымпыҵазхалаз рахь ахақәиҭра ауразы ҳзыҳәаша. Уареи урыи ҳшәықәгәыӷыуеит арҳәреи, аимҵәареи, ҳацәыншәырхап, шәара ишәықәгәыӷыуа Аԥсны ҳәа. Хәыҷык цхыраара уара уҿытә иҳаур ҳаргьы бџьарла ҳхы ҳацхраарын, иаҳхаԥаз атәым милаҭ иаҳхаагарын. Ҳыуҳәоит ҳара аԥсуаа цхыраара ҳауҭараны, абџьар ҳзаауҭыираны, афицарцәа ҳаԥхьа игылаша ҳауҭараны, абџьар зкыуагьы ар ԥыҭҩык ҳзааушьҭразы, нас убарҭ ҳацырхрааны ҳаргьы ак ҳалҳаршарын Урыстәылан аидкыларазы. Уара узышьҭоу аҿытә. Инапы аниҵеит Алықьса Титу-иԥа Хасаиа
Ари ажәа ианаҳхыит агазеҭ "Наше СловоҶ. Уи агазеҭгьы еиут Урыстәылантә агазеҭ иҭыҵқәа "Родное Слово", "Донския Ведомости" рҿытә.

                           АЖӘЫТӘ ИРҲӘАЗ, АҾАТӘ ИҞАЛАЗ
                            Бача Ҳаҭыхә ауаҩада иҳәеит:
Аԥсҭак иҭан ажәеиԥшьаа дрыҳәан,
Шьабысҭа хынҩажәа изалырхыит.
Арџьын Еимын анапынҵа аныиҭыиуаз,
Абҩы хә? анаицуаз,
Диан ԥҳа ӷбала данцуаз
Ҳасанбеи канџьала данцуаз,
Аамысҭцәа аныузыррыуаз,
Анхацәа аҳра анырга,
Ргәарӷьаҵәа Ԥсҳәы ицеит.
Жәыхә аӡа асы ауит Ԥсҳәы иахнеиз.
Хьы ҭәырӷәыла, иԥсуа, баажәла иааит.
Баажә мшын, мшын Бзыԥ Бычкаҿарахь.
Ҭлаԥс иԥҳа, Шькәатаа рҭаца,
Хәдырҵәрхоҩ иԥҳәыс Ҟазылбақь иҭаца
Аӡы данырзырымга, чашәла дырыргыеит.
Арби Блат имӷрала амца анеиҵыихыуаз,
Арби Ҳасан ихаԥыц абаҩ кылакны данышәышәуаз,
Зеиқә?с наршышуаз, Қәамиаҭ анырчаԥуаз,
Керцихиҭ дыбзыныжәха ҳаџьмақәа
Даарылалан зегьы ныирҵәеит.
Сикәч иԥа Баӷырҟан жәаҩык иманы даҳҭааит;
Чашла Ҭыҟәа дҩагылан,
Баҩыж-мыжәқәак нрымҵеиԥсст
Уанда, уанда, уанда лакь?ы,
Ҽыхәа ԥсаҟьа…
Лакә, лакәиса кәырихәан,
Хаԥшь - хаҩҩала,
Мыркылдышь хаххала;
Мцашәа шьапҟа,
Шьал маҟа хәидашәа.

Абрис Ӡыхә - иԥа Еснаҭ ареволиуциа ҟалаанӡа исеиҳәаз ажәоуп, егьыԥсуа ҭаурыхуп сгәахәоит.Ҳазықәшәақәаз, ҳаазықәшәақәаз ҳасаб анырзызулагь убри хыхь ианыу аиуа ожәы иҟақәоу кры рылоуп ҳәа сыҟоуп. Сыимазҵаакәа абрис ажәа агазеҭ азы иахрвсҭаз игәы иалсрым ҳәа сгәыӷыуоит. Абрис еԥшқәа ажәытә ажәақәа исаҳандаз згәахәуа Еснаҭ дыизҵааит. 
                                        Н.Лакоба

                                        АЖӘАҨЖЬҚӘА
Аҭел иаанагыеит иажәабжьны Германиаа аинышәара аԥҟара рнапы аҵарҩыит, иақәшаҳаҭхыеит ҳәа.
Рнапы анаҵарҩ Париж абрис еигәырӷьаны абзарбзанқәа рыла ахысра иаҿын рџьаԥҳаны ааигәа ирымаз ндырҵәаанӡа.

                           Германиа иӷбақәа рҵаарҟәырылара
Лион. 26 - 6. Алемсқәа рыӷбақәа Капа игылаз дара иҵаадырҟәылыит асоиузникцәа рнапы аҿы иҟамларазы. Хәыҷгьы дыугьы аӷбақәа иҵаадырҟәырылаз хараӡа 40 иреиҳауп рҳәоит. Кил игылақәоугьы ҵаадырҟәырылоит рҳәоит.

Аҭырқәцәа Сҭампыл рызнымхар ҟалап ҳәа аҳәоит ецтәыи агазеҭ.

                                             Лиуксенбург
Лиуксенбург Германиагьы Франциагьы ирыдларцы аҭахым, хазы ахы иақәиҭны аҟазара иашьҭоуп.

Ехьатәи агазеҭ излаҳәоуала Парижтә радиола адырра ҟарҵеит Индиатә аҭырқәцәа апротест иҟаҵаз амч ала Сҭампыл аҭырқәа изынхоит ҳәа.

Қырҭтәывлан Иун 8-ба рзы Башковыи Либади ақыҭақәа рҿы ԥша цәгьа дук ҟалан, кәты кәтаӷьк иаҟараз акырцх ауит. Аҽаҩра зегьы ԥхасҭанатәыит. Арахәқәа ахрақәа ирылҟьаны икаҳан иԥхасҭахыеит. Убри аҽны аӡхыҵра иҟалаз иашьит ҩыџьа аҳәсақәа, хҩык ахәыҷқәа.

Деникин иусҳәарҭа Екатеринодартә Харковҟа иеигоит рҳәоит.

Агазеҭқәа изларҳәуа ала Сибратә иаауаз Колчак ирыи Деникин ирыи еиԥылыеит. Деникин ихазы еиҳабыс Колчак дыиԥхьаӡеит. Абрис ала рымч еиларҵеит, рымч дырӷәӷәеит.             
                  "Н.С."

                                      ҲАҨНУҴҞАТӘИ ҲАБЗАЗАШЬА
Ехьатәи аамҭа ҳазҭагылоу даара оҩы дархәыцуоит, хацхырарагьы аҭахыуп, избан акәзар, ажәытә ҳазышьцылаз акгьы ехьа иҳамам… Ажәытә иарбанзаалагь иаҳҭахыз зегь аӷбала, аканџьала иӡхганы икарыжьуан, абжак измаҭәахәыз ҳазымдыруа. Ҳалиуан акыи-ҩбеи инаҳҭаххалагь иҳаманы ҳаауан, ехь акгьы ҳауом. Убри аҟынтә ҳахы ҳацхыраароуп, иааурызеи ҳаԥсы ҭазар ҳаихалап, аха зда ҳахәарҭам ҳаҩнуҵҟатәыи ҳабзазашьоуп… Агьырҭ загьы шыҟазаалагьы, иҳалымшои ауҭраҭых аҟаҵарагьы? Ҳ-Аԥсны уахьцалакгьы иубаӡом дара уаилаҳартәы уҭра бзиак, измаӡам зынӡа ирацәаҩуп. Ажәытә ирацәаны ирыман ахш, ашә, ахырҵәы, арахә рацәан, аԥсаса, ашьамаҟа, аха ашьамаҟа рызҩа ачымазара ҟалан иннарҵәеит, аԥсасагьы нырхыт, ауҭраҭыхқәагьы аӷбала иааргоз иаҟәырхыит. Ехьа уҳалаԥшуазар ҳахныҟәгашьоу, аҟәыди аҳәаса саӡбали абысҭеи рыда гәыӷырҭа ҳамам, убригь ҳацәмаҷуп. Ауҭра бзиа акамбашьхьа иаҩсыуоит. Ҳара ҳазқәу адгьыл еԥш ахныҟәгарҭа даара имаҷп, уҭраҭых - ҳаскьынс иҟоу зегьы еҳарак ӡынгьы-ԥхынгьы еиԥшны иҟалоит, иаргьы дара ибзиахоит, аха ҳара иҟаҳҵоуам ишаҭахыу. Ауҭра аҟаҵара ҳанаҿыу ҳаубозар, аҽагала адгьыл ацәа ахԥссаны, алабашьала, ма иҿыцу акала адгьыл кылҵәаны иҵаҳаркьакьоит ауҭра ҳаскьынқәа. Ажәлақәа анылаҳҵуа ҳаубозар, аҿыцынхаҩы ахәшҭаара ҭыԥ ҟаиҵошәа икылыргьажьааны адгьыл, адгьыл бӷьаҭны иқәҳаԥсоит, ҳауҭрақәа ишыхкаау уахәаԥшуазар, нышәынҭроу џьушьап. Убри адагьы агьырҭ нхарҭақәа рзы даара ҳафны ҳаҟандаз иҳабыргузыз, аха акгьы ҽеины ҳаҿым. Ажәытә аҭынчра ныҟаз иаауан аҟазацәа (аусҭацәа( аҭырқәцәа, ақырҭцәа, анышәжцәа, аусгьы руан, иҳамазгьы ргон, абар ҳаҩынқәа шкаҳара иҟоуп. Аусҭарагьы ҳаздыруам, иаадыруазаргьы, ахаҳә-ҵәаҳә кны ҳашықәгылоу џьара ԥсхәарак ҟалыеит ҳәа анҳаҳа иаҳкыу лалырҩны, илкажьны аҽыи акәадыри ҳашьҭалоит. Убри оуп ҳара ҳазызҟазоу. Қьаад хәыҷык кны акарандашь ахьыушьуа уалагар, ма иаҳмаҳауа бызшәак уҳәоуа, ма аҳәнҵәра цырцыр узықәгылазар аҵара ду имоуп уаҳа иалаихузеи рҳәоит.
Убри еԥшуп ааԥынтәи- ҭагалантәи ҳаусура, мчыбжьык иԥаажәоит, илаҳҵоит, жәамш иаарашәоит, ишакәхалакгьы ҳаԥырҵуеит ҭагаланнӡа; ҭагалан хымш рыла ҳалгоит ицәгьа- мыцәгьаха. Аҩы ҭаҭәаразы уаҳа ҳацкыламԥшыкәа аҩы маҭәахәқәа знык-ҩынтә аӡы хьшәашәа ааҭыршаны, ажь ҿыхны аиаҳәақәа (чаны или корыто) ианыԥсаланы, икыдтатла ихәаны, аиҵарԥхьара ҳәа ҳазымԥшыкәа иҭаҳҭәоит, наҟ-наҟтәи агәхьаа мкыкәа, ажьаӷь аҩы шалоу инаганы икаҳажьуоит, ажьаӷрыҩауага иамҭакәа (пресование), агьырҭ аамҭақәа зегьы амала иҳаҩсуоит… Иарбанзаалакгьы напы злоукыуа наукӡароуп аҳәоу аҟынӡа, гәыкала узышьҭалаз уԥыларатәы инаукӡоит, ажәа иалоуп "цламҳә аҭыԥ ыӡом" ҳәа, уи еԥш џьабаа аӡыуам, иахьатәи аамҭаз хыи-напыимзар уаҳа хәарҭа ыҟам…
                                                (Иацу агьырҭ а-№№ рҿы)
                                                                                              М.Булиа

Акьыԥхь аадырхан иҭыҵыит Д.Гәлиа ииҩыз аводевил "Мыш- мыжда"., С.Ҷанба иажәеинраала "Цәгьаӡа дысыирын Лара" (Аԥсны).
Изҭахыу иоуеит изҩыз рахьтә.

                                 ԤАҚӘАШЬ КӘЫДРЫ ВУЕЗД АҾЫ
Ианыуар амзазы Ԥақәашь ақыҭан иҟалыеит ачымазара бааԥсы ацәырԥшӡа. Уа ақыҭан дынхоуан оҩы қьиак, Хәыса Ԥачлиа ҳәа, арыцҳаи агәаҟыи рзы иԥацәеи иареи рыԥсы рҭыиуан, иаргьы иқьарахә даара ирацәан, иҟалыеит иҩнаҭа ачымазара, иннарҵәеит иԥацәа ԥшьҩык, аҵыхәтәаны иаргьы дагыеит, иԥа Бардыӷ иман адәқьан, иара даниас амаҭәа дәылыргаанӡа, уахык шьоукы леин иԥҽны иргыеит 23- нызқь рыхә амаҭәа. Арҳәра зыуз ауаа макьана еилырымкаац.
                                                                                                 М.Б.  

Агазеҭ "Аԥсны" азы ашәҟәқәа аазҭыиқәо ажәамаанақәа, ахьӡыртәрақәа, ажәабжьқәа иаашәышьҭқәо аӡы иҩымҭахьтә ишьҭышәхзар, ма аӡәы иҩымҭа иаҿырԥшшәа шәара даҽа ртәашьак аҭаны, ажәақәа наԥсах-ааԥсахшәа ижәҩуазаргьы иамҩоуп зҩымҭахьтә еиҭажәго, ма зҩымҭа иаҿшәырԥшуа ихьӡыи ижәлыеи анышәҵалар азы. Убри абас иамҩоуп.
                                    Редакциа

                                                                            
                                                                                   РЕДАКТОР :  АГӘЫԤ
                                                                             
                                                                         Сухум. Типография А.М.Зайдшера     

                                                


 

                 


                    



 
                  


                        
         

                                                              А   Ԥ   С   Н   Ы  
                                          Есы-мчыбжа иҭыҵуа демократ газеҭуп
                             Ахә 1 м. 50 к.                                               Ахә 1м. 50 к.
                        № 16   АХӘАША ИУЛ ? 11 РЗЫ 1919 ШЫҚӘСА РААН  № 16

                                          АГАЗЕҬ "АԤСНЫ" АКАНТОРА АҞНЫТӘ
   Агазеҭ "Аԥсны" азы акарр№еспонденциақәа аазҭеиуа цқьа иеилырганы даҟьак ауп иҩтәыу.
   Мызкы агазеҭ "Аԥсны" хәыс иамоуп 6 м., фымз – 36 м.
   Ҵара змоу зегьы "Аԥсны" а)ыҵра злаиҵамхара ныҟәыжәга. Џьыбаҭыхла?, "авечерқәа", "Аканцертқәа" рыла уҳәа, ацхыраара ашәҭ; ажәабжьқәа ақыҭақәа рахь иҟалақәо лассы-ласс иаашәыцҳала. Ҵара змоу уалны шәхы иашәҭ есы-мчыбжьа ма акы, ма ҩба аус-ажәабжь аашәыцҳаларазы. Ҳгазеҭ хәыҷы ианаҳҵо ҳамамкәа ҳҟашәымҵан.
   Адрес: Сухум, типография Зайдшера


                                          АԤСНЫ  ЖӘЛАРЫ  Р- СОВЕТ
   Иун хԥа рзы, Асовет реизара аҿы Самсон Аҷанба дахцәажәеит аԥсуа газеҭ: даҳәеит агазеҭ аҭыжьра Асовеи ацхрааны, есымзы хнызқьи шәыи ҩынҩажәеи жәаба манаҭ аурышьҭлараны.
   А совет иақәырҵит аԥара зыӡбахә иҳәаз аурышьҭраны ожәтәыи ала; ҳаԥхьаҟа азы иақәырҵеит аԥсуа газеҭ аҵара иахылаԥшыу акомисар инапаҿы иҟазарацы, дахылаԥшраны, аԥара иаҭаххуа аҿынтәтәи двцхраалараны.


   Иун жәаха рзы Асовет аҿы ирӡбит милуанк аԥара акомисариат ирзоурышьҭраны аҩнуҵҟа аусқәа рзы. Инырхуои инхои аԥара аҳасаб Асовет аҿы иадарбалараны.


   Иун жәибжь рзы Асовет ирӡбит аҷкәынцәа Аԥсны ашкол иалгуа ашәҟәы излалгаз ала ирырҭараны ҩбызшәак рыла ианҵаны: қырҭшәалеи урыс бызшәалеи.


   Уи аамҭазы ирыӡбит адырҩагь иҭрыжьлараны агазеҭ урысбызшәала? Асовети акомисариати рыхьӡала, иҟарҵуа аусқәа ианырҵалараны.
   Убасҟан иахәаԥшит адырҩагь Гьаргь Черқьезиа иҷкәын иус. Уи иҷкәын жәаҩа шықәса катырга? иқәын ԥҳәызбак дыишьит ҳәа. Асовет ирыӡбеит Қарҭ аиҳабыраҿы иаҳәараны Ачерқьезиа даҭарымҵараны, дагьоурышьҭраны (азаҭ ирҭараны).

   Иул ԥшьба рзы Асовет аҿы Гәдауҭа ауезд иалҵуа тәым крал ицауа аҩы ведра цыԥхьаӡа иақәырҵыит, акциз ада, ҩынҩажәа манаҭ.
   Аҩы зхатәы ҭеитәыс изгуа ҳаҭырбара рзыҟарҵеит ԥсыхә зламоу ала – аԥара иақәу аҩы ианырҭеилагь иддыршәуа уҳәа.
   Абрис ала еизыргуа аԥара царҭас иамоу убриоуп: Асовти Акомисариати ироуеит 12 ман., Аземствақәа – Самырзаҟана ртәы, Абжьуаа ртәы, Гәымсҭа ауезд атәы, Гәдоуҭа ртәы – хәба-хәба манаҭ, Аҟәеи Гәдоуҭеи ақалақь аусҳәарҭақәа рзы хԥа-хԥа манаҭ, Очамчыреи Гагреи – манаҭк-манаҭк.
                                                                                 Алыхнытә


                                                "АСАСЦӘА  ҲЗААХТ"
   Ахаш, иул 2 рзы Аҟәа аӷба иҭнагеит гәыԥк аиталианқәа. Изаиз еԥш Тҟәарчалҟа автомобилқәа ирықәтәаны акамисар даахәаны ицеит. Уаҟа адгьыл иҵау аӷба арацә рбарцы акәхап. Ацха ашышкамс зеизнагауа еԥш, ҳ-Аԥсны акәазара атәым милаҭқәа азааит. Ҳара урҭ рааира иаҳҭахыу иаҳҭахыму ҳәа иҳазҵаауада. Ҳаиҳа иаиаиз амилаҭ ирҭаху ҳалараӡуа аҿы ҳаҟоуп. Ареволиуциа ҟалеижьҭеи амилаҭқәа аӡәыр ҳзаақәахьеит: аԥхьаӡа алемсқәа, ашьҭахь ае?нглызқәа, уажәы аиталианқәа. Наҟ-наҟ ҳаибгазар иҵагьы аӡәырҩы аабақәашт. Ҳ-Аԥсны иагьаҩы милаҭ аҩнаххьеит. Абарҭ уажәы иаиз аиталианқәагьы рабацәа (римляне, ма венецианцы, генуэзцы)ҩ анкьа  ….разы аб…      Аԥсны рымпыҵакны ирыман,……   рбаажәқәа, хаххала иаҳзаанхеит, зашәа ҳ-Аԥсны иазыицәоу иашьҭоу амилаҭқәа рцәынхақәа ҳзынхаша.
                                        Д. А. (абрис зҩыз Дмитри Аланиа иакәзар? бзыԥтәи адиалект)


        
                           АРҴАГА ШӘЫҞӘҚӘА РЕИҬАГАРА, АКЬЫԤХЬ РААРХАРА
   Агазеҭ "Аԥсны" ҭзыжьуа агәыԥ ҳакласқәа рҿы арҵага шәыҟәқәа иаҭахқәоу шацәмаҷыу дырны, убри еԥш ашәҟәқәа ҳакласқәа ирымазар аҵара аус даара ишеиҵанархыуа дырны, ашәҟәы ирҭыеит аҵарақәа реиҳабыра змоу акомисар абрис аус азы 66. 500 манаҭ ҭыижьразы. Акомисар дақәшаҳаҭхыеит, убри анаҩсгьы иахәаԥшырцы изымҩаз зегьы иахәаԥшны иақәшаҳаҭхеит. Ожәы ари амчыбжьык ала жәлар р-Совет ахәаԥшырцы иҟоуп. Даара ҳақәгәыӷуеит Асоветгьы ақәшахаҭхап ҳәа.
   Абрис ишақәшаҳаҭхалакь изықәнагыуа ауаа ҳрыԥхьарцы ҳаҟоуп, усгьы напы ҳкыуоит.
                                                                                               Д.Гә.


                                                   АҨСҬАА  ԤАСА  ДЫЗУСҬАЗ?
                                                                  (Алгарҭа)
   Убас, асхьаҭыхҩы амаалықь аԥсабараҿы дыԥшааны исахьа ҭыихыит, ожәы  шьҭа аҩсҭаа иԥшаара дашьҭалт исахьа ҭыихразы. Џьабаа ду ибеит, аха дыизымԥшааит. Ашьҭахьӡа дцеит ацәгьа-мыцәгьа зыуа ахырвшьҭыуа каторӷа ҳәа ихаашьҭоу. Аха уаагьы акраамҭа дыиқәымшәеит. Арҭ ацәгьауцәа рыҿгьы аҩсҭаа ҵабырг дысзымԥшааит иҳәан ишьҭахьҟа дгьажьрацы игәы шҭаз ҽнак, ацәгьауцәа – абаандаҩцәа дышрылаԥшыуаз аҩсҭаа илаԥш дааҵашәеит. Даанҵасын дызлаҟоу ҳәа иаҳахьаз зегьы дрылаҟан, илақәа аҭаԥшылара игәаӷьыуацәан акәын ишыҟаз, длакьихәхәаны?, дҿаҩлакьны?, дцәыршәаганы ихахәы џьықьӡа еиларгыланы, атәыҩеи аҵыхәеи заҵәык игын акәымзар, агьырҭ зегьы аҩсҭаа иаша, аҩсҭаа ҵабырг дызлаҟоу ҳәа ирҳәоуа зегьы дрылаҟан. Асахьаҭыхҩы Анцәа ҳазшаз абрис дзышьҭаз аус иахьыиқәирҿиаз азы Анцәа џьшьара ииҭарцы илахь иџьымшь иӡатәразы иақәикын, аха аҩсҭас…………..   ыимпыҵаӡыр ҳәа дшәеит. Нас дааиԥхьан  Иауоит уит?. Ихьӡ, ижәла,дзыхшаз рыхьӡ….    аанмыжькәа зегьы ашәҟәы ианиҵеит. Ацәгьарақәа ииухьазгьы аанмыжькәа зегьы ашәҟәы ианыиҵеит. Уи иимыуцҳәа цәгьара ыҟамзаап: аӷьычра, арҳәра, аоҩшьра, ақәылара, ацәгьаҳәара, аичырчара,аирсра, аиқәырԥара, агьангьашра, ацәыгьшьыцраа, аҳарамра, хаҵеи ԥҳәыси реилыхра, ауацәа бзиақәа реилыхра, ахәшьадҳәара… Асахьаҭыхҩы ҭынчдхынҳәит ишьҭахьҟа – аҩныҟа; игәахәтәы наигӡеит. Дахааиз ԥыҭк иԥсы анышьа амаалықь исахьеи аҩсҭаа исахьеи еидкыланы дышрыхәаԥшуаз, иҭаххеит идырразы иахьатхәиқәаз изхылҵқәаз, закәытә уаақәаз. Убри шеилыиргоз дҩыҩнаҟааит. Иҟалазеи ҳәа иҭаацәа анааи иреиҳәаз уи ауп: амаалықьгьы аҩсҭаагьы аӡә иакәзаап. Ԥаса дмаалықьын, аӡәы изы цәгьара иҭахымызт, дҳалалын, деиныршәаҩын, деинраалаҩын, аха ашьҭахьы хәыҷы-хәыҷла ацәгьауцәа дрыдгылуа, ацәгьаҳәацәа дрыцхраауа дышнеиуаз аҩсҭаа имч ахь, изаанаҭ ахь зынӡак дыиасӡан дыцәгьауаҩыха дҩыҟалеит.
   Ицәгьаура цәгьа нациҵо зынӡак аҩысҭаа иахь дыиасит. Нас аҩсҭаа цысгьы? ихылыеит, аҩсҭаа исахьа ихәаԥштәгьы аашьҭиыихыит, иԥсгьы, ҳәара аҭахыума, ианаамҭоу иара убри аҩысҭаа, ззанааҭ шьҭыихыз, наҟ-наҟ инапы иҩаныиҵашт. 
   Абасоуп аҩсҭаа имҩа иқәлоуа, аҩысҭаа игәаԥхара ныҟәызгоуа, ацәгьа-мыцәгьара иашьҭоу дшыҟалуа, имҩахыуа, иҵыхәтәа шыҟалуа.
                                                                                               Донган


                  АГӘЫБЖЬАНЫТӘ  КЛАССҚӘА ИРЫЛГАЗ  РЫХШЫҨ  АЗЫРШЬҬРАЗЫ
   Аԥсны жәлар р-Совет агәыбжьанытә классқәа ирылганы аиҳабыра аҵарахьы ҳцоит ҳәа згәы иҭоу, Аԥсны инхоуа,  ирыхәарҭахараз?ы, аҵараҿы хныҟәгаганы, цхыраагасны? ироуразы Аҟәа иалҵны ицоуа аҭаҭын ԥуҭ цыԥхьаӡа хәба-хәба манаҭ алыршаны ирышьҭарҵоит. Ас аԥара еизыргоуа маҷӡам, даара ирацәоуп; аҵара иазгәышьыуа изы ари аҵакыс еиӷьыу цхыраара зыҟалуам. Убри аҟнытә сара абрис арӷызқәа зыҩуа акы еиԥшымкәа сшәоит? абрис иаԥхьыуа, абрис еԥш аус бзиа инеимыжәдаразы, аӡәыи аӡәыи агәыбжьанытә класқәа ирылганы иҟақәоу адырра еибашәҭаразы. Абрис еԥш аус, ацхыраа бзиа азҵаара зҭахны иҟоу, игәыбжьанытә класқәа ирылгахьоу, шәхы ишәзамырхәакәа шәнымхааит.
                                                      Д.Гә.


                                     АЖӘЫТӘӠА  АУАА  РЫУСБАШЬАҚӘА
   Ажәытә раԥхьаӡа ауаа ҳәынҭқаргьы дрымамызт, аҳгьы дрымамызт, – убри аҟнытә закәангьы, ԥҟарагьы акгьы рымамызт. Ауаагьы рацәамызт. Аҩнарҭаҿы қәрала еиҳабыз иакәын егьеиҳаз, егьҳәынҭқарыз. Ашьҭахьы ауаа ианрызҳа, қыҭа-қыҭаны, жәларны инхоуа ианалага, рыусқәа рбаразы реиҳабацәа еизуан дә-цқьарак? аҿы, ҵла дук амҵан. Аха абраҟа дыук хык аҭаны ус ҽеик рзышьҭыхуамызт: аӡҿ ииҳәуа. аӡә ихаиҵомызт; дасыу зегь еиҳабыс рхы рыԥхьаӡуан; дасыу ииҳәуа, игәы иаанагуа ҟалар акәын дзышьҭаз, убри аҟнытә абраҟа агәынхарақәа мыцхәы иҟалуан. Хәыҷы-хәыҷла аисреи, аибаԥҟареи аҿы инеиуан, зны-зынлагьы еиҟәызҭхарагьы дырмоуа аибашьреи, анибарҵәареи аҿы инеибагуан.
   Насгьы ақыҭақәеи, ажәларқәеи еилалоуан еимактәык анроулагь. Абрис еиԥш ақәибахра. аныибарҵәара ажәларқәа архәыцын, хык, еидызкылаша, ражәа еиқәзыршәаша, изыцәшәара аӡәы дрымамзар  ишхәарҭамыз рдырыит. Нас ауп ажәларқәа аҳцәеи  аҳәынҭқарцәеи рхы иарҭуа ианалага.
   Абас ауп аҳра, аҳәынҭқарра шыҟала. Аҳәынҭқарцәа ирҭаххар ажәларқәа аибашьра иқәдыргылуан, ирҭаххар еиндыршәон. Дара ишырҳәоуа иҟазар акәын, рҳәатәы хазымҵуа ауаа рзы ихианы иҟан аҳаԥсқәа?, абахҭақәа, ашьамҭлаҳәқәа, аҳәагәыжьқәа, ашахақәа кнаҳагас, ашәақьи , ахыи, ахәшәыи, картоӷыеи?. Дара ԥсыр рԥацәа ицәгьа ибзиа ироур акәын аҳәынҭқарра, даҽаӡәы егьа дырбзиазаргьы иоуамызт. Абас акәын ишыҟаз ажәытә. Аха ашьҭахьы ажәларқәа рыла аныхты. ари аҳәынҭқарра дара рзы ишхәарҭамыз анырдыр, рымч еибыҭаны мчыла аҳәынҭқар имчқәеи, изинқәеи аиҳарак ааимхны жәлары рхы аҭарнакыс идыртәаз аусҳәацәа ирҳәоуа, еиԥырҵуа азакәанқәа, аԥҟарақәа, дақәшаҳаҭымхар ҟамлуа дыҟарҵеит. (Ас иахьыҟалаз Аенглыз иҳәынҭқарра аҿы оуп.  Конст. монарх. пр.) Даҽаџьара – аҳәынҭқар зынӡак дахыхны, жәлара рыусҳәацәа, рхы аҭарнакыс идыртәаз ауаа, жәлары ныҟәызгаша азакәанқәа, аԥҟарақәа аԥырҵоит, жәлары иргәамԥхоз азакәан аԥыхны жәлары ишырҭахыу иҟарҵароуп; зегьы рзы жәлары ирызҵаароуп, жәлары рхы аҭарнакыс итәоу ауаа хыс дрымоуп аӡәы (президент). Уигьы жәлары далырхыуеит аамҭала 3 – 5 – 7  шықәса. (Абрис еиԥш азакәанқәа ыҟоуп Францызтәыланыи  Америкаи ("Соединенный штат" ҳәа иахашьҭоу), абрис иахьӡуп "Республика".
   Ҳаргьы ара Урастәылан ехьа ожәраанӡа, март мза ҩагылаанӡа (1917 ш. рзы) дҳаман ҳәынҭқарс Николаи 11 Романов. Абрис аҳәынҭқар ижәлантә "Романова" Урыстәылан аҳәынҭқарра ныҟәнагеит хышә шықәса реиҳа. Дара ргәы иаанагуаз акәымзар даҽакы ҟарҵуамызт; жәлары ирызҵаауамызт; дара моу, дара рыуазырҳәацәа (министрцәа) оҩы изҵаауамызт, жәлары акыашәа ирыԥхьаӡа?мызт; жәлары рхы аҭарнакыс итәаз аусԥҟацәа (адума) аузырҳәацәа иргәамԥхар, аҳәынҭқар иныицәа?ны, иныидхәыҭхәыҭланы, ирыҵаҟьаны иҟарҵуан. Абас хынтәы-ԥшьынтәы ик?арцуан. Аха ожәы феврал анҵәамҭазы 1917 ш. рзы абас икаҳцоит ҳәа ианалага аусуцәеи арыи неидгылан ԥаса ауазырҳәацәа икны иҭаркыит, нас иара аҳәынҭқар Николаи 11 Романовгьы. Ари зегьы ҟалеит ҩымш рыҩныуҵҟа.
   Абриожәы сара зыӡбахә сҳәаз Урыстәылан иҟаз еиԥш аҳәынҭқарра  "монархиа – монархическое правление" ҳәа иашьҭоуп.
            (Иацу  агьи а-№ аҿы)                                     Д.Гә.


                                      АНКЬАТӘЫИ  АԤСУАА ҲДОБРОВОЛЦЦӘА
   Анкьатәыи ҳәа зысҳәуа убриоуп ҳдоброволццәа зны азы ахаҵара рыуит, аԥсацәа Аԥсны ахьӡ бзиа ҳарҭеит, аибашьра анхыдаха рышьҭахьҟа игьажьны иааит. Иааижьҭеигьы  3 - 4 ш. реиҳа ҵыуам, аха урҭ рҭыӡшәа аӡәы иҳәуаны уаҳашам; убырҭ рҵыхәала аӡәы агазеҭ аҿы акы аниҵаргьы ҟалуан, аха макьа аӡәгьы егьимҩыц. Аԥсныи аԥсацәеи ахьӡ бзиа ҳзыргаз, ҳхаҳмыршҭыроуп, дара абџьарла, еибашьрыла ахьӡ ҳдыргазар, ҳара ԥыҭк аҩра здыруа ахьӡ дҳаргап, рыхьӡ бзиа ҳахцәажәалап, иаҳхаҳаршҭрым.
   Ҳара ҳаҷкәынцәа ахьыӡ ирыузыи, иҟарҵазыи абжа змыуӡақәазгьы ауаа аҳаҳаи - апапаи ҳәа рыхьӡқәа ашәҟәқәа ирынҵуа, агазеҭқәа ранҵарҭа рыибамҭоуа ирымоуп аҵара змоу ажәларқәа, амилаҭқәа. Ҳара ҳатәқәа ахьӡыи - аԥшеи иҟарҵаз аҟара ҟазҵуа рпатретқәа ҭыхны ирыуқәаз ахаҵарақәа еиқәыԥхьаӡаны ианҵаны аусҳәарҭақәеи, ашколқәеи рҿыи икыдырҵоит, абаҟақәа рыздыргылоит, рыхьӡ мыӡуа иҟарҵоит.
   Нас даҽазны иахырҭаххыуа азы гәык ала аус иахагылоит, еиӷьу ахьӡ бзиеи ахаҵарақәеи рылдыршоит, изылҵуагьы ахьӡ ддыргоит. Ҳаргьы иаҳуалуп, иршьыз дахьыршьыз, хаҵарас иҟаиҵаз еилкааны, зны агазеҭ ианаҳҵаразы, на, наҟ-наҟгьы аԥсуа ҭоурых шәҟәы ихьӡ агымхаразы. Ирҳәазгьы убас даҳхаҳмыршҭыроуп, ахьӡ ӡазҭазгьы убра дрывагылазароуп. Убас, сара сгәаныла ус дыук ҳазыҟаҵоууамоу, ус хәыҷык ҳазыҟазҵоуаагьы ҳхаҳмыршҭыроуп, ацхыраара ахырҭахыугьы ҳарыцхраалароуп. Абрис еԥш аусқәа ԥаса реиҵхара? зыуалыу аԥсуа аинтилигенциа роуп. Дара абас имныҟәар, зџьабаа ҳаҭыр ақәҵатәыу иџьабаа ҳаҭыр ақәрымҵар, дара рџьабаагьы оҩ ҳаҭыр ақәиҵоуам. Дарбанзаалагь ҳара ҳзы аџьабаа збуа даҳхаҳмыршҭроуп. Абзиаразы даҳгәалаҳаршәароуп.?
   Убри аҟнытә сара иамҩаны исыԥхьаӡоит убырҭ ҳар иреиуаны иҟоу ирыузыи, ирҳәазыи здыруа ирзааигәоу шәацәымаашьакәа аԥсуа газеҭ ахь иаашәышьҭларазы.
                                                                                                              Д.Гәлиа


                                                      АЖӘАБЖЬҚӘА
   Борчал ауезд аҿы (Қарҭ агуб.) аҭауадцәа Сумбатоваа рыдгьылқәа анхацәа иргаз аинглызцәа рымч ала оҳәшьҭахьтәыла изтәыз ирызхныҳәразы, аԥхасҭа ироузгьы анхацәа ирыдхны 1,075, 000 манаҭ ироуразы аус аларгалт.
                                                                                                     "Волна"

   Мугантә? аболшевикцәа рыр рнапы аҿы иҟалеит аурысқәа рықалақь Астра. Аџьамқәа рықалақь убри ақалақь ахьӡ захьӡыз (Астра) аҭарҵәра иаҿыуп. 

   Аболшевикцәа рыр рахь ииасит? зықьҩык аџьамцәа рказакқәа рабџьарыи дареи ихианы ишыҟаз.
                                                               "Волна"

   Владикавказтә адырра ҟарҵеит Кисловодск аболшевикцәа ркомисар Шешоника дҭаркыит ҳәа.
                                                               "Волна"

                                                ЗАКАВКАЗИАТӘ  АКОНФЕРЕНЦИА
   Инарҳәоуа - аарҳәуа иалагыеит, дыук мырҵыкәа, дырҩагьых еиҭаҟарҵарацы иҟоуп аконференциа ҳәа. Убри аконференциаҿы ақырҭқәеи, аерманқәеи, азербаджанааи рнаҩсгьы Кубантә ареспублика аҟнытәи, Деникин ир рыҟнытәыи ауаа ҟалоит. Убри аконференциаҿы аиҳарак аилахәаахәҭратәыи, нас ҵагь? аус дыуқәеи ирылацәжәараны иҟоуп рҳәоит.                                      "Волна"

                                                    АМЕРИКААИ   ИАПОНИААИ     
   Сынтәатәи ааԥынразы Иапониа ирыи Приамуртә аболшевикқәаи аибашьра рыман. Иапониа ир рахь (311-ҩык) ԥшьҩы заҵәык ихәны инхыеит, егьырҭ зегьы ндырҵәеит. Америкаа рыр уа игылаз, цхыраара Иапониаа ирырымҭеит.
                                                                                                     "Искра"

                                                                ҞАРЧ
   Ҟарч ақалақь акомендант зегьы ирылеиҳәеит Ҟарч дарбанзаалагь ҩны змоу, маҵура иалам аӡәы қьырала ирымҭаразы, абрис ажәа змаҳакәа зыҩны қьырала амаҵура иалам изҭоуа хнызқь мааҭ аштраф иқәырҵоит.        
                                                                         "Искра"
 
 Америкатә еизакыу аштат иртәны? уалс аенглыз иқәырхыеит 7,100,000 ф. стерлинг.
                                                                                                "Искра"

 Германиа рыр ехьа ожәраанӡа Урыстәылан аҳәааҿы иҟалаз? ирыԥхьеит рышьҭахьҟа, Урыстәылан иалҵны ицароуп.
                                                                               "Искра"
                                          АШЬХАРУАЦӘА  РМИНИСТР  ИҬАКРА 
   30 иун азы Петровск адәыӷба астанциаҿы ашьхаруаа министр ирымаз Бутаев Деникин ир иреиуаз дыркын, дҭаркыит. Бутаев Қарҭ аконференциаҿы дыҟан, ишьҭахьҟа дхынҳәны Шушаҟа дцруан.
                                                                    "Н.С."

               
                                                             АӶЬЫЧ

                                        Аӷьыч дызӷьычуа ихы азакәым,
                                        Уи дызӷьычуа аӡәы изоуп;
                                        Имам акы иоурц акәым,
                                        Иаб иеизыигаз ишарцоуп.

                                        Игәылацәа рырахә ӡаны,
                                        Изымдыруа ирыиҭоит,
                                        Изыиҭо ддырҽхәар ихаҵаны
                                        Даҽаӡәы итәы еиҵеи?ӡоит.

                                        Дышнеиуа ддәықәлоит дыҿкны,
                                        Ихы агарҭа изымдыруа!
                                        Дтәоуп ахәлара имаӡоны,
                                        Амш аҵкыс аҵых дазгәышьуа.

                                        Ахәлар ибар – нас изшеит:
                                        Далагоит анаԥш - ааԥшра,
                                        Ҩыза дыимоузар дааихьеит
                                        Аныигәахә далагоит аҽеибыҭара.

                                        Ишах кьаҿ хәыҷы иааикәиршеит,
                                        Аԥш лапҟьақәа ааиԥшаат,
                                        Абысҭахь маҷымкәа ишьҭыихыит,
                                        Иӷьыч лаба аакыдыихыит.

                                        Дыхиоп. Дындәылҵит ашырҳәа,
                                        Аҵых лашьцоуп хәарҭа амамкәа,
                                        Иоуит ақәа аҽҽаҳәа,
                                        Дышындәылҵыз елыст имаҭәақәа.

                                        Ижәцә еимаа қлаԥад аҵам,
                                        Ииқәа анапы ҵаркәакәам,
                                        Каба зҵам икәымжә ҳәынҵәра амам,
                                        Ихҭырԥажә ихы иакәыршан. ?

                                        Ибыргузе ? аӷьыч ихьӡуп!
                                        Имам ишамхы? иалыхәцоит! 
                                        Ауеи ақәлеи мара имоуп!
                                        Зегьынџьара дырдыруоит!

                                        Ус иара ихы мсааит,
                                        Хьӡы бзиа шыҟаиҵаз!
                                        Ус алашара ибааит,
                                        Имам ишьамхы ишалыихыз!

                                        Ахьӡ ацынхәрас дбаҩ?- ԥҽыгахеит!
                                        Инапхазы ауаа имырҵәеит,
                                        Ажәлар рырахә ицәынхыеит,
                                        Иара имаз емырҵәеит!

                                        Аӷьыч "рсиа" иара даныуп,
                                        Ажәлар рҿы бжьы имам!
                                        Зегьы ччархәс дырымоуп,
                                        Ацынхәра ҳәага? бӷа имам!

                                        Дрыцҳауп, дмыждоуп дахьугалакь,
                                        Анцәагьы, ауаагьы дырцәымӷыуп,
                                        Инымаало изуулакь,?
                                        Ихы изыиуз далаҟоп!

                                        Аусҳәарҭахь дымнеиӡац,
                                        Иҩны дшәаны дызтәом,
                                        Ибӷа еҵыхны дымцәажәаӡац,
                                        Аизара аҿы дыубаӡом!

                                        Аӷьыч дшыҟо зегь сҳәап уҳәар,
                                        Изоуҳәауа игәы ԥҵәот,
                                        Саргьы изҩып ҳәа салагар,
                                        Иаԥхьауа ига? агот! ?

                                        Ибзиоуп зегьы дрылаҟазааит, аха
                                        Дызусҭа аӷьыч мыждв?
                                        Ииҭахыугьы ҟаиҵалааит, аха
                                        Дабатәыиу убрыи ахлаҳәада?

                                        Дабатәыимкәа, дхаратәуп!
                                        Шамахамзар дҳамбаӡац!
                                        Даабаргьы дҟаимаҭуп,
                                        Еԥш оҩгьы дымгылац!

                                        Ус акәхашт, ҵабыргыуп!
                                        Аӷьыч дарбан  – уашьа, сашьа,
                                        Изцәыигода – уара, сара.
                                        Дахьугалакь даԥсыуоуп.

                                        Ииашаны абрис ҳара ҳзы гра дууп,
                                        Иҳахьлакь акы ҳазыбжьом;
                                        Есқьнагьы агәаҟра ҳалоуп,
                                        Аха акы ҳарҟәышуам.

                                        Ҳара-ҳара ҳаичычоит,
                                        Ҳаҩнуҵҟа ҳаибаҟәаҟәот,
                                        Ҳгәылацәа ҳхыччот,
                                        Рхы ҳаибафара ады?хот!

                                        Арыи ҳаҟәымҵыр ҳақәӡаауоит,
                                        Ҳашҭа-мышьҭа аныҵуоит,
                                        Ҳабацәа рыбаҩ ыҵыҳхоит!
                                        Аԥсныи Аԥсуареи ҳақәӡу?оит!
                                                                               Б. Ҷолокәуа


                                                          АԤСНЫ

                                        Ахьы, араӡны Аԥсны!
                                        Сықәзар иахьа сыԥсны,
                                        Сыԥсы залҵуам Аԥсны,
                                        Анцәа исиҭаз аԥсҭазаара!
                                        Исызбуам сызхара
                                        Игәаԥханы Иишаз Аԥсынра…
                                                                    Ҩадахьы!
                                        Ахьтәы гә?ара чаԥаны, 
                                        Иамоуп лагӡа-ҩагӡаны .
                                                                     Ладахьы.
                                        Ажра ду ҭбааны,
                                        Ӡиқәала иҭырҭәааны,
                                        Сазхәыцын, аха акырқәа,
                                        Дуҳала иҟаҵоуп абарҭқәа?
                                        Имфа, имжә уалаӡаз!
                                        Ушба лызхьаауа узааӡаз,
                                        Анбас? Аԥсны узырбаз!
                                        Иамоузи мшәан нас
                                        Иуԥхьаӡар абра џьанаҭҵас?
                                        Хкыс иҟам иарбан?
                                        Иуҭахыузеи? Иарбан?
                                        Абан! абан, абан!
                                        Акы иагыу убри ауп:
                                        Лагӡа-ҩагӡа иԥштәуп.
                                                                Шьаҟрыл  Коҵиа


                                         АԤСУА  МИЛАҬ  РСОВЕТ
   Ехьа 9-ба ари амзазы еизараны иҟан аԥсуа милаҭ р-совет азы ауездқәа рҿы иалырхқәаз, аха – ехьа иаат Кәыдрыи Гәымсҭеи ауездқәа рҿы иалырқәаз.
   Гәдауҭа ауезд аҿы ожәы ицоз амҽышазы асовет азы аӡәгьы рзалымхыит ҳәа ажәабжь ҳзааит. Ожәы иааиуа амҽышаҽны иалырхраны иҟоуп рҳәоит. Усҟан иҟалаша макьа иҳаздырам.
   Кәыдры ауезд аҿы иалырхыит ҳәа ҳаҳауоит аӡәыс 1.д.Какәба, 2.Маршьан Дырмит, 3. Д. Гәлиа, 4. Джинџьал  Иуана, 5.Кәыҵниа В.
   Самырзаҟанаа иалырхыит: 1. А. Емхаа, 2. Гр. Азыхәба, 3. П. Гуалиа, 4. М.Цкуа, 5. А.Қьириа.
   Гәымсҭа ауезд аҿы: 1. Кәачал-иԥа Рашьыҭ.
                                                                                   Д. Гәлиа

                                                                                    -----------------------------------------------------
                                                                                          АРЕДАКТОР   АГӘЫԤ
                                                                                    -----------------------------------------------------
                                                                                      Сухум. Типография А.М.Зайдшера


                                                     А   Ԥ   С   Н   Ы  
                                          Есы-мчыбжьа иҭыҵуа демократ газеҭуп
                                 Ахә 1 м. 50 к.                                             Ахә 1 м. 50 к.
                           № 17  АХӘАША  ИУЛ  18 РЗЫ 1919 ШЫҚӘСА  РААН № 17


                                       АГАЗЕҬ "АԤСНЫ" АКАНТОРА АҞНЫТӘ
   Агазеҭ "Аԥсны" азы акареспонденциа аазҭеиуа цқьа иелырганы ақьаад аздаҟьак ауп иҩтәыу.
   Мызкы "Аԥсны" хәыс иақәуп 6 м., фымз – 36 м.
   Ҵара змоу? зегьы "Аԥсны" аҭыҵра злаиҵамхара ныҟәыжәга. Џьыбаҭыхла "авечерқәа аконцертқәа" рыла уҳәа, ацхыраара ашәҭ; ажәабжьқәа ақыҭақәа рахь иҟалақәо лассы-лассы иаашәыцҳала. Ҵара змоу уалны шәхы иашәҭ есы-мчыбжьа ма акы, ма ҩба аус-ажәабжь аашәышьҭларазы. Ҳгазеҭ хәыҷы ианаҳҵо? ҳамамкәа ҳҟашәымҵан.
                                                        Адрес: Сухум, типография Зайдшера.

                                                 ИҨТӘУЗЕИ  АГАЗЕҬ  АҾЫ?
   Агазеҭқәа зегьы еиԥшхом: зегьы акака ирызкуп, изызкыу зеиԥшроу алоуп рхырхарагьы, ирнылуагьы шиыҟалуа; аха агазеҭқәа зегьы еиҿырԥшуп акала: зегьы ртәы ианырҵоит жәлары рыус, ҳәынҭқарра рыус (общественное и политическое) ажәа бзиақәа оҩы дзырхәыцша, ихшыҩ аазгаша (литературное).
   Абарҭ аусқәа ирыхцәажәоит агазеҭқәа доусы дара изызкыу зеиԥшроу ала, аха планс, еиҿкашьас ирымоу ариоуп. Абрис иаҿырԥшызар ауп ҳара аԥсуаа ҳгазеҭгьы; аха макьана усҵәҟьа иҟам иара, избан акәзар, акы макьана ари аус ҵыцуп, цқьа еиҿкаам, ҩба – аҩцәа бзиақәа шыҟаҩы аҭахыу аҟара амам.
   Зегьы ирыцкыу аҩцәа роуп; агазеҭ ҭзыжьуа шамаха дара иоҩуом; урҭ ирылыуп агазеҭ ианыларцы иаиуа еилырганы иақәнагоу анҵара.
   Аха ехь ожәраанӡа Аԥсуа газеҭ ианылуа зегьы ианызҵуа агәыԥ иҭзыжьуа роуп; атәымуаа рҿытә анҵатә иааиуа агазеҵ ианымаалуа рацәоуп: шьоукы дара ирӷьны, аамҭа ианаалуа иазымхәыцкәаны ирҩоит; даҽа шьоукы ирҩоит алакәқәеи,? баша ажәа мариақәеи ?, дара хәарҭа дыуп? излақәам, агьырҭ шьоукых ирҩуоит ажәа еинраалақәа (стихотворения), агазеҭ аҿы иақәнагаӡам,  дара оҩы ихәырҭаӡам.
   Ажәа енраалақәа бзиоуп, агазеҭгьы ианырҵоит, аха урҭ дара мыцхәы оҩы игәы иахәаратәа, ихааны, иԥшӡаны, акырҳәуа иҟазароуп: изеиԥшразаалакь ҳәа дара ирацәаны агазеҭ иузанҵом. Ҳаԥсуа газеҭ аҿы иаиоит дара ирацәаны ажәа енраалақәа, аха зегьы агазеҭ иануҵаратәа иҟам: шьокы-шьоук замӡак еҿкааӡам, ихааӡам, агьырҭ, баша ажәа енраала рыхьӡуп акәымзар, еизаданы иҩызар иаҳа еиӷьын.
   Аԥсуа газеҭ аҩцәа иамоу ргәы иалымсааит ари исҳәаз, оҩы игәы нсырхар сҭахым, аха ҳгазеҭ бзиахар, газеҵк сыҟац иҟазар сҭахыуп азоуп изысҳәуа. Абарҭ ирҩқәуа зегьы анҵара изықәнагаз ажурнал акәын, аха уи ҳамам, убри аҿытә макьана иалаагӡап ҳгазеҭ зегьы, аха уи ишақәнагам оҩы идыруазааит.
                                                                                 Алыхнытә


                                                                 АҴААҨЫ
   Кәыркәа хәыҷы ҩажәеи хәба мшы рзы Бзыԥын иҟоу амсылманцәа "р-Баирам" акәын. Дәрыԥшь амсылманцәа рымшаԥ Ду "Баирам" аҽны аҽқәа дырҩоит ҳәа ажәаны жәлары ираҳаит. Гәдауҭа ауезд ахьинӡанаӡуаз, ҽыи кәадыри змаз оҩы днымхакәа инеит Дәрыԥшь. Аҽырҩра ҟалоит ҳәа ауезд акомисар илымҳа ианҭас, жәлары еилаҳар машәыр еилыргап игәахәын, иааишьҭит Дәрыԥшь "априказ": шәаҟәыҵроуп аҽырҩра иаԥшьажәгаз ҳәа. Иауиашам рҳәан Дрыԥшьаа, ҳара ҽы ҳарыҩуам ҳәа еизаз ирыларҳәеит. Аха ажәлар еизаз, ари аҟара аџьабаа рыдбаланы ҳаҽқәа азыҟаҵаны ианаага уиазгьы уиазгьы иҳмырҩкәа ааом рҳәан : ажәлар еизаз ԥара нлаԥса аҽқәа дырҩыит. Машәыргьы ҟамлит, Анцәа иџьшьоуп. Абрис зегьы зхысҳәаауа убри ауп: акыр лдырома мшәан аҵааҩы? Аҵааҩы лдыроит ҳәа илзҵаауа, иҟалаз шәаԥшыр ижәдырып шәышылжьуа. Лхы амыждарақә, илзгәамҭаӡакәа, ус лыур изхтуаз лиеркьи?жьоура: ҽык зегьы ируа зыуоит ҳәа, илымын дкылст аизара. Лара дахынҭыҵуаз ақыҭа, ражә рлаба данҵаны илыцкылст аизара рҵааҩы. Урҭ ус ргәы иаанагозаарын: аҵааҩы лҿы изгуа уи азгьы, илдыруоит ҳәа, аха уазыҟаҵахуаз. Илыхьзи мшәан ҳ-ҵааҩы мыжда?!
   Гәдауҭа ауезд ҳҟәыӷа? ҷа-ҷа?. Лара аԥҳәызбара лыхьӡазаргьы, иҽабеиҵәах мшәан, Ахьы Зосҳан, хыхьтә илзыбаалуаз Аф -цырҟьа? Дадраа ак анаазлакьакьлагь аҵаҩ лахь еиԥхныҩланы ицуа, абрис алагьы ижәымдырои аҵааҩы шәзылжьалуа, изыжәдыруа шәҽышәмыргаӡуазар.
                                        Платон Шьаҟрыл


                                 ПАПЫНЫИ   АБНАОҨЫИ  РАЖӘАБЖЬ
                                         (Ажәытә иҟалахьоу ажәабжь)
   Џьынџьал Папын ҳәа оҩы ӷәӷәак дыҟан. Дхәыҷын, зны бна дук ашҟа дыцеит; даннеи ҭыԥк ибан дыҵалыеит. Аҭыԥ дшыҵатәаз дыԥшызар ибеит ԥслаҳәк. Уи аԥслаҳә ишьны иамиган аҭыԥ иҵакнеиҳаит. Нас ар рымца еиқәиҵан длатәеит. Дышԥшыз акәымкәа абнаоҩы абнатәи дылҵны дшааиуаз дибеит. "Џьынџьал Папын уҟоума" ҳәа ибжьы ргоуа, абнаоҩы даин Папын иҭыԥ дыҵалт: "О-о, Папын афырхаҵа ишәарыцашьа", иҳәан ишәарах ажьы иаразнак иҩеиҿаижьт. Нас афырҳәа дааиасын Папын дыҩаидтәалыеит. Ус еиҳәеит иара: "Папын, уаргьы саргьы ҳааины ? ҳцап, реиҳа ицоо" ҳәа. Папын дахьгылаз дымцәажәакәа инапфы ирҵысыит 
ҽ уара ушьҭаланы уцә ҳәа. Абнаоҩы Папын ииҳәаз хаиҵан дныҽҳәаиан дыцәаит.
   Папын ус игәахәит: "Ожәы ари дгылар сифоит иҳәан, дҩагылан ақды нышьҭеиҵан иуапа ҩақәиршәын иара аҭыԥ аԥхьа аџь игылаз даватәеит. Дук мырҵыкәа абнаоҩы дааҿ, дҩагылан днаԥшызар аоҩы исахьа иахатәаны (даараӡа еиԥшны) ишьҭоуп. Абнаоҩы уи Папын иакәыз џьишьан дысфоит ҳәа аоҩы исахьа ишьҭаз еихаӡақәа рыла дасуа, дасуа ақды ԥыхха иқәиҵеит. Ожәшьҭа дыцыцыхны? дысфап иҳәан ауапа дыҩахазар, дабаҟоу Папын, иара шиакәмыз убасҟан идырит. Уажәшьҭа Папын дахьыҟоу дысыԥшаап ҳәа иҿыҩахамҭазы Папын абнаоҩы иԥсырҭаҵәҟьа аакылкааны, аҵықь ҳәа ашәақь ҭыирҟьеит, абнаоҩы дҟаан ус иҳәеит: "Хы-шәк, хы-шәк, хы-шәк…" "Хы-шәк? ираҩсуаз хык лыеит" иҳәеит Папын; убрысҟанынӡа дымцәажәеит Папын абнаоҩы дышыхәаауаз абна дылылаба дыцеит, хаҳәы-мҿыхә еибарганы. Адырҩаҽны ашьаркәасҭа? ихылан ҳаԥык аҿы ицәыҵаргалт ашьҭа ашьаркәасҭа. Аҳаԥы ианцәыҵаӡырҩы ираҳаит аҵәыуабжьыи амыткәма бжьыи. Дырҵәуан иани иаҳәшьеи. Амыткәма бжьны ираҳаит: "папын иахь умцан, уи дыуоҩыцәгьоуп, уишьып ҳәа уаҳамҳәази  џьыма" ҳәа. Папын уи аниаҳа сцәыҵалоит аҳаԥы ҳәа далагеит, аха агьырҭ иҩызцәа ирымуит. Абасоуп имшәо аоҩы ахаҵара шынеикӡоо, ишилшоо. Даара дхаҵа ӷәӷәамзи Папын?
                                                               Машьына? Џьынџьал - ԥҳа

   Редакциа аҟнытә: Аӡҩыбжьа ауаԥшь аҟны абрис еԥш аус, ахаҵа ӷәӷәара иуит ҳәа иззырҳәоуа Ҷиҭанаа Хәыхә иоуп.


                                                          АԤСНЫ   ИҞОУЗЕИ
   Ареволиуциа убри азы иҟарҵоит, бзиарак ҳабжьаагалап ҳәа, амзар ҳаибафап ҳәа акәым. Ареволиуциа захьӡу издыруа изы ибзиоуп, аха иззымдыруа ишԥа иԥсыхәоуа?
   Ахақәиҭра ҳәа анырҳәа,Ҩ изахьӡыуи иалоуи еилырымкаакәан, "ҳхы ҳақәиҭуп, иаҳҭахыу ҟаҳҵоит" рҳәан амыш ззымгақәоз зынӡак рыхшыҩ нлаган, ируа рзымдыруа еибафоит. Ари аибафароума ахақәиҭра захьӡыу?
   Ахақәиҭра зыхьӡу, уаргьы ухы уақәиҭыз, аӡәгьы дыумыргәаҟын ҳәа ауп. Еизарак аҟны урзыӡырҩыр зегьы "ҳаишьцәоуп, ҳаиԥханагьлацәоуп рҳәахыуеит, усҟан ус иабаҟоу. Ас оума аишьцәара шаҭахыу? Ҳаишьцәазар ҳазцәыбарҳәуазеи, ҳазхыибарҵәозеи?! Иагьа аауындазгьы, ахақәиҭра моу, аҵкыс еиӷьу, Анцәа дааргьы арҳәреи аӷьычреи ҳазырҟәамҵӡеитеи ишызбо ала, абрис аҟәыҵрагьы мариам.
   Ма арҳәра, аӷьычра ҟалар агьырҭ амилаҭқәа ҳара иҳақәырҵоит., ҳаигәырӷьаны, фырхаҵарас иԥхьаӡаны "ҳара ҳакәын" ҳҳәоит.
   Аԥсыуа рыцҳа дахыҟазаалакгьы дхаҵоуп ҳҳәахыуоит. Ари аҵмыҳәҳәарроума ахаҵара захьӡыу? Даҽаџьара уцар, ма Қырҭтәылан, ма Урыстәылан акәзааит амҩан акгьы уацәымшәаӡакәан ашьшьыҳәа уцоит. Кәыдры ауезд аҿы аԥсрақәа ҟалеит сынтәа ирацәаны, аха ҵәыуара ҳәа аӡәыи аӡәыи цқьа изеиҭаныиаиуам – арҳәрақәа ирыцәшәаны. Абрыгь ԥсрами ҳара ҳзы, аԥсыуа Аԥсны дшәаны данзымныҟәа?!
                                                                                         Н.Нардаиа


                                                               МОНАРХИА
   "Монархическое правление" ҳәа, еиҭасҳәахоит, изышьҭоу убри ауп: аӡәы ииҳәуа акәымзар даҽакы ахзыҟамлуа, абрис аӡәк иаԥиҵуа аԥҟарақәа, азакәанқәа ракәымзар даҽа ԥҟарак, закәанк ахзыҟамлуа аҳәынҭқарроуп "Монархтиа – Монархическое правление"ҳәа изышьҭоу. Ехьа ожәраанӡа иҳамаз абрис еԥш аҳәынҭқарра акәын.
   Аҳәынҭқарыи аминистерқәеи (ауазырҳәацәеи) дара рхыи рчиновникцәа рзыи акәымзар, анхаҩыжәлар ирыхәҭору аус шамахамзар иҟарҵомызт, аха ашь)ҭахьӡа иаазқәылазк жәлары ирзеицәоу акәымзар акгьы ҟарымҵоуа иалагыеит: 

5 - 6 шықәса зҵыхәа ԥымҵәаз аибашьра жәлары рыла иҟамлаӡеит; ари урҭ знапы аҿы ҳаҟаз, ҳаиҳабыра роуп напы азыркы.
   Ар неиҿажьны дара абжьахәахәҭра иалагыеит. Арахь ажәлар анҵәара иаҿын, арҭ ҳара хыс иҳамаз аԥара ду дырҳауан. Рымдырра ала акәу, хәшьадрыла акәу иҳабашьқәаз аҳәынҭқарцәеи, урҭ рырыи изқьынгьы ацхырара рырҭон. Ҳара ҳар аџьаԥҳаны ианазгәаҟлакь, ирласны иҳауааит ҳәа ауазырҳәацәа ианырзаарыцҳалагь еиҵадырхуан, раӷацәа аарысны индырҵәуан.
   Арҭ зегьы ҳасаб рзыуур ииашаны арҭ ауазырҳәацәа аргама амш шрыларгоз оҩы идырратәа иҟоуп. Абрис аҟнытә жәлары рхы ацынхәрас иртәаны ирымаз ауаа (адума) аҳәынҭқар Николаи Романов иҳәеит иуазырҳәацәа рахьтә азалымдара жәлара рзы, ма змаҵура иақәнагуа ныҟәызымгыуа закәанла жәлара рҿаԥхьа ацкы ҳәара иқәны дҟаларазы.
   Ари еԥш ажәа џьбара аҳәара адумаҿы итәоу ауаа ишԥаргәаӷьи рҳәан ауазырҳәацәа аҳәынҭқар изин ала адума иқәырцаразы аус шьҭырхыит, аха адума карцаанӡа аусуцәеи ари неицхыраан ауазырҳәацәагьы, аҳәынқаргьы икны иҭаркыит 1917 ш. феврал 27 рзы. Абасоуп ишыҟала ажәтәыи аамҭа ҳазҭагылоу. Ожәы ҳара ҳәынҭқар дҳамаӡам. Аамҭала, аусқәа шьҭамхаразы, аибашьра хыда иҟамларазы, итәаз аиҿкааҩцәагьы, аболшевикра аныҟала Урыстәыла кажьны рхы ахынахоз ибналаны ицеит. Убри нахыс иҳабашьқәозгьы рымч ҳақәхоуаа ҳааҟалан, ҳҳәынҭқарра иаалалан, ҳаҩнуҵҟа аибашьреи аимҵәареи ҳаларҵан, иара ҳхыччуа иаарԥыхьашәуа, ирыхәарҭоу ҳалганы игоуа иҟан ҩышықәса раҟара. Апартиақәа аибашьра иаҿын, дара наҟгьы арахьгьы аџьаԥҳаныи аныибарҵәагыеи рырҭон. Аха ашьҭахьы даргьы ҳсоиузникцәа рыиаин ҳара хылагәыла ҳшеиларҵаз еиԥш, даргьы хылагәыла иаилалт. Ҳара ҳҿы ҳыусқәа ҽеины ибзианы ианышьақәгылаша шаҳзымдыруа еиԥш, ҳаӷацәагьы, ҳара абаса? аилас-ҩеиласра ҳалазҵаз рыусқәа анышьақәгылуа. Абрис еԥш аилас-ҩеиласра ҳара ожәы ҳазҭагылоу еԥш ареволиуциа ахьӡыуп.
                                     
                                                        Учредительное собрание 
   "Учредительное собрание" ҳәа иашьҭоуп жәлары рыла иалхны аҳәынҭқарра (государство) ныҟәгашьас иоуша азакәанқәа шьақәзыргылуа ауаа еизаны иахыҟоу.
   Ԥасатәыи аҳәынҭқар, оҩы изымҵаакәа зхы ала азакәанқәа аԥызҵоз ожәы дыҟам, ожәраанӡа иҟаз азакәанқәагьы шьҭарнахвс иахәарҭам ари аамҭа ҿыц ирласны иҟалароуп жәлары еиқәзырхаша, иныҟәызгаша азакәан ҿыц.
   Аамҭала еиҿкааҩцәас ареволиуциа аныҟала Урыстәылан иҟаз ԥҟарас иҟарҵеит жәлара рҿаԥхьа рықәрагьы иаларҵеит ԥсыхәак зламоу ала жәлары иалырхыуа ауаа закәан ԥҟарас, ирласны рыус иахадыргыларазы. Агазеҭқәагьы изларҳәоуаз ала урҭ ауаа ралхра ҟаларцы иҟан иаарласны, аха ҳаҩнуҵҟа аибашьрақәа аныҟала, ехьа ожәраанӡагьы уи зыҟамлакәа? иаанхеит.

                                                          Общество (агәыԥ) Партиа
   Аҵвреи адырреи зыцәмаҷым ажәларқәа ианакәзаалагь ргәы рҽануп, гәыԥ-гәыԥлеи "париалыеи" рҽеидкыланы иҟоуп. Агәыԥ уск ҟарҵарцы рҭаххар, агәыԥ рханы игылоу аоҩ адырра рыиҭоит иҩызцәа. Иҩызцәа иҟазар ҟалап  10.000 – 20.000 – 100.000, губерниак ахы аҵыхәа иалаԥсазар ҟалап хара-бӷьара, аха дара ус еибадырны, еицәажәаны иҟоуп аханы игылоу аус ишьҭыихыуа ехьа-уаха иҩызцәа зегьы ирдыруоит; ԥаразар еизгатәу – абӷьаа ҳәа иаарҭыиуеит, шәҟәызар аус иаҭахыу рнапқәа ақәҵаны адырҩаҽны иахақәнагыуа иҟалоит; ашышразар иаҭахыу зегьы аӡәк еиԥш еидгылан, абрис аоҩ ихьыз залымдароуп ҳәа зегьы ашшыҩцәахоит; аџьшьара аӡәыр иҭахызар – зегьы иҭабуп ҳәа иарҳәоит; раӡәк азымдара ихьыр зегьы уи изы ихцәажәаҩцәаны, иашшыҩцәаны игылоит. Амацәыс амрагыларахь иарлашар убри сааҭк амра  ҭашәара аҟынӡа ишарлашоуа еиԥш оуп урҭ рыусқәа шеимырдыуа, ишыҟарҵуа. Ас еибыҭоу роуп аус ҟазҵо, аԥхьа игылуа. Ас еибыҭам, еидкылам зегьгьы жәлара рацәазааит рыус шьҭахыоит, икьасоп зегь рзы, ихьысчҳауп изқьынгьы, инамӡа-аамӡоуп зегьы рҿы.
   Ҳара аԥсацәа ҳакәымзар шамахада иубоуам гәыԥла еидкылам жәлара. Абрис ҳазҭагылоу аус ҿыц аныҟала ақырҭқәеи, аерманқәеи ус хьанҭасыи, ус одаҩсыи ишьҭырымхӡеит. Урҭ еибыҭан, ихиан: адырҩаҽны "рлабажә аакыдхны" рыусқәа иҩарышьҭалт. Ҳара аԥсацәа, абрис аус ҿыц ҟалеижьҭеи ҳтәоуп, ҳхәыцыоит зеиԥшра гәыԥыузеи иҟаҳҵара, ҳаиднакыларатәы еиԥш, ҳацәгьеи ҳабзиеи акы акәны иҟаларазы, ҳзышьҭоугьы акы акәымхаразы,? аха макьана акгьы ҳзымхәыцыц. Уи уаҟәыҵишь "партиасгьы" ҳаздылара ҳаздырам; абрис оуп аиҵахара, анамӡа-аамӡара захьӡу.
   Ожәы игәаҳҭап "апартиа" захьӡу – "апартиагьы" агәыԥгьы еиҩыргоуа агьыҟам. Ҵабыргны "апартиа" аҳәынҭқарра аусқәа ршьақәыргылара, рырҽеира иалацәажәоит, иашьҭоуп. Абарҭ реиԥш ауаа "асоциалистқәа" ҳәа ирышьҭоуп,изышьҭоу аус "социализм" ҳәа иаԥхьоит. Абрис "асоциализм" захьӡыугьы хәыҷык инеилаҳкаап.
                             (Иацу агьи а-№ аҿы)                            Д.Гә.


                                                    АДГЬЫЛ – АНЫШӘ  МЫРЫУГАҚӘА
   Ехьакәзаалакгьы амилаҭ жәлары рыҩнуҵҟа адгьыл аусура ибзианы ишьақәыргыланы ехьрымоу даара рыбзазашьа оҩы деилаҳаратәы иҟоуп. Аҳәынҭқарра аҩнуҵҟа ажәлар иахьазыҟаҵоу убра шьарда беиара амоуп; избан акәзар, аҳәынҭқарра аҩнуҵҟа афатәи ажәтәи азы гәхьаа аныҟамла даҽакала рхы иахәоит, гәамҵра иақәшәом. Жәлары иахьеибыҭоу аус ауразы ирымоуп ацәаӷәагақәа, ажәла каԥсагақәа, аҭәархыгақәа, ача, аџьықәреи аҿырпыгақәа. Аус зыуа аӡәы илшоит убри еԥш амашьынақәа рыла 40 десҭын џьабаа рацәа адымбалакәа иҟаиҵаразы. 
   Амашьына цәаӷәагақәа аӡыи амҵеи рыла аус ахьыруа 200-300 десҭын рҟынӡа илшоит иҟаиҵаразы. Убырҭ зегьы ишырнаалоуа аҟаҵашьагь рдыруеит, иаҳҳәап, убырҭи ҳареи ҳаусурақәа еиԥшӡамкәа ҳазлаҿыу ала убырҭ рахь аӡәы ииуа мышкы, ҳара ҳаӡә шықәсык изыуам, избан акәзар, имоузеи ус угас? Иҵыуеит 4-шықәса раҟара ашәамахьцәа ирҿыԥшшәа акәаҭанақәа аархәуа иалагеижьҭеи. Арҭ зегьы амаҭәахәқәа ҳамазаргьы, уезгьы иҳуалыуп анышә иҟаҳҵаразы ишаналоуала: анышә еилырхыуеит, хыхьтәи, абжьаратәи ҵаҟа (почва, подпочва и материнская порода), хыхьтәи анышә ауа?ц змоу, аҳаскьын зықәиаауа, абжьаратәи анышә ԥышшәыла хыхьтәи еиԥшны, аҳаскьынгьы уи аҟара иазааӡом, ҵаҟатәи анышә ишеилоу иҟоуп, ихаҳәуп, хыхьтәи анышә аусуоҩы иуалуп илаиҵо дахәаԥшны еилеирҵысырцы, еилеиршәшәарцы; иҟоуп аҳаскьынқәа ԥсыӡак аӡынӡа зыдацқәа зышьҭуа. Ачақәа, ауҭра?ҭыхқәа 4 - 10 вершок рыҟынӡа ирышьҭыуеит рыдацқәа, убырҭ аҳаскынқәа дырыхәаԥшны иҟаиҵароуп идгьыл, аха аԥхьатәи ацәаӷәара дамеикӡакәа дласкьаны ицәаӷәароуп мыхыурҭазар. Ауҭра -ыԥ абаҳала иаарҳәтәуп. Ианбыкәу ианаҭахыу ари еԥш аусура? Амхқәа аныдцқьалакь?, ианвар амза нахыс апрел мза аҟынӡа ацәаӷәара иалагароуп.
   Уҭра ҭыԥзар уҭрас ишҭадырцәлагь иаарҳәны инрыжьроуп адгьыл, амхыуҭра аҟны аӡынреи ааԥынреи аӡы ӡытәраны иҟазар ирбатәуп, азышьҭра аҭазароуп ирбатәуп ажрақәа рыла (закрытая канава или дренаж). Амхы дыузар ажрақәа алгазароуп аӡтәара ахамоу.
   Ажрақәа иҭарстәуп аҵәҩанқәа? ҩба иаӡоу, амыркатыл сахьа ала, уашьҭан абыца иаӷоу афаса бжьажьны ажра еииа?рыԥсоит, аханы аӡы ацәыҵаларҭа азныжьны, мамзар ахаҳә дыуқәа ҭарыжьоит, нас амацәқәа рылы ирҭәны анышә ақәырԥсоит. Абриала идырԥшшоит адгьыл аӡы ахьықәтәоуа. Заатәи ацәаӷәара, анышә аар ҳә адгьыл иргәаҟны ашьақәгылара изхәарҭоу, измааноу агьырҭ а-№№ рҿы иаҳҳәап.
                                                                                               М. Булиа


                                                   АҾЫЦ  ЛАҴАШЬАҚӘА 
   Сынтәа ҳазҭагылоу аамҭа даара оҩы дацәшәаратәы иҟоуп, избан акәзар  сара сахьынӡанеиз Самырзаҟанеи Ҟәыдры ауезд аҿыи, лаҵара бзиак оҩы деилаҳаратәы иубаӡом, иларҵазгьы ҽеимхеит, аӡысаамҭа аԥырхагахыеит, убри аҟнытә иамҩаны избоит амла ҳамԥсразы ҳаԥхьаҟа илаҵатәуп имаҷымкәа ахәыӡ, ача, ашырӡ. Ишәасҳәоит иааркьаҿны ахәыӡ лаҵашьа, илашәҵа аамҭа миасц.
   Ахәыӡ лоуҵаанӡа адгьыл бзианы ирхыиатәуп: ицәаӷәо, еиҭацәаӷәо, ичалтны икаԥсо; нас аҭаҭын анеиҭарҳуа еиԥш аӷазқәа аҭаны аршьынак аҟара бжьаны иҟаҵатәуп. Уашьҭан акакла иҭеиԥсоит, аӷазқәа дрықәланы, насгьы аҽагала анышә ақәирҳәҳәуеит. Иангылалагь ажәлақәа? ааҵыхыуа дыбжьаланы ирашәоит, аҭаҭын еԥш ашьапы иадыҳәҳәалан, даара ибзиахоит дук аџьабаацәгьа имамкәа. Шәгәы азышәышьҭ, ҳазҭагылоу аамҭа жәбоит, шәацәымаашьан аҟаҵара.
                                                                                            М.Булиа


                                            АҚЫҬА  АИҲАБАЦӘА, АШЛАҚӘА
                                 
                                        Анцәа иахьтә иаԥны иҟоуп
                                        Аҵеи аиҳабы дныҟәигарцы;
                                        Аиҳабгьы иуалны идыуп,
                                        Аиҵыбы абзара иирҵарцы;

                                        Аиҵыбы изы аиҳабы дсаркьоп,
                                        Аиҵыбы ииуа ҽеила имҵац,
                                        Абрыи азы аиҳабы иуалуп
                                        Амҩа иаша дықәиҵарц:

                                        Аиҳаб бзиа убрыи иоуп
                                        Арҟәышга уыс ныҟәызгаз;
                                        Зыжәлар зҭахыз убрыи иоуп,
                                        Зеиҵыб ацәгьа даԥызҟьаз.

                                        Аиҳабы дзыҟо убрыи азоуп,
                                        Зегьы рзы аиаша ныҟәигарц.
                                        Уи игәра зыргазгьы уи азы оуп?,
                                        Дыззыркыз иашала иныҟәигарц.

                                        Еиҳабыс сара дсыԥхьаӡом,
                                        Зашьцәа рзы аиаша ныҟәзымгаз,
                                        Зынӡак хәыцкгьы уоҩыс дысшьом,
                                        Зыжәлар аԥараз изыԥсахыз.

                                        Жәлар рыхьӡ ала аус зыуз,
                                        Ииуз жәлары идыирбап,
                                        Урҭ рыхьӡала акыр зоуыз,
                                        Иааганы дара идыирбароп.

                                        Мамзар иара изы ԥысроуп,
                                        Аҵеицәагьы ԥхас-ахыоит,
                                        Ииухьо зегьы мыцроуп,
                                        Агьырҭгьы уыс акәу џьыршьоит.

                                        Насгьы ацәгьа азы уԥа уидымгылан,
                                        Уи иқәнаго даныриа,
                                        Дыҭынхадоуп ҳәа аӡәы аус доумҭан,
                                        Уи дышқьиоу дынырха;

                                        Знык азыҳәан уԥа дыӡуам,
                                        Даҽазны азы дабжьауеит.
                                        Нас ацәгьаура изыгәыӷьуам,
                                        Иаԥхьаҟа азы дарҟәышуоит.

                                        Зԥа ацәгьа дахьызмырхәыз,
                                        Уи аизараҿы дынашьҭтәым.
                                        Аӷьычра азы зыхшара дхызҩаз,
                                        Уи иашала дыуаҩым.

                                        Ҳаиҳабацәа! Аамҭа ааҳәит!
                                        Ҳарҟәаҵып ҳажәытә усқәа;
                                        Уажә иаиз иҽа аамҭахыеит.?
                                        Ҳрықәлап амҩа иашақәа!

                                        Зегь рзыҳәан аиаша аауп,
                                        Иаҳаҟәнахп ахәахәа,
                                        Ацәгьа дшыцәгьо дыныҟәаагап,
                                        Ии?аишаны иаауп иҳалшауа.

                                        Деиҳабуп аха дыхәахәазар,
                                        Дааҳашьҭрым ҳаизарахь,
                                        Ажәытә ииуаз дырҟәамҵуазар,
                                        Уҩ днаҳашьҭрым имӡырхахь.

                                        Абас иашала ҳҽеибаҳҭар,
                                        Издыруада ҳашьақәхар.
                                        Мамзар ҳаԥсҭазаара шәарҭоуп,
                                        Иҟалап ҳаԥхасҭахар.
                                                                           Б.Ҷолокәуа


                                                 АԤСУАА ҲГӘЫЗЫРҲАГА

                                        Сылашара сашьцәа! 
                                        Длыбаан ахьхьџьџьаҳәа ашацәа,
                                        Џьанаҭ ашә ҳзааиртит Аԥсацәа,
                                        Асаара ҳлаҟәны ҳаштәаз,
                                        Жәохәџьара еихагылаз
                                        Ҳхәыныгана ҳақәнартәеит
                                        Аԥсуа газеҭ иҟалаз.

                                        Ҳашьҭа, ҳамҭа мыӡрацы,
                                        Анцәа ҳазшаз иҳәоу ала,
                                        Иҟан аԥсуа газеҭ ҭыҵрацы.
                                        Даарак оҩы дақәгәыӷуамызт
                                        Џьабаадагьы иҟалуамызт,
                                        Убригьы ҳзымдыруа ҳаҟамызт.
                                        Аха Анцәа иџьшьарала,
                                        Ҳазцәымӷыз рџьабрала,
                                        Иҟалыеит иазааԥсаз рыла.
                                        Ак сзыҳәуа убри ауп:
                                        Сықәлацәа изысҳәуа – сашьцәа шәоуп!
                                        Шәмаашьакәа шәазааԥсароуп.
                                                                                             Шьаҟрыл Коциа

                                                                                               --------------------------------------------
                                                                                                    АРЕДАКТОР   АГӘЫԤ
                                                                                                -------------------------------------------    
                                                                                          Сухум. Типография А.М.Зайдшера



                                                             А   Ԥ   С   Н   Ы  
                                           Есы-мчыбжьа иҭыҵуа демократ газеҭуп
                                    Ахә 1 м. 50 к.                                          Ахә 1 м. 50 к.
                              № 18 АХӘАША  ИУЛ 25 РЗЫ 1919 ШЫҚӘСА  РААН № 18


                                 АГАЗЕҬ  "АԤСНЫ" АКАНТОРА АҞНЫТӘ
   Агазеҭ "Аԥсны" азы акареспонденциа азҭеиуа цқьа иелырганы ақьаад аздаҟьак ауп иҩтәыу.
   Мызкы "Аԥсны" хәыс иақәуп 6 м., фымыз – 36 м.
   Ҵара змоу зегьы "Аԥсны" аҭыҵра злаиҵамхара ныҟәыжәга. Џьыбаҭыхла "авечерқәа, аконцертқәа" рыла уҳәа, ацхыраара ашәҭ; ажәабжьқәа ақыҭақәа рахь иҟалақәо лассы-лассы иаашәышьҭла. Ҵара змоу уалны шәхы иашәҭ есы-мчыбжьа ма акы, ма ҩба аус ажәабжь аашәышьҭларазы. Ҳгазеҭ хәыҷы ианаҳҵо ҳамамкәа ҳҟашәымҵан.
                                                                    Адрес: Сухум, типография Зайдшера

                                АԤСХӘРАҚӘЕИ, АԤШЦӘЕИ, АҴААЦӘЕИ 
   Дынхауан оҩы еиқәчаԥаӡак Бедиа ақыҭан  Мамсыр ҳәа. Убри аҟынӡа деқәчаԥа дынхыуан Мамсыр, амҩасцәа иасны иҿыцу инхара ду анырбалакь "дызусҭа ари аҭауад инхыуа" ҳәа иҵаауан. Икәаскьа ҩбаны еиҿвхыбны, амаҵурҭа рыладахьы ирывагылан. Иашҭа ахаҟны угылазар, аҵыхәа аҟны еиргь ҳәа улаԥш наӡауан. Ахаҳәтә гәара акәыршан иара абрис ашҭа. Аҭаларҭа агәашәгьы ичаԥаны кыцла ихыбын. Иашҭа ду аҩнуҵҟа участка наӡак аҟара иҩнқәа агәҭа иҭакны масыр гәарала иҭахкааны. Амасырқәагьы иԥшӡаны иаҵәала ишәын. Убри ашҭа хәыҷы – аучастка баҳчаны иҟаҵан: ҵла ԥшӡас иҟоу зегьыи, агь?ыл ҟаԥшьқәеи, аҳаскьын какаҷқәеи уа иҟамыз ҳәа оҩы изҳәаӡом.
   Иашҭа ду агәҭаны адәқьан изҭагылан. У адәқьан оҩы дызызгәаҟуа иҵамыз ҳәа агьыҟамызт. Иара дахьынхауаз еҳаракыраны ихәшәа иҟан. Иладахьы архан, иӡлагара аффаҳәа илагоуа изҭагылан. Ишьамаҟа ҵҩа рымамызт, иԥсаса рызыԥхьаӡаӡомызт. Ажәак?ала Анцәа ишиҳәара инхоуаз аӡәы иакәын.
   Мамсыр ҽнак ахьҭа илалан дычмазаҩхеит. Еиҳа-еиҳа деицәахо мацара цәгьа дычмазаҩы бааԥсхыеит. Ашоура бааԥс имаз аҟнытә дҩашьа-хашьаны деилаганы дҟалеит. Ҳаџьараҭгьы саб дыԥсуеитиҳәан афырҳәа иҽы акәадыр ақәиҵан аԥшцәа даырышьҭалеит. Мулла ԥшҩык ус иеиҳәеит: "Учымазаҩы  аҩсҭаа – "Аџьныш" аӡы ахькеиҭәоз дахыст азы Аџьныш дихоуп" ҳәа. "Сара мчыбжьык ала дихысцоуеит ихоу Аџьныш, аха егьызгоуеит камбашьк абат зҵоу" ҳәа. Ҳаџьараҭ иҵаз џьишьан ус еиҳәеит: "ҳаи уанаџьалбеит! Уи далырга, смазара зегь га".
   Мчыбжь иашак ачымазаҩ ашоурв ибылны иамаз рыцҳа иргәаҟра даҿын амулла. Зны арыжәтәқәа ииржәларын, зны аҵабылтәы иҵеиблаарын. Иҵеибылқәоуз рылҩеи рфақьи ирхылҵуаз ачымазаҩы зынӡак даргәаҟуан. Ишоура ианазҳалакь дыҵҟьаны дыдәылҵуан. Уи анибалакь амулла ачымазаҩы иԥҟара далагоуан "Аџьныш" дихысцуоит ҳәа.
   Ари иакәым иҟазоу Али иоуп рҳәан, Ҳаџьараҭ агьи икамбашь хьа ихҭынҵаны Алигьы дааигеит, аха  угь акгьы димыхәеит ачымазаҩ. "Учымазаҩ аҩсҵаа иакәӡам иԥырхагоу, амзыз имоуп" ҳәа иарҳәеит Ҳаџьараҭ. Ҳаџьараҭ аҵаацәа даарышьҭалан ҵааҩцәас иидыруаз зегьы еизигеит. Аӡәы Елыр ныха иԥырхагоуп, дганы дуныҳәароуп, зеиԥшыҟам ацәи сыс бзиакыи уманы ҳәа, агьи – "Ажьира амзыз имоуп. Дуныҳәароуп аӡыси асыс шкәакәеи рыла, мамзар дыԥсуеит учымазаҩ" ҳәа. Убас зуа еизакымкәа жәаба рҟынӡа иарҳәеит. Ҳаџьараҭ иарҳәақәаз зегьы ҟаиҵан, ашьҭахь Елырҟа дызгоит ҳәа ачымазаҩ дыиманы амҩа данықәлаҵәҟьа ачымазаҩ зыԥсы зылӡаахьаз ауардын данарҵасы дыԥсит. Адырхаҽны Кадихан, Ҳаџьараҭ иан ӡынхьҭа илылалаз акәу агьиу здыруада, иаалықәшәан дыԥсит.
   Ҳаџьараҭ аҵәуара ду ҟаиҵеит. Иаизгьы какал иза? илшоз ала идыиркыт агьиит. Рышықәс амш азы Ҳаџьараҭ иани иаби убри еиԥш ԥсхәрак ҳәа рзыиуит ҳәа Самырзаҟана уаҟәыҵи Аԥсны ехьакәзаалакгьы уи еԥш аԥсхәра оҩы имбаӡац. Ацәқәеи ажәқәеи мацара ҩажәеи жәабаҟа ршьит, ара асарақәа убыс. Ачыс икажьыз ҵҩа амаӡамызт. Аҽырҩра ду уа иҟан, сеидро уа иҟаз ҳәа оҩы излаиҳәарызеи. Аԥсхәра хаха -хымш инымҵәаӡеит. Аха амцынхәрас Ҳаџьараҭ акы аизнымхаӡеит, абрис аҟара амазара ду имаз ашҟа уи ахыхь ауал иқәиҵаз азы иҩнқәа иреиӷьыз руак? имҭиир ԥсыхәа имоуит. Ҳаџьараҭ ихы зланыҟәигоуа агьимаӡамкәа длатәеит.
   Акы сҵаауеит: изхәарҭада мшәан Ҳаџьараҭ игәаҟреи иԥсхәреи? Аӡәымзар аӡәгьы! Нас уи аԥсхәра аҵкыс еиӷьымзи убри аԥсхәра азы ишхарџьыз азы баак рыхеиргылар иани иаби. Амҩасцәа абаа ԥшӡа анырбалак, дызусҭа ара ижу, иԥсаҭа бзиахааит, акрызкыз аӡәы иакәзаап ҳәа рыҳәаларын ма. Ари аԥсхәра ду ииуз мгәамзар акгьы иазымдырӡеит, аха амгәагьы анеихсыӷь зынӡак иӡӡеит. Абасоуп ҳаԥсуаа шрыцҳау. Абарҭ аԥсхәрақәеи, аԥшцәеи, аҵаацәеи роуп ҳ-Аԥсны инхоуа аҩнуҵҟа ӷа дуус, шьҭахьламзар, ԥхьаҟа измышьҭуа ирылоу. Убри аҟнытә зегьы Аԥсны азы згәы былқәуа, иаԥхьоуа ԥсыхәа зламоу ала мчыла, абарҭ аҭоурых гмыгқәа аԥсуаа раԥхьаҟа измышьҭуа цәыҽырзышәшәара азы. Ҵара зманы хәыҷык заҳауаны иҟоу зегьы абарҭ рзы ҳақәԥалар оуп. Да шәыԥшишь Анцәа узша абарҭ аҵас гмыгқәа агьырҭ амилаҭқәа ирымазар. Ҳара урҭ ҳазкамыжьӡеит. Абра ианысҵаз лакәуп ҳәа ахышәымҳәаакәа, саашәыкәыхшоуп саԥхьаҩцәа, цқьа шәазхәыц. Уашьҭан Аԥсуа милаҭ р-Совет анықәтәалакь ари ас инрыжьуа иҟам. Ари рхаҿы инаргашт. Ус хьанҭаны ирыԥхьаӡашт. Убраанӡа ауааазыҟашәҵаларцы сшәыҳәоуеит абрис иаԥхьо зегьы.
                                                                                                                     Джон

   Аредакциа аҟнытә: аԥсхәра ду иақәирӡуа абжак иара изы иааныжьны, агьи абжак ишаны хәҭак  (аҳаҭ(д)гәын алаҟ?аиҵаргьы, агьи иаанхаз ашколаи аҵареи идыирхәар, даара иус бзиоуп, егьыхьӡуп иара изы.

                                   ИАРБАН УСЫУ АХЬӠЫИ-?АԤШЫЕИ ЗЛОУ?
   Аамҭа шыгьежьуа еиԥш, аҽшеиҭанакуа еиԥш ахьӡыи-аԥшыеи злоу аусқәагьы рҽеиҭанаркыуеит, убас игьажьыуеит. Ажәытә ҳабацәа урҭ рабацәа уҳәа аӷьычра патыу рзвқәын. Аӡәы ҽы цыркьык абӷақәа кылыжәжәа дақәтәаны, икәымжәы ҵырхаа, иара дыцыҟьҟьа данырбалакь "ҳаит, аӷьыч мыжда дауҩашьахыуа, егьаџьара ла иршхеит, егьаҩгьы хыла-гәыла еилеиҵахьеит" ҳәа дырҽхәоуа ирҳәоуан. Сасны дызҭаауаз дыеигәырӷьаны, даара оҩы бзиак дыиҭааизшәа ацә, ажә изыршьуан. Аха уи усҟан, ажәытә акәын, ожәы ус иҟоу аоҩы хәарҭас имоузеи!? Хар змам аоҩы, ус иҟоу ацәыхцәыфара шаҟа патыу иқәимҵара, иҩнгьы днеишьҭуам, лак аҟарагьы ҳаҭыр иқәиҵом. Ари ас изыҟалазеи? Изыҟала абрис ауп, уи еиԥш аусқәа раамҭа цеит, ожәы урҭ реиԥшқәа "ирмодам".
   Ажәытә аҵара аныҟамыз, ауаагьы маҷын, ашәҵатәыи ашьҵатәыи захьӡугьы дук ирыздыруамызт, егьыҟамызт, изеиԥшразаалакгьыакы нырхадырԥа-аархадырԥуан, маҭәа имам ҳәа, цқьа деилаҳәам ҳәа аӡәыи аӡәыи ҽыԥныҳәа рыибаҭоуамызт, аха ожәы ус маҭәа бааԥсыла аӡәы аизараҿы днеир, ихаӡгылуам, рыцҳас дрыԥхьаӡоит, оҩыс изхьаԥшуам. Избан ас изыҟалазеи? Ас изыҟала уи оуп, аамҭа аҽаԥсахт, аамҭа гьежьит, аамҭа иацымныҟәаз иҩызцәа дызрылалоуам, урҭгьы иара ҩызас дрыԥхьаӡуам. Оҩы аамҭа ицныҟәоуам, аамҭа аоҩы дацныҟәароп, мамзар хьымӡӷ игоит.
   Ажәытә ҳабацәа аҵара рымамызт, аҵара зыԥсазгьы рыздыррамызт. Аҵара змоу аӡәы уарла-шәарла дрылашәаргьы, хымхәас дрыԥхьаӡон, ауеи ақәлеи аӷь?ычцәа рахь оҩ дыимам, ирахә уӡаргьы изыԥшаауам ҳәа иасны кыр имазар (и)?аны иргон, ддыргәамҵуан,дындырхомызт, нас ма иаргьы дандыргәаҟлакь аӷьычра далагон, ма дрылҵны ихы ахынахо дцон. Аамҭа гьежьит: аҵара змоу иоуп ҳаҭыр зқәу, аусқәа ахы рызҭоуа, ажәлар ныҟәызгоуа, уи адагьы оҩ-дхәарҭам.
   Ажәытә аҭаацәа рҿы аӡәы дычмазаҩхар аҟәыдырԥаҩыи, аԥшҩыи, аҵааҩыи рахь акәын иахьцоз. Уа иахьнеиуаз акы неиарҳәан гәынкылагак: шьтәак шьны абнаҿы уныҳәар, учымазаҩы дыбзиахоит ҳәа. Уаҳа хәшәы ыҟамызт, ииурыз уаҳа ачымазаҩ иҭынха?! Идыруан аргама аԥшҩы ииҳәаз шымцыз, аха иара изы гәжәажәагас, ачымазаҩ изы ргәаҟ(ӷ)ас днеины, абнаҿы ишьыуан џьмакы ауаа еизганы ирҿеиҵуан, уи хәарҭас мчымазаҩ еуӡомызт,амала аҳарџь мыцхә ҟаиҵон. Ачымазаҩ даныԥслакь иуа-иқәла идсырҳауеит ҳәа аҵәыуара ҟаиҵоуан, имок абжеиҳара убри инақәирӡыуан. Абас ачымазаҩ изы хәарҭа аламкәа, аԥсы изы иԥсаԥамкәа, имаз имазара зегь баша иаигәыҵыӡәӡәааны, иҩнапык игәыдыԥсала даақәхон. Убри ажәытәтәыи ҳагра ду ожәыгь ҳзаҟәымҵит. Иҳамоу зегь аԥсхәрақәеи, асабшахәрақәеи инрықәырӡны ҳаатәоит. Ари азоуп аԥсуа беиак дзыҟам. 
   Ачымазаҩ изы ожәы аҳақьым дыҟоуп, ахәшә ыҟоуп, аха уезгьы ажәытә хәшәшәны ҳақьымыи аныҟамыз иҟаҳҵаз ҳашьтәа шьрақәа ожәыгь ҳарҟәаҵыуам, аԥшҩыи аҵааҩыи ожәыгь ҳаҿцааоит, урҭ ҳшыржьо шаадыруа.
   Ари заауа ахьӡ азын акәзар, ахьӡ злоу ари акәым. Акы азы сшәызҵаауеит абрис еԥшқәа ҟазҵақәо: Аҟәа дыҟан аԥсуа  Ӡ -к, иҭынхыеит 50, 000 м. рыхә амазара. Абрис амзара ақырҭқәа рыклас хәарҭас иоуразы ҟарҵеит иҭынхацәа  (Аԥсуа клас згәалашәауада? изҭахыда?). Ақырҭқәа ари агазеҭ ианырҵеит, ашәҟәқәа ирныврҵеит, ихьӡала аҷкәынцәа рааӡоит, наӡаӡа ихьӡ зыӡӡом. Аԥсуакгьы  Е - ра аԥсхәы иуит, ауаа еизганы аҽқәа ирҩыит 60,000 м. рыхә аԥхасҭа ҟаиҵеит. Крыфан ианемлыс нахыс зегьы ирхашҭыит, аԥсгьы оҩы дыигәалашәом, аԥсхәы зыуз иԥсы ҭаны иҽыизенынымгалуа дҟалеит. Дызусҭа арҭ реиҳа ахьӡ ҟазҵа? Ҳәара аҭахыума, Аҟәатәи иҟаиҵеит ахьӡ, уи аамҭа ҿыц иацныҟәаз оҩыуп, агьи змазара хьӡыда - ԥшада изфаз иарбан хьӡыс иҟаиҵа?
   Аҽқәагьы иара еиҳа идырҩхьеит, ацәыи ажәыигьы иара еиҳа иршьхьеит,– уи иҟаиҵоз омашәа оҩы имбаӡеит, Аԥсны аԥсуа рыбжаҩыкгьы ирмаҳаӡеит. Ма аԥсхәы шыиуз аԥсуа газеҭ ианыиҵар Аԥсны аԥсуаа зегьы ираҳауан, убри иҟаиҵаз зегьы абрыи еиҩысуан.
                                                                                               Д.Гә.?


                                          ҨЫЏЬА   АМЛАШЬЦӘА
                                ( Д.Аҵҟурел? иҩымҭа иаҿырԥшшәа) 
                                                       Водевил зныктәыи
                                                             Иалоу  ауаа:
     ТАХДЫГӘ – адәқьанхьча
     ДАНТЕН  –   ]       
     ФРАНСУА – ]  амлашьцәа

   ТАХДЫГӘ. ( Ауаҭах еилыиргоит; ачанахқәа, аԥаҭлыкақәа ықәхны игоит; ча-хәыцхақәак? аақәихоит, ачапаҭлыкақәа? ахьигыуа иҳәаи). Ишҳамха, игаганы ныхқәа?, ишәзыҟалааит ишәфаз. Ари еԥш саашь оҩ дақәшәахьоума. Сара сцагны абазар аҟнытә афатә ааганы иҟасҵароуп, нас абарҭ реиԥш иҟоу анымха-хымҵәақәа, аоақәа ирҿасҵароуп, нас абрис аҟара ифеит ҳәа аԥара ацынхәрас, ақьаад ианысҵароуп. Аот ус бзиам. Ма рыуаӡәы исыиҭуандаз иифаз ахә, саргьы хәыҷык схы сахьнамкӡоз. Мамзар ас уалла иааԥымкӡакәа аҭыира саҟәымҵыр, ҳәара аҭахыума, сыдәқьан асыркыроуп, нас избап арҭ алақәа крыахьырфо. (Ачанахқәа, аҵәцақәа ықәхны игоит).
   ДАНТЕН. (Дааҩнашылоит) . Абар ехьа хаха-хымшыуп ҿаҵак сымфеижьҭеи. Сымч кәадахаӡеит, аарлаҳәоуп сшыҟоу, сымгәагьы неилас-ҩеиласыуа иалагыеит. Аи, аи, аи сара сеиԥш ожәы имлашьыуа алаҵәҟьагьы ыҟам. Афатә азын аӡәы сыиқәлароуп… Уԥшыишь, уԥшыишь, абра аӡәы крыифозаарын (астол аҿы днеины ача цәынхақәа иқәу афара далагоит). Ҳаи, н?ара итәаны крызфаз сыиқәшәандаз. Хәыҷык ари аԥхьашәа сааҩналарыуаз, издыруада саргьы хәыҷык сыидыбзиалахар.
   Абар сыԥсы сызҭымкаауа сҟалеит, сгарыгаҿоит. Сыззымдыруа аӡәы харатә сыибозар ари аҩы дашьны дыҟоуп, дгарыгаҽоит ҳәа сзыиҳәап, усҟан сара оҩы сашьымоу чаӷьак сҿамшәеижьҭеи иҵыуазеи. Ма крызфуа шьоукы арахь иааҩналандаз, издыруадаз ргәы сабылны кырсҿарҵар. Аха уаҳа иҟасҵоуа агьыҟам, снықәианы сыцәап, издыруада сымлашьра ацәа нсыхнагар (днықәианы дыцәоит).
   ФРАНСУА. (Дааиҩнашылоит). Зынӡак иаасылыкәкәаӡеит сымч, сымлашьӡеит, абра наҟтәирахьшәа иҟоу адәқьан аҿы снеин издыруада крызфуа аӡәы сыидыбзиалахуазар ҳәа сахьнеиз, аҩсҭаацәа рықәтәоу сыздырам, мџьыба аҳәынаԥқәа шҭаԥсуаз абӷьааҳәа ирдырыит. Иуҭахыузеи, узышьҭоузеи ара рҳәан исыҵаҟьеит. Ирласны саныздәылымҵ, схацәа инықәҵаны сдәылдырԥеит.
   Ацкы сызуазар ҳәа снаԥшы-ааԥшыит, аха сшьамхы сышнанамгуоз анызба, ԥшьаала арахь сҿаасхыеит, исынасыԥзар ара акы сышԥақәымшәарыи ҳәа, араагьы акы ансмоу, нас сара стәы егьыҟам, ӡык схы асҭароуп… 
   (Дантенгьы Франсуагьы акрыфара иалагаанӡа аарлаҳәа, рыԥсы рызҭымкаауа ицәажәоит).
   ДАНТЕН. (Ԥхыӡлаԥ) . Акә - акә - акәац…
   ФРАНСУА. Ара аӡҿы дыҟазаап убо!
   ДАНТЕН. (Ԥхыӡла). Иӡ - иӡ - иӡны.
   ФРАНСУА. Ыҳ, ыҳ, ыҳ.
   ДАНТЕН. (Ԥхыӡла). Ажь -ажьҟәа? - ҟәа, а - боз - башь.
   ФРАНСУА. Арҭқәа реиԥш уфар ииашаны умгәа даара иуџьнашьашт. Да снеимҳәа-ааимҳәапишь, дышԥамҿыхарыи, издыруада хәыҷык сыидыбзиалахар, мамзар абар, абар скаҳар ҟалап. (Аимҳәара далагоит).
   ДАНТЕН. (Дааҿыхоит). Ажьҵаа, ажар… ажаркое. Ара аӡәы дыҟазаап, издыруада сынасыԥ зынӡак исмеижьазар, абрис сышԥа идыбзиаламхари. Убыс сымч кәаданы сыцәеит, убри ацәа сзалҵуеит ҳәа сыҟамызт.
   ФРАНСУА. Абарҭ снапала шәысшьуоит – абрис избахьоу оҩымзар. Ари  Дантен иоуми!  
   ДАНТЕН. Абар ассир, ари Франсуа иоуми!
   ФРАНСУА. Ари Дантен иоуми?
   ДАНТЕН. Ари Франсуа иоуми?
   ФРАНСУА. Аи уара дыукәыхшоуп. (Игәыдибакылоит, аха иаагарыгаҽаны аҩыџьагьы еиваҳауоит).
   АҨЫЏЬАГЬЫ. (Еибаргылоит еицхырааны). Џьаракыр ужәы уцама, иухьыума. (ҳәа аӡәыи аӡәыи еизҵаауоит).
   ФРАНСУА. Иҵӡозеи уареи сареи ҳаибамбеижьҭеи. Уҩатәеишь, Дантен, уназхысыз, уаазхысыз ажәабжьқәак саҳәишь.
   ДАНТЕН. (Днахьаԥшшәа). Уԥшыишь, уԥшыишь, утәаҳәа дысҿыуп, издыруада џьара дкылсыр уашьҭан. Аа ииашоуп, абар 40 шықәса ҵыит ҳаибамбеижьҭеи.
   ФРАНСУА. (Днахьаԥшшәа). Да абрис ихшыҩ шәазхәыцыишь, иара аарлаҳәа 30 шықәса ихыҵуазар ҟалап, уареи сареи ҳаибамбеижьҭеи 40 шықәса ҵуеит иҳәоит. (Нас иара иахь). Ари шԥаҟалыеи уезгьы, абрис адәқьан, абрис атрахтир аҿы ушԥаанагые?
   ДАНТЕН. Аа, ари шыҟала уи ауп: ашьыжьымҭан санаҩагыла, сгәы исанаҳәеит насыԥк уақәшәоит ҳәа, нас схы шхаз абрахь сааит..Уара уш)а аанагеи абра?
   ФРАНСУА. Саргьы иара убысҵәҟьоуп, сгәы исанаҳәеит насыԥ?к уақәшәоит ҳәа, сшьапы арахь саанагыеит. Арахь уара уахь. Нас ишԥаҟоу умҳәои, Данте угәы?абзиара?
   ДАНТЕН. Моу-моу? мшы бзиакгьы сагьҭагылам сара Франсуа. 40 000 раҟара ааҵәа бымбала ирҭәны амшын исцәагыеит. Уара ушԥаҟоу Франсуа?
   ФРАНСУА. Сара сыусгьы зынӡак иагьҩеиӡам? Дантен. Америка амаӷазақәеи? адәқьан исымазқәа зегьы амца исцәагеит.

                       (Иацу агьи а-№ аҿы)                              Д.Гә.

                                         ҲАШЬЦӘА, ҲҴЕИЦӘА, ҲМЕЛЦИАЦӘА!
   Ҳашьцәа, ҳҵеицәа, ҳмелциацәа! Ҳара ҳабӷа, ҳ-Аԥсны аԥацәа! ҳамаҵ зуа, ҳазыхьчауа! Ҳаидызкыло, ҳазыхьчауа! Ацәгьа зырцәо, аиаша иашьҭо! Зыԥсадгьыл амаҵура иало! Аԥсадгьыл амаҵ аура цәгьоп, дара хшыҩ бзиа умазар оуп! Езқьынагь аиаша ныҟәугароп. Уамашәа зымаҵ ууа умырԥхашьароуп, уашьа ицәгьа ӷәаӷла иумҳәароуп. Гәаӷла иакәым изыумуроуп.
   Дыҟамкәа иҩны емудароуп. ? Емударгьы иакәым ныҟәумгароуп, узхарафаны аџьам умыршәроп, ахырҵәы баҟәыл ала ҭоумҵароп?, ашә иуцәынхаз ацгәы иоумҭароп, ацәарҭа хырбганы иҽҳәоумыжьроп, ахәшԥырӷы агәылаԥсаны иумырҽыроуп,
                                       Ахыза абарҵа иҵоумыжьроп,
                                       Аҳәарақәа ҭыжьны икомцароп,
аԥшәма дыԥшааны уизымҵҟьароп, насгьы ӷәӷәала дҭоумкыроп, ахара змам ихәшьад умҳәароуп, уашьа , угәыла дыумҭыироп. Уеиҳабы амц дыумжьароп, уара ула хьымӡӷы имгароп, уажәала иакәым дақәымшәароп.
                                       Ацәгьа ууыр иуҵыҵып,
                                       Инаугәҭасны уналырцап,
ууа, уашьа уицәымыӷхап, ажәлар реизара уналырцап, ушнеиуагьы угәԥысцәахап, иугәаны абахҭ улҭарыжьып, уаҟагь уашьцәа уҭыиуан рҳәап, цәгьа бзазала уны?ҟәалап!
                                                                                              Б.Ҷолокәуа

                                                 АБАҲЧА  ҞАҴАРА
   Сара абрис абаҳча ҵара хәыҷ?ак издыруала изи?уеит хԥаҟа жәа. Ара Аԥсны ҳәа ҳахынӡашьҭоу сара даара игәасҭеит, елсыргыеит закәытә дгьылыз. Иарбанзаалагь шәыри уҭраҭыхыи иҟоуҵалагь азы даара игәырӷьахәны , ибарақьаҭны иҟалоуеит. Даҽакы шыҟазаалагь сара убри абаҳча ҵара аклас сҭалаанӡа апатыркал, амандарин, алимон ҳ-Аԥсны иҟалоуам ҳәа исаҳалуан, саргьы ҵоуп ҳәа ихаҵаны сыҟан. Аклас саҭала  с?ышықәсазы иаазгеит ихәҳаны Аҟәантәи 10 шьапык апатыркалыи амандаринеи……………………………………. иҵуоит 3 1/2 шықәса уажәы сынтәаубарҭ иԥхасҭамтәкәа ирҿыхзар иҟалоит ожәтәи аамҭазы иуҭир 2 нызқь манаҭ рыхә.
   Убри аҟнытә ишәасҳәоит дадраа аԥсацәа, зегьы ҳацхраан ҳкултура ҭаагаразы иаҳуалуп, даҽаџьара еиԥшымкәа.
   Цхыраашьас иаҳҭаша убри оуп уажәы азы, иҟалашт аоҩы иззымдырра ииҭаху аҵлақәа, убасҟан днеиаит ҳаԥсуа газеҭ аредакциа аҿы, уа есымша итәоуп издыруа ауаа, урҭ иарҳәоит, амҩагьы дықәырҵоит.
   Ақыҭа рахьгьы изҭахыу, иззымдыруа шәрызҵаала издыруаны шәқыҭан иалоу ауаа, урҭ амҩа шәықәырҵап. Абасқәа абрис еԥшқәа рыла ҳаицхырааны иацаҳҵап ҳанхара. Ҳадтәаларым аҟәыдыи абысҭеи, шьҭа иаамҭоуп ҳаҿыхаразы, иарбан хьанҭара дус иҳамоу, ҳаашьара амҷыдарахаз.
                         (Иацу агьи а-№№  рҿы)    
                                                                        Абаҳча ҟаҵаҩы С.Бжьаниа

                                АМЦА ИАУЫШЬҬЫР ИУЗЫРЦӘУОМ
   Қыҭак аҿы дынхуан Агьыр Ҭаҟәҷыҷ ҳәа аӡәы. Анхара бзианы иман. Иара акыр зылшуаз аӡәы иакәын. Иман хҩык аԥацәа. Аиҳаба ԥҳәыс дыиман, аиҵба ԥҳәыс дааигаратәа дыҟан, еиҵбаӡазгьы ацәқәа икратәа дыҟан. Ҭаҟәҷыҷ иԥҳәыс ҟәышк лакәын: аҩынра бзиа иныҟәылгаыуан, лҭацагьы акыр лылшуан. Зегьы круцәан: ахацәқәа нхуан, аҳәсақәа иӡахыуан, ихахыуан, исыуан, иқәыршәуан, иӡәӡәуан. Агьззымуаны иҟаз Ҭаҟәҷыҷ иаб аҭаҳмада иакәын. Ессышықәса ирауан аҽаҩра, ажәи аҿеи еқәырԥсуа, иарбанзаалагь азы Анцәа ишиҳәара дыҟан. Диман Ҭаҟәҷыҷ гәылак Џьаныкьа ҳәа, ргәарԥқәа еидын, аанда рыбжьан акәымзар. Дара рабацәа рыԥсы ахынӡаҭаз бзиа еибабуан, еицхыраауан ирымаз ала. Рабацәа аныԥсы, рыҷкәынцәа аизӷыӷра рыбжьалт, агьызлаӡамыз ала иеиӷацәахыит.
   Ҭаҟәҷыҷ иҭаца лыкәтык заа иҵуа иалагт. Ессымша иҵуа аказармаҿы. Лара акәтаӷь аҵхны илҵәахуан аныҳә азы, мшаԥы иаигәан. Ҽнак даннеи акәтаӷь лымбеит: аҩны аҭаацәа дрызҵаан, иаҳамбеит ҳәа ларҳәеит. Лабхәында ҷкәын ус иҳәеит: "Быкәты икаркаруа Џьаныкьа игәарԥ ала иаиуан, уа иҵазар ҟалап." Лҿыналхан агәыла иҟны дыцеит. Ҭакәажәык агәарԥ аҿы дгылан. Ҭаҟәҷыҷ иҭаца длызҵааит: "Сыкәты шәара шәҿы иҵазар ҳәа,? аҷкәын ибеит шәара шәгәарԥ ака? акәты каркаруа ишаиуаз?".
   Аҭакәажә ус лалҳәеит: "Мап, нан быкәтыгьы, быкәтаӷьгьы иаамбаит, Анцәа иџьшьаралс кәтылагьы, кәтаӷьлагьы ҳашшуам, иҳамоуп; ҳара, нан, агәылацәа ргәарԥқәа ҳарықәым акәтаӷьқәа ҟәшәуа". Ҭаҟәҷыҷ иҭаца ус анлаҳа даргәааит, аҭакгьы лалҳәит. Ишакәзаалагь еиланагалт, еицәҳауа иалагыт. Аҭаца ланхәа аӡхаӡа дыҟан дышааиуаз, анҭ реицәҳабжьы лаҳаит, ларгьы днеин лҭаца длыдгыланы, агьи аҭакәажә длацәҳауа далагт. Аӡә ииҳәуа аӡә имаҳуа рҿы иаанагуаз ала иеицәҳауан, бзы иеиӷьырымшьуа?. Ҭаҟәҷыҷ  ? ус лҳәыит: "Бара ччиа, слыхәҭагьы ԥыбжәахьеит, сӡаагага кьатгьы ара ибымоуп, скьат арахь исыҭ", лҳәан дынымҵасын акьат кны даахыеит. Ианеимдырхха, акьат аӡы иахшьыз каҭәыит, ркасқәа архыббажәжәан, хәцәы-хәцәы иааибакыит. Рхацәа иааин, рыҳәсақәа ирыдгыланы, даргьы иеилалт, иеибырххуа ишаиуаз, рызынтәыкгьы ԥҳәысгьы хаҵагьы иеиқәаҳаит. Рыбжьы  андыуха, ауаа еизан, аарла иеимырхыит. Абрис инаркны иеизӷыӷыуа рҿынархыит. Аӡә ицәгьа аӡә иныӡәицуа акы ?зыхьлагь ишьа иуа рҿаархан, бжьышықәса иеишьҭан, аӡә имаз аӡә имхьит?. Ҭаҟәҷыҷ иҩнгьы рыблит, рхы рызныҟәымгуа аҿынӡа инеибацт.
   Ҭаҟәҷыҷ иаб ҽнак иҷкәын даиԥхьан ус иҳәыит: "Абрис иҟашәҵуа хәарҭам, уара, ацәгьа ацәгьа арҳауоит акәымзар, ацәгьа цәгьарала иузыртәуом. Абар иубоит бжьышықәса раахыс шәынхарҭақәа шәырӡт, шәынхар иқәшәхыит, шәмазара нышәхт, шәҭаацәара ишәзымааӡуа аҿы шәааины шәыҟоуп: шәхәыҷқәа, шәыҳәсақәа рзааргӡа рыбзқәа хны иеидгылоуп, аҩсҭаа ишыиҭахыз еиԥшҵәҟьа. Ԥасантәгьы иуасҳәуан – абас шәшыҟалуаз, аха ихоуҵуомызт. Иуасҳәоит, шьҭа ихаҵы – ишәырцә аиӷара, аинышәарахь ухы рха. Абар аныҳә иаигәоит, Џьаныкьа дааг уҩны, иулшуала фатәы хәыҷык изыҟаҵ, убас иаҳә: "Уаргьы саргьы абрис нахыс цәгьа ҳабжьамзааит ҳәа". Ҭаҟәҷыҷ ибит аиӷара уаҳа ртәашьа шеимоуаз, инхарагьы ишԥхасҭахуаз. Иаб иҳәатәы дақәшаҳаҭхт. Иаӷа дааиԥхьан, иҩны даадгыланы ус иаиҳәит: "Ехьанӡа иаҳхыеибахьхьоу? убоит, ари нахыс уаргьы саргьы уаҳа цәгьара ҳабжьамзааит, ацәгьара аҵыхә ианкаҳмыжь уаргьы саргьы ҭаҳцәарала ҳшықәибахӡуа, ҳҭаҳцәарагьы рыгәнаҳа ҳақәшәоит". Џьаныкьа дақәгәырӷьаны дҩагылан игәыдибакылт. Уи нахыс убас бзиа иеибабуан ҩыџьа аишьцәа ишеибамбара еԥш.
                                                                                                  Е. Маан-ԥҳа

   
   Ачареи, аԥсхәи зыуа, ма аԥсыжра зыуеи? змоу зықәлацәеи газеҭла ирылазҳәарцы зҭахыу иаиҭыир агазеҭ "Аԥсны" ианаҳҵоит. Знык инаркны хынтә аҟынӡа жәлары газеҭла рылаҳәара иаԥсоуп 50 манаҭ.
                                                        Агәыԥ

                                                                                              ---------------------------------------------
                                                                                                  АРЕДАКТОР   АГӘЫԤ
                                                                                              ---------------------------------------------
                                                                                          Сухум. Типография А.М.Зайдшера          


                                                     А   Ԥ   С   Н   Ы
                                         Есы-мчыбжьа иҭыҵуа демократ газеҭуп
                                Ахә 1 м. 50 к.                                             Ахә 1 м. 50 к.
                     № 19 АХӘАША  НАНҲӘА МЗА 1 АЗЫ 1919 ШЫҚӘСА РААН № 19

                                                АГАЗЕҬ "АԤСНЫ" АКАНТОРА АҞНЫТӘ
   Агазеҭ "Аԥсны" азы акареспонденциа аазҭеиуа цқьа иелырганы ақьаад аздаҟьак ауп иҩтәу.
   Мызкы "Аԥсны" хәыс иақәуп 6 м., фымыз – 36 м.
   Ҵара змоу зегьы "аԥсны" аҭыҵра злаиҵамхара ныҟәыжәга. Џьыбаҭыхла, "Авечерқәа, акоцерҭқәа" рыла уҳәа ацхыраара ашәҭ. Ажәабжьқәа ақыҭақәа рахь иҟало лассы-лассы иаашәыцҳала.
   Ҵара змоу уалны шәхы иашәҭ есы-мчыбжьа ма акы, ма ҩба аус ажәабжь аашәыцҳаларазы. Ҳгазеҭ хәыҷы ианаҳҵо ҳамамкәа ҳҟашәымҵан.
                       Адрес: Сухум, типография Зайдшера

                         ҞАБАРДЕИ ҲАСАНЫИ  СОУАҚ ЕИ РАЖӘАБЖЬ
   Амыргыларҭа дынхуан аҳак иԥа Ҟабардеи Ҳасан ҳәа, Амырҭашәарҭа дыҟан аҳак иԥҳа Соуақа ҳәа. Ҟабардеи Ҳасан ԥҳәысаагара игәы иҭаны дыҟан. Соуақа лыӡбахә ианиаҳа, ибзыцәашь даахәаны, дҽыжәланы иҿынеихан дцеит лбаразы. Ицуа, ицуа, ишнеиуаз ахәларазы хџьык ахгылаз дәык аҿы инеит, иааԥсаны иҟан. Уаха ара ҳаԥхьап рҳәан, илҽыжәҵит. Ишылҽыжәжәҵыз еԥш рыҽқәеи рыкәадырқәеи инрымҟәыҵаба ицеит, изга рымбаӡакәа. Уи иџьшьаны, инаԥшы-ааԥшуа ишгылаз, астол фатәы хкыла ирхианы иаақәгылт. Ҟабардеи Ҳасан ибзыцәашьеи иареи илахатәан иахынӡа рҭахыз акыррфит, акырржәит. Анаҩса – риарҭақәа иҟаҵаны ирбит. Убарҭ зегьы ҟазҵоз оҩы дырбаӡуомызт. Ауха ишьҭалт. Ахәԥҳа дааԥсаны дыҟан, иаразнак дыцәт.
   Абзыцәашь дызмыцәуа днаҳәы-ааҳәуа диан. Аҵх акыр иаихьаны х-шацәак иаины ахџьык иаарықәтәеит. Ашацәа руаӡә ус иҳәеит: Уахатхи ҳасас ԥҳәысҳәара дахцуа насыԥс иаҳҭарызеи?" ҳәа. "Насыԥс иаҳҭара убриоуп, – иҳәит егьи, – дахьнеиуа даннеилакгьы ауха уа дынхап, ашьшьымҭан дангылуа амаҭаԥшь имесҭ иҭалаит, имесҭ инишьаиҵуа амаҭ ишьаогәыҵ иналаланы ихагәҭ икылсааит. Убри изаҳаны изырӡара дҳашҳатәрахааит". "Уи амуазар, – иҳәит агьи, – иҽеилаҳәаны дандәылҵуа, хахьтә аихаҵәы илеины ишьаргәацәахь икылсааит, убри дагааит. Убри заҳаны изырӡара дҳашҳатәрахааит".  "Убригьы иамуазар, – иҳәит рышьҭахьтәи,– иԥҳәыс данаигуа аҭацаагацәа данырԥылуа жәаҩа шықәса дызқәымтәац ҽык имоуп, убри данақәтәалагь дашьааит. Убри заҳаны изырӡалагь дҳашҳатәрахааит".
   Убас рҳәан инықәҵны ицеит. Абзыцәашь ирҳәаз зегьы иаҳуан, изымбатәхан хәыцырҭас икыит. Ианша, иҩагылан ианынвԥш рхәы ирхианы ишгылаз ирбахт, илатәан акыррфит, рыҽқәа, рыкәадырқәа еиқәҵаны иаақәгылт, иаазга дрымбаӡакәа. Иҩҽыжәлан ицеит.
   Дахнеишаз даннеи, аԥҳәызба дыибит, игәы дахәан, диҳәеит. Аха уа дынхыит.Ашьшьымҭан дышыцәаз, ибзыцәашь, иаҳаз имдыруази, днеин ихәԥҳа имесҭ аашьҭыихын амца аҟны иааиршәшәан, амаҭаԥшь амца илақәҳан иблыт, амесҭ иахаашьҭыихыз инаганы иҟаиҵеит. Аҳ иԥа дҩагылан иҽеилаҳәаны дандәылҵуаз, асхамшә данхыҵуаз, хыхьтә аихаҵәы аҿыланахт, абзыцәашь ашә давагылан, иаҳәа ҭыхны днаҵасын, аихаҵәы иаихыҵәеит?. Абзыцәашь иҟаиҵақәаз ахәԥҳа изгәаҭуамызт. Ԥҳәыс данааигашаз аҿҳәара иаҭаны, иҩҽыжәлан, ихынҳәны аҩныҟа ицеит. Иԥҳәыс аагара аҿҳәара ианаи аҭацаагацәа ишьҭыит. Ахәԥҳа иҭаххан, ибзыцәашь аҭацаагацәа дрыццарацы, аха егьа еиҳәандазгьы дымцеит.\
   Ачара хыиан, аҭацаагацәа ирзыԥшын. Аҳ аҭацаагацәа дырԥыларацы иҭаххыит. Жәаҩа шықәса дызқәтәаз иҽы изааргт дҽыжәларацы. Ибзыцәашь уа дгылан, аҽы аанаагаҵәҟьа, ибзыцәашь дыууаӡа дыҩақәтәан, абҟаҩҳәа дҩасын, ес дыныҵашәкәа дыцеит, ишыиқәҳәҳәоз. Ахәԥҳа ари даргәаан ҭоуба иуыит: сыбзыцәашь ас сызызуз, дышызбалагь дышысшьра ҳәа. Аҳ даҽа ҽык изаарган, иҭацаагацәа дырԥылт. Иԥҳәыс дааигыит, даара чара бзиагьы иҟаиҵеит. Ахәԥҳа дышықәыз аниаҳа абзыцәашь дышәан, абна дылалт. Иҵит абас ҩышықәсаҟа, аҳ ԥа диоут, асаби мшызҳа изҳауан, аҳ ды?қәгәырӷьуан. Абзыцәашь абна дышылаз игәахы ԥҵәеит. Ажәлар даарыԥхьан, ус иҳәит: "Сыхәԥҳа ӷас сыимоуп, зегьы ижәдыроит, иҟалуа акы акәзар, даажәг иара ажәлар шәҿы, жәлары иш?шәаҳауа ажәақәак иасҳәоит, сажәа сҳәаанӡа дыскьымсааит, анаҩса игәаԥхуа сызыиуааит".
   Ажәлар иагымкәа иеизан, ахәԥҳагьы дааргт. Ибзыцәашь даниба, дысшьуатҳәа итапанча данҩаха, дыркын агьидмвруит. Абзыцәашь даақәгылан ус иҳәит: "сыхәԥҳа ԥҳәыс ҳәара данцуаз, саргьы сыицын. Амҩа ҳақәланы ҳашнеиуаз дәы ԥшӡрак ҳнықәгылт, хџьык гылан. Ахәлара иааигәан. Уаха ара ҳаԥхьап ҳҳәан ҳалҽыжәҵт…Ҳашылҽыжәҵыз еԥшҵәҟьа, ҳаҽқәеи ҳакәадырқәеи инҳамҟәыҵаба ицеит, иҳамызхыз дҳамбаӡакәа. Ҳанаахьаԥш астол фатәы бзиала ирхианы ишгылаз иабит, ҳалахатәан, ихынӡаҳҭахыз акраҳфит, акражәит. Ҳаныҩагыла ҳаиарҭақәа рыхианы иақәгылт, иҟазҵа даҳамбаӡакәа. Ҳашыҩвиаз еԥш сыхәԥҳа дыцәт, сара сызмыцәакәа сышиаз саыԥшы, хшацәак иааин иаақәтәеит. Ашацәа рыуаӡәы ус иҳәеит: – Уахатәыи ҳасас насыԥс иаҳҭарызеи? – Насыԥс иаҳҭара убриоуп: ԥҳәысҳәара даннеилагь, ашьшьымҭан дангылуа амаҭаԥшь имесҭ иҭалаат, ишьаргәыҵ иналаланы ихагәҭан икылсааит, абрис заҳаны изырӡауа дыҳашҳатәрахааит, – иҳәит Ашацәа аӡәа.
   Абзыцәашь абрис ианаиҭеиҳәа ишьамхы аҟынӡа дыхаҳәхыит. – !бри иамуазар, – иҳәит агьи ашацәа, асхамшә данхыҵуа, хыхьтә аихаҵәы илеины ихагәҭ иалаланы ишьаргәыҵ икылсааит, убри заҳаны изырӡауа дыҳашҳатәрахааит. Абрис ианеиҭеиҳәа, абзыцәашь иҟама ҿаҳәараҟынӡа дыхаҳәхыит. – Уи амуазар, – иҳәит ахҩык,– иԥҳәыс даныргуа, данырԥылуа, жәаҩа шықәса дызқәымтәац ҽык имоп, убри дақәтәааит, данақәтәалагь дашьааит, убри заҳаны изырӡауа даҳашҳатәрахааит. Абрис ааиҭаҳәаны данаалга дшеибакәыз дыхаҳәха даақәхт. Ари зегьы ианиаҳа, ибзыцәашь ихьызгьы аниба Ҟабардеи Ҳасан сҽысшьуат ҳәа далаган, аха дыркын, аҩныҟа дыргыит. 
   Аҩны данааи иԥҳәыс иҟалаз зегьы лаиҳәит. Иԥҳәыс ус лҳәит: "Уца абарҭ ахыџьк рҿы, издыруада акы уаҳар убап". Иҿынаихан адәы аҟны иахыԥхьаз днеит. Ауха ибахт ԥаса ибзыцәашьеи иареи ирбаз зегьы. Ҵхабжьауын? Ашацәа ааин аџьқәа иаарықәтәеит. "Уахатәи ҳасас ибзыцәашь хәарҭас имоузеи" ҳәа – Ашацәа рыуаӡәы иҩызцәа дрызҵааит.  "Хәарҭас имоу уи оуп: ихәԥҳа иԥа заҵәа дытәанха дыҟаҵаны, убри атәан инаганы ибзыцәашь дахаҳәханы дахгылоу ихагәҭ иақәиҭәар, иԥсы ҭалуот", – рҳәит агьырҭ Ашацәа. 
   Ашьыжьымҭан анша, ҞабардеиҲасан дыҽыжәлан аҩныҟа дгьажьны дааит. Аҩны данааи иаҳаз зегьы иԥҳәыс илаиҳәит. Иԥҳәыс ус иалҳәит: "Иугәаԥхуа изуы уҷкәын, убзыцәашь уара узы илшаз иубоит, уи уԥа дызлаеиӷьушьарызи".
   Иԥҳәыс илҳәаз дақәшаҳаҭхан, Ҟабардеи Ҳасан иҷкәын заҵәы дышьны, ақәаб дылҭаҵаны дижәит дытәанха. Нас иԥҳәыси иареи иеицхырааны ақәаб нарган ахаҳә илақәырҭәит. Ишақәырҭәаз еԥш иныҵаб ицеит. Уамоуп исыхь, – иҳәиь Ҟабардеи Ҳасан, – сыбзыцәашь дыхаҳәхазаргьы исахьа ахынӡагылаз снахәаԥшуан, иара иԥсы ҭаны дызбуашәа маҷк сгәы ныскылуан, уажәшьҭа избуада, сыбзыцәашьгьы сыҷкәын заҵәгьы инсымҟәыҵаба ицеит иҳәан, иԥҳәысгьы иаргьы иеибарҵәыуа аҩны ианааи, ибзыцәашь аԥхьарца арҳәуа аҩны дытәан, Ҟабардеи Ҳасан иԥагьы дышашаӡа ибзыцәашь ишьамхы дықәтәан. Ҟабардеи Ҳасангьы дақәгәырӷьан даара ачара ду ҟаиҵеит, ажәлар иагымкәа иезиган ичара иахаиртәеит. Саргьы убра слатәан, акрыфа, акрыжәа , убри уажәоуп аҩны  санааи. 
                                              Е. Маан - ԥҳа

                                               ҨЫЏЬА АМЛАШЬЦӘА
                                                    (Иацу) (Араҟа ахы арбамызт!)
   ДАНТЕН. (Абрис ашәаны иҳәоит). Аџьма имԥсыша амаҵә азылаҟәуеит, насыԥ змоу иҭаҵахәы дақәшәоит. Франсуа ибара сара сзы насыԥ иабжоуп, жәыхә милион рыхә адәқьанқәа имазаап. Урҭ блызаргьы, дырҩагьых кыр зкыу каҩызаап. Қаф?ура уақәшәеит Дантен иахьа.
   ФРАНСУА. (Абрис ашәаны иҳәоит). Сынасыԥ ааины ашә иаалагылазаап, ехьатәи амш са сзы гәырӷьа мшызаап. Дантен сахьихәаԥшыуа сгәы азҳауеит. Иара дҟаимаҭны, иусқәагьы бзиазаап, ибамба ԥхасҭахазаргьы ԥара рацәа имазаап, қьаф ула Франсуа, аҩыза бзиа уиқәшәазаап. Угәаҟрақәа ухашҭуазаап, аҩыжәра ду уақәшәазаап.
   ДАНТЕН. Нас уаргьыу?..
   ФРАНСУА. Аи, саргьы ехьа егьсымфац.
   АБҨЫЏЬАГЬЫ. (Еицырҳәоит). Нас краҳф… краҳфап…зҿ… изҿаҳҭып, трах… трахтиршьчик, трахтиршьчик…
   ТАХДЫГӘ. Ара сыҟоуп, ишәҭахыузеи?!
   АҨЫЏЬАГЬЫ. (Ееицырҳәоит). Акартичка ҳзааг!..
   ТАХДЫГӘ. Абрис ожәыҵәҟьа.
   ФРАНСУА. (Даԥ?хьоит). Асуԥ..
   ДАНТЕН. (Даԥхьоит). Агәагәышь жьы.
   ФРАНСУА. Аҳәыс жьы.
   ДАНТЕН. Аҳәа жьы.
   ФРАНСУА. Акәтыжь…
   ДАНТЕН. Ашышь жьы.
   ТАХДЫГӘ. Ишәҭахызар ажаркоигьы шәзаазгап.
   ДАНТЕН. Ажаркоигьы бзиахап.
   ТАХДЫГӘ. Аҩыи ауадкеи шәҭахымхарыи?
   ДАНТЕН. Ибзиоуп, аҩгьы аудкагьы, уаҳа кырумазаргьы зегьы арахь иааг.
   ТАХДЫГӘ. Абрис ожәыҵәҟьа зегьы шәзаазгап. 
   ФРАНСУА. Афатә бзиа ыҟазаап, Дантен-џьан, ҩыдеи уадкадеи акрыфара зҽеихауазма?!
   ДАНТЕН. Исҳәоуа уаҳауоу Франсуа!
   ФРАНСУА. Закәызеишь?
   ДАНТЕН. Сара сгәы иаанагоуа ауп уаргьы угәы иаанагауа, ас зыхшыҩ еиԥшыз ҳаиқәшьахаз, измааноу удыруазар?
   ФРАНСУА. Измааноу уазҵаауама? Уи змааноу убри ауп, ҳнеибеиԥшны ҳамгәақәа ҳдыргәаҟыуеит.
   ДАНТЕН. Уара узыхшаз уаб иԥсаҭа бзиахааит, аҵабырг шԥоуҳәеишь.
   ТАХДЫГӘ. Абар иаазгеит, шәахатәа.
   ФРАНСУА. Уԥсынҵры бзиахааит, иухьӡузеи, дад?
   ТАХДЫГӘ. Тахдыгә сыхьӡуп.
   ДАНТЕН. Ухьӡыи уареи Анцәа шәеиԥыимырхааит (крыифоит), ииашаны ари ахьӡ , трахтиршьчик хьӡыҵәҟьоуп ҳә?ҳара тах-тах ҳәа астол ҳанаслагь, уара дыгә-дыгә ҳәа, абӷьааҳәа уҿаахала, нас абрис (Франсуа инапы иқәикыуеит), изыуеиҳәауа зегьы аагала.
   ТАХДЫГӘ. Издыруеит ухаҵкы, сара исуалыу зегьы, убрыгь сзымдыруазар, нас уаҳа иарбан захырманыу издыруа. (Дцоит).
   ФРАНСУА. Ыиҳ, уыиҳ, шьаҟа ихааузеи, убри азыоуп абрис афара , абрис аҟара изызгәаԥха (днахәаԥшны), ари еԥш афатәмоу ахаҳә сфап. (Дантен иахь). Дантен, закәузеи уара уҟытк ыҟамеи?
   ДАНТЕН. (инапы ирҵысуоит).
   ФРАНСУА. Дантен ак ҳәа.
   ДАНТЕН. Чан ацәажәара хәарҭам, оҩы изы изаралуп.
   ФРАНСУА. Оҩы изы сыздырам, аха амгәазы изаралуп уҳәар смаҳаи. (Ожәы?шьҭа еиҳа рымч рыланы ицәажәоит).
   ДАНТЕН. Ишыуҭахыу идыр.
   ФРАНСУА. Ари уара иуныҳәаҿазааит Дантен! (Аҵәцақәа шьҭырхыуеит).
   ДАНТЕН. Моумоу, уара иуныҳәаҿоуп. Ас ишԥаҟалуои,абрис аҟара патыу сықәҵаны, астол хиа санахауртәагьы уныҳәаҿа исуалмыи изжәырцы. (Ижәыуеит).
   ФРАНСУА.Закәузеи мшәан ари исыдыикылуо, абрис гьангьашрак игәы иҭамкәа дыҟам. (Иара иахь). Закәузеи исоуҳәоо, астол хыиа санахадыртәа ԥаса уара уныҳәаҿа зжәырцы исымҩами?
   ДАНТЕН. Уԥшишь ири ииҳәоуа, нас уара аҽада аҳәынҵәа илга, Америка амаӷазақәа, адәқьанқәа змоу аоҩ сара сџьыба еидҩала дақәгәыӷны астол дахатәоит… Ухаҵкы, ҭынч хаа крыфала, аха абрис еԥш астол хыиаҿы, арҭ реиԥш арыжәтәқәа рҿы ашәакгьы оҩы иҳәар иамҩоруп ҳәа сыҟоуп, уара ишԥоуҳәуа?
   ФРАНСУА. Ибзиоуп, иааҭырҟьа акы. (Иаарԥыхьашәаз ашәак рҳәоит). Ыҳ, ыҳ, убыс, убыс Дантен ухаҵкы, уара унаԥхыцкгьы умыхьааит, сара сшьапқәагьы снапқәагьы ҿыжәжәаргьыагәхьаа скым.(Днахьаԥшны). Ожәы абра крыахысҿеиҵоуа азоп,ас зысҳәоуа акәымзар, уашьҭан иҭахызар инапқәагьы ишьапқәагьы ҿыжәжәааит.
   ДАНТЕН. Ас уара иахьԥоуҳәеи, унапгьы, ушьапгьы абзиара рыдкылоуп. Уара ухы хәыцыкгьы алымшәааит, уҭахызар сара схы зынӡак ицәҳәӡааит (иара уезгьы ихы цәҳәуп). (Наҟ днахьаԥшны). Знык кырсҿаҵа цқьа, нас уҭахызар џьаҳанымҟагьы уца. (иара иахь). Ари еԥшқәа, ари еԥшқәа рҳәарақәа рыҵкыс ашәаҳәара еиӷьыуп сгәахәоит, уара ишԥоуҳәп Франсуа?
                                              (Иацу агьи а-№ аҿы)    Д.Гә.


                        АҞӘАТӘИ  АСЕМИНАРИА  АҴЫХӘАЛА  ҨБАҞА  АЖӘА 
   1913 шықәса раан аԥсацәа асеминариа хытра азин роуит. Аԥсуаагьы даара иазеигәырӷьан, шьоукы Мықә иҟаҳҵап рҳәеит, шьоукы Елыр рҳәеит, агьырҭ Очамчыра рҳәеит, аха нас 1914 ш. раан Аҟәа ихыртит, зегьы  ишыжәдыруа еԥш.
  Уа иаанахәуан реиҳараҩык аԥсацәа ры ҷкәынцәа, агьырҭ аурыси ақырҭқәеи рыҷкәынцәа еилаԥсаны, шықәсык хәҩык, ма фҩык рыдыркылуан.
   Аҟәатәи аучтелра асеминариа аԥсацәа иртәын. Уажәы ареволиуциа аныҟала, ахақәиҭра анҳау, аха ахьӡ акәым – усла, зынӡа ҳара иаҳтәызар амзыи, аха мап. Ҳара аԥсыуа ҷкәынцәа реиҳа агьырҭ еиҳахуа иалагыеит.
   Ԥасаӡа ианхырт иҭалоз аҷкәынцәа сынтәа иалгыеит. Урҭ рахь ааҩык аԥсацәа рыҷкәынцәа роуп, ҩыџьа аурысқәоуп, ԥшьҩык гырқәоуп.
   Сынтәа ҳара ҳаиҳан, аха шьҭа дара еиҳахар ҟалап. Ԥхьала ҳцоуоу, шьҭахьла ҳцоуоу? Изҳахьзеиабри? Иаарласны "национализациа" ҟалар, аԥсацәа зынӡак иаҳцәыӡыр ҟалап, еиҳау рыбызшәала ауп национализациа шыҟалауа.
                                                               Асеминариа ҷкәын Н.Нардаиа

                                                        АҴАРА НАГӠА
   Ажәытәын аҵара анмаҷыз аӡәы иԥа ашкола ииулагь дыҭеиҵеит. Далганы ланаа зегь уамашәа ирбан идеизаланы иацәажәара иалагеит. Иаргьы дзыԥхьақәоз хәыҷы-мыҷык раҳәара даҿын.
   Иара уи аҷкәын иаб дзыҩназ аҩны ацәыгәбара аҿы аԥҳә иақәыз аԥша иарц?цон азы, еиқәнакыԥ?ҳәа ҭәырӷәык азна ажәҟьы наганы иақәиҵахьазаарын иаб. Ари аҷкәын днаԥшны ианиба иажәа дызҿыз дааҟәыҵын, уамашәа ибаны дахәаԥшуа далагеит, ари ажәҟьы абна иабаанагеиҳәа. Ухәаԥшуазеи,иаа?и ҳәа ианиазҵаа, ус иҳәеит: "Сара абрис ижәбуа, абрис аҟара аҵара сымоуп, иагьа шәҟәы срыԥхьахьеит, аха џьара шәҟәыкгьы ианны изымбацт, аои ажә…абна аҩны аҟәаҟәа? аҿы иауз еиԥш, ажәла нҵәааит, ианлыбаауаз иԥарын, аха ианыхәнуоз излахәлазеи" ҳәа.
   Итәақәаз зегьы ихыччуа ианалага, иара ихы хьымӡӷыишьан, ус реиҳәеит: "Што такои слушаи? Арс акылҷ-мылҷқәа ачеса слов ианы, нас иалыздраап зышәгәахәзеи" ҳәа.
                                                                                                          М. Чалмаз

                                                         ҲАШӘҞӘҨЦӘА
   Ҳгазеҭ аҿы аҷкәынцәа аҿарақәа ӡәырҩы рҩышьақәа ҳдырбеит. (Жәытә аахыс изыҩуа ртәы салацәажәуам). Убырҭ ҳаҵецәа аҿарақәа рҩымҭақәа рахь ожәы аӡәы итәы сҳәоит (наҟ-наҟ агьырҭгьы схасыршҭыуам). Уи ҳәа мызҿыу Б.Ҷолокәуа иҩыуеит, агазеҭ аныҟала инаркны ехьа ожәраанӡагьы, аџьабаа ибуоит. Ииҩқәаз рахь "Иҭагала? аҽаҩра" бзиа еинрааланы иҩуп, ахри?томатиазгьы ибзиоуп ҳәа сыҟоуп, аха убри ивызбуа убриоуп: ҭынч ажәабжьны иртәаны акгьы имҩыц. Ажәа енраала (стихотворение) аҩра бзиоуп, аха ажәа ртәа аҩрагьы убри еиӷьымзар еицәам. Убри ииҩыз ажәеинраалақәа рахь даара ажәа ртәа бзиа оҩы излыихшаз рацәоуп, убри алагьы аҩра далагар, агазеҭ азы даара дыусоҩы ? бзиахоит.
   Агьи ожәы Аҟәа еизеит ҳаԥсацәа ҵара змоу зегьы, ҳагазеҭгьы цхыраара аушт, ажәа бзиақәа ҳзанырҵалап ҳәа ҳгәыӷуеит.
                                                                   Аӡәы

                                АԤСНЫ  ЖӘЛАР  Р-СОВЕТ 
  Аԥсны жәлар р-Совет адепутатцәа ықәҵыит ари аԥхынра рыԥсшьаразы, октиабр мза акы аҟынӡа. Дасыу рқыҭақәа рахь, рыуездқәа рахь ицазар акәхап, аусқәа иҟарҵаз, ишьҭырхыз иалызхыз ирарҳәаразы.

                                                  АОҨШЬРА
   Ари ҳаԥсуа гәымхарақәа рҵыхә ауԥҵәахыуа: аоҩшьреи, арҳәреи ҳаԥсы иаҳзалымхӡаз. Аӡәы дышьны узнымхыуа, аӡәы дырҳәны ухы зузныҟәымгуа дарбан ожәтәыи оҩык иззымдырыуа, аха аоҩшьреи арҳәреи цәыгьшьыцылараны, аҩысҭаара бааԥсны иаҳзынхыеит аԥсуаа. Аоҩы дызшьыз дыкнаҳаны дыршьыр, агьырҭ избуа абас ҳахьып ҳәа ҳамшәауазар, аоҩы дзырҳәыз каторӷа зиқәырҵуа аадыроны агәырҩ ҳкымзар, нас ԥсыхәас иҳамоузеи? Бжьашьас ируҭои ҳара ҳаиԥш иҟоу амилаҭ?! Исаҳәыишьт? Ҳаи џьаушьҭит, иуаҭәоу имшхара! Ари аиԥш? оҩы ибахьоу! Ари иахьакәым, ари уаҵәакәым есиара? ессымша еиҳа еицәоу уаҳаоит.  "Аҳҭныԥҳәыск лыбз аныцәгьаха иҭахырҵәан, ианҭахырҵәа еиҳа деицәахан "иаҳәац аҳәоит ҳәа" лҳәан еԥш, иагьа ҳахьыргьы, иагьа аабаргьы еицәамзара? ҟаҳҵоит.
   Абрис аҟара сзырҳәа убри ауп: ахаш ииул 8 рзы, ахәымҽхан Гәдоуҭа ақалақь аҿы дыршбит Иаҭыр Ҷедиа, дызш ьыз макьана ииашаны дрыздыром. Абар ожәы убри аоҩ дыршьит, иаргьы џьара бааԥсык иухьазарын, аӷацәа имазаарын азы. Ожәы ани иршьыз ашьа ааоит ҳәа иҭынхацәа дәықәлашт, убас изеишьҭоу иаақәнибырҵәашт. Абрис збуа ҳгәырҩы иамгуа атәым милаҭ, ргәы иаахәоит, иаҳхыччоит, ҳанеихәлахалагь иҳацхраауашәа ҟаҵаны иҳагәҭасуоит. Абас знымкәа ҩынтәымкәа иҳахьхьеит ҳара аԥсуаа. Иаҳзызуагьы, хыхь изҩыз аиԥш, ҳаибафара ауп. Аибафара ҳамамзар, ииашаны ҭоубала ишәасҳәап шәҭахызар, иҵагь ҳаиӷьны оҩы ҳаибаратәа ҳзыҟазаарыз.
   Сара оҩы дзырхәыцуа ажәа сыздырӡом, аха издыруагьы ирҳәуа сахаԥшуа, оҩ ихы иҭалоны иаом. Ожәтәи аамҭазы оҩы дахахәаԥшуа аиҳабыра иахароума иҳәаратәа иҟоуп. Избан акәзар, аргама ацәгьа зыуқәаз ирықәнагуа аус иақәмыршәакәа, рхы еиужьны еицәоу ақәаҵа иҵоуп; агьырҭ уи уа ахыбра рыԥсықәара ауп, закәан ҳакуам ҳәа ихагахоит.
   Убри аҟнытә сара иқәнаганы исԥхьаӡоит аусқәа ҳамҩақәа ихтны доусы ирымҩоу ала амҩа иқәҵазар, мап акәзар, сахьашьклаԥшуа убас избоит иҟалахьоу еицәа ҟалараны.
                                                                                      Коҵиа Шьаҟрыл


                                                 САРА  СГӘЫ ИААНАГАЗ
   Агазеҭ "Аԥсны" аԥхьара здыруагьы иззымдыруагьы зегьы ҳаԥхьоит ҳәа ҳаҿуп. Уи аҿы акы зҩыуагьы даабоит, ииҩуагьы еилҳаргоит дасыу ишҳалшуа ала. Ԥасаӡа агазеҭ анҭыҵ аӡәыи, ҩыџьеи реиҳа аӡәгьы уа егьыиҩуамызт, ашьҭахьы  7 - 8 -ҩык раҟара рыусыумҭа, рџьабаа аабуа ҳалагыеит. Анцәа иџьшьоуп, ҳгазеҭ иазҳауа иалагеит, ҳаинтиллигенциа зегьы ари аҿы еицәажәалара? иҟоуп, Аԥсны иазеиӷьу, иазеицәоу ҳара аԥсацәа иаауша, иаҳҳәаша зегьы уи агазеҭ аҿы иаабапшаҳҳәоз, дырҩагьых 2 -3-ҩыкгьы рыусыумҭеи, рџьабаа иреиҳа уаҳа иагьҳамбуа ҳааҟалеит. Иҟалазеи, уаҳәшьҭахьтәыла ҳаихама? Аус зыуқәоз аусура шәзаҟәыҵзеи? Знык ажәак анаҳҳәа зегьы аддыҳәа убри иқәныҟәанда шәгәыхәазар, сара ишәасҳәап иаахжәаны, ҳара ус абӷьааҳәа ҳарҿыхара мариам. Уи акы-ҩбагьы ҳаинтиллигенциа рахь аԥхьареи аҩреи аԥсышәала издыруа џьоукы ажәакгьы абра ианырымҵац. Измаанноузеи абри? Ргәы иаанагоуа зырымҳәоуазеи, изырымҩуазеи? Аԥсуа газеҭ ҟалаанӡа убырҭ абра егьзмыуа аурыстә аҿы аҩра иаҿымкәа иҟам ҳара иаҳзеиӷьу, аха ҳара рыцҳақәа  аурыстә ала аԥхьара ҳаздыром, урҭ иаҳзыҟарҵуа, иаҳзырҳәуа ҳара уи ахә ақәҵара излаҳалшогәышьазеи ҳҳәоуа. Уаагьы ас егьшәымҩуазар, егьшәымҳәозар аԥсуа газеҭ а-ы еԥш, нас ҳара аҩреи аԥхьареи ззымдыруа шәызлаҳаиӷьхазеи? Издыруада ма ҳара ҳажәеи ҳџьабааи урҭ аԥсам, ахә рзақәҵоуам ҳәа шәгәы иаанагоуазар, сара ишәасҳәоит аргама, акы зыуагьы, акы зҳәоуагьы, иаҳзеиӷьу ҟазҵои, иазеицәоу иашьҭоуп, зхы мацара аҳасаб змоуи, цәгьагьы б?зиагьы егьзымҳәои аабоит, еилырганы иҳамоуп. Аԥсацәа ҵоуп, макьа ҳацәоуп, аха ҳара ҳзыакзҳәоуа, ак зыуа иҭабуп ҳәа иаҳҳәаратәа, иџьабаа ахә ақәҳҵаратәы аҟынӡа ҳнеирцы иагьҳагым. Кырыздыруаны егьзымҳәуа, ҳгазеҭ аҿы иагьзымҩуа ҳара ҳакәу иаҭәеимшәуа, ҳгазеҭ акәу?
   Ҳара ҳыиаҭәеимшбозар, аԥсуара далҵзар акәхап, агазеҭ акәзар иаҭәеимшьоуа, уаҳа газеҭ ҳамам ҳара, убрыгь ахьыҟалаз Анцәа иџьшьоуп, агазеҭ бзиазтәуа ианыу ажәоуп, ажәа бзиа иҿазар, иҳәарцы иҭахызар, уа ианыиҵар агазеҭ бзиамхарыи?!
   Убрыгь агьыгь егьҟазымҵаз уи ииашаны даҳцәаашьеи. Шәаҳцәымшәан, дадраа, кырзылшуа, кырзызҩуа, змилаҭ рзы , зыжәлар рзы ожәоуп ианаамҭоу, оәы иумҳәаз, нас ианбыкәу ианыуҳә?уа ? Ианыуҳәоуа?
                                                                       Ҵара  змам


                                            СЫԤСАДГЬЫЛ
                                        Сыԥсадгьыл бзи избоит, згәаҳәԥахшала сзааӡаз,
                                        Сыԥсадгьыл иахьшазы кәырбанс ианагь сыхиоуп
                                        Агьырҭ зегь раасҭа иара зынӡа ихәыҷӡаз
                                        Зегь реиҳа гәыкала сыԥсы злоу Аԥсынроуп…

                                        Макьана аԥсҭҳәа хыз, макьана Аԥсны лашәыз
                                        Макьана даараӡа иҳагыз аҵара
                                        Атәымуаа шәыԥхашьеит, ҳабжьаӡӡарцы зҭахқәаз
                                        Ижәбома: ацәа иалҵт, иҿыхыеит Аԥсынра…

                                        Аԥсн ашьха ӡырҩашқәа ахаҵа лакә рҳәоит
                                        Ажәытәӡа ахраҿы шәарыцаҩык дышҭахаз.
                                        Уасахьча иҿырпын иаҳәо угәы ԥнажәоит:
                                        Арԥыскыи ԥҳәызбакыи рыԥсышьа швцәгьахаз…
                                        Ҵарада рынамыс, рыԥша хара инаӡоит
                                        Сызлыҵыз, сзааӡаз, сызҭахыу Аԥсны жәлара
                                        Рыхшыҩыи, рымаанеи, изхьыиӡо иахьнарӡоит
                                        Сазӡатәыуп, бзиа избоит сыԥсадгьыл Аԥсынра

                                                                                               М. Аилакырба
                                                                                    -----------------------------------------------
                                                                                         АРЕДАКТОР   АГӘЫԤ
                                                                                     -----------------------------------------------
                                                                            Адрес: Сухум. Типография А.М.Зайдшера                                  





                                                      А  Ԥ  С  Н  Ы
                                     Есы-мчыбжьа  иҭыҵуа демократ газеҭуп
                          Ахә 1 м. 50 к.                                             Ахә 1 м. 50 к.
                 № 20   АШӘАХЬЫ  НАНҲӘА МЗА 11 РЗЫ 1919 ШЫҚӘСА РААН № 20

                                            АГАЗЕҬ "АԤСНЫ" АКАНТОРА АҞНЫТӘ
   Агазеҭ "Аԥсны" азы  акареспонденциа аазҭеиуа цқьа иеилырганы ақьаад аздаҟьак ауп иҩтәыу.
   Мызкы "Аԥсны" хәыс иақәуп 6 м., фмымз – 36 м.
   Ҵара змоу зегьы "Аԥсны" аҭыҵра злаиҵамхара ныҟәыжәга. Џьыбаҭыхла, "авечерқәа" "аконцертқәа" рыла уҳәа, ацхыраара ашәҭ; ажәабжьқәа ақыҭақәа рахь иҟалақәо лассы-лассы иаашәышьҭла. Ҵара змоу уалны шәхы иашәҭ есы-мчыбжьа ма акы, ма ҩба аус-ажәабжь аашәыцҳаларазы. Ҳгазеҭ хәыҷы ианаҳҵо ҳамамкәа ҳҟашәымҵан.
                                         Адрес: Сухум, типография Зайдшера.

                                             ААМҬА   ҲАЗҬАГЫЛОУ
   Ари аибашьра дыу зыбзоураз аҳәынҭқарцәеи акрызкызыи (Буржуазиа) ракәын. Жәлары еиҿажьны, жәлары рыԥхасҭахара агәхьаа мкыкәа дара акыр ахьырзалхшаз акәын ҳасабс ирымаз.
   Иаҳҳәап, ожәы аурыс ҳәынҭқар, ма Агерманиа, Австриа, Франциа, Италиа, Англиа, аҭырқәа уҳәа рыуа ҳәынҭқарс еиааилакь далагон иҳәынҭқарраҿы акрызкызыи дареи иаҵахаз ажәлар рыфара, ирымоу рылыцәцәара. Ажәлар ашәақь иаҵагылаз, ахуархь? уҳәа рџьабаа акәзар, бзиарак феидак рзалаӡамкәа иаанхон. "Изуҭац иҭ" ҳәа иаҵахаз ажәлар рмал зџьыба иҭало, дырҩагь аҳәынҭқар ичиновникцәеи крызкызыи ракәын. Аха аҵыхәтәан ажәлар рыхшыҩ азцеит, еилдыргыеит измааназ аибашьра. Џьара-џьара аҳәынҭқарқәа рҿы Аурыс иҿы, Агерманиа, Австриа уҳәа ажәлар бунтын ирхырҳәеит аԥхьаӡа рҳәынҭқарцәеи рчиновникцәеи, нас напы рыларкыит крызкыз (буржуазиа). Урҭ рмал рыманаҵы ҳара ҭынчра ҳауам, амал ҳызҭауагьы ҳара, аусууцәа, анхацәа ҳауп, амал иааҳрыхыуа, шьоукы рџьыба, имыу имҳәа изҭаларыи, ҳшеибаку аус аауп афабрикақәа, азауадқәа аӡәы ирбеиаразы аус зыруурызеи, жәлары ирзеиԥшхааит, жәлары рзы аус руааит "аӡәы зегьы рзы аус иуа, зегьы аӡәы изы ируа". Ҳаҟаибаҵароуп рҳәан, рҳәынҭқарцәеи рчиновникцәеи ианрылга, напы рыладыркыит крызкыз (буржуазиа). Урыстәылан, Германиа, Австриа. Урыстәаланыи Австриеи рҿы буржуазиа изымшьышаз аарызныжьны рмал – азауадқәа, афабрикақәа рзаакӡа ирымырхын жәлары рзы аус рдыруа иалагеит; Агерманиа иҿы макьана цқьа ишьақәдмыргылацт.
   Убас ахархь рзы аус иашьҭоу Германиеи, Австриеи рҿы ирышьҭоуп "Спартакаа" ҳәа, Урыстәылан "Аболшевикцәа" ҳәа. Ара уи ажәа "аболшевик" цәыршәагас мымыс? ирымоуп. Уигь зҳәыуада акрызкыуи (буржуазиа), ма аболшевикцәа закәтәыз ззеилымкааз, аҵыхәтәан, урҭ ирыдгылоуп "аменшевикцәа". Урҭ наҟ-наҟ изышьҭоугьы аболшевикцәа зышьҭоу аус оуп, аха ожәы азы ирыцымныҟәеит, ихьышьарха? игылт макьана уи аамҭа маацт рҳәан. Усҟан уи аамҭа аахьеит дара ирбуам акәымзар. Ауриацәа "Амессиа" аҿыхҩы Христос даауоит ҳәа иара ожәыгь ишыизыԥшыу еԥш, аменшевикцәагьы аамҭа маацт ҳәаихьышьарха игылоуп, усҟан аамҭа иаин рыла ихгылоуп, уи рбаӡом.
   Ожәы ишыжәбо еԥш, аибашьра дыу еиқәтәеит, ҳәынҭқаркыи ҳәынҭқаркыи еисуа иҟам, аха аҳәынҭқарқәа зҿы аболшевикра ахьымҵасыц цәгьаӡа ашәара рымоуп рыуаажәлар ҵысыр, иболшевикхар ҳәа. Убри аҟынтә урҭ аҳәынҭқарқәеи акрызкызыи (буржуазиеи) рҽеибадыркын аболшевикра ахьыҟаз инҳарҵәоит ҳәа иашьҭалт.
   Ожәы еиҿагылт, рҽеизыркыит абуржуазиеи ахуархьи?; еиҿагылт наҟ-ааҟ: адунеи аҿы ожәшьҭа урҭ руа аӡәы дыҟазароуп, ма абуржуазиа, ма аусуцәа, ахуархь. Уаҳа азыҟамылуоны иҟоуп. Ԥаса аболшевикра ахы ахакыз ҳарцәароуп рҳәан иажәлеит Урыстәылан, абар шықәсык ҵырц агьагым, аха аболшевикра рызмырцәеит Англиа, Франциа уҳәа зназы ара аболшевикаа ирабашьуаз (урыстәылантәыи абуржуазиа) ацхырааразы ар рзаарышьҭын аха, афранцыз ир Одесса аҿы ахуархь ҳара ҳарабашьуам рҳәан ирмабашьит, насгьы урҭ аҳәынҭқақәа рхәархь рықәмақаррт, ар шәышьҭуа шәарагар ишәыхьша жәдыр, ишәышьҭызгьы ар арахь шәрыԥхь ҳәа рарҳәоит, уи иацәшәан рҽаанкыланы иҟоуп, ар аарышьҭуам, амала маӡала ахыи ахәшәыи рзаашьҭра иаҿуп. Убас аболшевикра ҳарцәоит ҳәа аҿуп абуржуазиа, аха ана-ара уҳәа аболшевикра аҵысра иаҿуп, рзымҳауазар ирыгымхацт, ишнеиуа адунеи рымҽхаркӡаргьы ҟалап. Абас оуп ожәтәыи аамҭа ҳазҭагылоу шыҟоу.
                                                                                                                     С.Ҷ.

                                                АҴАРА   ЛАШАРОУП…
   Миеҭс иҟоу зегь раԥхьаҟа еихоит. Даара амч аманы, аҵара рыгымкәа ибеиау ажәларқәа излаҟоу рхы иаздырхом. Зегь реиҳа ҳара ҳбеиахандаз, зегь реиҳа аҵара ҳҵандаз, ҳала …аԥшындаз ҳәа хәыҷгьы-дугьы рымч еилаҵаны еихоит, аамҭа иаԥшны. Уажәтәыи аамҭа убыо иҟоуп, зыхиақәиҭхаз, зых цқьа измыхьчаз,зҽеидызымкылаз ажәла иӡыу акы еиԥш заанаҵ иԥхьаӡоуп. Амч змоу ажәлар изиааиз иреигӡом. Излаиааигьы бџьарӡам, хыԥхьаӡараӡам – ҵаралоуп,ҟәышроу,"культураоуп". Урҭ реиҳа мчы змоу ыҟам. Ҵарала, ҟәышрыла, маанала зхы еиҿызымкааз ажәларқәа, аҳәынҭқаррақәа иагьа идуны иҟазыргьы, амшын цәыкәбарк аналуҵалагь ишалаӡуа еиԥш иҩашьоит, рсахьагь ыӡыоит. Абрис еиԥш аамҭа аныҟоу, зыла цқьа ихтым, культура цқьа измам аҳәынҭқарра дуқәа, аныӡуа, ҳала ишабо абџьар аҵкыс аҵара иааиуа ианыҟоу, ажәларқәа акымкәа , ҩбамкәа ианыӡуа, ҳазықәгәыӷуазеи ҳара аԥсуаа? Ҳзеиӷьыда урҭ иӡқәаз амилаҭқәаӡ
   Абжьаӡра, аҩашьар зынӡа иааит, ҳара ҳауп ожәы издгылоу. Убри еиԥш аамҭа, џьоукы рзы ибзиоу, ҳара ҳзы ицәгьеу аамҭазы, ес минуҭ цыԥхьаӡа? ииасуа ҳара ҳзы кыр иаԥсаны ианҳарӡуа ҳарԥарцәа, ҳинтилигенциаацәа?, џьоукы ацәа иалашьшьы ҵыԥх иԥсызшәа ицәоуп. Урҭ роуп Аԥсны гәӷырҭас иамоу… Урҭ роуп ажәлар раԥхьа иргыланы иҳамоу… Урҭ ацәа изалымҵыит… Аҵара бзианы, инагӡаны ызҵаз ҳәа макьана ԥсыуа дҳамаӡам. Ииашоуп ашәҟәыԥхьара здыруа рацәоуп, урҭ роуп ҳинтилигенциа. Иҟарҵозеи ҳарԥарцәа? Усс излоузи, излахәозеи Ҳ-Аԥсынра? Ажәлар убыс ргәы иаанагоит – Аҟәа аурысқәеи ақыҭақәеи ахақәиҭра атәы ахырҳәоо, урҭ Аԥсны азгьы хақәиҭрак иалацәажәоит ҳәа… Ҳинтилигенциа реиҳараҩык усс ирымоу удырырцы уҭахызар Аҟәа абулвар аҿы уааир иудырып.
   Агьырҭ амилеҭқәа уск-уск аныруа, урҭ игәлеиуа? ианыумбо ыҟам, агьырҭ амилаҭқәа? аԥсацәа рзы Аԥсны рыцҳашьаны ахақәиҭра аназылырхуа, зеиԥш аамҭа уҭахыу – шьжьымҭанзааит, хәымҽханзааит, шьыбжьонзааит Ҳаԥсацәа рызхқәа ԥхьаҳәаны, ркәымжәқәа раҳәҭаҳауа,рмаҟақәа рывара иадҵаны………………..иҟалазшәа, еихәлаччо,иԥышшаӡа, инкабӷало,  акаҳуақәа инарыҵаҳауа идәықәуп. "Чашка чаи" иаадәылҵыр, "Сан Ремо" иныҵало, уа иаадәылҵыр "Арминак" акаҳуа иныҵало идәықәуп. Убас усда-ҳәысда хәлаанӡа "Гырмадиа иџьма" иеԥш акаҳуақәа ирыбжьоуп. Зынӡас угәы цаӡоит ҳаԥсацәа ҳинтилигенциа урыхәаԥшыр, абарҭ роуп Аԥсны ахақәиҭра зчаԥо.
   Димитри Гәлиа иҩыз аҿы "абжьпҩашьа хыбжьаҟьала" ҳәа аӡә иӡбахә ануп еиԥш ҳаԥсацәа реиҳараҩӡак "абжьаҩашьа-хыбжьаӡьалақәоуп". Ожәы рыжәла сҳәом, урҭ измодау.
   Урҭ ракәхыуп уажәы Аԥсны анырхара иашьҭоу. Ажәлар р-Совет дыу аҿгьы ажәлар, анхацәа ирыхәуа зчаԥо урҭ роуп. Урҭ Асовет аҿы иантәоу Аԥсны усла иазеиӷьыу рҳәауоу, иазецәоу рҳәауоу сыздырам, аха аресторан "Абхазиаҿы" итәаны аҩы аныржәуа даара Аԥсны иацхраауоит, аԥсуара бзиа ирбоит… рыбжьы рдыуны Аԥсынра рныҳәоит, рыҩнраҿы аԥсшәа раҭәашьаны ирҳәом. Аԥсны азы ахақәиҭра алырхуоит…
   Аԥсацәа! Шәалҵ ацәа… Арҭ шәрықәгәыӷны шәнымхан   шәҿыха? шәыҷкәынцәа аҵара дшәырҵа, рыла хышәт; аԥсацәа, уажәраанӡа шәшааиоз шәнеилар ихашәҵ – иӡыит Аԥсынра…
   Ахақәиҭрагьы, автономиагьы аҵара шәымамзар ишәызныҟәгом. Бџьарла, бомбала, цәажәарала Аԥсны шәызныҟәгауам.
   Ҵароуп, лашароуп, "культуроуп" иҟоу уажәтыи аамҭазы еибашьыгас, шәҿыха, шәнеиха шәаԥхьаҟа…
                                                   М.Аилакырба


ИАЦУ

   ФРАНСУА. Иаҳҳәап, иаҳҳәап ашәак (иаарԥыхьашәаз ашәак рҳәоит).
   ДАНТЕН. Ыҳ, ыҳ! Аи абриоуп ақьафура захьӡыу. Џьоукы-џьоукы круҿасҵоит ҳәа уҩнаргалоит, крыуфоу, кырыумфоу узымдыруа удәылрыжьуоит. Аҵабырг уҳәар Анцәагьы игәы иахәоит, даараӡа қьаф аауит.
   ТАХДЫГӘ. Ҵоуп, шәара қьаф жәыуеит, аха адәқьанқәа рышә аркра аамҭа ааит.
   ФРАНСУА. Ашә аркра уҳәама?
   ДАНТЕН. (Иварахь) Ҳаилаҩынтра аамҭа аазап.
   ТАХДЫГӘ. Ааи, ашәқәа раркра аамҭа ааит. Аҳасаб шәсырбарыма?
   ФРАНСУА. Аҳасаб уҳәама?
   ТАХДЫГӘ. Ааи аҳасаб.
   ФРАНСУА, Дантен ари аҳасаб иҳәоит иуаҳауама?
   ДАНТЕН. (Наҟ) Аҳасаб иҳәазар, нас сара ишԥазыурыи, иаргьы уаргьы шәхы еинышәҟьеит (Тахдыгә иахь) . Аҳасаб изааг нас, иҭ.
   ФРАНСУА.(Тахдыгә иахь) Иуацәажәо изааг аҳасаб.
   ДАНТЕН. Ухы утәыми? Тахдыгә иуҳәаз сара исзеилымкааитԥаса, ари аоҩ (Франсуа инапы иқәикыуеит) еилыикааит, аҳасабгьы ааганы иара убри иҭ.
   ТАХДЫГӘ. Абрис аминуҭ азы агәамҵра шәзалагазеи?
   ФРАНСУА. (Дантен иахь) Уара уаҳаҭыр аҟнытә сара снапқәа ҿысыжәжәуанеи, схы ихҭнысҵозшәа схы исырбеит усҟан (Абас иҳәоит иварахь дыԥшуа).
   ДАНТЕН. Ҳаи, сара уара узы схахәы зегьыцәсырҳәуанеи (иварахь) сыицәнымхауа џьишьоит.
   ТАХДЫГӘ. Аа, ишәыдшәкыл (аҳасаб рыиҭоит).
   ДАНТЕН. Уара уца, ҳара ҳахәаԥшып.
   ТАХДЫГӘ. Ибзиоуп, шәара ишышәҭахыу, сцап.
   ФРАНСУА. Асуԥ ҳфама? (Аҩыџьагьы аҳасаб иахәаԥшыуоит).
   ДАНТЕН. Сыздырам, исгәалашәом. Ажаркое ҳфама?
   ФРАНСУА. Сыздырам. Уара иуфама?
   ДАНТЕН. Моумоу. Аҩыи ауадкыеи аажәыма?
   ФРАНСУА. Сыздырам.
   АҨЫЏЬАГЬЫ. (Еицәажәоит) Арҭ зегьы ҳфоушь иҵабыргыҵәҟьаны?! (Рызқәа неизырханы илатәоит).
   ФРАНСУА. Дантен!
   ДАНТЕН. Чорумча!
   ФРАНСУА. Аҳасаб убароуп!
   ДАНТЕН. Ааи, аҳасаб убароуп!
   ФРАНСУА. Уара иубароуп аҳасаб!
   ДАНТЕН. Аҳасабсара соума избуа?!
   ФРАНСУА. Нас ибзиоуп сара избап, нас уаҳа ишԥаҟалауаз, ари аҟара ҳаҭыр ансықәуҵа!
   ДАНТЕН. Моумоу, сара избап!
   ФРАНСУА. Ибзиоуп, агәхьаас искыуи?! (Днеиааиуеит).
   ДАНТЕН. Оҩрас иулоу аҳа аԥсцәаҳа ухәдацәа ҵыикааит. Иара убысҟанҵәҟьа сгәы ҩыфеит, сџьыбахь ублақәа шкыдыз… Аха сара џьыба сымамеи. Ԥара фҩыкгьы уахьынтә иҭыҵыуам. Еиӷьуп сыԥҽыр, исҳәап аргама ԥара шсымам, нас издыруада акы аҿы ҳкылсыр. Франсуа, Франсуа?
   ФРАНСУА. Закәызеи?
   ДАНТЕН. Акы уасҳәарцы сҭахыуп, аха аҳәара сацәыԥхашьоитҩ
   ФРАНСУА. Закәызеи узцәыԥхашьуа?
   ДАНТЕН. Аҳәара.
   ФРАНСУА. Иҳәа закә цәыԥхашьароузеи иубаз!
   ДАНТЕН. Сыҩны сԥараҭраҿы исцәынхеит.
   ФРАНСУА. (Иварахь) Ари аоҩ иҩны иԥараҭра ицәҭахазаап. Уҭахызар ахаҳәгьы ухы анҟьа (иара иахь) Ибзиоуп сара исҭап.
   ДАНТЕН. Иҭ, иҭ. (днеиаиуеит).
   ФРАНСУА. Амала аамҭа зызгозеи, сыԥҽыр еиҳа еиӷьуп, акгьы шсымам сҳәап! Дантен, Дантен!
   ДАНТЕН. Закәызеи?
   ФРАНСУА. Захырман!
   ДАНТЕН. Уаргьы.
   ФРАНСУА. Саргьы.
   ДАНТЕН. Ишԥа?
   ФРАНСУА. Уара уеиԥш.
   ДАНТЕН. Нас ишԥааурыи?
   ФРАНСУА. Акы ҳхәыцып.
   ДАНТЕН. Иаҳхәыцып. (Ихәыцуеит аҩыџьагьыԥ). 
   ДАНТЕН. Франсо, Франсо!
   ФРАНСУА. Закәызеи?
   ДАНТЕН. Трахтиршьчик данааилагь ус иасҳәап… Мап, мап ари хәарҭам. (Ихәыцуеит).
   ФРАНСУА. Данте, Данте!
   ДАНТЕН. Закәызеи? 
   ФРАНСУА. Трахтиршьчик даанаилагь (хәыҭхәыҭла акы еиҳәоит).
   ДАНТЕН. Ари ажәа бзиа, амаана абрис амҟәыба (инацәа Франсуа ихы иақәкны) излаӡызеи.
   АҨЫЏЬАГЬЫ. (Еиқәыршәаны). Трахтиршьчик, трахтиршьчик!
   ТАХДЫГӘ. Ара сыҟоуп, иҟалазеи?
   ДАНТЕН. Уааи аԥара усҭоит.
   ФРАНСУА. Моумоу, сара иусҭоит.
   ДАНТЕН. Уара аҽадажә, сара соуми афатә уаазыргаз, сара соуп иузҭаша! (Дантеныи  Франсуеи аизыҵҟьара иалагоит).
   ТАХДЫГӘ. Еи уара, шәыуаамыи шәзеисыуазеи? Шәысзыӡырҩ ижәыуша сара ишәасҳәап, акенҷ ҭаҳаԥсап, ма сыблақәа хыжәҩа, нас шәыуа снапы зықәшәоуа исыиҭааит аԥарақәа.
   АҨЫЏЬАГЬЫ. (Иаразнакы). Даара ибзиоуп, даара. (Иблақәа хырҩоит).
   ФРАНСУА. Адие. ( цароуп).
   ДАНТЕН. Сперанцоиние. (Аҩыџьагьы ргәарӷьаҵәа идәылҵыуеит).
   ТАХДЫГӘ. Уара, хара шәымцан, шәабацеи (дрышьҭоуп, дыԥшаауа), шәыӡӡама, шәабацеи?… Абар кааныскылт, уаагыл. (Асқам еимлагәа икыуп, ибла хҩага ԥыиртуоит). Ҳаит, бзамыҟәра зыузаап убуоу. Ицазаап. Уа убзаҳәит Тахдыгә ублақәа ҿаҳәаны удәықәыз шьҭа! (иара иҳәоит ихазы).
                                                                  (Аԥарда).
                                                                                        Д.Гәлиа.


                       АСЕМИНАРИА  АЗЫ Н. НАРДАИА ИИҨЫЗ АҴЫХӘАЛА
   Асеминариа ахтра иаҭахыу аԥара ҳара аԥсацәа ианалаҳамгала, асеминариа иара мацара иҟалозмаӡ Ҳаҷкәынцәа ҭамлозар, асеминариазы иаҳзазыҟамҵозар, атәымуаа и?рхарозеи? Ԥапа шаҳзаламгьы ҳаҷкәынцәа цқьа иазыҟаҵаны инаагар иаархәоит. Горскаиа школа аԥсацәа иаҳтәымыи – иаҳзаартыма? Ҳаҷкәынцәа уа ирцома? Момоу! Абас ҳара аҵаразы капеик аныхра ҳацәаашьозар, аҽазыҟаҵара ҳҭахымзар, аҵара ҳҽанаҳамшәозар атәымуаа ирхароузеи!
                                                                    Редакциа

                                                ИСЫЛОУЗЕИ  САРА
                                        Исылоузеи сара?
                                        Сара хәаша исылоузеи?
                                        Сынхоит, ҽышәарала аус зыуеит,
                                        Анасыԥ сазгәышьыуа аамҭа згоит,
                                        Езқьынагьы агәалара сыманы сҵәыуеит.
                                        Исыԥшаауазеи, сызышьҭоузеи?
                                        Иарбан дгьылыу ак азы сахьхәарҭоу?
                                        Иҟоуп ауаа: рыԥсы еԥш ирбоит 
                                        Реилырхыра абрис еԥш азҵаарақәа.
                                        Аха урҭ исызрылоузеи! иҟаз ишырҭахыу,
                                        Зегьы устәны ирзырҳәалааит.
                                        Сара сынагам, сара зегьы здыруа сакәым
                                        Сара исықәнагоуп – маҷк здырыуазар;
                                        Алашә еԥш сынапыршьышьуа мҩа бааԥсыла снеиуеит.
                                        Чычархәык  сыиқәшәар – сыччоит.
                                        Ҟаимаҭык сыиқәшәар – сыеилаҳауоит,
                                        Амыжда гәык ала сыидҵәыулоит.
                                        Егьысҭахым издырырцы сызакәытә оҩыу.
                                                                                                    Ш. Емхаа


                                           АԤСНЫ  ЖӘЛАР  Р-СОВЕТ
   Зегьы ишыжәдыруа еԥш Аԥсны Ақырҭ Республика иаларыԥхьаӡеитҩажәа март 1919 шықәса рзы, зхы иақәиҭу акы еԥш иԥхьаӡаны (как автономная ея единица).Ожәы иаҳхысыз амза азы ирыӡбуан изеиԥшра хақәиҭроу Аԥсны иауша (Конституция Абхазии). Ахақәиҭрақәа ишыжәдыруа еԥш зегьы еиԥшым. Аԥсуаа АԤсны жәлар р-Совет иалатәоу зегьы еибадырын, хақәиҭрак Аԥсны иахәап ҳәа зыргәыхәыз акы шьҭырхыит, агьырҭ асоциал-демократқәа даҽа хақәиҭрак, иҵагьы дара ирзеиӷьыз акы иашьҭалт. Даҽа шьоукгьы убарҭ аҩхақәиҭрак еинзраалашаз, ирыгәҭаз акы рҽазыркыит. Дара цәгьа аимакыи, агәынхареи рыбжьалт рыҩноуҵҟа.
   Убырҭ ах конституциак рахь рыуакы Асовет уаа зегьы хыџьара ишаны ҩ-хәык ақәшаҳаҭны рнапқәа анҵаны ишьҭырхыр акәын, аха ах конституциак рахь акгьы ус иақәшаҳаҭны ирзышьҭымхӡеит. Аԥсуаа зҽеизызкыз зегьы ҟалеит 14-ҩык. Урҭ дара рканституциакны иҳәҳәеит; убыс ажәасгьы ишьҭарҵеит, шәҟәылагьы ирҭиит Ақырҭ реиҳабырахь: "Абри ҳконституциа иҟаҳҵаз ианышьҭышәымх, нанҳәа мза 15 рҟынӡа, нас ҳдепутатра шьҭаҵаны ҳалҵуеит Асовет" ҳәа. 
   Абас ҟалыеит иаҳхысыз кәыркәа амза азы. Амала оҩ дзеигәырӷьаша убри ауп – ожраанӡа хаз-хазы иахыуаз аԥсуаа ажәф ари еԥш аус аҟны ианааи зегьы,  аӡәык, ҩыџьак рыда, еидгылт, рҽеидыркылт, ражәа акны?, рыус акны иҟалыеит, еиҳагьы амчи а?уаԥшреи роуит. Ақырҭ еиҳабыра даара иус хьанҭаны ироуит ари аус и……….. . Усгьы рҳәоит дара ( ақырҭ реиҳабыраҿ) изықәгәыӷны иаарышьҭыз ҩыџьаҟа рыԥсахыит ҳәа. Ақырҭ социал-демократцәеи аурыс соц.-демҩ Асовет иалатәоу рыҩнуҵҟа еимацәгьахан хазы-хаз ицеит, аурысқәа ақырҭ социал демократра кажьны аурыс соц. дем рахь еихыеит. 
   Ожәы Аԥсны жәлар р-Совет аамҭала аԥхын ԥсшьара азы иаурышьҭит. Аԥсуа адепутатцәа дасу рқыҭақәа рахь ицеит, иалзхыз ажәлар еизганы ирарҳәаразы аусқәа зеиԥшроу. Иалызхыз ажәлар ирызҵааразы раԥхьаҟа ишныҟәаша.
   Аԥсуа амилаҭ р-Совет ауп ирзеизымгаз, изымузгьы абзыԥқәа роуп. Амилаҭ Совет бзиамзар цәгьа амилаҭ азы ишалым…оуа рзеилымкааит ожәыгьы, аха ажәлар егьырхарам, изхароу шьоукы изырҩашьыуа рылоуп.
                                                                                          Джон


                                     ИА…..ЗЕИ  АМЛАҬ СОВЕТ АԤСУАА РЗЫ?
   Ахақәиҭра ҟалеижьҭеи амилаҭқәа хьчаҩыс, хлаԥш?аҩыс, цхырааҩыс ирымоу дасу рмилаҭ совет ауп. Иалшарызеи аԥсуаа рзы, амилаҭ совет? Иалшара абрис ауп: аԥсуа бызшәа аԥсацәа рзы амырӡра, аԥсуа газеҭ аҭыжьра, иҭыҵуа агазеҭ аԥсуаа ирыгымхоуа, еилаҳаны зегьы иаархәуа, аԥара иаанагогьы агазеҭ ҭнажьуа. Аԥсуаа рыбызшәала аԥсацәа ҵара рыгымхоуа, ашколқәа иаркыу раартра, аԥсуа рҵаҩцәа рыԥшаара, арҵаҩцәа рықәнагаа – рыуалафахәы ирызхаша ианаамҭоу рыҭара. Аҵарагьы ашкрлҷкәынцәа ирыгымхоуа, ашколгьы аҵаҩы ҷкәынцәа агымхоуа; убырҭ аԥсуа школқәа хылаԥшра ус аԥсуаа еҳабу бзиак дроурцы, ……………, аҵара бзиа избоуа, гәык ала аԥсуаа … аус зуша,гәык ала инапы иану аԥсуаа зырҿыхоуа, изырлашоуа аҵара ныҟәызгаша?. Аԥсуаа ҵаразы аԥсуа шәыҟәқәа рҭыжьра. Уи анаҩыс аҟазшьа бааԥсқәа, аԥсацәа ԥхьала измышьҭуа ирымақәоу:аӷьычра, ақәылара, арҳәра, аоҩшьра, аԥсхәра, аԥшра, аҵаара (аҟәыдырԥара) рырӡра. Аԥсуа милаҭ рыҩныуҵҟа изыргәаҟуа аусқәа рбара. Арҭ реиԥш аусқәа аԥсуа жәлар рзы имаҷума ожәтәи аамҭазы?
                                                                                           Джон


                                                        АЖӘАБЖЬҚӘА

                                     ИИСУС  ХРИСТОС ИПОЛК
   Зхы мшаҭакәа еибашьыуа Колчак ир рахьтә полкк иаҳа оҩы илаԥш иҵашәартәы иҟоуп Ари аполк аҿы иҟоу зегьы апапцәа адикәанцәаи роуп. Урҭ ауахәама ианҭоу иршәырҵоуа амаҭәа цырцырқәа рыла еилаҳәоп. Аџьарқәа ҳаракны икны аболшевикцәа ирыжәлоит. Аболшевикцәа аакьыскьа ақыҭа ирылҵыз, ауахәамеи апапцәеи рыцәшәареи рцәыԥхашьареи змақәаз, урҭ анырбалакь, аибашьра иаҟәыҵны, рышьҭахьҟа иҩны ицоит.
                                            "К.С."

                        АИГЛЫЗҚӘА  ЗАКАВКАЗИА  АҞНЫТӘ РЫЛҴНЫ  РЦАРА АТӘЫ  
   Ехьа ожәраанӡа абар ехьа ицоит, оҵәы ицоит Закавказиа аҿытҿ рышьҭахьҟа ҳәа ззырҳәоз аинглызцәа ари нанҳәа мза нҵәаанӡа ицоуам рҳәеит. Ари ииашаны еилдыргыеит.
                                   "К. С."

                                             АӶБА  АРҲӘРА
   Аӷба "Константин" Баҭымтә иҵысны Стампылҟа ишцоз, амҩан Трабзон инаӡаанӡа, Ерыза ааигәара, иҭаз абрагьцәа аӷба ааныркылан, иҭаз ауаа зегьы дырҳәын 22 милион аԥара ргыеит. Убырҭ абрагьцәа рахь џьоукы Ерыза ааигәара иркын аԥара иргоуаз рымырхыит. Аӷба иҭатәақәаз рахь агәҩара ҟарҵан, аӷба еимырдан иашьчик аԥара рбеит; издырбалаз аус иарҭеит. Аинглызқәа рхы иақәҵаны абрис аус иашьҭоуп.
                                                                         "К.С."
                                          ---------------------------------------
   Италие Соед. Штатыи амраҭашәарахьтәыи Фракиа Абалӷарқәа ироурацы рҭахыуп, Аинглызыи, Афранцызыи, Иапонеиеи  абырзенқәа ироурацы рҭахыуп. Макьа изауша оҩы издыром.
                                         ----------------------------------------
   Полтава ааигәара Деникин ир Калантаев акәш еибашьуа ԥхьала (50 в. Полтава иаркны, 85 в. Харков иаркны; Харковыи Полтаваи рыбжьара).
                                         -----------------------------------------
   Кавел ааигәара аболшевикцәа шьҭахьла ицоит.
                                         -----------------------------------------
   Вилна акәш аболшевикцәа иргыеит Миадел (100 в. Вилна инаркны).
                                         -----------------------------------------
   Двинск акәш аболшевикцәа рнапы аҿы ҟалеит Видзыи.
                                         -----------------------------------------
   Псков акәш Иуденич ир ԥхьала ицоит.
                                         -----------------------------------------
   "Утро иуга" излаҳәо ала Деникин итәарҭа Таганрогҟа игоит; Аинглызыи  Афоанцызыи рмиссиагьы уахь ицоит.
                                         -----------------------------------------
   Деникин ир Царицыин анышьҭырхыуаз иргыеит иҭҟәаны 40,000-қьҩык? ауаа; 70 бзарбзан, 300 пулемет.
                                         -----------------------------------------

                                     СОВДЕПИА ? РГӘЫ  АКАҲАРА
   Москватә агазеҭқәа изларҳәоуа ала: аладахьы (Деникин иганахь) аусқәа бааԥсхыуа иалагыеит. Изхаразаалакгьы аусқәа ҽеим, аӡара акгьы иаԥсам.
                                        -----------------------------------------
   Троцки убыс иҳәеит: ҳкомпндирцәа знык-ҩынтә раҟара оыусқәа бзиашәа ирбар, нас ақьафура иалагоит, рмаҵура иаҵанакыуа рхашҭыуоит, ар ируалыу ҟарҵаӡоуам, асалдаҭқәа бналоит, иаанхоуа ргәы каҳауоит.
                                        ------------------------------------------
   Колчак уи аҟара ҳаицәшәом, Деникин иаҳа ҳаԥсы ахҭаҵәҟьаз дырны игарцы даҿыуп. Убри иоуп ҳара ҳзы иуадаҩу.
                                                    "Грузиа"

                                         ҴАБЫРГЫУ   МЦЫУ?
   Ауездқәа рахь аԥараеизыргоит агазеҭ "Аԥсны" цхыраагас иоуразы ҳәа ҳаҳауеижьҭеи ԥыҭк ааҵыуеит, ҵабыргыу мцыу ҳаздырам, арахь ҳара макьа егьаабоуам. Кыр еизганы џьаракыр иҟазар, адырра шәаҳҭоит агазеҭ аԥара ишазгәаҟыуа, ацхыраа шаҭахыу.
                                                                                                     "Агәыԥ"

                                                                                                 ------------------------------------------
                                                                                                    РЕДАКТОР  АГӘЫԤ
                                                                                                 ------------------------------------------
                                                                                     Сухум. Типография А.М.Зайдшера




                                                      А  Ԥ  С  Н  Ы  
                                       Есы-мчыбжьа иҭыҵуа демократ газеҭуп
                            Ахә  1м. 50 к..                                              Ахә 1 м. 50 к.
               № 21  АСАБША  НАНҲӘА МЗА 16 РЗЫ 1919  ШЫҚӘСА  РААН  № 21

                                  АГАЗЕҬ  "АԤСНЫ"  АКАНТОРА  АҞНЫТӘ
   Агазеҭ "Аԥсны" азы акареспонденциа аазҭеиуа цқьа иеилырганы ақьаад аздаҟьак ауп иҩтәыу.
   Мызкы "Аԥсны"  хәыс иақәуп 6 м. фымыз – 36 м.
   Ҵара змоу зегьы "Аԥсны" аҵыҵра злаиҵамхара ныҟәыжәга. Џьыба-ҭыхла  "авечерқәа аканцертқәа" рыла уҳәа, ацхыраара ашәҭ; ажәабжьқәа ақыҭақәа рахь иҟалақәо лассы-ласы иаашәышьҭла. Ҵара змоу уалны, шәхы иашәҭ есы-мчыбжьа ма акы, ма ҩба аус- ажәабжь аашәышьҭларазы. Ҳгазеҭ ианаҳҵо ҳамамкәа ҳҟашәымҵан.
           
                                                                  Адрес: Сухум, типография Зайдшера.

                             ИБААԤСНЫ ИӠАХНЫ, ИБЗИАНЫ АУАНҬА ААРХАРА
  Ахәыҷы ахәшә аныирҭо иашазар зны акаԥсул иҭарҭәооит, ашара дырны идимкыло далагар акамфет хаа аҩныуҵҟа иҭатәаны "илбаада ихаауп" ҳәа иҿарҵооит. Ахәыҷы ихаау ауп игәы ззыишьҭуа, аҩныуҵҟа иҭоу гәаимҭаӡакәа илбааидооит.
   Тавдгеридзе иажәа ха камфеҭҭыуп, агазеҭ аҿы аԥсыуаа ҳзы ииҩыз џьара џьара; ақырҭқәа иҟашәҵоозеи, Аԥсны рыцҳамыи, шәыԥхамшьои ҳәа ҳара иахҳаҳауа ус иашьцәа иреиҳәоит… Аԥсуаа дҳадгыланы сыирла дцәажәооит – иашаны ҳаԥсымҭаз Анцәа даҳзааишьҭыит ҳәа угәахәыргьы ҟалоо убас агазеҭ аҿы иҩыуп. Ҳаҭауадцәагьы. ҳаамсҭцәагьы. џьоукы уи идгылан – ипартиа рҽанырҵеит… Аус ицыруоит. Аменшевикқәаи агьырҭ асоциализм-партиақәа рԥыррцоит. Аԥсынра иазеиӷьыу ҟарҵооит… Ус оума аусқәа шыҟоу? Гәыкала дцәажәоома Тавдгеридзе? Аԥсынра нзырхо, иацхраауа уи иоума? Ареволиуциа аныҟала, Қарҭ ицаны Аҟәа округа ҿы аԥсуаа 25 нызқьҩык роуп – агьырҭ зегь ҳара ҳаоуп, аԥсацәа закә автономиозеи ирықәнагоо ҳәа зыбжьы рдыуны ицәажәоз, агазеҭ ианызҵооз даҽа Ҭавдгеридзезма? Автокефалиа ҳанашьҭаз, зегь ҳара ианҳақәыӷәӷәоз – Ақырҭ уахәамоуп амзар. аԥсацәа ауахәама анба рымаз ҳәа управаҿы иҟааоз, даҽа Тавдгеридзезма? Уажә ааигәа Қарҭ ицаны Аԥсны  ақырҭқәа рцәымыӷхеит, Тумаркиныи Лоркипанидзе роуп изхароу, урҭ ықәцаны ҳара ҳпартиа нашәышьҭ момзар ақырҭқәа ыӡуоит Аԥсны, уа ақырҭқәа ееиҳауп, ақырҭшәала зегь национализациа зыҟамзеи ҳәа иҟааоз даҽа Тавдгеридзезма?
   Ааи убри Тавдгеридзе ихаҭа иоуп, Иажәа хаа ҳаԥсацәа џьоукы хнахзаап, иара идгылыеит… Иполитика урҭ иаҵоу гәарымҭазаап… Заҟа игәылымҩҩузеи ҳаԥсацәаџьоукы. Зны ҳара дҳадгылоит, зны дҳагәҭасуоит – иарбаныу ихаҳҵара?
                                                                                          М. Аилакырба


                                              АЦӘЫГЬ ШЬЫЦРА
   Аԥсацәа ажәытә ожәтәыи аҵасқәа, аҟазаашьа иҳамақәоу хараӡа иреиӷьқәаз аҵасқәеи аҟазшьақәеи рыман. Аха граны ирыман усҟангьы, сара урҭ рҭоурых зла здыруа ала, ожәгьы – ацәыгь шьыцра. Аӡәы ҩны бзиак дыҩназар, и еиԥш зызгылам иаҵашыцны ҳаргьы  уи еиԥш аҩнқәа ҟаҳҵап ҳәа рымҳәои? Аԥсацәа ус рҳәомызт, иалыеихуазеи убри еиԥш аҩын бзиа? Иблызар акәын иақәнагоз рҳәо
н. Аӡәы ҽы бзиак дақәтәаны дырбар, убри еиԥш ҽык саргьы иаасыхәап иҳәомызт. ицәӡазар акәын ҳәа ауп ишыиҳәоуаз. Убри рнаҩс аӡәы идырны, ихәыцны ус бзиак жәлары ирыхәарҭахаша иҟарҵар, уи сара ԥаса ихьԥасзымхәыцыи ҳәа. аус бзиа ҟазҵаз убри хьӡы бзиак алыимгандаз ҳәа агьырҭ иалагоит арџьара, аилагара, аԥхасҭатәра ожәыгь абрис иацҳамҵазар иагмырхакәа иҳамоуп.
   Ари ажәытә аахысгьы ҵас бааԥсны. ҟазшьа бааԥсны аԥсацәа иҳамоуп – абрис ацәыгьшьыцра. Ҵоуп аӡәы ма чара бзиак, ма ԥсхәра бзиак иур, убри иацҵашьыцны ҳаргьы убри еиԥш ҳзыҟаҵондаз ҳәа иашьҭалон. Ирымоугьы ирымамгьы зегьы абрис ахырҵәага ус иақәдырӡуан, ожәыгь убри иаҿуп. Аӡәы аҵара имазар. ажәа бзиа иҳәозар. ҵара змам дреиӷьны дырбар, убрыи ӷамхәырҭас дыҟарҵоит цәыгь-шьыцрыла ишьклаԥшуа иалагоит. Сара убыс сзыҟамзеи, ма сыҷкәын убыс аҵара исырҵап, убас дыоҩ бзиахап ҳәа игәы иаанагом. Абзиа цәгьала ицашьыцоит, иҿыԥшны абзиахара рҭахым, ацәгьа ҟазҭоуа. иҿыԥшны абӷьа ҳәа ишьҭырхоит, Аҵаразы манаҭк иуршәар аҵкыс. даҽа ус бааԥсыык азы шәкы иуршәар еиӷьеишьоит.
   Абрис еԥшқәа роуп Аԥсны рыцҳа ԥхьала измышьҭуа.
                                                                                            Ашькылаԥшҩы

                                         АРЕДАКЦИАХЬ  АШӘҞӘЫ
                                         Даара  иҭахыу аредактор!
   Сыуҳәоит узхылаԥшу агазеҭ аҿы ҩбаҟа жәа сзаныуҵарцы.
   "Аԥсуа ҷкәынцәа рсоиуз" ҳәа иҳамаз ибгоошәа избоит. Очамчыра, Гәдауҭа,Лыхны,Аҟәатәыи аламкәа убас даҽа хыџьара иҟан. Зегь раԥхьаӡа соиуз ахыеизаз Аҟәоуп. Ара зны ҳхы анеилаҳк, цқьа ҳҽанеидаҳкыла. нас агьырҭ иахьысҳәақәаз ҳцан убыс Аҟәатәи асоиуз отделениақәа ҳартәеит. Шықәсык аус гәыкала иаауан. Ҳашнеиуаз, ҳдырҽхәо агьиуа иаҳџьызшьооз. ианалага. ала идырҽхәаз иауз – ҳсоиуз иахьит. Ҳарԥарцәа ҳсоиуз карыжьт. иалырхышаз аналырх – ԥшьаала ҳсоиуз иаалҵын – абжьаҩашьа-хабжьаҟьала иналалт. Урҭ аизара анҳамо ҳрыԥхьооит иаауам; аԥара иргаз иацәыԥхашьо – сыздырам.
   Уажәы зегьыижәдыроит ажәлар р-Совет аҷыдахаз ак ҳамаӡам. Культурно-просвет ҳәа иҳамаз аԥшацәгьа рылалан еимпыижьҭеи кып ҵуоит. Ҳаҷкәынцәа ашәҟәыԥхьара рҭаҵара аамҭа ааигәеит. ирыцхраауа дрымаӡам. "Реальни" аҿы ԥсыуа дҭаӡам 700-ҩык аҷкәынцәа рахь, Высшее - Начальни оҩ дҭаӡам, Семинариа – ҵыԥх иҭаз абжа еиҭабжагьы иҟам сынтәа. аҳәсахәыҷқәа р-Гимназиа аԥсыуа ԥҳәызба дҭаӡам. Горски аркуп, хәыҷы-хәыҷла абылра иаҿыуп, Абас оуп ҳаамҭа ац шкьаҳәу! Абас оуп асоциализм ҳшашьҭоу, хақәиҭра шылаҳхо. "Аәынаа ԥа дроун, кәашара рмоут" ҳәа хақәиҭра ҳаур изаҳҭарыда изызныҟәгоо мшәан? Арԥарцәа Очамчыра. Гәдауҭа.Лыхны. шәхы еилашәк – асоиуз отделениақәа роуп сара сзацәажәо. ишәыӡба – шәара шәоуп уажә аамҭала ҭынхас инханы иҟоу. Ҳаԥсацәа ахәыҷқәа. ашәҟәыԥхьацә\а ҳрыцхраап. Аҟәатә асоиуз Амаршьан дахцаз аҟнытә сара иҭанакыс аамҭала сахамо ирыӡбеит: "Аҟәатә ашәҟәыԥхьарҭақәа ҳаԥсацәа рацәаны рҭалара ҳацхраарцы. апансионқәа ахыҟоу (Гимн.. Семин.) аԥсацәа рыла иҳар-әрацы, иахьыҟам ҳҳарџь ала.зых иамыхәо ашәҟәыԥхьара дҭаҳҵарацы. Аԥарагь кыр еизгоуп.
   Сшәыҳәоит, отделениақәа, зыӡбахә  сҳәаз ……….. , досу шәҭыԥқәарҿ,шәхы еилашәк. цхыраара ҳсоиуз иагшәмыжьын. Ҳаус хьмҭауп аха инаҳагӡароуп – џьабаада бзабаа зыҟалом. Абрис аҵыхәала азаседаниа аныҟашәҵалагь иӡбаны ишьҭышәхыз ахҩылаа сзыашәышьҭ адрес:  Сухум. Редакциа абхазской газеты "Аԥсны".
                                                                                                           М. Лакербай

                                            АГАЗЕҬҚӘА  РАХЬТӘ
   Агазеҭ "Борьба" ус аҳәоит: ақалақь "Астрахань" Деникин ир, Адобровоцаа ишьҭырхыит ҳәа,Еибашьыга ӷба дуқәа хԥа, агәыбжьанытәџқәа хәба.аӡы аҵаҟа иныҟәоуа афлткақәа амина ныҟәызгақәоуа (подводная лодка)
 ԥшьба Касписк амшын ихқәаз убысҟан иргыит ҳәа. Аболшевикаа шьҭахьла ицоит ҳәа. Урыстәылан ақалақьқәа: Курск, Тула,Орел.Воронеж рааигәара деибашьуеит Деникин. аҳәоит агазеҭ "Грузиа". Москвеи, Петрогради инхоуаз абаша уаа ианымлашь.анҵәара ианалага хәыҷла дула аболшевикцәа трабашьит. уезгьы ҳаԥсуоит рҳәан.
                                                                                                                              Джон

                                           АЖӘАБЖЬҚӘА
   Анцәа иџьшьоуп. аамҭа ҟалеит аоҩы иԥсы шьаны дныҟәараны Аҟәа иаркны Ԥсырӡханӡа, Ԥсыр?ха иаркны Гәдауҭанӡа Шәарада-рҳарада. Изыџьшьада абри? Ԥсырӡха Акомендант ирыи иареи роуп. Иарбану акәымзар: уахыла, ҽынла ааԥҵәара амҭакәаны абрагьцәеи. арҳәцәеи ирышьҭалан идрыцқьеит мҩагьы қыҭагьы. Исгәалашәом амш ԥхьаӡарала иҳаҩсыз Маи мзазы иҟалыеит арҳәра адача "Уфа" ахырҳәо. аха ҩымш ирхымгакәа убри зыӡбахә сҳәаз ила иркыит арҳәцәа. Ишакәзаалакь, абрагьцәеи арҳәцәеи рҽыԥхьаркыит Ԥсырӡха акәш. Ҭынчрахыит убри аахыс. Агьырҭ ауездқәа рыҿгьы зашәа абас иҟалаша. Нас ҳаԥсы шьаны ҳныҟәон, апасажирцәагьы, ажәларгьы.
                                                   Апасажир
                                      ----------------------------------
   Касписк амшын аҿы ихыу аӷбақәа зегьы Аинглызцәа Деникин ирҭеит.
                                      ----------------------------------
   Аерманцәеи Аҭаҭарқәеи агазеҭқәа изларҳәоуа ала еиҭа дырҿыцыуеит реибашьра; аҭаҭарқәа иргыеит аерманцәа рықалақь Нахьичеван. Ихәуи ишьуи рацәоуп. 11 мшы рышьҭахь аинглызцәа еиқәыркит аибашьра.

                                        -----------------------------------

   Абырзенцәа рмиссиа Қарҭ иааит. Даара ҳаҭыр рықәҵаны ирԥылыеит.
                                       ------------------------------------
   Агазеҭқәа акымкәа ҩбамкәа ирҳәоит. Троцки имаҵура даоҵын, иҭыԥ Каменев ииҭеит ҳәа. Изларҳәоуала Ленини Троцкыи дыук еимабзиамызт, аполитика еимакны. Ҟрыимыи Украинеи рҿы аболшевикцәа раҵахара Ленин Троцки ивыибон; убри аҟнытә Ленин Троцки идыиҵеит имаҵура далҵразы.

                                       -------------------------------------

                                                   АЏЬЫКА
   Колчак ир Перм анынрыжьуаз ирцәынхыеит рҳәоит 4000,000 ԥуҭ аҵьыка. Убырҭ рахь 5,000 ԥуҭ аболшевикцәа Москваҟа ирҭыит, иаанхазгьы иргарцы иҟоуп.
                                        ------------------------------------

                                                КРОНШТАДТ 
   Зиновиев ус иҩыуеит: "Ԥшьынтәыуп аболшевикцәа ирықәлоуаижьҭеи аерпланлыеи, гидропланлыеи. Нанҳәа акы азв 9 сааҭк ахәылԥазы афинқәа иԥырны Кронштадт иаахалан абомбақәа карыжььыит аматросқәа еизаны амитинг ахрымаз аԥхын баҳчаҿы. Уа иҟан аҳәсақәеи ахәыҷқәеи ирацәаны…


   Аурысры Архангелскыи Балтиа амшын ааигәа иҟақәоуи ироуит асоиузникцәа рыҟнытә атанкқәа. абџьар бзиақәа. ахыи ахәшәыи-аџаԥҳаныи. афатә гьы маҷымкәа ирзааргыеит, аха уезгьы тәым цхыраарак ҟамҵакәа Петроград рызгоуам рҳәоит.

                                                                                                 "Н. С."


                 АԤСУА ШКОЛҚӘА РЗЫ АШӘҞӘҚӘА РЕИҬАГАРА
   Ашкол еиҵыбқәа ирҭаххаша ашәҟәқәа еиҭаргаразы Аҟәа иҟоу вкомисиа кәыркәа аҽанеҩнаша ныхыс. ишыжәдыруа еԥш. аусура иаҿыуп: џьоукы ахрестоматиа иаҿыуп, џьоукы –ари аҭоурых шәҟәы, џьоукы "естествоведение". Убырҭ ашәҟәқәа рахьтә – христоматиқәа ехьаи-оҵәыи иалгашт акьыԥхь аархара акәымзар егьаҭахымкәа, избан уҳәзар уи иаҭахқәаз аԥхьатәқәа заа кыр еизганы иҟан. Агьырҭ ашәҟәқәагьы амза 25 - 30 рзы иалгап ҳәа игәыӷыуоит. Нас иаанхаз акьыԥхь аархоуп. Анцәа иҳәозар сынтәа, аклас дыуқәа ирзыбзиахаша ашәҟәқәа рзыҟамҵаргьы, ма аклас еиҵыбқәа ирнаалаша уи акамисиаҿы итәоу рџьабала иҳаур ҟалап, абрис даара инасыԥ бзиоуп,
   Акомисиаҿы итәаны аус зыуқәо, абрис аԥхын шоура цәгьа дара рзы иҟаӡам, шьежьы 8 с. инаркны  3 с.  шьыбжьышьҭахь рҟынӡа рхы ҩышьҭымхыкәа аусура иаҿыуп, хәылԥазыгь аус зыуа ыҟоуп. Ашоура цәгьоуп Аҟәа, ишыжәдыруа еиԥш, убри аҟнытә џьоукы акамиси еизаны аус ахыруа акәымкәа, рыҩнқәа рҿы уҳәа, ртәарҭақәа рҿы уҳәа, дара ишырҭахыу ианырҭахыу аус рыуларцы зҭаххазгьы ҟалақәеит, аха ирзеибамуит. "Ҳара ишҳзеиӷьыу акәым, аус ишазеиӷьыу ауп ҳашныҟәаша" рҳәан. Абас иадеибацаланы аус рыуоит акамисиаҿы, ари ашоура бааԥсгьы ԥыргагас, ус еиҵаҟьагас иҟамҵакәа.
                                                                                           Ашьклаԥшҩы

                                                   ҲАШӘҞӘЫҨЦӘА
   Убас, Б. Ҷолокәуа иҩымҭазы сгәы иаанагоуаз сҳәеит иаазыркьаҿны, иара убысҵәҟьа сахәаԥшырцы сҭахыуп абрис аԥсуа газеҭ аҿгьы кырыиҩхьеит, усгьы аҭазеҭ аҿы имаацгьы кыр еизганы имоуп иҩымҭақәа – уи. Ш. Хокерба иоуп.Убрыгь измааноу сыздырам иҩыуам, иииҩны избахьеу зегьы ажәаеинраала аҳасаб алоуп ишыҩу, убырҭ рахь иманшәалоугьы кры ыҟоуп, аха абрагь сара иабжьазгауан ажәа ртәаны (прозала) иҩразы, избан уҳәозар уи "атемақәа" иманы сара избоуа даара итема бзиоуп, дыук иманшәалам ажәаеинраала иақәирӡыр, аҵкыс ажәа ртәа еиҭар иаҳа иԥшӡахарын ҳәа сыҟоуп. Убри анаҩс Б. Ҷолокәуагьы Шҩ Хокербагьы ажәа ртәак рымҩӡац, убрыгь хәыҷык рҽыназыркындаз, убрыгь ҳдырбандз иартәашьахоуа,издыруада убри ала иаҳа еиӷьхауазар.
   Ажәак ала ҿыц аҩра иалагоуа изқьнагьы имаҷны, иааркьаҿны ԥсыхәак зламоу ала еиқәыршәаны иҩлар еиӷьыуп. Наҟ-наҟ ироуны аҩра далагар еиҳа еиӷьуп.
                                                                                                                             "Аӡәы"

         ҞАҬМАС ҲАЛЫБЕИ АМАРШЬАН ДЫКЫДҴАНЫ АУОԤҚӘА ДАНЫРШЬЫЗ ИХЫРҲӘААЗ АЖӘА

                                 Ашырԥы иаҵәа абла зхаз,
                                 Хәылԥаз шәаԥшь ԥштәы змаз,
                                 Имгалаӡоз ашьамхы змаз,
                                 Имшәаӡоз агәы змаз,
                                 Ҟаҭмас иԥа Ҳалыбеи мыжда,
                                 Иумҩасшьоузеи нан гәаҟа!

                                 Уара иуухьоу зыухьоу,
                                 Иурчақьхьоу зырчақьхьоу,
                                 Дыԥсит ҳәа ԥсы ихьӡымҩ

                                 Дызкыдырҵашаз аӷәы ичаԥаны игылоуп,
                                 Ишәырҵашаз ақьафын маҭәа иаԥхьа ишьҭоуп,
                                 Дызшьыз асалдаҭ ҭаилым руоит,
                                 Иара  мыжда зегьы ила иабоит.

                                             ИАРА  ИУАЗ
                                 Уауа уа-уа сара мыжда,
                                 Адунеиа сдырԥсахыоит дара ҳәажәқәа,
                                 Аха ишәасҳәуа убри оуп.
                                 Схылаԥарчеи,
                                 Скалаҭа тапанчеи,
                                 Дарыҟәа иԥа Шабаҭ ишәҭа,
                                 Убарҭ сабџьарқәа Шабаҭ ианиаулагь,
                                 Ишьа ԥхашьоит
                                 Сшьагьы иуоит.
                                 Сабраа рацәоуп сџьабара рықәшәымҵан,
                                 Сара сџьабара сан аҭакәажә дазхоуп,
                                 Сара сыԥсхәы, сара изухеит,
                                 Ак аамур ҳәа жәымуӡозар,
                                 Арх Маршьанаа сбаџьа рышәҭар,
                                 Сара ԥсхәыс исызхоуп.

   Ари ауаз аԥхьарца ианҵаны иазырҳәоз Шьаҟрыл Хәаҭхәаҭ иоуп, Идтәаланы изҩыз М. Чалмаз иоп.


                АСЕМИНАРИА  ИҬАЛАРАЗЫ  ЗГӘЫ ИҬОУ  РАХЬ
   Ҩ-клас ақыҭан ирылгахьеу, егзаменда даанахәоит аклас аиҵбы аҿы казенла асеминариаҿы. Ҩ-шықәса, хы-шықәса рышьҭахь иалгақәаз, изҵаз зхашҭхьеу ԥыҭк азыҟаҵара рҭахуп, Агьыр- 4-класк ақалақьқәа рҿы (высш.нач. учил.) иалгахьеу аклас акы аҿы даанахәоит. Ҵыԥх, ҵыԥхцәа иалгаз аӡәы иакәзар. ииҵаз ихашҭхьазар, ԥыҭк азыҟаҵара иҭахыуп. Убас аҷкәынцәа аҵара шәашьҭал; ожәтәыи ааҭазы ҵароуп иҟоу, ҵара змам акгьы даԥсахом шьҭарнахыс. Абрис шәхашәмыршҭын.
   Аҷкәын аклас иазыбзиахаша дызмоу ауаа шәымшәан, шәыҷкәынцәа аклас иҭашәҵала. Абрис кыр исҳәахьеит, аха еиҭашәгәаласыршәоит.
                                                                                                            Д.Гә.

                                          ИАХПОУ   ИԤҴӘОИТ
   Ҳара аԥсацәа аҵара ҳамам, ашколқәа ҳацәмаҷуп ҳәа аҳәара ҳаҿын. Аԥсацәа ирхатәны  ақалақь аҿы ирымаз "Горскаиа школа" ҳәа ҳзышьҭаз заҵәык акәын.Уи ҵыԥхыижьҭеи ашә ахаркыз, аҵара ахыҟамыз, даара гәала дус иҳаман, ар аныҩназ адашьма иԥхасҭахаз аҟәардәқәа ирблыз, ус хьанҭас иҳаман, ехьа ожәраанӡа ирыцқьамкәа иахьыҟоу аҟнытә аиҳабырахь аҳәара ҟаҳҵап ауац иҩнажьыу уҳәа, иаважьыу уҳәа дрыцқьаразы ҳәа ҳгәы ишҭаз, "аҭакәажә иҟәнылшьаз арбаӷь абга иагыеит" ҳәа ахыбрақәа рыуакы арҵаҩы В. А-ба дзыҩназ машәырла амца акын иблыит, Ҵоуп даара иажәхьан, аварақәа кылббааны иҟан, аха уезгьы хыбран, иҭеизар 20 - 30 нызқь, мҿыс акәзаргьы, оҩы иаҭнихыуан, аха еиҳа оҩы игәы иалсратәа иԥхасҭахаз ажәытәтәи ашәҟәқәа "архив" уа иалаблыз роуп. "Ага иигазгьы ааимгеит" ҳәа убас ҳара егьҳамамызт, аха иҳамаз ахәыҷгьы ҳара ҳавбала, ҳара ҳгәы еибамфарала ԥхасҭас иҳауит.
                        Ашьклаԥшҩы

                                                        АԤСАЦӘА  

                                      Аԥсацәа! ҳаԥсадгьыл Аԥсны 
                                      Еиӷьыу дгьыл ҟаӡам ҳара ҳзы.
                                      Нап агшәмырхан ҳагазеҭа "Аԥсны",
                                      Даара ихәарҭоуп ҳабызшәа азы.

                                      Ҳагылап! ҳаҿыхап аԥсацәа!
                                      Иҭаҳҵап ашкол ҳаҷкәынцәа,
                                      Ҳанапы еикәыршаны идҳарҵап аҵара,
                                      Нас иҳаиҭап ахақәиҭра ҳ-Анцәа.

                                      Аԥсацәа! Аԥсны а-ынхацәа!
                                      Ҳаиҵамхакәа ҳанеихап ҳаԥхьаҟа,
                                      Ҳаныҟәап иаҳзырҳәартәа "афырхаҵа",
                                      Нас иҳауп ахақәиҭра цқьаҵәҟьа.

                                      Ижәдыруазааит шьҭа ишаамҭоу ҳаҿыхара,
                                      Ишәгәамхәааит – ихәарҭоуп ҳәа ацәара,
                                      Ихашәымҵааит – имаҭәахәуп ҳәа атәара.
                                      Урҭ зегьы Анцәва иаҳҟәиблааит ҳара.

                                      Шьҭа иншәыжь урҭ наҟ хара
                                      Ҳаусқәа ҳарҽеип ҳара,
                                      Ҳалагап ибзианы анхара
                                      Ҳазҭахыу иаҳџьыршьартәы дара.
                                                                             Мушьни Ҳаш Лагә-иԥа


                                                АЦӘГЬАРАҚӘА   ИҞАЛАЗ
   Ицаз иул мзазы Кәачара адәқьан иақәлан абрагьцәа иргеит 40 нызқь манаҭ рыхә., адырҩаҽны иара ауаҷари  Очемчыратә амилиционерцәеи ицеит абрагьцәеи ирышьҭаланы. Гәыԥ ақыҭа инеины абрагьцәа амҩа рзыркын, ауаҷар дыршьит, ӷәӷәала дырхәит Очамчыратә милиционерқәа аӡәы, ирцәыргеит 5  ҽык, хԥаҟа шәақь, 2 тапанчак.
   Самурзаҟан ауезда аҿы, Гал ақыҭан Ушьангь Емхаа дишьит Џьога Баӷьасқәыуа ҟамала, хара имаӡамкәа. Аемхаа дыркыит, аха ашьҭахь доурышьҭит. 
                                                                                                                        Тамышьтәы   

                                          АҼЕИБАРКРА  АШӘА (шьараҭын)
                                           (Ажәытәтәыи аибаркыра ашәа)

                               Уан лҭаца дшыҟоу уасҳәап,
                               Гагра шыцра хәамц лымоуп,
                               Мсыр ақьаад ацәеижь лымоуп,
                               Амшын аҟыз хахәд лымоуп,
                                 Лыхцәы илықәу ҽышьаҳагоуп,
                                 Ашәырҭаҭа лгәаҳԥы икыдуп,
                                 Раӡын даҷшәа деихаԥсоуп,
                                 Ашьха каԥкаԥ абжьы лхоуп,
                                 Бырфын бӷьыцшәа деихашәышәоит,
                                 Касыш зхоу дшьыцыргыуоит,
                                 Хҭырԥаш зхау леиҽырбоит.
                                      ---------------

                                      (Нас еиҭеигоит)

                                Акамбашь хьышьцәа деимаркыоит,
                                Аҿы шкәакәа гәиқәаҵәа,
                                Уа илырџаџеит уагьгәыдлымкылт,
                                Уа алаҳәажә чаԥашь лымоп,
                                Ачуан иқәацәаза ацәеижь лымоп,
                                Алеиқәаҵәа аԥсыԥ лхоп,
                                Бысҭа хьшәашәа хәарҭы иҭалмыжьт,
                                Ҟәыд хьшәашәа ҟәџьал иҭалмыжьт,
                                Ҩны мыԥса ҩымсаг мҵарс,
                                Аӡы аамҭа ԥҳал мҵарс
                                Уа дыргәын ажә илуа умбои?!
                                                                                       Н. П-иԥа

    
      
   Д.И.Гәлиа ииҩыз аводевил "Ҩыџьа амлашьцәа" акьыԥхь аадырхан иҭыҵт. Изҭахыу  иоуеит изҩыз а-Гәлиа иҟнытә.

                                             ҴАБЫРГЫУ  МЦЫУ?
   Ауездқәа рахь аԥара еизыргоит агазеҭ "Аԥсны" цхыраагас иоуразы ҳәа ҳаҳауеижьҭеи ԥыҭк ааҵыуеит, Ҵабыргыу мцыу ҳаздырам, арахь ҳара макьа егьаабоуам. Кыр еизганы џьаракыр иҟазар, адырра шәаҳҭоит агазеҭ аԥара ишазгәаҟыуа, ацхыраара шаҭахыу.   
                                                                                                              "АГӘЫԤ"

                                                                             --------------------------------------------------
                                                                                    РЕДАКТОР   АГӘЫԤ
                                                                             ---------------------------------------------------
                                                                                 Сухум. Типография А.М.Зайдшера


                                                     А   Ԥ   С   Н   Ы
                                  Есы-мчыбжьа  иҭыҵуа демократ газеҭуп
                       Ахә 1 м. 50 к.                                                Ахә 1 м. 50 к.
            № 22  АСАБША  НАНҲӘА  МЗА  23  РЗЫ  1919 ШЫҚӘСА  РААН  №22  

                                                        АЛАҲӘАРА 
   Аҟәантәи арҵаҩра Семинариа ирыланаҳәоит жәлары: аҷкәынцәа асиминариаҿыи, асеминариаҿы иҟоу аиҵбыра (нач. уч-ще) ашкол аҿыи раархәара иалагоит Сентиабр мза 8  рзы. Аҵарақәа ирылагоит 15 Сентиабр азы (аҿыц ԥхьаӡарала). Арзаҳалқәа анарҭуа, убар ирыцзароуп анаҭара шәҟәы, дзакә милаҭу ашәҟәы; азыҟаҵарақәа (приг. кл.) класқәа ирҭаларцы зҭахыу ҩы-клас аиҵбыра (нач. уч.) дшалгахьеу ала ашәҟәы арзаҳал иагәылыеҵароуп; аклас акы аҿы (1-й кл.) иҭаларцы зҭахыу ԥшь-класк алагарҭа школа аиҳабы (в. нач. уч.) дшалгаз ала ашәҟәы арзаҳал иагәылазароуп.

                                          АГӘЫԤ  РАХЬ  ҨБАҞА  АЖӘА                                                 
   Агазеҭ "Аԥсны" № 15 аҿы ианын, Очамчыратә аинтелегенциа ишәзынарышьҭыз ашәҟәы, ҳагазеҭ алакәқәа анышәҵоит ҳәа, ажәабжь дыуқәа ҳгазеҭ иагыуп ҳәа, убри азы ҩбаҟа ажәа сҳәоит.
   Агазеҭ "Аԥсны" ахьӡны ҳабызшәала цқьа хәыҷы ала аҭыҵра, ҳара аԥсуа милаҭ ҳазы иус дуны, ихәарҭаны, жәеи хшыҩыи еидкылаганы, ашьҭа ҳаларгалазшәа иҳавасуа атәым милаҭқәа ҳарыланамырӡуаны, ҳашьақәнаргылоны, усоуп ҳшахәаԥшуа ҳара аԥсуа милаҭ. Агәыԥ агазеҭ ааигәа игылоу, ҳагазеҭ ҭыҵра аиҵамхаразы џьыбаҭых дук амоуцзар ҟалап, аха аԥсуа милаҭ уи азыҳәа еиҵадырхауам, уи жәдырааит, ҳара ҳабызшәала ҳгәалақәа неибаҳҳәо, иакәым ала иҳахцәажәо аӡәы дыҟалар ииҳәаз ҳагазеҭ амчала инеибаҳардыруа, ари еиԥш абзиара саӡәыкны сақәгәыӷомызт, ҳахьмилаҭ маҷызыи, аҵара ахьҳацәмаҷзыи рзы Урыстәыланареволиуциа ду иҟалаз, амилаҭқәа ахақәиҭра рнаҭеит рыусқәагьы рнапаҿы иҟалеит, ҳара аԥсуа милаҭ иаҳзаанагозеи ҳәа ҳаҟан, аха агәыԥ шәыцхыраара ала, аусқәа раԥхьа игылаз ҳабызшәала агазеҭ ҭыҵра иалагеит.
   Ҳара аԥсацәа рыцҳарас иҳамоу раԥхьа игылоуп, гра дук "аццакра" ҳәа. Убри ак иахьакәзаалагь қьар аманы исымбеит. Ҳа ҳагазнҭ 15 номер роуп иҭыҵхьеу урҭ рыҟны ажәабжь дуқәак рзанымҵеит ҳәа тәым милаҭк дахцәажәоит ҳәа сыҟам. "Митә гылан митә ауит" ҳәа иаразнак аус дуқәа нап рылаҳкыр, иара шдуу еиԥш аду аҭаххап, сара саӡәыкны "схызаа шаҟа иау аҟара сшьапы еиҵысхуоит".
   Ҳагазеҭ аҟны иаҳмыхьааит ажәа  ԥамара, иаҳхьымӡааит ҳагра ду "аццакра", гәҿыӷьра ҳамыхьыр џьыба ҭых ҳамеикӡар, ҳагазеҭ хәыҷны ҳалагеит, аха адурахь инаӡар ҟалап.
                                                 Очамчыратәи агамоӡебел иҭарџьман    Омар Чачаа

   Редакциа аҟнытә: а-Чачаа истатиа инаамҭаз иаҳмоуит, ехьа 18 нанҳәа мзазоуп ианҳауз, ишҳау еԥш абра ианаҳҵоит.


                                    АҴАРА ЗМАМ АЖӘЛАР ИРԤЕИԤШУЗЕИ
   Аҵара змам  ажәлар раԥхьаҟа изцом, ацәгьаура изаҟәыҵыуам, абзиа рзеилыргом, ацәгьа иацныҟәоит. Ацәгьа-уцәа рацәахоит, абзиа ҳәацәа маҷхоит.
   Урҭ рҿы ашколқәа убаӡом, абахҭақәа рацәаӡоуп.Агәаҟра рыгхаӡом, жьжьагак рбаӡом.Ӷьычрыла ицәыибарҳәуеит. Гәаҟроп, еилыхароуп, ҭакроуп, ҵәыуароуп, еибашьроуп,қәибыхроуп,шьауроуп.Убри иахырҟьаныиҳабжьоит ҳәа ишҭаркыуа, ишдырӡыуа, ишыршьыуа заҵаара ақьамҭақәа рацәахыуа, ишнеиуа имаҷхаӡоит ибжьаӡыуеит, Абрис оуп змаа, аҵара иашьҭамлоуа ацәгьа зыуа ажәлар ирԥеиԥшыу.
                                                                                                                          Аӡәы


                                                               НАЦИА
    Ожәтыи аамҭа даара аус ҿыцқәа, ишыжәбоуа еԥш, аус бзиақәа ҳзаанагеит. Ҳара убасҵәҟьа ажәа ҿыцқәа, атәым ажәақәа иаҳмаҳац еизнагыеит. Ҳара ҳазлацәажәақәуаз ажәақәа абаҟоу, урҭ рцынхәрас уахынаӡырҩлакь ациа, ациа акәымзар акгьы уаҳауам.
   Ԥыҭҩык ахаидгылоу, иахаицәажәуа национализациа,  ………, проклпмациа, социализациа, организациа, мобилизациа, местификациа, облигациа, пертубациа, рекомендациа, операциа, натациа, овациа, плантациа, партикулиациа, диссертациа, ассигнациа, транспутациа, формациа, классфикациа, централизациа, емансипациа, вакациа, емиграциа, експлуатациа, декорациа, канализациа, деклорациа уҳәа "ациа"  грациа злоу мацара ажәақәа рылоуп излацәажәуа. Арҭ рнаҩсгьы Алаҳ идырп шаҟа "ациақәа" ыҟоу. Арҭ "ациақәа" зынӡак оҩ ихшыҩ ҭырҟьар ҟалаӡап, ауаа иааԥсаны излаҟоу ала.
   Зны амҩа саныланы сышнеиуаз издыруаз студентк аҽыуардын дақәтәаны дыҩсыхьӡеит. "Аа! Симон Иванович! ушԥаҟоу, ухы абоурхаи?", анысҳәа, "ақыҭа рахь сцоит вакациа аҳасаб ала, уаҟа фортификациеи авациеи дсырҵоит, убори азы ассгнациақәа имаҷымкәа исырҭоит". Ари сыуа бзиагьы жәа хаала амҩа бзиа дҩықәсҵан, саргьы сымҩала сҿыҩасхыеит. Хәыҷык сахынаскьаз даҿҟьа-ҿҟьо днеиуит ҳфершал, асаба ихьтата. Аа, Аким Демианович!" ҳәа сыбжьы ҩаиқәсыргыеит, даанҵасны оҩҵас ажәак сеиҳәоуа џьшьа. "сыццакыуеит, сыццакыуеит, ирласны снеироуп ампутациа ахыҟарҵоуа". "Уҽаанкыл зынзаҵәык, ҳнеицәажәап, ушьҭахьҟа аӡә дыугәҭасыуа унеимцозар". "Сзаанҵасыуам, ирласны сымнеир аҳақьым натациа дысзаԥхьоит". Арыгь "ациа" инахаратәны дысԥырҟьеит.
   Ари сахынаиаҩсыз портфел дук иҩыҵракны издыруаз аӡәы днеиуеит: "аа, Иван Ивнич! мшабзиа!" "Сыццакыуоит, сыццакыуоит", иҳәеит. "Ҳаи џьыушьҭ, митә ҟамлазар зныкацәк уаанҵас ҳнеицәажәап, ҳаибамбеижьҭеи иҭуазеи". "Аха сымам, сныумкылан. Ехьа иаларгалт кассациак, апеллиациак аҵыхәала. Кыр злыҵуа усыуп. Ари зегьы зыхҟьаз деформациоуп. Умш аабзиахаи!" иҳәан дласывҟьеит. Џьаҳаным ҭыҵԥс ишәоуааит уаҳа жәа шәзымҳәои ациа злам. Ас анакәха шьҭа егьаурым, исмарџьоуп саргьы скандализациак ҟасымҵозар, ҵоуп абрис аҵыхәала администрациа пахьгьы снықәыргалашт, уа натациакгьы исзаԥхьашт, нас саргьы сыԥсы ҭанаҵа "ациа" зхылҵыз ажәларқәа рзы сшәыиҩны сҟалашт, арҭ еизызгаз аамҭазгьы исҳәаша Анцәа идырп.
                                                                                                          Д. Гә.


                                       ҲЗЫРӠЫЗ  АӶЬЫЧРА  МЫЖДА
   Аӡбахә ахысҳәо схалхаҵ гьежьуеит аӷьычра мыжда. Уи аҵкыс еицәахаз арҳәра. Аҵара змоу ажәларқәа бааԥсыс ирыԥхьаӡоуа зегьы икарыжьыз, ҳаԥсуаа насыԥдақәа ирызкамыжьыз аӷьычра. Ҳазықәгылоу ҳаҵаԥызҵәо, адаҟьа наҟҽеԥш шьҭахьла ҳамцар, ԥхьаҟа ҳазымго аӷьычра, ҳабжаҩык абахҭа иҭазырбааз, ҳабжаҩыкгьы аихаӡа иашьны абна илазырбааз, ҭынч узмырцәо, ҭынч узмыртәо, ҭынч хәыԥха уҿазымҵо аӷьычра ожәгьы ҳазаҟәымҵит аԥсацәа; акы уӡар жәаба уцәзырӡуа, уи ахыхь шықәсык ҩышықәса абахҭа лашьца уҭазырбаауа, ушьҭахьҟа уҭаацәа ирызынхазгьы абахҭаҿы иуҿазҵо, уи нахыс уҭаацәагьы имԥсуа ибзамхо иқәзырхо; гәырҩала мацара џьаҳаным шьапыла уназцо, ацәгьа аура аҵыхәтәы злаԥаҳҵәара аҳасаб ҳазныҟәымгеит ҳара аԥсацәа. Арҳәреи аӷьычреи  рыҟны  уршьыр, уӡырҭа уԥсырҭа уҭаацәа ирзымдырыуа; уԥсырҭа рдырыргьыаргама, иуқәлацәа урҵәуартәы ҽеила урзымыжуа, цәгь ԥсышьала униазхуа ожәыгь имарымажаха, иазҳауа иҟоуп Аԥсны. Аӡәыи ҩыџьеи цәгьарак ируа азы, қыҭак зегьы рхы дзырхьуа иқәызхуа, "экзекуция" ҟалар изхароугьы, изхарамгьы рыцәқәа, рыжәқәа зегьы (кажьны) ишьны асалдаҭқәа ирҿазҵо ацәгьаура иҳалымӡааит, иамыуит. Ӷьычк дахыҟоу аҩнаҭа гәырҩа амӡаауам; иҭынчны кыр рзыфом, изыцәом, аха уезгьы  ҳаҟәыҵуам, инацҳамҵозапр инагҳархом. Аӷьычцәа аҷкәынцәа зыхшыҩ мшәыц рыцкыс иеицәахаз ҳаиҳабацәа, аҭаҳмадацәа, ашлақәа! Амҩа бзиа ҳақәызҵашаз, аӷьычрахь, ацәгьарахь ҳхы мырхакәан аҵарахьы, абзиарахь иҳабжьаны ҳдәықәызҵашаз, урҭ аӡәы иҷкәын ацәгьара иур изыузеи ҳәа димабашькәан, даҽазны имуратәы димабжьакәан аизараҿы дыкылсны илабашьаду иҵыргыланы абаџ ҳәа дцәажәо иҷкәын дыирқьиоит, ацәгьара имуӡазшәа, агьырҭ изаҳауагьы , "Аи, иҵабыргыуп" рҳәоит, дышыиашам здыруа аӡәыр дыҟазаргьы, уи ацәгьара зыуз аҷкәын ианиаҳалакь – "Ҳаи, сабгьы дысыцхраауеит, ажәларгьы агьырҳәом" ҳәа деиҭа ҩагыланы ажәлар зегьы ирхаԥаша цәгьарак ҟаиҵоит, Абасоуп ҳшыҟоу аиҵбацәа, аҵкыс еицәоуп ҳаиҳабацәа, Ехьа ҳазҭагылоу аамҭазы, ҳара ҳеиԥш аиҵбацәа зҵагылоу, абарҭ оеиԥшгьы аиҳабацәа заԥхьа игылоу, ҳаԥхьаҟа бзиарак дук, хақәиҭрак ҳԥеиԥшзар уара уазхәыц! Зыҷкәын ацәгьара имыуртәы зҭахыу аҵара деиҭароуп, абрис зымыуз ииашаны ацәгьа згәы иҭоу оҩуп, Шьҭарнахыс ҵара змам, уи оҩыс дрыԥхьаӡом.
                                                                                          Аӡынба


                                                         АӶЬЫЧРА
   Иҳамоуп Аԥсны аӷьычреи аоҩрҳәреи ҳәа насыԥдарак, шьақәгылашьак змоуӡаз. Аха абрис аҟәымҵра злаҟоу ҳәа сара сыхшыҩ хәыҷыла акы сазхәыцит, иамааноу иаԥсыхәоуҳәа егьсыздырам. Ҳауаажәлар – ианыҷкәынцәоу, рашьцәа рыҭҳамадцәа ржәытәра ҳәа ирҳәоо ианазхәыцшәа иналагоит аӷьычра. Уи аӷьычра аоҩыцәгьара ала ԥыҭҩык ижьоит, ԥыҭҩыкгьы иршәоит, афырхаҵа хьӡы змоу ҳәа изырҳәартәы иҟарҵоит. Дышнеиуа данааԥсалак аоҩқьиарахь дыиасыуоит, дагьаларҵоит аоҩқьара еиҳабыра. Уи нахыс ацәгьара ҟамларцы арҭынчра далагоит. Аха иабаҟоу уажәтәыи аамҭа иазымхәыцкәа ишьҭахьтәыи инасыԥдара ааиҿаркыуоит, иаҽԥнырҳәоит– уаргьы абас акәын уанвҷкәыназ иануаамҭаз ҳәа. Уаҳа егьизымҳәо дҟарҵоит; убас егьрылдмыршеит убырҭ иреиԥшқәаз, егьрызмырҭынчит ҳ-Аԥсынра убри аҟнытә урҭ ажәытәтәыи аӷьычцәа, ажәтәыи ҳаиҳабацәа.
                                                       Миша Лагәлаа


                    КОМИССАРИАТ  АҨНУҴҞАТӘЫИ  АУҚӘА  РЗЫ
   Гәрамгасыи, ажәлар рзы бааԥсысыи иԥхьаӡаны администрациала хымз-хымз аҭакра зқәырҵақәаз:
Ражден Папава.
Шәлиман Аҩыӡба.
Миха Зақараиа.
Алықьса Эмхаа.
Ирод Гогохиа.
Ҷокони Корсантиа.
Ладмер Думбаӡе.
Самсон Шанава.
Гулжьа Хоҷава.
Қьшьи Ӡанӡава.
Миха Макербуа.
----------------------
                              АХГАРА  ЗЫҚӘҚӘОУ
Н.К.Ҭавдгеридӡе.
Полковник Замаиски.
А.Ладариа.
Ҭада Шьаҟрыл.
Миха Хасаиа


   Акасаԥцәа аҭакра ацынхәрас хәнызқь - хәнызқь штрафны изықәшәаз, акәац ахә азырҳаны аҭыиразы :
Мавропуло.
Сиҷинава.


                               АԤСУАА  ԤХЬАҞА ИЗМЫШЬҬУА  ЗАКӘЫЗЕИ?
   Аԥсуаа ԥхьаҟа измышьҭуа аҵарадара ауп. Аҵара лашароуп, ҳара ҳазы имаҷӡахеит. Ожәтәи аамҭа цәгьа ҳазҭагылоу бџьарлеи, шәақь-ԥынҵалеи акәым амилаҭқәа рхы зларыхьчуа, ҵаралоуп, аҵара ирзыннажьыз ахшыҩыи, ажәаԥҟеи, амаанеи рыла ауп, Аҵара шҳамам, алашара шҳагау енагьы ҳара ҳатәқәагьы атәымуаагьы зегьы иҳарҳәоит, аха ражәа амала ирӡоит, рҿы амала иааԥсоит, ҳара ҳхы агьҭалом, иҳарҳәогьы хаҳҵоуам. Ицәажәогьы изҩогьы ианааԥсалакгьы иаҟәыҵыуеит аҩреи ацәажәареи ргәы ақәԥҵәаны. Ҵарами оҩы дызрҟәыӷоуа, дызыбжьоуа, ацәгьара измыруа, ажәак ала, аоҩв дыоҩызтәуа. Изыҟоузеи ҳ-Аԥсны агьырҭ атәылақәа реиҳа аӷьычреи, арҳәреи, ақәылареи, аоҩшьреи? Аԥсны инхоуа ауаа ҵарадоуа азы. Зегьы аҵара рымазар, урҭ реиԥш ахәымгарақәа ҟалаӡомызт. Ҳаԥсуаа рзы ҳ-Аԥсны егьа рыӷәӷәашьа, егьа закәан бзиа ҭыужьыргьы, егьа хлаԥшҩы бзиа дыургыларгьы аӷьычреи, арҳәреи, ақәылареи, аоҩшьреи изаҟәыхуам. Амилиционер инеиркны аминистр иҟынӡа аӡәгьы егьилшом ажәлар ҵарала иаанкыламзар.  аха егьрылшом) (?)
   Урҭ аҵас бааԥсқәа (аӷьычреи, арҳәреи,ақәылареи,аоҩшьреи) иаҟәызхуа аҵароуп. Ажәлар аҵара анролагь, ацәгьеи абзиеи еилдыргауа еналагалагь нас дара рхала урҭ шхәарҭам дырны икарыжьуоит. 
   Ишәмаҳаци Швецариатәыла ишыҟоу? Аҵара ҳара иҳамам егьыаҳҭахым. Ҳашколқәа рышә аркыуп, ҳарҵаҩцәа рхы рцәымыӷхан кры абаҳауреи ҳәа идәықәуп. Ирхароузеи арҵаҩцәа, амла иагоуа ианалага рышколқәа рхашҭит. Ирычҳаит шықәсык, ҩышықәса,хышықәса – ианыргәалымшәаӡа, нас ргәы ахшәеит арҵара. Арҵаҩцәа лафахәыс ироуа фышә мааҭ роуп (600) мызла. Фышә манаҭ ожәтәи аамҭа цәгьа азы аоҩы излеихәарҭоузеи, аҭаацәа змоу зынӡа дмыӡӡеи. Аоҵаҩцәа оҩы игәалашәаӡоуам, ажәлар урҭ рыгәхьаа рыкӡам,иаԥсоугьы рыздырӡом, Аԥсны жәлар рсовет урҭ раха рымам; урҭ аус дуқәа ҳазыҟарҵоуеит, аучтелцәа мычла еизыргоуоит, амобилизациа рызыҟарҵоуеит асолдацәа реиԥш. Амобилизациа ззыруа арҵаҩцәа аус ду рызыурушьт. Абар аҵара аамҭа ааит, аха арҵаҩцәеи ашколқәеи оҩы ҳасаб рызыимуӡац.
   Аземсвақәа арҵаҩцәа рылафахәы зықьы мааҭ (1000) рҟныӡа инарыгӡеит, аха уи ожәтәи аамҭа азы шьаҵатә хәыҷык ахә ауп. Уи азыҳәа оҩы аус изуам. Амала ирыдыԥсылоуа иҟарҵыуан иҭрыжьуан аԥсуа рҵага шәыҟәқәа. Ашколқәа аркыуп, арҵаҩцәа ыҟам, нас ирзаауазеи ашәҟәы мацарақәа. Абас инапыдоуп ҳашколқәеи ҳарҵаҩцәеи. Абырзенцәа рырҵаҩцәа ирырҭоит мызла хнызқь манаҭ (3000). Ас ианыҟала сынтәала ҵара ҟаларыс Анцәа идырп. 
   Абрис ауп ҳаԥсуаа ԥхьала измышьҭуа.
                                                                           Джон
                                                      АԤСНЫ
                                          Уҭшәацәа, уошәа, ушьҭоуп,
                                          Ҳазқәу ҳаԥсадгьыл, иреиӷьӡоу хара,
                                          Агьырҭ адгьылқәа рыҵкыс измоу хара,
                                          "Аԥсны" зегьы бзыиа ирбоуа аԥсабара.

                                          Ушьхақәа кыдыршәылаӡа,
                                          Урахә рзы  – удәқәа еҵәаӡа,
                                          Ууаа рзы – уҳаир ҟәандаӡа,
                                          Зегь рыла уҳалалыуп наӡаӡа.

                                          Уԥшӡоуп, ухаауп Аԥсны,
                                          Ушәаԥыџьаԥа ԥшӡоуп азы;
                                          Иашангьы усырҽхәроит Аԥсны,
                                          Уахьаҳалалыу ууаа рзы.

                                          Инеилакгьы  уӡырԥхақәа рыҟны,
                                          Ирыхьуазаалакгьы иухашҭуеи азы,
                                          Усырҽхәаӡоит Аԥсны.
                                          Уӡқәа ахьаҳақьымыу азы…
                                                           Мушьни Ҳаш Лагә иԥа


                                           ЗААТӘИ  АДГЬЫЛ  АҞАҴАРА
   Заатәы адгьы аҟаҵара ҳәа салацәажәоит иналаршә-ааларшәны иазыркьаҿны, мамзар ари иаҵанакуа зегьы изҩып ҳәа салагар, шьарда аҵанакыуеит, аха исҳәауеит зыда ҳахәарҭам ԥсыхәа змам. Адгьыл заатәи ацәаӷәара змааноу убриоуп: иарбанзаалакгьы зыԥсы ҭоу акы  еԥш акыр рфоит, иржәуоит ҳаскьыныс иҟоу зегьы, аха убыс оуа ишырфо, афатә аоҩытәыҩса еԥш, даара игәӡаны ирыхәаԥсаны; ҩбагьы – адгьыл заа еиларҵысны иныжьзар, аԥша асуеит, амра иарҩоит, ақәа ауеит, абарҭ зегьы, анақәшәалагь еимышәшәаны ашыла еԥш икаԥсоит, ақәа илеиуа иқәымҵәырӡакәа алада ивӷралоит ауацгьы уа инхоит, еилабаауеит, ишьақәгылоит аҳаскьн иахәаратәы. Хԥагьы адгьыл заатәи ацәаӷәара даара ихәарҭа дыуп, адгьыл ицәаӷәам амшцәгьа ашьҭахь хымыш раҟара амра ԥхар, аԥхара шәага (термометр) еԥш ацәаакыра вӡы аҩада иҩеиуеит акылҵәара хәыҷқәа рыла, ацәаакыра зегьы аҳауахь ицоит, знызынла убыс иҟалоит аоҩы ишьапы бжьашәартәы аҟара ебԥаны, заа ицәаӷәазар ацәаакыра зегь ҵаҟа инхоит, хыхьтәи анышәгәалқәа амра анрықәԥхалакгьы аказы иргәаҟгахом. Ахаҳара ус аадыруеит, гәаҟрыла еилажәжәа ицәаӷәаны аилабааха иаламҵакәа илаҳҵоит, иара аамҭазы оҩы илаиҵаратәы ишьақәгыланы ианыҟоу, усҟан ҳара арашәарагьы ҳалагоит. аха иабаҟоу аҳаскьынқәа ирыхәаратәы изыҟалом. Ԥшьбагьы, ҳара убыс аадыруеит, аҳаскьынқәа аҵлақәа ахгылоу убра ауац наганы ираҳҭоит, ахәдацәаҿы иадҳаԥсалоит, акы иахәо џьшьа, аха излахәарҭоузеи анышә ахвҳә иаҩызоуп, ҵаҟа изаӷралом, ақәа аур иагоит, амра ԥхар аҳауа иаццоит (испарение влаги воздухом), аҳаскьын, аҵла, адақәа алада хара ицоит, убри аҟнытә анышә ҩ\ҩаны, ма абаҳала ижны ауц ақәуԥсар, ақәа аур адацқәа рахь иаӷранагалоит ауац, убри иара иахәарҭоу. Адгьыл заа аамҭа мышьҭыкәа ицәаӷәатәуп, ааԥвнра шааилагь илаҵатәуп, шьоукы ус рҳәоит "макьана иаамҭам" ҳәа. Уи башоуп; аԥсыуала гәаҭагас иҟоу убриоуп– ашәҭқәа агылара иалагар, "аиа" (фиалка) абаиа, ?аԥҳә ахьхыршәо икаԥсаз аџьықәреи ианалагалагь, ԥышра аҭахӡам.
   Ажәлақәа рыгыларазы, иаҭахыуп аԥхарра, ҳара ҳадгьыл Аԥсны жәлас иҟоу зегьы гылоит ибзианы, иагьа ирласны иузылаҵаргьы игылоит ибзианы. Иаҳарак сынтәа аус зыуаз ҳашьцәа ирыгхаз уи ауп – март иаркны  апрел нҵәаанӡа аҳауа даара ибзиан, усҟан дарбанзаалакгьы аԥсыуак ицәмаҭәеи иуӷәи имԥшаацызт. Ожәы ҩыџьа аиуацәа ааибабар мшыбзиа иҳәаанӡа "Шәышҟа аурақәа зеџиԥшроузеи?" ҳәа еиҳәоитҩ "Ҳаи, уанаџьалбеит, ҳабаҟаз ҳаиасыит, аамҭа мыжда ҳазыҟалыеит" иҳәоит. Аамҭеи аҳауеи ҳара иҳацым, иара ҳашьҭазароуп, ҳабаҟаз марти апрели рзы, ҳазцыд?з, убысҟантәи алаҵара даара ибзиоуп.
   Утәаны уԥшлар, ма аамҭа цәгьа ухьӡап, ма аҽакы ухьӡап, иугәамԥхуа аус, уахызгаша езқьнагьы иуԥшаауеит. Даҿакы шыҟазаалакгьы, ашьжьымҭан ианаамҭоу умгылар, нас угәы бжьысуеит, убри аҽны акрыфарагьы угәаԥхом,ус акәзар, иарбанзаалагьы угәы иҭоу ианаамҭоу уалагароуп гәык ала.
                                                                   М. Булиа


                                   АҞӘАТӘЫИ  АСЕМИНАРИА  АҴЫХӘАЛА 
   Ҿыц асеминариа иҭаларазы зҭахыу Сентиабр 7 рзы Аҟәа иҟазароуп. Ааба идыркны иҟалоит ҿыц иҭалоуа рзы екзаменқәа. 15 рзы аҵара иалагоит. Убри аҟнытә ҿыц иҭалауа 7 рзы Аҟәа иҟазароуп, агьырҭ асеминарисҭқәа зегьы убри аамҭазы, 15 сент. азы абра иҟалароуп.
                                                         Д. Гә.


                                                    АЖӘАБЖЬҚӘА 
   Аболшевикцәа рыҟнытәҩ Август 6 рзы. Анега аӡҭачы аҿы аболшевикцәа рыӷбақәа раӷацәа рахь гидроаеропланыи аӷбақәеи рԥылан, аболшевикцәа шьҭахьла ицеит, Петрозаводск ныжьны.
   Убри аамҭазы амраҭашәарахь Поневецки аӡыҩбжьа аҿы раӷацәа ирыбзоураны оҳәла апозициа ҿыцқәа рахь ицеит аболшевмкцәа.
   Корелски аучасткаҟнытә аболшевикцәа идрыцқьеит Финлиандиа аҳәаа.
   Нарск акәш еибашьуеит, Луга аӡы ааигәара.
   Минск акәш 30 в. амраҭашәарахь еибашьрыла иргыеит Раков аболшевикцәа.
   Екатеринославҟа абалшевикцәа инрыжьит ст. Верховцев.
   Полтаваҟа. Полтава ааигәа 30в. рҿы аибашьра ыҟоуп.
   Талов ааигәа 25 в. рҿы еибашьроуп.
                                                                  "Н.С."

                                                  ҴАБЫРГЫУ  МЦЫУ?
    Ауездқәа рахь аԥара еизыргоит агазеҭ "Аԥсны" цхыраагас иоуразы ҳәа ҳаҳауеижьҭеи ԥыҭк ааҵыуеит, ҵабыргыу мцыу ҳаздырам, арахь ҳара макьа егьаабоуам. Кыр еизганы џьаракыр иҟазар, адырра шәаҳҭоит агазеҭ аԥара ишазгәаҟыуа, ацхыраара шаҭахыуҩ
                                                                                       "АГӘЫԤ"

                                                                                      -----------------------------------
                                                                                          РЕДАКТОР  АГӘЫԤ
                                                                                      -----------------------------------                                                                                  
                                                                                       Сухум. Типография А.М.Зайдшера 



                                                        А   Ԥ   С   Н   Ы
                                      Есы-мчыбжьа  иҭыҵуа демократ газеҭуп
                          Ахә 1 м. 50 к.                                                Ахә 1 м. 50 к.
                № 23 АСАБША НАНҲӘА МЗА 30 РЗЫ 1919 ШЫҚӘСА  РААН № 23

                                                           АЛАҲӘАРА
        Аҟәатәи арҵаҩцәа Семинариа ирыланаҳәоит жәлары: аҷкәынцәа асеминариаҿыи, асеминариаҿы иҟоу аиҵбыра (нач. уч-ще) ашколаҿыи раархәара иалагоит Сентиабр мза 8 рзы. Аҵарақәа ирылагоит 15 Сентиабр азы (аҿыц ԥхьаӡарала). Арзаҳалқәа анарҭуа, убра ирыцзароуп анаҭара шәҟәы, дзакә милаҭу ашәҟәы; азыҟаҵарҭа (приг. кл.) класқәа рҭаларазы ? зҭахыу ҩы-клас аиҵбыра (нач.уч.) дшалгахьеу ала ашәҟәы арзаҳал иагәылаицароуп: аклас акы аҿы ( 1-й кл) иҭаларцы зҭахыу ԥшь-класк алагарҭа школа аиҳабы (В нач.уч.) дшалгаз ала ашәҟәы арзаҳал иагәылазароуп.

                                АҴӘЫУАШЬА ЗЗЫМДЫРУАЗ ИХЫ ԤЫИҼУОИТ
    Ԥҳәыск  "аҳкәажә№ ҳәа сашәҳәоз, скасы схыхны сыҩуоит ҳәа лгәыла ҳәсақәа иралҳәан, аҳкәажә ҳәа дахьхьадырԥшыз азы ҽнак хәлаанӡа дәышшарак аҿы лкасы лхыхны "раԥхьа дҩеизшәа" дыҩуа дықәуп? еиԥш, сыирк ҳаԥсацәа џьоукы ирыдырбалоит?. Урҭ зегьы еицгәаҭаны ирымамкәа иҟам , игәазымҭацгьы рзы рдырра мариоуп, "Аӷьыч ихы акы ы?қәуп" енырҳәа иӷьычыз лнапы аақәылшьуан еиԥш, сыӡбахә сымоу ари сажәақәа иаԥхьар, азнак азы ееԥхьчаа?, ашьха рыцҳазшәа игәаара иҟоуп… Ргәаароуп? иззымдыруа рзы урҭ схьырԥар зыӡбахә сымоу дыргас ирысҭоуа. Ареволиуциа аныҟала ҳарԥарцәа апартиара "модас" ирзыҟалан, ехьааиԥылоз "уара партиас узлоузеи" ҳәа еизҵаауа иалагеит. Апартиқәа реилыргарамоу  ( пропуск ?) иара ажәа "апартиа№ зыхьӡыз рыздыруамызт; ехьааиԥылоз иаеи?зҵаалагь "уарбан, сарбан" ҳәа, "имҳәар иԥсы мҩеиуазеи" ҳәа ак рҳәоит еиԥш – рыхьӡқәа рмаҳахьазеи, доусы дыԥхашьаны иҿы иҭашәаз иҳәон; аӡәы ашьха дахьҩеиз ахарҵәы зыжәӡом ҳәа аниамхаҳәа, дыԥхашьаны иҽамариашан аԥхын дуӡӡак ахырҵәы ымжәӡакәа длыбаан еԥш – схьырԥарцәа, зыӡбахә сымоу, убас ишысҳәаз , имхәыцӡакәа зыхьӡ рамхаҳәаз апартиа аҿы иаамаԥхашьаны инхақәеит. Уи аахыс маҷк излалақәаз иахьқәахьеи, иалҵыргьы цәгьа ирбоом, аха иԥхашьооит, ҭац ҵиҵура ҟарҵоит… Ианбанӡа неирыи ус сыздырам. Ажәларгьы урҭ Аԥсны азы ус бзианы акы иалоу џьыршьоит, рыла ҭраа ак ҳазыҟарҭоит ҳәа ирзыԥшуоит…
   Урҭ Аж№анаа иикыз икӡеит" ҳәа иԥхашьаны апартиақәа изалымҵкәа ирылахақәаз роуп. Даҽа џьоукы ыҟоуп, иҩуа апартиақәа иыбжьоу. Ехьа партиак иалоуп, уаҵәы даҽакы ахь ииасуеит, уаҵәашьҭахь изламлац апартиа иналаланы уа иалоу ԥыршәооит – унышьҭахь ҿыцӡак рҽанырҵооит, нас ҳ-партиа уаа хыуп ҳәа ицагә-цагәуа идәықәлооит, ажәа ԥшӡақәа ираҳаз рҳәоит ажәлар аларжьоит…
   Убас иҟоп азоуп "есырҩыза ԥаҵақьала№ ҳәа сызрышьҭоу. Ҳнационал демократқәа роуп иаҳараҩык зыӡбахә сымоу. Изакәу рдыруома убарҭ национал-демократра захьӡу? Акәыт шьыга ашьаԥхыц иҵнахоит ҳәа рхала рхы шыржьуа гәарымҭаӡои убырҭ ҳаԥсацәа? Илашәума, уи апартиа аныҟәашьа, аусқәа иаршоо рымбои, идагәоума уи атәы ирҳәоо, зегь реиҳа ҳазыцәшәаша уи апартиа шакәу рмаҳауои? Ихәыҷқәоума, национал-демократиа иамааноу, иаҵанакыуа, маанала цәгьара, фарамзар уи даҽакы ишеиуам макьана ирзеилымкааци? Иҟарҵоо закәызеи? Инаԥшо рҿыгьы ԥхашьарами? Дара ақыҭақәа рҟынгьы акгьы ишаԥсам ирарҳәаанӡа ирзымдырои?
   Мап, шьҭа иазхоуп ажәлар ржьара? Ма аус бзианы изуа рахь шәыиас, ма шәалҵ, шәаҟәҵ шәызҿыу… Аԥсны иахәоо шәара ишәыздырам; ишәыхьуазеи шәпартиқәа рыхьӡ шәцәыӡыр… Ҳаҩнуҵҟа иҳагыу ҵҩа амам. Зны урҭ роуп иҟаҵатәыу. Ҳа.ныуҵҟа ҳҽеиӡам… уахь шәабацои? Иазыжәуазеи агәашә, агәара шшымзар?
                                                                             М. Аилакырба

                                        ҲАБАНӠА  НЕИЛАРЫИ  АБАС?
   1905 шықәса рзы аурыси  Иапониа ҳәынҭқари еибашьит. Убысҟанӡагьы ирыман ажәларқәа партиала аусурақәа, аха еҳарак убри аахыс ауп аҽазыҟаҵара ианалага. Қырҭтәылан иҟалеит аилаҩынтра бааԥсы убри аамҭазы, аҳәынҭқар иаӷа дыинышәан, ар ԥыҭҩык ишьҭын аҩынтра ахьыҟаз ақыҭақәа, ақалақьқәа рҿы илеин агәаҟра ду иақәдыршәеит, иршьит, ирблыит, индырҵәеит еҳарак агураа рҿы аҳәсақәеи ахәыҷқәеи ӡәырҩы ндырҵәеит, ҵара зманы иҟаз ԥыҭҩык ршьит, иҭаркыит, агьырҭ дрырҳан ицеит атәым ҳәынҭқаррақәа рахь.
   Урыстәылангьы иҟалеит убри еԥш, аха уезгьы рыус еҳа ааҿҵо? рыҽазыҟаҟаҵо иашьҭан имтәакәа, имыцәакәа, имаашьакәа, ехьа ожәраанӡа. 1914 ш.рзы аибашьра иалагеит, иаарласынгьы иҟалеит еилаҩынтра, иҳаҳаит аҳәынҭқар дылбааргеит ҳәа, амилаҭқәа рҽазыҟарҵеит иахьыҟаз аҳәынҭқаразы? иаарласны русқәа нап рыларкоит, иаҿуп аусқәа рыхы аус азы ашьагьы карҭәоит; аха ҳара аԥсацәа уи аамҭа ……. ҽаҳза …ҟамҵеит, аҵара бзиа ҳагуп, иаҳзеидымкылыеит, хазы-хазы ҳаихеит. Зыхы зымшаҭаз, зыбаҩ иацәымаашьоз шьоукы рымчала газеҭ хәыҷык ҳазҭаҵуеит, убрыгь мчыбжьык ала знык, убра ианырҵоит арҟәышга ажәақәа, ԥхьаҟа оҩы дызгаша, ҳҵас бааԥсқәа р….рақәа. Заҵа ԥхьаҟа ҳамцара, заҵа иаира ацәгьарақәа, абааԥсрақәа, ажәытә ираҭәарымшьоз аԥсы ирҳәра, аԥҳәыс леилыхра заарыкӡа изламгаз ыҟам, ари еԥш ҳаҿнаҵа ҭынчрагьы зыҟалом, хақәиҭрагьы ҳауам, атәым еиҳабырагьы ҳагхом, асӡа ҳаргьы  ҳақәибахыуеит.
   Даҽаџьара исыздыруам, Абжьуаа Самырзаҟанаа есымша еизароуп, иҟоузеи уҳәауазар – аӷьычра ? ҳаимырҵәеит рҳәоит, иалагоит аусбара, аӷьыч дыубар дыршьрашәа, дыбалгьны? дааргар иалагоит ахьыршшара, нас изыҟарҵоит арӡга шәҟәы дыгәҩыуараны (сомнительное), дыдәықәырҵоит ауезд усбарҭахьуахык аҟара, даанкыланы, даарышьҭуоит аҩныҟа. Абасоуп ҳаицхырааны ԥхьаҟа ҳашцо. Абар иалыргахьеит абжьыуаа рҿы хара змамкәа оҩы дызыеилаҳаратәы арахә, аҽқәа, акмбашьқәа, ацәқәа. Ехьатәи аамҭазы камбашьк аԥсоуп  6 - 7000 м., иӷьычыз иаҭныихыуеит  100 м.
   Абас иқәибахыуеит ҳ-Аԥсны. Уажәышьҭангьы ишхәарҭам ари ала ахақәиҭра шаҳмоуа. Ныҳәак азы  "ҳгазеҭ" саԥхьеит… (политика) ажәабжьқәа ақыҭа реизаразы, ауха аӷьычцәа ааин сыҽызаҵә ргыеит. Абрис еԥш алоуп ҳашеицхыраауа, ари ала ахақәиҭра анбаҳауришьт, абас аамҭа анбанӡа агои, оҩ ду, оҩ хәыҷы дамам, иныҟәыжәга ҳ-Аԥсынра еқәзырхаша ахаақәиҭра.
                                                                                    М. Булиа

                                УХЫЗА  АУРА  ДЫРНЫ  УШЬАПЫ  ЕИҴЫХ
   Ҳгазеҭ "Аԥсны" аҿы  ласы-ласы иаарҭеилоит џьоукы "стихотворениақәа". Агазеҭ аҿгьы ианылоит. "Агәыԥ" роуп сара изасҳәо. Акы саԥхьеит, даҽакы саԥхьеит, есымчыбжьа иҭыҵуа срыԥхьацыԥхьаӡа урҭ аныуп. Даара сазхәыцыит, сеиҭазхәыцыит, аха ак сзеилымкааит. Измааноузеи абарҭ "стихотворениақәа" ? Ус хара уаԥхьаанӡа уахлахәаԥшуа "стихотворение" аԥшра дара иагымкәа иамоуп, уаԥхьар ублахаҵ гьыжьоит. Иаҳәо еилкаара цәгьоуп. Еизаданы "прозаны" иҩызар – дырҩагь акы еиԥшхарын, агазеҭ аҿы оҩ иҩырын, аха "стихотворение" иаҿырԥшшәа иахьыҟоу изҩыз ихы ухагыламзар измааноу адырра краҭахуп. "Стихотворениагь" ишуҭаху аҩра ҟалом; уи ҩышьак, хсаалак, ажәа еинраалашьак амоуп. Урҭ цқьа иудыруазароуп, иҵаны иумазароуп, "стихотворениала" цәажәара ус иуланы уҟазароуп… Аҩышьа удыруазаргьы иахыуҩыша, иуҩыша, ианыуҩыша удыруазароуп. Арҭ зегьы урзымԥшыкәа, баша аԥшра аҭаны ишырҩлагь ҟало иҟаӡам. Издыруада аԥсшәа урҭ иаҭахқәоу анымалошәа ргәы иабозар? Мамоу… аԥсшәа урҭ исҳәақәаз зегьы анаалоит, дара рхаҭа роуп ианымаало акәымзар. Урҭ зыӡбахә сымоу дрылаԥхьаӡоуп Хокерба. Даара дыҩларацы, ҳгазеҭ дацхрааларцы иҭахны дыҟаӡап? Хокерба… Аха иҩҩқәо еизаданы иҩлар акы еиԥшымхозар, "стихотворениа" аҩышьа илам, издырам, убри иахҟьаны иҳәарацы ииҭахыу акы, даҽакы аанагоит, иаанагогьы Хокерба уизымҵаакәа сара саӡәыкны исылшоом.
   Ажәа еинраалақәа?, стихотворениақәа аԥсшәа мыцхәгьы ианалооит, иақәшәо дыҟазар. Ишԥыкәу, ишԥаҩтәыу, изланаалозеи ҳәа урҭ агазеҭ ала исызҵаар – саҵахарым, ирасҳәап, ианагь сыхыиоуп. Џьоукы ыҟоуп аҩцәа (ҳаԥсацәа ракәым) "стихотворениа" мацарала иҩуа, даҽа џьоукы "прозала" иҩуа. Дасыу излаилшо ала дыҩуеит. Акы еицәаны, егьи еиӷьны иҟаӡам. Дасыу рҭыԥ, рҩышьагьы ибзиоуп. Уеимааӡахҩы бзиазар, еиӷьыу уҳақьым бааԥсызар аҵкыс. Излалшо ала ибзианы иуҩлар хараӡа еиӷьыуп, излаулымшо ибааԥсны иуҩлар ацкыс.
   Иацу агьи аномер?                                                           М.Аилакырба


    Аредакциа аҟынтә: Абрис М.Аилакырба "истатиа" ҳанаԥхьа, ԥаса аханы, агазеҭ ааигәа игылоу агазеҭк "астихотворениақәа" цқьа еиқәыршәаны иҟам, грак зманы иҟоу шәгазеҭ ианышәамҵан ҳәа ҳаиҳәзшәа далагеит, ҳашнеиуаз Хокерба иахь мацара ихы ирхыеит. Ҳара ҳахь ахы шхаҵәҟьоу аадырыр, иаҳҳәоуа уи ауп: агазеҭ аҭыжьра ҳаналага аахысгьы иаҳҭахын иаадырырцы ҳаҷкәынцәа аҵара змоу, иаҳа ирылоу аҩрахьы иадырразы. Ирҩышьоу "стихотворениала", "прозала" ирцәажьашьоу. Убри анаҩс цқьа изҩыуои, дыук иззымҩыуои еибарҽеиразы,иреибарҵаразы. Ҳаграқәа мӡакәа еибаҳҳәар, иаҳзеиӷьуп, ҳаибарҽеиуеит ззаҳҳәозгьы убри акәын. Убри аҟнытә ҳара "агәыԥ" иаҳуалны иаҳԥхьаӡоит дасыу ишилшоуа ала ииҩыуа инаԥшыуа ишәҳарбаразы, нас шәара аҩцәа ишәуалны иаабоит ишәыгқәоу неибышәҳәаразы, шәеибарҽеиразы.
   Ас изҳәоуа даныҟамлаӡалагь, нас ҳара иаҳуалуп. Аҵыхәтәаны, Аилакырба иуалны иаабоит "иуҳәаанӡагьы уара ухала аԥсуа "стихотворениақәа" формас иамоу, хыхь ишыуҳәаз еиԥш, агазеҭ ианыуҵарцы. ??
                                                                            Агәыԥ

                          ИИУРЫЗЕИ  "АНАРД" АСҨЫ, "ДУ-ШЬАШЬ" ИЗЫМААИУАЗАР?
   Аԥсацәа ргәырҵҟәыл, ргәеилыхра бзиоуп, рыхшыҩ ҵарыуп, аҵара роур реиԥш -зеиԥшыу аӡәы ишьҭахь игылом рҳәоит, аха ҳара ҳаҷкәынцәа аҵара раҳамҭар, ирылшо рылҳмыршар, ирыурызеи ҳаҷкәынцәа?
   Аҵарахьы имырԥшыкәа, аҵара иамҭакәа, аҩны иртәаны, аӷьычра аҭыӡшәа раҳәоуа, идырҵоуа ҳанрыддәалалакь, ирхароузеи ҳаҷкәынцәа аӷьычра иалагозар, изхароу ҳара ҳауп, идҳарбаз ауп иҟарҵоуа.
   Ҳара ацәгьа-мыцәгьа аауазар, асуд, абахҭа хьымӡӷыҳамшьозар, ацәгьа-мыцәгьа ҳхәыцыуазар, ҳаҷкәынцәагьы убри иазаҳкыуазар, ирыуазеи ҳаҷкәынцәа, иззаҳкызоуп иҟарҵоуа.
   Арҳәцәа, аӷьычцәа ҳрыдгылозар, ацәгьауцәа ҳарҿыхозар, абааԥсы зыуа ҳаҷкәынцәа рхыҳааӡалозар, идҳарқҵаз,иззаҳкыз рыуеит, ҳаҷкәынцәа ирыурызеи итәыз? егьдҳамрбеит?. Убас зыҷкәын дыоҩхарцы зҭахыз, иаргьы дыбзиаханы аӡәгьы дыбзиаитәындаз згәахәуа иҷкәын ацәгьаура имыурцы зҭахыу аҵара даиҭааит, ижәдыруазааит зегьы шьҭарнахыс ҵара змам оҩыс дрыԥхьаӡоуа  дзыҟалуом.
   Зыҷкәын аҵара имҵакәа аҩны дыртәаны. ацәгьа-мыцәгьа иабжьаганы, абааԥсы изыруа, уи ацәгьа зыуз, ҳәара аҭахыума,аус цәгьа дақәыршәатәыуп, абрис иаб, аҵарахь ихы змырхазгьы, уа дыивагылароуп. Зегь зхароу абрис иоуп, сара сахьшьклаԥшыуа.
                                          Ашьклаԥшҩы


                                                            АРҾЫЦРА
   Аԥсуа "Культурно-Просветительное" агәыԥ ҳәа изышьҭаз абар шықәсыкыи бжакыи ҵыуеит аус амуеижьҭеи, ехьа 16нанҳәазы , иҿыцны ишьақәгылт, аусура иалагыеит. Ари агәыԥ дамоуп ԥхьагылас А.Ҷоҷуа. Убри ҩызас дыимоуп Д.Гәлиа, Секретарцәас – С.Ҷанба, В.Адлеиба, Д.Аланиа, В.Адлеиба. Аревизиа иазкқәоу – М.Аланиа-ԥҳа, Е.Адлеиба,Ив.Гәлиа. Убырҭ рҿы кандидатцәас иҟоуп А.Ҷоҷуа, Е.Гәлиа, Е.Ҷанба.
   Абрис иалоу ачленцәа манаҭк, манаҭк аларгалароуп ианалалуа. Абрис аусҳәарҭа "отделениақәа" ехьа ожәраанӡа аус зымуқәаз ажәытәтәи раҳабқәа? шьҭырхразы, ирбаразы усны ишьҭырхт. Нас еиҭарҿыцны аус рыуларазы иамҩаны ирыԥхьаӡеит ехьа ожәраанӡа абарҭ реиԥш отделениақәа ахыҟам, иахақәнагуа ҿыц ихыртразы.
   Абрис аусҳәарҭаҿы аҩныуҵҟатәи аусқәа аԥсышәала ирҩларазы, агьырҭ аусҳәарҭақәа рахь ирышьҭуа ашәҟәқәа аурыс бызшәала ирҩлараны.
   Абарҭ аусқәа рышьҭахь горски школа ажәытә ишыҟаз еԥш ирҽеины 20-ҩык аҷкәынцәа аԥхь? иҟаларазы аус шьҭыхны аиҳабырахь ирышьҭыит. Изыҟалозар сынтәа ихыртразы ргәы иҭоуп.
   Ирзыхтыр ахазынагьы 150, 000 ?раҟара анаҭоит ашкола, аха уезгьы ари маҷуп, убри азы аҷкәынцәагьы ԥыҭкы ҟалар, рыфатәыи рыжәтәыи дара иадгылароуп. Ирзыхтуазар аҷкәынцәа ари уалс ирықәырҵоуа иацәымаашьароуп, аҵара рҭахызар.
                                                                                     Д.Гә.

                                          ҴАРА  ЗМАНЫ  ИҞОУ  АԤСАЦӘА  РАХЬ
   Аӷьычреи, арҳәреи, аоҩшьреи ишыжәбоуа еиԥш изаҟәыҵуам ҳ-Аԥсны. Уи Аԥсны арӡыуеит. Убри аҟынтә ҵара зманы иҟоу зегьы уалс ирықәупабри злаҟалара аус иашьҭаларазы. Ажәлар аҵарахь рхы дырхаразы, абрис ала Аԥсны еиқәхашьа ауразы. Абрис аҳасаб ала ҵара змоу аԥсацәагьы аус рвулароуп. Ҳгазеҭ "Аԥсны" аус аулароуп.
   Убри аҟнытә агазеҭ "Аԥсны" ааигәа игылоу аҳәара ҟарҵоит, ҵара змоу аԥсацәа, ақыҭақәа рҿы иҟоу рахь: аӷьычра, ацәгьаура, ақыҭан ианыҟалалагь убри ацәгьара зымшала иҟалаз, цәгьароас ииуз (дыгәҩаразар дшыгәҩароу ҟаҵаны), аԥхасҭа зи)аз (ацәгьа ззиуз) ихьӡыи ижәлеи анҵаны ацәгьа зыузгьы, убыс ижәла, ихьӡ, иаб ихьӡ ҳзаашәышьҭларазы. Ацәгьа зыуз Аԥсны зегьы дырдырразы дзакә оҩыу, иара убыс аиҳабырагьы газеҭла дырдырразы уи аоҩы.
                                                                             Агәыԥ

                                                         АЖӘАБЖЬҚӘА
   Псков, Бегородск, Виленск,Ровенск рыкәш аблшевикцәа рышьҭахьҟа еиҭаҵт.

   Аболшевикцәа Колчак ифронт ахь рыусқәа иаҳа еиӷьуп рҳәоит.

   Аболгарцәа рҳәынҭқар Фердинанд аус дарҭеит.

   Аболшевикцәа инрыжьит Житомири Бердичевыи.

   Аболшевикцәа ожыгь шьҭахьла еихоит Псковыи, Изборскыи, Бабруискыи, аӡ ду Днепрыи рықәшақәа шыҟоу.

   Аболшевикцәа Тобольск иазааигәахуоит.

                         Аилаҩынтра ахә дурақәа рҵыхәала Аинглызқәа рҿы
   20 - 21 кәыркәа азы аилаҩынтра ду ҟалеит ахә дурақәа ирхырҟьаны. Ажәлар аскладқәа кыр ԥырҽыит. Аполициеи дареи анеилала аоҩ ԥсрагьы ҟалыеит, 27-ҩык раҟара шьыуп, урҭ рахьтә хҩык полицеискыуп.
                             
                                                                                "Н.С."

                             АИНГЛЫЗ  АУРЫС  ИДИҴАЗ
   Севастополынтәи аҭел ажәабжьны иаанагыеит Аинглыз ир реиҳабы Урыстәыла аурыс ицхырааразы иҟоу Деникин еибашьыга ӷбақәа Амшын Еиқәа ихыу ирхылаԥшу еиҳабыра ируалны ирыдырҵеит изтәызаалагь аибашьыга ӷбақәа аболшевикцәа ирыцхраауа имшатаӡакәа иҵаадырҟәлрылароны?. Убри аҟынтә францыз ӷбақәа баша Одесса игылаз рыҽыԥхьаркыит. Ожессагьы даҽа ӷбак анеира иақәиҭым.
   28 кәыркәа мза азы адоброволцаа рыӷбақәа Одесса еихсуан. Ҩы-баржак аболшевикцәа зҭаз ҵаадырҟәылт.
   2 нанҳәа азы Амшые Еиқәа аибашьыга ӷбақәа арыӷәӷәарҭа (крепость) Очаков еихсуан сааҭкыи бжакыи: аболшевикцәа рбаржақәа рацәаны иҵаадырҟәылт.
   Ҩыӷбак хәыҷык? акарзуа? аболшевикцәа ртәы енырмышьҭӡа аҟәара рыҽықәрыжьт. Аинглыз реиҳабыра адобровоца ирырҭеит аурыс итәны аболшевикцәа аҭырқәа идырхәаз? хә-миноноск, убас акатерқәа рацәаны.
   Астәи ицаз аделегатқәа ҩы-партины итәоуп Париж. Урстәыла шьақәгылашьас иоуша зыӡбуа ауаа. Париж иалатәоу Колчакыи Деникиныи рделегатцәа роуп. Агьи апартиа иалатәоу ауаа ажәытәтәи Урстәыла аҭыԥан иҟаз аҿыц ҳәынҭқар хәыҷқәа: Литва, Естониа, Лифлиҭ?ндиа, Белоруссиа, Украина, Ҟәбан, ақырҭцәа, Армениа, Азербаджа, Ашьхаруаа рҟынтә иҟоуп. Убырҭ аҳәынҭқарра хәыҷқәа рделегациа рыҩнуҵҟа ацәгараан аӡәык еиԥш еидызкылаша федеративна соиуз ҟаларцы ргәы иҭоуп.
   Афранцыз реиҳабыра ргәы иамыхәеит урҭ ауаа ргәы иҭаркыз, егьрыцхраауам. Ргәы иахәаз егьзыцхыраауа Колчакыи Деникиныи рделегациа Урыстәыла ҳәынҭқарраны ишьақәгыларцы иашьҭоу роуп.
                                                       "Наше  Слово"

                            ТРОЦКИ  ИАЖӘА  АФРОНТҚӘА  РАҲАСАБ?АЛА
   19 нанҳәа мзазы Троцки иҩуеит: Деникин ир Новохопер рнеира ( Томбов  агуб. аҳәааҿы) даара игәаӷьыуацәоуп. Аинрал Мамонтов ари иҟаиҵаз аибашьра аҳасаб ала, иара изы еицәамзар, ҳара дук иаҳзеицәам. Дук мырҵыкәа. ҳара ҳар иара иааикәшаны дҭаркыр ҟалап. Ари Деникин ир ианырдыр афронт ԥжәаны ицар рҭаххеит, аха уи уадаҩуп. Донтәыи иҵысыз ареакциа дыук мырҵыкәа иԥгар ҟалап. Абас иҳәоит Троцки, ҳа ҳаԥхьеит ехьа агазеҭ "Наше слово"

                                       САРАТОВ  ААИГӘА  АИБАШЬРА
   Ожәы Саратов ааигәа аболшевикцәеи адоброволццәеи аибашьра ду рымоуп рҳәоит.

                                             АҬЫРҚӘ  ПАРТИА  ҾЫЦ
   Ԥаса министрс Ҭырқәтәыла иҟаз Али Кемадбеи иҭахыуп партиа ҿыцк ҟаиҵаразы. Ари апариа аиҳарак асоиузникцәа ир ..арзааигәахаша аусқәа ныҟәыргоит. Апартиа ҩ-газеҭк ҭнажьуоит: акы афранцыз бызшәала, агьи ҭырқә бызшәала.

                                                              АҬАКРА
   Аҩнуҵҟатәи аусбаҩы министр аҭакра рықәиҵеит ареспубликазы цәгьа уаҩны, цәгьа ҳәаҩны иҟоу рныҳәаҿа ахыржәыз азы: Миша Ачба (мчыбжьык аҭакра), Шьамшье Топуриӡе (хымш аҭакра).

                                             ҴАБЫРГЫУ   МЦЫУ?
   Ауездқәа рахь аԥара еизыргоит агазеҭ "Аԥсны" цхыраагас иоуразы ҳәа ҳаҳауеижьҭеи ԥыҭк ааҵуеит, цабыргыу мцыу ҳаздырам, арахь ҳара макьа егьаабоуа. Кыр еизганы џьаракыр иҟазар, адырра шәаҳҭоит агазеҭ аԥара ишазгәаҟыуа, ацхыраара шаҭахыу.
                                                                                                          "Агәыԥ"
                                                                                            ----------------------------------------------- 
                                                                                                         АРЕДАКТОР   АГӘЫԤ
                                                                                            -----------------------------------------------  
                                                                                          Сухум. Типография А.М.Зайдшера
                     Абра ирҩашьоуп аишьҭагылашьа!

                                                АҼ-ӶЬЫЧРА
   27 абрис нанҳәа амзазы, аҽнышьыбжьоун Аҟәа агәҭа адә ду аҿы ирӡеит П.Ҵ. иҽы. Агылара ишаанагара иҟоуп, хьа ԥыштәылоуп, ашьҭахьтәи ашьапқәа хьышьашуп?, алахь ҷашьоуп, аԥырқәцәқәеи аҵахәеи ии?қәаҵәоуп, имаҷыуп, дамыӷ ақәым. Ахамут аҭыԥ ашԥы иануп, аԥыжәҩагьы хәыҷык ицәҟьоуп. Кәыдры ауезд ахь иагыеит ҳәа агәырҩа (агәҩара?) рымоуп. Абрис изыԥшаауа, ма иахыҟоу адырра ҟазҵоуа, иџьабаа ахә иҩбаны иоуеит. Адрес: редакциа аԥсуа газеҭ "Аԥсны".



                                                         А   Ԥ   С   Н   Ы
                                      Есы-мчыбжьа  иҭыҵуа  демократ  газеҭуп 
                         Ахә 1 м. 50 к.                                                  Ахә 1 м. 50 к.
             № 24  АԤШЬАША  НАНҲӘА МЗА 4 РЗЫ 1919 ШЫҚӘСА  РААН № 24

                                                      АЛАҲӘАРА
   Аҟәатәыи арҵаҩратә Семинатиа ирыланаҳәоит жәлары: аҷкәыецәа асеминариаҿыи, асеминариаҿ иҟоу аиҵбыра (нач. уч-ще)  ашколаҿыи раархәара иалагоит. Сентиабр мза 8 рзы. Аҵарақәа ирылагыуоит 15 Сентиабр азы (аҿыц ԥхьаӡарала). Арзаҳалқәа анарҭуа, убра ирыцзароуп анаҭра шәҟәы, дзакә милаҭу ашәҟәы; азыҟаҵарҭа (пригҩ клҩ( класқәа ирҭаларцы зҭахыу ҩы-класк аиҵбыра (нач.уч.) дшалгахьеу ала ашәҟәы арзаҳал иагәылеиҵароуп; аклас акы аҿы (1-й кл.) иҭаларцы зҭахыу ԥшь-класк алагарҭа школа аиҳабы (В.нач.уч.) дшалгаз ала ашәҟәы арзаҳал иагәылазароуп.

                                               ҴАБЫРГЫУ   МЦЫУ?
   Ауездқәа рахь аԥара еизыргоит агазеҭ "Аԥсны" цхыраагас иоуразы ҳәа ҳаҳауеижьҭеи ԥыҭк ааҵыуеит, ҵабыргыу мцыу ҳаздырам, арахь ҳара макьана егьаабоуам. Кыр еизганы џьаракыр иҟазар, адырра шәаҳҭоит агазеҭ аԥара ишазгәаҟыуа, ацхыраара шаҭахыу.
                                                                                  "Агәыԥ"

                            ПОЛИТИКА  ПАРТИАҚӘЕИ  АԤСУАРЕИ
   Политика партиас иҟақәоу зегьы ҳрылоуп, ани дменшевикыуп, агьи дболшевикыуп, ари средневикыуп, уара есеруп, сара национал - демократуп… Зегьы акака ҳрылоуп, ҳпартиа уаауп, аха закә партиақәоу, ҳзалалазеи, ари зеиӷьаҳшьазеи, агьи зеицәаҳшьазеи – урҭ еилкааны макьана иҟам, газеҭаҿ иҩым, ажәларгьы макьана ирыздырқәоом,ирымаанақәоу рзеилымкаацт, иахыеилкаамгьы ззеӷьқәоу рацәоуп. Ари ҳгазеҭ амала изҭыҵыуазеи, урҭ аполитика партиақәа доусыу рҭыурых иаԥхьоо ажәлар ирзымыдыроозар? Шьҭа иаамҭамыи урҭ ртәқәа аҳәара. Сара ус сгәы иаанагоон апартиақәа ирылақәоу ҳаԥсацәа уажәраанӡагьы доусыу ипартиа змааноу ажәлар идыирдырып ҳәа, иҩны ма агазеҭла, ма уа программала иҭыижьп ҳәа, аԥсышәала оҩ даԥхьаратәы. Сыԥшыит, аха макьана акгьы збоом. Аԥсуа соц. демократ партиа ҳәа шьоукы зыхьӡ ала ицәажәоо Аԥсны хәыҷы сыҟоуп сгәахәоит, аха ус ак ыҟоуп ҳәагьы макьана исмаҳац. Ус иҟақәоу рацәахыеит. Сара урҭ апартиақәа зегь сзеԥшыуп, ак еиӷьысшьоом, ак еицәасшьоом; убри аҟнытә сгәыӷыоит ажәа мыцхәы акы иахысҳәаарым ҳәа; доусыуапартиақәа змааноу, рҭоурых, изхҟьа, агазеҭ а-ы ианысҵооит, ажәлар изакәқәоу цқьа ирдырырцы шьҭа иаамҭаны избооит. Издыруада аӡәы жсықәшаҳаҭымхар? Сыиҳәооит иаиишьҭразы агазеҭ аҿы дысласықәшаҳаҭым. Апартиақәазегьы ҭоурыхк, ҭоурыхк рымоуп. Германиа ажәлар ҳара ианҳаиԥшызгьы ыҟан, усҟан урҭ аҵареи зышьҭаз ? алахтреи ракәын.
    Урҭ усҟан рынхашьа,рыбзазашьа зеиԥшраз гәаҭаны реиҳа ирыгыз алахтра, алашара иашьҭан.
   Партиас иҟазгьы "культура" иашьҭаз интилигенциан: зегьы рыжәҩа еибыҭан, еицхыраауа, уи акәын ирыгны изышьҭаз – егьахьӡеит. Ашьҭахь апартиақәа ҟалазар, рхала ицәырымҵӡеит – аамҭоуп, рыбзазашьоуп,рынхашьоуп ицәырызга. Аамҭа Германиа жәлар убас ирзыҟан – урҭ апартиақәа цәырымҵыр ҟамлоо. Карл Маркс еиԥш ахшыҩ змақәаз ирацәаны иихьан,ԥыхьаӡа Германиа, аха урҭ уи еиԥш "теориа" зырымҩызеи? Ирзымҳасабооны акәым, рҭоурых аамҭа ус иҟалыеит, уи атеориа К.Маркс дымир даҽаӡәы иҩуан; иҟаломызт иҭ?ымҵыр.Рфабрикақәа, рзаводқәа рацәахыеит, аусуцәа "апролетариақәа"рызҳаит, Марксизмгьы урҭ ирыхҟьеит.
   Аамҭа ирзаанагыеит Марксизм, аамҭа ицәырнагыеит… Рекономиа-хныҟәгашьагь ус иазыҟаҵан, иҟамлар ҟалоомызт. К.Маркс "апролетариқәа" рылоуп социализм злаиртәоо, уи азын аҭауад, аамысҭа, анхаҩы, измоу измамгьы буржуиун – зегь "пролетархароуп". Маркс итеориа инхоуа - инҵоуа социализм иаӷацәоуп, урҭ амазара дуқәа змақәоу, афабриканцәа раҵкыс еицәоуп, уи итеориала рыдгьыл карыжьроуп, "пролетархароуп" – апролетарра закәу  агьы аномер аҿы ишәасҳәап.
                                                               ( Иагыу агьи аномер аҿы)
                                                                                                                 М.Л.


                                                 ….  МАШЬИ  – ЕИБАДЫРУАМ
   1914шықәсазы Қәҭешьынтәи Дербентҟа ҳцон; ам.ан ҳашнеиуаз уахык қалақьк аҿы ҳаанҿаст. Ашьыжь ҳаҩагылан ҳанаԥшы-ааԥшыуа ҳашнеиуаз, ҳанахәаԥш хан дук аҵаҟа асалдаҭқәа жәаҩык рвҟара ҩнагылан, шьҭыбжьы бааԥсқәакгьы гуан; закәызеи ҳәа ҳнеизар, аихац иҭакыуп амышә, абга, аԥсаатәқәа. Ашәаҿы иҿаҳәоуп ла мурадук; асалдаҭ ачоҭқы ала ирыцқьо, афатәқәа ааганы ирыҭоуа дрыдгылан. Ҳаизааит, иҟоузеи ҳәа? Ара дынхоит аҳак иԥа, иаб дыполконыкин?, убри аҟнытә маҵуцәас абра ҳаимоуп, аполк аҟнытә ҳаирҭеит; даара дыоҩбзиоуп, иаб иҟынтә ауалафахәы иоуеит, иара дытәоуп, дыцәоуп. Уа ҳашгылаз раҳ даалбашылт, ԥышралагьы дук дыҟамкәа; дааиқәҟаан ус еиҳәеит: Цқьа ирыцқьақәа ҳәа.
   Иаҳҳәарыз ҳзымдырыуа ҳаиҩдәылҵыит, аха ҳаӡәык ус иҳәеит, ҳаи! алагьы амаҵ узымур уршьуазаап ҳәа; ҳахьаавагьажьыз рыцҳак даважьуп, абарҭ алақәа, ашәарахқәа ирцәынхауа афатә, ача, акәац, ашьақар ишԥа сырымҭареи ҳәа, аха хымш агьымфакәа дыкажьын, асалдаҭ иеныиҭоуа дыибар дыҭаикуан азы , дшәаны изыиҭомызт. Сара иахьагьы сыгәы иҭоуп, ала маҵуцәа рытәы сҳәарыу, арыцҳа итәы сҳәару, сызымдырыуа, аха крызмоу иҿы агәаҟ ԥсы ихац изымдыруазаап, ала зызымрыцқьогьы дыршьуазаап, алагьы рыцқьарас иаҭахыузеи?
                                                                                Л.?Булиа

                                                    АҚӘЫЏЬМАҚӘА
   Уахык, ԥхынрак азы ахьшькра ақьал заанаҵа сҽадыскылап сҳәан, сҵысыи сыкаҭыи аашьҭысхын, сымацара заҵәык амҩа сықәлыит. Сцап ҳәа иахысгәиҭаз, ҳаҩны иаркны жәа верск бжьан; ишеибакыу бнараны сылсны сцар акәын.
   Сышәаԥырҳаԥуа сышнеиуаз акәымкәа, дунеи саақәшәеижьҭеи исмаҳаӡацыз бжьы хырзаманқәак ирацәаны, исзааигәаны иаасаҳаит. Иаразнак ала сыхә-сжьы? ихахаӡа иҩагылан сахцауа сзымдыруа сыҟьашҟьашуа саақәхеит, схышәҭынгьы сыҩкаҳаит. Даргьы рыбжьы иасааира иссзаигәуа иалагыеит. Ҳаи, анассын! рацәа саџьал цәгьан убоу, сҳәан сҽааԥсахны саныҩагыла, Анцәа дақәыныҳәаратәы ҵлакы саԥхьа игылан. Акы иацәымшәаӡаз аӡәы иеиԥш, сҵуе? арахәыц ааԥҵәаны сыкәа илҭаршәны, сыԥаны аҵла абжара скыдланы сышҩеиуаз акәымкәа, агәара ҳәа жәаҩаҟа қәыџьм иӷыруа иҩысыҵагылеит. Анцәа дақәшәеиратәа қәыџма-лаԥск иашьҭазаарын, рызынтәыкгьы иара акәын изцыз. Ишаасыҵагылаз аиԥшҵәҟьа ажәжәаҳәа ибӷьаҭны аҵла адацқәа иҵырхыуа иалагеит. Ҳаи, рыжәла нҵәааите! аҵла адақә?а ыҵхны скарыжьуама, сҳәан санаарылаԥш, рылақәа амцеиԥш ишаԥшаԥуа сылхыԥшылыеит.
   Сыԥсы  аасхышәшәан, аха гәажәра? уны амахә саасын искыит. Сыҳәҳәар ақәыџьмақәа иҵагь ирацәаны сыбжьы раҳар еизоит сҳәан, сызымыҳәҳәеит.Сымҳәҳәар, аҵла ашьапы  ыҵхны икарыжьыр ҳәа сызшәоуаз акәымкәа, зны уахык саб ииҳәаз аасгәалашәеит: "Ақәыџьмаштәы уанрылашәалагь, унапы акәзаргьы акы аацәҟьаны, ашьа иаштәуа иақәуҭәар, илкажьны иемҿыжәжәа ирфоит, даргьы иемпны ицоит" ҳәа. Чақы цәыгьык сџьыб иҭаршәын, сылҭасны иҩҭԥааны снацәкьысџьара иаасыҵкәан? ашьа аҽырҳәа аҿыланахыеит; насыԥшәа ашьа ишлеиуаз ақәыџьма аԥс илақәҭәазаарын, аҩызцәа иакәшан акырҭа рыибамҭуа, иемҿыхны илықәҵаны, даргьы иебарууа, инеимпны ицеит. АҴхгьы ашара иааҵалахьан. Даҽаӡәы сара сеиԥш ахьшкра ицуаз дшааиуаз даасыҵагылыит. Дышыуаҩԥсыз ангәасҭа,сыҩеицы?ҵәаан сылбаазар, ҳгәыла иҷкәын иакәын. "Уанаџьабеит ара уабаҟаз?" иҳәан даасыдгылыеит. Ишеибакыу исыхьқәаз аниасҳәа – "Ҳаит Анцәа ушрыцҳаз гәеиҭан уныижьыит, уаала абааԥсы, уаала, уԥсы анынха, аҩныҟа ҳцап", иҳәан, иааргьы дахцоз дахынҳәны аҩныҟа ҳаиманы ҳаццеит.
   Уи нахыс даҽазны сымацара хьышькра ацара сгәамԥхыуа сҟалыеит.
                                                                                                                       М. Чалмаз

                                              ЕНЏЬЫ - ҲАНЫМ  ЛАШӘА
                                 Ххьаш  мытҟәылла аҿы қәҵамкәа, 
                                 Бамба чрышла иҵҟьаӡамкәа,
                                 Стапмыл иҟарымҵаз папыч зшьаҳамҵаз,
                                 Зшьапы цәнаҟьар ҳәа зшьа ҳагуа, Ачачҳа Енџьы- Ҳаным.
                                 Ашьшьыга сыс шкәакәа хшаӡала ижәны,
                                 Набеҭ шьақарда бҟырҟы цәнарҳәоит ҳәа ашьа ҳаганы,
                                 Изҿаҳамҵыуаз Ачачҳа Енџьы-Ҳаным.
                                 Аӡә дбыхәаԥшырц илаԥш быдхаланы
                                 Аԥштәы бынхалар ҳәа ҳазыцәшәуаз,
                                 Аӡәы быихәаԥшцәар былаԥш идхаланы
                                 Ибыгхарҳәа ҳазцәыгәырҩуаз,
                                 Абжьҩнык рхархь аҵәца баа иҩназ,
                                 Асааҭ жәаба рҿыза? ацәа иалҳмыргыуаз,
                                 Жәеиза рзы зчеи ҳархыиуаз,
                                 Ачачҳа знасыԥ зцымныҟәаз.
                                                                                   Н. Ԥ-иԥа

                                                          АМЫӶ
                          Ахьхьаҳәа инеиуаз кәарак иаваз адәыԥшӡа амԥан,
                          Ииашаӡа, иԥшӡаӡа, иҿарқәаны, егьырхымҵуа,
                          Инхыхәа иаахыхәа, аԥша наслакь иԥшӡаӡа
                          Рыҽеидкыланы еицәыхарамкәа х-ҵлашьапқәак гвлан ишәырӡа.
                          Рыԥшӡаразы среилаҳаны снеины срыхәаԥлауан сара,
                          Ииашан идыухар ма-әахә бзиак рылҵып ҳәа уҳәаратәы иҟан дара.
                          Ацлахәыҷқәагьы цла башақәамызт, ахԥагьы ахьақәан,
                          Ираӡа гәышьар даргьы шьарда иқәӷәахахьан.
                          Урҭ ах-ҵлак ирыцәыхарамкәа ирзааигәан уаҟа,
                          Амыӷра еилаҩашәа ирыкәыршан дара;
                          Аха урҭ амыӷқәа иреиԥшымкәа игәасҭеит сара,
                          Мыӷ ҿыцк, дыук зхымҵуаз рааигәара убра; 
                          Шьарда иаланы иҟан амыӷ ҿыц иҟаԥшьӡа ацқәа,
                          Ирцәыхарамызт аҵлақәа иазаигәан рыдацқәа,
                          Ауоҩ дыр дахәаԥшыр, игәахәарын икыдлап хыхь ҳәа.
                          Ари гәазҭашаз ауоҩы дыҟамлыеит исҳәароуп,
                          Сара амалагьы сыхахьы имааӡеит, исымӡароуп,
                          Аамҭагьы цауан, сыхыҵлақәагьы ирызҳауан,
                          Амыӷгьы ацқәа ӷәӷәахан, сыҵлақәа ирыхәныуан,
                          Аха сара измааназ сызеилымкаауа ԥаса еиԥш сынхауан.
                          Ашьҭахь дырбагьы аамҭа шьарда ицахьан,
                          Шьежьымҭанк сдәықәлыеит сыҵлақәа рахь,сыцауан,
                          Сахьнеиз сыҵлақәа еиргьҳәа издырт.
                          Сымыӷ цә-ҟаԥшь с-хаҵлақәа еилакны е?кызаап,
                          Рышәырра ԥшӡа бзиагьы шьарда ибжьнахзаап.
                          Иара убысҟанҵәҟьа сыҵлақәа сгәы рыцәцеит,
                          Сыхьарагьы абрис акәын ҳәа сҳәартәы исымбаӡеит.
                          Егьыздырт амаӷ бааԥс ишыбжьнахыз сыҵлақәа,
                          Иагьысхәыцт шьежьымҭан снеирц шарԥазӡа
                          Сеигәышә ҟьаҟьала ихысҵәарц сымыӷ цәгьа аҵыхәтәа.
                          Адырҩаҿны сгылт шьежьымҭан шаанӡа,
                          Амалаӡа исыԥшаауан сеигәышә мыжда хәлаанӡа,
                          Алашьцара ҟалараны сеигәышә збеит.
                          Амыӷгьы шьв?жьымҭан иқәсхырц сҳәеит.
                          Аха адырҩаҽны сызымцеит, ашыӡ сышь)анаҵеит,
                          Адырхаҽны сеигәышә шьыбжьаанӡа исхӡеит,
                          Ашьыбжьышьҭахь сахьӡом сҳәан саанхаӡеит,
                          Сымыӷгьы зыцәшәозиз шьарда аҽашәыеит,
                          Мышк иахыԥаз шәы- мыш? ҳәа шьарда аамҭа сыцәцеит.
                          Ашьҭахь сымыӷ ашьҭа ықәсхыит
                          Хыхь икыдланы еилакны измазгьы кыдысхыит.
                          Сымыӷ ашьҭа арыцқьара шьарда аџьабаа снарбеит
                          Сыҵлақәа рымахәқәагьы имаҷымкәа иҿысҟааит,
                          Сыхьа шәыр ԥшӡақәагьы , кылгәыгә -мылгәыгәны иаанхыеит,
                          Маҭәахәыкгьы урҭ рызрылҵрымҳәа уоҩ дацәшәартәы иҟалыеит
                          Даргьы рылахь неиқәҵаны игәрҩау аиаагылт,
                          Сыхьаҵлара бжьызхыз сымдырра шакәыз издырт
                          Иԥысҟар ауазыиз зыбзоурала ибжьысыз урҭ
                          Сымыӷ ац ҟаԥшь антатаз енреиҵаз сыхьақәа.
                          Ожәы сыхьақәа ԥысҟар, амаҭәахә дыу рылсымхуазиз
                          Ҩныкгьы ргыланы анхара саламгозиз,
                          Изхәарҭоузеи сыхьақәа ожәы шьҭа?
                          Издыруада мышк зыны хаҳәҵәаҳәыс иахәар аҩынра.
                          Аи дадра, сымыӷ ц-тата? хәыҷы исызнауз
                          Сыхьаҭла бзиақәа маҭәахә рылымҵуа ишыбжьнахыз.
                                                                                                       Г.Берзениа


                                                  АЖӘАБЖЬҚӘА

                              АУРИАҚӘА  ПАЛЕСТИНАҞА  ЕИХЫЕИТ
   "Асвог" иаҳәоит: Семферополтәыи ҵҩа змам ауриақәа ҵысыит Палестинаҟа ицаразы. Сианистски акамитетгьы даара цхыраара рнаҭоит.
                                                                                     "Е.В."
   Ԥсков оҳәшьҭахьтәыла аболшевикцәа иргыеит.
      
   Курск ааигәа аболшевикцәа ԥхьала еихыеит.
 
   Аболшевикцәа Рыилск нрыжьыит.
                                                    ОДЕССА  АГАРА
  Нанҳәа 8рзы аурыс ӷбақәа Одесса иазааигәахаит. Одесса ажәлар ааилаӡыӡыеит. Аболшевикцәа рабџьар қаԥсаны ақалақь иалҵны ицеит. Еибашьрада ақалақь адоброволццәа иргыеит.

Киев 26, нанҳәазы аболшевикцәа апрыказ ҟарҵеит 15 шықәса зхыҵуа идыркны 50ш. зхыҵуа рҟынӡа зегьы аибашьразы иқәгыларазы, акопақәа рҿы инеиразы. 25 нанҳәазы агуберниа Комисар иажәала иршьит 14-ҩык "абуржуазиқәа" рыҟнытәх ашасқәа ирымаз.

                            АИНГЛЫЗҚӘА  РАХТӘ  ИААЗ АЖӘАБЖЬ
   Мурман ааигәа аинглыз ирыи аболшевикцәеи аибашьра рыман. Аболшевикцәа рышьҭахьҟа имцар ԥсыхәа рымамкәа иҟалыеит,аинглызцәа урҭ хара икацеит, ишрышьҭазаҩыз Онега аӡҭачы амрагыларахьтәыи аган шыҟоу. Аболшевикцәа рыр рҽаҩшаны аинглызцәа ирықәларцы рҿахаархаз, ихҟьан еибамдыркәа дара ааиҿаҳан даара аԥхасҭа рыибаҭеит наҟ-ааҟгьы.

   Усҭ-Медвединск ааигәара адоброволццәеи аболшевикцәеи аибашьра ду рыман. Адоброволццәа даара аԥхасҭа роут. Урҭ рахь аболшевикцәа иргыеит 30,000-ҩык тҟәаны.

   Царицыин ааигәа, амраҭашәарахьшәа, аболшевикцәа ԥхьала еихыеит. 
                                                                       "Н.С."

                                              АҚЫҬА   ШКОЛҚӘА
   Аԥсуа жәлар аҵара рыгыуп ҳәа зегь аҳәара иаҿыуп; ҳара ҳхаҭа иаабоит, аҵара шҳагыу. Уи аҳәара уи аҟара уаҳа иаҭахым. Иаҳҳәақәеит, шьҭа иазхоуп, уажәшьҭа ҟаҵароуп иҟоу. Цәажәарарала акәымкәа усла идырба, иаарԥшу аҵара хәшәыс ишыу?оо аԥсацәа рзы. Хаҭала, хыԥхьаӡарала агьырҭ амилеҭқәа зегьы ҳреиҵоуп; 95 нызқьҩык ҳаҟоуп… Тавдгеридзе иаҳасаб ала уи аҟарагьы ҳаӡаӡам: 40 нызқьҩык ҳауп иҟоу. Уи ҳаԥсуа жәлар зегь ақыҭақәа рҿы оуп иахьынхоо.
   Ак цеит, даҽак ааит аиҳабырақәа, аха ақалақь аҿы аумзар ақыҭақәа рҿы аԥсацәа ахынхоо ашколқәа цхыраара ҳәа ак рымам. Ақыҭақәа роуп иаҳа изыцхырааша.
   Ақыҭа иалҵуа иоуп ақалақьахьгьы инеиуа аԥсуа. Ақыҭа лашьцазар уаҩ дзалҵуом.
   Ашәҟәырԥхьацәа ақыҭаҿ изларықәнагоо ала иҟам. Ауалафахәы ироуа маҷуп, хылаԥшра рымам, ишакәзаалагьы ҳәа иҟоуп, иара уи ироулоо ахәыҷқәагьы ианаамҭоу ироуам. Ақыҭақәа урҭ рыгәхьаа ркым. Ас даҽа шықәсык аамҭа …аҟазшьа неир – макьана аарла иакуо ацәымза заҵәгьы ицәоит. Ашәҟәырԥхьаҩцәа иаҟәыҵоит ашәҟәырԥхьара. Мамзаргьы уазхәыц. Загь хәаахәҭроуп изҿыу. Ақалақь аҿ иуеицәоу иписар 2000 - 3000 манаҭ иауоит, ҭынчгьы дынхооит, џьабаа имам. Ижәдыроома иуалны, иџьабааны ақыҭа шәҟәырԥхьаҩ имоу… Ажәлар дуӡӡа зыла хтым, аҵара змам, ақыҭа ахылашьцоу лашарас дыҟоуп, рҵаҩыс дыҟоуп; ахәахәа шхәарҭам, аҵара швхәшәыу реиҳәоит, услагьы иара ихала идыирбооит. Уи еиҳа ҳаҭыр зықәҵатәыу ҳара аԥсацәа оҩ дҳамам.
   Ак ааҳрыхыр уи иаҳҭароуп,иҳалшозар уи ҳаицхыраароуп,иаргьы ихы ицәымӷымхакәа,деигәырӷьаны ақыҭа ҷкәынцәа ауаҩра рылыихуа, аҵара дыирҵоо дыҟазароуп. Ҳаҭыр зқәаҳҵаша, иаҳныҳәалаша ақыҭаҿытә ашәҟәырԥхьацәа роуп.
   Урҭ роуп ажәлар раԥхьа игылаша, урҭ роуп ажәлар алашарахь иҭызгоо; қәарҿы иҟақәоу ашәҟәырԥхьацәа! ? Ԥхашьароуп агьырҭ амилаҭқәа ираҳар ироуа рџьамагьар, агьыҟаӡам. Аԥсны Асовет уи алшәырша шәара шәхы, шәџьаба реиӷьшәымшьан. Ақыҭа школқәа еиӷьышәтә, шәрыцхраа. Ашәҟәырԥхьаҩцәагьы изла рықәнагоо ала ҳаҭыр рықәшәҵа. Урҭ роуп ацәа ҳалызхыуа, алашарахь ҳазгоо.
                                                                                                 М.Л.

                                                           АМЫШЬҬКРА
   Ԥхынрак шьежьымҭан ачақәа аҟоушәа анызба ачашәара сцеит. Ачақәа аттаҳәа ҩажәаҟа раҟара сыкхьан акәымкәа, аӡәы даасԥылыит. "Уаа ауры уқәуп" иҳәеит. "Уаа ҳаицықәуп" сҳәан инапы ааныскылт. "Ҳаи аф усааит, ухьшь даара ибзиазаап, акыргьы укхьеит, сара акы заҵәыкгьы сзымкӡӡацт", иҳәан даҩсыдҵны  дыцеит. Иара дынсҟәаҵны данца ашьҭахь ачақәа сыхьшь иргәыдсҵеит, иргәыдсҵеит аха акгьы иашьҭамлыит, иааҳәны аҵлақәа ирықәтәуа иалагыеит.
   Шьыбжьоунӡа сдәықәын, аха уаҳа акгьы сзымкыит. Сгәы аныԥҵәа аҩныҟа сцеит. Аҩны сахнеиз ус сарҳәеит: "Иухзыи уара иахьа ачақәа заҟа ирацәаз жәаҩа рыда зыузымкзеи" ҳәа.
   Анцәа инирҵәааит, иҟала сыздыруом, ачақәа аттаҳәа икыуа сышнеиуаз акәымкәа Мазлоу даасԥылан, уи данысҟәықҵ инаркны акгьы сзымкыит. "Ҳаи, аԥсра игәашәандаз имшьҭ цәгьазарын" – рҳәеит аҭаацәа. Сеиҳабы дахьтәаз ус иҳәеит: "Афақьа ҳәа уишьҭаланы дахьыҟазаалагь дыԥшааны, иҟәыхк дшә?аны илыихны иуҵоумлуозар иахьатәыила ача узымкыит иҳәеит. Иажәа иҩбамтәкәа сынишьҭаланы даасыԥшаан, сыхәмаруа ачақәа рацәаны иукхьоу уара сҳәан сынидгылит.
   "Ных афаст, ачасгьы иск агьыҟам" иҳәеит. "Ҳаи убашәт, удин аныс цыигара сымаӡам, хԥаҟа, ԥшьбаҟа цыигара шсыуҭара "  ҳәа сыиҳәеит. Усҟакҵәҟьа сызуҭарым, аха усҭ иҳәан, ҩба аасыиҭт. Руак уа сахыеит. Агьыи ацигара сыџьыба илҭаршәны сынидҵны сцеит. Ԥыҭк санынаскьа, сцигара имысхыз амца илацраҭаны сашьа ишыиҳәаз еиԥш исыҵазыблыит. Амыр адырҩагь ҵлакы ашәара иҟан, аҩны сгьажьны санааи. Сшааиз еиԥш сыхьшь аашьҭыхны ачашәара сцеит. Сыхьш аԥас исымаз акәӡамзшәа, ачақәа аттаҳәа аҵԥрыха рымҭакәа иакыуа иалагыеит. Хәлаанӡа даҽа жәыхәҟа искыит. Уи нахыс шьежьымҭанла Мазлоу дысԥылар ҳәа сшәаны хазы џьара счашәуан.
                                                                                                          М.Чалмаз

                                        ҴАРА  ЗМАНЫ  ИҞОУ  АԤСАЦӘА  РАХЬ 
   Аӷьычреи, арҳәреи, аоҩшьреи ишыжәбоуа еԥш изаҟәыҵыуам ҳ-Аԥсны, уи Аԥсны арӡыуоит. Убри аҟнытә ҵара зманы иҟоу зегьы уалс ирықәуп абрис злаҟамлара аус иашьҭаларазы. Ажәлар аҵарахь рхы дырхаразы, убри ала Аԥсны еқәырхашьа ауразы. Ари аҳасаб ала ҵара змоу аԥсацәагьы аус рыулароуп, ҳгазеҭ "Аԥсны" аус аулароуп.
   Убри аҟнытә агазеҭ "Аԥсны" ааигәа игылоу аҳәара ҟарҵоит, ҵара змоу аԥсацәа ақыҭақәа рҿы иҟоу рахь: аӷьычра, ацәгьара ақыҭан ианыҟалагьы убрыи ацәгьара зымшала иҟалаз, цәгьарас ииуз (дыгәҩаразар дышгәҩароу ҟаҵаны) , аԥхасҭа зыиҭаз (ацәгьа ззиуз) ихьӡыи ижәлыеи анҵаны ацәгьа зыузгьы убыс ижәла ихьыӡ, иаб ихьӡ ҳзаашәышьҭларазы. Ацәгьа зыуз Аԥсны зегьы дырдырразы дзакә оҩыу, иара убыс аиҳабырагьы газеҭла дырдырразы уи аоҩы.
                                                                             Аредакциа

                                                                                     ---------------------------------------------
                                                                                        РЕДАКТОР   АГӘЫԤ
                                                                                     ---------------------------------------------
                                                                                    Сухум. Типография А.М.Зайдшера



                                                      А   Ԥ   С   Н   Ы
                                   Есы-мчыбжьа  иҭыҵуа демократ  газеҭуп
                       Ахә 1 м. 50 к.                                                 Ахә 1 м. 50 к.
                 № 25  АԤШЬАША НАНҲӘА МЗА 11 РЗЫ 1919 ШЫҚӘСА РААН № 25

                                  АГАЗЕҬ "АԤСНЫ" АКАНТОРА АҞНЫТӘ  
   Агазеҭ "Аԥсны" азы акареспонденциа аазҭеиуа цқьа иелырганы ақьаад аздаҟьак ауп иҩтәыу.
   Мызкы "Аԥсны" хәыс иақәуп 6 м. фымз – 36 м.
   Ҵара змоу зегьы "Аԥсны" аҭыҵра злаиҵамхара ныҟәыжәга. Џьыбаҭыхла, "авечерқәа" "аканцертқәа" рыла уҳәа, ацхыраара ашәҭ; ажәабжьқәа ақыҭақәа рахь иҟалақәо лассы-лассы иашәыцҳала. Ҵара змоу уалны шәхы иашәҭ есы-мчыбжьа ма акы, ма ҩба аус-ажәабжь аашәышьҭларазы. Ҳгазеҭ хәыҷы ианаҳҵо ҳамамкәа ҳҟашәымҵан.
                                                              Адрем: Сухум, типография Зайдшера

                                 ҲГАЗЕҬ "АԤСНЫ" АҴЫХӘАЛА ҨБАҞА АЖӘА
   Ҳгазеҭ "Аԥсны" аҵыхәтәантәи а-№№ қәа 18 иаркны иҭыҵуаз, мыцхәы оҩы игәи ихшыҩыи рзышьҭны дырыԥхьаратәы иҟоуп, ажәабжь ҿыцқәеи, ҳазҭагылоу аамҭеи, ҳацәгьеи ҳабзиеи ныҟәызгақәои рзыҳәан арҭ аномерқәа ирынқәоу дарбанзаалагь аԥсыуас зхы зыԥхьаӡоуа, игәы ахаҳә ҭамзар, дыдмырхәыцыр ҟалашам; аԥсышәала ажәақәа еиҿкааны рыртәашьалагьы уокы-уакы астатиақәа даара оҩы игәы иахәаратәы иҩыуп; сара сахьахәаԥшуа ҳгазеҭ "Аԥсны" шьарда хара имгакәа аԥхьара оҩы деилаҳаратәы иҟалара иҟоуп, аԥсышәала дазхәыцны, ажәақәа аԥсышәа еинраалашьеи ртәашьеи рыҭаны изҩыуа деиур.
   Ҳгазеҭ аҿы зҩымҭақәа анырҭоуа реиҳараҩык даҽа бызшәак ала аҵара заухьоу , еиҳарак даҽа бызшәак ала ихәыцуа, изҩыуа ракәуп; урҭ зегьы даара игәаҭаны, идырны ирымазароуп: аԥсшәа иара еиуам даҽа бызшәак артәашьеи, аинраалашьеи аҭаны изҩыуаит ҳәа уалагар ишҽеимхуа, ишаԥсышәамхоуа.
   Иахь ус ҿыцыу, макьана цқьа оҩы дахьашьцылам аҟнытә, ишақәнагоуа ихааны, еинрааланы аԥсышәала аҩра, ҳара ишҳагәахәуа еԥш имариам. Сыгәы иаанагои, сыхшыҩ иԥнаҟои слатәаны зныаҵә? џьабаа дыук адымбалакәа, имариаӡаны изҩыуоит оҩы игәы иахәаратәы ҳәа макьана аӡәгьы изҳәауам, аԥсышәала даара ԥшыӡа ицәажәуа аӡәы иакәзаргьы.
   Зхы иҭҳәааны аԥсышәала акрызҩыуа даара дазхәыцны, даара ҳасаб азуны, ажәақәа аԥсышәала еинраалашьеи, ртәашьеи рыҭаны иҟаиҵароуп акәымзар, даҽа тәым бызшәак аҟазшьа дахнагалар, ииҩыз шьарда бзиа злоу акы акәзаргьы ажәақәа рхы ахьхоу оҩы изеилмыргоуа, аԥхьареи, азыӡырҩреи оҩы игәы ахымлоуа иҟалоит.
   Ҳажәытәқәа, ҳабацәа ирцәажәашьаз, ражәа ртәашьасыи, еинраалашьасыи иамаз аадыруазар иамҩоуп, ихәарҭоуп ҳабызшәала аҩразы, убри и?ҟнытә ажәытәтәыи алакәқәеи, аҳәоуқәеи зҩыуогьы ажәлар рҿы ишырҳәоуа,иара ишиашаз, ажәа есырԥшӡоит ҳәа ихала акы ацимҵакәа, акы агыимыжькәа иҩыроуп.
   Ҳабызшәа еицамкындаз, ҳагазеҭгьы еиҵамхакәа аԥхьара оҩы деилаҳаратәы иҟаландаз ҳәа ҳаҟазар, абарҭқәа цқьа идырны иҳамазароуп аԥсышәала акрызҩырцы зҭахыу зегьы.
   Зны исҳәап еԥш, аԥсышәала цқьа енрааланы, еиҿкааны аҩра макьана зегьы иаҳцәыуадаҩыуп, аха агазеҭ ҭызыжьыуа агәыԥ ируалыуп ирызнеиуа аҩымҭақәа даара ирыхәаԥшырцы, ирыдыркылартәы ирбоуагьы зеиӷьарылымшоуа ала ирҽеины, иамырԥхашьаратҽы иҟаҵаны иҭрыжьларцы.
   Акьыԥхь аазырхоуагьы имццакыкәа, даара иахәаԥшны, ажәақәеи абукуақәаи бжьамыжькәа, имырҩашьакәа ианырҵалароуп.
   Иарбанзаалагь напы злоукыуа аус ҿыц аханатә иҽеины ишьақәургылароуп, оҩы игәы иахәаратәы идыурбароуп, акәымзар знык аханы иуцәыбжьысыр, нас уи шьарда аамҭа иузыргылом; анаҩыс, зны еиҵахаз аус аџьабаа дыу адбаланы егьа иурбзиаргьы, жәлары рҿаԥхьа ҳаҭыр ақәлоуам акыр аамҭа. Сара абарҭқәа зҩыуа егьырҭ шәеиҳа, ма шәаҟара акры здыруаны сыҟаӡам, аха аус иазеиӷьхап ҳәа сгәы иаанагоуа оуп исҳәауа.
   Аҵыхәтәаны, иааӡар иазаауазеи, ҳагазеҭ иаԥхьауа, ианыу заҳауа рхыԥхьаӡара дара имаҷуп арирахьҟа; абра Очамчыра мчыбжьык ала 20 -40 рҟынӡа ҳагазеҭ аномерқәа иаауагьы рыбжа еиҳарак оҩы игоуам, даԥхьауам. Агазеҭ зырмгоуа иҟәныршьуаны, ираҭәарымшьуаны азы акәӡам: шьоукы – ҵара змаӡақәам агазеҭ еныу раҳар рҭахызааргьы изаԥхьауам; урҭ гәыбӷан зларыуҭарызеи агазеҭ ахьырмоуа азы; агьырҭ аҵара змоу ҳәа шәызышьҭақәоу рахьгьы шьоукы аԥсышәала аԥхьара ҳаздырыуам ҳәа рнапқәа еиқәԥсаны егьрымҳәоуа, егьрымыуа еихашьшьы итәоуп; арҭ ауаа, ирылалаз уара идыр, акы агәхьаа рыкӡам; аԥсышәала аԥхьареи аҩреи рҵара дара рзыҳәан иуадаҩӡам, аха уи иашьҭам, усыс иркым. Аԥхьара здырыуа рахьтәгьы шьоукы аԥхьара иацәаашьаны аԥсыуа газеҭ моу иарбанзаалагь даҽа газеҭкгьы иаԥхьаоны иубаӡом.
   Аҵабырг аҳҳәозар, иаԥсыуаны ҵара ԥыҭк змоу рахьтә шьоукы рыуаажәлареи рыԥсадгьылыи? рзыҳәан, ииашаны, "ҵыԥх иԥсызшәа" оуп ишыҟоу; аԥсышәала уаҟәыҵ, иарбанзаалагь даҽа бызшәак алагьы иаԥхьауам, ирҩыуам; рыумҭак џьара иааԥшӡоуам; иҿымҭкәа, ацәа иалоушәа иҟоуп.Рыҟазшьа злаҟоу ала урҭ ма ҳазыркьаҭаша бзиарак рхәыцыуоит ҳаԥхьаҟазы, ма акы рылаӡам, аказы имаҭәахәӡам. Анцәа иҳәааит, урҭ ожәы егьаҟарымҵазаргьы ҳаԥхьаҟа, ма акы рылшараны; аха сгәыӷыуам, урҭ ус зҩацәгьак рыхьыуоит, имарианы изалгоуам. Грас иҟоу зегьы иреицәоу, грас иҟоу зегьы ираныу, оҩы дыбжьызхыуа, дыԥхасҭазтәыуа – аашьара мыжда оуп, урҭ еилакны, иҳәынҷаны измоу; уи оуп, урҭ егьырзымҳәоуа, егьырзыҟамҵоуа,рыҿқәа еихакны, рнапқәа ҿаҳәаны ишанзырхаз. Ус акәымзар, ожәтәыи аамҭазы ҵара ԥыҭк зманы зыуаажәларыи зыԥсадгьылыи хәыҷык аҟара ма ирзҿлымҳам, ирхымцәажәауа дзеиԥшрахарызеи.
   Ҳагазеҭ иаԥхьауа ауаа рхыԥхьаӡара езымҳауазар, ианыу жәлары  ирмаҳауазар, еиҵахап ҳәа дара гәҩарас оҩы иҟаиҵаратәы иҟоуп. Аԥсны згәы иаблыуа, аԥсацәа рзыҳәан гәыкала аус зыуа аӡәыр шәыҟазар дара шәазхәыцны, ҳасаб азуны, ҳагазеҭ ианыу жәлары идзырҳаша, иаԥхьаша рхыԥхьаӡара иаззырҳаша мҩакы азышәԥшаа. Сара сгәаныла, ақыҭақәа рахь хәыҷык хара амамкәа иаԥхьауа аӡәрыҟазар, убырҭ ԥшааны рнапы ианҵатәыуп, аԥхьара дара рҽыазыҟаҵаны аизарақәа рҿы агазеҭ жәлары ирзаԥхьарцы хәарҭас иалоу раҳәоуа идгәадырԥхарцы. Убри аамышьҭахь, иаԥсыуаны ҵара (хәыҷык акәзаргьы) змоу (амаҵыура иалоугьы) зегьы уалс иҟаҵатәуп агазеҭ ахә (шәаны) ырганы рыхьӡ ала ирзаалоны иҟарҵарцы.
  Ари аус еиҳа иазеиӷьхаша акры здырыуа сыуҳәоит ҳагазеҭ) "Аԥсны" ианҵаны иҳаирдырразы.
                                          Маан Д.


                                            ЖӘЛАРЫ   РЗЫ  АГАЗЕҬ  ЗЫԤСОУ
   Агазеҭ збызшәала иҭыҵыуа амилаҭ рзы даара хәарҭара алоуп. Ргәы иҭоу, рыхшыҩ зызцоуа убри ала еибфырҳшәоит, ирзеиӷьыу аус бзиақәа убри ала инеимырдоит, еибарҟазоит, еибарҟәышыуоит; излагоуа аус еицалагоит, изҟәаҵша еицаҟәыҵыуоит. Зегьы рыблақәа убри ахьы иԥшыуеит, ехьа иаҳәарызеишь, мҩасы ҳазықәнаҵозеишь ҳәа иазыԥшыуоит. Зегьы рхы ақәырԥс иаԥхьоит. Акы азы агазеҭ аҿы азҵаара ҟазар, абӷьааҳәа ацкы  агьи а № - аҿы иуаҳауеит.
   Агазеҭ збызшәала иҭыҵыуа амилаҭ рзы лашарбагоуп, шарԥы иаҵәоуп, мҩа қ\ҵагоуп?, рхәыцгоуп, рҟәышгоуп, еидкылагоуп, бызшәа мырӡгоуп, хьӡырҳәагоуп, гәҭыха еибыҳәагоуп,гра еиҽԥныҳәагоуп, бзиа еимдагоуп, ажәабжь мҩан?гагоуп… Уи иалоу, уи зызкыу рацәоуп…
   Знык агазеҭ зыԥсоу здырыз, уи ҽнак имбар игәы ҿыӷьыуеит, иҭакыу аӡәы еиԥш ихы иԥхьаӡоуа дҟалоит. Ргәы иаанагыуа уа ианырҵоит, аӡәы игәы зызуоуа уа ирбоит…
   Ҳара аԥсацәа аҳцәа, аҳәынҭқарқәа? ҳаман а-Кавказ ашьха аахыҵ атәыла (дыук агымкәа) зегьы урҭ рнапаҿы иҟан, аха аԥсышәала агазеҭ моу, аԥхьареи аҩреи оҩы излаиҵаша анбан шәҟәык урҭ ҳара аԥсацәа ҳзын инырмыжьыит.
   Ожәы ашьҭахьӡа убрыгьы агьыгьы аарлаҳәа иҳауит, аха ожәыгь убырҭ патыу ҳазрықәҵоуа. Аԥсышәала аҩреи аԥхьареи ҳцәымӷыуп "Ҳзаԥхьом цқьа" ҳәа наҟ ҳнагәҭасны икаҳажьыуеит "аҽқәа зегьы кәаруеит, ахырҵысра рцәымӷыуп акәымзар" ԥыҭк аурыс бызшәала аԥхьареи аҩреи здырыуа аԥсацәа рзы иуадаҩӡам аԥсышәала аԥхьара, аашьара мвжда ҳаԥырхагамзар. Агазеҭ аҿы акы азы азҵаара  ыҟазар, уи оҩы ацкы иҳәом. (Абар иҭуазеи агазеҭ азы џьаракыр ԥара еизганы иҟоума ҳәа аҵаара ҳаҿыуижьҭеи, аха оҩы ҿыиҭӡом). Аухыраара аҭахыуп агазеҭ ҳәа абар хәымзыуп иаҳҳәоижьҭеи Аӡҩыбжьаа ракәымзар оҩы имаҳаӡеит ақыҭақәа агазеҭ абжьы.
   Аҷкәынцәа акласқәа рзын азыҟаҵара рҭахыуп ҳәа ҳгазеҭ аҳәҳәара иаҿыуп, аха изаҳаз маҷыуп. Убыс аӷьычцәа рзы, ацәгьа зыуа рзы агазеҭ иаҳәоуа оҩы дазыӡырҩуам.
   Агазеҭ иалшозеи иазыӡырҩуа дыҟамзар?  "Ацәажәаҩы бзиа еиҳа азыӡырҩҩы бзиа" ҳәа ирҳәоуа зегьы ҵабыргызаап.
                                                             Иззымычҳаз.


   Ари амза 7 рзы, амҽышаҽны, ашьыбжьышьҭахь, асааҭ хәба рзы АҩМҩҶоҷуа иԥа еиҳабы, 12 шықәса зхыҵыуаз Мишьа, ҽыкәабара ҳәа амшын дахынҭаԥалаз дҵааҟәрылан амшын дашьыит. Аҩашаҽны Аҟәаа рыԥсыжырҭа Аҳәыла Абааҿы дыржыит.


                                ААШЬАРА  ГРАС  ИҞОУ  ЗЕГЬЫ  ИРЕИЦӘОУП
   "Аашьара грас иҟоу зегьы ираныуп, грас иҟоу зегьы иреиҳауп" аҳәоит пжәа ҟәышк. Убри агра бааԥсы, ҳагәнаҳа зықәшәара, ҳара аԥсацәа аҽҳаднарӷәӷәалт, аҽҳаларԥсны ҳакыит, ҳзамыҵамҵыуа.
   Ашәҟәҩра ԥыҭк здырыуа иаашьоит, егьырҩуам. Абрис агазеҭ "Аԥсны" хәыҷы ианаҳҵарагьы рзааҭыиуам. Ажәа бзиақәа зҿоу, ахшыҩ бзиа змоу иацәшәаны ирҳәом
    Агазеҭ аҿы ажәабжь бзиак анызаргьы инароушәа иҩызар иаашьаны аҵыхәанӡа иаԥхьом. Убырҭ рзы уажәа уркьаҿроуп; иуҳәаша абжак умҳәароуп.
   Анхара ианаалоуа амч ӷәӷәа, агәабзиара бзиа змоу урҭ аашьаны ашәшьыра иҵатәоуп нхан, аԥшандагақәакны аԥша рындыуа; ҭагалан иашшыуоит:ҳҽаҩра бзиамхыеит, џьықәреи дыук ҳмоуит ҳәа. 
   Ари агра ду пхәшә амоуп, аха уи ахәшә ҟарҵар, нас имаашьароуп, имаашьар аус рыуроуп, аус рыулар излаҟоу еиӷьхар ҳәа ишәои. Еиӷьар, ргәылацәа иреиԥшхар ҳәа ишәоит. Аха уезгьы уи ахәшә расҳәоит урҭ ауаа рхы иадмырхәозаргьы. Уи ахәшә мариоуп. Уи хәшәыс иамоу: ацлабра "ашьыцра бзиа ауп" (Ацәыгь шьыцра акәым). Ишьыцыуа, ицлабуа ауаа изыҟалоом иаашьаразы.
                                                                                       Аграҳәаҩы


                                  МА  АШКОЛҚӘА,  МА АБАХҬАҚӘА
   Аҵара ахрыцәмаҷыу ажәлар рацәа рҿы абзиа зхәыцуа, амҩа иаша иашьҭоу ауаа маҷхоит, убрыи аҟнытә ацәгьа -мыцәгьа иашьҭоу уи зхәыцуои ауаа рацәахоит. Урҭ ауаа цәгьақәа рыхьӡыуп; ауаа цәгьақәа ма дара ртәала, рнапала, ма рыбз ала ацәгьа рыулароуп, уи ада изтәом, изҭынчхоуам. Ари зегьы еицырдыруоуп. Ауаа цәгьақәа ахырацәоу, ажәларгьы гәаҟрамзар бзиарак иал?ам, ахылаԥцәагьы рхыԥхьаӡара рацәахоит, гәаҟра рыгхом. Убрыи аҟнытә аҿаҳәара, аҭакра абахҭа арҭ ирыгхом. Абас иҟоу ажәлар рзы есымша абахҭақәа рхыԥхьаӡара иацырҭоит, абарҭ ауаа цәгьақәа зегьы иаразнак еизганы уа идмыртәаргьы хәыҷы-хәыҷла, аӡәаӡәала уа имнеир ԥсыхәа амам. Абас иҟоу ажәларқәа рҿы ашколқәа маҷыуп, аҵара иашьҭоу, изҭахыугьы маҷыуп.
   Убыс ҳаҟоуп ҳара аԥсацәа. Ҳашколқәа ирҭоу аҷкәынцәа реиҳа абахҭа иҭакыу еиҳауп.
   Убас абахҭақәа рхыԥхьаӡара маҷхандаз, ауоҩыцәгьара иазҵанда?, ақыҭагьы, ахылаԥшцәагьы мгәаҟындаз шәгәахәозар, аҵара шәашьҭал, ашколқәа ҟашәҵала, шәыҷкәынцәа ашкол иазыбзиахаша зегьы ашкол иҭашәҵ, аҵара рышәҭ, ас анышәымуы, абахҭақәа рыргылара шәалага.
   Убас, ма ашколқәа, ма абахҭақәа.
                                                               Аԥсуа


                                                  АГӘАМҴРА
   Ааԥынрак азы ауаа еибаргәаҟыуа ацәқәа ркын. Убас иаамҭан, ауаҩы ихахәы амца акызар, арцәаха ианеимоуа ҳәа инашьҭаз еиԥш, саб џьара дымцар ҟамлуа иҟан, дцеит шьежьымҭанк; ус сгәы иаанагеит: "Афақьаҳәа, сцаны акамбашьқәа аацаны, иҵакны ӷазак аҟара саб даанӡа, исцәаӷәап ҳәа". Сҽааиласҳәан, сыигәышә аашьҭыхны сцеит архаҟа. Шьежьымҭан ирышьҭалаз даара амра иҩхалаанӡа изымбеит.
   Ианызбагьы амра иаарықәԥхаз ашоура иакын исывсны аӡаҩахь ицан рыҽҿарыжьыит.
Изулагь исҳәалагь иҩҭысцан, исыманы амҩа сықәлыеит. Рҵыхәа анаарҟьалагь аӡаҩа иҩсхьдыртатуа мацара икасцеит. Аҩны ианҩсца, уамак ҟасҵазшәа, аҷкәынцәа сыҩрыҵаҟьан агьыин, акамбашьқәа сыманы амха?ҭаҟа сцеит. Сахнеиз ауӷәа лырхаҵаны, ацәмаҭа лырцраҳәаны ацәаӷәара салагыеит. Ӷазабжак сцәаӷәахьаны акәымкәа, акамбашьқәа исхымхәыцуа имныҟәуа иалагыеит. Срысыит, срықәҟааит, аха иахгылазгьы исызмыҵысит. Даара ԥыҭк анҵлагь маҷк инеиҭаҵуан. Сышнеиуоз срықәгәамҵын, аигәышә аашьҭхны аҟәа рыхха рыуак сласын, акамбашьқәа рыҩбагьы иаарҳан срыманы илаҭрысыит. Сышларгуаз ацәмаҭа ац дацк илаҿаԥан аҿах ҳәа иааԥарҵәеит. Унан! сызықәшәазеи, сара хәаша ,сҳәан сыҵәуа слатәеит. Сан, сыҷкәын ацәқәа дыхәҵәаха икыуп мыр ӷьеҩха, ихәы згапишь лҳәан, илыманы, лсаара лхы иқәыргыланы, аӡы лвыманы агьины данааи, сҵәыуа ашьашәырҵа стәан. Иухьзеи нан, џьаракыр ушьапы ҵәы? асма лҳәан,данаасыдгыла, исыхьқәаз зегьы ласҳәеит. Сагьлыҳәеит. Саб сыилмырԥҟарааза?. Нас ус лҳәеит: Иозыи убаашәит, макьана угәы зырҿыӷьхоузыи, уара хәыҷынӡанра уажәы акәын ускгьы уаннадгылахьаз, иаразнак ала уаақәгәамҵыит, мчыбжьык аҟра уаб иус еиҵаурхыит. Уажәы цәмаҭак иԥшаанӡа адгьылгьы ҩоит, нас қәак леиаанӡа шәҿыи шәнапыи неиқәҵаны шәтәазаап, лҳәан слыманы аҩныҟа дцеит. Саб данаагьы сыилмырыԥҟыеит, амала уигь ус сеиҳәеит: "Ианакәзаалагь аус иууа уақәгәамҵлан" ҳәа. Уи аахыс ианакәзаалагь уск изуоит ҳәа саннадгылозалагь иаасгәалашәоит Саныи Сабыи исарҳәаз "умгәамҵлан" ҳәа.
                                                                              М. Чалмаз


                                                      АЖӘАБЖЬҚӘА
                                                (Наше  слово аҟынтә)

                                           РУМЫНИААИ  ДЕНИКИНЫИ                                                                            
   Афранцызцәа рахь иааҩыз ажәақәа рыла Арумыинқәа рҽазыҟарҵоит Днестр ирны Деникин идгыланы аболшевикцәа ирабашьырцы. Убырҭ Арумыинқәа ирҩызцәахарцы Трансильваниантәы ирзааит ар, Днепр афронт аҿы (Бендера) рҽеизганы, уааанӡоуп Деникин ир рымҵәыжәҩа ахынвӡоуагьы, нас идгыланы аибашьра иалагаразы. Абрис аамҭазы Петлиура ихьӡ ала В. Мацевскии, Бухарест (Арумынқәа рҳәынҭқартәарҭа ақалақь) ацәажәара имоуп Арумыинқәа Петлиура идгыланы (Украинаа ирыдгыланы) аболшевикцәа ирабашьразы.

                                                        МОНГОЛИА

   Монголиа аилаҩеиласра иҟалаз акитаиқәа рыр рыла идырҭынчыит. Наҟ-ааҟгьы ишьыуи ихәыуи рацәоуп. Ишьыуп рҳәоит 800 ҩык раҟара. Ари аилаҩеиласра хыс иамаз Ванхиу дыркыит, дхәуп.

                                                САВЕНКОВ  ПАРИЖҞА  ИШЬҬРА
   Адмирал Колчак аԥшьҩык Урыстәылан иахцәажәаразы иишьҭыз рнаҩс дыхәҩыкны дыишьҭыит ԥаса аибашьра министрс иҟаз Савинков.

                                         ПАТЫРБЫҚӘ  ОЖӘРААНӠА  ИЗЫРЗЫМГА
   Копенгагентә излаарыцҳауала, Патырбықә асҟаамҭа ирымгакәа инкыланы изрымоу Колчак иажәалоуп рҳәоит. Патырбықә агара Колчак иҭахыуп тәым мчык иламҵакәа (афинқәа рымч иламҵакәа). Патырбықә аҩадахьы игылоу арыи Архангенлск иҟақәоу арыи рымч аныӷәӷәахалакь, убырҭ рыла ишьҭыихырцы иҭахыуп.

   Аболшевикцәа амоагыларахьтәыи афронт аҿы рыусқәа бзиоуп аҳәоит агазеҭа.

   Луга акәш аболшевикцәа ԥхьаҟа ицоит.

  Аиталианцәа рыр Фиуме нрыжьт.

  Адоброволццәа Царицыин аныжьра ргәы иҭоуп рҳәоит.
  
  Колчак Омск ныимыжьыр ԥсыхәа имамкәа дҟалыеит аҳәоит агазеҭ.

  Петлиура ир Киев акәыш - мыкәш рнапы аҿы иҟарҵеит.

  Черногориеи Сербиеи ареволиуциа ҟалыеит.
                                                                                           "Н.С."

                                               АҬАКРА
   Апап Г.Д. Тумановыи Лакр Мырзаҟаныи ҭакра Қарҭҟа ирышьҭырцы ирызԥырҟыеит.

  Мырзаҟан Чичба, Александр Чичба, Титу Хасаиеи адоброволццәа рахь ицаразы амҩа ианықәла иркын иҭаркыит. Ахара зықәқәаз Миха Хасаиеи Т.Шьаҟрылыи бналт. Рыԥшаара иашьҭоуп.

                                                 АМАҴУРА  АЛҴРА
  Гәрамгас дыԥхьаӡаны имаҵура далырцеит Гагратәыи "Реальное училище"  директорс иамз.

                                                    ЗАКАСПИА
   Каспиа амшын нырцә аболшевикқәа рҭыԥқәа ныжьны шьҭахьла ицеит. Ас?хабадыиТашкентыи шыҟоу. Ас ирласны аболшевикцәа рышьҭахьҟа ацара дук арахь изыцәшәоз мыч дук ыҟамкәа иҟазҵаҳәа ирҳәоуа рышьҭахьҟа аилаҩеиласра иҟалаз ауп                   (Н.В.)  

   Комисариат аҿы ари амза 3рзы ишьҭырхыз аус ала Архимандрит Иоанн Аԥсны ақьырсианра ииашаны издыруа аухәамақәа дыеиҳабны дҟарҵеит.

   Аболшевикцәа Киев нрыжьын 20 -3- верс Чернигов ааигәара аибашьра иаҿыуп.

  Царицыин ааигәа аболшевикцәеи адоброволццәеи аибашьра ду рымоуп.

   Фин аӡы бжьахал? аҿы ибжьалаз аболшевикцәа раӷацәа рыӷбақәа агаҿа еихсыуан.

   Ворожба ааигәара 15 в. рҿы аибашьра ду ыҟоуп.

   Иапониаа р-Микадо Кореиаа автономиа рыиҭеит. Иақәгәыӷыуеит Кореиаа зинла Иапониаа ираҟарартәып ҳәа.

   Аинглызцәа рмиссиеи рырыи Карабах иалҵны ицеит.

                                             АИААИРА  АХӘ
   Францызтхыла аибашьра иахҟьаны адгьыл аалых ахь аҟнытә ирымоуп 37 миллиард франк азарал?.
Аиныршәаразы итәоу акомисиа Германиа иалҵны афранцыз ироурацы иамҩаны ирыԥхьаӡоит 200 миллиард франк.

   Францызтәыла аҩынқәа аибашьраан идырп?гақәаз рыхә ршьеит 22 миллиард франк ҳәа.

                                                                                         -----------------------------------------------
                                                                                            РЕДАКТОР   АГӘЫԤ
                                                                                         -----------------------------------------------
                                                                                         Сухум. Типография А.М.Зайдшера

            
                                                 А   Ԥ   С   Н   Ы
                                     Есы-мчыбжьа иҭыҵуа демократ газеҭуп
                            Ахә 1 м. 50 к.                                             Ахә 1 м. 50 к.
         № 26    АХӘАША  АЦӘЫББЫРА МЗА 19 РЗЫ 1919 ШЫҚӘСА РААН № 26  

                                            АГАЗЕҬ "АԤСНЫ" АКАНТОРА АҞНЫТӘ
   Агазеҭ "аԥсны" азы акареспонденциа аазҭеиуа цқьа иеилырганы ақьаад аздаҟьак ауп иҩтәыу.
   Мызкы агазеҭ "Аԥсны" хәыс иақәуп 6 м., фымыз – 36 м.
   Агазеҭ ианымаалоуа астатиақәа оҳәшьҭахьтәыла, иаазҭыиз иахь ирызхнырҳәыуам, инырхыуеит.
   Цқьа еилырганы иҩым, зыеилыргара цәгьау астатиагьы агазеҭ иамаҭәахәым акы еԥш иахәаԥшыуеит.
   Агазеҭ "Аԥсны" адрес: Сухум, типография Зайдшера

                            МЫШКЫ ИАХЫԤУА, ШӘЫМШЫ ИАХЫԤОИТ
   Иарбан усзаалакь ианаамҭоу иҟоумҵаз, напы злоумкыз, ма даҽа зны иузыҟаҵаӡом, ма зны иҟауҵаӡаргьы инаамҭоу иҟоуҵаз еиԥшхауам. У бри зхысҳәаауа убри ауп, абрис ожәы, зегьы аҵарақәа ианрышьҭала убри ҳашьҭамлар, ҳаус кьасахоит, иҽеихауам, наҟ-наҟ ари аҵыхәала кырҳзыҟаҵарыугьы  Анцәа идырп. Убри аҟынтә ҳара аԥсацәа аусқәа зегьы раԥхьа аҵара аус ҳаргылароуп, кыр ҳалшоуазар хшыҩла, дыррала, џьыб-ҭыхла зегьы убри азын иаҳҭахызароуп. Зехьынџьара ҳакласқәа рҿы арҵаҩцәа злаҟалара аус ҳашьҭазароуп, урҭ ак рыкзаргьы ҳрыхәаԥшыроуп, ҳрыцхраалароуп, еиқәҳаршәароуп, аҵара еиҵамхароуп. Идырны ишәымазааит, ари аҩышықәсак ҳ-Аԥсны аҵаразы аиҵахара 10 шықәса рышьҭахь ҳнаганы ҳаргылыеит (хараӡа шьҭахьла ҳцеит), шьҭарнахыс ари ҳмыхьроуп. Ҳарҵаҩцәа ҳрыцхраароуп, ирыгыуи ирыбзоуи рзы рыус ибзианы иахаҳаргылароуп ожәнатә, мамзар аамҭа ҳацәцоит, нас мышкы иахыԥоуа шәымш иахыԥоит ззырҳәоуа ҳахьыуеит.
                                                                Аԥсуа


                                                 АԤСУА   РҴАҨЦӘА   РАХЬ
   Арҵаҩцәа ианакәзаалагь рыуалафахәы аҳасаб ала анапы рыгын, ажәлар рахьгьы ирықәнагоуаз ацхыраара рымамызт, аха рыус рнапы злакыу заҟа жәлары рзы ихәарҭоу дырны, ирыгыз зегьы чҳаны, жәлары рзы аус рыуан, ожәыгь ирыуеит. Убас зегьы рхазы мацара аус анырыуаз, арҵаҩцәа рхазы акәымкәа, жәлары рзы аус рыуан.
   Аха ожәтәыи аамҭазы ахныҟәгарақәа аныхьанҭаха зегьы хыи-ԥсыи ҳәа иандәықәла, арҵаҩцәа џьоукы аԥара ихнахын рышколқәа нрыжьыит, жәытәнатә арҵаҩы иуалыз – "ухазы акәым, жәлары рзы аус уы" рхашҭны.
   Дадраа, ҳарҵаҩцәа! "Шәышықәса иныҟәаз шьыбжьаанӡа ныҟәа игхыеит" ҳәа ирҳәоуа еԥш, ҳаԥсуа школқәа иаҳа ацхыраара анырҭахыу, ҳаԥсацәа аҵарахьы иаҳа ианхьарԥштәыу аамҭазы, ишәхашәмыршҭааит шәуал, арҵаҩы иуал: "жәлары рзы аус уы, ухазы акәым". Шәымшәан, шәара шәҭыԥан шәыӷәӷәаны шәгыл, шәыусура иацшәымҵозар иагшәмырхан, арҵаҩы иџьабаа ахә инакӡаны ианакәзаалагь имоуӡац, аха ҳгәыӷыуеит ажәларгьы аҿыхара иалагыеит ҳәа, шәџьабаа ма ажәлар, ма аиҳабыра – ахылаԥшцәа ишәыцәдырӡрым. Абрис еԥш аамҭа хьанҭазы зышкола зхамышҭыз, аҵара иацхрааз иоуп, жәлар шьҭызхыз, жәлара зааӡаз, зыус аҵыхәтәанӡа иназыкӡаз, – уи иара иахь ихьарԥшыуеит жәларгьы ахылаԥшцәагьы, зыуал здырызгьы убри иоуп. Убас  – "жәлары рзы зегьы, ухы азы акгьы".


                                                   АШКОЛҚӘА  РГӘАҬАРА
   14 абрис амза азы аԥсуа школқәа реиҳабы (инструктор) Ф.Х.Аешба дцоит Гәдауҭа ауездахь, ашколқәа ирыгыу ирыбзоу гәеиҭаразы.

                                             ИҲАМБААИТ  АБОЛШЕВИКЦӘА!
   Зехьынџьара, абуржуазиа ргазеҭқәа ракәзааит,  ауалицақәа рҿы, аизарақәа рҿы уҳәа иахьумаҳауа ыҟам  – "Иҳамбааит аболшевикцәа" ҳәа.
   Урҭ рыхьӡала идыршәоит (цәыршәагас ирымоуп)ахәыҷқәа, анхацәа, аусуцәа уҳәа убас ажәлар. Аболшевикцәа абрагьцәас, аҽнышьыбжьон рыҳәцәас ирыԥхьаӡоит.
   "Иҳамбааит Аболшевикцәа!" – иҳәоит апомешьчик. Иззакәхарыи  убрыи аҟара апомешьчик аболшевикцәа изыицәымӷу, ргәаӷ зыимоу? Анхацәа тәыс, фатәыс иахьыимоу азы аболшевикцәа дырцәымӷуп, ақалақь аҿы, ақыҭа аҿы уҳәа анхацәа, аусуцәа еидкыланы идгьыл азы иахьиақәдырԥоуа азы ицәымӷуп апомешьчик аболшевикцәа. Урҭ иашьҭоуп апомешьчик идгьыл, амонастир дгьыл, аказен дгьыл, акупецқәа рыдгьыл уҳәа иахьаҵәҟьа имырԥшӡакәа хәыда ирымхны, анхацәа ркомитетқәа рнапаҿы иҟаларцы, жәлары ирзеиԥшны. Апомешьчикцәа ирбоит, ус аболшевикцәа аху?архь еидыркылоуа иалагар, ирҳәоуа еиқәдыршәар, ахуархь акны еиццәажәуа иалагар, рыдгьыл шрыцәцоуа, абрис аҟнытә аҳәҳәара иаҿуп: "Иҳамбааит аболшевикцәа" ҳәа. Анхацәарахь урҿ ирыцҳәҳәоуа дҟаларгьы, уи ма крызку, ибеиаӡоу, апомешьчик иааидҩылыуа нхаҩхап, мв злахҩаӡоу?, алашьцара ицәыҵау, агьыззымдыруа анхацәа ираӷоуи ирҩызоуыи ззелмыргуа аӡәы иакәхап.
   Иҳамбааит аболшевикцәа! – ҳәа дҟаауоит афабрикант, азауадчик, акупец уҳәа ирыуоу. Иҟоуп урҭ аболшевикцәа иззырцәымӷхаша. Аболшевикәа ашьҭоуп, ҳаԥхьаҟа афабрикақәа, азауадқәа, амаден цхырҭақәа, аба складқәа, абанка?қәа аӡәы инапы аҿы иҟамлуа, жәлары ирзеиԥшны ирмалны аус пзауа иҟаларцы, жәлар рџьабаа, рылаӷырӡ, дара имыу имҳәа, иарбеиауа, рханқәа ихьыҵәҵәараха иҟамларцыасамарҭал, аиашьара адунеи иҟаларцы иашьҭоуп аболшевикцәа. Убри аҟнытә урҭ аболшевикцәа зларцәымӷымхари? Ӷас урҭ реиҳа уаҳа ишьҭырхрыда? Убри аҟнытә аболшевикцәа злаҟаӡам иалаҟаушәа, ажәлар ажәлар аболшевикцәа рҳәатәы иацымныҟәарцы, аҳәҳәара иаҿуп. Урҭ аболшевикцәа иреицәоу ӷа дрымаӡам, аболшевикцәа -ахуархь, анхацәа, аусуцәа рпартиа. Убри аҟнытә дарбанзаалакь крызку ( буржуазиа) акапиталисҭқәа, азауадчикцәа, афабриканҭқәа, апомешьчикцәа рнаԥхыц злаԥсны иҟоу ирымҩоуп рыбзиара зҭаху – аболшевикцәа ираӷау џьырымшьакәа, ирҳәауахь ииасрацы.
   Иҳамбааит Аболшевикцәа! – ҳәа иҳәҳәоит ожәыгь аҳәынҭқар игьенерал дыуқәа, афицар дыуқәа, ачын дыуқәа змаз иахьыҟоу. Избан урҭ аболшевикцәа иззырцәымӷу?
   Избан умбои. аболшевикцәа рымшала ргенералра ԥхасҭахеит. Ареволиуциа ҟамлакәа ԥхьаҟа аибашьра шыҟаз иҟазар дара рчин иацлон, адура роуан, аибашьра еиҵызха? дара ракәын еиҳаркгьы. Аболшевикцәа аибашьра дыу анҵысы зымшала иҟалаз аурымдыох: агьенепалқәа аҳәынҭқарқәа, акрызкыз – акапиталисҭқәа рымшалоуп аибашьра злаҵысы. Урҭ рымшала жәлары ԥхасҭахеит, зехьынџьарагьы урҭ иаԥшьыргаз амшала жәлары еибацәахеит, рыцҳарҭахеит, гәырҩарахеит, лаӷырӡ каҭәарахеит, ажәак ала жәлары – ахуархә рзы мыждарахеит, каамеҭхеит.Агьырҭ дара иаԥшьызгаз акапиталисҭқәа, абанкирқәа, акупецқәа, афабриканҭқәа, азаудчикқәа, агьенералқәа рзы уҳәа аибашьра рбеиаган, жәлары аларфон. Жәлары рзы – гәаҟран, дара рзы – гәырӷьаран. Ожәы, ишыжәбауа еԥш, ирмаӡеит изышьҭаз, аха ожәыгь агәыӷра рымоуп, ажәытәра рзыҟалар ҳәа. Ана-ара уҳәа жәлары ирацәажәоит ажәытәра еиқәшәа ржьара иаҿуп, аха ԥышьклаҳәыс ироут аболшевикцәа, жәлара ржьагас иааҟарҵалакгьы хыртуеит, жәлары аҵабыргы дыдырбоит, убри аҟнытә адунеи урҭ аболшевикцәа иреицәаны ӷа дрымам, уи азоуп изыҟаауа "Иҳамбааит Аболшевикцәа" ҳәа.
                                                               Ҷ.
                                                 (Алгарҭа агьыи  № - аҿы)


                                         АҨЫ  МАҬӘАҚӘА  РЫӠӘӠӘАРА
   Абар иааиуеит аамҭа аҩы?ҭаҭәара, иаамҭоуп ожәшьҭа, ԥышрам, иаҭахыуп аҽазыҟаҵара… Ари шьарда аҵанакыуеит, аха иазыркьаҿны исҳәоит ажәақәак зыда ҳахәарҭам… Сынтәатәыи аамҭа ҳазҭагылоу амалагь иӡысаамҭоуп, аҳауа даара еицакыуп, убри аҟынтә цқьа иаҭахыуп аҽырхиара, мкьана? иаҳгәаламшәац аамҵәышә?, ашаха, аиаҳәа, аҳаԥшьа, ауалыр уҳәа иахкажьугьы ҳамԥшааӡац, уашьҭан ажьҿыхрагьы ҳалагоит аҟаҵага маҭәахәқәагьы рыԥшаара ҳалагоит, убысҟанӡа ҳахәаԥшом, ма ҳауалыр, ма ҳаиҳәқәа крырҭахыума, ирҿыцтәума, ирыгыузеи ҳәа? Ажьҭаара, аҩыҭаҭәара ҳанаҿыу, аҭарҭалыкь ҳакуашәа ҳаибаргьажьуоит, ааҟаҵара?даҽакы еԥшӡам, даара цклаԥшра аҭахыуп, ццакрылагьы оҩы изыҟаҵом.Ианбыкәу ианаамҭоу аҽырхиара далагарцы аҩы ҟаҵаҩ? Гәаҭагас иамоу убри оуп, знык нанҳәа мза жәаба ниас иалашәеит ажьӷырла акырҿазар, нас иаҭахӡам ԥышра, иаҭахыуп аҽазыҟаҵара, иарбан маҭәазаалакгьы ирхыианы игылазароуп акы дашьҭамло, имԥшаауа дасоу? рҭыԥаны. Аха ҳара аԥсацәа ус аадырыуоит, ажь ҿыхны иргыланы, нас аиаҳәа ҳашьҭалоит, иҳаԥшаауеит џьара, ашаха ахаҵаны ҳәынҵәа илшьуа иаагоит, ӡыхьшәашәак ааҭыршаны ажь аныԥсаланы ахәара ҳалагоит, аҩы ианырԥсалагь аџьхәар еԥш икыдҵны ицоитацәабахьқәа, урҭ аҩы азы даара иԥырхага дууп. Изҭаҳҭәо ауалыр, ма аҳаԥшьа акәзаргьы иаҳзыҟаҵом ишанаало, абрис еиԥшқәа рыла аҩы иҭаҳҭәо ааԥынразы ихтны иужәуазар ахәыл еиҵаҵа агьамеи ахыԥшеи аанахәоит, ус рҳәоит амыӡәӡәа агьама аанаәазаап ҳәа, уи  нахыс ибжьысуеит, иҵәыҵәуеит… Абрис аҟынтә иҟаҵатәуп аҩы даара ҵклаԥшра аҭаны, даҽакы еԥшым, егьырҭ зегьы иумпыҵабжьыслакгьы ԥсыхәак рыуҭоит, аҩы даара иуадаҩыуп насгьы ашьақәыргылара…аиаҳәақәа ауалырқәа рыӡәӡәашьа; ажь аӷырлара ианалаго, уалагароуп амаҭәақәа рыӡәӡәара,рырҽеира, аиаҳәа ажь знырҵахьеу акәзар заа аӡыхьшәшәа анҭәаланы иргылоит ҩымш раҟара, аҳәымсаг кыдшьыланы рԥсаауа,ҩымш рышьҭахь, ма аҳәымсаг, амыҿтәы чпҭкы ала ирыӡәӡәоит икыдӷәыхаа, уи ашьҭахь аӡы агәараҳәа иршны  1 ф. асода  (геочищенная сода) аныԥсаланы иргәаҟны ирӡәӡәоит, дырҩагь аӡыхьла фымш раҟара есымша ирыԥсахуоит аӡы, дахәаԥшыуеит, дафыҩуеит, иазымхазар ӡыршыла еиҭаиӡәӡәоит. Уалырқәазар, аԥхьаӡа аӡыхь ҩыԥҳалк ҭаҭәаны раҟара ирҵысуеит, адәныҟагьы даара иӡәӡәоит, уахык ҽнак рышьҭахь илкаҭәаны, аӡыршы ҭеиҭәоит, убра иҭеиԥсоит напык-ҩнапык асода, ауалыр зеиԥшроу еԥш, нас ахҩа лаҭаны ирҵысуеит сааҭк аҟара, нас икеитәои, аӡыхь ҭаҭәаны ирҵысуоит, убыс иԥсахыуа аӡы ршыи аӡы хьшәашәеи рыла иӡәӡәоит аасаҭк раҟара, уашьҭан аӡыхь ааҭыршаны, ҩаԥхьа аӡыхь ҭаҭәаны иныижьоит жәамш раҟара, дырҩагь аӡы ааҭыхны, аӡыхь ҭыршаны ахы ларханы иргылоит арыԥҵәқәа аҩбагьы амыхны сааҭк аҟара. Нас атыҩша алҩа ҭарчны ихыиҩоит ирӷәӷәаны  ( окуривание сернистым газом или фитиль) ауадыхәқәа аихашәыгала ишәны имжьакцаразы аҭыԥахь иганы иргылоит, ҳаԥшьазар аԥхьа иӡәӡәоит ӡыхьла… нас ԥҳалк аҟара аӡыршы ҭаҵәаны, асода хны икыдиԥсалоит ишыцәаакыу, аҳаԥшьа адаҟьақәа, аԥсыԥ зымцо инижьуеит сааҭк аҟара аҳауа анҭачлагь ацәгьа-мыцәгьа ҵоу иҭам, аҳаса-масақәа ныныарҵәоит, нас иӡәӡәоит еиҭаиӡәӡәои ӡыхьла, аҵа ҭирбоит арбага ала, убыс ихыҷгәаны инижьуеит аҩы ҭаҭәанынӡа. Аҩы ҭаҭәараан аӡыхь ҭыршаны, иҭырбаны иҭеиҭәоит. Аҩы маҭәақәа заа ӡыхьла изырыӡәӡәо убри азоуп, аӡыршы аҳауа ауалыр иҭачуеит ацәгьа-мыцәгьа бжьалоит ашьарақәа рҿы (бактерный плесень?) убра ибжьалоит уашьҭаннгьы изҩаны ицәыпҵыуеит аҩы бжьысразы. Аӡыхь зыбзиоу уиазоуп, ԥшьаала иарԥсаауеит икыднаӡәӡәоит, зегьы аӡы иаццоит, аҳауа зҭачуам.
   Асода зарҭо убри азоуп ашьарақәа рахь ибжьоу ацәгьа-мыцәгьа кыднаҳәоит мчыла  (свойство всасывания и разложечитель?).
   Атыҩша алҩа ҭадырчыр излахәарҭоу убриоуп иарбанзаалагьы аҳауа бааԥсы ҭнацоит, ауалыр аҩнуҵҟа, ацәгьа-мыцәгьа аԥакәи азыҟаҵом иннарҵәоит, алҩа ҭанаҵы иҟаз-казуа иҟоуп.
    Ҳ-Аԥсны ?, Бзыԥын ишыҟоу сыздыруам цқьа, даҽаџьара еԥш саламԥшыц; сара иахыздыруа ари аҟынӡа аџьабаа адбаланы, иргәаҟны иҟарҵом, рыҩгьы рацәак абзиарахь ахьӡы аман исмаҳац. Ажь ҿыхшьа, ахәашьа, аҩыз шьақәыргылашьа аиҳәаи ?аннаҵа? амаҵушьа? иҳәатәуп агьырҭ а - №№ рҿы.  
                                                                                            Мосе Булиа

                                                              АЖӘАБЖЬҚӘА
                                                            ГЕЛЬСИНГФОРС
   Гельсингфорстә адырра ҟарҵоит Америкаа рыӷба дук атанкқәаи, апатронақәеи, абџьарқәеи аманы иааит ҳәа.

                                           КИЛГЕЛМ ИԤА АБАНК АҾЫ АМАҴУРА ДАЛАЛТ
   "Национал Цеитунг" излаҳәоуа ала, Германиа ҳәынҭқарс ирымаз Вилгелм иԥацәа ахҩык ирышьҭанеиуаз, Август Вилгелм, Берлинтә банкк аҿы амаҵура далалыеит.

                           АБОЛШЕВИКЦӘА РАХЬТӘ ИААҨЫЗ АЖӘАҚӘА РЫЛА
1) Пинеж акәш абол. раӷацәа 100 бомбак,ахәаҽыга агаз змаз карыжьыит.
2) Дадыим аёы ааигъа аибашьра рымоуп.
Луга акәш раӷацәа ирыбзоураны аболш-цәа Луга аӡы арыӷьарахьтәыи аԥаҩ ахь, нырцәҟа ицеит.
Аб-цәа Сеим аӡы ирые Конотоп ргыеит.
Царицыин акәш аб-цәа инрыжьыит астанциа Котлубеи(?)
Царицыин аҩадахьы, 10 в.рҿы аибашьра ыҟоуп.
 Кизлиар акәш Астрахан 80 в рҿы аб-цәа адобр-цәа рыбзарбзанк ԥхасҭартәыит, аҭҟәақәагьы ргыеит.
Оренбург акәш, Актиубинск аб-цәа ианыргоуаз ирымԥыхьашәеит 6000 -ҩык атҟәа.

   Франциатәыла аҩынқәа аибашьраан идырпгақәаз рыхә ршьеит 22миллиард франк ҳәа.

                                                         АҴАРАЗЫ
   Абар иааиуеит ахәыҷқәа ашколқәа рҭаҵара аамҭа. Ҳара арҵаҩцәа зҭыԥ аҿы иҟоугьы , ҳҽазыҟаҵаны ҳаҟоуп аамҭа шааилакь акласқәа аҳартып ҳәа. Аха рыцҳарас иҟалаша уи ауп ҳауалафахәқәа ҳаурыу –седрок, аха уи шыҟазаалакгьы акласқәа убыржәнатә ирзаагатәуп аӡынразы амҿы, акы абрис, агьыи – арҵага маҭәахәқәа – ашәҟәқәа, атетрадқәа, акаламқәа, аперо… арҭ арҵаҩы имамкәа аклас изартыуам, абарҭ зегьы аасхәап иҳәар уи арҵаҩы дахәом, зыҷкәынцәа ҭоу иаашәхәароуп ҳәа реиҳәар, арҵаҩы ауал ҳақәиҵеит ҳәа рыҷкәынцәа ашколахь иаарышьҭуам; нас ишԥе?гьыу ара; ҳаууажәлар аԥсацәа шәгәы иалсыргьы абрис аҵаратәык шәзымҵаӡеит; ишәымбои ҳара аԥсацәа ҳнаҩыс агьырҭ амилаҭқәа ирыуа, жәы заҵәык ада змамгьы ижә заҵә ҭины иԥа аклас далалыеигалоит, ипра ишәыиҵом, иҟәниҵом, иааирыхыуа зегьы иԥа изы иҭахыуп; нас избаныузеи ҳара абас ҳзыҟаузеи, ажәлар бзиа ирыуа заҳамыузеи; ас ажәлар бзиақәа реԥш ҳазымныҟәои, иҳаздыруам аҵара бзиарас иалоу азоуп шәгәы иалсыргьы. Хәыҷы клас иамаҭәахәны дызмоу ожәышьҭа шәҿыхарцы, ишәымшаҭан шәыхшара рзы акагьы, ашколқәа ирҭашәҵа, аамҭа наҟ -наҟ ас ожә ишыҟоу иҟалом, ҵара змам егьы даԥсахом ожәтәыи ахәыҷқәа рхаан, ари ак хашәҵ…
   Абар ожә иааиуа амза ацәыббыр амза ҳәа изышьҭоу акы азы арҵаҩцәа змоу ақыҭақәа шәыҷкәынцәа рзынашәышьҭ, арҵаҩ дызмам шәиԥхь, шәхәыҷқәа рыгәнаҳа шәықәшәарцы шәҭахымзар; шәыкласқәанап рыдышәкыл, иагыузеи иабзазашьоузеи ҳәа шәахылаԥш; ҳара арҵаҩцәагьы зҭыԥаҿы иҟоу ҳашәыҳәоит жәларгьы, ашколқәа иреиҳабныугьы, знап аҿы иҟоу, иаауа ҳазымдыруа ҳанышәмыжәрацы, ҳагьҩымкәа, ҳагьӡымкәа ожәраанӡа ҳашьҭахьҟа ииасқәаз ашықәсқәа реԥш. Уаҳа иҽеины ҵара ҟамлозар ашколқәа рзы даҽакы-даҽакы ма ҳаҽырзаҳкышт, усқәак ҳрылалашт.
                                                                               Арҵаҩы Ҭедо Аҳашба

                                                      ФЫУ  ГӘАДА!
                                                (Ачам(н)гәыр ианҵаны ашәаны ирҳәоуа)
                                                     Кәазан арха иҽыхәмарырҭоуп, 
                                                     Џ..нҵәара ахәы иҟамҟьарҭоуп,
                                                     Караа рхәы икакалкырҭоуп.
                                                     Делаа рхәы ирмацәысуеит.
                                                     Абаажә ахәы ирдыдыуеит,
                                                     Имазара хәыҷы – иҽыхәа мыжда,
                                                     Иеидара ныҟәгага – икьахь хәыҷы,
                                                     Иӡаӡа ҳәҳәага иоупажә ҟаԥшь хәыҷы.
                                                     Дагьҭауадым, дагьаамсҭам,
                                                     Анхацәагьы дрыларыжьлом
                                                               Фыу  Гәада! Лымт Гәада!
                                                     Гәада мыжда ԥҳак дыимоуп,
                                                     Камбашь цәак еимаас илышьоуп,
                                                     Жәцәак хашәҭас иамоуп.
                                                     Лха лыхәда цҳаражәҳәарҭоуп.
                                                     Лыгәчама ахы ҽыхәмарырҭоуп.
                                                     Ажәҩан дуӡӡагь хыс илхагылоуп,
                                                     Адыунеи дыууӡӡа шьапыс илыҵоуп,
                                                     Амшын дыуӡӡа гәыс илымоуп,
                                                     Амра дыууӡӡа хыиҿыс илымоуп,
                                                     Амза дыуӡӡа блас илызҭоуп,
                                                     Еҵә?аџьаа ҭесԥыҳәс илкыуп.
                                                                                              Олиа Ҳаш-ԥҳа


                                                           БАН  ЛЫМАҲӘ
                                                        (Аибаркыра ашәа)
                                      Деихашәышәуа, деихатыруа,
                                      Ашҭа аҵыхәан ҽы-оҩык дааиуеит;
                                      Ҽыхәа еҵәа ҽырба-ҽырба,
                                      Кәымжәы еиқәаҵәа шаҳбыз-калам,
                                      Каба - шкәакәа ҟаитан-еиқәаҵәа,
                                      Хҭырԥа-ҩежь чыхә-ргьала,
                                      Сахҭан-еимаа шьацәха-шьацәха.
                                      Амра еиԥш дкаҷҷа-каҷҷа,
                                      Амза еиԥш дкаԥха-каԥхо,
                                      Иоура иҭбаара наӡаны,
                                      Даныиоу иӡара ацгәы ыҵԥартәы,
                                      Дызыусҭа. ? "бан лымаҳә иоуп!"
                                      "Дыззауада?" – "Бара бзоуп!"

                                                     11
                                      Бан лымаҳә дшыҟоу басҳәап.
                                      Иара мыжда дыцәасысыуп,
                                      Иҽы мыжда харҟәысыуеит,
                                      Иуапа мыжда цхаршәы-рашәыуп,
                                      Иԥаҵа мыжда мвркы-рашәыуп.
                                      Ацәҳар? ԥаны ҟамчыс иқәыуп?,
                                      Опцәа хылԥа иара ихыоуп,
                                      Кәымжәыжә иара ишәыуп.
                                      Кьынтыжә маҟа иара имӷоуп.
                                      Ажәцәа ишьапы ԥынҵа ҭыҳәҳәо ишьауп,
                                      Еимсыжәк еимаажәк иахарԥоуп,
                                      Уизхәыцыр, ииашаны дыџьмахьчоуп,
                                      Чыуан азна абысҭа ифоит,
                                      Ҟәџьалк азна аҟәыд ифоит,
                                      Кәымжәы зшәыу дыԥхаршьоит,
                                      Касы зхоу бла еицаҟьала ихәаԥшуеит.
                                                                          Мушьни Аҳашба

                            АОҨШЬРА КӘЫДРЫ АУЕЗД АҾЫ ГӘЫԤ АҚЫҬАН ИҞАЛАЗ 
   Сынтәа 1919 шықәса раан нанҳәа мза 12 рзы ашәахьа, ашьыжьымҭан иҟалыеит аобшьра. Иршьыз Атәмаа Ҭамшьыгә иоуп, ишыҟалазгьы абас оуп: Ашәахьа ашьыжьымҭанданыҩагыла иҽааилеиҳәан, иҽы акәадыр ақәҵаны Очамчыраҟа сыцоит ҳәа дыҽыжәланы дыцеит. Амҩан дышнеиуаз ибзыцәашьагьы дыцаразы дыҟазаарын, изҿыиҭын, уигь иҽы дыҩҽыжәлан дыихьӡаны еицәажәо еицыцон. Агацамҩа ианыланы ишнеиуаз Аӡыиқәа илаӡаанӡа "Абзагә инхарҭа" ҳәа иахьашьҭоу иахьынкылсуаз арҳәцәа иаарылаҳаит. Урҭ леиаанӡа арҭ арҳәцәа уа итәазарын, ҳәсала, хацәала ауаа рҳәуа, аха уи здыруадаз. Арҳәцәа еи, чеи ҳәа ианаацәырҟьа, ееи уара, шәарбанқәоу ҳәа ибжьы аарықәиргыеит. Ҳарбанқәоу агьыи акәым, уаангыл ҳәа иқәҿырҭыит. "Сара соуп – Атәмаа Ҭамшьыгә, шәысҟәаҵ, шәара сышәԥырхагам" ҳәа реиҳәеит. Ҭамшьыгә моу узыусҭзаалакгьы, умҩахыҵны уабџьар шьҭаҵа ҳәа иааиқәымчыит. Ҳаит, абааԥсқәа ус сызышәымун, шәара сышәзымдыруазаргьы, сара ус ззыжәуа уаҩым, уҳарҳәуеит ҳәа шәалагаргьы, исызуа џьшәымшьааит, сшәымшьыкәан ҳәа реиҳәеит. Аха арҳәцәа ирымыуӡакәа рыҽырцәгьаны,уаҳшьуеит ҳәа ианалага, иаргьы дыгәаан иҽы дыҽыжәҵын иҟама ҭыхны имԥан оҩы даимышьҭкәа ибзыцәашьагьы дыиманы дыдәықәлыеит, аҽқәа ныжьны шьапыла. Арҳәцәагьы ишьҭан ицрымҵкәа"уаанҵас, акәымзар уаҳшьыуеит" ҳәа. Аха иара дырзымхәыцкәа дыцон иаԥхьаҟа. Арҳәцәа дыцаӡошәа анырба ихынҳәын реиҳабы иҿы иааны изҵааит ишԥа изаури ари аоҩы, дыҳацәцоит ҳәа; реиҳабы ус реиҳәеит" дышәшьы даанымҵасуазар" ҳәа.
                                                         
                                                          (Алгарҭа агьи а-№ аҿы)

                                               ГӘЫЛРЫԤШЬАА  РЫԤҞАРА
   Гәылрыԥшьаа абрис аԥсхәарақәеи ачарақәеи ишхырҵәагаз дырны, ԥҟараны иҟарҵеит, рқыҭан дарбанзаалакь аӡәы чареи ԥсхәреи имуразы. Абрис аԥҟара иазымхәыцкәа ачара, ма аԥсхәы зыуеит ҳәа иалагоуа 5000 м.ашҭраф иршәаны ареспублика ар рзы хәарҭас иҟаларазы иԥырҟыеит.
                                                                                        "Н.С." ?
   Редакциа аҟнытә: Абрис еԥш аус заҟа ибзиаз аԥсацәагьы рқыҭақәа рҿы ԥҟараны ишьҭырхыр аԥсхәыи ачареи оҩы имуаны.

                                                                                 -------------------------------------------------
                                                                                   РЕДАКТОР   АГӘЫԤ
                                                                                 -------------------------------------------------
                                                                                 Сухум. Типография А.М.Зайдшера 
      
        
А Ԥ С  Н  Ы

Есы-мчыбжьа  иҭыҵуа демократ газеҭуп
Ахә  1 м. 50 к.                                               Ахә 1 м. 50 к.

№ 27      Ахаша  Октиабр  мза 1 азы 1919 шықәса раан  №27

Агазеҭ «Аԥсны» акантора аҟнытә:
Агазеҭ «Аԥсны» азы акареспонденциа аазҭеиуа цқьа иелырганы ақьаад аздаҟьак  ауп иҩтәыу.
Мызкы агазеҭ «Аԥсны» хәыс иақәуп 6 м., фымыз – 36 м.
     Агазеҭ ианымаалоуа астатиақәа оҳәшьҭахьтәыла иаазҭыиз иахь ирызхнырҳәыуам, инырхыуеит.
     Цқьа еилырганы иҩым, зеилыргара цәгьоу астатигьы агазеҭ иамаҭәахәым акы еԥш иахәаԥшыуеит.
      Агазеҭ «Аԥсны» адрес: Сухум.  Типографиа Зайдшера. 
       Агазеҭ «Аԥсны» акантора аҟнытә: 
Агазеҭ «Аԥсны» зауқә, ианаамҭаз аԥара алазымгалаз ҳшәыҳәоит, ирҿыцны агазеҭ ахә алажәгаларазы, иалазымгалаз агазеҭ изынаҭыира иаҟәыҵыуеит.

ИЗАҲХАШҬЫЗЕИ МШӘАН АҚЬИРСИАНРА?
Адунеи Иҳақәиҭу Иажәа цқьала ишаны даналга, амилаҭқәа аԥсҭазаара рыҭаны иқәиҵеит, амилаҭқәа динк-динк рыманы иҟан; ҳара Аԥсуа милаҭқәа динс Иҳақәи уи гәаларшәагас иҳаман – Асианара; ҳара ҳақьирсианра ишақәнагоз аныҟәгара ҳаҟәыҵижьҭеи акыр ҵуан, аха абри ахақәиҭра ҟалыеижьҭеи еиԥш зынӡа ҳаиламгац; зны-зынла уезгьы Ацқьақәа рыҩымҭа аисториақәа ҳарыԥхьалон, апапцәеи аберцәеи ҳарзыӡырҩлуан, ашкол иҭақәаз-аҷкәынцәа Анцәа изакәанқәа зныз аисториақәа рҵалуан. Ожәы ари ахақәиҭра анҳау, ашкола иҭақәаз аҷкәынцәа аисториақәа рҵара иаҟәыҵит, Анцәа изакәан ҳәа ак уҳәар, даба уԥылыеи уара абри Анцәа ҳәа уарҳәоит. Даҽакала оҩы дазымхәыцыргьы ҳара ҳшымҩахҟьаз злоудырра убри ауп, абри ахақәиҭра ду ҳауиижьҭеи шаҟаџьара Анцәа иныҳәарҭақәа, аберқәа ирықәланы, Ацқьақәа рсахьақәа кыджәаны излачаԥақәаз араӡынқәа амыхны иргахьоузеи. Сара сыҭырџьмануп «агамоӡабел» иҟны, ҳа ҳаҟны иҟоуп х-уск. Мықә аминистр ақәларазы Анцәа иҳәацәа, ҳаҿыхцәа ирымаз ақәлацәа иргыеит; иангәаҟ, ԥсыхәа анырмоу икарыжьит рбер ҭыԥқәа, иқәҵит даргьы, ҳапапцәа ракәын уалафахәы ҳәа рмоужьҭеи абар ҩышықәса ҵыит, ҳара заҵә акыр раҳамҭара иахьаабогьы иаҳцәымӷыуп, аџьма рынҵәара анааилақь, тәыҩала иныибарҵәоит ҳәа ирҳәо еиԥш. Дара иркыу аус карыжьыр Иҳақәиҭу ихьӡала амаҵ ирыухьоу рцәыӡит. Ҳара игәаҭаны акгьы раҳҭом, дара иацәыԥхашьаны аԥш ҳәа рызҳәом. Сара издыруоит жәпа џьара апап дынамгакәа аԥсацәа қьирсианра динс измаз ахьыржқәаз. Амыш ӷьарс дуқәа рзы аохәамақәа рыҟны унеир, ма мшаԥазы, ма Христос иира мшы азы аохәама иҩныубаароуп, ма жәаҩык еиҳахар жәыхә-ҩык; иара урҭгьы урзыӡырҩып «Анцәа Улԥха ҳаҭ» ацынхәрас ус рыҳәоит «абрис апап иахьа дыдәылымҵӡои дыҩнабааит» ҳәа. Асабшахәра аԥсхәреи ачареи рыҟны унеир, изарҳәаз рыҵкыс изарымҳәаз хараӡа иреиҳауп, реилаҳәашьа урыхәаԥшыр зхатәы маҭәа зышәу реиҳа атәым маҭәа зышәу хараӡа еиҳауп. Апап аишәа иахаԥхьаша дааин дырбазар уи изын ус рҳәоит: « мчыбжьык изхара ачыс игарцы дааит» ҳәа. Абарҭ ҳара ҳаҵасқәа ҿыц ишьҭаҳхыз сара сахьрыхәаԥшыз ҳара ҳадин ақьирсианра кажьны, ҳаилаганы, ҳамҩахҟьаны, ҳара ҳабзоурала Иҳақәиҭу Анцәа даҳхарышҭны аилагаҩы ҳаицныҟәоны абас сахәаԥшуыоит.
Абарҭқәа рыҟнытә иҳхысхьоу аамҭа уазхәыцны – иахьа ҳазҭагылоу ҳасаб азуур ҳабзазара наӡаӡамхар ҳәа угәы иаанагар ҟалап.
                                             Омар   Чачаа.
           
                                         ИҲАМБААИТ АБОЛШЕВИКЦӘА.
                                                       (Алгарҭа)
   ШӘҲАМБААИТ АБОЛШЕВИКЦӘА! ҳәа ишәеиҳәоит апапгьы. Иззыиҳәоуа уи ауп, ауахәама дгьылқәа, амонастир дгьылқәа, мыцхәы ирыҵаку изгу анхацәа ироуааит ҳәа аболшевикцәа иахьырҳәоуа, дырҩагь ажьарақәа жәлары ирзыиуқәоуа иахьаадырԥшуа азы. Иисус Христос ишьҭра дықәгылазар апомешьчикцәа акапиталисҭкәа ачиновникцәа уҳәа дрылагыланы дцәажәарымызт. Апомешьчикцәа мчы рыманы ианыҟаз, апапцәа ус рҳәоит: «рабы да повинуются господам своим» «атәы (анхаҩы) иаҳ иҳәоуа хаиҵалароуп» ҳәа; аначалникцәа, ауриадникцәа, астражникцәа жәлары рцәа анырхырхуаз, дара а жә ҩ а н а хь рҿы рханы ус рҳәон: «шәырзыӡырҩра урҭ Анцәа ииԥшьаз шьоукроуп» ҳәа; аҵыхәтәан, жәлары аҳәынҭқарқәа рымшала гәаҟра ианаҿу жәлары рыбжьара иаҿуп: «Анцәа шәицәшәа аҳәынҭқар дхашәҵа, иҳәатәы шәацныҟәа» ҳәа. Иахьугалакгьы урҭ рыдгыланы имцәажәозар жәлары ирзеиӷьу акы азы ицәажәомызт. Аха апапцәа загьы еиԥшым; далашәоит аиаша, Иисус Христос ишьҭра иқәгылоу, жәлары рзы гәыкала иҟоу, абзиа рхызҳәаауа, урҭ рыӡбахә акәым ара иҳамоу. Урҭ алаҳәа еиқәаҵәақәа алаҳәа ишрылашәоуа еиԥш имаҷуп.
    Урҭ ахәархь зцәымӷу рыдагьы ахәархь рзы абзира иашьҭоугьы ИҲАМБААИТ АБОЛШЕВИКЦӘА ҳәа зҳәоуа дыҟоуп. Урҭ зыусҭқәада?
   «АМЕНШЕВИКЦӘА». Аменшевикцәеи аболшевикцәеи ахәархь рзы акы иашьҭазар, нас иззеидымгылауеи, акны изымцәажәоузеи? Иҟала уи ауп аҩыџьарагьы ахәархь рзы абзиара рҭахуп, аха рымҩақәа еиқәымшәеит. Аболшевикцәа – иахьа ҳамԥшӡакәа амчра ахәархь рымацара идыркны, апомешьчикцәа, акапиталисҭқәа уҳәа рыгәхьаа мкыкәа азауадқәа, афабрикақәа уҳәа убас абуржуазиа рмал дара зымшьыша нырызныжьны ирымхны жәлары ирзеԥшны, жәлары рзы аус руа иҟаҳҵап рҳәеит, агьырҭ аменшевикцәа –  мап, макьана аамҭа маацт, абуржуазиа шәрыламкьысын, жәлары макьана ишырфоуа ирфалааит, аамҭа анааилак (аамҭа аахьеит дара ирызгәаҭоуам акәымзар) усҟан мчыдагь ирымаҳхып рҳәеит. Усҟан, ианакәзаалакгьы хаала урҭ акы рымпыҵыҵны иазыҟалашам, уи акы; ҩбагьы – аболшевикцәа акапиталисҭқәа, апомешьчикцәа, афабрикантқәа уҳәа аӡәы даламҵакәа, мамзар ԥышьклаҳәыс иумоур азы ҟалаӡом, амчра аҳәынҭқарра аҿы ахәархь рымала идыркны жәлары ирыхәаша ҟаҳҵап рҳәеит. Агьырҭ мап рҳәеит, амчра ахәархь мацара рнапаҿы иҟамлааит макьана, ахәархь, апомешьчикцәа, акапиталистқәа, афабрикантқәа уҳәа еилартәаны хыс аҳәвнҭқар данахырҳәа, иҟаҳҵап, иқәҳартәап рҳәеит. Уи аболшевикцәа мап рҳәеит. Ауасеи абгеи шеидыуумыртәалара еԥш, урҭ узедыртәалоуам избан акәзар, иахьугалакгьы ирҳәыуа еиқәшәашам «абга ага азхара аҿоуҵаргьы абнахь иԥшуеи» рҳәоит еԥш, апомешьчикцәа, акапиталистқәа, афабрикантқәа уҳәа дара рхәы иашьҭалашт акәымзар, ахәархь рзы ҽеик рҳәашам, бзиак иашьҭалашам. Уи рбоит аболшевикцәа, ухы уара уахәала, узамыхәоозар урҭ акры зку урықәымгәӷын, ирҳәоуагьы жьагоуп ззырҳәоуа аболшевикцәа. Ахәархь рзы абзиара иахьашьҭоу азы ауп ахәархь зцәымӷу, иззыҟаауа: «ИҲАМБААИТ АБОЛШЕВИКЦӘА» ҳәа.
                                            Ҷ.

                                 ХӘАРҬА ЗМАМ,  ԤСЫХӘА УЗАҬЫУАОМ.
                                                  (АЖӘАМААНА)
    Шьха ҳарак дук аҿы хыхь идәны инашьҭын. Уи адәы ҿыкыи-бзыкыи иузарҳәоуа шәырхкыи шәаԥыџьаԥ Ԥышӡеи ҳәа иҟамыз ҳәа егьыҟамызт. Ишәҭны, икакаҷны инашьҭын. Абарҭ аԥшӡарақәа, агәазырҳарақәа зегьы рнаҩс игу ҟаҵаны мырмышь хаҳә цәышлак уа ишьҭан. Иԥшӡан адгьыл азна, ихазынан уи адә ду азы. Уа инхоуаз ауаа зегьы абри ахаҳә иқәниаиуан, шьокы иара убрысҟак иахыԥышӡаз азы, џьокгьы ргәазхара иахәаԥшразы, даҽа џьоукгьы, уа иахыцәаакырамыз азы, агәабзиаразы ибзиоуп ҳәа. Ишакәзаалакгьы убра инхоз зегьы ҿарԥак-ҿарԥак ҟаҵаны, акы инаҿыҵгашәа зегьы убри ахаҳә иаваӷӷа иавагылан, маиқәыӷӷа иқәгылан, ргәазхара ирызбомызт. Аам-а цон, ақәа ауан, асы ауан, ашьха убри ахаҳә ԥышӡа зқәыз хәыҷы-хәыҷла аԥгара иаҿын, аиҳарак абри амырмышь хаҳә ааигәа. Инеиааиуаз уи дук агәхьаа ркымызт; уи ахаҳә акы ахьып ҳәа иҟаӡамызт. Зны ҽнак уи ашьха ду ааҵысыит, шьҭыбжьы бааԥсыкгьы аараҳаит. Иҟалазеи ҳәа иахаизац – рхаҳә бзиаҿы ианааиза, иабаҟоу ахаҳә бзиахә ашьха иалыҩрызаап; ишнеиуаз атыша иҭамҳакәа амҩан дәҳәыԥшк иқәҳазаап. Уи збаз ауаа,уи агәбылра змақәаз, ашьха ҳарак шьахә, аҳаир бзиа, аҳауа неиҭаҳәа ныжьны, ҵаҟа илбаан абри ахаҳә иаванхыеит, шьоукы иара ахаҳхә иқәынхыеит. Ари ҟалыеижьҭеи кырҵыуоит. Иаванхозыи иқәынхозыи џьоукы – абри ахаҳә ашьха иалмыҩрыр бзиак еиԥшын, аха ианкаҳах ожәы шьҭа ма абра ашьапы ҳарыӷәӷәап абрыстәыи иалҩырны атыша иҭамҳаратәы рҳәан, ашьапы арӷәӷәара иаҿыуп. Даҽа шьоукых ари ахаҳә – хыхьгьы еимакуа, ҵаҟагьы еимакуа абжьара ибжьажьзар, мышкы уаатәыи иҵысыны идәықәлар амҩан ашәаԥыџьаԥ ԥхасҭанатәуеит, арахә иаԥыхьашәоуагьы ашьыуеит, уи аҵкыс хьыхь ихаагалап рҳәан ахаҳә-ҵәаҳә, Анцәа ирԥыхьеиршәаз зегьрыла иахоуа иалагыеит, аха ианкаҳауаз имариан акәымзар, ожәы ахагалара цәгьахаит, аха уезгьы ашьха иқәнхақәоуа рыцырхрааны хаҳәла-ҵәаҳәла ахара иаҿыуп, агьырҭ џьоукы аԥхьа  исҳәан еԥш, ма ожәшьҭа еиҭампгандаз ҳәа ашьапы арыӷәӷәара иаҿыуп, агьырҭ ҵьоукых--анахьгьы еиуамкәа арахьгьы еиуамкәа, иҟазар аҵкыс иахнеиша инеир иаҳа еиӷьуп рҳәан аҵыргәақәа акакала аҵыхра иаҿыуп, ицозар иахьцаша ицааит ҳәа. Убас арҭгьы аус рыуеит, агьырҭгьы рыуеит, аха макьана ахаҳә иахьыҟаз иҟоуп.
                            (Иагыу агьи а№- аҿы)
                                                                           Донган.

                                                        АҨЫ  ҬАҬӘАРА
   Аҩы маҭәахәқәа зегьрыла ирхианы ианыҟаиҵалакь нас далагоит ажь ҿыхра. Ажь ҿыхра даналаго аҽны, амш бзиазароуп, ақәа амуазароуп, мамзар амш цәгьа даара иаԥырхагоуп, мышцәгьала иҿыихыуа ажь иалҵыуа аҩгьы излаӡа иҵандаӡа омашәа иҟалоит. Ажь аҿыхраан даара ибаны иҟазароуп.Ажь анҿыухуа, ажьымжәа иалаԥсоит акәхь – иҟамлац, аԥсаатә иԥхаҭартәыз ацәабахьқәа. Убырҭ зегьы алҟәшәаны икаԥсазароуп, мамзар уашьҭан аҩы азы даара иԥырхагахоит, абжьеихаразы аҵәыҵәразы (уксусное окисление). Аиаҳәа азна анҿыихлакь,ихәароуп, аҩыз еизыкәкәо аҵыхәа, мамзар аҩыз (сусло) шплоу изхәоуам цқьа. Аҩы ҟаҵаразы еибыҭоу ехьыҟоу ирымоуп, аҩы ҟаҵага, машьынақәеи (осцмлиатор, дробилка. бродильный шпунт, продиральная кадка, пресс мобилия). Абарҭ рыла иҟарҵоит: акы – ажь ахәыцқәа алнахыуеит, агьи иҿнарпыуеит, ахԥагьы – иқәырхуеит напыла, аԥшьбагьы – ажьаӷь аладырҩоит (пресование). Ажь шкәкәазар. уи аҟара аҭахым, ишыихәо еԥшиаҵыихыуеит аҩыхәыҷык ицха цәышшәалахарцы иҭахызар; ихәаны ҩыбаҟа сааҭ раҟара еиҵаирԥхьоит, нас иаҵхны иҭеитәоит аҭыԥахь. Ажь еиқәҵәазар, ианихәалакь иаҭахыуп мчыбжьык аҟара аиҵарԥхьара, амш зеиԥшроу еиԥш, ашоура бааԥсызар уи аҟара аҭахым, хьшәашәаразар иҵагь аҭахыуп аиҵарԥхьара. Шьокы ус ҟарҵоит, ажь знык ихәаны инрыжьуеит хымш раҟара, нас еиҭахәаны иаҵырхыуеит; ари еԥшала ианыҟауҵа нас иалҵыуазеи? Ажь еиқәаҵәа ианыухәа знык, нас уаԥырымҵкәа уадгылазароуп. Џьоукы ус рдыруеит, ажь хәаны аҩыз кыдтатала инрыжьуеит, уа икыдҩалоит, ацәабахьқәагьы хьыхь иханагалоит ицхьцхьнеиӡа (шелуха или винная шапка) убри ианҩауалакь акәбырқәа аԥакәиқәа реиԥш аҳаса-масақәа аанхоит, убырҭ алада ианҵаадырҟәрылалакь аҩы  (окисление вина воздухом и размгожением плесновых бактерий…   Убри аҟнытә ажь хәаны дананҵлакь, икыдытаталоу зегьы рыцқьазароуп (особая тряпка). Ажь аиаҳәа ианнаҵа, ашьыжь, ашьыбжьон, ахәылԥазы ажьаӷь хьыхь иҩеины иҟоу зегьы алада иҵаир уры оит еилыеирҩынтуеит алабала )специальная  мешалка) Аиаҳәаҿы аҩыз даара еиҵашыр, еиҵаԥхьар, аҩы иаҵыҵуагьы еиқәаҵәаӡа иҟалоит, иаргьы ҳаҭыр ақәуп, момзар ицәхаԥшьӡа иҟалоит.
   Аҩы ашәыга зылоу ажь ацәоуп уи даара еиҵашыр иалнацәцәоит, нас аҩы аԥышшәы бзиахоит, амчгьы џьбарахоит, аҩы еиҵамшыкәа изџьбарахом ишыхаау инхои. Аҩы изеиладырҩынтәа аиаҳәаҿы убри азоуп - ацәабахьқәа алада иҵааҟәрыланы хыхь аҩыз  ыҟанаҵа аҳауа заԥырхагахом. Пҩы назкьысуа аҩымаҭәақәа зегьы џьытәызароуп, аихатәи, абҩатәыи аҩы иузадгалом, даара иаԥырхагоуп; аҩнуҵҟа ачанах ҭыршазар иаԥырхагам…
   Ҩымаҭәас иҟоу зегьы иреӷьуп аџьтәы. Аџь иалҵыуеит аӡы еԥш акы, уи аҩы азы шьарда ихәарҭоуп  (дубильные вещества). Аҩв аҳәоу аҟынӡа ианнеилакь, нас иаҵырхуеит, ажьаӷь рҩага иарҭоит (пресование), мамзар ажьаӷь имырҩуакәа аӡы арҭоит ихәо-еиҭахәо еиҵадырԥхьоит, нас иаҵхны акы, иҭарҭәоит; аҩны азы рыжәтәыс ианҭеиҭәалакь хымыз рыҟынӡа ибзиоуп рыжәтәыс, убри еԥш аҩы иахьӡыуп «аӡытәра» (херес 9.. идыркны 13.. рҟынӡа). Ҳаԥсатәылан даара аҩы бзиа ҟарҵоит ҳәа иҟоу рыҩқәа еҳарак абри иаҩызахоит. Ажь еиқәаҵәа иалҵыуа аҩы зегьрыла еҵаԥхьароуп аиаҳәаҿы, знык ауалыр хь ииасыр, нас аҽрыцқьара иалагоит. Аҩы шкәакәазар, еиҵаԥхьоит, ишыуеит, аҽарыцқоит ауалыр ахь ианиаслакь.
                                                      М. Булиа.

                                                       АӠЫЗЛАН
   Амула ачымазцәа дырхыицоит ӡызлан. Ачымазаҩы иҭынхацәа амула дахьыҟазаалакьгьы дыԥшааны дааргоит. Аԥхьа амула иқьҭаԥ даԥхьоит, ачымазаҩы ӡызлан дыихоу дыихамыу еилыткаарацы. Ҵаны амула бзанҵгьы иҳәаӡом дыихам ҳәа, избан акәзар егьыимоукәа иџьабаа ианаханы дхынҳәыр ҳәа дшәоит.
   Амула иқьҭаԥ данаԥхьалакь ашьҭахь аӡызлан дыиқәҟаауеит: ишԥоугәыӷьыи уара аӡызлан абри ақы-а аҿы сшыҟаз алалара ҳәа. Нас ачымазаҩ иахь днеиуеит…
   Ачымазаҩ ашоура рацәа аныимоу, ииуа изымдыруа,ииҳәо иҿамшәо даныҟоу,дахьышьҭоу абжь дыу ақәнагам, усҟан дыумургәамҵроуп. Амула ус иуӡом. Ачымазаҩы дгәамҵуазар амула ӡызлан дыисуашәа, ачымазаҩы аҟәақ ҳәа дыиҿасуеит зны-зынлагьы ҟамала даныизыҵҟьоуа ыҟоуп, Усҟан ачымазаҩы  иҭынхацәа ӡызлан длысуа џьыршьоит, амула усҟан ачымазаҩы иоуп дзысыуа. Нас ачымазаҩы иҭынхацәа: «ақәаб абжа аԥырӷы дааиргоит, нас апырпылқәеи атҩышеи (сера) ҭеиԥсоит (амца иақәиԥсоит). Урҭ абылра ианалагалакь, алҩа рацәаны иҩеиуеит ақәаб аҟнытә. Насгьы ачымазаҩы дахьышьҭоу ақәаб ҵаҟа иҵадыргылоит. Ачымазаҩ рыцҳа алҩа агәҭа иԥсыԥ шылаигаҩеигауа акәымкәа ԥыҭк анҵлакь далаԥсует,иҭынхацәа усҟан инеины аӡы иқәырҭ\оит далырхырцы… Амула қьаад хәыҷык иҩны аӡы иӡааршьыланы, аҵыркәкәаха ачымазаҩ ииржәуеит; мамзаргьы иҵыаибылуеит. Амула иџьабаа иибаз азы арахә ҭыиаа зырҭауагьы дыҟоуп, ачымазаҩы рыцҳа ари аҟара гәаҟра ичымазара ианацлалакь дыԥсуеит. Нас изҳамоузеи ҳара абри еԥш аҵас бааԥсы? Згәы иалсуа дыҟаларгьы ииашаны ҳамдырра оуп амулацәа ҳарышьҭазгалуа.
                                                                   Мушьни  Аҳашба.

Аредакциа аҟнытә: абри хыхь ианыу Аҳашба истатиа даараӡа азхәыцра аҭахыуп. Ииашоуп ииҩыуа. Ачымазаҩы дангәамҵыуа, дангәаҟыуа, еиҳа дзыргәаҟша акы анацлалагь егьыилшом, дыԥсыуоит. Ожәыгь ирзеилымкаацыи мшәан ҳаԥсацәа аӡызлан дшыҟам? Ожәыгь ирзымдыруазар, изхароу ҳҵарадароуп.

                        АОҨЫ-ШЬРА КӘЫДРЫ АУЕЗД АҾЫ ГӘЫԤ АҚЫҬАН ИҞАЛАЗ…
                                                       ( Алгарҭа )
   Уаанӡа агьыи даанымҿаскәа акыр дырыцәцеит. Аиҳабы иахь ицаз анааи изҿырҭыит уааины уҽқәа га Ҭамшьыгә ҳәа. Нас Ҭамшьыгә  «иҭабыуп, ацкы амаҵ Анцәа исыируааит» ҳәа рызҿыиҭын дыхынҳәын сыҽқәа згоит ҳәа данааи иааидыибаҳәалан «уаанымгылар уаҳшьуеит» ҳәа иарҳәеит. «Ааит абааԥсқәа сыжьаны сышәҳыры шәаҿызаап» иҳәан дыԥан аџь игылаз саваԥалоит ҳәа иаагьыжәымҭа азы иааигәыдырҵаз ивара иԥсырҭа аҿы ҩхыкны иқәшәеит, иԥсрагьы убри акәхеит. Даныршьгьы ажәжәаҳәа имаҭәақәа ишәыхра иалагыеит. еимааи, имесҭыи ,имаҟыеи,иԥараҭреи ргахьаны рыҩызак даарыхьӡан «данышәшь аԥсы дышәмырҳәын» ҳәа реиҳәеит. Нас даргьы иҟәаҵын, еимыибаҳәа ицеит.
   Нас иахьӡаз аҳәҳәацәа рыларҵан ауаа анеиза аԥсы дышьҭыхны аҩныҟа дыргыеит. Иҭынхацәеи иуацәеи даара рыхәы иақәҵаны рыҽеибыҭаны аоҩы дызшьыз ирышьҭалыеит.
                                                                  Арсана Аҳашба.

                              КӘЫДРЫ АУЕЗД  АҾЫ ИҞАЛАЗ АЖӘАБЖЬ
   цәыббыра мза 6 рзы Џьгьарда ақыҭа 5-ҩык бџьарла ихиаз ауаа цәгьақәа ақәлан шьардаҩгьы дырҳәит, амаҭәагьы имаҷымкәа иргыеит. Убри аҵыхәала Н.Лакоба ожәы ҿыц Кәыдры ауезда-милициа началикс идыргылаз цәгьа ихаҿы иаиган ир зегьы еизиган хаха хымш ацәгьара ахьыҟалаз ақыҭеи изыуз ауаа рқыҭақәа ҳәа иидырызи рҿы дырҭатәит, егьдыирԥшааит ацәгьа зыууа дырҩагь урҭ рҩызцәа амаҭәа идырҳәыз рыманы Џьгьарда иалҵны ишцуаз икыит. абри зегьы хә-ҩык ыҟан. Ахәҩык рахь хыҩык Кәачаратә агырцоуп; агьырҭ аҩыџьа рахь аӡк Цхьинҵҟартәи Маршьан Шабаҭ иԥа иоуп. Агьи дҭырқәоуп.
                                                             Джон.

                                                           АЖӘАБЖЬҚӘА
   Курскыи Белгородыи рааигәа-сигәа аб-цәа шьҭахьла еихеит.
                                              __    ….    __
   Курган акәшагьы аб-цәа шьҭахьла игьажьит
.                                             __    ….    __
   Двинск аҩадахьы аб-цәа ԥхала еихоит.
                                          __   ….   __

   Луга ааигәа аб-цәа шьҭахьла инаскьеит.
                                         __   ….   __
   Аб-цәа Валуиск нрыжьыит.
                                         __   ….   __
   Аб-цәа Новохоперск ныжьны шьҭахьла ицеит.
                                         __   ….  __
   Актиубинск акәш мчыбжьык аҩнуҵҟа ҭҟәаны иргеит 45.000 раҟара аб-цәа аҳәоит агазеҭ.
                                         __   ….  __
   Ворожба акәш аб-цәа ԥхьпла ицоит.
                                         __   ….  __
   Царицицыин ааигәара иааихьах аб-цәа шьҭахьла ицеит.
                                         __   ….   __
   Туркестантәыи Ташкенттәыи  аб-цәа рырқәа рҽеидыркылт.
                                         __   ….  __
   Тоболск акәш аболшевикцәа рыусқәа бзиоуп рҳәоит.  
                                         __   ….  __
   Мурман акәш аб-цәа шьҭахьла игьажьыит.
                                         __   ….  __
   Аб-цәа Житомир шьҭырхыит рҳәеит.
                                         __   ….  __
   Аб-цәа Курск ааигәа шьҭахьла еихан Бириуч нрыжььыит.
                                         __   ….  __
   Ақалақь Нежин азы аибашьра ду ыҟоуп.
                                         __   ….  __
                       АДМИРАЛ КОЛЧАК ЕИААИРА
   Красноуфимск ааигәа аб-цәа рыфронт Колчак ир иԥыржәан 180.000-ҩык бџьар зкыз аб-цәа Волга ааигәа иҟаз рҩызцәа ирыҟәганы дрыкәшеит. Убас, амрагыларахьтәыи аб-цәа рыр «ааҵәа» иҭаҳаит рҳәеит.
                                         __   ….  __ 
   Колчак ир рыргылашьеи изқәыркызыи аб-цәа ианырдыр, рыр оҳәшьҭахьтәы ла  трыхыеит рыфронт дыриашараразы.
                                         __   ….  __
                                            
                                        АӶЬЫЧРА
   Иҳамоуп Аԥсны аӷьычреи аоҩырҳәреи ҳәа насыԥдарак, шьақәгылашьак змоуӡаз. Абри
аҟәымҵра злаҟоуц ҳәа сара сыхшыҩ хәыҷыла акы сазхәыцим, иамааноу иаԥсыхәоу ҳәа егьсзеилымкааит. Ҳауаажәлар ианыҷкәынцәоу ражәцәа рыҭаҳмадцәа ржәытәра ирҳәоо ианазхәыцшәа, иналагоит аӷьычра. Уи аӷьычра оҩыцәгьарак ала ԥыҭҩык ижьоит, ԥыҭҩыкгьы иршәоит, афырхаҵа хьыӡы змоуҳәа азырҳәартәы иҟарҵоит. Дышнеиуа данааԥсалакь, аоҩықәрахь диасыуеит, дагьаларҵоит ооҩықиара еиҳабыра. Уи нахыс ацәгьара ҟамларцы, арҭынчра далагоит. Аха иабаҟоу, уажәтәыи аамҭа иазымхәыцкәа, ишьҭахьтәыи инасыԥдара ааиҿаркыуеит, уагьы абас акәын уаныҷкәыназ , ианыуаамҭаз ишыууаз ҳәа. Егьрылдмыршеит убырҭ иреиԥшқәаз, егьрызмырҭынчит ҳ-Аԥсынра.
                                                                                              Миша Лагәлаа.
                                         __________________

                                                 АОҨШЬРА
   Ехьа, 22 сентиабр, шьыбжьон « Ориантал» аҵаҟа, каҳыуак аԥхьа К.Г.Ачбеи  Ив. Ҵулаиаи ргәааибаган К.Ачба Аҵулаиа дыиҿаст. Аҵулаиа илаба рыхха К. Ачба дыисыит. К. Ачба икьарахә ааҭыихын дыеихсыит. Аҵулаиа игәчама ԥыхаа иҩыҟаҵаны ицацха иалҟьаны ицеит ахы. Аҵулаиа дхәы-ӷәӷәаны «аболницахь» дыргеит. Дацәынхом рҳәоит.
                                         __________________

                         РЕДАКТОР АГӘЫԤ РАХЬ АШӘҞӘЫ
   Абар, агазеҭ ианырҵожьҭеи кыр ааҵуеит, ҵабыргыу мцыу ақыҭақәа, ақалақьқәа рахь агазеҭ «Аԥсны» ахьӡала аԥара езганы ирымоуп ҳәа ҳаҳауеит ҳәа. Ԥақәашь ақыҭаны 100 манаҭк раҟара еизыргыеит ҳәа саҳаит, аха изынарымҭыиуа сыздыруам, уаҳа џьаракыр акрыҟазар еизганы, издыруа иҟарҵааит адырра; ижәдыруазааит агазеҭгьы ацхыраара шаҭахыу џьыбаҭыхла.
                                                                                                            М. Булиа.
                                                                        ---------------------------------------------------
                                                                               АРЕДАКТОР   АГӘЫԤ
                                                                        ----------------------------------------------------
                                                                            Сухум, Типография А.М.Зайдшера
   

                                                   А Ԥ  С  Н  Ы  

                ЕСЫ-МЧЫБЖЬА  ИҬЫҴУА  ДЕМОКРАТ  ГАЗЕҬУП
Ахә  1м.50 к.                                                                               Ахә 1м.50к.
№ 28  АСАБША  ОКТИАБР МЗА 11 АЗЫ 1919 ШЫҚӘСА РААН  № 28
                        Агазеҭ «Аԥсны « акантора аҟнытә
   Агазеҭ «Аԥсны» азы акареспонденциа аазҭеиуа цқьа иеилырганы ақьаад аздаҟьак ауп иҩтәыу.
   Мызкы агазеҭ «Аԥсны « хәыс иамоуп 6м., фымыз– 36 м.
   Агазеҭ ианымаалоуа астатиақәа оҳәшьҭахьтәила иаазҭыиз иахь прзыхнырҳәыуам, инырхыуеит.
   Цқьа еилырганы иҩым, зеилыргара цәгьау астатиақәа агазеҭ иамаҭәахым акы еԥш иахәаԥшыуеит.
   Агазеҭ «Аԥсны» адрес: Сухум, типографииа Зайдшера.
                         Агазеҭ «Аԥсны» акантора аҟнытә 
   Агазеҭ «Аԥсны» зауқәо, ианаамҭаз аԥара алазымгалаз ҳшәыҳәоит, ирҿыцны агазеҭ ахә алвжәгаларазы, иалазымгалаз агазеҭ изынаҭыира иаҟәыҵыуеит.

                                  АԤСУАА   РЧЕИ - ЏЬЫКА 
   Аԥсуа жәлар зхылҵыз, иаханыҵ Мсыр анаҩс наҟ ауп. Урҭ зегьы зыхшааз Ҟасеи Мусеи ҳәа ҩыџьа аишьцәа роуп.Арҭ аишьцәа рыхшаара ианҿиа, иеинымаалуа иалагыеит. Ашьҭахь реиҳабык иҳәатәала аҳак дааргыеит; аҳра рзиуразы. Иааргаз аҳ рызынтәык иаидыԥхьеицылан, иеинрааланы анхара иалаиргыеит. Ҽнак аҳ хара дымцар ҟамлуа иҟан азы, ииҭахыз раҟара иманы дҽыжәланы дцеит. Аҳ данҽыжәла ишьҭахь иԥа хәыҷы ианаӡӡеицәа хәмарра дыргыеит, агьырҭ аҷкәынцәа зегьы аҵәаҟьа иахасуаз. Аҷкәын дгыланы дызрыхәаԥшуаз акәымкәа, ҷкәынак аҵәаҟьа зҿааирхаз ишааиуаз рыуԥашәыл илақәа иааҭасын иааҭнахыит.
   Аҷкәын иԥсы маҷхан дхышәҭны дыҩкашәеит. Иеибарҩны иаины инихәаԥшзар илақәа шҭыхыз аурымбоз. Ҳаи, анассыны ҳанҵәеит умбои, рҳәан аҳәҳәаҩы дрыларҵеит, аԥсуаа зегьы рахь. Иаразнак ала зегьы раж рлаба дадҳәаланы иеизеит.
   Иҟаҳҵарызеи, ишԥааури ҳәа ишынеимҵарк-ааимҵаркуаз, ҭаҳмадак дӡышӡа даарылҵын ус иҳәеит: «Дадра! ҳара аԥсацәа уамак ҳзықәшәоз, сара иацы уха ԥхыӡырла избахьан, ҳара хәашабгақәа иахьа уажәраанӡа акәзаарын ҿҳәарас иҳамаз, иахьагьы аҩысҭаа-мусла ҳазықәшәаз жәбоит; ҳдәықәлап, ҳаԥхьаҟагьы даара бзиарак ҳзақәшәарым аха, сыԥхыӡ аҟазшьа зеиԥшроуи ала зынӡак ҳҭахар ҟалап сӡаҭәа иснаҭуоит, шәдәықәла, - иҳәан хәыҷгьы-дыугьы ирҵысны иманы  дыдәықәлеит. Ажәлар иааисны дыркыит уԥхыӡ иубаз ҳауҳәароуп ҳәа. Сыԥхыӡ избаз ишыҟоу убас ауп: «Аԥсуаа зегь еизара дук ҳамахызшәа аброужәы ҳахгылоу аџь ду аҵаҟа, ҳазԥшыхуаз акәымкәа ӡ-дыук абни ҳазҿаԥшуа ахра аҵаҟа агәырқь ҳәа иааҵҩырныхын илеины илҳаҵалын ҳазынтәыкгьы ҳнапҟьыуа шьапҟьуа ҳшалаз акәымкәа абри Хпԥашә ианду Анцәа џьанаҭ агылара зоуша, ҵыԥх иҭахагәышьаз, даакылсын, лкасы аҿацәа ааҳыркыуа лҿаалхан зегьы ҳамылхызшәа збеит, сара сгәы цәыгь убас иаанагоит, џьара ԥсыԥшәмак ишԥаҳмоуреи ҳәа, шәара ишышәҳәа сыздыруом аха». Зегь иҩеилаӷӷзын, ҳазқәшәалагь аабап рҳәан идәывқәлеит. Хаха хымш иныҟәахьан дәдук иқәланы ишлеиуаз акәымкәа, ианԥшы аӡәы иҽы аԥынҵа аԥсыԥ иҭҟьуаз аҵлақәа рдацқәа иҵыхны аддаҳәа иеиланажьуа даауан. Аҳыҳ! аҳ иҟалаз иаҳазаарын дыҳашьҭалт рҳәан иеилауазыруа иалагыеит. Дырзааигәуа даналага, иҽы дызқәтәаз ала раҳ шиакәмыз рдырит. Уи аамҭазы Амаалықь Ҳазараҭ Алы, ажәҩан аҟнытә длыбааны дыҟазаарын ажәларқәа рынхашьа збоит ҳәа. Ани Аԥсуаа ирынхашьоу збап ҳәа данааи уаҩы даниимба, иахынҵәа збап ҳәа рышьҭа дыҩны дхылазаап. Аԥсуаа дырзаагәаӡоушәа анырба ҭакәажәык ус лҳәеит: « Аа, абаақәа ари иҳзаауа ҳаҳ иакәым, Амаалықь Ҳазараҭ Алы иоуп, шәызынтәыкгьы абра шәлеилатәаны ачеи џьыка шәыкәыршаны ишьҭашәҵа» ҳәа. Аҭакәажә лҳәатәы хаҵаны, ишраоҳәаз еиԥш иҟарҵеит. Ҳазараҭ Алы дгәааны дшаиуаз еиԥш ачыӷь данаахагыла, ирашь дзықәтәаз «хәырр» аҳәануаҳәшьҭахьтәиҟа иԥаны ицеит. «Иауазеи ?» ҳәа данлышьҭаԥш, ачеи џьыка ауимбоз.
   «Ҳаи! шәаргьы свргьы ҳаихандаз, чеи џьыкала сԥышәымҽындаз ишәыхьуаз жәбарын» иҳәан дылҽыжәҵны длагылыеит. Нас, «Ара аӡә уааины ишәыхьыз, шәыззыхаҵыз зегьы соуҳәароп» ҳәа реиҳәеит. Аӡәы дрылҵны днеин дышиацәажәуоз, аҭакәажә ыче џьыка аӡәы иҭаны дналышьҭын, длышьамхнышгылан длагылеит Амаалықь иаԥхьа. Амаалықь ирыуқәоз аниба, рызынтәыкгьы «арахь шәааи шьҭа, ишәзызуа агьыҟам» иҳәан, зегьы ааиган рацәажәара далагыеит. Шәгьажьыҳәа даара дрыҳәан, аха ианырмыу убас раҳәан дырҟәаҵеит: «Шәара шәахаангылуазаалагь фатә-жәтәи рзы шәрыцҳамхааит, даадыруоит, дҳаздыруом амамкәа ижәбалагь рзы шәчеи џьыка ԥкымзааит» иҳәан дцеит. Агьырҭгьы ишааиуаз уажәы иахану ианнагылыеит. абри анахыс аԥсуа жәлар, агьырҭ амилаҭқәа иреиԥшымкәа иҟалеит ачеи ҷьык азы.
                                                                      М. Чалмаз.

                                     ------------------------------------------------
   Агазеҭ «Аԥсны» аҭыҵра иалагеи ожәыи рыбжьара, аԥхьа уахьаԥхьаша гәырԥшаагала иҳәҳәоит, агәыԥ ражәала, ҳгазеҭ ацхыраара џьыбаҭыхла еиҵашәмырхан, ианаҵо ҳамоуа ҳагәыгәҭашәмыжьын ҳәа, убри ажәак-ҩажәак ахысҳәаашт.
   Ҳара Аԥсуаа милаҭ ианакәзаалакгьы аҵаразы ҳала хҩан, ацәгьаразы ҳала хытны иҳабзазашьан, аха иаҳхысхьоу аамҭақәа рзы ҳала хҩазаргьы, усҟан аҿыҵга ҳаман, ҳара иаҳҭахыу ҳазҭода …….., иахьа ԥхыӡ иаҳамбашаз, игәаӷьны иаҳзымҳәоз аамҭа ҳауит; ҳара иахьа абри еиԥш аамҭа ҳауны ҳаҟазшьа, ҳақьабз камыжькәа ҳанеиуазар, ҳара Аԥсуаа милаҭ ҳазы иааԥсуа аӡәы дыҟазаргьы, баша схы зсырааԥсуазеи иҳәар ҟалап. Ахыцхыраареи, арӷьарахь агьажьреи абри ҳара ҳзы изыхәшәхазеи? Ҳара ҳ-Аԥсны ажәи, акмбашьи, аҽыи, арахәқәа нҵәаанӡа аӷьычра ҳаҟәымҵырцы ҳагәы иахҭоу акәу сзымдрит сара саӡәыкны. Урҭ нҵәара рықәым, ҳаргьы ӷьычра ҟәыҵра ҳақәым. Иҳақәиҭу ҳадыишәылоуора идыр. Ӷьч беи дҟалаӡом, нышәынҭра ҟаҵаҩы дбеихара еиҳа, абри ахьԥаҳзеилымкааи ҳара? Аизарақәа рыҟны ашлақәа ахьтәоу унеир, жәабжьыс ирымоуп, аӷьычра аҭыӡшәа, абри хаҵарасы иԥхьаӡаны иреибомҳәо иаҿуп ацәажәара. Жәабжь бзиак удыруаны уҟазаргьы иузҭода аҳәаха. Агазеҭ ҭыҵра злеҵамхаша ажәак аҳәара уалагаргьы, «Зегьы акыр гара иашьҭоуп» рҳәоит. Иуҳәаз ажәагьы аауанахоит. Ҳара аԥсуа милаҭ ҳабызшәала агазеҭ ҭыҵра қьарыс иалоу, уаԥхьа игылоу амилаҭқәа ушрыхьнакӡо, ада ҳашхәарҭамуи ҳахы иҭамлац. 25 абри нанҳәа амзазы аԥсуа газеҭ саԥхьуа агастиница «иалта»аҟны сыштәаз, қыҭа рҵаҩык даасыхҭыгәлыеит, даасыдгылан ус иҳәеит: «Иукыу закәузеи, узхәаԥшуазеи» ҳәа. Ҳаԥсуа газеҭ ауп анысҳәа. иԥышә сынҭасызшәа днасԥырҵын ус ҿааиҭит: «Аҽада аԥсуа кәадыр анаалар аҳа, ҳара Аԥуаа уи ҳанаалом» ҳәа. Удин уалҵааит ҳәа наиаҳәаны снеиԥырҵит.                           
   Ҳара Аԥсуа милаҭ, аб хәыҷ тәыҩа ду ҳәа цхыраарада ҳагазеҭажәабжь дуқәа анызар бзиа иаабоит. Џьыбаҭых ацәыргара азы ҳаԥсуп. Акры ибахьеит, акры идыруоит ҳәа иуԥхьаӡо уизыӡырҩыриажәа убыс иалаиҵоит «Агазеҭ сара исыхьӡаны, убри сара иахьсыхәоуа агьыҟам» Убри еиԥш хәыцрада ажәа зҳәо ҳарзымӡырҩыкәуа, ҳахшыҩ еилаҳҵап, ҳҽеидаҳкылап, џьыбаҭыхгьы ҳаигӡарым. Аханы исҳәан еиԥшны, абри ҳагазеҭ аҳәҳәара агәы ацәыԥҵәар, иааҟҽыҵыр нас ауп аӷа игәырԥса анҳахьӡо, арыма напыла ҳанҵәуатәхо ҳаҭоурыхгьы иӡуоит, ҳакәша-мыкәша амилаҭқәа ҳанырылаӡыуа. абри аҟнытә қыҭала шәахтәык анылырхыуа еиԥш. еигәнырҩызар, Аԥсуа милаҭ ҳагазеҭ аҭыҵра еиҵамхаразы џьыбаҭых азы агәыԥ дыргәаҟрымҳәа сыҟоуп сара саӡәыкны ажәлар изларҳәуа ала. 
                                                                                                    Омар Чачаа

   Аредакциа аҟнытә : Ачачаа хыхь зыӡбахә иҳәоуа аԥска рҵаҩы еԥшыу (Анцәа иумҳәан) Аԥсны ианыҟала, Аԥсны ӡроуп ивқәу, бзиарак аԥеиԥшыхом. Аԥсныыи аԥсацәеи агазеҭ рнаалоит, аха изнымаалоуа иара убри зҳәаз арҵаҩ иоуп. Уи аҽада акәадыр анаалоуа аҳа агазеҭ иара инаалоуам, имдырра аҟнытә, «арҵаҩы» ҳәагь ихьӡзаргьы инаалауам.

                                     ИМЫЦЦАКЫЗ   ХАРА   ДЦОИТ
   Ԥеруал 27 рзы иҭрыжьит газеҭ хәыҷык хьӡыс иаҭаны «Аԥсны» ҳәа, аԥсышәала. Убри инаркны иҭрыжьит 23 бӷьыц, убра ианырҵоит шьаукы алакәқәа, стихотворениақәа, урҭ ракәым ажәабжь дуқәа аусқәа иҟоу роуп ибтәу ҳәа. Макьана уи аҟынӡа ҳалшом иааҩратәы, акы аҩышьа шьақәыргыланы иҳамам ҳабызшәала, иҳамам уи еԥш ахсаалага еиқәшәаны иааҩуртәы, изҩыуагьы даара имаҷуп, ари ас ирласны адаухь ианеиха, аҩџьагьы икаԥсаша ҳарацәахашт, уи еԥш ажәабжьқәагьы ақыҭа рахь еилыргарақәа цәгьахашт макьана, иаԥхьои изҩуеи шьокы сара излазбоуала ҳгазеҭ гәыгҭахар ҟалап асӡа иалагозар. Ҳара аԥсацәа ҳхатәы бызшәала ашәҟәыԥхьарҭеи ажурналқәеи злаҳама ала макьана ус ҳанеилашт, мамзар «аҭакәажә иҟәнылшьаз арбаӷь, абгахәыҷы иагеит» ҳәа еиԥш ҳара ишыҟәнаҳшьуа иаҳцәыбжьымсааит. Сгәы излаанаго убри ауп, изҩуагьы рҽыԥхьаркуеит, агазеҭқәагьы иахьабалакь икҿажьыуп, оҩы дамԥхьо. Аԥсуа газеҭ уаԥхьахьазар ҳәа, уизҵааргьы, аԥсуа газеҵымкәа џьашьатәык акәушәа, иалыздыраауазеи ҳәа уеиҳәоит, ҳара ҳзы ари аҵкыс џьашьатәы иарбаныу. Ҳгазеҭ иаԥхьо еҳараҩык атәым уаа роуп, аԥара аларҵозаргьы убырҭ роуп. Ожәышьҭа иадырааит ишхәарҭам алашьцарахь аԥышра, игәаҳҭааит шаҟа ҳарыцҳаны ҳаҟоу. Агьырҭ амилаҭқәа рҿы амагә ҟаҵацәа рыԥсаныршьо рыгазеҭ раԥхьа иқәҵаны иаԥхьоит, ҳара ҳаԥсы анаҳшьо ианаҳамшьо зегьы ҳазеиԥшыуп. Ҳаԥсны иҟоуп ақыҭақәа макьана аԥсуагазеҭ ахьырымбыц, ажәабжь ианыугьы рмаҳац,убраҟагьы ирымоуп хәҩык раҟара аҵара змоу, аха изамыԥхьо сыздыфыруа. Аӡәы дыҟан, шарԥазӡа дыгыланы алаҳа дықәланы иҿыихуан, агьи лассы дызгыломызт мышкы ус иҳәеит: абри алаҳа зыҟамлозеи ҳәа дыизҭааит, агьи ус иҳәеит: «Сара ашьжьымҭан сыгыланы иҿысхыит». Ас аниҳәа ҵабыргыз џьшьа шарԥазӡа дықәлыет алашьцараха, лаҳаз џьшьа иавагылаз ахәырма дықәлазаап, алаҳагьы ҿамызт, ахәырмагьы. Абас ҳахьыр ҳәа сышәоит, ианаамҭоу ауп ианҿоу алаҳагьы, ианаамҭоу абыржәоуп аԥсуа аҵаразы даара ҽышәара анаҭаху. Ехьа ԥсыхәс иҟаз зегьы рыбжьы андырга агәыргьы ахьыҟаз абжьы аргеит ҳәа аԥсыуа уахьыҟазаалакьгьы убжьы рга, абри уажәоуп ианаамҭоу ҳаихарцы ҳаԥхьаҟа ҳаԥсыуарази, ҳабызшәала аҵара ҭбаахаразыи, акәты иалшо акәтаӷь оупҳәа, иагышәмырхан дасыу ишәылшо еиҵамхарцы аԥсышәала аҵара.
                                                                       М. Булиа

                                           АХЫЦХРАААРА
   Ожә ҳазҭагылоу аамҭа, зны Д.Гәлиа иҳәан еиԥш, абарбал еиԥш игьажуеит, иқәугьы рҽырыԥсахуоит иагьаабоит ҳалала.Зегьы дасу илшуа ала, дасу иара дызматәаху ала дмаашьакәа амаҵа иуоит, саԥхьаҟа џьара бзиарак ҟалараны иҟазар сара сзаламԥшыргьы сы ҷкәынцәа убри иалаԥшратәы аусқәа рзызундаз ҳәа. Ажәлар зегьы ргәаҟра адагьы аҵара змақәоу иақәдыргәыӷуоит абас ҳәуа: «Иасааира ҳаԥхьаҟа бзиарахоит, лахтыра духоит, аха макьана акәхом, избан акәзар усҟак ажәлар идырхәхратәа агьиратәа аҵара рамам» ҳәа.
   Агьырҭ амилаҭқәа рылымкаа, аҵара змам аԥсуаа ҷкәынцәа роуп зажәлар аҵара шәымам ҳәа ҽыԥныҳәа дус ирызҭуа. Шьахәуп ажәлар зегьы аҵара рымамзааит, аха дара убарҭ аҵара змақәоу бжаҩык ажәлар макьана рхы акырԥнаҟаратәы аҵара рымам ҳәа изышьҭоу рырҵара изаҿым закәызеи? Аҭаҳмадацәа рыҟәыӷара хыԥахьазааит, аха рыҷкәынцәа акыр зҵаратәы иҟоу, рҵаҩыда сынтәарнык изтәазеи? Цоуп агәаҟрақәагьы иҟаз, аха маҷқәан ианхыдахақәагьы аԥхьара зрымамзеи? Уахнеилакгьы Лыхны акәымзар, Гәдоуҭа ауезда аҿы, шамахамзар, рҵаҩык ҽнвк изымдыркуагьы иеимырԥхьеит, аҷкәынцәа иадырԥхьуашәа аиҳабырахь рҽарбаны аулафа амырхуоит. Ашколқәа рышәқәа иахаркқәоу, арҵаҩы дабаца ҳәа уҵаауазар, ажәлар ирзеиӷьхаша аусқәа дрышьҭоуп ҳәа уарҳәоит. Ҳанаџьалмбеит изакәытә усузеи ажәлар иазеиӷбны иҟоу, аҷкәынцәа акыр рырҵарада? Дасу ирдырқәа неимырда-ааимырдар ауми аны ҳазхьымԥашуа абзиара ҳзыхьӡара!
   Убри абзиара иаҟараны иҟоуп ҳәа иазырҳәо, ҳара макьана ҳзеиԥхыӡуа, ҳзахаанымхаргьы ҳара ҳаҷкәынцәа ҳара ҳаиԥш иамеиԥхыӡкәа рабҿаба ирбаратәа амаҵ ааулароуп ҳмаашьакәа, амҩа азылԥхароуп ҳара убри азы мацара ҳаԥсы ҭазароуп. 
   Агьырҭ амилаҭқәа раа, шьыбжьонгьы ҳаԥсы мшьакәа акыр зыур зықәнагоуа ҳара аԥсацәа ҳауп. Избан уҳәозар урҭыи ҳареи шьарда акыр ҳабжьоуп ҵаралыеи хә\ыԥхьаӡаралыеҩАхы цхыраара ҳәа заласҵа убри азоуп, ҳара заманак иаҳҭахым азы. Избан ҳәа уҵаауозар иумбои иҟоу цхыраара заҳамҭуа ҳаԥсуа газеҭа Д.Гәлиа дызхагылоу! Убас зҳәарагьы дҟалашт – газеҭк шьоукы иҭрыжьуазар, иҭрыжуоит нас цхыраара иаҭахыузеи ҳәа. Даҽа милаҭзар цхыраашьас иаиҭоз абас ауп: длалаганы аԥхьара зыбызшәала издыруа зегьы агазеҭа рыҩны иштәоу ироуа иҟарҵоит. дара ивсымзы аԥара ахыршәаауа.
   Аԥара иеизыргуа дәықәырҵоит, иара агазеҭа ахҭыҵуа, нас урҭ дара ирыцдырхраауоит, рқьаад аҿы рыуаҩыуаҩы иҿы… Ус згәахәрагьы  дҟалашт ас агазеҭа аҩны ирзааиуа иҟазҵаз дызышьҭоу аԥара алхра мацара акәын дзышьҭаз ҳәа.
   Моумоу! Уи дызышьҭоу ажәлар ирдыруа акыр рзацысҵап ҳәоупдызышьҭоу. Цыҵашьасгьы иеиҭуа убри оуа: абарҭ агазеҭ зоуаз цқьа аԥхьашьа ззымдыруазгьы аԥыҟҟаҳәа  аԥхьара днарҵеит, издыруазгьы зынӡак. Ишеиуаз даргьы «астатиақәа» анҭ изыԥхьақәоз ирҿырԥшны аҩра иалагыеит. Аҵыхәтәаны зегьы аттаҳәа аҩра ианалага, агазеҭа мчыбжьык ала зны ироуаз, ашьҭахь «аматериал» анырацәаха мчыбжьык ала 4 - 5 ироуа иалагыеит. Изумдыхуои ас зхы ҩнапыкла изкыз ажәлар раԥхьаҟа изцара. Ҳара аԥсацәагьы абарс ҟазҵақәа ҳарҿыԥшыроуп; аԥсышәала аԥхьара издырқәуа иаҳшәрҟаҵарацы ивҳуалуп хыхь ишаҳәауа аиԥш, ҳаԥхьаҟа ҳцандаз ҳәа ҳаҟазар, ҳзеиԥхыӡыуа мышкы зны аҷкәынцәа лабҿаба ирбадаз ҳгәахәазар.
                                              М. Чалмаз

                       УАРА  ИУШЬУА   АНЦӘА   ДИШЬУАМ
   Саԥхьаҩы ухаҵкы, егьа угәаҟны, уааԥсаны уҟазаргьы абри сажәабжь уаԥхьар, уагьархәыцып, уагьарҵәуап, уагьарыччап.
   Цәыббра мза 12 рзы Бедиа ақыҭа оҩы шьрак аҵыхәала ар ҩеит. Ар хадас фицарк дрыман, ақыҭан ацәгьара ахьыҟалаз ажәлар еизганы ҩшәырызҵааны аоҩы дызшьыз ажәлар ишдырбуа даҳзаажәга ҳәа. Убри анаҩыс абџьар змоу ақыҭа цәгьаурыла, ӷьычрыла изыргәаҟуа дара ишәдыроуа убырҭгьы рабџьарқәа рыцәганы иаҳзаашәҭи, ашәахтәгьы ирықәнагуа дышәыршәа ҳәа. Ар анҩеи рфицар аизара ҟаиҵан, ажәлар оҩҵас драцәажәан, акамиссиа дара (ажәлар) рыҩнуқҵҟа идылырхын ауаа цәгьақәа изырбашаз, абџьарқәа вшәҟәы ианызҵашаз, иара даҽаџьара вҿаус ахьимаз дцеит, иҩызак асалдаҭқәа ԥыҭҩык иҭаны ақыҭа ицынхәрас дырызныжьны. Уи афицар данцаҵәҟьа ажәлар еилеицалан драцәҳаит… Ашьҭахь «шәара иалышәхыз акамиссиа ауаа цәгьақәа зегьы  р….мҩит, ирацәаӡаны инрыжьит, ирҵәахыит» ҳәа реиҳәан, шәсыԥҟоит ҳәа афырахьцқәа анаадирга ишәан ауаа рацәаны абџьар змамызгьы измазгьы ирамхаҳәит, ашәҟәы ирамханҵит. Ажәлар ари иҟалаз рхы иақәрҵан, ԥыҭҩык аиҳабацәа еибадырын еиҳабыра рахь ауаа маӡала ирышьҭит. Афицар ицынхәра ишыууша ҳәа ажәа зҭаны инижьыз, абас уҳәа афицар еиҳәаз акәымкәа даҽак шныҟәигаз, ажәлар акамиссиа иалырхыз идырбаз ауаа цәгьақәа уа шнимгаз, уи анаҩс ауаа цәгьақәа шәҵәахыит ҳәа жәаҩыкыи шәыҩыки рхадақәа иԥҟарцы игәы ишҭеикыз; абри аҵыхәа ацәгьа шалҵуа еиҭарҳәаразы аиҳабыра рҿы. Аҽны ус ихәлеит. Адырҩаҽны ажҽлар жәаҩыкыи шәҩыкыи рыхадақәа алаҵаны зымҩакы иргылт, агьырҭ ашәҟәы ианырҵақәаз абџьар змоу ауаа цәгьақәа ҳәа хазы идыртәеит, рыԥҟага афырахьцқәа рыдыԥсаланы, агьырҭ абаша ауаа инхаз хазы иалцаны акьарахәқәа, аҟамақәа, аҳәызбақәа змаз зегьы ирымхны хазы аҟарулцәа рыддыргылт. Еҳе, ожәшьҭа ашәҟәы иану ауаа рҿы снеип, аӡәаӡәала иалԥхьаны сыразҵаалап, мап зкыуа дысыԥҟап иҳәан, урҭ ихы неирхоны еԥш аамҭазы, ажәлар аиҳабырахь ирышьҭыз ауаа иааит «априказ» рыманы ажәлар ркамссиа ишәдырбаз рыда агьырҭ шәрыламкьысын ҳәа.
   Ажәлар иакәымкәа иныҟәызгаз изыргәаҟыз аоҩгьы араа даашәышьҭ иара хадас дынзыжьыз афицаргьы иаргьы ҳәа. Адырҩаҽны ажәлар зыргәаҟызыи афицаргьы аиҳабырахь ицеит.
   Абас ҟалыит Бедиа. Уи «априказ» рхьымӡар иҟалази ҳәа акыраамҭа оҩы иџьеишьоуа ҟалара иҟан Бедиа ақыҭан.
                                              Джон

                      АГӘЫԤ  ҳ-АԤСНЫ  АМЧЫ ЕИҴЫЗХАҚОУА
   Анцәа иџьшьоуп, ҳара аԥсацәа ҳабызшәа хәыҷык амчы аиоуны ехьаҳзыҟалаз, шәара Агәыԥ шәымчала. абри ҳабызшәа хәыҷык анеихара ахьеиуз, ҳара хәыҷык анбанқәак здыруа атәым милаҭқәа рҿы хәыҷык ҳабӷа шыӷәӷәахах дырны ҳазлоу ҳауаажәлар рҿы ҳара ҳаҩны ҳашыҟоу ари дырны шәыҟазааит. Ҳ-Аԥсны азы абзиара зҭахқәоу Анцәа дышәыцхрааны, гәҿыӷьра ашәымҭар, ҳ-Аԥсны абзиарахь ахы шархаз, ишазхаҳҵаз дырны шәыҟазааит.
                                                    Миша Лагәлаа

                                               АЖӘАБЖЬҚӘА
   Аболшевикцәа уезгьы-уезгьы Киев ргарцы рҭахыуп. Убри аҟнытә ад-цәеи дареи даара аибашьра ду рымоуп Киев акәш .
                                                -------       -------
   Аб-цәа ақалақь Рылс нрыжьын оҳәшьҭахьтәыла инаскьеит.
                                                -------       -------
   Фастов аб-цәа рнапы аҿы иҟоуп рҳәоит.
                                                -------       -------
   Аб-цәа рԥыԥшәцәа 20 в. рҿы Царицыин ааигәа ирбеит.
                                                -------       -------
   Аинралцәа Мамантовыи Шкурои ихәуп рҳәоит.
                                                ____        ____ 
   Москва аб-цәа коммунисҭқәа реизараҿы ҩ-бомбак руларыжьын ишьыуи ихәыуи рацәоуп. Ишьыуп рҳәоит: Загорскии,Колбин, Кропотов, Кваш, Игнатов, Титов… Ихәуп 14 раҟара; убырҭ рахьтә ӷәӷәала дхәуп Сафнов.
                                                ____        ____
   Ташкент ааигәа ақалақь Темир аб-цәа рнапаҿы иҟоуп аҳәоит ехьатәыи агазеҭ.
                                                ____        ____
   Воронеж ааигәа аб-цәеи ад-цәеи аибашьра ӷәӷәа рымоуп.
                                                ____        ____
   Курск ааигәа аб-цәа шьҭахьла ицоит.
                                                ____        ____
   Ақалақь Калач инахыкны аб-цәа ԥхьала ицоит рҳәоит.

                                      АԤЫРҨЫ  ИҬАХАРА 
  Аԥырҩы Малашхиа Аҟәантәыи дԥырны Гәдауҭа ааигәа днираны иԥрыга аматор бжьысын аероплан амшын иалаҳаит. Малашхиа дҭахыеит, амеханикыи ирыцақәтәазыи еиқәхеит.
                                               ____        ____
   Амрагыларахьтә афронт (Колчак ифронт) аҟнытә аб-цәа шьҭахьла ицоит.
                                              _____       _____
   Курск шыҟоу аб-цәеи ад-цәеи аибашьра ӷәӷәа рымоуп.
                                              _____       _____
   Киев дыршьыит аменшевикцәа хыс ирымаз  Балабанов.
                                              _____       _____
   Двинск  ааигәа аб-цәа шьҭахьла ицоит.
                                              _____        _____
   Аб-цәа ақалақь Глухов ныжьны шьҭахьла ицеит.
                                              _____        _____
   Ехьатәыи агазеҭ излаҳәоуа ала Курск ааигәа аб-цәа рыҽдырӷәӷәуеит.
                                              _____        _____
                    САРАТОВЫИ   ПЕНЗАИ  РГАРА
   Аинглыз аибашьра аминистр адырра иоуз ала адобр-цәа рыеинрал Миронов игыеит Саратовыи Пензаи ақалақьқәа абол-цәа дрыбжьаланы («Слово»)  «Н.С.»

   Адоброволццә\а Дон аӡы ирыит Воронеж инахыкны амраҭашәарахьшәа 15 в. рҿы.
                                              _____        _____
   Лгов шыҟоу аибашьра ӷәӷәа неиуеит.
                                              _____        _____
   Фастов аб-цәа инрыжьын шьҭахьла ицеит.
                                              _____        _____
   Ехьатәи агазеҭ «Обновление» излаҳәоуа ала 25 сент. мза зы Москва акоммунистқәа рконференциа аҟны абомбақәа иҩнарыжьыз рыла ишьыуп 9-ҩык. ихәуп 17-ҩык.
                                              _____        _____
   Грозныи ааигәа  аибашьраҿы дҭахыеит нхыҵ зегьы еицырдыруаз абри ожтәыи аила-ҩеиласразы аахыҵ Аԥсынгьы шықәсыбжак аҟара иҟаз, ашьхаруа Асланбек Шерипов.
                                             -------------------------
  Асеминариа ҷкәынцәа 111 класк рҿы итәақәоу А.Шьакаиа, М.Амыҷба, А.Аҳашба, Д.Аҳашба,Т.Лагәлаа, В.Дарсалиа, М.Аҳашба, Г.Берзениа иаҳхысыз аԥхынразы Д.Гәлиа иҩымҭа аводевилқәа : «Мышмыждеи» «Ҩыџьа амлашьцәеи» дара рытәқәагьы нацырхрааны Тҟәарчалыи,Баслахәи, Ԥақәашьыи, Гәыԥыи, Мықәыи, Ҷылоуи иҟарҵеит аканцертқәа. Убри ала еизыргаз аԥарақәа рахь агазеҭ «Аԥсны» цхыраагас иоуразы иаларгалыеит 800 манаҭ.
   Џьшьара ду аҭаны иҳадаҳкылт ари аԥара. Иҭабуп ҳәа раҳҳәоит абарҭ аџьабаа збаз аҷкәынцәеи убырҭ хыхь зыӡбахә ҳҳәаз ақыҭақәа рахьтә аус ацхыраара азҭақәазыи.
                                                                            Редакциа
           
                            --------------------------------------------------------------------------------------------
                                            РЕДАКТОР   АГӘЫԤ
                           ---------------------------------------------------------------------------------------------
                                       Сухум, Типография А.М.Зайдшера.


                                                         А Ԥ С Н Ы 
                                Есы - мчыбжьа иҭыҵуа демократ газеҭуп
           Ахә  1м.50 к.                                                                    Ахә 1м.50 к.
     №29      АСАБША   ОКТИАБР МЗА 18 АЗЫ 1919  ШЫҚӘСА РААН  №29

                                      Агазеҭ «Аԥсны» акантора аҟнытә:
   Агазеҭ «аԥсны азы акареспонденциа аазҭеиуа цқьа иеилырганы ақьаад аздаҟьак ауп иҩтәыу.
   Мызкы агазеҭ «Аԥсны» хәыс иақәуп 6 м., фымз – 36 м.
   Агазеҭ ианымлоуа астатиақәа оҳәшьҭахьтәыла, иаазҭыиз иахь ирзыхнырҳәыуам, инырхыуеит.
   Цқьа еилырганы иҩым, зеилыргара цәгьау астатиагьы агазеҭ иамаҭәахәым акы еԥш иахәаԥшыуеит.
   Агазеҭ «Аԥсны « адрес: Сухум. Типография Зайдшера.

                         АҼА   ЗШЬАЗ  ЕШЬА ИДА  ЕШЬА  ДЫИМОУТ.
                                                                                     Ажәаԥҟа 
   Ҩеишьцәак ацәыгьҳәара рыбжьанагалан ргәы еизынхан, аишьцәа ирымаз шаны, еиҿыҵны анхара иалагыеит. Аиҵба, Беслан, ацәгьа иазҳәауаз ус рҳәауан: Уеиҳаба, даара угәхьаа дагыуа џьыумшьааит. Егьрааны шәеиҿызаргьы иара днеи-ааилашт уара       уны ҟаиҵалашт; акыршәымазар  изырҳаз уара уоуп, ианышәшауа зегь иара ихәы иадыиԥхьаӡалашт; (уӡбахә ахыиҳәақәазгь, иуаҳҳәаргь изхәарҭоузеи акәымзар, ажәа бзиа узыиҳәуамызт). Уи аҵкыс уиҿыҵны унха, уара узы ҳара иҳалымшара егьыҟаларым. Аиҳаба Лауангь убас ацәгьа иарҳәауан; аешьцәа аицәажәара иаҟәыҵыит, аицәгәыршрагьы иалаггыеит.
   Ҽнак Беслан аԥсҭа шәараҵара ҳәа дахынҭалаз бнаҽак ибит. Имала изаамгоуашәа аныиба, иуапцәа еиҵыхны илақәыршәны ақыҭарахь дцеит. Ехыиҭаххалагь акаҿы рхы ицәырыммшаташазшәа изырбыуаз ауаа рҿы днеин далаԥышәап ҳәа аӡәаӡәала ус реиҳәеи: « – Сынасыԥ цәгьан, сызцнымхарыз машәырк сымхауит, аҳ иԥа Ардашьын дсымхаԥсит, дсыцыуҵәахыроуп» ҳәа. Реиҳа дызқәгәыӷыуазгьы аӡә дааҳәны дыихәамԥшыит. «Уара узқәыӡраз аус ууит, ҳара ҳазқәыныурҵәози, аҳ иԥа моу ила ушьны ҳаудыибалар ҳацәынхарымызтеи» рҳәеит зегьы. Беслан иҿынеихан ешьа еиҳаба иәгьы днин анҭ ишреиҳәаз еԥш иеҳәеит. «Уи еԥш ҟамлар бзиан, иамукәа уанақәшәалагь схы абацәысҵәахуа, ҳахьҭахуа ҳаицҭахароупҶ иҳәан Лауан икарыул шәақь аҭаҳәҭеи ишҭаз илабашьеи аашьҭихын ешьа дыишьҭалан ауапа зқәыршәыз аҿы  дынкылст. Ауапа кны данаахаб аҿа еиҵыхәхәа ишьҭаз данаахәаԥш, изысеирыеит. Беслан даагылан ус иҳәеит: «Сара сымдыррала исыжьрамыз, исцәарамыз рҿы ишсанаҳәуаз еԥш ргәгьы сзыҟаз џьышьаны ехьанӡа угәы саваланы схы уцырҟьаны сыҟан. абри еԥш анызу уара ишуасҳәаз еԥш зегьы срылалан ирасҳәеит, аха уажәраанӡа у  ра уб  а сызҭахыушәа сыз р уаз аӡәы дааҳәны дсызхьамԥшит. Ехьанӡа  шаҟа сгаӡахазгьы збеит, сашьа уда ҭынха дышсымамызгьы здырыит»
   –Удырҩатәгьы еиӷьхааит, Анцәа цәгьара ҳақәумыршәан, Анцәа ҳаиԥумырхан, – иҳәан Лауан инапқәа рџьаџьаӡаны ешьа (аҽа зшьыз) даагәыдкыланы акҩҳәа ажәеиԥшьаа рашәа ааҭыирҟьеит. Нас аишьцәа Анцәа иреиӷьыз ашәарах ҩышьҭыхны чара рыуит. Беслан амашәыр амашәыр сақәшәеит ҳәа зеиҳәақәаз (асоуп) иҟала ҳәа анраҳа иԥхашьан ачараҿгьы имнеит. 
   Уи нахыс аишьцәа рҳәатәы еиқәшәаны Анцәа ишиҳәарала анхара иалагыеит.
                                                                                            Н. П - иԥа.

                 ҲАШЬЦӘА АШЬХАРУААААМҬА ИЗҬАГЫЛОУЫИ РЫ- МЫЏЬЛЫСЫИ
   Ишәаҳахьазар ҟалап, ахақәиҭра зегьы рзы иҟалеит, амилаҭқәа дасу рхы иақәиҭхыеит,рыҩнууҵҟа рхы арҽеира рнапы аҿы иҟалеит анырҳәа нхыҵ ашьхаруаа рхы ааидыркылан, ақырҭқәеи, аерманҵәеи, аҭаҭарқәеи ишырыуз еԥш ҳаргьы ҳхы еизакны ҳаҽыҟаҳҵап рҳәан аус уура ианалага, адоброволццәа -аказакқәа ҩарыжәлан (усҟан ашьхаруа рымч еидырымкылцызт) ихәаҽны ҟыт рымҳәоуа инарықәтәеит. Аха ашьхаруа жәытә-натәгьы ахақәиҭра аԥсы еԥш изыԥхьаӡоз, тәыс аказакқәа ҳҟарҵарцы Анцәа имҳәааит рҳәан, азнак азы ирхәаҽит, аха маӡа Дагьесҭанааи ачерқьасааи аицәажәара  уа, ахыи ахәшәыи рыдгало, рымч андырӷәӷәа шьхарауаас иҟаз зегьы ҩеицгылан, атахҳәа ирылатәаз адоброволццәа иҩарысын даара аӡәыр ндырҵәеит.
   Иргеит ақалақь Дербент, убас акыр ақалақьқәа. Абар ашьхаруаа рыдгьыл ахынӡанаӡуа идрыцқьарцы агьрыгым. Абас аибашьра дыу рыбжьалт ашьхаруааи доброволццәеи. Макьана ашьхаруаа аиааира рымоуп. Рымџьлыс еизан Қарҭ иқәтәоуп. Игылаз ашьхаруаа хыс ирымоуп, амҩа иқәырҭауит игылаз ашьхаруаа жәлар.
                                        Ҷ.

                                       ҲАЏЬМАҬ АҲӘЫҲӘ ШЫИКЫЗ 
   Ҽнак Ҳаџьмаҭ ҳәыҳәкра ҳәа дцеит ақалақь ахь. Ишыжәдыруа еиԥш, ақалақь аҿы аҳәыҳәқәа ҩны-цыԥхьаӡа аҭрақәа рзыҟаҵаны ирааӡоит. Ҳаџьмаҭ хәырџьынк азна аԥшыцырақәеи, имаҷымкәа (иауны) аӡахыга арахәыцыи аашьҭыихын игеит данцоз. Ақалақь далалон еиԥш аны ибеит амҩан ҩнык ацәқәан ахыбраҿы ҳәыҳәк шықәтәаз. Ирахәыц ҩеиҵыхны, аԥшыцқәа руакы аакылыиҵәан арахәыц азхык ала иҿаҳәаны аҳәыҳә ааигәара аԥшыцқәа еиҭа ԥыҭк ацҵаны икаиԥсеит. Агьыи  азхыкыи ахәырџьын иҭаз аԥшыцқәеи иманы днаскьан даагылт, аха аҳәыҳә Ҳаџьмаҭ иҟаиҵаз акгьы азгәамҭаӡеит. Ҳаџьмаҭ аҳәыҳә иазгәамҭаӡашәа аныиба, даалаган аԥшыцқәа акакала аҳәыҳә ааигәарахь иршәуа далагеит. Аҳәыҳә аԥхьа икашәақәаз анаба акакала афара иалагыеит. Ҳаџьмаҭ аԥшыцқәа рыршәра даҟәыҵын маҷк иҽԥхьеикыит. Аҳәыҳә ааигәа-сыигәа икаԥсақәаз аԥшыцқәа зегьы анафа, уаҳа абакашәарыи ҳәа ишынаԥшы-ааԥшыуаз ирацәаны иахькаԥсаз абыит. Афырҳәа илбааԥрын аԥшыцқәа рыфара иалагыит. Аԥшыцқәа рыфара ишаҿыз акәымкәа, иазгәамҭаӡакәа арахәыц зхаз аԥшыц амхафазаап. Ҳаџьмаҭ аҳәыҳә рахәыцла иҿаҳәаз аԥшыц шафаз ангәеиҭа дахыуа далагыеит. Аҳәыҳә рыцҳа ишҿаҳәаз аҟара гәҩарас иаион аԥырцәқәа ихалоуа иалагыеит.
   Ауаа игылаз данырба, ааигәа игылаз «аҟараул» иарҳәеит. Уи дааин аҳәыҳә ишьҭыит, Ҳаџьмаҭ днаганы аус даиҭеит. 3 - 4 мзы раҟара Ҳаџьмаҭ убри аҵыхәала дҭакын. Уи нахыс ҳәыҳәӡара ишьапы неихыимгыеит.
                                             Мушьни Аҳашба.

                           АГАЗЕҬ  «АԤСНЫ»  АРЕДАКЦИА   АҞНЫТӘ 
   Ари аԥхынра ҳгазеҭ ианаҳцаша ажәабжьқәа ақыҭақәа рахьтә егьҳамамкәа ҳаҟан. Уи аиҳарак изваабоз арҵаҩцәа акласқәа рҿы рыҟамзаара акәын. Урҭ р-ыԥқәа рҿы иныҟалалагь ҳгазеҭ ианаҳҵаша ақыҭақәа рҿы иҟало, алакә енраалақәа, ажәытәтәыи аҳәоу бзиақәа (легенда) рыҷкәынцәеи дареи рыла иҳагхарымҳәа ҳаҟан, аха абар арҵаҩцәа рыҭыԥқәа рҿы итәеижьҭеи  20-мшы ҵыуеит, урҭ рааҭыимҭоуҳәа егьаабоуам.
   Убри аҟнытә акы еиԥшымкәа ҳшәыҳәоит арҵаҩцәа шәыҷкәынцәеи шәареи агазеҭ ианаҳҵаша ажәабжьқәа ҳагшәмырхаразы, иара убысҵәҟьа ҳшәыҳәоит ехьа ожәраанӡа агазеҭ аџьабаа адызбалақәоз, аҩтәқәа аазҭыиқәрз шьҭарнахысгьы шәацәымаашьаразы.

                                        АГАЗЕҬ «АԤСНЫ» АРЕДАКЦИА АҞНЫТӘ
   Ари аԥхынра ҳгазеҭ ианаҳҵаша ажәабжьқәа ақыҭақәа рахьтә егьҳамамкәа ҳаҟан. Уи аиҳарак изваабоз арҵаҩцәа акласқәа рҿы рыҟамзаара акәын, урҭ рҭыԥқәа рҿы ианыҟалалагь ҳгазеҭ ианаҳҵаша ақыҭақәа рҿы иҟаоуо, алакә енраалақәа, ажәытәтәыи аҳәоу бзиақәа (легенда) рыҷкәынцәеи дареи рыла иҳагхарым ҳәа ҳаҟан, аха абар арҵаҩцәа рыҭыԥқәа рҿы итәеижьҭеи 20-мшы ҵыуеит, урҭ рааҭыимҭоу ҳәа егьаабоуам.
   Абрыи аҟнытәакы еиԥшымкәа ҳшәыҳәоит арҵаҩра шәыҷкәынцәеи шәареи агазеҭ ианаҳҵаша ажәабжьқәа ҳагшәмырхаразы, иара убысҵәҟьа ҳшәыҳәоит ехь ожәраанӡа агазеҭ аџьабаа адызбалақәозб аҩтәқәа аазҭыиқәоз шьҭарнахысгьы шәацәымшәаразы.

                            АЛАӠАРА  ЗМОУ  АҼЫ  БЗИА  АЛЫԤШААРА
   Зынхара иацклаԥшыуа, ахә анысҭыих аҽы бзиа, аусура зылшауа сыманда згәахәуа иааихәароуп аҽы ӷәӷәа, изҩыдоу, алаӡара змоу.
   Абрыи еԥш аҽы уаҩы излеидыруа иаҳҳәап уажәы. Аҽы иааухәуа ԥаса ахәаԥшра уалагароуп ахы аҿы.
   Аҽы бзиа ахы дыухыоит, алахьи аргәҵысҭеи ҭбааны, ацламҳәы аҵаҟа аҩбаҩык рыбжьара уҭаҷкәым бжьаӡозароуп.
   Ахәда ишәпаны иҟьаҟьазароуп, аха иԥсылацәамзарауп. «Ахомут» азы иуҭахызар, аԥыжәҩа мыцхәы ам…….. Ашԥы ҟьаҟьазароуп, ажәҩаҿы мыцхәы еидкыламкәа, абӷа гәардамзароуп – ииашазароуп (зыбӷа гәардоу амч кәадахыуоит), агәчама ҭбаазароуп; қәтәагас иуҭахызар абӷа кьаҷзароуп: амгәа дыуцәамзароуп, зымгәадыуу лассы иааԥсоитб амч маҷхоит. Аҽы  хәҳара аҟны аԥсылара дыук уахәамԥшын; аҽы мыцхәы ашша змоу икәадахоитб амч маҷхоит. Аџьармықьа ҟны аҽы хәҳара аанб даара уаҩы дажьоит; аҽы бааԥсы, аҽы маҟа, аҽы ныҟәцарах, ажьы аркны ҽы-бзиаҵас иазыҟаҵаны хә-дыула ирҭыиуеит.
   Аҽы ашьапқәа памзароуп, иаумзароуп; зшьапы ауны ипаны изҵоу аҽы мычла икәадахоит; (аҽ-кәар шамахада изҽыҩхыуам). Ашьаԥхыцқәа ҵаӷамзароуп, иҿҟьаны иҟамзароуп, аԥынҵа ҭбаазароуп.Аус уыга аҽы ашьаԥхыц иаркны аԥыжәҩа ҟынӡа ҩаршьынк иреиҵамзароуп, ҩаршьынкыи ҩнацәхырҟәаракыи ҩ-вершоккыи иреиҳамзароуп. Аҽы дыуқәа рылшара маҷхыоит, рныҟәгара хьанҵароуп. Ҵоуп аҽ-хәыҷқәагьы аныҟәгара бзиа рҭахуп. Аусура азын аҽы зыхәҳауа аҽан ихәарҭам дыук, алаша ихәҳароп, аҽан зны имакьахоит, ашьҭахь аҽҵыс ааӡароуп, аусура дыук алшом.
   Аҽы зыхәҳауа ақәрагьы еилкааны имазароуп. Избан акәзар, аҽы зықәра хәыҷцәоуи, зықәра дыуцәоуи аусуразы ихәарҭам. Аусуразы ибзиоуп аҽы  фы-шықәсеи жәаҩа швқәсеи рыбжьара иҭагылоу. Фы-шықәса иреиҵоу амч ӷәӷәам, жәаҩа шықәса иреиҳау маҟацә\оуп, уи нахыс амч кәадахоит, аха зкан бзиоу аҽқәа жәаҩа шықәса рнаҩсгьы краамҭа аусура зылшуа ҟалуоит. Аҽы-қәра ахаԥыц алоуп излардыруа. Аха дырҩагьых аҽы ақәра злардырқәо ыҟоуп; ҵаҟатәи ақьышә калкалозар, алакыҵа мыцхәыиҭаҩаҩазар, алымҳақәа (кыдышьшьызар) ихьыҩрызар, чеиқәазар ахы хәышлаԥсазар, ус иҟоу аҽы маҟоуп. Аха еиҳа хаԥыцлоуп аҽы ақәра злардыруа, аиҳарак ҵаҟатәи аԥххьатә хаԥыцқәа аԥҟагақәа ҳәа изыԥхьауа рыла. Аԥҟага хаԥыцқәа аҽы фба  амоуп, Ашьҭахьтәыиқәа аҩхаԥыцк ( убырҭ рахь) анаӡара хаԥыцқәа ҳәа ирыԥхьоит; рааҩс аҩба агәабжьанытәқәа ҳәа ирыԥхьоит, агьырҭ иаанхаз аԥхьатәиқәа аҩхаԥыцк  аҳәыга хаԥыцқәа ҳәа ирыԥхьоит; арҭ аҩба еивагылоуп.
   Ауаҩытәиса еиԥш аҽцысгьы ԥаса ахш хаԥыцқәа аауеит; ашьҭахь урҭ анаԥсахлакь анакӡатә хаԥыцқәа азаауоит; урҭ анакӡатә хаԥыцқәа хәаԥштәыла хәыҷыкихәашьыуп, ахш хаԥыц аҵкысгьы еиҳауп.
   Аҽҵыс аныиуа хаԥыцда ииуеит, ашьҭахь хәыҷы-хәыҷла иаауа иалагыуоит ахаԥыцқәа. Шықәсыбжак азы аԥхьатәыи аҳәыга хаԥыцқәеи агәбжьанытәқәеи накӡаны иҟалоит; анаӡаратәқәа аарлаҳәа иаакылыԥшыуоит; аҽҵыс аҩа фыуа ишалагалакь ахш хаԥыцқәа ххауа иалагыуоит. Абарҭ аххарақәа рылоуп аҽы ақәрагьы уаҩы излеилыиргыуа. Шықәсык азы аҳәыгеиагәбжьанытәқәеи ахауеит, анаӡа атәқәа аарлаҳәа агьырҭ ираҟарахыуеит, аха иххахыуоит. Аҩышықәса рзы аҳәыгеи агәбжьынатәқәеи аххарақәа (аҭагәаҩара) иахыӡаауеит иххааны, ашьҭахьтәиқәа анаӡаратә ирзынхыуоит акәымзар.
   Убас 2 1/2 шықәса рзы (ҩышықәсеи бжакыи рзы) икаԥсоит аҳәыгақәа; 31/2 шықәса рзы икаԥсоит агәбжьанытәқәа; 4 1/2 шықәса рзы анаӡаратәқәа; 5 шықәса рзы аԥхьатәыи анакӡатә хаԥыцқәа ххаауа иалагыуоит; 6 шықәса рзы аҳәыгы аҭагәаҩара ххаӡоит; 7 шықәса рзы анаӡаратәқәа, аха 8 шықәса зхыҵуа аҭагәаҩара ашьҭа анаӡатә хаԥыцқәа рҿы ашьҭа ианхалоит хәыҷык; 9  шықәса зхыҵуа аҳәыга хаԥыцқәа ацәиқәара рҭатәоит; 10  зхыҵуа агәыбжы хаԥыцқәа ацәиқәара рҭатәоит; 11  шықәса рнас аҽы ақәра адырра уадаҩыуп; адыррагьы мыцхәы уаҩы дзаднацаларызеи –идырыуп уи нахыс аҽы маҟоуп, ахәгьы маҷыуп.
   Убри анаҩс аҽы иухәҳауа изҩыдоу, гра амоу, удырыуазароуп; изҩыдамзар, агра амазар ус угас ихәарҭам, – аҽы агреи агәабзиареи злардыруагьы уажәы иаҳҳәап.
   Аҽы цқьа ахәаԥшра аҭахыуп ахы инаркны ашьаԥхыц аҟынӡа. Аҽы анааухәуа изҭыиуа иахыуирбуа аиҳа даҽаџьара ахәаԥшра аҭахыуп. Избан акәзар, аграҵәҟьа уахәамырԥшыкәа уахыигарцоуп изқьнагьы дзышьҭоу аҽыҭыиҩы.
   Ԥаса алақәа цқьа урыхәаԥшыроуп. Аш хымзароуп; ала еибганы  егь зымбуа ыҟоуп; убри аҟнытә азлак узнапык ала ихҩаны, агьи унатогь иадыукылар ала ала-хәыц уакьымскәа унапы иацәшәар – ала иабоиит, иацәымшәар иабыуам; ашьҭахь агьыгь убас азыҟауҵароуп. Ашьҭахьы аԥынҵа уахәаԥшыроуп; аԥынҵа џьаргьы имшәаузароуп, аԥынҵаҟь мцозароуп, ус иҟоу амачараба ахьуеит. Амачараба зыхьуа шаҟа….
                     Алгарҭа агьи а № аҿы.
                                                            Д.Гәлиа.
                                                АХӘЫЛԤҴЫС
                                             (Аурыстә аҟынтә)
   Зны аԥсҭәқәеи аԥсаатәқәеи аибашьра ду рыман. Зны аԥстәқәа еиааиуан, зны аԥсаатәқәа… Ахәылԥҵыс усҟан инеиааиуа ирыбжьан. Аԥстәқәа аныиааиуаз саргьы сыԥстәыуп ҳәа ԥыстәҵас иныҟәуа уа ирылан. Аԥсаатәқәа аниаауаз урҭ ирҩызан, уахь ирылан иԥыруа. Ашьҭахьӡа, ианеибаргәаҟӡа, аинышәара рыбжьарҵеит. Нас аԥстәқәагьы, аԥсаатәқәагьы раҳасаб рбуан, ирыдгылазыи ирыдымгылаыи еилдыргыуан. Ахәылԥцыс иаузгьы наҟ-ааҟгьы зегьы ирбуон. Аԥстәқәа ирыӡбыит уаҳа рааигәара инармышьҭразы, ԥыԥшҩысгьы убри азы зшьаԥхыц ҵарыз цыгә-дыук аздыргылт. Аԥсаатәқәагьы иара убасҵәҟьа иҳамбааит, ҳааигәа имаиааит ҳәа еибырҳәеит; ԥыԥшҩысгьы аты-ҩырҩыр аздыргылт.
   Убри нахыс ахәылԥҵыс изнеиуам аԥстәқәа рахьгьы аԥсаатәқәа рахьгьы, наҟ-ааҟгьы игәрамгахыеит.
                                                                                            Донган.

                    ИАНБЫКӘУ АЦӘГЬЕИ - АБЗИЕИ ЕИЛҲАРГЫУА ҲАНЫҞАЛО?
   Қыҭак аҿы аԥсацәа еизаны иахыҟаз аӡәы ирылыеиҳәеит аԥсуа газеҭ ацхыраара аҭахыуп, мамзар иадыркыуеит ҳәа. Ацкыс уи иарҳәаз, шәазыӡырҩ цқьа абри ауп: «Агазеҭ ҳәа шьоукы акы аҭыжьра иалагеит ҟәрышьқәак алаеизыргаразы, ирҭахызар иадыркааит, уи агазеҭ ҳара иаҳнаҭоуа егьыҟам, ҳабацәа агазеҭиаԥхьомызт, аха рызхарафа, рызхаражә иҟан, уи агазеҭ иҳамам егьҳнаҭоуам. Уи акы. 
   Сынтәа ҳаклас ҷкәынцәа авечерқәагьы аканцертқәеи ақыҭақәа рахь иҟаҳҵап ҳәа ихцаз кры еилызцоуаз зегьы ацхыраара рырҭуон ажәалеи  џьыьаҭыхлеи. Убысоуп ԥыҭк еилызцоуа ауаа ишыруа. Убраҟа, қыҭак аҿы аӡәы даара бжьы-ӷәӷәала ажәлар иреиҳәауан: «арҭ ԥара гацәоуп, ауаа зжьо роуп, ирҭахузеи наҟ иҳалҵааит; иабатәи хәмарцәоу, урҭ ашаха изықәныҟәокам, алаԥшхырԥага ҳәа егьырзыҟаҵоуам. Наҟ икашәцб амшгацәа». Абар ҩба.
   Асеминариа ҷкәынцәа аӡәы аизараҿы аҷкәынцәа аклас азы иазыҟаҳҵароуп, иалагалароуп, аҵара ҳацхраароупб аныиҳәа ақыҭа иреиуаз аӡәы днацәажәан: «аусура зцәымӷыу зегьы клас-млас ҳәа иавоуп, дара бжьысыупб уи рызмырхакәаб иаанхазгьы бжьаҳхыуеит ҳәа иаҽуп, аҵарамкәа – уаркьаҭап, аҵара змоу реиҳа ожәы ҵара змам ахашәалахәы рымоуп, – сыҷкәын сыҩны дыҟазааит» иҳәеит. Ари ҳԥа.
   Абас иҟақәоу рацәоуп, аха ожәы уа саанҵасыуеит, абрыгь азхоуп ҳәа сыҟоуп.
   Абарҭқәа анысҳәа Москва Восторгов ииҳәаз ажәа аасгәалашәит. Аԥсны «Духовная Семинария» ҳауратәы еԥш уҳазныҟәа ҳәа ианыиҳәа: «чыс бзиа нхар аҵкыс, мгәа цәгьа ԥжәааит» ҳәа рҟәышга ажәаԥҟас измоу ажәлар ртәы егьыҟам, урҭ аҵара иалархыузеи рызхара шырфареи, шырыжәреи иашьҭазааит»  ҳәа ииҳәаз. Афисааит, Москва дыштәаз ҳара ҳзакәытә уааз идырзаап, агьыигымхеит сгәахәоит.
   абри иаԥхьои, изыӡырҩуои ҳасаб азыуы хыхь ианыу ажәа, абас зҳәоуаб абас зхәыцыуа, абас иныҟәоуа ажәлар идырҽеирызеи, раԥхьаҟа изцарыма?
                                                                           Иззымычҳаз.

                                                 АЖӘАБЖЬҚӘА
Адоброволццәа Дмитровка ргеит ҳәа иааҩыит.
                         ------------        ------------
Аболшевикцәа Кроми акәш шьҭахьла ицеит.
                         ------------        ------------
Дон аӡ-ду арымарахь аибашьра ду ыҟоуп.
                         ------------        ------------
Луга ааигәара 25в. амраҭашәарахь, аибашьра ду ыҟоуп. Лепелскҟа зны аб-цәа еиааиуа, зны адобр-цәа еиааиуа аибашьра иаҿуа.
                         ------------         ------------  
Чернигов акәш аб-цәа рҿы иларҟәны иҟаз аибашьраҿы шьҭахьла еихеит.
                       -------------         -------------

Богуча ианахыкны аб-цәа шьҭахьла ицеит.
                      --------------         -------------
Адоброволццәа ақалақь Чернтгов ргыеит.
                      ---------------        -------------
Аболшевикцәа Киев адәыӷба астанциа (вокзал) еихсыуеит аҳәоит ехьатәи агазеҭ
                                                                                                               «Н. С.»
                      ---------------         -------------  
Ақалақь Ориол ааигәа 10 верск рҿы аибашьра иаҿыуп.
                     ----------------         -------------
Фон-дер Голиц ир ақалақь ду Рига шьҭырхыит рҳәоит.

                    ----------------         ---------------
Ехьатәи агазеҭқәа изларҳәоуа ала Колчак саоиузникцәа рхадарақәа адырра рыиҭеит Деникиныи иареи рнапы злакыу аус аҿы иара иакәымкәа Деникин иқәнагоит аԥхьагылара ҳәа.
                    ----------------          ---------------
Харков аҭаҭын фабрикақәа рҿы аусуцәа  «забастовка» рымоуп рҳәоит.
   Адоброволццәа иргыеит Ориол, Мценск (60 в.Ориол ааигәа). Убырҭ рнаҩс ажәабжьны ирҳәоуа иалагыеит Тулагьы ргеит ҳәа. Москватә аболшевикцәа реиҳабацәа (ркомисарқәа) Москва иалҵны Волга шыҟоу абналара ргәы иҭоуп рҳәоит.
   Убас, адоброволццәа ақалақьқәа акакала игуа Москва ааигәа инеит. Москвагьы, ехьатәи агазеҭ излаҳәоуа ала, иахыџ-хыџит: акомисарқәа абналарахь рхы дырхыеит.
                  ------------------       -----------------
   Киев акәш аибашьра ӷәӷәа ожәыгь иҟоуп.
                 ------------------        -----------------
 Доныи Волгаи рыбжьара аибашьра ӷәӷәа аб-цәеи  адобр-цәеи ирымоуп.

                                              АҞӘА   АПОЛК   АҾЫ
   Октиабр 12, ахәылбыҽха 10 сааҭк рзы аказармақәа рҿы асалдаҭқәа даара ахысра дыу ҟарҵеит. Бџьар хкыс еибашьыгас иҟоу изламхыс агьыҟамлеит. Абас ҩысааҭк - хысааҭк раҟара ахысра иаҿын: ихыст шәақьла, пулеметла, бомбала, бзарбзанла. Ажәакала, Аҟәа идырдӡеит. Нас рабџьар шрымаз 40 раҟара (еиҳаупгьы рҳәоит) ибналаны ицеит. Еиҳараҩык Самырзаҟанааи Одышьааи роуп. Рхы зыхдырҟьаз ҳәа макьана цқьа еилырганы иҳаздыруам.

                                  АГАЗЕҬ  «АԤСНЫ»  АКАНТОРА  АҞНЫТӘ
   Агазеҭ «Аԥсны» зауқәо, ианаамҭаз аԥара алазымгалаз ҳшәыҳәоит, ирҿыцны агазеҭ ахә алажәгаларазы, иалазымгалаз агазеҭ изынаҭыира иаҟәыҵуеит.
                               ----------------------            ------------------------

   Аҟәа аучасҭка (анхарҭа) аазхәарцы зҭахыу рахь.
   Аучастка аҩны бзиа зҭагылоу, ма ишаанагара ҩны хәыҷык зҭагылоу, ма баша оҩы ихы неиҵеикыртәы иҟоу хыбрак зҭагылоу акы аасхәандаз згәахәуа агазеҭ «Аԥсны» аконторҿы дааир амҩа дықәырҵоит, идырбоит.
   Рыхәқәа 20.000м. инадыркны 230.000м. рҟынӡа хәыс измақәоу.
                           -----------------------         -----------------------

                                    АРЕДАКТОР   АГӘЫԤ
                   СУХУМ. Типография А.М.Зайдшера


                                                 А  Ԥ  С  Н  Ы  
                            Есы-мчыбжьа иҭыҵуа демократ газеҭуп
   Ахә  1м.50 к.                                                                         Ахә 1м.50 к.
   № 30       Асабша  октиабр мза 25 азы  1919 шықәса раан        № 30                                                                                       

                              Агазеҭ «Аԥсны» Акантор аҟнытә
   Агазеҭ «Аԥсны» азы акареспонденциа аазҭеиуа цқьа иелырганы ақьаад аздаҟьак ауп иҩтәыу.
   Мызкы агазеҭ «Аԥсны» хәыс иамоуп 6 м., фымыз – 36 м.
   Агазеҭ ианымаалоуа астатиқәа оҳәшьҭахьтәила иаазҭыиуа иахь ирзыхнырҳәыуам, инырхыуеит.
   Цқьа еилырганы иҩым, зыеилыргара цәгьау астатиақәа агазеҭ иамаҭәам акы еԥш иахәаԥшуеит.
   Агазеҭ «Аԥсны» адрес:   Сухум, типография Зайдшера.


                            Агазеҭ «Аԥсны « акантора аҟнытә
   Агазеҭ «Аԥсны» зауқәо, ианаамҭаз аԥара алазымгалаз ҳшәыҳәоитб ирҿыцны агазеҭ ахә алажәгаларазы, иалазымгалаз агазеҭ изынҭыира иаҟәыҵыуеит.

                            АЦӘАЖӘАҨЫ БЗИА ЕИҲА АӠЫРҨҨЫ БЗИА…
   Аԥсыуа газеҭа аҿы ианқәоу ажәақәа цқьа аԥхьара рҭахупб ацныҟәарагьы ақәнагоит. Уи иаҳәоуа аӡәгьы ықәымныҟәуазар, ианыу закәузеи ҳәа цқьа инеимда-ааимданы еибырымҳәозар, агазеҭ акгьы иаԥсахыуом, избан уҳәауазар агазеҭ рхы ирзамырхәеит.
   Ҳаԥуа газеҭ шамахамзар оҩ дзырхәыцша, ма оҩ дзырҟәышшаб ма анхашьа бзиа иамааноу акы анымкәа иҭыҵуам, аха уи изызкыу ажәлар шаҟа рхы ишадырхәуа ҳаздырам. Ажәабжьқәа маҷымкәа ианыу рнаҩс, ожәы ааскьа ҳгазеҭ аҿы М.Булиа ииҩуаз анхара аҳасаб ала даара иус бзиан, даара ажәа бзиан анхара зҭахыу рзыҳәан, аха уи қыҭацыԥхьаӡа иамыԥхьозар, рхы ирзамырхәозар, Мыса «имшыбзиа» еԥш амала ибжьмӡыиМ.Булиа иџьабаа; иара убыс агьырҭ аҩцәагьыжәлары ирыхәаша, ма ажәамаанала, ма жәаԥҟала, ма иаша аргама ирҳәақуа хыда инхозар, урҭ «аӡы  зҟаҟоуа» иҩызамхеи!
   Агазеҭ қыҭацыԥхьаӡа инеиуазароуп, иахьнеиуа иагымкәа зегьы ираҳауазароуп. Ақыҭа рҿы агазеҭ ианыу 10-ҩык раҟара ираҳар, нас урҭ инимырдоит.
Издыруада ари заҳауаус игәы иаанагозар, ус хәарҭара алазар, нас убри зҳәоуа иҩызцәеи иареи изынарымҭыиуазеи ақыҭақәа рахь ҳәа. Агазеҭгьы амала иҟалуом, изҭахыугьы иззынауҭыиуагьы  удыруазароуп.
   Абар хәыд-ԥсада амҩа иазааигәақәаз ӡәырҩы  5 - 6 мзы ирзынаҳҭыиуеижьҭеи, аха шаҟа агазеҭ ахә аарымҭыирыз, шьоукы иҭабуп ҳәагьы ҳзаармыцҳаит; ироуоу ирмоуагьы цқьа иҳаздырам, аха ҳахазҵаақәаз ироузаап урҭ агазеҭ. Абасоуп ҳыус ушьоу. абри еԥш аамҭазы аԥхьара здырыуа агазеҭ иазымӡырҩуа, иацымныҟәуа, иаҳәозыишь ҳәа иазымҵаауа гәыӷәӷә рымоуп, рыԥсҭаны иажәӡом, избан уҳәар ацәгьагьы абзиагьы рзеиԥшзар акәхап. Ари даара иградууп. 
                                                                                  Донган.

                                      АШЬХАРУАА   РЫМЏЬЛАС
   Агьи агазеҭ аномер аҿы ишысҳәаз еԥш Қарҭ иқәтәоуп Ашьхаруаа рымџьлыс; уи, ашьхаруаа жәлар еицгылаз рхақәиҭра азы, хыс ирымоуп. Ожәы аакьыскьа урыс бызшәала, раԥ бызшәала, ҭиурқь бызшәала шьхаруаас иԥхьаӡоу рахь ус ажәаны идәықәрҵеит, алаҳәара ҟарҵеит: АШЬХАРУАА! ижәдырааит шьхаруаа жәларыс иҟоу рхаҵарақәа Қарҭ еизаз  (27августа - 3 сентиабриа) иӡбны ишьҭырхыит иалыхны идәыртәарцы АШЬХАРУАА РЫМЏЬЛЫС.
   Акыс уи Амџьлыс ашьхаруаа рыҩнуҵҟа азы хыс ирхагылоит. Ҩбагьы – Ашьхаруаа рымџьлыс иашьҭалоит ашьхаруаа жәлар Кавказ иҟоу баираҟ аҵаҟа рхы еидыркыларцы – ишьақәдыргылартәы АШЬХАРУАА Р-РЕСПУБЛИКА. Хԥагьы – Ашьхаруаа рмыџьлыс иашьҭалоит адоброволццәа ирылаҳаз рылырцарцы, ашьхаруаа ртериториа ахьынӡанаӡуа урҭ рыжәла зыжәлоу адоброволццәа аӡәы  днымхарцы.
  Ԥшьбагьы – Ашьхаруаа рмыџьлыс адоброволццәа ашьхаруаа ртериториа рықәцаразы ашьхаруа жәлар Кавказ иҟоу рхы еидыркылоит, дырҩагь цхыраара рырҭеит ачарқьас жәлар иҵасыз, игылаз хыс ирхагылаз аоҩы Узум Ҳаџьыи, Даӷьесҭан ажәлар хыс ирхагылаз Али-Ҳаџьы Акушинскыи.
   Хәбагьы – Ашьхаруаа рымџьлыс ажәлар - ахәархь, анхацәа роуп изшьҭоу, убри аҟнытә адгьылб апомешьчикцәа иирымазааит мҳәакәа, анхацәа, знапала инхоуа аоҩы имазароуп рҳәоит.
   Фбагьы – Ашьхаруаа рмыџьлыс адоброволццәа ашьхаруаа ртериториа ишықәырцалагь имԥшӡакәа еизыргоит – Учредителное соьрание – Ашьхаруаа жәлар рымџьлыс дыу. Усҟан уи Амџьлыс дыу ишьақәдыргылоит Ашьхаруаа р-Республика.
   Абарҭқәа ирышьҭоуп, иагьақәгәыӷуеит иагьынарыкӡарцы ашьхаруаа ры-мџлыс Қарҭ иқәтәоу, аус знапы адыркыз, убри аҟнытә шьхаруаа жәларны Кавказ иҟоу ирашәҳәоит шәахьыҟазаалакгьы ҳхы еидышәкыларцы амџьлыс Қарҭ иқәтәоу изышьҭоу азы ацхыраара азыжәурцы.
                                          Ашьхаруаа жәлар Р-мџьлыс.
                                                                                  С.Ҷ.

                                              ЕЛЫРЫНТӘ    АШӘҞӘЫ
   Елыр ақыҭан Кәыдры ауезд аҿы, инхауа Б.П.Ҷкадуа 1918 ш. рзы амилициа рхылаԥшҩыс Елыр ақыҭан ддыргылт, шықәсык аҟарагьы амаҵ иуит.
   абри аамҭазы абрагьцәеи, аӷьычцәеи, иареи еибадырны рыжәҩа еибыҭаны аӷьычра иаҿын. Ари амаҵура шықәсык ашьҭахь даналҵ, иара имаҵураан згәы ҟаиҵақәазыи игәыцхәцәеи ицырхрааы, елыр вуахәама ду аҿы астаросацәа дреиҳабны ихы далырхыит, убри ала абри ауахәама беиа  аксса ацаԥха иара инапы аҿы иҟаиҵеит. Амилициа данреиҳабыз имаҵура ззин инамҭоз аус бааԥсқәа кыр ҟаиҵеит.
   Аакьыскьа абарҭ аус бааԥсқәа ааԥшын днананы дҭаркыит абахҭа. Аха ожәы доурышьҭын, дышнеиуаз еԥшҵәҟьа абӷьааҳәа ауахәамеи акассеи рцаԥхақәа иҩызцәеи иуацәеи ирхианы уа иркын, инеидыркыит. Аӷьычцәа рхыԥхьаӡара (рсиа) дшану дануп.
   Ари иамҩоума аӷьычра рхыԥхьаӡараҿы игылоу, иусцәгьақәа рзы ожәраанӡа абахҭа иҭакыз, аӷьычцәе арҳәцәеи рҩыза, абри еԥш ауахәама беиа ацаԥха инапы ианызаразы?
                                                                                 «Н.С.»

                          АЛАӠАРА   ЗМОУ   АҼЫ БЗИА   АЛЫԤШААРА 
                                                          Алгарҭа  
   Ахы ахәда инаҩганы ахәдахь ма шәрак аманы, ма аҭәа цоо иҟазар чмазароуп, алыргарагьы уадаҩыуп. Аԥыжәҩа чымзароуп, ма ишәымзароуп. Ус иҟалыуа ракәоуп, чымазара дыуп, алыргарагьы уадаҩыуп; иалгаӡаргьы акәадырыи «ахамутыиҶ рзы уезгьы акраамҭа изхәарҭахыуам.Абӷагьы цәҟьамзароуп, ицәҟьазаргьы ажьыцәгьа амамзароуп; ус иҟоу аҽы абӷа лассы изыӷәӷәахуам; акәадырыи «ахамутыи» уақәнарҵом; иуақәнарҵаргьы лассы ицәҟьоит. Амгәагьы ахәаԥшра аҭахыуп: еилышәшәамзароуп, џьара аҭәа ҭыҵыуа иҟамзароуп аҽы архәара иахҟьаны иҟалоит абри еиԥш ахьаа.
   Аиҳаоак ашьапқәа роуп ахәаԥшра зҭахыу. Аԥхьатәи ашьапқәа урыхәаԥшыроуп, ибырҟәымзароуп, ицәҳәымзароуп; ашьапы хәахәамзароуп, имхыџхыџыуазароуп; ус иҟоу аҽы икәадахоит, мычла имаҷыуп. Ашьапқәа аҿқәақәраҿгьы аӡы ҭамзароуп (ибырҟәымзароуп), ма аӡы ҭырымхыцзароуп. Ашьанӡааи амсеи рыбжьара иҷҷамзароуп,  аҭәа цоо иҟамзароуп.
   Абаҩы-ԥсы ҭамзароуп џьара, ма ашьагәацә иқәымзароуп абаҩы-ԥсы. Аиҳарак абрыи еиԥшқәа рзы ахәаԥшра зҭахыу ашьҭахьтәыи ашьапқәа роуа (аҩга шьапқәа). Аҩга шьапқәа ашьамхқәа рыҟны ибырҟәызар, ма абаҩы-ԥсы ықәзар изалгыуам, изқьынгьы ицыркьлашт. Убрыи анаҩс ахәаԥшра бзиа рҭахыуп ашьаԥхыцқәа (амсақәа): иԥҽымзароуп, ишьшьамзароуп. Ари еԥш агра змоу акгьы иаԥсам. Аҽы ҭыицәа аџьармыкьа аҟны ус ишьшьаны измоу аҽқәа акала иршьыхуоит (ацәала), уаҩы изгәамҭаратәы еԥш, убрыи аҟнытә цқьа ахәаԥшра аҭахыуп. Ашьаргәыҵа афҩы мгозароуп, атәа мцозозароуп; уи шьамхлашәароуп, аҽы даара иарчмазаҩуоит.
   Абас зехьынџьара ахәаԥшра анагымхалагь ашьҭахь дырҩагьых аилыргара аҭвхыуп, уаҳа гра амазар: аныҟәараҿы, ахыԥхыԥраҿы. Ԥаса ҭынч аныҟәашәа иқәыргыланы уахәаԥшроуп, ашьҭахь-ахыԥхыԥ, нас аҩраҿы. Убырҭ рыҟнытә цқьа уахәаԥшроуп ашьапы ргылашьақәа. Дырҩагьых аныҟәара ианалагыуа уазыӡырҩлароуп: аҟәартәрақәа рҿы ҿаҩ-моҩ  амырозароуп, усзыргуа аԥша алоуп. Дырҩагьых аҩраҿтәыи, аныиаҿыи аԥсыԥ алага-ҩагара хьанҭамзароуп, мыцхәы имеисуазароуп. Ԥыҭк анықәырс-аақәырс рзы мыцхәы имеисуазароуп; алаӡара маҷхот, икәадахоит ус иҟоу. Ус еисыуа аҽы иаҳа мариа уаҩы еилыикаауеит ашоура аныҟоу. Убрыи аҟнытә убри еԥш иҟоу аҽқәа аҽы ҭыицәа ахьшәашәара зоуп ианырҭыиуа.
   абри еиқәыԥхьаӡоу аграқәа змам аҽы алаӡарагьы бзиахоит, егьзҩыдахыуоитб ишаанагара аус азгьы иааԥсом.
   Аҽы даара ихәарҭоуп инхоо изы: дақәтәар дныҟәнагоит, иҵеиҳәар ицәаӷәоит, аидара шьҭнахоит, аҽы-хшы зжәуагьы ыҟоуп. Иԥсыр ацәа ашьаҵатәы алырхуоит, ахуы абагьал алырхыуоит; аҵыхәеи аԥрықәцәқәеи алыхәҭа алырхуоитб ашьаԥхыцқәа аҵла алырхуоитбҽы-уацла адгьыл дырҵәуоит.
                                                                          Д.Гәлиа.

                                      ХӘАЏЬА   ШЬАРДЫН   ИМААНА 
                               Хәаџьа Шьардын игәылара 
                               Аӡәы  аԥсхәы  иуан.
                               Аԥсхәра аҿы  ауаа  неиуан,
                               Ажәлар  зегьы  анеира  иаҿын.

                               Хәаџьа Шьардын аԥсхәраҿы днеит,
                               Игәылара аҟнытә  дыук иҽеилаимҳәеит.
                                «Мышбзиа» ҳәа нареиҳәан,
                                Игәылацәа  днарылалыеит.

                                Дахьнеиз аӡәгьы ихамыӡгылт,
                                Сымнеинда ҳәа идырҳәеит.
                                Уааины утәаҳәагьы иарымҳәеит,
                                Уи азы даара игәы хәит.

                                Шьардын аҩныҟа ацара иҳасабыит,
                                Ихамыӡгылаз ауаа маанала идсырдырыпҳәа.
                                Иаразнак днарылҵын ддәықәлт,
                               Ирласны иҽеилеиҳәан ишьҭахьҟа дхынҳәит.

                               Иҽеилеиҳәан даннеи загьы ихаӡгылт,
                               Днаганы бзиа рҭыԥаны дыдыртәеит.
                               Даараӡа патыу иқәырҵеит,
                               Хәаџьа ефенди ҳәа изҿырҭит.

                               Зегьы акрыфара иалагыеит,
                               Шьардын амхәыцтә ихәыцуеит,
                               Афара иҽазыимкыит
                               Ачысқәа иаԥхьаҟа даарыхыеит.

                               Шьардын имаҭәақәа ишәыихын,
                               Ишәфала ҳәа асаанқәа ирныикылон.
                               Ауаа итәаз иџьаршьан,
                               Иҟауҵозеи ҳәа изҵааит.

                               Иҟасҵо џьашәшьаратәы иҟам,
                               Сымаҭәақәа афатә рҿасҵоит.
                               Зегьы џьшьахәс дҟарҵан
                               Крызфозгьы акрыфара иаҟәыҵыит.

                               Шьардын ус иҳәеит:
                               Маҭәажәла санааи
                               Аӡәгьы шәысхамыӡгыт,
                               Оҩысгьы сышәымԥхьаӡеит.

                               Амаҭәа бзиа сышәны санааи, 
                               Ажәлар зегьы шәҩагылт.
                               Саргьы бзиарҭаны сшәыртәеит
                               Афатәы бзиагьы сымҵашәыргылт.
                    
                               Шәара аоҩы шәыихамыӡгылозаап,
                               Ашәҵатә акәзаап патыу зқәышәҵуа,
                               Ачысқәа афалааит ҳәа
                               Саргьы уи азы оуп изрыдыскылауа.
                                                                 Маан Ақырбеи.

                                           АҞӘА   АҨНУҴҞАТӘЫИ
   Аҳақьым Филимонов 19 ари амзазы, ацхыбжьон аӡәы иҩны днеин ашә дасыит аҳақьым дысҭахуп ҳәа.
Филимонов ашә аартны ихы анадәылыирҳәҳәа ашә илагылаз иҟама ҭыхны иҽырхианы дгылазаарын, аҽыҩҳәа имгәацәа иҩалеиҵан, дышьны дкыеижьт. Дызхыирҟьеи иара ацәгьа зыуз дызыусҭеи макьа ирзеилымкаац.
                             ---------------------------          ------------------------------

   Управа аҿы членс иамоу Л.Новиков аҵхыбжьон иҩныҟа дышцоз аӡәы дыеихст. Новиков дкаҳаит, аха иқәымҳәеит аха. Дахкажьыз икьарахә ааҭыихын ахысра далагыеит. Ацәгьауҩы дыҩны дцеит. Дызыусҭыу рыздырам.
                           ----------------------------            ----------------------------

                                                   АЖӘАБЖЬҚӘА 
   Аболшевикцәа Киев ргыеит; убаҟан убра ирԥыхьашәеит адәыӷба афатәқәа ныҟәызгоз 800 милион рыхә шҭаз.
                                                 -------------------------
   Апрофесср ду Венгеров дыԥсыит.
                                                 -------------------------
   Аб-цәа Кромыи  иақәлыеит.
                                                 -------------------------
   Севастопал зхы иақәиҭу баӷәазаны аҟалара.
   Сҭампылынтәыи иааз ажәабжь иаҳәоит Севастопал зхы иақәиҭу баӷәазаны иҟалоит ҳәа. Афранцыз ӷбақәа аныҟәара иалагарцы иҟоуп Марселыи Севастополыи рыбжьара.
                                               -------------------------
   Аб-цәа Кромыи ргыеит.
                                                 ------------------------
  Аб-цәа Воронежҟа еихоит.
                                                ------------------------   
  Адобр-цәа Елца ааигәа 20в. рҿы иҟоуп.
                                                ------------------------
                                      Дербент агара
   «Искра» излаҳәоуа ала ашьхаруаа Дербент ргыеит. Адобр-цәа ӡәырҩы тҟәаны иргыит, ӡәырҩгьы ақалақь иахалҵыз ар рыкәшан иааныркылт; рабџьар шьҭарҵап ҳәа игәыӷоит. Тҟәаны ирымоу адобр-цәа аҳәара ҟарҵеит, ҳаушәышьҭ даҽазны ҳшәабашьуам ҳәа. Амшын ахь аӷбақәа рбоит, ргәы иҭоу рыздырам.

                                   ЏЬАНАҬ ҲӘА ЗЗЫРҲӘО АУП ҲАԤСЫНРА

                               Лашькьындар ахәы уқәгыланы,
                               Унаԥш-аԥшуазар;
                               Унҭаԥшуеит Амшын-Еиқәа, еиқәаҵәаӡа,
                               Аԥсынра уалаԥшуоит иаҵәаӡа
                               Ладагьы ҩадагьы ихҟьоуп шәырла,
                               Еҳарак ишәҭӡа,
                               Ӡынгьы ԥхынгьы еиԥшӡа.
                             Иашьҭоуп Аԥсынра џьанаҭ ҳәа,
                             Ииашоуп, иабыргузеи, ифо ижәуа, иалоу Аԥсынра.
                             Уаҳа иҭахыузеи жәҩантә,
                             Ԥсҳара џьанаҭ гыларҭас.
                             Аԥша асуеит ихааӡа,
                             Ақәа ауеит иҟәандаӡа,
                            Амра ԥхоит ихааӡа,
                            Асы ихнаҩоит иԥшӡаӡа
                            Ишоуп зегьрыла ҳ-Аԥсынра.
                             Иашьҭоуп иара аӷацәа,
                             Изыԥсоу рыздыруам аҭынхацәа;
                              Ахьча бзиа дызрымоузеи ауаса
                             Ирацәаҩыуп реимҵәацәа ара.
                             Иабыргузеи Қьааба ицан иааз.
                             Иабыргузеи иалашәаз Аԥсынра,
                             Дызԥагьамзеи иара?
                            Имоуп жәҩанытәи Аԥсынра,
                            Џьанаҭгьы гыларҭа.
                                                                  М. Булиа

                                    АӶЬЫЧИ   АМШЦӘГЬЕИ 

                          Асабша мшы алашьцара иалагыеит,
                          Аҳауа ихьшәахаз аҟәандарахь иасыит
                          Аҵых лашьцеит даара иӷәӷәаны;
                          Уаԥхьа игылоу дыумбартәы аӡәгьы.

                          Иласны иалагеит асы алыеира,
                          Ишкәакәаӡа, мыцхәы иԥшӡаӡа,
                          Алаҟны даара ихааӡа,
                          Ишьҭоуп ҵаҟа зехьынџьара еԥшӡа.

                          Далагыеит аӷьыч аҽырхыиара,
                          Дцарцы аигәа ӷьычра џьара,
                          Иаигарцы ацә даараӡа иԥсылоу,
                          Икажьны ишьырцы иҩны ифарцы,

                          Аӷьыч дхынҳәит ацәгьарахь,
                          Абора ацә ҭигон иара,
                          Аԥшәма дгәаҭаны диехсыит,
                          Ахы игәы иҵашәаны дкаҳаит;

                         Абора ирҭәын ишьала иҟаԥшьӡа
                         Насгьы иласны ихыҵыит иԥсы;
                         Дшашьҭаз аӷьыч шьоукы рҷан
                         Имаз ҷанхыеит иара изы
                         Иҭаацәагьы еилатәеит ебарҵәуа рыҩны.
                                                        Антон Шьакаиа
                 ----------------------------------------------------------------------
   Аҟәа аучастка (анхарҭа) аазхәарцы зҭахыу рахь
   Аучастка аҩны бзиа зҭагылоу, ма ишаанагара аҩны хәыҷык зҭагылоу, ма баша оҩы ихы ныҵеикыртәы иҟоу хыбрак зҭагылоу акы аасхәандаз згәахәуа агазеҭ «Аԥсны» аконтораҿы дааир амҩа дықәырҵоитб идырбоит.
   Рыхәқәа 20.000 м. инадыркны  230.000 м. рҟынӡа хәыс измақәоу.

                        АРЕДАКТОР    АГӘЫԤ
        СУХУМ. Типография А.М.Зайдшера.  
                                     А   Ԥ   С   Н   Ы   
                                          Есы-мчыбжьа иҭыҵуа демократ газеҭуп
                                Ахә 1 м. 50 к.                                             Ахә 1 м.50 к.
                      № 31 АСАБША НОИАБР МЗА 1 АЗЫ 1919 ШЫҚӘСА РААН № 31

                                          АГАЗЕҬ  "АԤСНЫ"  АКАНТОРА АҞНЫТӘ
   Агазеҭ "Аԥсны" азы акареспонденциа аазҭеиуа цқьа иелырганы ақьаад аздаҟьак ауп иҩтәыу.
   Мызкы агазеҭ "Аԥсны" хәыс иақәуп 6 м., фымыз – 36 м.
   Агазеҭ ианымаалоуа астатиақәа оҳшьҭахьтәыла иаазҭыиз иахь ирызхнырҳәыуам,инырхыуеит.
   Цқьа еилырганы иҩым, зеилыргара цәгьау астатиагьы агазеҭ иамаҭәахәым акы еԥш иахәаԥшыуеит.
   Агазеҭ "Аԥсны" адрес: Сухум, типография Зайдшера
                                   
                                         АГАЗЕҬ "АԤСНЫ" АКАНТОРА АҞНЫТӘ
   Агазеҭ "Аԥсны" зауқәо, ианаамҭаз аԥара алазымгалаз ҳшәыҳәоит, ирҿыцны агазеҭ ахә алажәгаларазы,иалазымгалаз агазеҭ изынаҭира иаҟәыҵыуеит.


                                           АБЗИА  ИАЦЛАБЫЗ  МЫШКЫ ИБЕИТ
                                                    (Аԥсуа жәаԥҟа)
   Хар змам ажәларқәа, аҵара змоу маҷымкәа иахьыҟоу, "аспе?таклқәеи" "авечерқәеи" ҟарҵоит қыҭацыԥхьаӡа, мызкала знык-ҩынтә. Убырҭ авечерқәа рҿы изҭагылоу аамҭа ианаалаша ажәа бзиа рҳәоит, ажәаеинраалақәа ирыԥхьоит,ажәамаанақәа рҳәоит. Ажәлар еизоит, авечер иалаԥшны ирылшала? иацхрааны рыҩныҟақәа рахь ицоит. "Авечер" ҟазҵақәуа ирхашәалуа ус бзиак иазыркыуоит. Абас ажәлар ихәмаруа, иччуа еизаны излацхраауа, инеиҭаганы зегьы ирзеиԥҳыу ус бзиак иадырхәоит. Абарҭқәа иреиԥшыу ажәлар бзиақәа ҳарҿыԥшны ҳаргьы ҳауаажәлар рыҟны, ҳқыҭақәа рҿы,аԥхынра "авечерқәа" ҟаҳҵап ҳәа иҳаӡбыит. Абас хыхь ишысҳәоз еԥш ҳагәы ианҭашәа Аԥсны азы аусура иамырааԥсаӡоуа Д.Гәлиа ҳнеины ианиаҳҳәа, даараӡа шьарда деигәырӷьаны аурыс шәыҟәқәа, ақырҭуа шәыҟәқәеи иахганы, ажәаеинраалақәа ожәтәи аамҭа иақәнагақәоуаз ҳазҩны ҳаирхыан?, амҩа ҳақәиҵеит.
   Даара мыцхәы ашәара ҳаман абрис ҳазлагаз аус ажәлар цқьа рхы иҭамлакәа даҽакалашәа ибаны баша ахәмарцәа ақыҭақәа рҿы инеиқәо реиԥш ҳабаны иаҳхамыӡгылар ҳәа. Аха ари ус иҟамлыеит, "абзиа адгылаҩцәа рацәахоит"ҩ Тҟәарчал ҳнеит зегьы раԥхьа абрис аус ҳагәы иҭаны, аизарагьы ыҟан даара иӷәӷәаны. Ҳазызнеиз анраҳҳәа, уа инхоуа Ҭар Еқәыԥ даалаган дцәажәеит абас: "Дадраа Тҟәарчалаа! Ҳара ҳаҷкәынцәа, Аԥсны  ҿа ахшара аҳаскьын анышә еиқәаҵәа иалҵны иаҳа-иаҳа ишазҳауа еԥш ишыҩеидасыз иалагеит аусура ҳара ҳзы; убри аҟнытә сшәыҳәоит шәшеибакӡоу Тҟәарчалаа ҳаҷкәынцәа абрис еԥш аус ргәы иҭакны зегьы раԥхьа абра ианааи шәацхрааны даара ҳаҭыр ақәҵаны иҟашәҵаразы"
   Ажәлар рыбжьы гыеит: ари иамыцхыраауа аԥсуа дҟаларым ҳәа. Тҟәарчалаа ҳацхраан авечер ҟаҳҵеит зара амамкәа. Нас агьырҭ ақыҭақәа рыҿгьы иҟаҳҵеит авечерқәа.
   Абрис аус иацхрааз авечерқәа ахыҟаҳҵаз ақыҭақхәа рҿы зегьы иҭабуп ҳәа шәаҳҳәоит.
                                                                                                     Антон Шакаиа
                                                                                              30 октиабр азы 1919 ш.


                                         ҲАРА АԤСАЦӘА ЗАҞА АҴАРА ҲАШЬҬОУ!
   Уажәы иамыур аԥсацәа рыҷкәынцәа иаҳа аҵара иарҭоуа иалагыеит, мамзар уажәраанӡа 10 шықәса,15 ш. рынаҩыс усҟак аҵара иарҭомызт рыҷкәынцәа. Аҵара иарҭозар узласхәыцра уи оуп, 10 шықәса раҟара ҵуазар ҟалап, аԥсыуак иԥа ашәҟәы данырҵеит ашкола дыҭарҵар азы. Ари иаб ианиаҳа даара игәы иалсын, ииура изымдырыуа даанхыеит, иԥа ус ицәгьак иауны дагоуазшәа. Уаҳа ииурыз аныизымдыр даалаган ирахә даарылаԥшын, шьтәак иреиӷьыз рылихын, иманы дыизцеит, ашкола аиҳабыс иамаз.Ари ашьтәа ззаигазгьы даԥсыуан, ашьтәа аныизааига диегәырӷьан,уҷкәын сара ашәҟәы дыузанысхып ҳәа еиҳәеит. Дыук мырҵыкәа ашәҟәгьы даныихыит. Абас оуп ҳара аԥацәа аҵара ҳацәцаныабнахь ҳшыҩуа. Нвсгьы ацәгьара ҳашьҭалоит зынтәыкгьы ҳаҽҭаҳархоит. Сара сахьахәаԥшыуа еҳа гәыбӷан зысҭоуа – абрис ашкола еҳабыс иамаз иоуп, избан акәзар, уи иакәын иаҳа издыршаз аҵара зыԥсаз. Аха уи ашьтәа аныиба зегьы ихашҭит. Абас оуп аӡәи-аӡәи  ҳшеибажьоуа, аӡәы бзиак игәы иҭазаргьы ишыимҳәоуа. Даҽаӡәы милаҭзар заҵа ашьтәа ҭыины иԥа дыҭыимхра, деигәырӷьаны аҵара дыҭеиҵоит кыр ҭыитәызаргьы иҭыиуеит.
                                                                                 Ҭарасхан Алагәлаа


                                        ҞАҬМАС-ИԤА  Х(?)АЛЫБЕИ  ИАШӘА 

                                  Егры бжьҵәа аҭшәараҿы зыхәшьада рҳәуаз
                                  Зыхәшьад ҳәара забаӡӡеи дызлаз;
                                  Амаха ҳә имҵарҵаз ԥымаҵәуп,
                                  Акыка ҳәа дыздырцҳаз лаԥс кыкоуп;
                                  Згәы иҭаз згәы иҭаԥсыз,              
                                  Зшьамх иалаз зшьамхы иалаԥсыз
                                  Ҟаҭмас-иԥа Халыбеи.
                                  Шарԥы иаҵә игылуаз абла зхаз,
                                  Ахәылԥ шәаԥшь аԥштәы змаз,
                                  Дызкыдырҵыуаз аӷәы ичаԥа иқәгылоуп;
                                  Ишәырҵашаз ақьафын иӡахны ишьҭоуп;
                                  Дызшьыша асалдаҭ ҭаилым уа иқәгылоуп.
                                  Аоҩы дыԥсыр иажәа нхоит,
                                  Аҽабаа ԥсыр адәаӡа ацәынхыуоит.
                                            --------       ---------

                                  Сҭахашьа зеиԥшхаз аҿаҩа Маршьан ижәлар ирашәҳә;
                                  Скалаҭ тапанчеи схылԥарчи
                                  Дарыҟәа-иԥа Шабаҭ ишәҭ, сшьарц ахьӡала;
                                  Сшьаура ахьыӡ иара идышәҵар сшьаыеитәыуом;
                                  Сабраа сџьабара рықәшәымҵан,
                                  Сџьабара сан аҭакәажә дазхоит;
                                  Сара сыԥсхәы сара изухьеит, ԥсхәы сҭахым.
                                  Ак ҳамыур аауамҳәа напалашәкуазар
                                  Арх инхо Маршьан жәлар сбаџь рышәҭар ԥсхәыс иазхоит.
                                  Еҳ, зеиԥш дымиц, Ҟаҭмас-иԥа Халыбеи!…
                                           --------        ---------

                                  Маршьан жәлар ишьа рыуоит аха,
                                  Иԥҳәыс илыузеи рымҳәакәа иҟалашам,
                                  Лыхшыҩ дазҵаан, Саӡуеи ҳәа хашәалак длыман;
                                  Амаха имҵалҵеит, акыка далырцҳаи.
                                  Кыкацҳара данааиуаз Саӡуеи-гәышьа ус иҳәеит:
                                  Кыкақәыршәыс иаазгозеи, хәышә-фышәсҽан 
                                  Арха иқәны абжа -ԥҟа ибысҭап ҳәа сыҟоу.
                                  Сыԥси сыбаҩыи Анцәа ишеит,
                                  Ажьы исықә Маршьанаа ишәтәыуп,
                                  Сыԥсоуп сызқәиҭу, сыԥсы бкыкақәыршәуп,
                                  Саӡуеи ила иагымкәа ашьа дыуит Ачачҳа Татгәыгә.
                                                                                                       Н. П - иԥа


                                                  АЖӘХЬА  БЗИА АДЫРРА 
   Уажәраанӡатәыи ацәажәараҿы иаҳҳәеит аҽы бзиа, алаӡара змоуи, аусуреи зылшоз атәы, уажәы араҟа иаҳҳәап ажә бзиа хышлагьы хаҭалагьы ишаанагара иҟоу уаҩы излеидыршақәа.
   Ажәхьа бзиа алыԥшаара аҽы ӷәӷәа алыԥшаара аиҳа иуадаҩыуп; ари аҟны уаҩы иаҳа деилагоит. Убрыи аҟнытә ажәхьа бзиа аазхәуа арахә рҳақьым ирбаны иааихәар еиӷьуп ааигәа диоуазар.
   Ажәхьа ишаанагара иҟоу шықәсык ала 80 - ҟа 100 - ҟа ведра ахш ахьоит.
   убрыи аҟнытә ажә ахш рацәаны изхьоо ажә зҩыдоуп; ажә чимазаҩы ахшгьы дыук изҩыдам.
   Ажә зҩыда уаҩы излеидыруа абарҭқәа рыла ауп: ажә зҩыда ахәы еиқәыԥшьыхаа иҟазар ауп, ицырцыруазар ауп, ала ҭыџьџьоо ацәа ханы иҟазароуп. Аԥсыԥ анага-ҩагара хьанҭамзароуп, ахәда мхыихыиуазароуп, имеимҳәозароуп; ишаанагара аԥхьара амазароуп,уи анаҩс ашоура амамзароуп (ашыӡ амыхьуазароуп), ари уаҩы излеидыруа атәыҩа ашьаҭалеи, абзыи, аҿыҵеи рылоуп. Атәыҩа ашьаҭа цаҳәуаҳәуа иҟалоит, абзыи аҿыҵеи иҟаԥшьны иҟалоит. Ажә зҩыда атәыҩа ашьаҭа дыук ишхыуам, абзыи аҿыҵеи дыук ицамкәа агвил шәыш ахәаԥш(?)тәы ауп иамоу. 
   Аԥышә ишабаны ишны иҟамзар ауп, ус иҟоу ашыӡ зыхьуоуп, изҩыдоу ақьышә аԥхӡы қәыжжуа иҟалоит. Унапы ҩахьшьны иубаргьы абӷьааҳәа еиҭақәлоит. Ажә зҩыда акрыфара иазыҳаҵҳаҵуеит, чан шьҭахьгьы еиқәыршәаны ижаҳәоит. Ажә чымазаҩ акрыфараҿгьы цқьа ала хтым, ажаҳәарагьы кәадоупҽ Ацәеи жьыи ахь ицәҟьамзароуп, ашәрақәа алнахны иҟамзароуп, аиҳаракгьы убырҭқәа акгьы амамзароуп ачыргә ахь. Ажә зҩыда ачыргә агвил цәыш ахәаԥштәы аанахәуоит, џьаргьы иҷҷамкәа, акыкмацәқәагьы аканҵыҵыра ангыламзароуп, ачыргә инеибеиԥшны иҟәатазароуп, абна абра икьакьамкәа.
   Ажәхьа бзиа азҩыдара анаҩсгьы иҿазароуп, артәашьа бзиазар ауп.
   Ажә ақәра, аҽы еԥш, ахаԥыцқәа рылоуп излардыруа, анаҩысгьы атәыҩалагьы ирдыруоит. Аҳәыс аныиуа ԥышьҳәыга хаԥыцк аманы ииуоит, ҵаҟатәыи ацламҳәаҿы (хыхьтәыи ацламҳәы бзанҵыгьы ҳәыга хаԥыц азаауам). Мызкыи бжакыи рнаҩс агьырҭ аԥшьба аҳәыга хаԥыцқәа азаауоит. Абарҭ ааба ахш хаԥыцқәа рыла иҟоуп шықәсыкынӡа. Шықәсык анаҩс 2 шықәса рҟынӡа ианнеилагь ахаԥыц ԥсахра иалагоит; убрыи аамҭазы аԥхьатәыиқәа, ахш  хаԥыцқәа агәыбжьы хаԥыцқәа ҩба кашәоит, ацкыс анакӡатә хаԥыцқәа азаауоит. 2 шықәса идыркны  2 1/2  шықәса рнаҩс иҟау аҩнуҵҟатәыиқәа ҩхаԥыцк аԥсахуоит. 3 шықәса идыркны 3 1/2 шықәса рыҟны иаанхаз аҩхаԥыцк аԥсахуоит. 4 шықәсеи 4 1/2 рзы рнаҩс иҟоу аҩхаԥыцк аԥсахыуоит. 5 шықәса рнаҩс ажә ақәра хаԥыцла аилкаара уадаҩуп. Игәаҭалатәуп аҳәыга хаԥыцқәа иаҳа иаухоит иагьыцагәоит.
                                        Иагыу агьи а - № аҿы
                                                                                Д. Гәлиа


                                                           АԤСНЫ
                                            Аԥсны иашьагәыҭны иқәынхо ауаа,
                                            Шьарда мыцхәы ирыгыуп аҵара
                                            Убри азы мбатәӡа угәаҟхьыеит. Уара,
                                            Иахьугыу азы иара убри аҵара.
                                            Аԥсны! уӡбахә зларҳәуа учеиџьыка ҭбаалоуп,
                                            Ирга Аԥсны уӡбахә учеиџьыказы еԥш уҵаразгьы;
                                            Нас иудырп ахақәиҭра захьӡыу еилырганы.
                                            Аԥсацәа! Ирышәҭ шәыҷкәынцәа аҵара,
                                            Шәаҟәыҵ, иазхыеит аҟәыдырԥацәа рызҵаара,
                                            Ижәдыр, еилшәырга, ишыбзиоу аҵара,
                                            Иара убри ала ишәырлрша Аԥсынра зегьы,
                                            Нас иаап ахақәиҭра ахала шәара шәҿы.
                                                                                          В. Дарсалиа


               АҚЫҬАҚӘА РҾЫ ИҞАҚӘОУ АԤСАЦӘА РЫРҴАҨЦӘА РАХЬ АҲӘАРА
   Арҵаҩцәа! Шәара уалс ишәыдыу даара иус хьанҭоуп, иуадаҩуп, аха уи аус кырздыруа зегьы ҳаҭыр ақәырҵароуп, убри ауп шәара шәџьабаа ацынхәрас жәлар рахь ишәымоу.
   Акы еԥшымкәа ҳашәыҳәои арҵаҩцәа? Шәџьабаа џьабаа нацҵаны абрис аԥсуа газеҭ жәлары шәырзаԥхьаларазы, иану дшәырҳаларазы. Убыс ала абрис ҳабызшәа аашәрыхразы, ишьақәшәыргыларазы. Ижәдыруазааит, абрис ҳабызшәа ҳамырӡроуп, ҳабызшәа аныӡуа аамҭазы ҳара аԥсацәагьы ҳаӡыуоиу.? Абрис дырны шәаргьы ижәҩлароуп, шәыҷкәынцәагьы идшәырҩлароуп. Абас аныҟашәымҵа еиҭаҳҳәоит, ҳабызшәа бжьаӡыуоит, ҳабызшәа аныбжьаӡ ҳаргьы ҳабжьаӡыуоит.
                                                                                                                         Агәыԥ


                                                АЖӘАБЖЬҚӘА
   Аинглызқәеи аџьамқәеи еизааигәазтәуа ашәҟәқәа еимырдаз аҵыхәала Џьамтәылантәыи Азербеджан аилаҩеиласра ҟалеит ҳәа аболшевикцәа рыла адырра иҟалаз, аџьамқәа рминистр мцуп ҳәа азыиҳәоит.

   Афранцыз деԥутатцәа рпалатаҿы ишьҭырхыит ари аибашьра ду аан ацәгьа зыуқәаз ирздырҩарцы рыцәгьарақәа.

   Абол - цәа рахьтә адырра иҟоу ала адмирал Колчак ир шьҭахьла ианцоз анхацәа (раарыхра) рчақәа рыблит Амца иадыргыеит 200 милион ԥуҭ раҟара.

   Петроград ааигәара аибашьра ду аҿы абол - цәа рахьтәгьы атанкақәа аус рыуан рҳәоит.

   Киев абол-цәа ирышьҭазаҩны адоброволца ицоз Ирпен аӡы ааигәа игылоуп (20 в рҿы).

   Чернигов инахыкны 7 в.  рҿы иааӡеит аб-цәа рыр.

   Ориол акәшыи, Воронеж ааигәа амрагыларахь аибашьра ӷәӷәа аӡбахә рҳәоит.

   Царицын акәш аинрал Врангел ир иргыеит Дубовка (40 в.Царицыин анаҩс).

   Винница шыҟоу адобр-цәа раԥхьаҟа ацара иаҿыуп.Адобр-цәа рыла адырра иҟоу ала Петлиура ир рыштаб хыбгалыеит.

   Иалутороввкыи, Курганыи, Звериноговскыи шыҟоу адмирал Калчак ир ирышьҭазаҩны аб-цәа неиуеит рҳәоит.

   Петроград ааигәа аибашьра ду ст. "Лигови" Царское Селои, Павловкыи рҿы иҟоуп рҳәоит.
                                                               "Обновление"

   Аб-цәа рнапы аҿы иҟалеит Красное Село "Краснои Горки"
  
   Псков ааигәа аибашьра ыҟоуп.

   Чернигов иазааигәаӡахыеит рҳәеит абол-цәа.

   Абол-цәа Воронеж иазааигәаӡахыеит рҳәоит.

   Курск ааигәара Кромыи Дмитриевскыи инврыҵакны аибашьра ду ыҟоуп рҳәоит.

   Чернигов иажәлаӡеит аб-цәа аҳәоит ехьатәыи агазеҭ.

   Воронеж аб-цәа иргыеит аҳәоит ехьатәыи (28 - Х) агазеҭ.

  Алемс агазеҭ излаҳәоуала Ленин ӷәӷәала дыхәуп. Ожәы аакьыскьа абомба аб-цәа еизаны иахьыҟаз ирылаҳаз ала.

   Петроград ааигәа аб-цәа рыусқәа бзиоуп рҳәоит.
                                                                                        "Н.Р."


                                                 АКӘҶЫШЬ
                           Ахәылбыҽха аҩны сааины сыштәаз,
                          Исҳаит аҵиубжьы акәҷышь аԥсра иаҿыз.
                          Афырҳәа сыҩагылан агаз аркны саннеи,
                          Акәҷышь рыцҳа аӷуӡза ҳәа ашьапы ҟьо ишьҭан.
                          Иахьзеишь рыцҳа ҳәа акыраамҭа сахәаԥшуан,
                          Закә хьааузеишь изго ҳәа акыргьы сазыԥшуан,
                          Аха акәҷышь алада аҩада ахы го, аԥсӡара иалагыеит.
                          Снеин абӷьаа ҳәа аӡы ааганы иахәласҭәеит.
                          Аха уи акәҷышь иауыз аҳа хәарҭас,
                          Иамоуааит уаҳа иуықәшәира хәарҭа.
                          Сшахәаԥшуаз акәҷышь рыцҳа ԥсыит,
                          Саргьы сыгаз аарцәаны сылатәеит.
                          Санылатәа ашьҭахь, акыраамҭа схәыцуан.
                          Сызырхәыцуаз уаҿызар абрис акәҷышь аԥсроуп;
                          Убас оуп ҳашыԥсуа ҳара ауаагьы,
                          Нас уаҳзыԥшыр цәгьамзар бзиа аауӡуам аӡәгьы.
                          Ҳанеибабуа ҿагәыбзыӷла ҳаицәажәуа,
                          Ҳанеиԥырҵыр цәгьас иааурызеи ҳәа ҳхәыцуа,
                          Нас избан! Ҳазыҟоузеи ҳара абас?
                          Ииашаны иаадыруеитеи, ишҳамоу адунеи уаарасҩ
                                                                                Владимир Дарсалиа

                                  Аҟәа аучастка (анхарҭа) аазхәарцы зҭахыу рахь 
   Аучастка аҩны бзиа зҭагылоу, ма ишаанагара ҩны хәыҷык з-агылоу, ма баша оҩы ихы ныҵеикыртәы иҟоу хыбрак зҭагылоу акы аасхәандаз згәахәуа агазеҭ "Аԥсны" аконтораҿы дааир амҩа дықәырҵоит, идырбоит.
   Рыхәқәа 20,000 м. инадыркны 230.000 м. рҟынӡа хәыс измақәоу.
                                                                            -------------------------------------------
                                                                                   РЕДАКТОР  АГӘЫԤ
                                                                            -------------------------------------------
                                                                                Сухум. Типография А.М.Зойдшера
                  

                                           ХХХ               


                                               А   Ԥ   С   Н   Ы
                           Есы-мчыбжьа иҭыҵуа демократ газеҭуп
                   Ахә  1 м. 50 к.                                                 Ахә  1 м. 50 к.
          № 32   АСАБША  НОИАБР МЗА  6  АЗЫ  1919  шықәса раан № 32 
                                    АГАЗЕҬ  «АԤСНЫ» АКАНТОРА АҞНЫТӘ
   Агазеҭ «Аԥсны» азы акареспонденциа аазҭеиуа цқьа иелырганы ақьаад аздаҟьак ауп иҩтәыу.
   Мызкы агазеҭ «Аԥсны» хәыс иақәуп 6 м., фымыз – 36 м.
   Агазеҭ ианымаалоуа астатиақәа оҳәшьҭахьтәыла иаазҭыиз иахь ирзыхнырҳәуам, инырхыуеит.
   Цқьа еилырганы иҩым, зыеилыргара цәгьау астатиагьы агазеҭ иамаҭәахәым акы еԥш иахәаԥшыуеит.
   Агазеҭ «Аԥсны» адрес: Сухум, типография Зайдшера.

                                    АГАЗЕҬ «АԤСНЫҶ АКАНТОРА АҞНЫТӘ
   Агазеҭ «Аԥсны» зауқәо, ианаамҭаз аԥара алазымгалаз ҳшәыҳәоит, ирҿыцны агазеҭ ахә алажәгаларазы, иалазымгалаз агазеҭ изынаҭыира иаҟәыҵыуеит.

АԤСУА РАШЬЫҬ ИАЖӘА АԤСНЫ ДАЛҴНЫ МҲАЏЬЫРРА ДАНЦОЗ
                 (Аҷанба С. идрама «АМҲАЏЬЫР» аҟнытә) 
   «Аҳы, дадраа, ҳахыиоуп ҳадәықәларазы. Шәгыл ожәшьҭа шәшьамхнышланы, ҳаиашьапкып Аллаҳ дыу ҳаԥсадгьыл ҳалҵаанӡа (игылоит зегьы шьамхнышланы, рнапқәа ргәы иҵаԥсаны, рыхқәа ларҟәны. Рашьыҭ инапқәа дҩарыханы ус иҳәоит).Аллаҳ дау! Саҳәоит улыԥха дыу, схәыҷқәеи сареи кырзылшоо кнап дыу ҳҽанаҳҵауеит, ҳгәа рыӷәӷәа, ҳақәныҳәа амҩа хара ҳазқәылауа. Сдәықәлеит, сцоит сара уахь, ушьапкырҭа ақәиҭра ахьыҟоу, сабацәа рдин ицқьаны иахьныҟәызгаша, ацқьасы исымоу иарбанзаалакь иахьырымҟьашьыша, ччархәс иахьаарымхәаша. Ушаҳаҭуп Аллаҳ, уара, сыла исзамырбеит,исзымычҳаит,сажәымҭаҽха, сылаа шааԥшуа сыԥсадгьыл бзиахә аиҿыжәжәара ахьымӡӷра изныуа, убри аҟынтә сымч саннанамга, сыла ма иасырбарым сыԥсадгьыл арыцҳара изықәшәаз, сҳәан, сахыҵны сцоит аамҭак збаанӡа. (Иԥсадгьыл ахь ихы неирхан) – Уара асыир, уара абзиахә сыԥсадгьыл Аԥсны ! Саҭоумҵан! Ибоит Аллаҳ, исхарам сара уара уныжьра, уара згәыԥҳәала ҳзааӡаз, уара, сабацәа рыбаҩ згәы иҵаҵаны измоу… Мап, сыбаҩжәоуп сара ара иқәганы изгоуа! Сыԥсы… сыԥсы ара инхоит, ара сабацәа жәытәнатә аахыс нхарҭас иахьрымаз, рыбаҩ ахыҵау…ыаи, оҩы иԥсы иԥсадгьыл изаҟәгоуам! Сыԥсадгьыл! уеиуа-зеиуоу: уҳаир, удгьыл, ухәыԥшӡақәа, урҩашқәа, уцаҟьа ҟәырҷаха, уҿацә иарбанзаалакь уҳәа уи сыԥсы злаӡҭәым, излам агьыҟам. Зегьы, зегьы ирылоуп сыԥсы аҟәырҷаха! Амахәԥҵәаха хәыҷӡа, аҳаскьынц, асабац уҳәа ирылоуп сыԥсы!..
   Мап, иазыҟалом, аԥсыи аԥсадгьылыи оҩы изеиҟәшорм!.. (Иҭаацәа ҵәыуеит). Аҳы, дадраа, шәымҵәыуан, шәгыл. Аллаҳ дҳахәап ҳахьыҟазаалакгьы. Издыруада, Аллаҳ иҳәар, зны  сыԥсны емҿыжәжәоо ожәы ирымоу хақәиҭрак аиоуны, лашарак ақәԥханы иҟалар, оҩы ҭынчиԥсшьара, иԥсыԥ алага-ҩагара азыҟалар, усҟан, са сҭакәажәыи сареи ҳакәымзаргьы, шәара шәхәыҷқәа лабарас ишәаур ҟалап шәыԥсадгьыл, шәабацәа рнышәынҭра, иахьжу шәахылартәы. (Иԥеиҳаб иахь ихы наирхан). – Дад, Рослан, исыҭ ожәшбҭа абаҳа (ажыга)б иагьаасымҵак арҭмаҟ. (Абаҳала анышә аахәаны арҭмаҟ инҭаԥса-ҭаԥсаны, ус иҳәоит). – Дад, убра Ҭырқәтәылан саныԥсалгь, адамра санҭарҵалак, абри сыԥсадгьыл анышә сгәы иқәырҳәҳәы. (Иҵәыуеит). Аҳы, дадраа, Аллаҳ дҳацуп, шәаала. (Иандәықәла иԥсадгьыл ахь ихы наирхан) – Бзиала, бзиала сыԥсадгьыл бзиахә! Саҭоумҵан! Узбарушьт сара уаҳа даҽазны? (Ицоит иҵәуа).

                                       АЏЬГЕРИ ИԤА КӘУЧУҚӘ ИХАҴАРА  
   Аџьгьери иԥа Кәучуқә иҷкәынраан акәын Аурыс Ҟабарда инапы аҿы иҟаиҵарцы даналагаз. Убрыи азы езара дуук ҟарҵеит Ҟабарда, еилацәажәарцы, Аџьгьери иԥа Кәучуқәгьы убраҟа дыҟан.
   Ажәлар зегьы еиқәшаны иштәаз акәымкәа маҭ дыуӡӡак нарылалыеит. Абӷьааҳәа зегьы ҩаҵҟьан ажәлар рыгәҭа амҩа арҭан инарылсны ицеит; аӡәы амаҭ амҩаԥхьахь дыцәоупб дгылаӡом. Ажәлар ицәаз иааигәара амаҭ неиуашәа ианырба, ицәаз «Уҿых! угыл!- ҳәа иқәҟаауа иалагыеитб аха ицәаз дымгылаӡеит. Амаҭгьы иара иамҩахан игәыҵәҟьа инықәсны ицеит. Ари збаз иџьаршьеит, ԥыҭҩыкгьы «дҽадоума» изырҳәеит. Ари ажәлар ирҳәаз аниаҳа дгәаан амаҭ дахьӡан иаҳәа ааҭихын днасын ишьит, насгьы дынхынҳәын «дҽадоума» ҳәа изызҳәазгьы шьныб абна дылалыеит. «Ҳаи! ари дызусда? ҳаи дабатәыиу?Ҷ» - ҳәа еилалыеит ажәлар. Аӡәы «Ари Аџьгьери иԥа Қәучуқә хаҵа ҳәа изышьҭоу иоуп» иҳәеит.
   Аџьгьери иԥа Қәучуқә абна данылала нахыс игәы иҭеикыит аҳәынҭқар иҿы ацара. Убрыи азы дцеит Урстәыла. Убрыи аамҭазы аурыс ҳәынҭқар даҽа ҳәынҭқарк иахьынтәыи қәԥаҩык дыизаарыҳьҭын дыҟазаап, аха иақәԥашьа оҩы дыимозаап. Ҽнак аҳәынҭқар иӡбцәа неиганы дрызҵааит: аӡбацәа рахьтә аӡәы: «Ҟабарда дыҟамзар уаҳа џьаргьы дыҟам» иҳәеит, аха Ҟабардааи дареи еиӷацәан. Нас даҽаӡәы, Аџьгьери иԥа Қучуқә дызбаз ус иҳәеит: «Абра ақалақь аҿы аӡәы дыҟоуп Ҟабардатәыуп ҳәа сыҟоуп, убрыи, дыидырп ақәԥаҩы Ҟабарда аӡәыр дыҟазар, дшәышьҭыр, дышәзааигап ақәҭаҩы» ҳәа. Аҳәынҭқар ари аниаҳа деигәырӷьеит, даажәга ҳәа идәықәиҵеит ахылаԥшцәа. Уидрыԥшаан аҳәынҭқар иҿы дрыманы иааит. Аҳәынҭқар дыиҳәеит Ҟабарда уцаны ақәԥаҩы дысзаага ҳәа. Қәучуқә аччара далагыеит. Ожәы Ҟабарда сцар ақәԥаҩы изы сааит сҳәарб уара уҟамызт ҳәа сарҳәоитб уи аҵкыс дааг арахь уқәԥаҩны сара сыиақәԥоит».
   Аҳәынҭқар уара иулшозеи ҳәа дыихыччо далагыеит, аха ианимуӡа, ажәлар езыиган ақәԥацәа еибаирбеит. Наҟтәыи ақәԥаҩы оҩоук шәпажәпак иакәын, арахьтәыи ҷкәына ҟатак иакәын. Наҟтәыи ақәԥаҩы қәԥашьас излеиҭахузеи ҳәа дҵааит Қәучуқә иара излаиҭахыуала ҳәа еиҳәеит. Наҟтәыи ақәԥаҩы дыхәыцын абрыи ҩысҭаак иакәымкәа дыҟам, убрыи аҵкыс ҽыла ҳаибашьып ҳәа иашә ҳәа реиҳәеит ацҳаражәҳәацәа. Наҟ-ааҟ иларгыланы ҽыла иааижәлыеит. Қәучуқә имгәа дылаԥсын инапы дахарԥаны аҽы ирхәмарт. Имгәа дахҭасыз агьырхьҟа икылсзаап инапы, ақәԥаҩ дыԥсын дынкаҳаит инап аҟнытә. Аџьгьери иԥа Қәучуқә даақәгылан ус реиҳәеит: Сара соуп Аџьгьери иԥа Қәучуқ аҳәынҭқар дысшьырц  саан, аха дынсыжьыит», – иҳәан, уи нахыс далагыеит ақәылара. Нас аҳәынҭқар ус идәықәиҵеит ашәҟәқәа ҶАџьгьери иԥа Қәучуқә дахқәылауа абџьарк ҭымҟьааит ҳәа.
   Ииашангьы абџьар ҭымҟьаит уи нахыс Қәучуқҿ дахьқәылауаз, нас иара дамаԥхашьан аӡәгьы имеихсуашәа аныиба даҟәы)ыит ақәԥара.
                                            (Иаса Гындиа иажәа) 

                                                                          Мушьни   Аҳашба


                                      ИАЦУ (?)
ишнеуа аҵысра иалагыоит, иагькаԥсоит.
   Ажә ақәра хаԥыцлаеиҳа тәыҩала ирдыруоит, аха 

3 ҳықәса анахыҵлакь нахыс ( ианхьақәлахалакь нахыс) шаҟантә ихьоо аҟара атәыҩа абурҟә акәшоит. Убырҭ абурҟәрақәа рылоуп излардыруа шаҟантә  хьаау.
   Ажә ианхьақәлахалакь нахыс есышықәса  ихьоит. Убри аҟнытә атәыҩа шаҟа бырҟәра акәыршоу ихьақәлахаанӡатәыи аҩышықәса нахыуԥхьаӡалар ақәра удыруоит.
   Ажә ахьара хыԥар абырҟәра иаҳа иҭбаахоит. Убри аҭбаара абрыҟәрақәа ирхыԥхьаӡалароуп ақәра удырырцы уҭахызар. Ҩбыоҟәрак рҭыԥ бжьажьзар ҩышықәса аҵуҵароуп. Убысоуп ажә ақәра шырдыруа. Идырыуп – ажә аҩынтәы хьаа нахыс хәынтә хьаа рҟынӡа иаҳа ахш ахьыоит, ахәгьы иаҳа идыухыуоит. Хәынтә хьаа рнаҩс ахшгьы иаҳа иацәмаҷхыоит, ахәгьы лаҟәхоит.
   Ажә ртәашьа бзиа змоу излаҟоу абасоуп: ахы ҩызызароуп, иласызароуп, алақәа ҭбаазароуп, атәыҩақәа маҷзароуп, ипазароуп, ахәда ауны ипазароуп; ашԥы ҟьаҟьбазароуп, аваҵарақәа хәазароуп; ахәамц уалырҵас иҟазароуп. Агәчама иаузароуп, иҭбаазароуп (иҟьаҟьазароуп) дыук иҭакнаҳамкәа; ашьҭахь ҭбаазароуп; зышьҭахь ҭбаау ажә ахьарагьы мариоуп, рҳәарақәагьы бзиахыуоит; ашьҭахьтәыи  ашьапқәа каҷамзароуп. Икаҷазар ачыргә бжьанарӷәӷәоит, уи иахьҟьаны ажә гәамҵыуоит.
   Хыхь ажә бзиа шыҟалыуа ҳәа ианыу анаҩс дырҩагьых иаша  хьала ибзиоу ажә злоудырша. Убыс ажә хьала ибзиоу ахәы дыук еилачым (ижәпам), ахәы кьаҿны иԥшқахоит, аца аиҳарак, ахәдаҿыи, ашԥы аҵаҟыеи, аҵыхәа ааигәеи иҵаӷахыоит, дыукгьы иҵысыуам. Ачыыргә иухьаанӡа идыузароуп, ианыухьалакь еидаҳалозароуп; ианыухьалагь еидымҳалар ачыргә ԥсылоуп азоуп. Зычыргә ԥсылоу ахш дыук азхауам. Ачыргә ааҵәас икнаҳамзароуп, амгәацәа иахаду ахь иаҳа иҭбаазар ауп. Ачыргә амгәацәахьы кыр иҵагылазароуп, игьалгьалуа аҩышьапык рыбжьара ибжьаҳауа иҟамзароуп; акыкақәа хара хараны иамазарроуп; ахш акыка иҭыҵыуа инеибеиԥшны ӡышьра дыуны ахьара цәгьамкәа инеиуазароуп; ахьара цәгьамзароуп; ахш иара амацара ачыргә иахьыжжыуазаргьы иудаҩуп.
   Ус иҟоу ажә иҳәны иангәарлыуа ачыргә ауаҭәа бжьара ианыбжьаӷәӷәалак ахш ацәкаҭәоит. Дырҩагьых ахәаԥшра рҭахыуп «ахш дақәа» ачыргә аҟнытә аԥхьаҟа игақәоу, урҭ шәпазароуп ажьы иалахаланы, ахы ахаанҵәуа «ахш  ҭыҵырҭа» иҭбааны аҩныуҵҟа амгәахь иҭагаланы иҟазароуп. Ажәхьа бзиа ачыргә ахәы аӷахоит иԥшқаны, ачыргә ашьҭахь ауп иахаанахәуа, ахәқәа ҵаҟатә хыхь ирханы аварақәа рахьгьы иааннахәуоит хыхьынтә ҵаҟа ихыоу ахәқәеи ачыргә ахәқәеи иахаилалыуа бжьааҿрашәа иҟалоит «ахш саркьа» убыс
                                     Иагыу агьи а № аҿы.
                                                                          Д. Гәлиа

                                                      «НАНАСО»
                                      (Ачангәыр ианҵаны ашәаны ирҳәуа)
                                      Сашҭа цқьауп, нанасо!
                                      Сыҩны ԥыссоуп, нанасо!
                                      Сымца еиқәуп, нанасо!
                                      Исыбыргузеи, нанасо!
                                      Иалыф дымсыит, нанасо!

                                      Сӡаагоуп, нанасо!
                                      Сбысҭа уып, нанасо!
                                      Сҟәыд чаԥоуп, нанасо!
                                      Иалыф дыммыит, нанасо!

                                      Кындыф хаҵа дцеит, нанасо!
                                      Бидаҿ ԥҳәыс дааигыеит, нанасо!
                                      Исыбыргузеи, нанасо!
                                      Иалыф дымсыит, нанасо!   
                                                                   Бабучка Ҳаш-ԥҳа


                                                АӶЬЫЧ
    
                                    Уахылоуп, илашьҵоуп,
                                    Уаԥхьа  игылоу дыубом,
                                    Ақәа леиуеит еилачӡа
                                    Хьҭоуп иҿацаӡа.

                                    Зегьрымцақәа хәыҵҳәҳәаны,
                                    Анцәа иҳәаны,
                                    Рыԥсы шьаны, ишьҭаланы
                                    Ицәахьеит, ихааӡа.

                                    Аӡәы заҵәык, аӷьыч,
                                    Алашьцара  иҽалакны,
                                    Ишаха имӷыҵраҵаны, ишшәырӡа,
                                    Днеиуеит дкалаӡа.

                                    Дышиашаз, дышнеиуаз,
                                    Жәыҭрак дылҭалан,
                                    Иааҭыигыеит ажә ԥсылак,
                                    Иҿашаны еиқәаҵәаӡа.

                                    Амӡырха дынықәсуан,
                                    Агәашә дынҭысын,
                                    Дыдәықәлеит иаԥхьаҟа,
                                    Дышәаӡом дыџьбараӡа.

                                    Адырҩаҽны аԥшәма,
                                    Ажәҭраҿы  даннеи
                                    Ижә еиқәа ҿаша,
                                    Шырӡазгьы имбеи!

                                    Акәукәу ҳәа дыҳәҳәан,
                                    Агәылацәа еизигыеит.,
                                    Адрыуҳәа еразнак,
                                    Ажә ашьҭа ихылыеит.

                                     Ашьҭа рыманы,
                                    Аӷьыч иашҭа илҭалт,
                                    Акәац еҿыхааны
                                    Ишкнаҳаз иныҩналт.

                                    Аиҳабыра еизеит,
                                    Ажә ахәгьы идыршәеит,
                                    Ихаҭагьы дыҿаҳәаны,
                                    Дыдәықәырҵеит дахьымаара.

                                    Дышҭакыз, дышгәҟыуаз
                                    Бзиарак имбаӡакәа,
                                    Далгыеит иҵыхәтәа,
                                    Диаст иара убра.

                                    Уабаҟоу уара аӷьыч,
                                    Уахылатәи ахаҵа ӷәӷәа?
                                    Исфоит шыуҳәоз аӡәы ижә,
                                    Иақәымцзи ухаҭажә!
                                                              В.Дарсалиа   

                                             АЖӘАБЖЬҚӘА  
   Гатчина акәш аибашьра ӷәӷәа ыҟоуп. Финск аӡыбжьахалыи Гатчинеи рыкәш зны аб-цәа, зны адоб-цәа аԥыжәара рыманы аибашьра иаҿуп. 
                                          ------------          ---------------
   Ориол агуберниаҿы Кромск акәш аб-цәа аԥыжәара рымоуп, адоб-цәа шьҭахьла ицоит.
                                         -------------           --------------
   Воронеж акәш аб-цәа аст. Лиски ргыеит.
                                         -------------           --------------
   Барисоглеб ааигәа даара аибашьра ды ыҟоуп.
                                         -------------          ---------------
   Царицыин акәш Иловлинскыи Лозноеи рыбжьара адәыӷба амҩа шыҟоу инаскьеит.
                                         -------------          --------------
   Аингьлыз рыр Архангельск рыҟазаара. Агазеҭқәа изларҳәоуа ала аингьлыз ир Архангельск ишыҟаз иҟоуп, имцаӡеит. Аингьлыз ир реиҳабы Гроган ажәлар ирылыеиҳәеит аурыс ҳаиабашьып ҳәа ҳмааит ҳәа, ҳара ҳзаа аамҭала Урыстәыла еиҿкааҩыс иамоу (врем. прав-во) ҳрыцхраап ҳәоуп.
   Абол-цәа рахь ажәа ҟаиҵеит: «ҳара еибашьрак иаҵанакыцуа акгьы шәыгҳархом ижәдырыуама, ижәбахьоума атанкқәа? Оҩдызхәаҽыуа агаз жәбахьоума шәара? Харантә амца азыркыуа амаарафеҭ жәбахьоума шәара афасфор бомбақәа, ахаҳәыи аӡыи амца дзыркыуа? Абарҭқәа зегьы шәара шзәы иаҳҭахуп ҳәа апрокломациа рылеиԥсеит аб-цәа аеропланқәа рыла.
           
                                     АԤСНЫ  МЫӠЫРЦ ЗҬАХЫУ АԤСАЦӘА!
   Ҳара аԥсацәа милаҭс иҟоу зегьы рышьҭахь ҳагылоцуп. Избан изҳахьзеи абас? адгьыл ҳазқәу агьаҳзаанамышьҭуеи? Амала ҳагыума? Моумоу! ҳара ҳадгьыл Аԥсны еиӷьыу ҟаӡамҟаӡам џьаргьы. Ишақәнагооз иҟаҳҵом убрыгь, аха уезгьы ҳазхара ҳзаанашьҭыуеит. Амал азы ҳагәаҟуам, арахә-ашәахә рзгьы ҳмаҷым.
   Зҽыи зкәадырыи еиқәым оҩы ҳаҟаӡам. Ртапанчақәа рҟама-чаԥақәа дара иахьелагылоу тәым оҩык даарылаԥшыргьы игәы  изырԥыргарым, еилаарцыруа аԥсуаа рыхьырԥар. Абас оуп ҳашыҟоу аԥсацәа, нас сҿаус ахь милаҭс иҟоу зегьы рышьҭахь ҳазгылоу аҵареи адырреи аагьырҭ амилаҭқәа реиԥш ҳахьашьҭам, иахьаҳзымдыруа азы оуп. Аброжәшьҭа Анцәа иҳәар хәыҷык ҳхы иҭалоо ҳалагыеит. Аԥсны наџьнатә аахысгьы иашьагәыҭны иқәынхооАԥсацәа роуп, қалақьыс ирымоугьы Аҟәа оуп, аха унаԥшыр аԥсыуак уаҟа дыубаӡом.
   Бызшәас иҟоу зегьы раԥхьа игылазар акәын ҳара ҳабызшәа «аԥсшәа», аха ҳабызшәа раԥхьамоу рышьҭахьӡа игылоуп. Анцәа иҵаԥшуаз аӡәыи ҩыџьеи Аԥсны мыӡрацы зҭахқәаз Д.Гәлиеи С.Ҷанбеи уҳәа ҟалан иацхраауеит аԥсышәала аҵара, иҭрыжьыит агазеҭ. Агазеҭ ҭыҵыижьҭеи егьҵуам, аха лассы аҭыҵра иаҟәыҵыр ҟалап ацхыраара амам азы. Уи иаҭахыу аҟара ҳамгәаҟӡакәа иҳалшоит аԥсацәа ацхыраара аҳҭом акәымзар. Аӡәы аԥсхәы иуазар ажәлар еизоит, ацә зылшоо ацә неигоит, ашьтәа зылшо – ашьтәа, аԥара зылшоо – аԥара. Избан абас акы иаҳмыхәаӡоо азы иҳалымшоо егьыҟамеи, иаҳзеиӷьыу ҳзашьҭамзеи?
   Ҳҿыхап аԥсацәа! Ираҳҭап ацхыраара аҵара иашьҭоуи, аҵареи, ҳгазеҭзаҵәы Аҟәа иҭыҵыуеит.
                                                                Данил  Аҳашба
                                                    -----------------------------------------
                                                         АРЕДАКТОР : АГӘЫԤ
                                                    -----------------------------------------        
                                             Сухум. Типография А.М.Зайдшера        
                         
                                                           А  Ԥ  С  Н  Ы
                                        Есы-мчыбжьа  иҭыҵуа демократ газеҭуп        
                                 Ахә 1 м. 50 к.                                            Ахә 1 м. 50 к.
                    № 33  АСАБША НОИАБР МЗА 15 РЗЫ 1919 ШЫҚӘСА РААН № 33
                                                            
                              АГАЗЕҬ  "АԤСНЫ" АКАНТОРА АҞНЫТӘ
   Агазеҭ "Аԥсны" азы акареспонденциа аазҭеиуа цқьа иеилырганы ақьаад аздакьак ауп иҩтәыу.
   Мызкы агазеҭ "Аԥсны" хәыс иақәуа 6 м. фымыз – 36 м. 
   Агазеҭ ианымаалоуа астатиақәа рҳәшьҭахьтәыла иаазҭыиз иахь ирызгырҳәыуам,инырхыуеит.
   Цқьа еилырганы иҩым, зыеилкаара цәгьау астатиагьы агазеҭ иамаҭәахәым акы еԥш иахәаԥшыуеит.
   Агвзеҭ "Аԥсны" адрес: Сухум, типография Зайдшера

                             АГАЗЕҬ "АԤСНЫ" АКАНТОРА АҞНЫТӘ
   Агазеҭ "Аԥсны" зауқәо, ианаамҭаз аԥара алазымгалаз ҳшәыҳәоит, ирҿыцны агазеҭ ахә алажәгаларазы, иалазымгалаз агазеҭ изынаҭыира иаҟәыҵыуеит

                                                       ОЖӘТӘЫИ  ААМҬА
   Абар фы-шықәса ирықәлеит адуне ажәлар реилаҩынтра ҟалеижьҭеи, аха еиқәтәарак, шьақәгыларак жәлары ирзыҟамлеит. Аҳәынҭқаррақәа реибашьра дыу иҟаз еиқәтәеит; уи анеиқәтәа, милаҭс иҟоу зегьы дасу рхы иақәиҭхеит, рхы арҽеира, оыҩнууҵҟа рхатә усқәа рбара рнапаҿы иҟалеит ҳәа, ажәа андәықәла, амилаҭқәа дасу рхы иахаит. Дасу рхы ианаха, амилаҭқәа еидыз аимакытәқәа рокт, аибашьрақәа рыбжьалт: ана шьоукы еислап, ара шьоукы; ақырҭқәеи, аерманцәеи, аҭаҭарқәа аерманцәа, ашьхаруааи адоброволццәеи, полиакааи, литвеи, латышааи; румыниеи австиеи, абырзеныи абылӷарыи уҳәа аҷыҷбасс еԥш зегьы еибакыит. Урҭ зегьых, Урыстәылан агәы зегьы еимҽхакны итәаз, аболшевикцәа иреисуоит. Акамбашь дыу аԥинақәа акәшаны иркызар еԥш, аболшевикцәа рыгәҭыларкын анахь ирцраслап, арахь ирыцраслап, аха макьана ирыхәарҭамҩ
   Иандыргәааӡа аболшевикцәа ацҳара дыу ҟарҵеит: Колчак иҩеижәлан Сибранӡа дҩарцеи. Уахь Колчак иахь аб-цәа андәықәла, рышьҭахь аӷацәа инхаз Деникиныи Иуденичыи Москвеи Петроградҟыеи еихеит.
   Урҭ ақалақьқәа ирзааигәахашәа анырба аб-цәа Колчак дхәахәа-чахәаны дныҟаҵаны иаахынҳәын, Иудени чыи Деникиныи рқьышә ӷәӷәала инарыжәлан, оҳәла рышьҭахьҟа идәықәырҵеит ожәы.
   Абас хыла-гәыла еилоуп ажәлар,еиқәтәарак анроуа ҳәа оҩы изҳәашам.
   Еиқәтәарак ҟалоозар ианыҟалока уи ауп урҭ руаӡә данеиаалакь; ма аболшевикцәа, ма агьырҭ раӷацәа. Убарҭ еиқәтәарак роуаанӡа шьақәгыларак адунеи иаиоурым ҳәа сыҟоуп.
                           С. Ҷанба

                                          ААМҬА   ҲАЗҬАГЫЛОУ…
   Аамҭа ҳазҭагылоу ҳара аԥсацәа ожәтыи ҳаныҟәашьеи ҳахыцхраашьеи ҳасаб аннырзызуу, наҟ-наҟ ҳшыҟалашеи, ҵахәтәас иҳаушеи ԥыҭ-чыҭк сгәы зызцоуа сҳәарцы сҭахыуп, аха шьоукы, ари аамҭа иацкламԥшыуа, ари ҳаԥхьаҟа иҟалаша, ҳазықәшәашақәа зҳәуа дабатәыиу, дабатәи ԥышҩыу ҳәа рҳәашт, аха уезгьы сара сгәы иаанагаз сҳәоит, мцыуп ҳәа згәы иаанагуа изла мцыу, ишҵабыргыс газеҭла ацкы сеиҳәаразы сыиҳәоит, нас ожәы абра исҳәоуа аҵкысгьы инеиҳаны иаҳа агәра злеигаша иасҳәап. Аха уезгьы сара исҳәарцы сгәы иҭоу иааркьаҿны. иаахжәаны исҳәар аилыргара цәгьахар ҳәа сшәаны, инароушәа салацәажәоит.
   Арчинқәа ҳәа жәлар хәыҷык ыҟоуп Казиқумух аокруг аҿы, 50 верс Кумух ааигәара  (Алакьцәа иргәылацәоуп). Дара зегьы 800-ҩык раҟара уааԥсыра ыҟоуп, уаҳагьы урҭ рыжәла џьаргьы иҟам. Урҭ ржәытәқәа изларҳәоуа ала даара ижәлары рацәан, иқьырсианцәан. Фон-Еркерт излаиҳәуа ала арҭ арчинцқәа рыбызшәа кыр иазааигәоуп Киуринк бызшәа. Ҳара ҳаԥсшәа кыр иахьеиԥшқәоу рацәоуп  (30  ажәа ҳара ҳаԥсшәа еиԥшыу абра избоит). Абарҭ ажәаны ирҳәоуа абриоуп: "Анцәа ишеит аԥсабара; аԥсабара ашьҭахь ишеит ауаа. Ауаа иишаз гәыԥ-гәыԥны игылан; џьара ирацәаны игылан, џьара имаҷны. Анцәа дҩарылаԥшын хаз-хазы игәыԥны ишгылаз еԥш, рыцԥхьаӡа бызшәа ишан ирыҭаны иаԥхьа иҩышьҭеиҵан, дрыԥхьеит хаз-хазы. Раԥхьаӡа иаҳа ирацәаны игылаз агәыԥ дрыԥхьан, ишәҭахыу абызшәа жәга ҳәа реиҳәеит. Иалаԥшын реиҳа имариаз, зҵара цәгьамыз ргыеи. Урҭ рышьҭахь иахаанхаз иреиҳан агәыԥ неин, иаанхаз абызшәақәа реиҳа зҳәара - зҵара мариаз ргыеи, убас зегьы иргыеит абызшәақәа иалаԥшны иаҳа имариақәаз, ашьҭахьӡа инеит агәыԥ хәыҷқәа, урҭгьы зегь реиҳа зҳәара - зҵара цәгьаз абызшәақәа рзынхеит. Убас абарҭ арчынқәагьы ишыжәлар хәыҷыз еиԥш зҵара цәгьаз, зҳәара уадаҩыз абызшәа хәҭаас  Анцәа иҟынтә ироуит. Дара рмыдара оҩы изҳәом, убри аҟнытә егьзымҳәауа, егьзымҵоуа уа иаанханы иҟоуп, ари абызшәа дара заҵәык ирхамышҭкәа иҵәахны ирымоуп.
   Абарҭ арчинқәа ирҳәаз ажәа сара кыр сызлақәшаҳаҭу ыҟоуп, аха даҿакы ала сахәаԥшыуеит, Анцәа абызшәақәа ауаа ауаа ишырзиша сыздырам, аха сара издыруа абриоуп: абызшәа хьанҭа, зҵара уадаҩыу, зҳәара цәгьау змоу ажәларқәа, егьа ижәлара дузаргьы даара рыбызшәа иамыцхраар, рыбызшәала аҩреи аԥхьареи бзианы ишьақәыргыланы ианыҟарымҵа, даара мыцхәы напы анадрымкыла раԥхьаҟа изцоуам, ирызҵоуа иалагоит.
   Абар уи исҳәаз зласырҵабыргыуа: Аԥсацәа ажәытә даара ижәлары рацәан, аҳәынҭқарцәа рыман, аха рыбызшәала аҩра-аԥхьара аныҟарымҵа, рыбызшәа ианамыцхраа, рыбызшәа еиҵахыеит агьырҭ ауаа рыбызшәақәа рҵан, урҭ ирылаӡҩахеит, рыбызшәа аԥсшәа, рхашҭит. Урҭ рцынхәра атәымуаа аԥсшәа зҵаз иаԥсыуахаз ҳәа аӡәгьы ҟамлоу, дара ирыцӡаауа абрис ожәы иахыҟоу иааит. Ожәыгь аԥсуа Урыстәылан дцар иара зынӡак дзаурысмхаргьы ихшара зынӡак иоурысхоит, аԥсышәак рмаҳауа; Қырҭтәыла ицаргьы, Ҭырқәтәыла ицаргьы иара убысоуп. Атәым уаа Аԥсны иаланагалаз аӡәгьы аԥсуамхыеит, рыхшарагьы иара убыс иаԥсуамхыеит, аԥсшәа рзымҵеит бызшәа хьанҭан азы, урҭ раԥсуара ҳҭахымызт, урҭ гәылацәас изауз, дара рыбызшәахь ирымгандаз. Сара абрис зҩуа дыздырыуеит ҭырқә уасҭак. Ԥаса уи данааи агәылацәа, уи дахьыҟаз ааигәа инхоз аӡәгьы ҭырқә бызшәа рыздыруамызт, шықәсык, шықәсыкыи бжакыи аҟара анҵы агәылацәа зегьы аҭырқә бызшәа рҳәоуа иалагыеит; аҭырқәа аусҭа ажәакгьы аԥсшәа изымҵеит. Уи аҳабла ҩба-хԥа ҭӡы аҭырқәцәа рыланхар 4 - 5 шықәса рыҩнуҵҟа зегьы аҭырқә бызшәа аҳәара иалагоит. Абасоуп ҳара ҳшыҟоу.
                                  (Иагыу агьи а-№ аҿы)                          Д. Гәлиа


            ИАЦУ
   ахш саркьа иҭбааны измоу ажә хышҭрас ирыԥхьаӡоит, зыны-зынлагьы уоҩ дзақәгәыӷуам ахагь, ?
   Хыхь еиқәысыԥхьаӡаз зегьы ажә хьала ибзиоу адыргоуп; иҟоуп дырҩагьых дыргақәак ажәхьа бзиа иамҵыуа ахш ибзиоу ицәгьоу адырга имхьакәа. Ахш жәпа, ахш ԥсыла змыҵуа ахәда ахықәа рыбжьараҟныи, ауаҭәа бжьара ачыргә аҟныи ахыцәзырҳага еԥш иаҵалоит, иҩызҩызуа ахәша аҵоушәа; убрыи анаҩс убыс иҟоу ажәқәа рлымҳа аҩнуҵҟа ахәша еԥш иҵәыиуа иҟалоит.
   Еиӷьыҵәҟьоу уҳәозар ажә иааухәуа ҩымш хымыш унапы ала иухьар ахьашьагьы убоит; иамҵуагьы заҟароу гәоуҭоит; ахш иамҵыуагьы ижәпоу иҵаӷоу еилукаауеит, нас изԥсоугьы иудыруоит. Аха ас шамаха акәымзар ажә ԥышьаны зегьы иагьырзыхәҳауам, убри аҟнытә дыргас, елкаагас абарҭ абра ианқәоу ихы иаирхәароуп.
   Абраҟа исҳәақәаз ирылаҟоу ажәиаухәар уахьхәуам, иззкыу азы ибзиахоит.
   Ажә иургәыбзыӷроуп, уақәымцәҟьалароуп; ианыухьоо уақәцәҟьоо уалагар ажә бжьысыуоит, ахш ннакыдоит (иаӡоит). Убри анаҩс ажә изқьиегьы ианаамҭоу иухьалароуп, мамзар мчыбжьык шьежьыи хәылԥазыи иухьалар, агь амчыбжь азы шьыбжьонла ахьара уалагар, нас ушнеиуа мышкы бжьах мышкы иухьоо уалагар, ажә еицакуоит, ишарылоит, ибжьыскоит.
   Жәы жәла бзиасыи, хышҭрасыи, ирыԥхьаӡоит Иарославтәи Холмогортәыи ажәқәа. Аха арҭ рыжәла ажәқәа рыхә дыуп. Уаатәыи ажәқәа ара Аԥсны рныҟәгарагьы уадаҩыуп. Зегь реиҳа еиӷьуп абраатәыи ажәхьа бзиа уԥыхьашәар.
   Ажә даҽа рахәык еиԥшым леишәала, егьы – хәарҭа дыуп. Ахала игәарлоит; ахш унаҭоит, аҳәыс ааӡоит; иршьыр ажьы ирфоит, ацәа шьаҵатәыс иҟарҵоит, атәыҩа амҳацәқәеи ацәхьақәеи алырхыуоит, амсақәа ҵласы иҟарҵоит, ауац ала адгьыл дырҵәыоит. Инхоо ауаҩы шамахада жәыда дхәарҭам.
                                                                                               Д.Гәлиа
                                                                            Аҟәа, 1919 шықәса, ноиабр 8 мшы рзы


                                  ШАҞА  БЗИА  ИРБОЗЕИ  АԤСАЦӘА  АҴАРА ?
   Ҳара аԥсацәа ҳашьақәкны шьҭахьҟа ҳамцозар уаҳа шьаҿак ҳаԥхьаҟа ҳазымцо ҳҟазҵа аҵара ахьҳамам, бзиа иахьаҳамбо азы ауп.
   Ҳарҭ аԥсацәа, дарбанзаалакгьы даара аҵара ҳаилаҳауа, аҵара бзианы исызҵандаз зҳәауа аӡәы шамахак акәымзар дыубаӡом.
   Аԥсуа ҷкәын аҵара дыҭарҵар ацкыс дахганы дахьзымаауа дыдәықәҵар хараӡа еиӷьишьауеит.
   Аԥсуа дарбанзаалакгьы уҷкәын аҵара ирҵа ҳәа иоуҳәар ацынхәрас иуеиҳәауеит: "Сыҷкәын аҵара дыҭаҵаны дысырӡуама, аҵара змоугь ирымамындаз, сыҷкәын аҵара шыисымҭарыз, аҵара змаз роуп зынӡа ҳазырӡыз,ҳаԥхасҭазтәыз,сыҷкәын аҵара исҭар аҵкыс ҵара имаӡамкәа аҩны иҽага кны амхы дыҭагыланы дырашәозар иаҳа еиӷьыуп" ҳәа уеиҳәауеит. Агьыи уизҵаар, сыҷкәын данхәыҷыз ажьира азы ихцәы збылхьеит, аҵара дыҭоуҵар дыузынхом ҳәа аԥышцәа исарҳәеит ҳәа уеиҳәауеит. Даҽаӡәы уизҵаахыр – сыҷкәын имыш гага аҵарамоу, сара абар ҵыԥхыижьҭеи ҽы сымаӡамкәа сыҟоуп убрыи сызаамхәеит ҳә уеиҳәауеит.
   Ҳара аԥсацәа заԥхьаҟа имхәыцуа ҳауп ас зҳәауа акәымзар агьырҭ амилаҭқәа дарбанзаалакгьы, иаҳҳәап ожәы агырқәа, аерманқәа, абырзенцәа, аурысцәа дзакәызаалакгьы шәырзвԥшишь, иҟарҵауа  ируа жәбап, заҵа сыҷкәын аҵара дыҭасҵом имҳәара. имоу зегьы иқәирӡыуеит аҵара иирҵаразы. Ҳара заҵа ҳаҷкәын иҳамоу зегь ихҭынҵаны аҵара иаҳмырҵара, ожәраанӡа исҳәан еиԥш, аҽы аахәара ҳахашәалауам, ԥсхәра еимдагас.
   Сара схаҭала дыздыруеит Очамчыратә агыруак зыҷкәын "Высшее начальное училище" иҭаз. Уаҟатәы аҵара даналга иҭаххыеит иҷкәын уезгьы аҵарахьы, иахаиҳбыз дыдәықәиҵаразы, аха дызладәықәиҵуаз аԥара имамызт азы, иҩныи иучасткеи иҭыит иҷкәын аҵара ирҵаразы, дагьҭеиҵеит иара Аҟәа "Реальноу училище" абар иаргьы шьҭа далгоит.
   Абасоуп, ҳара ҳада агьырҭ амилаҭқәа зегьы шыҟоу, аха ҳараегьа ҳауҳәаргьы уи еԥш иагьарааны ҳаҟазаргьы иаҳзыгәыӷьуам, иаагәыӷьыр ҳаргьы убыҵәҟьа иаҳҵоит.
   Ҳарҭ аԥсацәа даара ҳхы ҳазхәыцны, ҳаԥхьаҟа ҳамеихар, сарап сыхшыҩ хәыҷала убыс сыгәы иаанагоуеит даҽа ԥыҭк ҵыр ожәы ҳахьыҟоу ҳнаҩсны шьҭахьла ҳнаскьар ҟалап.
                                                                                                                 А. Ҳашба


               АҞӘАТӘИ  "СОЮЗ  АБХАЗСКОЙ  МОЛОДЕЖИ"  ИАЛАҚӘАЗ  РАХЬ
   Аҟәа иҟаз "Союз Абхазской молодежи" ҳәа  изышьҭаз, атделениақәа ҳаман, аус аауан, ԥарақәакгьы еизганы соиуз азы иҳаман иҵәахны. Аусура ҳаҿын маи мза аҟынӡа. Аԥхынразы ҳаиҳараҩык, асоиуз иалақәаз, дасыу ҳаҩныҟақәа рахь ҳцеит "правление" аказначеи изныжьны.
   Уажәы октиабр изазы ҳанеиза, иабаҟоу ҳ-правление!? Ҳара ҳанца, урҭгьы инықәҵын ицеит, ирымаадазгьы ахыҟоу ҳаздырам. Уажәы урҭ рахьтә аӡәгьы даабом: асекретар дыҟоуп, аха еизара ӷәӷәа ҟамҵакәа акгьы ахы ҳзаҭом. Убри азы абрис асоиуз згәы азыбылуа аӡәыр шәыҟазар, абрис асоиуз зынӡак ибжьамӡындаз згәахәуа ҳшәыҳәот 23 ноиабр мзазы аизара ду иҳамоу аҟны шәҳагымхаразы, шәааразы.


                                                АԤСЫУА  ҲӘЫНҲӘАХ
   Аԥсны ианакәзаалагь ачеиџьыка пату ақәын, зчеиџьыка бзиау иакәын ҳаҭыр зқәыз, оҩыс ирыԥхьаӡоз. Хәыҷык зчеиџьыказы еиҵахаз ҳаҭыр иқәырҵомызт, оҩыс дрыԥхьаӡомызт; ма иҿаҿы иаҳәаны ддырԥхашьон, ма даҽакы ала дахьдырхәуан,аԥсуа қьабз цқьақәа иныҟәугом ҳәа.
   Дыҟан шәарацаҩык дзакәытә милаҭу здырхуда, дыук асасцәа бзиа изымбоз. Дцеит мышкы шәарыцара. Шьабысҭак ибан, ишьны иманы дхынҳәыит аҩныҟа. Иҩны ашҭа данааҭала идырыит иҩны сасык дшыҟаз. Ишьабысҭа адәны иаашьҭеиҵан, иара аҩныҟа дыҩналт; асас игәеиҭеит ашьабысҭа адәны ишаанижьыз, аҩналаха имҭакәа "удырҩатә еиӷьхеи" иҳәан, дааиԥылт. Нас асас дҩаҵҟьан, уара уааԥсоуп, сара акәац ҭасҵоит, иҳәан акәац ҭеиҵеит. Ианжәы ақәаб иҭыихын астол иқәиҵеит, аԥшәмацәа зегьы шәтәа иҳәан уа иахаиртәеит, иаргьы днеин, уаҟа дрыдтәалеит. Аԥшәма ирласны саҟәыҵыр, асасгьы даҟәыҵып иҳәан, агьымфаӡакәа, "сасҵас крысфеит" иҳәан, дҩагылеит. Асас дымыццакӡакәа изхара ифан, "аԥшәымаҵас крысфеит" иҳәан, дҩагылеит. Асас аухагьы даагылыеит цасҳәа; зегьы шьҭалт, аха ауха аԥшәма даузыцәахыуаз, "мгәа мцәакәа ? дазыцәозма". Иԥҳәыс дыхҭеикыитҨ бгыланы крвсҿаҵа ҳәа. "Асас д.. цәгьархәхҩуп", аԥшәма иҳәоз загь иаҳаун. Иԥҳәас "угыланы уара крыф ахәарҭа афатәы ҭоуп" ҳәа иалҳәеит. Ианылмуӡа дҩагылеит иара ахәарҭахьы сцоит ҳәа. Ахәарҭа ашьҭыбжьы анга, аса изымдырӡаазшәа дҩаҵҟьан"цых-цых" иҳәан, акәасҭӷа рыхха аԥшәма ихы дласын, ҵыԥхы дыԥсызшәа дылкаижьит. Узыисзеи ҳәа иԥҳәыс ианылҳәа. Цгәыз џьысшьан, сыцәан исзеилымкааит иҳәеит. Ԥыҭкы анҵы аԥшәмагьы иԥсы ҩыилалан дҩагылт. Уи нахыс дықәит сасык изы акгьы сшамеикӡоуа ҳәа. Абас изыиуит асас - хԥара аԥшәма, зчеиџьыка еигӡоз.
                                                        Т. Алагәлаа


                                              А ЖӘ А Б ЖЬ ҚӘ А
   Ожәы иааз агазеҭқәа изларҳәоуала аболшевикцәа зехьынџьара рыфронтқәа рҿы ԥхьала еихыеит.

   Аболшевикцәа Гатчинеи Воронежыи еиҭаргыет.
  
   Аболшевикцәа Курск даараӡа рҽадырхалан ехьеи оҵәыи иргап рҳәоит.

   Гатчина ааигәара аболшевикцәа Кубыишки ргыеит, аҳәаҭҳәа рацәагьы ргыеит. 

   Киев акәш Фастов иназааигәаны аибашьра ду ыҟоуп.

   Курск ааигәа аибашьраҿы адоьроволццәа "ахәаҽыга  агазгьы" рыларҵеит аб-цәп.

   Царицыин ааигәара аб-цәа иргыеит Лозное.

   Ниу-Иорк абаӷәаҿы аусуцәа аусура иахьаҟәыҵыз аҟнытә аӷбақәа аанҵасны иҟоуп рҳәоитҩ

                                   АШӘҞӘЫ  ҾЫЦҚӘА
   Д. Гәлиа иҟаиҵаз ашәҟәқәа: 1. Аҽы бзиа, аҽы зҩыда аусыуразыи вқәтәаразыи, ибзиок алыԥшаареи адырреи. 2.  Ажәхьа бзиа, изҩыдоуи, хышла ибзиоу адыршьеи алыԥшаареи, – иҭыҵыит, изҭахыу еуоит автор иҟнытә.

                         Аҟәа аучастка (анхарҭа) аазхәарцы захыу рахь

   Аучастка аҩны бзиа зҭагылоу, ма ишаанагара ҩны хәыҷык зҭагылоу, ма баша оҩы ихы ныҵеикыртәы иҟоу хыбрак зҭагылоу акы аасхәандаз згәахәуа агазеҭ "Аԥсны аконтораҿы дааир пмҩа дықәырҵоит, идырбоит.
   Рыхәқәа 30, 000 м. инадыркны 230,000 м. рҟынӡа хәыс измақәоу.
                                                                            ----------------------------------           
                                                                             РЕДАКТОР    АГӘЫԤ
                                                                             ----------------------------------
                                                                          Сухум. Типография А.М.Зайдшера



                                                    А  Ԥ  С  Н  Ы
                                 Есы-мчыбжьа  иҭыҵуа демократ газеҭуп
                         Ахә  1 м. 50 к.                                          Ахә  1 м. 50 м.
               № 34   АСАБША  НОИАБР МЗА  22 РЗЫ  1919  ШЫҚӘСА РААН № 34
 
                          АГАЗЕҬ   «АԤСНЫ»  АКАНТОРА АҞНЫТӘ:
   Агазеҭ «АԤСНЫ» азы акареспонденциа аазҭеиуа цқьа иелырганы ақьаад аздаҟьак ауп иҩтәыу.
   Мызкы агазеҭ «Аԥсны» хәыс иақәуп 6 м., фымыз 36 м.
   Агазеҭ ианымаалоуа астатиқәа оҳәшьҭахьтәыла иаазҭыиз иахь ирызхнырҳәыуам, инырхыуеит.
   Цқьа еилырганы иҩым, зеилыргара цәгьау астатигьы агазеҭ иамаҭәахәым акы еԥш иахәаԥшыуеит.
   Агазеҭ «Аԥсны» адрес: Сухум, типография Зайдшера.

                                      ААМҬА   ҲАЗҬАГЫЛОУ
                                             (АЛГАРҬА)
   Ҳара аԥсацәа ҳабызшәа патыу ҳзақәым, иҳааӡом, иааҳрыхыуам. Аарыхра ацынхәрас иалаҳхыузеи аԥсшәа, излаҳахәарҭоузеи ҳәа зҳәуа рацәоуп, уи ҳара аԥсацәа, агьырҭ атәымуаагьы урзыԥшыр шәыбызшәа акгьы иаԥсам, оҩы изҵоуам ҳәа уарҳәоит, нас ари абызшәа аԥхьаҟа изцоуама? Изтәыугьы изтәымгьы зегьы зыгәҭасыуа абызшәа бжьамӡыуеи? Ааи ибжьаӡыуеит. Аха ари аныбжьаӡуа ҳара абри бызшәас измоугьы ҳабжьаӡыуеит, абри Анцәа дызмоу ихашәҵ. Аха шьоукы ари абас ишыҟалуо егьа рзыуургьы агәра уздыргом. «Аԥсны» ыҟаижьҭеи кырҵыуеит имыӡӡакәа иаауеит, ожәы изырӡуазеи, иҟалазеи ҳәа? уарҳәоит. абри зҳәоуа ижәдыр шәара шәхаангьы Аԥсны ивцәыӡыз ауаа шырацәоу, аха ожәаҟара атәымуаа Аԥсны игәарымҭацызт, Аԥсны ари аҟара збызшәа еиԥшым амилаҭқәа аланамгалацызт, ожәы шьҭа еҳа ҩнапыла ҳабызшәа аанаҳаукылозар, ҳабызшәеи аҩреи аԥхьареи мыцхәы ихҭаҳамкырб ҳабызшәа иаарласны иаҳцәыӡыр ҟалап. Ҳабызшәа аныӡлагь, еиҭасҳәоит, ҳара аԥсацәагьы ҳаҭыԥ ҳақәҵит.
   абри ҟамланда згәахәуа аԥсышәала аҩреи аԥхьареи злаҟалаша аус шәацхраа, аԥхьара издыруа ижәыҩла шәаԥхьала, иззымдыруагьы, иаԥсыуаны иҟоу ишәҵала, атәым уаагьы шәыбызшәа ргәашәырԥха, ҳабызшәа, аԥсшәа акгьы иаԥсам, закәытә ҵароузеи убри абызшәала зҳәоуа ауаа ирҿышәырхь, иацәшәырԥхашьа, ирҳәоуа шхәарҭам агәра дшәырга, избан уҳәозар, уи иаҵанакыуа убри еԥш зҳәоуа ауаа ирыздырам.
   Убри анаҩс, ҳабызшәа аҵара зламариахаша оҩ дашьҭаны сара избоуам, ҳаиҳараҩык уи аҵара злацәгьахаша, оҩы изымшҳәоуа, ҳара аԥсацәацәҟьагьы ҳазы излауадаҩхаша аусқәа ҟаҳҵоит: Асамырзаҟантә  уизыԥшыр ҳара ҳабызшәаб аԥсшәа, иаҭахыу анбан (звуки) агыуп ҳәа ҳанбан азҿацәк кны дыҳәҳәоит; Абжьыуаа рахь уԥшыр, ҳара ҳцәажәашьа иаҵанакыуа ажәақәа «азвукқәа» роуп уа иаҭахыу,  ожәы иҳамоу ҳанбанқәа рхыԥхьаӡарав маҷыуп ҳажәа иазхом ҳәа игылоуп.
   Абзыԥқәа рахьгьы уԥшыр бжьыыи ҩыбжьыкыи моу ожәы иҳамоу 10 -ҟа бжьы ацҵатәыуп ҳәа игылоуп, урҭ анацҳамҵа ҳара ҳабызшәа намӡа-аамӡахоит, иуҭахыу узҳәом, иуҭахыу узанҵом; ҳара иаҳҳәоуамоу апрофессоргьыб «алингвистгьы» абас иамҩаны иахәаԥшуоит ҳәа уарҳәоит. Самырзаҟанаа ирҳәогьы сақәшаҳаҭыуп, Абжьуаа ирҳәогьы, Абзыԥқәа ирҳәогьы иамҩоуп, саргьы сақәшаҳаҭыуп, аха урҭ зегьы ирҭахыу аныҟаҳца – ҳабызшәа иаԥырхагоу ауп иҟаҳҵоуа.
   Апрофессорцәе алингвистцәеи зышьҭоу даҽакыупб абызшәа ашьаҭа рыԥшаауеит, уи абызшәа иззаигәоуб изгәыцхәу абызшәа рдырразы, урҭ иҳарҭоуа абжьқәа зегьы ҳадаҳкыларб ҳабызшәа оҩытәыҩса изымҵоуа иҟаҳҵоит, ожәы аҳәара цәгьоуп еиҳа зҳәара цәгьақәоу анацаҳҵалагь нас ҳабызшәа лассы излаӡра аус аҿы ҳанкылсыуеит, ари мцым, агәра жәга. Ҳабызшәа ожәы иамоу абжьқәа (звук) еиҳа иазҳарҵап ҳәа зҳәоуа сыҩызоуп. Бжьык иадамхаргьы ожәы иҳагыу а-4-бжьык рнаҩс акы нацаҳҵап зҳәоуа даара дазхәыцроупб еиӷьу зыуеит ҳәа дшаҿыу еицәоу азныҟәимгааит ҳабызшәа. Шаҟа ҳабызшәа ҳармариоуа, аҳәара марианы иҟаҳҭоуа убри аҟара абзиара азныҟәаагоит ҳабызшәа; шаҟа абжьқәа ҳаррацәоуаб аҳәара цәгьаны иҟаҳҭоуа аҟара трласны иҳарӡыр ҟалап…
                                                                                         Д. Гәлиа

                                                          АԤСНЫ
                                         Аԥсны еиӷьыз дгьыл ҟаӡамзаап,
                                         Иқәынхоз аԥсацәа шьардаҩызаап,
                                         Уаажәлала даара ибзиазаап,
                                         Изла бзиаз еиҳа чеиҭџьыкыеила ибзиазаап,
                                         Ахаҵарагьы иӷәӷәаны ирылазаап.
                                         Аԥсцәа адгьыл рацәаны ирымазаап,
                                         Кубан аӡы инаркны Лыхҭашьха ҳәаазаап.
                                         Ари зегьы Аԥсны ҳәа иаԥхьозаап;
                                         Аҳаҭыр бзиаӡа ақәзаап
                                         Амчгьы даара иӷәӷәаны иамазаап;
                                         Аха ирыхәартәы аҵара рымамзаап,
                                         Рыԥсадгьыл иаззырҵаз убри акәзаап.
                                                                             Антон Шакаиа

            
                                                      АМЗА
                                          Амза, алашарбаг, амза!
                                          Адунеи зырлашоо ацәымза!
                                          Иҟоуҵозеи уцәырҟьа-цәырасуа,
                                            Аԥҭаҟәа унарылала - аарылсуа?

                                           Уҩеиха ажәҩан агәахьы,
                                           Аԥҭаҟәа ахьыҟаӡам аҟнытә
                                           Урыԥхьа уыуаажәлара зехьынџьара
                                           Милаҭ - милаҭла инилымхкәа.
                                                                     Мушьни Аҳашба


                                 АШКОЛА   АҼАҨРАҬАГАЛАРАЗЫ 
                                    Аԥхын абри аҩны
                                    Иҭацәны игылан алахь еиқәҵаны,
                                    Уожәы игоит убри аҟны
                                    Абжьқәа рацәаны

                                    Ахәыҷқәа рыхқәа
                                    Аԥенџьра укылыԥшны иубоит
                                    Двҽа ԥыҭҩыкгьы еибаргәырӷьуа
                                    Абарҵан ихәмаруеит.

                                    Ашҭа гәырӷьоит
                                    Хәыҷы ааӡарыла,
                                    Егьмырҵыкәа аҵәҵәа иасуоит
                                    Еизнагарцы, бжьыҵарыла

                                    Рыхәмарра кажьны
                                    Иҩыит аҵарахьы. Ахәыҷқәа!
                                    Иаамҭоуп аусура
                                    Сааҭ бзиазы ашәҟәыԥхьара.
                                                             Мушьни   Аҳашба 

                                                   АԤСНЫ
                                     … Араҟа абнақәа кәазоуп
                                     Ҵҩа змам шәарахла
                                     Аӡқәа ҭабаӡом
                                     Ибеиоуп ԥсыӡла 
                                     Архақәа ықәырҭәаан
                                     Ҵҩа змам шәырла;
                                     Ӡынра цәгьагьы убаӡом,
                                     Изқьнагьы ааԥынроуп.
                                        Аԥсаатәқәа рацәаӡоуп,
                                        Усс ирымоу каԥырроуп
                                        Ауаагьы гәамҵӡом,
                                        Зегьы зҿыу шәаҳәароуп.
                                        Зегьы рзы иманшәалоу:
                                        Аибацәа рхааӡаррҭоуп,
                                        Егьзмам реизарҭоуп,
                                         Тәа напроуаа рбеиарҭоуп…
                                         Знык ара иашьцылаз,
                                         Далҵны дызцаӡом,
                                         Дызлыҵыз ихашҭыуеит,
                                         Рыӡбахәк иҳәаӡом…
                                                                Д. Гәлиа

                                   «АРЕВОЛИУЦИОНЕРҚӘА»
                             (Социалисты  революционеры)
   Апартиақәа рҭыӡшәа зны аҩра салаган, исзынамыкӡакәа саанхыеит; ожәы ари  а № аҿы еиҭасырҿыцыит. Ҵоуп, апартиақәа рпограмма ожәы иаазқәылаз кыр еиларгақәеит, дасыу дара ишыргәаԥхаз иҟарҵақәеит, аха апартиа ҵабыргқәа рпрограмма ажәытә ирымаз ауп. Убырҭқәа ҳаԥсацәа рахь иззымдырыуа рацәоуп азы инасыкӡаразы иамҩаны исыԥхьаӡоит.
   Арҭ социалистқәоуп (асоциалистқәа зышьҭоу хыхь исҳәахьеит, асоциализм аҟаҵараоуп, «социализм» ҳәа изышьҭоу еиҭасҳәоит адунеи аҿы бзиарас иҟоу зегьы, абеиарахь амазара, ахныҟәгагақәа, насгьы ахьы аџьабаа арбареи аусуреи уаатәыҩсас иҟоу зегьы инеилымхкәа ирзеиԥшны иҟалароуп изышьҭоу). Аха уи ас, иаалырҟьаны аҟаҵара, анакӡара даара иус хьанҭа дыуп.
   Ожәы зныԥыҭк иназааигәахашт, нас хәыҷы-хәыҷла уи аҿы инаӡашт, уа икылсыҳт. Убри аҟнытә ожәы азы урҭ зышьҭоу абриоуп:
Жәлала аоҩ дураб аԥхьагылара, аҵыхәтә аԥҵәара (аҭауад-аамысҭа ҳәа ҟамлуаны) ауаа зегьы ажәла аҳасаб ала еиҟараны. 
Дасыу иламыс бзиа ишианаҳәуа ала дыҟазааразы.
Дасыу иажәа дақәиҭныб ииҩуа азин иманы.
Ажәларқәа ианырҭахыу аизареи, аҽеидкылареи иақәиҭны.
Дасыу дахьцалагьб дахьаалагь дақәиҭны, занааҭыс ишьҭыихлагь дақәиҭны.
Судда, ӡыбрада аӡәы иҭвкреи, аҩныеимдареи ҟамлауа.
Аусқәа рбаразы, жәлары рыусқәа рныҟәгараразы, ауаа рблыхраан иалырхыуа зегьы еиԥшны, еиҟараны абжьы рымазараны.
20 шықәса зхыҵуа инадыркны ԥҳәысыи-хаҵеи неилымхкәа, диныи милаҭыи ҳәа неилыхрак ҟамҵакәа «кенч» хҩала иалырхыуа
   абри еиԥшқәа рыла аус рҽеины иашьҭоуп абри апартиа Урыстәылан «Демократическая республика» ҟаларазы: (аусқәа рбара хыс ажәлар аманы, жәлары рнапы аҿы иҟаны; ирҭахыу аус даларҵуаб далырхыуа.
Ажәларқәа зегьы милалаҭла, хаз-хазы зхы зыԥхьаӡақәо ртәылан, рҳәаақәа рыҩноуҵҟатәыи рыус башьақәаб азакәанқәаб аԥҟарақәа дара иаԥырҵар иақәиҭны, атәым милаҭқәеи дареи еицәыхараны акәымкәа – еизааигәаныб соиуз рыманы, дара ишырҭахыу, изларзеиӷьу ала рыусқәа рбара иақәиҭны. Атәым милаҭ ахалоу абарҭгьы дара рхыԥхьаӡара иаҵанакыуа аҟара абжьы рыманы ауаа ралхраа аан.
   Ииашаны жәлары рыла азакәанқәа рыԥҟара ҟаларазы амаҵура иалоу ауаа, асудқәеи адепутатцәеи инадыркны, ралыхра, ралцара ралаҵара жәлары рнвпы аҿы иҟалараны; шәахтда, аусҳәарҭақәа зегьы рҿы убраатәыи хыԥхьаӡарла еиҳау ауаа злацәажәуа абызшәала аусқәа рбаларазы; ԥҟараны, иуалын зегьырзы аҵара казенла,хәыд-ԥсада иҟзлараны; амилаҭқәа рацәаны иахаилоу ашәахтә-бахтәқәа ршоит ауаа шаҟаҩы дыҟоу аҳасаб ала; ауахәама зынӡак аҳәынҭқарра иалырхыуоит адингьы – изҭахыу ииҭахыу дыин дақәиҭуп. Ар рныҟәгара аҟәырхуоит, агәаҟраан жәлары зегьы рны игылоит.
   Б. Ашәахтә-бахтәқәа раҳасаб ала ари апартиа зышьҭоу абриоуп: дасыу ихашәалахәы, иаагарҭа шыҟоу еиԥш ишәахтәгьы убыс иҟаларазы (ирацәаны ахашәалахәы змоу ирацәахоит ишәахтәгьы, џьабаада апсы иҭынханы амазара зоуа уи амазара абаџ ашәахтә ақәуп). Имаҷны ахашәалахәы змоу шаҟа иауа аҳасаб ала шәахтәгьы имоур ҟалап; аоҩы иџьабаа, инапы ала иҟаиҵоуа баџ ақәым. (Рыԥшӡагас, ахьӡ азы, ҽырбагас иҟоу амаҭәақәеи амаҭәахәқәеи абаџ рықәырхоит).
   Ожәы аусуцәа (афабрикаҿыи азаводқәа рҿыи аус зыуқәуа) рзы абарҭ ирҭахыу абриоуп.
   Социализм аҿы анеиразы шаҟа ӷәӷәас арҭ асоциалистқәа ирыҵагылоу аусуцәа роуп, убри аҟнвтә урҭ рымч злаӷәӷәахаеи, ргәабзиара ԥсыхәак зламоу ала акы аԥырхагамкәа изланаӡашоуп изшьҭоу. Убри азы аусуцәа маҷк уа рацәа роуа рыҟалара иашьҭоуп. Аобы игәабзиара дыук ивԥырхагам аус аҿы 8  сааҭк аус рыураны, аус ихьанҭоу, агәабзиара иазеицәоу аҿы иҵагьгьы иазырҵарны.
   Аусуцәа зегьы аҳәынҭқарра рыла астрах имазароуп, гәаҟрак ианақәшәои, усурҭада ианықәхои, ианажәлагь аусура ианрылымшои, ианчмазаҩхои аамҭазы,16 шықәса рҟынӡа еиҳа зхымҵуа аусура радцалара ҟамылуа, аҳәсақәеи ахәыҷқәеи ирнымаалуа, ргәабзиара иазецәоуи, уи анаҩс ианаамҭами аусура аҟнытә рхы иақәиҭны иҟаларазы.
   Адгьыл. Адгьыл хәҳара, адгьыл ҭеира аҵыхәа ԥырҵәоит арҭ; адгьыл оҩы иҟаимҵеит, Анцәа ишеит нырхагас, хырхәагас ԥсызхоу зегьы рзы, убри аҟнытә ауаа зегьы ирзеиԥшызароуп, аӡәы ихатәны ишамзароуп; дасыу ихала, иџьабаала, шаҟа изаарыхыуа, қьарла аӡәы дыицырхырааны акәымкәа, убри аҟара дақәиҭыуп. Убас адгьыл знапы ала, зџьабаала илазҵаз, иаазрыхыз итәыуп.
   Ар. Ры ҟалом. Аибашьраан зегьы абџьар зызышьҭыхуаны иҟоу зегьы ишьҭырхыуоит.
   Аҵара. Аҵара зегьы ироуроуп хәыда-ԥсада аҳәынҭқарра рхарџь ала, иара убасҵәҟьа аҳақьымра, ахәшәтәра, амҩақәа, ацҳақәа…
   Убри анаҩс адгьыл змақәоу ианрымырхлагь зхы изамырхәуа инхаз жәлары рыҟнытә ԥыҭрак ацхыраара иоуеит.
   абри апарпиа ожә ԥыҭрак азы изышьҭоу аиҳарак абра исҳәақәаз роуп. абри апрограмма «минимум» ҳәа иашьҭоуп. абри закәан а «Учрид. Собр.» ҳәа изышьҭоу ала ианышьақәгылалагь, ауаа ԥыҭк ианашьцылалагь, нас абарҭ асоциалистқәа инеҵаҳәа неиҵауны жәлары зегьы асациализм ахьа рхы надырхашт.
   абри оуп изышьҭоу абри апартиа «Социал Револ.» қәа ҳәа изыԥхьауа.
                                                            Д.Гә.
               ------------------------------------------------------------------------------------------
   Астанциа «Таловаиа»аболшевикцәа рнапы аҿы иҟалыеит.
                                        ----------------------
   Петергофыи Гатчинеи рыкәш аболшевикцәа ԥхьаҟа еихоит.
                                       -----------------------
   Витебск акәш аполиакцәа аб-цәа ирышьҭазаҩны инеиуеит.
                                       -----------------------
   Петлиура ифронт аҿы адобр-цәа ԥхьала ицоит. Волга армарахьтәыи аинрал Врандел ир оҳәшьҭахьтәыла иргыеит Пришеб, аб-цәа Цариов шыҟоу игьажьит.
                                       ----------------------
   Омск акәш аб-цәа рыр 200 в. ааигәара игылоуп, «Полудионнаиа» станциа ааигәара.
                                                  «Обновление»
                                       ----------------------
                                     Америкеи Иапониеи
   Америкеи Иапониеи ирымаз аимак аныӷәӷәаха Америкаа рыӷбақәа аибашьразы ибзиахаратәы ашьақәыргылара напы адыркыыит.
                                                       «Н.С.»
                                        ----------------------------
   Ехьатәи агазеҭ излаҳәоуа ала аб-цәа 80 в. Омск ааигәара инеит.
                                        ---------------------------
   Рига акәш алаташқәа рырыи аибашьра рымоуп, аинглыз иӷба алатышқәа ирыцхраауеит.
                                        ---------------------------
   Афранцызқәа р-премиер - министр Лондонҟа дцеит.
                                        ---------------------------
   Ехьатәи агазеҭ излаҳәоуа ала Новохоперск аб-цәа иргыеит.
                                        ---------------------------
   Аҩадахьтәыи афронт аҿы аб-цәа Иамбург рымпыҵархалт.
                                        ---------------------------
   Ехьатәыи аҭел иаанагыеит ажәабжьны Петлиура ир еилагыеит иԥхасҭартәыит ҳәа.
                                                                 «НАШЕ  СЛОВО»

                               «АДАМРАЦӘҨЫ ДАМРА ИМОУТ»
                                           (Аԥсуа  жәаԥҟа)
   абри ажәа «адамрацәҩы дамра имоут» ҳәа зхысҳәаауа абриоуп. Арҵаҩцәеи «ажурналистқәеиҶ ауаа еидызкылаша «асоиуз» злаҟарҵаша, злаедгылаша ажәа изқьынгьы уазны ирҳәоит; ажәаны ирҳәоуа анаҩсгьы услагьы ирзыҟаҵоит. Нас дара, арҵаҩцәеи ажурналистқәеи урзыԥшыр, рхазы «соиуз» рзыҟаҵоуам, изеидылоуам, рхы рзеидкылоам.
   Даҽазны ишыҟазаалакгьы ожәтәыи аамҭа «асоиуз» змам мчы рымам, рхы рзеиҭаҳәоуам, рыус егьалшоуам. Асоиуз ожәы измам дызыусда: ауардынхьшьцәа ирымоуп, акьыԥхь аархацәа (наборшьчикцәа) ирымоуп, аусуцәа ирымоуп, асоиуз змам ожәы оҩ дыҟам, аха арҵаҩцәа «соиуз» рзыҟамҵеит. Ииашаны аргама ишәасҳәоит дадраа, прҵаҩцәа «асоиуз» ҟашәымҵакәа ианакәзаалакгьы мчык шәыманы, шәажәа акы алшоуа, шәџьабаа иаҵанакыуа уалафахәыкгьы ианакәзаалакгьы ишышәмоуа, апенсазгьы иара убас. абри шәаргьы шәыхшыҩ азцот ҳәа сыҟоуп. Нас закәытә рыцҳароузеи ҳара абри ҳазмырҟаҵоуа. Ақалақь аҿы ҳара иаҳзыҟамҵеит, издыруада ақыҭақәа рҿы ишәзыҟаҵар, нас ақалақь аҿы иҟоугьы рхы наларкрын. Дадраа, арҵаҩцәа, жәлары рзы аус зыуаб зхазы макьа ус бзиак ззышьҭымхыц, шәазхәхыц абри ажәа, ҳара ҳхала иаҳзыҟамҵозаргьы, ҳақәымшәозаргьы, ҳақәзыршәаша шьоукы ҳрыҳәаны, ҳҽазаҳкып абри «асоиуз», издыруада, ҳара иҳаиуоу аӡәы абри аҟаҵашьа здырыуа, амҩа ҳақәызҵаша, иаҳгәазырԥхаша аӡәыр уҟазар уҽыумҵәахын, уцәырҵ, уҩызцәа арҵаҩцәа зҭагылоу аамҭа бааԥсы иалганы, амҩа дыу иқәҵа.
   абри аҵкыс еиӷьу арҵаҩцәа рзы уск узыҟаҵарым.
                                                                                    Д.Гә.

                                       АШӘҞӘ  ҾЫЦҚӘА
   Д.Гәлиа иҟаиҵаз ашәҟәқәа 1. Аэы бзиа, аҽы зҩыда аусыуразыи ақәтәаразыи ибзиоу алышаареи адырреи. 2. Ажәхьа бзиаи, изҩыдоуи хышла ибзиоу адыршьеи алыԥшаареи  – иҭыҵыит; изҭахыу еуоит автор иҟнытә.
                             ------------------------------------------------
                  Аҟәа аучастка (анхарҭа) аазхәарцы зҭахыу рахь.
   Аучастка аҩны бзиа зҭагылоу, ма ишаанагара ҩны хәыҷык зҭагылоу, ма баша оҩы ихы ныҵеикыртәы  иҟоу хыбрак зҭагылоу акы аасхәандаз згәахуа агазеҭ «Аԥсны» аконтораҿы дааир амҩв дықәырҵоит, идырбоит. 
   Рыхәқәа  30, 000 м. инадыркны 230,000 м. рҟынӡа хәыс измақәоу.
                    -------------------------------------------------------------
                                      РЕДАКТОР   АГӘЫԤ
                    -------------------------------------------------------------
                               Сухум. Типография А.М.Зайдшера   
  
                                                                           А  Ԥ  С  Н  Ы
                                       Есы-мчыбжьа  иҭыҵуа демократ газеҭуп
                           Ахә 1 м. 50 к.                                                Ахә 1 м. 50 к.
                 № 35  АСАБША НОИАБР МЗА 29 РЗЫ 1919  ШЫҚӘСА  РААН  № 35 

                                  АГАЗЕҬ  "АԤСНЫ"  АКАНТОРА аҞНЫТӘ
   Агазеҭ "Аԥсны" азы акареспонденциа аазҭеиуа цқьа иеилырганы ақьаад аздакьак ауп иҩтәыу.
   Мызкы агазеҭ "Аԥсны" хәыс иақәуп 6 м., фымыз – 36 м.
   Агазеҭ ианымаалоуа астатақәа оҳәшьҭахьтыла иаазҭыиз иахь ирзыҭнырҳәыуам, инырхыуеит.
   Цқьа еилырганы иҩым, зеилыргара цәгьау астатиагьы агазеҭ иамаҭәахәым акы еԥш иахәаԥшыуеит.
   Агазеҭ "Аԥсны" адрес: Сухум, типография Зайдшера

                                                         "АШАРԤЫ - ЕҴӘА"     
   Аҵых лашьцазы, ажәытәуаа сааҭ анрымамыз аамҭаз, амрагыларахь ашарԥы иаҵәа анырбалак, шьҭа ирласны ишоит ҳәа амҩа хара змазгьы имҩа дықәлуан, аус гәаҟ змазгьы аусыура напы аиркыуан. Ашара егьшыбжьам абрис аеҵәала ирдыруан. Ари  ԥхьа ажәоуп, исҳәарацы исҭахыу наҟ ҳаԥхьаҟа иҟоуп. Уи ажәагьы абриоуп: аԥсышәала аҩреи, аԥхьареи ҟаландаз, абрис абызшәала аҵара ҳаундаз, абрис ҳабызшәеи, ҳаԥсуареи,  ҳ-Аԥсынреи мырӡкәа иҳазшьақәырхандаз ҳәа иашьҭақәоу аԥсацәа ыҟоуп.          
   Убри аус иашьҭоу ауаа срыуоуп сара абрис зыҩуагьы. Аха ари аныҟало ҳаздырамызт, абрис аамҭа ҳаназааигәахыуо ҳаздырамызт, избан уҳәозар ҳџьабаа иалшазшәа акгьы ҳақәгәыӷаратәа иакьа иагьаабомызт.
   Аха ожәы ҳаазқәылаз ҳгазеҭ аҿы  5 - 6 раҟара аҩра ианалага, ҳџьабаа иалҵыз аәыр анааба "ажәҩангәашәԥхьара" збаз еиԥш агәырӷьара ҳаҿын.
   Ожәы аакьыскьа асеминариа иҭоу ҳаҷкәынцәа "литературнии кружок" ҳәа акы ҟарҵеит. Зегьы уалс ирықәырҵеит азыҟаҵарҭа аклас аиҵбы инаиркны хы-класк рҟынӡа изларылшоуа ала аҩра иалагаразы. Есы мчыбжьа урҭ рџьабаа иалыршаны журналк "Ашарԥы - еҵәа" ахьӡҵаны иҭрыжьларазы. Убри еԥш журналк ожәы ицаз амҽышазы, шьыбжьышьҭахь иаҳзаԥхьеит.
   Иахаԥхьоз аклас аҿы итәан 40 - 50-ҩык раҟара аԥсуа ҷкәынцәа. Рҩымҭақәа акакала ишьҭыхны рсекретар даԥхьонҩ Дара аҷкунцәа зегьы убри аҟара ргәы азышьҭны иӡырҩуан, аӡәы ишьҭыбжь шԥауаҳашаз; харантә аӡәы дӡырҩуазар, ажурнал иаԥхьоз асекретар иакәымзар аӡәы аклас аҿы дыҟоуп ҳәа игәы ишԥаанагашаз. Сара сеиҳа еиӷьны ӡәыр иҩыушь, сара сзеиӷьхадашь ҳәа зегьы рлымҳақәа кыдҵаны иӡырҩуан. Арҭ аҷкәынцәа рҿы сынтәа иҭалақәазгьы рылан, аха зегьы "ҭаалымла" ибжьоушәа акәын ишгылаз, итәазгьы дыштәаз. Дара рхаҭа рҩымҭагьы ирмаҳаӡац ажәабжьыушәа рлымҳа азышьҭны иазыӡырҩан, ирԥшӡаны исызҳәоушь, еинрааланы исызшьақәыргылоушь ҳәа. Асекретар акы даԥхьарцы ақьаад анаашьҭихлак. аҷкәынцәа урылаԥшуазар,оыжәҩахырқәа ааҵысыуан, иаӡыӡазшәа, дасыу, издыруада ожәы сара стәы даԥхьозар ҳәа игәы иаанаганы. Нас асекретар изҩымҭоу ихьӡыи ижәлыеи ҳәаны аԥхьара даналагалак, агьырҭ зегьы рхәы-ржьы ааиқәтәаны иҭынчны иҩагылон,изҩымҭоу уизыԥшлар хәыҷык дам?а ҳәыҵыҳәыҵцәуан. Иҭынчны, бзиа ишьақәыргыланы асекретар данаԥхьоз, ихыиҿы ихаччо, дыук еиқәырԥшьыхәымкәа, ажәақәа хьанҭаны ианыҟалуаз, илахь ааиқәиҵуан. Убас 20 -35 -ҩык рҟынӡа ҷкәын рҩымҭа. Убарҭ зегьы сара сахырзыӡырҩуаз хыџьара ишаны .ы-хәҭак раҟара ирыԥшӡаны, еинрааланы, ахшыҩ бзиа аҵаны, уахаԥхьалакгьы, иахануҵалакгьы уамырԥхашьаратәы иҟан. Ражәақәа дыук ихьанҭамызт, ирҵәыимызт, иргәаҟмызт, ҭынч ахы иоужьны инеиуан, ишьахәны ишьақәгылан… Убас 23 ноиабр мзазы ҳаҷкәынцәа ржурнал хьӡыс измоу "Ашарԥы-еҵәа" иаҳзаԥхьеит,убри нахыс сара агәра згыеит ҳџьабаа баша ишымӡыз, илаҳҵаз аара ишалагаз…
   Иаԥхьеит "Ашарԥы-еҵәа", избеит амрагыларахьтә ицәырҵыз ашарԥы-еҵәа, ашаеҵәа, шьҭа ирласны ишар ҟалап, абасоуп сара сышгәыӷыуа.
   Абрис аҳаса ала егьа џьабаа абахьазаргьы зегьы схадыршҭыит, агәыӷра бзиахь схы дырхыеит, аусура сгәаԥхыуа сҟарҵеи… Шәыԥсынҵры бзиахааит, дадраа, ҳаҷкәынцәа, ҳашьаҭамырӡга, ҳагәыӷырҭа, ҳҵеицәа, сџьабаа змырӡыз сҵаҩцәа… Шьҭа агәра ганы сыҟоуп  4 - 5 шықәса рыҩныуҵҟа ҳабызшәала апыҟҟаҳәа иааҩыуа ҳаԥхьуа ҳашыҟалауа…
                                                                             Д.И.Гәлиа


                                           ЗЕГЬ   ШЬЦЫЛАРОУП
   Сыкәын ла бзиак иман. Ԥшралеи сахьалеи даара еибыҭан. Сыкәынгьы ҩзиа иныҟәигон, фатәы жәтәы егьагирхомызт. Ари ала ианласбаз аахысгьы аԥш (аџьықәреи) фара иашьцылан иҟан. Есԥшаӡачан агәылацәа рымхқәа ирҭаланы аԥшаӡа цәыҳаҳауа аԥхасҭа ҟанаҵуан. Ари Сыкәын игәылацәа бзиа ирбомызт. Убри аҟнытә, ала есԥшаӡачан иҿеиҳәалуан. Инаимпыҵшәар, иккаӡа мхыкахь ицар акәын. Шықәсык Сыкәын Саҟьеи ргәыааибагыеит. Сыкәынгьы уи ашықәсан цасҳәа ила ҿеимҳәеит.
   Ала ахы ианақәиҭха Саҟьа имхы иҭаланы аԥхасҭа ҟанаҵуа иалагыит. Саҟьа дгәаан имхы ахәшә ахвз иалаԥсаны иалаиргылыеит. Ала аԥш сфоит ҳәа ианааи ахыз анаба, илахагылан иажәит; дук хара изымцакәа илкаҳан иԥсит. Даҽа лак шааиуаз, ари ала ԥсны ишкажьыз анаба ус аҳәеит: "Ааит аҳаиуанажә, уара иурҭоз афатә бзиақәа реиԥш сара заҵа исырымҭара егьсымбацызт, аха ари еԥш абааԥсы зыуамызт, бысҭа хәыҷык исымҵадыршәуаз салаӡон, ных еӷьуп иухьыз".
                                                                                    В. Дарсалиа


                                         ИЗМААНОУЗЕИ  АБРИ?
   Аҵара змоу ауаа џьоукы ирҳәоит егьынарыкӡеит, иаҟәырхыит ашколқәа рҿы Анцәа изакәан аҵара.
   Уи мыцхәыс ирыԥхьаӡеит. Ожәы ишколқәа рҿы Анцәа изакәан аҵара зныу ашәҟәқәа мыцхәыс, башас, амала ашқафқәа ныркылоит ҳәа абна - абра астолқәа ирықәԥсоуп, ма зегьы кыҿыҩрак икҿаԥсоуп, оҩы дрыхәаԥшыуам. Уи ус иамҩазарҟалап, аха сара акы сзеилымкааит – дара убырҭ ауаа, евангелиеи уҳәа Анцәа изакәан шәыҟқәа уҳәа аҷкәынцәа ожәы изҵоуа рзы акгьы иаԥсам зҳәоуа, ианцәажәуа ажәаԥҟақәа, ахшыҩрҵагақәа аевангелие аҟнытәтәи ажәақәа рыла ицәажәоит. Нас абарҭ Аевангелие иамԥхьазар изларҵазеи? Аевангелие иану ажәақәа хшыҩрҵагамзар, убарҭ ажәақәа дара изырҳәозеи? Абарҭ ажәақәа бзиазар, хшыҩ рҵагазар, акгьы иаԥсам ҳәа ахҳәааны, акгьы иаԥсам ишәымҵан ҳәа арҵаҩцәа хара изацәдыргылозеи? Уи акы.
   Агьи – апапцәа ирҳәоуа башоуп, амц рҳәоит, ауаа ржьуоит зҳәоуа ауаа урзыԥшыр апапцәагьы рымоуп рхазы, урҭ иреиҳабыугьы дрымоуп, еиҭаиҳаубыугьы. Апап акгьы даԥсамзар, амц ижьозар ауаа, уи убои зҳәоуа апапцәа ирыҵырхызар изрымоузеи дара? Абрис сара сзы цқьа еилыргам.
   Аха сара избоуа убри ауп, апапцәа ныиахны аӡы иазҭақәоз агәыргьын хаҵараан, анаҭараан апапцәа ишрышьҭоу збоит,– ианыԥсыуа, бзан Анцәа дыҟам зҳәақәо, Анцәа, Анцәа шырҳәоуа иԥсыоит. Нас ианыԥсыуа Анцәа дырҭахызар, ианыԥслагь апапцәа ирышьҭазар, бзан урҭ ирықәнагоуа, ирнаалуа зырвмҳәауазеи?
                                                                                                               Д. Гә. 


                          

                                          БЗАЗАРА   ИМОУП…

                               Бзазара имоуп зыбызшәа бзиа избуа
                               Зыбызшәв иадгыланы згәы камҳакәа иацхрауа,
                               Зыԥсадгьыл згәы азыбылуа. Ҵабыргыла ауыс зыуа,
                               Сыԥсадгьыл аамҭак абанда ҳәа џьабаа збуа.
                             
                               Бзазара имоуп ожәтәи ҳагәҟра иацхраауа,
                               Исџьызшьода имҳәакәа зыуаажәлар рзы аџьа збуа,
                               Збызшәа иадгыланы иазсырҳауеит ҳәа иаҿу.
                               Ехьа ожәраанӡагьы абрис знапы иҵыхны измоу.
                                                                                              Владимир Дарсалиа

                ИАЦУ
   ФАТМА. Аи, усоуп, ԥхыӡшәа бжьык сгәы иақәуҩит, аха сыцәа сызалымҵыит.
   ШЬАЗИНА. Саргьы Ҷыҭа ибжьы саҳаит, аха исзеилмыргеит дызҿыз.
   РОСЛАН. Сара аки-ҩбеи елсыргыеит: аначалник даауеит ҳәвшәа акы даҿын уаҳа ииҳәаз сызелмыргеит.
   РАШЬЫҬ. Ҷыҭа ибжьы ансаҳа, сындәылҵын изыӡырҩра салагыеит. Иҳәҳәабжьы иалаҵаны ус иҳәон: аначалник даауеит ажәлар ус дыук азы драцәажәарцы ҳәа. Аҭырқәцәа рҵыхәалашәа ус ибжьы иаалеиҵеит.
   ФАТМА. Аҭырқәцәа ба! Уи избан?
   РАШЬЫҬ. Аиьашьра рыбжьалар ҟалап аурысқәеи аҭырқәцхәеи. Ус ажәабжьқәаны иҟоуп. Исаҳахьеит саргьы ус џьара-ҩыџьара. (Қьаамил дындәылҵуеит адәныҟа)
   ФАТМА. Оҳ, уи иаҳзааумган нан сызкәышоу Анцәа, аибашьра аныҟала ҳалаӡышт акәымзар ҳанхашам (Пауза). Изхыҟаларыҳзеи ҳәа уара уи аибашьра угәы излаанагазеи?
   РАШЬЫҬ. Ирҳәоит, Сҭампыл асултан ихаҭа илымҳа аҟынӡа инаӡеит ҳәа аԥсуаа иԥсылманугьы иқьырсианугьы аурыс хылаԥшцәа иарбанзаалак азгьы ? цәгьаӡа идыргәаҟуеит ҳәа. Убри аҟынтә асулҭан игәы иҭоуп рҳәоит, аурысцәа драбашьырцы (дазааибакны). Нас иҵабыргыммыи уи, иабаҟоу ҳхақәиҭра иҳамаз ҳара? Ҳгәазҳара дыуны, гәхьаа ҳамамкәа ҳархақәа, ҳаԥсҭеихашьшьқәа ҳарҭаҩҩы, ҳахәқәа, аҵара реиԥш, ҳархаԥыруа, ҳарықәыӷәӷәа ҳаҟазаара иабаҟоу ожәы? Агьҳамам урҭ. Енагь ахақәиҭра мыцхәы гәыблыс измаз ҳара аԥсуаа – аԥсны ԥшӡа хәыҷы аԥацәа, ожәы уи ҳәа агьҳама, ҳартәыртәыит шьоукы. Ԥшӡараны, бзиараны, гәыҿкааганы иҳамаз зегьы рхуаҽит, иржит. Ҳахәдацәа ркит ҳаԥсы ҳзыламга-ҩамгауа; иааин, жәытәнатә ҟазшьас ишьҭыхны иҳамаз, ожәы икашәыжь, ишәхашәыршҭ, ҳаҟазшьа шьҭышәхроуп ҳәа иҳадтәалт, акы азы иҳазҵаауам, ирҭаху ҳаларыкӡоит. Абас ԥсевгашьа ҳамам. Агьыи, удыршанхаратәы ҳ-Аԥсны дгьыл ԥшӡарас, ԥсыларас иамаз дара ренралқәа, рыуажәлар ирыуоу ауаа уҳәа ҳамҭаны иша-шаны ирырҭеит.Ҳара ара Аԥсны иашьагәыҭыз, иаџьынџьыә, агаҿа ҳадгьыл ԥсылара ҳақәцаны, ашьха, ахаҳәра ҳаҿарцалт – аҽаҩра ахыҟамлуа. Аҵыхәтәан, зегьы иреицәаӡан, оҩы изымчҳаратәы ҳазықәшәаз, уи рыпапцәа иҳалоу акануоиқәа рыманы қыҭа цыԥхьаӡа ирылоуп, ҳахәҷқәа ҳампыҵыжәжәаны, ишыҵәаа-ҵәаауа мчыла рнаҭра иаҿуп. Иахьа ма оҵәы имаашеи арагь, сасҿы, ацәгьарагьы ҳалҵыштҩ (Иажәа даалгыеи).
                                                          Алгарҭа агьи а-№  аҿы.
                                                                                                      С.Ҷанба


                                                АҚЫРҬУА  ФЕДЕРАЛИСТҚӘА
   Иҟоуп дырҩагьых қырҭуа партиак афедералистқәа ҳәа. Урҭгьы асоц. дем.аревол-цәеи реиԥш асоциалистра рҽазыркыуеит, асоциалистқәа дыук ирыдыркылуам, социалистс ирыԥхьаӡом аха. Аакьыскьатәыи партиоупҩ Ақырҭқәа рпартиа шахьӡыу еиԥш ақырҭқәа ирзеиӷьу ауп аиҳарак изышьҭоу. Арҭ зышьҭоу аиҳарак уи ауп: ақырҭқәа рҳәаа ахьынӡа наӡуа аурыс ҳәынҭқарра зынӡак иадыхымкәа, ихазны дара ақырҭқәа рнапы аҿы иҟаларазы. Аамысҭара, ҭауадра ҟамлауа; ожәы иҟоу ар рцынхәрас амилициа ҟалуа.
   Аказен дгьылқәа, аберцәеи,амонастырқәеи, ауахәамақәеи ирыҵакыу адгьылқәа зегьы хәыда-ԥсада жәлары ироураны.
   Ажәак ала ареволиуционерцәа зышьҭоу ауп абарҭгьы зышьҭоу, рыпрограммақәа еиҩыргыуа акгьыҟам.


                                 ЖӘЛАРЫ  РХАҚӘИҬРА  ИАШЬҬОУ  АПАРТИА
                                                       (Партиа Нар. Свободы)
   Иҟоуп даҽа партиак "Партиа Нар. Св." ҳәа изышьҭоу – аԥсышәала жәлары рхы ақәиҭра иашьҭоу апартиа.
   Ари апартиа иалоу ауаа зышьҭоугьы агьырҭ зҭыӡшәа зҳәаз апартиа иалоу ауаа зышьҭоуи кыр џьара еиԥшыуп.
   Аха арҭыи агьырҭ апартиақәеи адгьыл ҭыӡшәаҿы хара еивнагоитҩ Арҭ аказен адгьылқәеи, ауахәамақәеа ирыҵаркызыи, аҳәынҭқар ихатә дгьылқәеи жәлара хәыда ԥсыда ироураны рҭахыуп, агьырҭ апартиақәа реиԥш; аха ҭауади аамысҭеи, помешчикыс ҳәа иҟақәои рыдгьыл рымыхтәны иҟалар дгьыл змам (ажәлар азгәаҟыр) ламысла ахә ҵабырг шьаны, ахә азы, дгьыл змам жәлары ишаны ироуразы рҭахыуп. Абои алоуп абарҭ агьырҭ апартиақәа излареиԥшым.
                                                                       Д. Гә.


                                          ….Ы  ХӘЫҶЫ-ХӘЫҶЛА РҾЫХАРА  
   Ԥақәашь ақыҭа иаланхо ауаа иангәаҟы мҩакы аӷьычцәа рыла, зымҩакы арҳәцәаз рыла, нас дырҩагь зымҩакы аиҳабыра рыекзекуциа ала, рыԥсы иақәԥын ишыжәларыз еибырҳәан "ацәгьақәа ҳрықәӡыит ҳәа рҽеидыркылт ауаа иашақәа, ацәгьара зҭахым; партиас рхы иахьӡырҵеит "ақьиақәа рпартиа" ҳәа; урҭ ирыдыркылом аӷьычцәа, арҳәцәа ирпартиау аӡәгьы, аӡәыдрылашәаргьы длаԥшықәҵаны дрылырцои; реизара дыу аҿы пригорла ишьҭырхыимт дара нзырхаша, аӷьычра, арҳәра зырцәаша "аположениа",ирзынарышьҭыит Кәыдры ауезда аземство аиҳабацәа рнапы ақәырҵаразы; иалырхыит 6-ҩык ауаа еибгақәа, ауаа иашақәа "аӡыбцәа" ҳәа; 5-ҩык амилициа ирымаз ирызԥырҵәеит хәышә-хәышә м. ауалафахәы мызла; уалс ирыдырҵеит рыусҳәарҭаҿы "апошьҭа" адыртрацы, уахылагь ҽынлагь иаԥырымҵыкәа иҭазарацы; урҭ наҩыс? иалырхыит 30-ҩык ауаа иашақәа, ауаа қьиақәа, аӷьычра зыхнамҳәаац "анариад" рыхьӡҵаны, жәлары амҩақәа ддыркларацы, ацәгьа ишьҭазаҩызарацы. Иара убриижьҭеи ӷьычра ҟамлаӡацт.
                                                                                             Арҵ. Ҭедо Аҳашба


                              ҲАНБА ҾЫХО МШӘАН ҲАРА АԤСАЦӘА?
   Абар ахақәиҭра ааҟалеижьҭеи ԥыҭк еилзырго зегьы иқәгыланы ацәажәара иаҿуп. Арҭ рыбжаҩык ирҳәо аҵаратәоуп?: ԥсыхәа ҟам?,ҵарада хәшәыҟамӡ, ҵарада ԥхьа ҳазцом ҳәа абрис аҳәарак ишаҿу иаҿӡоуп. Аха ҳара аԥсацәа ҳшыцәоу ҳацәоуп, арҭ ирҳәо акгьы ҳазыӡырҩӡом. Ҳаит абааԥсқәа ӷьычрада ԥсыхәа ҳамам ҳәа арҭ аӡәгьы иҳаиҳәаӡом, аха иаахәлар ҳшахақәа ҳамӷрыҵаҵаны жәабаак абаабари ҳәа ҳаибарӡыӷәӡыӷәыуа ҳадәықәуп. Избан ҳара мыждақәа, "ага иикыз икыит" ҳәа, ҳаидызгалазеи абрис аӷьычра хьӡыда насыԥда, шьҭахьла акәымзар ԥхьала оҩы дызымгои ҳареи, аӡҿы ҳзазымхәыцит, аӡәы ҳхы иҳазҭамгалеит, ирҳәо амаанажәа: "аҵара лашароуп, аҵарадара – лашьцароуп" ҳәа. Амалахазгьы аӡәы игәы иаанамгеит, ҳаи,ҵарадара лашьҵаразаап, сара алашьцара сыҵазаап, абрис сыҷкәын ма лашарак исырбап ҳәа. Аӡәы иоуҳәар: хыҩык-ԥшьҩык аҷкәынцәа умоупеи, аӡәы иаҟара ашкола дҭоуҵарауазеи ҳәа аҭакс иуеиҳәоит: ҳаи дадхеит, закәыт школоузеи, сыҷкәын сара дсеԥшзааит. Аӡәы ашкола дыҭасҵар, аӡәы аџьмақәа дыргеит, нас аҩны аҽага сыцызҟьода. Уизыԥшыр аџьмақәа ҳәа имоу хԥаҟа роуп, дара убырҭ рзоуп иҷкәын алашара дзацәирӡуа. Нас абрис еԥш иҟоу ауоҩы уизхәыцыр ухагамхои! Даагылазар аҽага икыуп, уизыԥшыр иаҳаҭа иҩыҵракны аԥшыҳәараӡ (аџьықәреи ҳәара) дыдәықәуп. Ҩбаҟа гамла имазгьы иҷкәынцәа ирӡаз иақәирӡит. Ашкола ивараҟны игылоуп, аха иара имбаӡац. Убри ашкола жәҭроушәа игылазар, нас иҷкәынцәагьы иаргьы убрахь ирҿасырҭахуан, аха иабаҟоу уи школахыеит, уахь иара дықәлаӡом. Аԥсацәа! Ҳаҟәыҵып ажәабаақәеи аҽабаақәеи рӡара, шьҭахьла акәымзар ԥхьаоа оҩы дызымго, арымарахь акәымзар арыӷьарахь оҩы дызмышьҭуа, оҩы дызмырӷьацо, диазхыуа. Ҳалагап еразнак аҵара, иҳарӡрым ҳабызшәеи ҳашьҭеи аӡраҿы ихықәгылоу. Ҳаҟәыҵып аӷьычра насыԥда, ҵарала иҳарлашап ҳ-Аԥсны хәыҷы,ҳабызшәа измырӡша еидызкылаша.
                                                                                        Владимир Дарсалиа


                                                          АЖӘАБЖЬҚӘА
   Афронтқәа зегьы рахь аболшевикцәа ԥсыхәак рымамкәа ԥхьала ицоит, адоброволццәа шьҭахьла ацара иаҿыуп.

                                                         АШӘҞ   ҾЫЦҚӘА
   Д. Гәлиа иҟаиҵаз ашәҟәқәа 1.Вҽы бзиа, аҽы зҩыда аусуразыи ақәтәаразыи ибзиоу алыԥшаареи адырреи. 2.Ажәхьа бзиаи, изҩыдоу хышла ибзиоу адыршьеи алыԥшаареи – иҭыҵыит, изҭахыу еуоит автор иҟнытә.


                     Аҟәа аучастка (анхарҭа) аазхәарцы зҭахыу рахь
   Аучастка аҩны бзиа зҭагылоу, ма ишаанагара ҩны хәыҷык зҭагылоу, ма баша оҩы ихы ныҵеикыртәы иҟоу хыбрак зҭагылоу акы аасхәандаз згәахәуа агазеҭ "Аԥсны" аконтораҿы дааир амҩа дықәырҵоит, идырбоит.
   Рыхәқәа 30,000 м. инадыркны 230,000 м.рҟынӡа хәыс измақәоу.
                                                                                       ------------------------------------
                                                                                         РЕДАКТОР    АГӘЫԤ
                                                                                       ------------------------------------       
                                                                                    Сухум. Типография А.М.Зайдшера


                                                  А   Ԥ   С   Н   Ы
                                        Есы-мчыбжьа иҭыҵуа демократ газеҭуп
                                 Ахә 1 м.50 к.                                       Ахә 1 м. 50 к.
                      № 36  АСАБША  НОИАБР МЗА 6 РЗЫ 1919 ШЫҚӘСА  РААН № 36

                              АГАЗЕҬ "АԤСНЫ" АКАНТОРА АҞНЫТӘ
   Агазеҭ "Аԥсны" азы акареспонденциа аазҭеиуа цқьа иеилырганы ақьаад аздаҟьак ауп иҩтәыу.
   Мызкы агазеҭ "Аԥсны" хәыс иақәуп 6 м., фымыз – 36 м.
   Агазеҭ ианымаалоуа астатиақәа оҳәшьҭахьтәыла иаазҭыиз иахь ирызхнырҳәуам, инырхыуеит.
   Цқьа еилырганы иҩым, зыеилыргара цәгьау астатиақәа агазеҭ иамаҭәахәым акы еԥш иахәаԥшыуеит.
   Агазеҭ "Аԥсны" адрес: Сухум, типография Зайдшера.

                                                           ААМҬА
   Ҳара аԥсацәа иаҳгәамԥхуа ак ҟалар, ма амра иахырҟьаны иԥхар, ма ақәа ирацәаны иаур, ма аҽыҩра ҟамлар ҳажәа ус иалоуп: "Аамҭа ааҳәит" ҳәа, "Анцә ҳаигәаԥхом" ҳәа. Убри ажәақәак ахысҳәаауеит.
   Аамҭа иҳақәиҭу Иажәа цқьала ишаны иахьааныижьыз иҟоуп, макьа ааҳәра ҳәа агьыҟам. Иҳақәиҭыугьы абарҭ ыҟамындаз ҳәа дыҟазар, уи ҳаҟамзар иҭахызар, ҳақәхра џьабаа ду адибалап ҳәа сара сыҟам саӡәыкны.
   Аамҭа шааҳәызи, Иара ҳаҟамзаара шыиҭахыу злаадырзеи, ҳаҩнауҵҟа ҳаграқәа ҳазгәамҭацеи? Иҳақәиҭыу иҳабжьеигама аоҩшьра, арҳәра, аӷьычра, ақәылара, ҳазырҟәамҵуазеи абарҭ? Абарҭ абра ианысҵақәаз аобы иурцы иаҳәоуам иара иишаз ажәа закәанк; абарҭ ҳарҟәаҵыр,Иҳақәиҭу даҳгәалаҳаршәар абрис аамҭа иааҳәит ҳәа ҳазҿу бзиахар ҟалап. Излахәарҭамзеи аамҭа, излааҳәызеи уи, ажәҩан ахьыҟаз иҟоуп, адгьыл ахьыҟаз иҟоуп. Ҳара иқәу милаҭ ҳауп, иҩашьа, иааыҳәы, ҳара ҳаҟәымҵит аоҩшьра, ацәгьаура,иагьыҳынамырбеит абзиара Анцәа изакәан еилааго аҟара ҳара, ҳаргьы  ҳаиланагои – шаҟа ацәгьаразы бзиара аӡәгьы иоухьоума?
   Ацәгьаура бзиарак алҵны сара исымбеит; ҳара аԥсацәа абрис ҳацәгьарақәа каҳажьырцы игәнаҳкылар, абрис акажьра удаҩ ду аламзар ҟалап. Уи камыжькәан, бзиарак ахьы ҳанаӡап ҳәа сыҟам. Излаҟаларызеи аԥсатәылан ? абеиара, акрызлаиаурызеи аоҩытәыҩса?
   Уи сҳәеит ҳәа дгьыл беи ҳара ҳазну еԥш џьаргьы иҟам, аха иабаҟоу ҳара ҳахәарҭамеиӡ
   Аӡәы иааирыхыуоит иԥхӡашала, агьи илабы ду кны уаха дынкылсуоит, ма ицәыӡоит ма дышьны ицәигоит, ҳаиуан бзиак умазар 50-ҩык аӷацәа иоуеит, иуцәырӡоиит 3000 м. иаԥсазар  300 м. ҳәа ирҭеуоит, изыиҭоуа ма иҭабып ҳәа еиҳәондаз. Ԥара уџьыба иҭаны городк ашҟа сцаны исыгыу маҭәақәк аасхәап ҳәа уагьымцан, мамзар мҩа-бжа унеиаанӡа харԥыдеи еимаадеи ухынҳәыр ҟалап. Гәы бжьыхгаси, хшыҩ еимырпыгасеи, усура гәақәымкраси, ԥхьала мышьҭыгасыи, иҟоу абрис ацәгьаурақәа роуп, абарҭ шаҳзеиӷьым ҳахшыҩ азаҳашьҭыр бзианы избоит. Абрис агра бааԥсы ҳаманаҵы ҳара ҳаицәамхар, ҳаччархәымхар ҟамлоны, абас избоит, шьҭа иаамҭоуп,аҿыхара, ацәа ҳалахаӡеит,аԥсацәа ҳазырҿыхарыз аӡәы дахьԥаҟамлыеи, даҽа милаҭк ацәа ҳалихып ҳәа агәыӷра змоу аӡәыр уҟазар, угәыӷра башоуп, уи ацәа заҵа уалимхра уналаԥсыргьы бзиа ибоит, аԥсы ихы абза ифоит.
                                                              Омар Чачаа

                                            АԤСУА   ШКОЛҚӘА
   Аԥсны ақыҭақәа рҿы ашколқәа ҟало иалагеижьҭеи абар 20 - ҟа шықәс ҵлашт,аха ехьа ожәраанӡа акласқәа еиҳабыс ирымаз даԥсыуамызт; шықәсык ала акласқәа ирыгыу ирыбзоу азы знык ақыҭақәа дҩарылс нарылсыргьы, школак аҿы сааҭ бжак аҟара дзынкыдгыларгьы, еиҳабырахь аҳасаб ахриҭуа абрис аамҭазы абрис ашколаҿы сыҟан ҳәа иҳәаразы. уборыгь даара ус бзиан. Аҷкәынцәа ашкол аҿы имаҷны ибар ашә аиркуан, арҵаҩы ак ивибар, ма ақыҭа цқьа гәык ала аҵара рҽадцаланы иашьҭамзар ашкола ашә аиркуан, еиҳабыра даднамцалозар, ма вбак иҭаны далырцар ҳәа дымшәозар шықәсык ала зныкгьы ашкол аҿы шаҟа дымнеирыз, 5-шықәса рылагьы зны днеиуамызт, рыгәхьаас измамыз, игәы зырыбуаз атәым школқәа. Аха ожәы ус иҟам, абар ҩбаҟа мыз ҵышт Аԥсуа школқәа еиҳабыс, инструкторс, аԥсуак дҟарҵеит, аха аԥсацәа зегьы еиԥшым, ари аԥсуа кыр ашколқәа рзы иааԥсахьеу аусыура иацәымаашьо аԥсуа школқәа бзиа избоуа аӡә иоуп. Ақыҭа рышколақәагьы. ақалақь школқәа реиԥш ирыгыу ирыбзоу абӷьааҳәа еилыикаауеи, арҵаҩыи аҵаҩцәеи ишцәолаи? еиқәшәаны иахыибоуа џьшьара рыҭаны, иҭабуа ҳәа раҳәаны дырхылҵыуоит; иахаиқәшәам иахароу дыидыраанӡа уа даԥырҵуам. Арҵаҩы ивбазар иусқәа дырынрааланы, дырыиашаны, дыибжьаны иус дахаргыланы дцоит. Аҷкәынцәа маҷзар жәлара рҿы днеины жә хаала иазырхәыцны ашкола иазыбзиахаша аҷкәынцәа еизганы ашкол иҭарҵаанӡа дырԥырҵуам: ашкола акы пгзар изыуалыу ила иагьагмыжькәа излаҟалара аус дашьҭалоит, ишакәзаалагьы ҿыҵгак ҟаҵаны ашкола ашә шаҟа иаимыркра, иахаркыу иадыртаанӡа иаргьы дтәом, изыуалыугьы дыирҭынчыуам. Абар уи абрис аус дазыркыижьҭеи ҩбаҟа мызроуп иҵыуа, аха ашколқәа зегьы знык дрылсны ирыгыу ирыбзоу гәеиҭахьеит, трыгны иибазгьы иахақәнагоз еиҭеиҳәеит.
   Ожәы дырҩагьых деиҭацеит Кәыдры ауезд ахь ашколақәа ирыгны иибаз ожәы изыусыу рыла ишьақәыргыланы иҟалозар збоит ҳәа. Устәыи  Самырзаҟана ауезд ахь дцоит. Абасоуп аԥсуа школқәа рыинструктор Ф.Х.Аешба аус шыибуа. Даараӡа ҳагәырӷьоит иара иус бзиақәа рыла ажәлар ҳаҭыр злаиқәырҵоуа ала, иара аусыура дызлацәымаашьои, дызлазҟазои ала ҳаԥсуа школқәазнымзар зны акы еԥшхарацы иҟазар абрис аоҩ ила ишьақәгылап ҳәа…
                                                                                Д.Гә.

                                                       АМҲАЏЬЫР
                                       (Адрама 1У -тә қәгылара аманы)
   (Фатма лшылахәра дызҿыз далагоит. Дук бжьамсыцкәаны адәныҟа алашбжьы гоит. Қьваамил амҳара дааҩналоит)
   ҚЬААМИЛ. Баба, ҩыџьа аҽцәа ҳзааит: аӡәы ԥҳәысҵас еиқәаҵәа маҭәала деилаҳәоуп, ахылԥа гьажь дыу ихаргыла, ижакьа дыу аужьны, агьыи аӡәк даурысуп ишәақь ижәҩа ихшьыуп.?
   РАШЬЫҬ. Аллаҳ иныс дара шракәу; зыцәгьа уҳәуо ушә дылагылоуп ҳәа. Рослан, уцеи, урԥылишьт (Рослан афырҳәа дыҩдәылҵуеит, Рашьыҭгьы днишьҭалоит; Фатмеи Шьазинеи аҩны еилыргара иалагоит).
   РАШЬЫҬ (Ашә аҿы Рашьыҭ исасцәеи иареи анаадгыла) Мама ,? унеи, уҩнал.
   АПАП. Ишԥаҟалуои, Рашьыҭ, уҩнал, уаԥшәымамыи уара (Рашьыҭ раԥхьаӡа дыҩналлоит, уи ишьҭахь апап, нас акануеи Росланыи).
   АПАП. (Амҳара даныныҩнашыла) Шьежьбзиақәа!
   РАШЬЫҬ. Уаа бзиара жәбааит, бзиала шәаабеит, асасцәа!
   АПАП. (Фатма лахь) Шьежьбзиа сан!
   ФАТМА. (Дынхырхәаны) Бзиа убааит, нан.
   АКАНУЕИ. Здравствйте! (Ихылԥа дҩахоит. Нас асасцәа дыртәоит, Шьазина рҟамақәа рымылхуоит. Итәеит Рашьыҭыи, апапыи, акануеии, агьырҭ аԥсуа ламыс аҳасаб ала игылоуп; Рослан иҟама ахы кны дгылоуп деиқәшәаӡа, ихҭырԥа ирқьақьаны ихаҵаны).
   РАШЬЫҬ. (Апап иахь). Шәабантәаауеи, мама, шәара? Аус шәымазар ҟалап, мамзар аҟак шьежьымҭанӡа шәызырныҟәарызыз?
   АПАП. Усоуп, Рашьыҭ, ҳадәықәуп ҳара зехьынџьара иҟаҵоо ҳаҿызхыз ҳанцәа – Христос иусқәа, раԥхьаӡа Иордан аӡы аҿы ҽн?ҭрыла иаҳзырбаз ахыхшьа раԥхьаӡатәтәыи агәнаҳа иаҳзынрвжьыз – ҳазыхшаз Адамыи Ананыи (Евеи). Иааит, Рашьыҭ аамҭа наҭра цқьала уҩны Христос илашара иақәԥхарцы, ухәыҷқәагьы иахьа рнахыс аҭаацәара дыу – ақьырсианцәа ҳәа иҟоу ирхыԥхьаӡалахарцы. Икажь, Рашьыҭ, ужьиа?ра, уҭаацәеи уареи Христос аҿыхҩы ихаҵара, идыррыла ниқәхара шәауеит.
   РОСЛАН. (Дахьгылаз наҟ иҿы неирҳәын). Аҳы далагеит абарбарра.
   РАШЬЫҬҩ Издыруеит, мама иззыуҳәогьы, шәыззаизгьы, аха уи шәақәымгәыӷын, шьурҭ иазыҟалашам. Сабацәа исдырбаз сықәгылоуп, урҭ ирыҵаскуам. Сара дшыҟоу дагьыздыруеит, дагьхасҵоит Аллаҳ. Уи иажәа ҳара аԥсылманцәа иаҳзаанагыеит, иагьҳалеиҳәеит ҳԥеҳамбар Магомеҭ; шәара иара уи Аллаҳ иажәа шәылеиҳәеит шәԥеамбар Христос. А?гьа ҳҳәаргьы аӡәы – Аллаҳ иоуп ҳазҵаныҳәоуа. Шәара шәыишьҭоуп уи Бог ҳәа, ҳара Аллаҳ, Анцәа ҳәа. Иара дшыҟоу, дхаҵаны уҟазар, Иара изы зегь роуп ушыиҵаныҳәалакгьы. Сара сыиҵаныҳәоит Аллаҳ сабацәа исышдырбаз, урҭ ирыҵаскыуам.
   АПАП. Рашьыҭ, угәы уҭахәыц, ҭынч ухшыҩ азышьҭ, ҳанцәа – Христос ихьӡала иуасҳәоуа ажәа. Икажь, Рашьыҭ, ужьара. Христос ихаҵара, ақьырсианра ауп адунеи динс, иҵабыргны, ииашаны иҟоу. Христос дхазҵоуа иԥсы цқьахоит, ҿыхра аиоуеит, џьанаҭ ҭыԥс иоуеит. Иудкыл, Рашьыҭ, анаҭара, ухәыҷқәагьы наҭ, аӡы иӡаах, убри ауп иуасҳәоуа, Рашьыҭ.
   ФАТМА. Ус ҳаумҳәан, нан, ҳара жәытә-натәгьы ҳаԥсылманын, ҳашԥсылману ҳаҟазароуп, иҳадумцалан, нан.
   АПАП. Ыаи, сан ус акәым, абарҭ Аԥсны жәытә уахәамас иалаԥсоу зегьы…
   РОСЛАН. (Дахьгылоу). Мап, даҟәыҵуам уи ибарбарра.
   АПАП.Шаҳаҭуп ажәытәраан Аԥсны ақырсианра иҿианы ишыҟаз, шәаргьы, шәара аԥсуаа зегьы шәқьырсианны шәыҟан, аха аҭырқәцәа Аԥсны ианнықәланагала, шәқьырсианра ишәхадыршҭт, рдин динс ишәаадырхәеит, шәдырԥсылмант. Христос имаҭацәа ихаҭа Андриа раԥхьаӡа  идыиԥхьалаз имаҵаԥацәа Симон Кананит дыиманы аԥхьаӡа ақьырсианра анҵасы ара, шәа шәҿы, Аԥсны ақьырсианра ашьақәыргылара даҿын, даргьы ирҳәоит, ижуп ҳәа Аԥсны – Ԥсырӡха. Уи анаҩс абырзен Аԥсны рнапаҵаҟа ианыҟаз, рҳәынҭқар Иустиниан дыу аԥсыуак Ефрат ҳәа дыицырхырааны даҿын ақьырсианра Аԥсны ашьақәыргылара арҿиара. Жәытә уахәамас ара Аԥсны иҟоу еиҳарак уи аҳәынҭқар иҟаҵамҭоп. Убас ижәдырааит, ажәытә шәара шәқьырсианцәан, аха ажьара шзыруит аҭырқәцәа, ожәы шәхынҳәыроуп, иаашәхәароуп,ишьҭышәхроуп дырҩагь ажәытә шәабацәа рдин. Убри аҟнытә шәҽышәнаҭроуп шәара, иагьышәнаҭроуп шәхәыҷқәагьы. (Апапыи Рашьыҭыи еицәажәонаҵы акануеи алеиҩеира даҿуп).
   РАШЬЫҬ. Ажәытә иҟаз уи сара исыздыруам, иҟалап, уи аԥхьагьы жәытнатә?агьы сабацәа даҽакала иҟазыргьы, аха сара ажәытәра, аамҭа иагаз ахь сеихом, саԥхьаҟа сцоит, акәымзар, шьҭахьла сцом. Убри ауп муасҳәуа, дад, сжакьа шла агәра хоуҵоузар.
   АКАНУОИ. (Дазаамчны). Мама, аха ҳамам ҳара ожәы, адагьы иҳамбацшәа ус аӡәыр рҿы аҽрыххарақәа,ихала дақәшаҳаҭымхуазапр, хапала иамуазар, уи изныҟәашьа аадырп ҳара. Иаадыруеит урҭ рцәа ҭалашьа!
                                            (Алгарҭа агьи а-№ аҿы)
                                                                                            С. Ҷанба

                                                        АԤСХӘРА 
   Ҳара аԥсацәа ҳаграқәа рыԥхьаӡара оҩы дахәомызт, аха абрис аԥсхәрақәа зынӡа ҳаахдырҵәеит, ԥсхәрала ихҵәаз ауаа даара ирацәоуп: абрис ожәгьы иаҳзеилымкаац ҳара, иԥсыз агьы ишимыуӡхәо, инхаз дшыхнаҵәо. Ҳаҵас бааԥсқәа раԥхьа абрис шгылоу ахьԥаҳзымдыри ҳара. Иҳақәиҭу аоҩытәыҩса дшишаз еԥшны, дагьыгоит, дигоит аха даашьҭхны дигаӡом, ижи ицәеи ибаҩыи, ааныжьны иара ихаиҵаз иԥсы игоит, иаанхаз уезгьы инышәуп, анышә инарҭоит. Дыԥсит, диаст, аха агәра згода: аԥсхәы утәыуп, уи имур иԥсыз ихәҭа абаргои, изырҭарыда,аҿҳәара ԥиҵәоит аԥсхәра азы, адырра риҭоит уи икацәа, игәыцхәцәа, еизоит иԥсыз иҭаацәа рыҩны, ари ҽнак акәындаз, ҩаха-ҩымш инхақәо рацәахоит усҟан, урҭ агәыцхәцәа. Лаалагароуп аԥсхәҩы зны аҩы иааихәароуп данеиҵахо ԥҳал 40, из?ароуп 8000 манаҭ; аҩы ирхыеит, ожәы аха иабаҟоу ашьтәақәа, ашьамаҟа, иара имазар иӡатәзаргьы деикӡом, аха имамзар дашьҭалоит аахәара, иааихәароуп ма уалыла, ма напынҵала ахыԥхьаӡара иишыша ҟалароуп, ма 6, ма 7, мамзар ахьӡ ауам, ауаа ихыччот: ашьтәқәа рзы ицароуп ианааиҵахо 20,000 м. Абас аԥсхәы зыуз аоҩы илыҵроуп 30,000 м., мамзар иԥсыз ихәҭаа удхалар иҵасым ҳәа, убри оуп изыруа. Аоҩы даныԥсы дыԥсит, егьа угәаҟыргьы дыузхьврԥшуа, уара иушьуа арахәқәа уи фатәыс ихәарҭам, иамур рыгәнаҳа иԥырхагахар ҟалап акәымзар – абас оуп ҳара аԥсуа милаҭ ҳабзазашьа.
   Абрис аԥсхәура ҳәа иҳамоу агра бааԥсы уазхәыцыр, аԥсра рацәаны иҟазҵо абрис  аԥсхәра ауп ҳәа угәы иаанагар ҟалап. Аԥсхәра иаҟәыҵыр аԥсра маҷхоит. Аӡәы дычмазаҩхар, иҭынха дыҟазпр, ҳақьым хәшәык ҳәа дашьҭалаӡом, уи ихахьы иагьааиуам, хәыцырҭас еиҳарак имоуп усҟан, дыԥсыр иԥсхәы злазыура ҳәа, аҩи, ашьтәеи аба сырхиарыи ҳәа, абрис дшазхәыцыуа ачымазаҩ ианиаамҭоу аҳақьым дибом, ахәшә иоуам, абрис агәаҟра ачымазаҩ иааилашыҩкт, ҭынха дышимам ангәанаҭалакь дарӷьуӷьоит? иц?срагьы   уи оуп. Даныԥсы дашьҭалоит иҭынха аԥсхәы ахьиура, изымур "аоҩы бааԥсы ихьымӡӷ дууп" ҳәа, ергьы ԥсыс ихы иԥхьаӡоит, аԥсы дыԥсит, иҭынхазгьы иԥсыз инаиқәырӡны даатәоит, ауал иҽарганы; ауал ҳәацәагьы дыркыит. Аусура игәы изақәкыуом, ауалҳәацәа хазы ддыргылоуам, изланыҟәыигарызеи ихы, дашьҭалароуп нас аӷьычра, ашаха ирҽны имаҟа инадҳәаланы, илабы гыд кны знык цәкы, камбашьк зҳәаз еԥш ианба сԥыхьашәариҳәа охашаанӡа дыдәықәуп агәарԥы лақәа ааицрыхо, дханагалот аӷьычра, дагьырдыруоит игәылацәа, дышнеиуа ииӡаз рыҵкыс иимӡаз азы дыркыуоит, ипатуи, иҳаҭыри уа иаабжьысуоит, дшыҟоу – ии?ӡазгьы ихаҳауам,имоугьы ԥхасҭахоит, дышҭакыугьы дыԥсыуоит. Абрис иаразнакы изыхҟьо абрис аԥсхәра уҳәа, ачарақәа уҳәа роуп. Аԥсуа милаҭ оҩы цәгьара, аӷьычра ҳаҟәызмыжьуа убри оуп.
   Абарҭқәа рзы аԥсуаа милаҭ ԥхьаҟа инагәагыуанда згәахәуа аӡәыр дыҟазар, абарҭ ахыҟәыхра иашьҭалар ицәгьам ҳәа сыҟоуп сара саӡәыкны.
   Абрис ҳаманаҵы ҳабзазара ҽеихом.
                                                                 Омар Чачаа


                                                  АҴЫХ   ЛАШЬЦА

                                                     Аҵых лашьцоуп, 
                                                     Зегьы ыцәоуп ихааӡа
                                                     Џьара-џьара ацәымзақәа,
                                                     Иаркыуп иххаӡа

                                                     Аиаҵәақәа рҽырҵәахыит,
                                                     Ажәҩангьы лашьцоуп,
                                                     Аԥсҭҳәақәа цәырҵит,
                                                     Адгьылгьы дара рыла ихаауп.?

                                                     Иҵысыит аԥша,
                                                     Ахьшәашәара ҟалыеит,     
                                                     Ишьҭыббы асаба,
                                                     Адыунеи еимнадеит.

                                                     Аӷьыч ӷәӷәа Мераб
                                                     Афырҳәа иҽыирхыеит,
                                                     Ишаха имӷыҵреиҵан
                                                     Иҽааибыҭан даагылт,

                                                     Иҟанҭаруаз ихәда илхыишьыит,
                                                     Ишәақь …уныиҵеит,
                                                     Аҵых лашьца иҽаҭаны
                                                     ….     абасоурыи ҳәа ддәықәлеит.

                                                     Дышнеиуаз Мераб
                                                     Боура дыук днадгылт,
                                                     Дҩагылан абора,
                                                     Ирылыицеит цәы еиқәаҵәак.

                                                     Ишаха неиртлан
                                                     Ацә илахеиҵеит,
                                                     Ашь-хьи ҳәа днаҵаҟьан,
                                                     Амҩа дҩанылыеит.

                                                     Днеит Мераб аҩны,
                                                     Дыизгәамҭаӡакәа аӡәгьы,
                                                     Иҽааилыихын дынышьҭалт,
                                                     Ицә абора инҭакны.

                                                     Ауха ианааша,
                                                     Аԥшәмагьы дҩагылт,
                                                     Ицә шыҟамызгьы гәеиҭеит,
                                                     Аха ашьҭа ицәыӡыит.

                                                     Адырҩаҽны Мераб 
                                                     Ицә абора инҭганы,
                                                     Дласны ишьны
                                                     Иҵааны аҳаԥшьақәа инарҭеиҵеит

                                                     Абрыи нахыс Мераб 
                                                     Далагыеит ахәыцра,
                                                     Дызхәыцуазеи ҳәа уҵаауазар,
                                                     Ицәынхаз ацә аԥшь дыу.

                                                     Адырхаха дырҩагь
                                                     Ҩызак дааирхиан
                                                     Ршахақәа рымӷрыҵаҵаны
                                                     Цәы аагара ҳәа идәықәлеит

                                                     Инадгылан абоура,
                                                     Ашә ианынагәҭас,
                                                     Ашә ааҿыҩырын,
                                                     Арахә инарылаҳаит.

                                                     Арахә еибархәааит,
                                                     Алақәа аҵыибырҟьеит,
                                                     Аԥшәымагьы дҩаҵҟьан
                                                     Акәукәуҳәа дыҳәҳәеит.

                                                     Аризаҳаз ажәлар,
                                                     Адрыуҳәа еизеит,
                                                     Лагьы уаагьы еиманы,
                                                     Аӷьычцәа ирышьҭалт,

                                                     Аӷьычцәа ажәлар рыхьӡошәа ианырба,
                                                     Ишрылшоз еибарҩыит
                                                     Еибарҩуа ишнеиуаз,
                                                     Мераб мыжда атыша дылҭаҳаит,

                                                     Лагьы уаагьы еразгак илыехаххыит.
                                                     Дабарышьҭгәышьоз Мераб
                                                     Иара убра дыркыит,
                                                     Иҩыза ишь)ҭа инхылан.

                                                     Мераб иҩны инкылст,
                                                     Иахьнеиз ирбеит:
                                                     Рыцә еиқәаҵәа ахгьы
                                                     Мераб ишыиӡазгьы иҵырхыит

                                                     Иҩызагьы деилыркааит.
                                                     Мерабгьы иҩызагьы аидкыланы
                                                     Идәықәлыеит ирыманы,
                                                     Ирыгәҭасны идәықәырҵеит,
                                   
                                                     Дгьыл ахаан иахьзымаара.
                                                     Абас ихьит аоҩ-ӷәӷәа Мераб,
                                                     Исызхом иҳәан цәы еиқәаҵәак,
                                                     Иаақәихӡеит иҭаацәа.
                                                                                         Данил Аҳашба
  
                                                         АЖӘАБЖЬҚӘА
   Аболшевикцәа Царицыин ааигәара 5-верск рҿы игылоуп, абзарбзан хқәа ауагзалӡ аҟынӡагьы иааӡоит, аҳәоит ехьатәыи аҭел.
   Ҟәбанаа р-рада ехьа -оҵәы ишықәҵыра иҟоуп рҳәоит.


                                             АШӘҞӘ  ҾЫЦҚӘА
   Д. Гәлиа иҟаиҵаз ашәҟәқәа 1.Аҽы бзиа, аҽы зҩыда аусыуразым ақәтәаразыи ибзиоу алыԥшаареи адырреи. 2. Ажәхьа бзиаи, изҩыдоуи хышла ибзиоу адыршьеи алыԥшаареи – иҭыҵыит, изҭахыу еоуит автор иҟнытә.

                             Аҟәа аучастка (анхарҭа) аазхәарцы зҭахыу рахь
   Аучвстка аҩны бзиа зҭагылоу, ма ишаанагара ҩны хәыҷык зҭагылоу, ма баша оҩы ихы ныҵеикыртхәы иҟоу хыбрак зҭагылоу акы аасхәандаз згәахәуа агазеҭ "Аԥсны" аконтораҿы дааир амҩа дықәырҵоит, идырбоит.
   Рыхәқәа 30,000 м. инадыркны 230,000 м.рҟынӡа хәыс изиақәоу.

                                                                                                  -----------------------------------------
                                                                                                    РЕДАКТОР   АГӘЫԤ
                                                                                                  -----------------------------------------
                                                                                           Сухум. Типография А.М.Зайдшера 


                      
                                                    А   Ԥ   С   Н   Ы
                              Есы - мчыбжьа  иҭыҵуа  демократ газеҭуп   
                         Ахә  2 м.                                                    Ахә  2 м.
          № 37  АԤШЬАША  НОИАБР  МЗА 18 РЗЫ 1919 ШЫҚӘСА РААН    № 37
 
                            АГАЗЕҬ «АԤСНЫ» АКАНТОРА АҞНЫТӘ:
   Агазеҭ «Аԥсны» азы акареспонденциа аазҭеиуа цқьа иелырганы ақьаад аздаҟьак ауп иҩтәыу.
   Мызкы агазеҭ «Аԥсны» хәыс иақәуп 6 м., фымыз – 36 м.
   Агазеҭ ианымаалоуа астатиақәа оҳәшьҭахьтәыла иаазҭыиз иахь ирызхнырҳәыуам, инырхыуеит.
   Цқьа еилырганы иҩым, зеилыргара цәгьау астатиагьы агазеҭ иамаҭәахәым акы еԥш иахәаԥшыуеит.
   Агазеҭ «Аԥсны» адрес: Сухум. Типография Зайдшера.

                                               АԤСУА  ШКОЛҚӘА
   Аԥсуа школқәа ринспектор Ф.Аешба ашколқәа реимдаразы Кәыдры ауезд ахь дцеит сынтәа октиабр 9 рзы, дхынҳәыит 28 -ба убри амзазы. 24 школ ибеит, убырҭ рахьтә 12 аԥсуа школқәан, 11 қырҭуа школқәан, 1 ҩҩҩбырзен школан.
   Ақырҭуа школқәа, ҳәара аҭахыума, еиҳа еиӷьны еибыҭоуп, дыуӡӡак оҩы ирывибара егьыҟам, арҵаҩцәагьы иара убас, убри аҟнытә аԥсуа школқәа ҳрылацәажәап.
   А - ра ашкола. «Отделениак» ауп иҟоу, 18-ҩык аҷкәынцәа ҭоуп. Ҩыџьа арҵаҩцәа ыҟоуп. Сентиабр 15 рзы аҵара иалагыеит. Макьа аҩра напы адмыркӡац, «апрограмма» рымам. Амчыбҽжь амшқәа рзы ҵатәыс ирымоу еилырганы акгьы ианым, џьаргьы икыдым.
   «Отделение» аҿы ҩыџьа шыҟоугьы, абри аҟара згыу, аӡәы имацара ҩбаҟа «отделение» имазар изеиԥшрахарыз шәара ҳасаб азыжәуы.
   Џь - да ашкола. Арҵаҩы ехьоуп (13 октиабр) данықәдыргылуо, макьа аҵара иаламгац.
   К - л ашкола. Макьа (13 октиабр) рҵаҩы дыҟам.
   Ҭ - шьгьы – иара убас. Ҷ - у  ашколагьы ихыаны иҟоуп (14 окт.) ԥыҭ - чыҭк агзаргьы дыук иуадаҩым, аха ожәыгь рҵаҩ дыҟам.
   М - қә ашкола ашә аркыуп, рҵаҩ дамам, аҩынгьы абаара иаҿыуп. М - ла ашколгьы иара убасҵәҟьа иҟоуп. А - ду ашколагьы абарҭ аҩба-хԥа школқәа абри ожәы зыӡбахә сҳәақәаз иреиԥшыуп.
   Гә - ԥ ашкола. Дыук мырҵыкәа иалагоит аҵара. Арҵаҩы дыҟоуп, аҵаҩцәагьы ыҟоуп.
   Б - ба ашкола. Аҳәсахәыҷқәагьы аҷкәынцәагьы ҭоуп. Аԥсышәалагьы аурыс бызшәалагьы иаԥхьоит. Арҵаҩы имаҵура аҳасаб ала ( Аҟәа жәлар рысовет далаԥхьаӡоуп) ихәыҷқәа ныжьны, рыҩнқәа рахь еимырпны, Аҟәаҟа дцалоит.
   Т- шь ашкола. Аклас еиҳабы С.Б. аԥсышәала изарԥхьом, иҩыза В.Б. 13 октиабр азоуп данықәдыргыла. Акласқәа рыинструктор уа даныҟаз (27 окт.) аԥсышәала аьра иаламгаӡаац атетрадқәа ҳамам ҳәа ҿырԥас иаҭаны. Арҵаҩы В.Б. аклас аҿы дыҟаӡамзт, Аҟәа дыҟан, ихатә ус азы. Инструктор Очамчыратә Т - шь дааит, убри аамҭазгьы аҷкәынцәа адәны ихәмаруан, шьыбжьаара егьагмызт аклас иҭамлацызт, аԥхьара иаламгацызт.
                            (Алгарҭа агьи а № - аҿы).
                                                    АВТОР  ?

                        ИАРБАНЫУ МШӘАН ҲАЗМЫРҾЫХО?
   Аԥсны афтономиа аманы ақырҭқәа р-республика иалаԥхьаӡоуп, ари ҳауиишьҭеи абар 7 - 8  мза ҵуеит; урҭ ара аусура иаҿыуп абар егьрыгым арҳәра, аӷьычра иааиқәдыртәаразы мычыла, цәыршәарыла.
   Ехьа ожәраанӡа ҳашыҟзаалакгьыб ожәышьҭа ма аҽа милаҭк мчыла ҳазеиқәикрызеи, ҳахы ҳаззымеиаауазеи, иаҳԥырхагамзар излаҳахәозеи мшәан арҳәреи аӷьычреи издынҵәалоб ҳаргьы ҳадырӡуеит, ҳаԥсынрагьы дырӡыуеит, даргьы усгьы иӡыуеит.
   абри нахысгьы сара сдыррала аԥсацәа зегьы иҳагхазыи иҳаԥхахьоуи мҳәакәа ҳафтономиа иаҵанакыуа амыч ала аус ура ҳалагар иаҳа иаҳзеиӷьхап; шәаҟәыҵ арыҳәра, аӷьычра, мамзар ихашәҵ, ҩыџьала - хҩыла ҳабжаҩык кры еилазцо нҳампыӡыуа аамҭак аамҭак зегьы ирымоуп; ехьа ацәгьаура иаамҭам, изаамҭоу аҵароуп, милаҭ мырӡроуп, абзиарахь хырхароуп.
                                                                          Арҵаҩы Ҭедо Аҳашба

                                 ИАЛЫРТӘИ   АЖӘАБЖЬ
   Иалыр ақыҭан дынхаон, уа иашьагәыҭыз аӡәы Ӡиб ҳәа ?индилиак иџьабаала иаирыхыз амазара ԥыҭк змаз аӡ иакәын, зчеиџьыкыеи знап ианҵаны игылазгьы аӡә иакәын. Уахык абрагьцәа иҩны инеизаарын хәҩык. илшоз ала акрырҿеимҵаргь ируамызт. Крыфаны ианаагыла  15000  манаҭ, ожәыҵәҟьа иҳауҭароуп ҳәа иарҳәеит, мамзар имақарит уаҳшьуеит ҳәа. Аҭаҳмада дшәан еиҳау имазаргьы деикӡомызт аха, рыцҳарас иҟала уи оуп, уи аамҭазы имамызт: Акыр идырцалыеит аха агьшыҟамыз анырдыр, абрагьцәа иԥа длараԥца дыргыеит, шаҟа уаҳҳәаз, …………………………………..уп ҳәа ажәа ….. Мцаха ицралеит иара иҷкәын дыршьыр ҳәа дшәеит длашьҭалан 5000 м. аархианы, Иалыртә акомисар инапала ирзынеиҭеит, ажәагьы рзыицҳаит агьырҭ а-жәа нызқь рзы аҿҳәара ирҭарцы.
   Дларышьҭалан, аԥара нарыҭаны, аҷкәын даамхны иаб иҟны дааигыеит, аҿҳәарагьы жәамш ҳәа изаарыцҳаит. Аҿҳәара иаҩсиит, аԥара измырхыеит; дара урҭ аакылсын иҩны, ԥшьыҩык абнахь иаангылыеит аӡә дара рҩыза днарышьҭыит араанӡа уааи уаҳҭахуп ҳәа, ихьшаз идыруан, ацара иҭахымхыеит, аха иахьа аҽны шьыбжьон исыхьрызеи игәахәын, дахьнеиз «азалп» наирҭан  6 хык иқәшәеит. Даҳшьит ҳәа ацәгьауцәа цеит. Иара ожәшьҭа дымԥсыр ҟалап рҳәоит.
                                                                            Омар Чччаа

                                  ОЧАМЧЫРАТӘ   АХНЫҞӘГАРА
   Очамчыратәи ахныҟәгара изқьнагьы ибааԥсын……………………………………………….какалкырҭак уныҵалар, уааины утәа ҳәа акрыфарҭа хьча иуаиҳәом, уи егьи уаҭәеишьом, унатәаны хәыҷык уфар, 200 манаҭ ирхысыргьы ҟалап. Ари абасоуп аха ишԥоуеи, абазар аҟны кәтаӷьк 2 манаҭк роуп, ача агьыруанқәа 12 - 15 манаҭ роуп; аҩы аӡбахә умуҵрӡар еиӷьуп. Ирыхныҟәгашьоузеи абрисҩ ама7ыура иало ауаа?
   Аулафахәы иоуоит ма 1000 м. ма 1500 ман. имоуп аҭаацәа, дцәаӷәом, драшәом, аус иуам, иуалафахәы ада акы ивуам, нас уихәаԥшыр, ишәуп, иҟәныуп, «ура» ҳәа акампаниақәа дырхатәоуп. Даҽа шьоукы уларыхәаԥшыр сара, уҳәа пгьи, иҳаҟәным, иаҳшәым, сузымдыруаны суҿаҳар абри аччиа манаҭк аҟара исыркындаз уҳәап. Аулафахәы сымоуп абни сҩадахьы қьаф зуа иаҟара. Иҳахьзеи шьоукы? абри зхысҳәааз, сара ақалақь аҟнытәи, ахныҟәгара сахьахәаԥшыз, аусура ҳацәаашьаны амаҵураҳәа акы ҳалалан, амла ҳҽаҳшуазаап ҳәа сыҟоуп.
                                                                     Омар   Чачаа

                                                   А М Ҳ А Џ Ь Ы Р
                                         (Драма У1 қәгылара аманы)  
   РОСЛАН. (Дахьгылаз) Ее, иахьа уи ауоҩ цәажәашьа злаҟоуу акы даршоуит сгәахәеит!
   АПАП. Аҳы, Рашьыҭ (ижәҩахыр дҩас-ҩасны дҩагылоит, уи даныҩагыла Рашьыҭгьы дҩагылоит), иазхоуп аҽырххара, уалга, Анцәеи, ахылаԥшцәеи ргәы иахәара аус шыҟоуҵауа. Ибзиоуп, шәара абыргцәа ишәҭахымзаргьы шәыԥсы аиқәырхара, аха ани аҷкәын иԥсы еиқәҳархап, ишәымҟьашьын. Шәара усгьы шәхала шәхы аҩсҭаа ишәҭоит, аха ани аҷкәын ус изышәымуун, иаҳзаажәг ожәшьҭа аӡыи аиаҳәеи (акануеи аҷкәын иахь днеихоит, ус ҳәыуа).
   АКАНУЕИ. Аҷкәын, уааишьт арахь, са сахь! (Аҷкәын дшәаны иан дылгәыдхахалуоит).
   РАШЬЫҬ (ашырҳәа иҟама ҭԥаа акануеи дҩеиԥгылуеит) Аллаҳ иныс, абри сжакьа шла иамаҿоуп, сыԥсы ҭанаҵы аӡәы сәы, сабацәа рдин уҳәа амш шалеисмыргара!
   РОСЛАН. Аллаҳ иныс саргьы саб иажәымҭаҽха хьымӡӷы шыисмыргара! (Ҳәаны, иаб дҩеиваԥаланы, итапанча ҩҭԥааны акануеи игәы  ахьы ныҵеикуоит.Акануеи ибардана дахоит. Фатмеи Шьазинеи ҩеибарҳәҳәаны Рашьыҭыи Росланыи ирхьынҳалоит).
   АПАП. (Дшәан дҩарыбжьаԥалоит). Изакәузеи! Шәхагахама! Ишәымуун Анцәа игәамԥхара аус.Ишәҵәахы шәабџьарқәа – аҩысҭаа лых. (Акануеи иахь) Урҟәаҵ, ҳашьҭы (дыихоит икалҭ кны). Урҭ уи ирызҩахара иҟоуп. (Рашьыҭ иахь) Иухоумыршҭын иуасҳәоуа, Рашьыҭ – уи уара узацәцарым, ухала уҳаҳәахра уҟоуп. Уара иахьа иаҳзууыз уи иаҳхашҭрым ҳара!
   РАШЬЫҬ. (Ианца). Изакәузеи уҳәараузеи! Ас оҩы ибахьоума аԥхамшьара. Намысгьы , нцәагьы дрымам арҭ ауаа. (Рослан иахь) Рослан, акәадыр ақәҵеишьт сҽы, сцароуп аизарахь. Шьыбжьы саадмыргеи ҳшеибарыххоз.
   ФАТМА. Умыццакын какал ԥыҭк кы. Мамзар, ехьа амш дыууӡӡа хәлаанӡа умлашьыпеи.
   РАШЬЫҬ. Мап, исҭахым. Сҟырҟы акы лбаашам ожәы (Рослан иахь), Рослан, уцеишьт акәадыр  уманы, сҽы сзыкәадыр (Рослан акәадыри аӷәреи аҭӡы иахькыдкнаҳалаз иаакныхны иаманы ддәылҵуеит, Рашьыҭгьы, иҟамчы ааԥшааны, дыишьҭалоит).
                                          Аԥарда   леиуеит.

                                    АҨЫНТӘ     АҚӘГЫЛАРА  
   АИЗАРА. Дәыԥшӡак аҿы, шхарак агәҭаны, аҵла ашәшьыра (ашьашәыр) аҿы итәоуп еиқәшаны ақыҭа аиҳабыра, аначалник иаара иазыԥшны.Арԥарацәа шьоукы аиҳабацәа рышьҭахь игылоуп, иазыӡырҩуа аиҳабацәа ирҳәыуа, шьоукгьы илеҩеиуа адәы иқәуп. Аиҳабацәа дррылатәоуп асҭаршын, идаҷ ихәда ихшьны. Уа ирылагылоуп аначалник изы астол аҩыга маҭәақәа иқәыргыланы.
   АИҲАБАЦӘА руаӡәы. Дынзырхазеи мшәан, Рашьыҭ арсҟаамҭа? Џьара уск иагхоох иакәӡамызт. Аизаратә иҳамоу здыруада?
   АСҬАРШЫН. Сгәы иаанагом иамаҳаит ҳәа, усҟан асаулцәа ирасҳәеит аҳаҳаи аӡәы дышәцәнымхааит аизара шыҟоу цқьа ирылашәҳәа ҳәа. Аиҳабацәа ракәзаар, урҭ аӡәы дагханы азыҟалом ҳәа расҳәеит, Рашьыҭ ишԥа иарымҳәарыз (Адәахьы шьоукы еиқәҿырҭуеит).
   АБЖЬҚӘА. О, Наҳар!
                      Еи!
                      Уааишьҭ, усҭахуп!
   АРԤАРЦӘА рыуаӡәы. (Рашьыҭ даауа аниба) Абан даауеит Рашьыҭгьы. (Дааит Рашьыҭ).
   РАШЬЫҬ. Уаа мшыбзиақәа, бзиа шәҳәеит, дадраа! (Зегьы адруҳәа иҩеихаҵгылоит).
   АЖӘЛАР. Уаа бзиа уаабеит, бзиала уаабеит, Рашьыҭ! (нас аҭыԥ неирҭоит, иҩеибартәоит зегьы. Рашьыҭ ԥыҭк илахь еиқәуп, уи игәеиҭоит аиҳабацәа руаӡәы).
   АИҲАБАЦӘА руаӡәы. Иуазеи, Рашьыҭ, улахь ԥыҭк еиқәушәа? Бааԥсырак џьара уанымиазааит!
   РАШЬЫҬ. Абар исхыҵуа жәбоит, са схәыҷны саагылеижьҭеи уи еԥш ус, уи еԥш ԥхамшьара, санымиацызт. Сажәымҭаҽха уи еԥш аамҭа збарц сыҟазаарын.
   АИҲАБАЦӘА. Иухьзеи, иҟалазеи, Рашьыҭ? (адәахьы  еиқәҿырҭыхуеит шьоук).
   АБЖЬҚӘА. О, Ҭемыр! Ҭемыр!
                       Иуазеи!
                        Сҽы аӷәра ԥнаҵәеит, ушьҭахьҟа. Амарџьа иумышьҭын, ицар – оҩы изкуа акы акәым. Икы! Икы! (Иҟама рыхха дыҩны асцена дыбыжьҟьауеит).
   АИҲАБАЦӘА руаӡәы. (Арԥарцәа рахь), Ҳаи, џьыушьт, ираҳәишьт уа аӡәы, рыбжьы ааиқәыркаит.
   АРԤАРАЦӘА руаӡәы. Еи, уара, шәҽааиқәышәкыишьт уа, ара аиҳабацәа ацәажәаха рышәҭоом! (Рыбжьқәа ааиқәтәоит).
   Рашьыҭ. Иахьа ашьежьымҭан, арахь, аизарахь сдәықәлоит ҳәа аҽырхиара сшаҿыз акәымкәа, сыԥшызар, папык, икалҭ дашьаҳауа, акануеи ҩызас дыицны сыҩны иааҽыжәҵит. Ишааиз еԥш, сажәамҭыҽха уҭаацәагьы уаргьы шәҽышәнаҭроупҳәа сыркыит. Сара анс - арс ҳәа ага иасҳәандазгьы, амыркаџь еԥш, дысхьынҳалт, аҵыхәтәан, мчыла ҳәа иақәырымкыи.


                                                     ҨЫ - ААҴӘАК  
                                                        ( Алакә )
   Аҳак иҟны дыҟан маҵуҩ бзиак, амаҵ иуан уи аҳ иҟны ирыцқьаны ҩажәеи жәаха шықәса, анаҩсангьы аҳ дгьыл ҭыԥк иниҭаны дауижьт ожәраанӡа имаҵа хааны зыуаз. Амаҵуҩ хәаша ахақәиҭра аниоу иҽеидигалан анхара иҽкажьны далагаит игәырӷьӷьаҵәа.
   Зны ааԥынрак илаиҵаз аҵаа иаган даара дархәыцт, уаҳа иихәыцрыз аныизымдыр дцеит Анцәа ду иҟны аҵаа сазашшуоит ҳәа. Дахнеиз ишшыԥхыӡ Анцәа дазыӡыҩрын убас еиҳәеит: «Уца аҵаа аҟны уныҟәгара ақәуп» ҳәа. Амаҵуҩы хәашабга длеины аҵааҟны ус иҳәеит: «Сааит, сыуҭоуп, цәгьа сыуба, бзиа сыуба, сныҟәгара ҳасаб азууроуп, избан акәзар иласҵаз урҩеит, схы зланыҟәызгуа сымам аӷьычра саламгозар». Аҵаа ус аҳәеит: «Анцәа сыивасны сабацуа, уныҟәгара сықәсҵагәышьап ҳәа. Усҭ абри ааҵәа амла уакыцыԥхьаӡа «ухьтәы ааҵәа» ҳәала, нас иҟоу фатәыс зегьы убра иоуит». Амаҵуҩы рыцҳа игәырӷьаҵәа иааҵәа иманы аҩны  инышьҭаҵаны «ухьтәа ааҵәа» аныиҳәа, омашәа оҩы ибаратәа, иаақәгылт стол дук, чыс хкы иҟоу зегьы ракака ықәны, длатәан, қьафла акрифыит, уи нахыс ессымша-шаргьы қьафурыла дыҟоуп акрыура даҟәыҵӡит, ашәаҳәара даҿуп, акәашара даҿуп  игәылацәа - излацәа ирдырт. Иаҳ мцуры иҟынӡагьы инаӡеит.
   Аҳ иаақәирцеин дааит имаҵҩы иҟны. абри еиԥш ааҵәа абооуи ҳәа дикыит. Иахсоуз асоуп иҳәагәышьеит амаҵуҩы. Нас ари ааҵәа сара исаархә ҳәа диыхалт, аҳ мыжда. Амаҵуҩы ихнацәак рыла ихы ааибаӷын агьиин ибзиоуп 20 нызқь ҳәа иумаз иҳәеит. Аҳ нҵәа ааҵәа аахҩаны иманы дцеит иҩныҟа, ҩба-хԥа шықәса аниас амаҵуҩы уԥарақәа нҵәеит, ожәы изыуреи? Аусура ихашҭит, афатә бзиа дашьцылт, дрыцҳахт! Дхәыцын, даиҭахәыцын уаҳа дахцарыз анизымдыр инықәиршәын аҵаа аҟны дцахт. Дахнеиз ус иҳәеит: «Саҳ мцуры сжьаны сааҵәа сцәыигт, сыуҳәоит даҽа ааҵәак сыҭҳәа».
   Аҵаа аԥаҵашладу иалаччаны агьины , даҽа ааҵәак инаҭхт.
   Амаҵуҩы игәырӷьӷьаҵәа иманы иҩныҟа дааит, дахааиз иааҵәа нышьҭеиҵан «ухьтәы !» аниҳәа афатәқәа ҭыҵоитҳәа дышыԥшыз лаба дук ааҭыҵын иҟәаҟәа ацәа кыднаххаит уаҳа аҭахымкәа. Дҵәут, дхьит зныгьы сааҵәа касыжьоит ҳәагьы далагаит, аха маанык ихаҿы иаит амыжда. Ари сааҵәа аҳ иҭаны аԥасатәи сааҵәа имысхып ҳәа. Иҽазикт уи , иагьыҟаиҵт, аҳ ибзоурала. Аҳ ачара ду ҟаиҵеит игәылацәа, излацәа еизигеит зегьы, иааит итәоуп фатәык-жәтәык рбаӡом, амала столқәакыи ааҵәакыи шьҭоуп. Асасцәа зегьы анааиза, аҳ днеин ааҵәа ҟны «ухьты !» аныиҳәа, лаба дук ааҭыҵын, аҳгьы исасцәагьы рзеиҭамҵуа рҟәаҟәақәа кыднаххт, даусы иыахынахаз дцеит. Аҳ иаахаз дахҟьаны дычмазаҩхыеит, дагьыԥсыит.
   Абар слакәгьы абра инҵәеит. Атәым беера ала умҽырбан. Амауҩыгьы: аҳамҭа умҭеиндаз, акруфанда акружәында, ухәмарында, уччанда, аха уаԥхьаҟа ухы уанамыхәа амшгьы уахәамԥшында.
                                                                                               З. Бениа

                                                          АШКОЛАХЬ
                                         Ашкола! Закәызеи ашкола ҳәа
                                         Ваниа иандыу дылызҵааит,
                                         Аха иандыугьы дхьамԥшӡеит,
                                         Иажәа хыҩыс иҟалымҵаӡеит,
                                                               
                                         Исҳәаоит сара, иддырҵоит ҳәа убра 
                                         Дныҟәызгаша аоҩы,
                                         Дызмырӡша арыцҳа.
                                         Бысзыӡырҩ санду!

                                        Ажәа исаҳаз жәа бзиоуп
                                        Сцарцы сҭахыуп саргьы убрахь
                                        Иаҳхашҭразы агәырҩа,
                                        Ҳалнагарцы ҳаибара.
          
                                        Иандыу рыцҳа илаҳаӡом,
                                        Лылымҳа дагәа иҭалаӡом,
                                        Аҷкәын ииҳәо лзеилцаӡом.

                                        Ииашоуп Ваниа, иуҳәаз ииашоуп.
                                        Ашкола аҵара унаҭап,
                                        Аҵара оуыр ахшыҩ узацлап,
                                        Ахшыҩ оур абеиара унаҭап…
                                                                           Мушьни Аҳашба

                                                 АҚЬАМҬАЖӘ
                                       Тәым қыҭак аҿы сышнеиуаз,
                                       Лаӷьараны сахьылхықәнгылаз,
                                       Уаантәы алада сахьылаԥшыуаз,
                                       Избон ҩныжәк зышәқәа ҵарԥаз

                                       Ашҭа иакәыршаз агәарагьы еилаҳахьан,
                                       Акәша-мыкәша абыбира ахыҵәахьан,
                                       Агәылацәа рыжәқәагьы ебарцәымзкыуа абарҵа иҵатәан
                                       Ажәҭреи иареи узеҩымдраауа иҟалахьан.

                                      Иқьамҭажә-цыуҭажәха сылҭаԥшыит.
                                       Ирыхьзеи, ара ауаа инхоз ҳәа аасгәахәит,
                                       Ирласны исаҳарцы сҭаххыеит.
                                        Аха, сызызҵаарыз еԥш каҩы дсымбеит.

                                        Кыраамҭагьы схәыцыуан, ирыхьзеи абра инхоз ҳәа,
                                        Ирылалазеи, инзырҵәазеи  чымазароума ҳәа;
                                        Саргьы  сымццакӡеит, аӡәыр дызбар сыизҵаап ҳәа,
                                        Гәаныла иақәҵаны сыҟан «Испанка» оуп ҳәа.

                                        Амалаӡа «испанка» азгьы сгәы нсырхыеит,
                                        Ҳақьым данырмоу, загьы нынарҵәеит,
                                        Иаҳарак убрыи иақәсҵеит,
                                        Уаҳа изқәысҵарагьы акгьы смоуит.

                                        Аха арыи амалаӡа иақәсҵазаап,
                                        Баша амала сгәы иалсырсызаап,
                                        Изхьҟьаз уҳәозар абрыи акәзаап,
                                        Ӷьычра ҵыхәала иҟалаз акы акәзаап.

                                        Аҩны зтәызгьы башаӡак иамумзаарын,
                                        Аха иакәымыз акы напы алыеикызаарын,
                                        Ӷьычра мыжда иҽазыикзаарын,
                                        Уи аҵыхәала дагьҭаркзаарын.

                                        Дышҭакыз, уахь дбжьаӡзаап,
                                        Инапхала ихы ҭеирхазаап,
                                        Ианыи иабыи уаҳа хшара дрымамзаап,
                                        Ишгәаҟыуаз, ишгәырҩоз насгьы дук рхымҵзаап.
                                                                                   Т. Лагәлаа.
                                        -------------------------------------------
                                           А Ж Ә А Б Ж Ь Қ Ә А
   Аболшевикцәа рнапы аҿы иҟалыеит ақалақь Валонск, Актовка.
                                            ------------------------
   Адобр-цәа рахьтә иааҩыз ажәала Москва амҿыдара иахҟьаны аилаҩеиласрақәа ҟалыеит.
                                            ------------------------
   Ад-цәа рыр Чечниатә ирышьҭыит аболшевикцәа рыфронтахь.
                                            ------------------------
   Аб-цәа рнапы аҿы иҟалыеит Харков, Валка, Семипалатинск.
   Берлин агитациа ду ыҟоуп Гинденбург президентс дҟаларазы.
                                                                          « Н. С.»
--------------------------------------------------------------------------------------------------------------------------------------
                                             АШӘҞӘ  ҾЫЦҚӘА
   Д.Гәлиа иҟаиҵаз ашәҟәқәа 1. Аҽы бзиа, аҽы зҩыда аусыуразыи ақәтәаразыи ибзиоу алыԥшаареи адырреи. 2. Ажәхьа бзиаи, изҩыдоуи, хышла ибзиоу адыршьеи алыԥшаареи, иҭыҵит.Изҭахыу еуоит автор иҟнытә.
                        ----------------------------------------------------------------------------------------
                               Аҟәа аучастка (анхарҭа) аазхәарцы зҭахыу рахь.
   Аучастка аҩны ьзиа зҭагылоу, ма шаанагара ҩны хәыҷык зҭагылоу, ма баша оҩы ихы ныҵеикыртә иҟоу хыбрак зҭагылоу акы аасхәандаз згәахәуа агазеҭ «Аԥсны» аконтораҿы дааир амҩа дықәырҵоит, идырбоит.
   Рыхәқәа 30,000м. инадыркны 230,000м.рҟныӡа хәыс измақәоу.
                                             --------------------------------------------------
                                                  РЕДАКТОР  АГӘЫԤ
                                             --------------------------------------------------
                                             Сухум. Типография А.М.Зайдшера                    

                                                       А   Ԥ   С   Н   Ы
                                       Есы-мчыбжьа  иҭыҵуа  демократ  газеҭуп  
                              Ахә 2 м.                                                         Ахә 2 м.
             № 38  АСАБША  НОИАБР ? МЗА 27 РЗЫ 1919 ШЫҚӘСА  РААН № 38 

                                          АГАЗЕҬ "АԤСНЫ" АКАНТОРА АҞНЫТӘ 
   Агазеҭ "аԥсны" азы акареспонденциа аазҭеиуа цқьа иеилырганы ақьаад аздаҟьак ауп иҩтәыу.
   Мызкы агазеҭ "Аԥсны" хәыс иақәуп 6 м., ?фымыз 36 м. ?
   Агазеҭ ианымаалоуа астатиақәа оҳәшьҭахьтәыла иаазҭыиз ирызхнырҳәыуам, инырхыуеит.
   Цқьа еилырганы иҩым,зыеилыргара цәгьау астатиагьы агазеҭ иамаҭәахәым акы еԥш иахәаԥшыуеит.
   Агазеҭ "Аԥсны" адрес: Сухум, типография  Зайдшера

                                                       СГӘАҞРА  СҲӘОИТ
                                                                                          Аԥсны  сыит, саԥсуоп,
                                                                                          Иҟасҵазеи уи азы? 
                                                                                          Ера сааӡеит, сдыухыеит,
                                                                                          Иаазгазеи еразы?
   Сара Аԥсны ииз аӡә соуп, ара сааӡеит, ара сабацәа ахьжу сыржоит саныԥслакь, убри азын сыԥсадгьыл ари Аԥсны шакәу хаҵаны сыҟоуп, сагьашьҭоуп дра…иу, сареи сҩызцәеи рымч ала апату ақәланы, иаԥсуоу дацәԥхамшьаратәы иҟаларазы, агырҭ анаԥшцәагьы хар рымам рҳәаратәа. Аброжәы аакьыскьа "вечерк" ҟасҵарацы исҭаххыеит, аха сымала сахәарҭахомызт, убри азы ҳаԥсуаа рыҷкәынцәа ҳәа иҟаз ирасҳәеит, сгәы иҭаз. Исымҳәаӡакәан Анцәа сҟаиҵандаз урҭ рҿы.
   Ишынд?расҳәазҵәҟьа аха рымамшәа аҿыҵгақәа ҟарҵеит. Аӡә ус иҳәеит: "сара урҭ раха сымам, аклас снапы иану сзеаиуам, исылшозеи?" "Сара исылшо уаргьы иулшап" сҳәеит, аха имыуит. Агьыи иҟны снеит, уи аԥхьатәи дасмыхә, сыиҳәеит, аха уигь аԥхьатәи исеиҳәаз ираҩылоз иҳәан хәыҷыкгьы нациҵеит: "Ибзиан! узҿу еиԥшу аус иҟам, аха сымам акәымзар" Уигь сааиҟәаҵын ахҩык иҿы снеин арҭ аҩыџьа исарҳәазгьы иасҳәеит, сзышьҭазгьы иасҳәан сагьыиҳәеит. Ари аԥхьатәиқәа рзы дара даӷьын, ергьы аҵыхәтәаны, аԥҳәызба бааԥсы леиԥш, мап сцәыикит. Аха уигь бзиарак игәы иҭазаап исеиҳәеит: "Ҳаҷкәынцәа, Қарҭ аҵарахьы иршьҭыз, даара ацхыраара рҭахыуп, уи азы аныҳәазы ахәыҷқәа ианауҳажьлак Аҟәа сцоит, хәмарра дук ҟаҵаны аԥара рзаҳҭиоит, уажәы сзыуцхраауам". "Уи ари иахароузеи " сҳәеит, аха ҿымҭыкәа днасҟәаҵит, саниҟәамҵ. Агьырҭ сызызнеиуаз зегьы еибырҳәазшәа, ирҳәаз зегьы ак акәын. Абасоп уажәык иаазқәылаз ҳаԥсуаа рыҷкәынцәа швҟалаз, ҳазго ҳагаҳәа рнапқәа рџьыба иҭаҵаны ишныҟәо. Уажәаҟара аԥсуара ианзымгәаҟлуазгьы, мазаралагьы ианыӷәӷәамызгьы, ак оҩы иҟаиҵахьеит.
   Бџьарлыеи цәажәарылеи аԥсуаа мыӡырц сашьҭоуп зҳәо уажә азы,даԥсыуам. Ииашаны иаԥсыуоу, Аԥснгьы зҭахыу уи оп: ҵаралеи ҩыралеи аԥсуаа рыла иахьхыитша, амҩа иқәу зхы зыхҵәа, избан уҳәозар аԥсуаа аҵара ахьрымамыз азоуп ари аҟара рҭоурых аџьабаа ала изырбахьо. Убри азын сшәыҳәоит кры здыруаны зхы ак еилнарго, аԥсуаа ҳгазеҭ хәыҷыи, ҳаҩреи еиҵыхны, егьа цәгьара иақәшәаргьы, ршьаны ишьақәшәыргыларазы, нас агьырҭ иаҳҭахыу зегьы мариоуп, мамзар урҭ аныӡ ҳара ҳатәы агьыҟам, адырҩаҽны ҳаӡуоит. Абрис ацхыраара азын акәын Очамчыра иҟаз ҳаԥсуаа рыҷкәынцәа сызрыҳәаз, аха уаҩы дысмоут. Ашьҭахь, иҟарҵози ҳәа, уҵаараузеи аԥхьаҩ! Аҵараҿытә ахәыҷқәа шааурыжьлак, хыма-ԥсыма, крыфаны акаҳуаршырҭақәа рҿы аҵәаҟьа иасуа итәоу хәлаанӡа, еиҳарак ҵхыбжьонынӡа.
   Аха аԥсуара азы згәы мбылуа имгәаҟуа ахьӡ аураз, урҭ идырны ирымазааит: Аԥсны ахьӡ маҷзар, дара рытәгьы шмаҷу, идузар – ишдыухо рыхьӡ, пату ажәларқхәа ицәшәаны иқәҵаны хара-хара ишгылоу. Аԥсуаа! Шәымшәан ашара агьыбжьам! Аамҭа ҳауеит ҳаргьы. 
   Аԥсынра мап ацәызымкыц рацәоуп!
                                                                Шь?амил Хокерба

                                                  АЖӘЛАҚӘА  РЫҴӘАХРА
   Иарбанзаалакгьы ҵлас иҟоу зегьы еҳарак ажәла иахылҵуеит, агьырҭ реиҵырак адацқәа ирхылҵуеит, даҽа ԥыҭкгьы алаба хыркәшаны иадырсуеит убуа ибзахоит. Аха еҳарак аус ахьыруаз абаҳчақәа рҿы игәарҭеит жәлала аҵла ааӡара марианы. Иахьыуҵаху адгьыл аҿы уцаны ажәла шаҟа у)ахыу ааганы илаҵаны, ишыу)ахыу ианыуҭахыу еиҭоуҳатуа?, еихауҳауа, даара иманшәаланы ирбеит (ахарџь) аҟаҵаразыгьы имарианы. Ҵла шьапыла иааухәазар 10 м. роуп, жәа манаҭк ҳәа зқьы шьапы аухоит, абои загьы даара ифаидоуп. Дырҩагьых аҵла ахарыхәо иҟалоит рыцҳарак, ма ажәла еилаԥсахоит, ма аҵла хәыҷқәа рышықәса рацәахоит, дара бзиамкәа ичикнеиӡа иҟалоит. Убри еԥш даара иԥхасҭа дуп. Убри аҟнытә жәлала аҵла ааӡатәуп, даара иус бзиоуп. Иузааӡом жәлала еихаҳатәу аҵла (для привоя от плодового дерева) избан акәзар аҵла жәла лаҵаны инужьыо иҿало ссахоит, иашахоит, аха уи азгьы илаҵатәуп; аҵәа жәла, аҳа, атама, аҳәаса жәла…Арҭ уашьҭан аихаҳаразын? ибзиахоит (для подвоя). Иҟоуп аҵлақәа здацқәа рыла авҵиаа рыла зауа, аха урҭ маҷуп, ауҭоаҭых ҳаскьынқәа зегьы жәлала ирааӡоит; иҟоуп дырҩагь аҵлақәа ишәырымкәа; адаԥ, ачеи убарҭ ирҩызоуп аҵәахразы, акакан, аџь, ахь… Абасҟатәи жәлас иҟоу зегьы еизганы иҵәахтәуп, иҵәахтәуп даара ибзианы ацәаакыра ахьамам. Ажәлақәа зегьы еиԥшым, даара зыҵәахра бааԥсыу рылоуп, цқьа ианыимҵәахгьы, нас игылом ааԥынразы (терятся всхожесть и зародыш) убырҭ ажәлақәа, адаԥ,ахьа,аџь, акакан, ачеи, атама, аҳәаса… Арҭ ааԥынра аанӡа цқьа ианыумҵәахы, нас ибжьысуеит. Урҭ ҵәахтәыс ирымоу абас оуп: ацәаакыра ахьыҟоу адгьыл, аҭыԥ амазароуп, шьоукыгьы ирҵәахоит аповалаҿы анышә аҵаҟа (особое помещение под землей, подвале где хранится вино). Дырҩагь шьоукы ус ҟарҵоит даара егьҳасаб бзиоуп: аҟәџьал ма (цветочный горшок) аҵа кылҵәаны аӡы хәыҷы-хәыҷла ицаратәы, аԥслымӡа ҭарыԥсоит вершокк аҟара, нас ажәлақәа хьыхь акакала еиваҵоит, ихырҟьоит, нас ҩаԥхьа аԥслымӡ ақәрыԥсоит, убыс убыс идыртәеит азна. Хыхь аԥслымӡ ала ихарҭәааны инрыжьуеит, инаганы ирҵәахыуеит. Ԥыҭк анҵлакь игәарҭоит аԥслымӡ ԥшшахьазар, аӡы аларҭәоит,идырԥсаауеит; ажәлақәа цәаакны ишыҟоу ааԥынразы ианылаиҵа еиҵамхакәа игылоит, мамзар знык агәы ҭаҩар нас игылоум. Абрис еԥш аҵәахра иахьӡуп (атратифекациа, стратифицировать семена).
                                                                                Мосе Булиа


                                                      АМҲАЏЬЫР
                                              (Драма У1 ? қәгылара аманы)
   Ицыз алахша акануеи мчыла аҳасаб ала сыҷкун аиҵбы дыкны инаҭрахь ихы имырхеи. Уи сара сзымычҳазт, сҟама ашырҳәа иҩҭԥаа, сыумшьыкәа уи азыҟаларым, сҳәан сҩеиҿагылт. Сыҷкәын аиҳабгьы Рослан дҩасываԥалан, итапанча лҭиԥаан акануеи игәахы лыҵеикыит, иара алахшагьы ибардана дахыеит, аха ипапыи састәқәеи рҽҩҳабжьарыжьын цәгьала ҳааиҟәыркыит, даргьы иаӷьуа-иԥсуа иқәҵны ицеит. Абас ҳзеибауит иахьа. Аха џьашьатәымыи, ас цәгьара оҩы ибахьоума; ирызхаргьы ҟамлои иаҳзыруыз ҳара тәра ҳәа ззымдырӡооз адунеи хәы змаӡам ҳхақәиҭра ҳамхра, аха уи рызхахәума, иашьҭоуп ҳаԥсгьы аурыс ԥсы ҳхарҭарцы, рыурысра ҳхадырԥарцы. Ыаи ари оҩы изычҳашам.
   АИҲАБАЦӘА РУАӠӘЫ. Усоуп, Рашьыҭ, уи еԥш акырџьарақәагьы иҟалақәахьеит. Дук ҵуам, аабыкьашәа, Мамсыр иҿгьы иҟан урҭ рҩызцәа. Мамсыр усҟан инеиз дрықәымшәеит, дыҟамызт аҩны. Иԥҳәыс лхәыҷқәеи лареи ракәын аҩны иҟаз. Анс-арс уҳәа ега уи аԥҳәыс дрыҳәандазгьы акы илызхьамԥшит: лхәыҷқәа наҭны ицеит. Ахәылбыҽха Мамсыр аҩны данаа иҟалаз аниаҳа, изымычҳазт, афырҳәа дҽыжәлан дрышьҭалт. Аха амҩан дрышьҭаҵаауа дахдәықәыз Аҟәаҟа ицеит ҳәа иаҳаит, нас иҟаиҵахуаз, дхынҳәын, ихәда икәаҽы иҩныҟа дааит.
   ДАҼАӠӘГЬЫ. Аи, иҵоуп, ипланы ақыҭақәа ирылоуп урҭ апапцәа. Қыҭак аҿы, ахьӡ сарҳәан, аха ожәы исгәалашәом, убри анаҭара, иахырҟьаны, рҳәеит,аԥшәма иԥеиҳабы, мчыла ҳәа анаҭара напы аналарк, апап дыеихсын дыишьит, иаргьы дыбналаит ҳәа. (Асҭаршын дҩагылоит, аписаргьы дивагылоуп).
   АСҬАРШЫН. (Иҟама ахы кны даагылоит). Аҳы, ажәлар, шәхаҵкы, ԥыҭк шәаасзыӡырҩишьт, аусқәа ҳарылашәырцәажәа ожәшьҭаҩ Иахьатәыи шәеизара зыхҟьаз акыи-ҩбеи шәасҳәап, нас, аначалник даанӡа, шәааилацәажә. Иара уи аначалник ожәшьҭа дук мырҵыкәа даалар ҟалап. Ецы, шьыбжьон азы ҳгәыла ауаԥьына аҟнытә аҽыоҩ дкылҟьа дааит аначалник ипырказ иманы, иахьазы абра аусҳәарҭаҿы шьыбжьон, ажәлар иагымхакәа реизара ҟоуҵароуп, ажәлар аӡәы данагхахгьы иухьра удырааит ҳәаҩ (Аписар иахь) Аписар, уаԥхь. ажәлар ирылаҳәешьт апырказ иааиз.
   АПИСА. (Даԥхьоит апырказ).  "Приказ. Приказываю тебе по получении сего немедленно оповестить народ и созвать завтра сход при управлении. Предупреждаю, если не застану полного схода к полудню, ты понесешь строжайшую кару. Начальник".  (нас аԥсышәала еиҭеиҳәоит). Ари иану уи оуп: абрис апырказ шыуоулак умԥшӡакәа ажәлар адырра рыҭ, оҵәы, шьыбжьон, реизара аусҳәарҭа аҿы исзыҟаҵа; ажәлар ирыуоу аӡәы дагханы даныҟала иудырааит иухьша ҳәа.
   АИҲАБАЦӘА РУАӠӘЫ. (Асҭаршын иахь). Дад, асҭаршын, аначалник дыззауаҳәа акыр уаҳазар?
   АСҬАРШЫН. Апырказ аҿы ус агьыҟам, амала апырказ сызаазгаз аоҩ ила еилсыргаз уи ауп аначалник оԥшьынацыԥхьаӡа еимдауа дыдәықәуп ҳәа. Жьәқәаны игәароуп аурысыи аҭырқәцәеи аибашьра рыбжьалоит ҳәа, убри аҟнытә ахылаԥшцәа гәырҩас ишьҭырхыит аҭырқәцәа рҟынтә ауаа маӡала ақыҭақәа ирылоуп ҳәа, ажәлар ирацәажәуа, аурыс ҵакы ? изырурацы. Убри азы ахылаԥшцәа цәшәарас ишьҭырхыит, аҭырқәцәа Аԥсны агаҿа иқәнагалараны иҟалар, дгылара ажәлар аҭырқәцәа ирзырыуур ҳәа.
   Убри аҟнытә ахылаԥшцәа ауаԥшьқәа ирылоуп ажәлар ирабжьоуа, иацәыршәоуа дгылара аҭырқәцәа ирзырмуурацы, ҭырқәакгьы маӡала дрыдрымкыларцы. (Аиҳабацәа рахь). Ааы, ожәшьҭа аиҳабацәа шәхаҵкы, шәааилацәажә, аначалник иашәҳәаша акы шәыӡбы.
   АИҲАБАЦӘА РУАӠӘЫ. Аибашьра шыҟалаша иагҩашьом, усшәа аамҭақәа аҟоуп. Уи аибашьра аҭыӡшәақәагьы ыҟоуп, сыԥхыӡқәагьы ари абжьарак дук иҽеины иагьызбоом.
   ДАҼАӠӘЫ. Абар слаԥықәшәагьы абар-абар аҳәеит (иқьышә ибаӷуеит), мцы зҳәоуа агьакәым, аибашьра иагьыҟалаҵәҟьозаап.
   ДАҼАӠӘГЬЫ. Анцәа иумҳәахын. Ожәы аибашьра – ҳара ҳанҵәароуп, ҳақәӡаароуп. Уи еԥш акы аныҟала ҳара ҳхаҭагьы, ҳанхара-ҳанҵырагьы уҳәа ҳалықәӡаа ҳцашт; ҳаҩныжәқәа ракәзар, урҭ иццышәтәарахашт. Абас ҳахьышт. Иаҳҭахым ҳара ожәшьҭак уи аибашьра. Ҳааԥсеит ҭынч ашьшьыҳәа, анхара-чара убри оуп ожәы ҳазызгәаҟуа. Иаҳҳәап аҵабырг, ожәшьҭак ҳагәы ԥырҵәеит иаҳхысхьоу ҳазҵысхьоу. Ҳхақәиҭра, ҳхы еиқәырхаразы уҳәа ҳаибашьит Дал, Ҵабал, Ԥсҳәы, убас ҳ-Аԥсны аҿацә ҳахьеибамшь ҳәа ҟамлаӡеит. Шамилгьы зны ҳхы, ҳ-Аԥсны, ҳашьхара ԥшӡарақәа, ҳхақәиҭра рзы уҳәа ииаицабашьуан, аха аҵыхәтәан, ишыжәбо еԥш, аиҵара, мчымхара ҳахьын ҳархәаҽит. Издыруада аамҭак, Анцәа иҳәахәуазар, иҟалап, уаанӡагьы иаҳахьых аабоит, акы ҳҽазаҳкрым, ус ҳаҟазааит.
   РАШЬЫҬ, Ҳааит. угәы коумыжьын. Омар! Ушазбауала ааԥсара ухьӡазаап. Уара уакәымзыи, ҳхақәиҭра, ҳаԥсадгьыл азы исывагыланы Ԥсҳәы еибашьуаз. Дарбан усҟан згәы еицҳауаз, ашьхаруа гәы, ахаҵара гәы зхаз,уара уамыи, Омар!
   Иҵабыргыуп, знгьы дазгәаҟуоит ҭынч ашьшьыҳәа анхара-чара, ҳааԥсеит, ҵоуп, аха хьымӡӷыла, хьӡыда ԥшада анхара, Омар, ҳара , жәытә-натәгьы зхы иақәиҭыз ауаа, тәра бзанҵыкгьы изымбацыз,ҳашьхаруара гәы ҳаманаҵы, уи иҳазҳадкыларым ҳара.
                                                                          (Алгарҭа агьи а - №  аҿы)
                                                                                         С. Ҷанба


                                        ПЕТРА   ҶАРАИА ИҼАХЬИШЬЫЗ АҴЫХӘАЛА
   Ҳәанҳәахла иҳаҳаит Петра Ҷараиа Ешқыҭ ақыҭан абџьарла иҽыишьит ҳәа. Сара абрис зыҩуа даара бзиа дыздыруан Петра. Абрис Петра Кәыдры аучасткаҿы раԥхьаӡа ақыҭан ашкола иҟалаз аәы дырҵаҩны дыҟан.
   Жәа шықәса рнаҩс закәанны иҭыҵт арҵаҩра азин змам зегьы амаҵура иалҵразы. 
   Абарҭ азин змамыз арҵаҩцәа дрыланвкыит Петрагьы. Аха ихшыҩыи идырреи, маҵурои,? иџьабааи здыруаз ауаа ҟалан дааныркылт. Ииулакь 25 ш. амаҵ ииун, далҵит имаҵура. Убас, азакәан уаа, "ачиновникцәа" аоҩы ихшыҩыи, идырреи, иџьабааи патыу ақәзымҵуаз Петра дырзымдырит, урҭ ирдыруаз қьаад бӷьыцын, крыдыруазаргьы, егьыузымдыруазаргьы, убзамыҟәӡазаргьы гәыбжьанытә класск салгаит ҳәа шәҟәы бӷьыцк дыурбар, нас уара уакәын аоҩ дыр, аоҩ ҟәыш. Аиҳабыра клас (Университет) салгеит ҳәа қьаадк дыурбар, зынӡак уҿаҳәатәны уҟамзар, оҩы бзиас, оҩ дырс урыԥхьаӡон. Қьаад змам, аоҩ ҟәыш, аоҩ дыр, егьа бзиахә иургьы акашәа ирыԥхьаӡомызт. Урҭ реиԥш ауаа рҿы Петра дзаангылозма? Петра иҩызцәа арҵаҩцәа азин змақәаз дыррала ӡәырҩы дреиҳамзар дреицәамызт, уимоу акласқәа иреиҳабыз, университет иалгақәахьаз, рыҵкыс дыррала хараӡа деӷьын.
   Аха Петра оҩ ҿымҭын, оҩ ҭынчын, иусумҭақәа рыла акәымзар дзакәу  оҩыу аилыргара уадаҩын, ауаа дырцәа, апрофессорцәа, аиҳарак Марр дыидырыит акәымзар, нас "ачиновникцәа" ирзымдырыз аоҩы Европаҿы ауаа дырқәа зегьы дырдырыит. Абрис аоҩабра ҳара аԥсацәа дҳаланхон, аха аӡәгьы ддырны дҳамамызт,иџьабаа, иусумҭақәа изыԥсаз дырны ҳаҟамызт. Абрис аоҩ, хыла аус зыуаз, аусуразы зхы иамеигӡоз, ачымазара иааиуа иалагыеит, ажәрагьы ихьӡеит, дгәаҭаны цхыраа аӡәгьы иимҭеиҭ, усыцхраа ҳәа иара ихьымӡӷшьаны аӡәгьы еимҳәазт, амлыеи, арахь ичымазараи дандыргәаҟ, нас иӡбит иҽыишьразы. Абас дыиасит зхала адырра ду аҟынӡа инаӡаз Петра Ҷараиа.
   Макьана ҳара аԥсацәа хыла аус зыуа иџьабаа ахә ақәҵара еилаҳцоуа ҳҟамлац. Убри аадырыуа ҳаныҟалуа аамҭазоуп иаҳҳәар аныҟалуа "Ҳаргьы ацәгьеи абзиеи еилҳаргоит" . Ҳара уаас иаҳԥхьаӡо маҷ зыуа рацәа зҳәауа ауаа роуп, иӷьычуа,ауаа зырҳәуа, ауаа зышьуа роуп, урҭ мыцшаҳаҭра рзаауеит, рыус иалҳаргоит, анабахҭа иҭаргыргьы рхәы ҳама амҩа ҳақәуп. 
   Ианбыкәу абрис ҳанаҟәыҵыуа? Ианбыкәу ҳанҿыхауа? Петра еԥшқәа ауаа рџьабаа ахә ақәҵара ҳанбаҟалуа? Иара абасҵәҟьа акәын дшыҟаз НҩЏьанашьиагьы оҩышьалагьы, усушьалагьы, аха абрыгь ачымазара дахҭанакын иқәраҿы цқьа днаӡаанӡа инарцәымҩа днықәлыеит.
   Убас ари аҩышықәсак аусуцәа бзиақәа ҩыџьа ҳалӡааит.
   Ҳаҭашәымҵан иаҳцәшәыгхаз азы даара, ҳара иаҳзымдырыз ауп шәара ишәыгхаа, шәыхраҭ бзиахааит, ауаа ҭынчқәа, ауаа дырцәа,аусуцәа бзиақәа!..
                                                                                                             Д.Гәлиа

                                                   ПЕТРА  ҶАРАИА
                                                       (Некролог)
   Ожәы аакьыскьа Самырзаҟанынтә иаҳзааит мыцхәы оҩы игәы и…. ажәабжь – Ешқыҭ ақыҭан рыцҳарыла (абџьарла) дыԥсыит ахьӡыи аԥшеи змаз аоҩдыр - лингвист Петра Ҷараиа.
   Ӡәырҩы дырзымдыруазар ҟалап ари Петра дызыусҭаз! Ари ҿымҭ аусуҩы, ақыҭантә арҵаҩы ҵара змоу зегьы Қырҭтәылеи Урвстәылеи дыззымдыруа дыҟам, уи дырдыруан Европа иҟоу ауа дуқәа. Абрис, Аԥсны ақыҭа хәыҷык аҿы, иҵәахыз аусуҩ хәыҷы ихы дыирдырт аԥсабарҿы зегьы ихшыҩ бзиала, игәеилыхрала, агыршәеи ақыршәеи ашәан бызшәеи излеизааигәақәоу, излеиԥшқәоу рыԥшаарала иафет бызшәақәа ирыдкыланы, урҭқәа зегьы шьҭрала реизааигәара аԥшаарала. Ари иҩымҭақәа Урыстәыла "Академиа наук" ҳәа изыԥхьо аҿы, акьыԥхь аадырхон, ақырҭ газеҭ журналқәа рыҿгьы ирҩуан, аҵара ду змақәаз рыхшыҩ иара иахь идырхон, аиҳарак апроф. Марр иусқәа рыә ишеит : "зхала адырра ду аҟынӡа инаӡаз" ҳәа дыиԥхьаӡон.
   Петра Ҷараиа Аԥснытә жәлара ирылҵыз хшара ҵабыргын; идырра иусумҭа амра еԥш иллаԥхыуеи Аԥсны. Абрис аоҩ ӷар, цхыраа дызмамыз аоҩы, ихшыҩ иԥнаҟазыи инапҩымҭақәеи рыла ахьӡ дуи аԥшеи ирҳаит, имԥсӡоуа ахьӡ ныижьт, убри ала иаҳаирдырт шаҟа дырра бзиа цәахыу арҭ "амиран" иахылҵыз ожәтәыи аԥсацәа рҿы.
   Аи, абасоуп аоҩ рыҽхәа, аоҩ дыр, ҳара ҳгәеибамҭара,ҳаихамӡгыларала,ачымазара бааԥсыи, амамзареи аӷарреи дранахан, бааԥсыла иԥсра ҟалыеит, наҟ хара қыҭак аҿы?… Ари аоҩ Қарҭ ақырҭ "университет" аҿы алаз бызшәеи аԥсшәеи рзы профессорс дыргарцы дыҟан, аха ԥсыхәа змоуз, амамзареи,хшыҩла аусуреи рыла ирҳаз ачымазара, уаанӡа днымхаӡакәа, иԥсра ҟанаҵеит.
   Убас абрис аԥсра днанамкӡеит ақырҭқәа рҳәынҭқар тәарҭа ақалақь аҟынӡа аԥсацәеи ақырҭқәеи рзы дыхьӡырҳәаганы дҟаларазы. 
   Даараӡа игра дуп ҳара ҳзы абрис еԥш, ауаа дырқәа, аусуцәа, амамзареи, аӷарреи ирыбзоураны млагарыла иахҳалӡаауа.
   Даараӡа иԥхашьароуп ҳара зегьы аԥсацәеиақырҭқәеи абрис еԥш аусуцәа, ауаа дырқәа,иршәымкәа ирыҟәнымкәа имлашьуа ианыҟалалагь, ҳара ианҳазгәамҭалакь, ацхыраара анҳазрымҭалакь, аҳәара иацәыԥхашьаны, ихьымӡӷшьаны, тапанчала, абрис Петра ишыиуз еԥш, рҽахыршьуа!.. Абрис ареволиуциа ашәаԥшьқәеи абзарбзан быжьқәеи ҳшырзыԥшуаз,ҳашырзыӡырҩуаз даҳгәаламшәеит,иаҳнамырҳаит иқьреи иӷызреи аоҩдыр,аоҩ чымазаҩ , хара ақыҭан иԥсуаз!.. "Амиран" ихылҵыз шиакәыз аиԥш, абрис аҟара агәаҟра шимазгьы, ичҳаны,ихьымӡӷшьаны аӡәы дыимыҳәеит ацхыраара сыҭ ҳәа, аӡәы имыпдырт ажәала игәаҟра…
   Аха атапанча абжьы иаҳнарҳаит, иаҳнардырт гәаҟрыла иҭахара, нас ауп ҳанеиԥхбхәыцаа, иҳагыхаз анаадыр, аха иҳацәцеит аамҭа.
   Иҳанажь чҳара ду змаз ҳашьа! Иҳанажь адырра ду змаз ҳашьа, Петра, Ҳгәеилымгара.
   Ҭаацәара узаламла, ухазы мацара еиӷьхарыз аус узашьҭамла, удырра ду зегьы уара уеиԥш игәаҟуаз уԥсадгьыл изақәурӡ, ажәрахь уаннеилакь мазарадаразы угәаҟразы, насгьы абџьарла удунеи уԥсахразоума?!.. Нас ма ожәышьҭа уагәыдҳәҳхала уаднакылааит уахыиз Аԥснытә анышә еиқәаҵәа, иара иалҵыз уара ахшара бзиа! Иарԥхааит удамра Аԥснытә амра ԥха, амра лаша! Ажәҩангьы икана-әааит уара узы алаӷырӡаша! Машьҭа Аԥсны кәаза ашәаԥыџьаԥ абӷьқәа ахьхьаҳәа инеилаԥсуа иузҳааит агәыҟаҵага ашәа хаа "наниа"…
   Кыр иаҳзаԥсоу Петра! Уҟаз уара ҳара ҳаҟнытә ԥсыла уеибаны нцәаратә мцала урлашаҩын! Уара уџьабаа ду ала уара иҟоуҵеит ухазы имыӡӡуа ақьашана, алышырбага еԥш уашьцәа рымҩа лашьцәа ирлашаны иднарбап аҭоурых иаша!
   Иԥшахааит угәалашәара, жәлары рзы гәыкала аус зыуаз! Наӡаӡа иҟазааит ухьӡ бзиа ҳара ҳҿы адырра ду змаз аԥсуа!…
                                                             Симон Қуариани
                                                            16 дек. 1919 ш. Аҟәа


                     ҲАГРА  БААԤСЫ АУС БЗИА  АЛҲАРШОИТ  ИАҲЗЫРҼЕИР
   Аброужәы ашьҭахьшәа иҭыҵыз агазеҭ аҿы Омар Чачаа ианыҵеит ажәақәак аԥсхәрақәа ирхырҟьаны; ииашаны , сара уаҟәыҵ, уи ииҩыз иақәымшаҳаҭхара ҳ-Аԥсны, иаԥсыуаны, аҵара змо ҩыџьагь ҟаларым. Уазхәыц ииҩуа иашамзар; уи иҩуеит аԥсхәра зқәшәо ихҭысуа, сарак уи иы?цысҵоит ажәақәак, излабааԥсым ҳагра иаҳзырҽеиуазар;
иаҳҳәап ожәы – аӡәы иқәшәеит аԥсхәы утәыс, мазаралагь ажәлар рҿы хар змам ҳәа дыршьоит, (дрыԥхьаӡоит),уи азын ихьмыӡӷ ихыихразы аԥсхәы ду иҽазыикыуоит иуразы; уи ера изтәоит ҩынҩажәеи жәаба нызқь мааҭ раҟара. Абрис акгьы ихәом иԥсыз, амала ажәларгьы иргәаҟыуоит, ихгьы џьабаа аирбоит, имазарагь хыда иԥхасҭеитәоит, абрис аҟнытә сгәы иаанагоит, ҳара аԥсацәа ак аауразы, Абжьуаа  Мықә иаизганы, Бзыԥнаа Лыхны иаизганы ҳалацәажәап арҭ аԥсахрақәа рҵыхәала. Сара убыс сгәахәоит ажәларгьы уи аҟара игаӡам,
                                                 (Алгарҭа агьи а-№ аҿы)
                                                                                            Ш. Хокерба
  
                                                                                              --------------------------------------------
                                                                                                  РЕДАКТОР  АГӘЫԤ
                                                                                              --------------------------------------------
                                                                                           Сухум. Типография А.М.Зайдшера



 
                                                                                                                                    

                     




                                           






