Ашәҟәы аиқәыршәаҩ атекст алитературатә бызшәахьы ииаимгаӡеит Ҭырқәтәыла инхо аԥсуаа рцәажәашьеи рҩышьеи аиқәырхаразы
Ажурнал «Алашареи» ҭырқәтәыла инхоу, Аԥсны ашәҟәыҩҩцәа Реидгыла иалоу Маҳаинур Папаԥҳаи арҿиаратә еимадара бзиа рыбжьеижьҭеи даара акрааҵуеит. Уи лыԥсԥадгьыл гәакьа есымшагьы лгәы иҵхоит, иара иадҳәалоу ҭоурых хәыҷык адунеи аҵан џьара илымԥыхьашәаргьы, акы сцәамыхьындаз, имыӡындаз ҳәа лыкәа иҭаҳәҳәаны илыман Аԥсныҟа даауеит!..
Еиҭагаҩык, рҿиаҩык, ҭоурыхҭҵааҩык лаҳасабала Маҳинур Папԥҳа даара лџьабаа рацәоуп. Уи азгәаҭаны, Аԥсны анапхгара ахә ҳаракны иршьеит. Аԥсны раԥхьатәи Ахада Владислав Арӡынба, ажьырныҳәа 10, 2005 шықәса рзы, иланеишьеит «Ахьӡ-аԥша» аорден ахԥатәи аҩаӡара. Лаҵара мза 3 рзы уи лнапаҿы илиркит Аԥсны Ахада ҿыц Сергеи Багаԥшь. Иара убас илыҭан Аԥсны ашәҟәыҩҩцәа Реидгыла дшалоу ала аршаҳаҭга.
«Арҭқәа зегьы иаанаго, быԥсҭазаараҿы даара аус рацәа баԥхьа ишьҭоуп ауп!» – лҳәеит Маҳинур лхазын дыччаччо.
Сынтәа, апоет, аҵарауаҩ ду Омар Беигәа излаишықәсу ала, ҳара иҳаӡбеит Омар изкны Маҳаинур Папапҳа «Алашара» шықсқәак рышьҭахь ианылҵахьаз лгәалашәарақәеи, иара убасгьы ҳара даара иаҳгәаԥханы иакьыԥхьыз ашәҟыҩҩы лажәабжьки хазы шәҟәны адунеи аҳарбарц. Ҳгәы иаанагоит, уи цҳа бзиахоит ҳәа нырцә-аарцә амшын зыбжьоу ҳԥсуа жәлар иҵегь реизааигәахаразы, реиларҵәаразы... Насгьы, даара иҭабуп ҳәа раҳҳәоит, ҳпоет, ҳҵарауаҩ ду ихьы мҩа аҭҵаареи, амырӡреи, аус рыдуланы, аҭыжьра иаҳзаззрыхиаз, ашьхыцқәа реиԥш, ԥсааиҭакха рымамкәа уи аус ԥшьа иаҿу ҳҵарауаа Емма Кьылԥҳаи Нурбеи Ломиеи.
«Аԥсуаа ҳажәаҳәа» захьӡу ҳрубрика аҟны иахьа ишәыдаагалоит, ҳаҭыр зқәу аԥхьаҩцәа, еицырдыруа аԥсуа поет, аҵарауаҩ Омар Беигәаа ицхырааҩ, Ҭырқәтәыла иреиӷьу аиҭагаҩцәа ирхыԥхьаӡалоу, аҵарауаҩ, ашәҟәыҩҩы Маҳинур Папаԥҳа 2009 шықәсазы ихлыркәшаз, «35 шықәса Беигәаа Омар иаанда (агәалашәарақәеи агәаанагарақәеи)» захьӡу лусумҭа. Аԥсышәала иҩу Беигәаа Омар инапылаҩырақәа акьыԥхь разырхиара ҳшаҿу лдыруан аҟынтә, аҵарауаҩ дуи лареи русеицура атәы зҳәо ари аусумҭа адиалектологиатә лабораториа архив иазынлыжьит.
Иаҳхысыз 2011 шықәсазы, Беигәаа Омар диижьҭеи 110 шықәсаҵра иазкыз Аԥсуаҭҵааратә институт аҭҵаарадырратә сессиа апрограмма иалан Маҳинур Папаԥҳа лусумҭа аматериалқәа рыла ишьақәыргылаз лажәахәгьы. Аԥхьаҩцәа уажә уи ахьшәыдаагало, иахьынӡазалшоз иазынҳажьит автор лҩыражәаҳәа аҷыдарақәа. Маҳинур Папаԥҳа дызхылҵыз Аԥсны, Ҵабал иқәҵыз зларакәу ала, урҭ ҭоурыхлатәи Ҵабалтәи аҭыԥтә ҷыдарақәа ракәны ҳрыхәаԥшуеит. Автор лыжәлагьы лара ишылыҩуа еиԥш, Папаԥҳа ҳәа иаанҳажьит.
Анапылаҩыра акьыԥхь иазирхиеит адиалектологиатә лабораториа аҭҵаарадырратә усзуҩ Ламиа Нурбеи.
Сара саԥхьаон Ҭырқәытәыла Балықесир ацуҭа иадҳәалаз, Савашҭеԥе зыхьӡыз ақыҭа аҵкыс идуу ацуҭа «ақалақь» аҵкыс ихәыӌу ҭыԥк аҿы. Сызҭаз ашкол 6 класск змаз актәыи ашколқәа рахь арҵаҩцәа ахьызыгӡооз Ҭырқәшәала  зыхьӡыз школк акәын. Арыи иазкын ақыҭауаа рырҿыхара аполитика. Уаа уыҭалар акәын актәыи ашкол, уаналгалаак ашьҭахь, насгьы арыи ашкол иыҭалаша еиҳарак зан, ма заб дызцәыӡыз, мамзаргьы аԥхьаразы мазарала зымч ахьымӡоз аҭаацәа иырылҵыз ахәыӌқәа ракәын. Саргьы актәыи ашкол аԥшьбатәи акласс саналга аԥхын сан рыцҳа дысцәыӡыит.
Уыбрыи амшала ҳҭаацәа еимпит. Сара сан лахьшьа дахьынхоз сылгеит, Есқьешьеҳир ацуҭа иадҳәалаз қыҭак ахь. Ахәбатәи акласс уыбраа салгеит. Агьырҭ сашьцәа ҩыџьа санду иылааӡоон. Ҳаиҵбаӡагьы саб иахьша дылааӡоон. Абас аишьцәа ҳан даныԥсы акәӌарақәа реиԥш ҳмаимпыр амуа ҭагылазаашьа ҳауыит. Лара даныԥсгәышьа макьана 31 шықәса лхыҵуан, саргьы 10 шықәса сырҭан.
Убас зегьы џьара-џьара ҳанхо ҳалагеит. Сара сан лахьша лхаҵеи, сырҵаҩи еицхыраан абрыи ашкол аԥышәара
сҭарҵарц иақәыркыит. Аԥышәара шьахәла иызгеит. Уыбраа хәышықәса санаԥхьа ашьҭахь ҽазнык аԥышәарақәа сырҭалан арыи ашкол ацкыс иыҳаракыз  «Иуқьсеқь Оҩреҭмен Оқулу» зыхьӡыз алисеиқәа алицеиқәа Н. Л. рзы арҵаҩ ахьызыгӡоз ашкол аҿы аҵара салагеит. Убас ала ауниверситет сҭаларц амҩа азырҭуаз Асҭамбылтәыи «Иыҳаракыу Арҵаҩратә Школ» аҿы аҵара сҵоо салагеит. Уыбрыи аамҭа 1966-67 ашықәсқәа ракәын.  зыхьӡыз арыи ашкол иара Асҭампыл «Чаԥа» зыхьӡыз аҭыԥ аҿы иыҟан. Ауниверситет дыу иазааигәан. Уаа шықәсык ҳаздрыхиауан, арахь ауниверситет аҭаларазы, агьырахь рҵаҩ дыус ҳаҟаларазы.
Убасҟаноуп Асҭампыл иынхооз Аԥсыуааи сареи ҳанеибадыр. Зегь раԥхьа саншьа Адем Едиԥ Ақалын «Рауф Орбаи иааӡамҭа лхаҵа иакәын, Рауф Орбаи сымаҳә ҳәа иаиҳәон, аха ешьа хаҭас иыиыԥхьаӡоз аӡә иакәын». Уыи усҟан Асҭампыл иынхаоз Аԥсыуа уаа нагақәа дыруӡәын, адернеқь «Аԥсыуаа реизарҭа» дазааигәан, зегь раԥхьа снапы кны адернеқь ахь сызгаз иара иакәын. Аԥсыуа хьырԥарцәа: Қоԥсырген Орҳаныи, Абгынба Ардашьаныи ҳаибадырра еиҿызкаазгьы иара иакәын. Уысҟаноуп сара ԥсышәала аҩра, аԥхьара анысҵа, реизарҭақәарахь сыцао саауа салагеит. Беигәаа Омарыи сареи ҳанеибадыргьы абрыи аамҭа акәын.
Иахьатәыи ҳаԥсыуа дернеқь анеиҿыркаауаз, 1967 ашықәса ҳәоуп иышысгәалашә Уысҟан иыҟарҵаз еизараҿы дасыу иыус ӌыдақәа аналырхуаз Беигәаа Омарыи сареи дернеқь акултуратә уысқәа еиҿызкааша ҳәа ҳалырхыит. Арыи аӡбахә Беигәаа Омар иысалам шәҟык аҿгьы иыиасуеит. Уажәазы, абрыи аҽны абас-абас ҳаибадырыит ҳәа иаасгәалашәо агьыҟам, аха арыи асалам шәҟы
санахәаԥшлаак 1967 ашықәса аҟынтә иыԥсҭазаара даналҵ 25.2.2001 аҽнынӡа иареи сареи ҳаибадыруан, ҳаибабаон, ҳаизаҟан, аимадара ҳабжьан, ҳаицхыраауан, ауыс еицаҳуан. 18.12.1972 аҽны сара иысзыиҩыз асалам шәҟыгьы иареи сареи ҩба-хԥа шықәса раԥхьа ҳашеибадырыз, ауыс ҳшаҿыз аанарыԥшыуеит.
1970 ашықәса иынаркны иахьа уажәраанӡа Аԥснааи сареи асалам шәҟәқәа ҳабжьоуп. Сара раԥхьаӡа Аԥсны иынеииз диаспораа среиуоуп. 1973 ашықәсан абыжьбатәыи амзазы Аԥсны сыҟан. Уыи ашьҭахь Аԥснааи ҳареи реиҳа ҳаизааигәахоо ҳҟалеит. Сара сышьҭахь Беигәаа Омаргьы гәыԥҩык иыцны Аԥсны дынеит. Уырҭ рынеира Аԥсныи амшыннырцә иынхаоз аԥсуааи рыбжьара цҳас иыҟалеит. Сара сынеира актәыи ашьаҿа акәын, Омар иынеира мҩа дыухеит. Убас ала Аԥснааи ҳареи ҳаибадыруа, ҳаибабао, ҳагәҭыхақәа еибаҳҳәо ҳалагеит. Уышьҭа ҳаицхыраауа, ҳаилабжьо, ҳаицҭаныҟәо ҳаҟан.
Уыбрыи амшалоуп Омар дыу иыԥсы шҭаз сиацәажәаны иыбиографиа шызҩыз.Арыи амҩа сықәызҵаз Гәажәба Руслан иакәын. Уысҟан абыиографиа иысылшаоз ала иаарласны иыҟаҵаны Аԥсныҟа иысышьҭыит, аха рыцҳарас иыҟалаз, иара Руслан «Ҩажәижәаба шықәса сазыԥшын» шыиҳәаз еиԥш, 25 шықәса рышьҭахь акьыԥхь абеит. Агазеҭ «Аԥсны» ианылеит. (Ахәҭак ауп ианылаз). Абыиографиа аԥхьаҩцәа иышрыдыркылаз сыздырам, аха сара сгәы иахәеит. Анцәа иыџьышьоуп, акыр шықәса рышьҭахь акәзаргьы сыџьабаа иыбашамхеит сгәахәыит. Иызбанзар, еисымчыбжьы ауаа рыԥсы аныршьоз сара иара сыиыдтәаланы абрыи зыҩуан. Ажәакала, Беигәаа Омар иыԥсҭазаара, иыбиографиа иара иышыиҳәаз еиԥш иаасырыԥшыит. Уышьҭа уыи агезеҭа ианылаз адаҟьақәа хазы шәҟыны иыҭыжьзар цәгәахарым ҳәа сыхәыцуеит.
Арыи аҩымҭаҿы, Беигәаа Омар иара иыхаҭазы иара иыҿала иыиҳәақәаз ракәын ианыз. Аха саргьы иара дысымдыруеи, иыԥҳа хаҭа сакәшәа акәын дышысзыҟаз, зны-зынла иыԥҳа иылаиымҳәоз сара иысаиҳәауан. 35 шықәса иаанда, ма иыкәша-мыкәша сыҟан, иара иызкыу агәалашәарақәа схы, сыхшыҩ, сыгәы иыҭакыу иымаҷым. Зынӡа иаасхашҭызгьы, аӡәы сыиазҵааны иысырҽеиыр алшоит. Нас араа ԥыҭк агьырҭ аауа иырҳәаз гьы салацәажәар сҭахыуп, сара иыздыруа иысаҳаз аҟарала.
Сынтәа, Аԥсны Аиааира 15-тәи шықәса иазкны аныҳәарақәа ахьыԥшымрагьы анрыцла, Аԥсныҟа сымцар ҟаларым, сҳәеит. Сыҟан уаа, сҩыза гәакьа Денис Чачхалиа саниацәажәоз арыи аӡбахә цәырызгеит. «Арыи иаарласны иыҟабҵароуп, нас ианба? Агьырҭ ауысқәа даҽаӡәы иыҟаиҵаргьы ҟалоит, аха арыи здыруа бара боуп, иызҩышагьы бара боуп», – иыҳәеит. Саргьы сақәшаҳаҭхеит.
Омар иыԥысҭазаара, иыуысумҭақәа, иыхәыцшьа, «иыдеиа», иыҟазшьа, иыуаҩшьа, иыгәҭыха, имаӡа, раҳа обиеқҭивла аарыԥшразыгьы абас ҩымҭак шаҭахыу саргьы сыгәы азҩон, иызбанзар иара иыхаҭа иыхы ирыҽхәар ҟалозма? Уыи амшала иыбиографиаҿы иара еиҳарак дызлацәажәаз дызҿыз ауыс акәын, иыхы далацәажәомызт. Аха, иара дыздыруа ауаа иара хымԥада ҟыбаҩс дырыԥхьаӡон. Ԥааимбарык иеиԥш дыхазҵоозгьы ыҟан, иымҩа иықәныҟооз рацәан, зегьы ҿырԥшыгас дырыман. Еиҳаракгьы атәым жәларқәа иыреиуаз аҵарауаа.
Иара Мураҭ Иаган иеиԥш иыхьымҩа иықәныҟәазгьы маӌымызт. Уыи иыҩымҭақәа аныркьыԥхь ашьҭахь, аҭырқәцәа дара рымифологиа рыҩуа, рбызшәа аӌыдарақәа иазҿлымҳахауа иалагеит. Агьырҭ Кавказ жәларқәа, азахәцәа рынеҩс а-чеченцәа, ақырҭцәагьы ҿырԥшыгас дырыман.
Араԥтәылақәа рҿы иынхооз аҵарауаа рома, Москва ма Ленинград иынхооз рома, иара дызҿыз ауыс еилкааны, ашәҟықәа иызыҩны иеилыркаарц рҭахын. Ас зны-зынла акы иазҵаауаз аҵарауаа дырылан иара Ҭурчаниновгьы. Абарҭ зегь санрызхәыц арыи иеиԥшу шәҟык аҩра шаҭахыз, аха уыи азыҳәан уышьҭа аӌаԥшьара шаҭахымз еилыскааит.
Беигәаа Омар сыиқәшәаанӡа аԥсыуа бызшәеи аԥсыуа культура сацәыхарамызт, аха уыи агьама, аҵакы ҵауыла, апату ҳаракы сзырҵаз иара иоуп.
Сахьиыз ақыҭаҿы иынхооз зегьы Аԥсыуаан, ҳара ақыҭаҵәҟьа ԥыҭк ҳацәыхаран, аха уысгьы Аԥсыуаа ҳзааиуан, нас аҩны саныи сабыи ԥсышәа мацарала еицәажәон, сандыу аҭырқәшәа лыздыруамызт. Ҳқыҭа Алынџьа алада агәаҩраҿы иыҟаз ҳаблак аҿы ҳанхон, уыи аҭыԥазы ҳаблагьы уызҳәарымызт. Иызбанзар, уаа ҳара ҳҭаацәа рыда аӡәгьы нхомызт. Сашьеи сареи ҳада ҳакәша-мыкәша хәыӌы дыҟамыз, аԥсуа бызшәа ада бызшәа ҳаҳауомызт. Иаҳдыруаз аҭырқәшәа дараӡа иымаӌын, анахь аҭырқәа маҵыҩцәа иырҿаҳҵааз аҭырқәшәагьы, бызшәа еицаҟьак акәын. Сашьеи сареи актәыи ашкол ҳанҭала ҳаҭырқәшәа шҽеыимыз иаразнак иеилкаахеит. Иызбанзар, агьырҭ иырҳәао ҳзеилкаауамызт. Сара сырҵаҩы дыԥҳәысын, лыҩны сыганы ӌыдала аҭырқәшәа слырҵеит.
Актәыи ашкол ҳанҭалашаз ашықәс арыи аҳаблаҟынтә ацуҭахь ҭаацәала ҳахҵәеит. Уаа сан лабраа иырзааигәаз ҩнык аҿы қьырала ҳанхауа ҳалагеит. Сан лыган ала сабдыураа ҭаацәа дыуын, сандыу, сабдыу, сан ланшьа, сара
саншьа, санлахьшьцәа ԥышьҩык рнаҩс ианакәызаалак асасҭыԥҳа, ма асасӌкәын дырыман. Сандыу лыҭырқәшәа зынӡа иыччархәын, иылҳәо узеилкаауамызт. Ҳара еиҳарак ԥсышәала иыҳацәажәоз лара лакәын. Уысҟан аԥсышәа аҭырқәшәа ацкыс иыбзыианы иаҳдыруан. Актәыи школ аԥшбатәи аклас саналга ашықәсан сан рыцҳа дыԥсыит. Хәышықәа зхыҵуаз сашьа хәыӌы даанхеит. Уыбрыи ашьҭахь сара сыҭаацәа сырцәыхарахеит, убас еиԥш аԥсшәагьы сацәыхарахеит.
Аԥхын ԥысшьара ҳәа санаилаак иысаҳауаз абызшәа аԥсышәа мацара акәын. Сабдыу дыхәаџьан, абжьы хаа иыман, шьжьымҭан аҟәырҟан данаԥхьалаак ашьҭахь азар ашәа иыҳәалон. Уысҟан аԥсыуаа рыбызшәа мацара акәым, рыԥсҭазаашьагьы ԥсыуа ҵасла акәын иышыҟаз. Рыфатәқәа, рлеишәа, рықьабз – зегь рыла иаԥсыуан. Ҳқыҭантә, ма даҽа қыҭак аҟынтә, аԥсуаа анаилаак асас дышрыдыркылоз, аишәа шдырыхиауаз, аиарҭа, ацәарҭа хчы уҳәао шныҟәыргооз зегь збауан. Убарҭ зегьы анысгәалашәао уысҟан шаҟа аԥсыуарагьы ҳашазаигәаз сгәалашәоит. Макьана асимилиациа ӷәӷәа шҳасыз ҩашьаӡом. Аиаша ҳҳәозар ақалақь дуықәарахь ҳаихо ҳаналага ҳаӡуа ҳалагеит. Мамзар араагьы акыр аамҭа ажәлар ԥсыуаҵас иышыҟаз иыҟан.
Уысҟан иеизауоз ауаа еиҳаракгьы ражәабжьқәа сырзыӡырҩуан, Саншьадыу иымш ала, иысҵақәазгьы маӌмызт. Уыи еисымша дангылалаак иыҿы ажәҩанахь иырханы «Ҳаԥсыуаны ҳазшаз анцәа сыуыкәыхшоуп», – ҳәа дыныҳәаон. Ауаа раԥсыуара бзыиа иырбон, иалаҽхәон, аԥсыуаа рыда аӡәгьы ргәаԥхомызт. Уыи моу азахәцәагьы ргәаԥхомызт. Сара саныҩнраха саб «Аҵыбра зцәымӷыу иыԥынҵа иыҭыиауеит, сыԥҳа захәыуак иацкыс ԥсыууак дыиыццар иеиӷыьмзыи», – иыҳәазаап, сыҭаххара иыцаз ауаа рышьҭахь, дара иырмаҳакәа.
Ашколахь ҳцаанӡа аԥсыуа лакәқәа ҳарзыӡырҩуан. Аимҭахарақәа ԥсыуа ҵасла иымҩаԥыргон, ачара, аԥсыра уҳәао зегьы ԥсыуа ҵасла акәын, ачымазаҩгьы ԥсыуа ҵасла данырхәышәтәуаз ыҟан. Иахьегьы иысхашҭуам, сандыу аԥшьра лыхьын дышьҭан. Ҳқыҭа Алынџьантә Шьемсыиа ҳәа 95 шықәса зхыҵуаз ҭакәажәык даарган сандыу дырхәышәтәыит. Сандыу лыӡамҩаҿы, лыбла аҵаҟаҵәаҟьа иыҟаԥшӡа иыҟан, иышәны иыҟан. Арыи Шьамсыиа зыхӡыз аҭакәажә аҭыҩа былны, иыҟәаҟәаны, иыххны алыухәҭа гәаӡа иҵыхны, нас ақәтаӷь ацәа шкәакәа иыҟәаҟәаны уыигьы асапын хыхыны иалаҵаны, кремҵас иыҟаҵаны сандыу лышәра иқәышьны, нас «Аԥшьра ҭәҳәа» даԥхьаны, сандыу длықәҭәҳәауан, иылҳәаоз ажәақәа ҳахәӌымзыиз цқьа иаҳзеилымкааргьы ҳарыччауан. Аха, сара арыи ажәақәа аҵакы анеилыскаа, абрыи аԥҳәыс аԥшьа дызеиԥшрозыишь ҳәа сыхәыцуан. Уысҟан зыхцәы ҟаԥшьыз гәылак дыҳаман, абрыи ҟаԥшыла деилаҳәазар длеиԥшхарыушь, сҳәауан сыгәанала. Иахьагьы аԥҳәыс аԥшьа ма бжеиқәа-бжашла ҳәа иыдыру афолклортә уаа еилаҳазар ҳәа санхәыцуа ыҟоуп. Арыи аԥҳәыс аԥшьа ахаҵа аԥшьа ҳәа ианаҭәҳәозгьы ыҟазаарын. Уыи даараӡа иыдроууеит, сара санхәӌыз сылымҳа иыҭахаз абарҭ ажәақәа ракәын:
Аԥҳәыс аԥшьа,
Харԥаԥшь лышәуп,
Аҵкаԥшь лышәуп,
Еимаа аԥшь лышьоуп
Лара даԥшьуп, шәффф!
Сыгәаныла ачымазыҩ абрыи аԥҳәыс дылеиԥшхар дыбзыиахо, дыԥшӡахо џьысшьауан. Агьырҭ зегьы аҟыр-ҟырҳәа ҳаччауан, Шьемсыиа дгәамҵуан, «Шәмыччан, шәыччар ачымазыҩ дыбзыиахаӡом. Аҩсҭаа шәирыччоит». – лҳәауан.
Аҩны сацәыхараны аинтернаттә школ санҭала, Аԥсыуа-Захәыуа ҳәа иыздыруаз аӡӷабцәа ԥшааны сырҩызахеит. Убасҟан, 12 шықәса схыҵуан Шаԥсыӷ зӷаб Руҳеҭыи сареи ҳанацәкьысқәа рҟьаны ашьа ааганы ҳанеихьшьцәаха. Аха нас 40 шықәса ҳаицәыӡын, аҵыхәтәан ҳанеибаба ашьҭахьоуп лареи сареи «Уарада» ҳәа амузикатә гәыԥ анеиҿаҳкаа. Абар ԥшьышықәса ҵыит Аԥсыуа-Захәыуа еилых ҟамҵакәа аҿар ашәа дҳарҵо ҳаҿужьҭеи.
Абас ала аԥсыуара санхәыӌызгьы, санахьӡагьы сацәыхарамызт. Арыи уышьҭа дыҭыԥҳауп анырҳәа ашьҭахь «Асас ҭыԥҳа» ҳәа ақыҭақәарахь, ачарақәарахь саныргоз иызбаозгьы иара уыи акәын. Алаф шеибырҳәаоз, амазырҟан арҳәаны иышыкәашоз. ачарақәа, аҽырҩрақәа зегьы ԥсыуа ҵасла иышымҩаԥыргоз збахьан. Амҳараҿы аԥарда шыкнаҳаз, аҭаца ланхәа, лабхәа ыхьӡ анырҳәалаак аԥарда ашҭахь аҭеменах ахырхәара – Н. Л. шыҟалҵоз. Ачара аҵыхәтәан аурашьа ҳәаны иасны иыкәашаны амҳара шдырбгозгьы збахьан.
Аԥсрақәарахь саныргоозгьы ыҟан, амыткәма ҳәаны иышҵәуозгьы збахьан. Нас чарақәак рҿы аџьмацәа ырԥааны, аҽқәа иырықәтәаны иышыҩуаз. Аиааира згаз аҽыуаҩ иыҽы дақәтәаны, аҩны амардуан даҿаԥаланы ҳамҭас аҭаца ачабра шлымыихыуазгьы збахьан.
Ашьаура, ачма гара, иакәым ала ахысра, аӷьычра, агәаара, аицлабра, ашьыцра еиԥш иакәым ҟазшьақәакгьы ԥсыуа ҟазшьала раҳа иаарԥышӡаны, иыргызмалны уаҩы рацәа иыиԥырхагамхакәа иышырхыргозгьы збахьан.Ажәак ала, аԥсыуара иазкыу иыбзыиоу, иыцәгьоу иеиуиԥшым ԥсҭазаашьа, ма иызбахьан, ма иысаҳахьан.
Уыи анаҩс, саб аҵара змаз аӡә иакәын, Кавказ жәлар рҭоурых дазҿлымҳан, ашәҟықәа ԥшааны иааихәон, дрыԥхьаон, «Алашара» ианылаз «Амарзакан» зыхьӡу ажәабжь
аҿы иаасырыԥшыз ашәҟы аӡбахә, ҽазнык салацәажәар сҭахым. Аха саб Ҭырқәтәыла иыҭыҵыз ҭырқәшәала иыҩыз Кавказаа иырызкыз ашәҟықәа, ажурналқәа иахьаҟазалаакгьы иыԥшааны иааихәон, ауаа дырзаԥхьаон. Нас иара дныҟәаҩын Адаԥазар, Бурса, Есқьшеҳир уҳәа аԥсыуаа ахьыҟао дыцаны данааилаак ауаа иыдеизалон. Иыибаз, иыиаҳаз анеиҭаиҳәоз ҳаргьы ҳаизыӡырҩуан. Аиҳарак иызлацәажәоз аԥсыуа қыҭақәа, аԥсыуа ҭаацәақәа иырызкыу ажәабжьқәа ракәын.
Ҳабзыиа, ҳацәгьа аԥсыуарала акәын иышаҳхаҳгоз. Уыи азыҳәан ианакәызаалак иыҳаҳауоз «Анцәа ҳаԥсыуара умырӡын, иыҳамоу зегьы иаҳзеиԥшыуп» ажәа акәын.
Ҳаазашьа ҳааӡашьа – Н. Л., ҳадырра, ҳахы, ҳахшыҩ, ҳалаишәа, ҳақьабз, ҳаԥхашьара, ҳамаҵа уышьа, ҳатәашьа, ҳагылашьа, ҳаҽеилаҳәашьа, ҳацәажәашьа уҳәо зегьы рыла ҳазлаз ауаа ҳареиԥшымкәа, ԥсыуа ҵасла акәын ҳашыҟаз. Уыи ҳахьцалаакгьы иаҳныԥшуан, уыс ҳаԥшрала, ҳаҟазшьалагьы ҳардыруан.
Уысҟан, ԥсыуак аӡәы иакәымала иаанда дыцәҳар, икьарахә ааҭыхны уаа дыишьуан, акьарахә ныҟәыргауан, ачарақәарҿы аҟәҟәаҳәа иыхысуан. Азӷабцәа ҵәкьа ҵәҟьа –  Н. Л. акьарахә кны рыфотоқәа иырацәаны иызбеит. Сара Ауниверситет сыҭалаанӡа аԥсыуа қыҭақәарҿы ахацәа зегьы маӡала ма аргама акьарахә ныҟәыргоны иызбахьан, сабдыу дышхәаџьаз уыигьы иынҟәыигоон. Нас мышкы сыиазҵааит «Уара уыхәаџьоп, арыи акьарахә зныҟәыугозыи?», – ҳәа. «Арыи сара сыламыс аласыхьчарцоуп, ԥышьҩык азӷабцәа сымоуп, уырҭ мҵадырсырц иысықәлар иыҟасҵозыи?», – иыҳәеит аха иыиҳәо хасымҵеит уыс ақалақь агәҭа аӡәы, ҳаҩны дақәланы сан лахьшцәа шԥа мҵарсны иыргарыи ҳәа сыхәыцуан. Нас оуп ианеилыскаа, иыԥҳа еиҳабы сан леиҵбы дымҵарсны дышыргаз. Аԥҳәыс аагара уадаҩын,
иызбанзар уысҟан ажәлақәа ҭырҵаауан. Уысҟан ԥсыуак дыхаҵазааит дыԥҳәсзааит ахьӡ ахьмзӷы ҳәа акы дашьҭан, ацқьара, аԥышӡара, амаашьара, абеиара, ацхыраара, аҵара, ажәак ала гәаԥхеибашара бзыиан, ауаа ахьыӡ иашьҭан зегь рыла. Агьырахь хьымзӷы ҳәа иыԥхьаӡазгьы убас иырацәан; иырацәаны аччара, мыцхәы акрыфара, иехьакәым ацәажәара инаркыны шаҟа иакәым хныҟәгашьа ыҟазар зегьы хьымзӷын. Уыи амшала аԥсыуа жәлар рыҿар реиҳабацәа, реиҵбацәа уҳәао зегьы агьырҭ ауаа иырылаҳҳәон.
Азӷабцәагьы аӌқәынцәагьы убас акәын иышыҟаз уыбрыи аамҭазы. Аӡӷаб ашкол дыҭазар зегьы дыреиӷьзар акәын, аӌкәын арра дыҟазар, убас. Сыԥшәма, аҟабард Ҭума Раҳми иыиҳәаон. Арра данца, ар реиҳабы иызҿыиҭызаап. Ауада даныҩнашыла иеиҳабы асалам иыҭаны, иыиҳәаз дазыӡррҩны ҽазнык аиҳабы асалам иыҭаны дандәылҵыуаз, иеиҳабы иахь иышьҭахь аарҳәны адәылҵра дахьашьцылам азы, ауадаҟынтә шьҭахьҟа дынаскьаны дыдәылҵырц иыҭаххазап. Арыи збаз ар реиҳабы раԥхьа дыиқәыҳәҳәазаап; – «Иыҟауҵозыи, арыи аҟара аамҭа ар реиҳабы уышыиԥырҵшьа уымҵаӡеи?», – иыҳәазаап. Аҟабардгьы – «Саҭамыз арыи аҟара шықәса еиҳабык сышьҭахь иырханы сымдәылҵыит, уажәгьы шәеиҳабуп ҳәа иысыцәҩашьеит», – иҳәазаап, ар реиҳабы даақәыфрыччан; даԥышәарччан – Н. Л.. – «Уышчерқьесыз еилыскааит, уыи азоуп ас зуасҳәаз. Саргьы счерқьесыуп, уабатәыиу?» ҳәа дыиазҵаазаап.
Убас дасыу иаԥсыуара ма иызахәыуара анныҟәыигооз аамҭак ҳахаанын. Сара иысықәлаз ма сара сацкыс ԥыҭк иеиҳабыз аҿар ауниверситет иыҭалаз аҵаҩцәа. Еиҳарак, Ҭырқәтәыла иеиуеиԥшым ақалақьқәа (ацуҭақәа) иырыдҳәалаз ақыҭақәарҿынтә иааиыз ракәын. Уысҟан ҿыц Иорданиа, Сириа еиԥш, Араԥ тәылақәарҿы иынхаоз Аԥсыуа-Захәыуа жәлар иыреиуаз аҵаҩцәа, аҿаргьы
Ҭырқәтәыла ақалақь дыуқәа рҿы иыҟаз ауниверситетқәа рахь аԥхьара иаауа иалагахьан.
Сириатә а-Маршьан Шьараф, уысҟан иааиыз дыреиуан аҳақьымра школ дыҭан. Ҳара ҳанеибадырыз аамҭазы дыҩнрамызт. Аԥсыуа хага ҳәа ҳаиышьҭан, аԥсыуаразы убас иыгәы дыуун, зегьы ҳашәаны ҳанзымцәажәоз, иара агәрыбжьара дықәгыланы Асҭампыл агәҭа ҵәаҟьа «Сара Саԥсыуоп!» – ҳәа дыҳәҳәон. Убас Измир, Анкара еиԥш, ақалақь дыуқәа рҿы акәын аҵара хьырҵооз.
Арҭ зызбахә сҳәаз аҿар еиҳарак Асҭампыл иыҟан. Рышколқәа рҿы иаразнак иеибадыруан, нас иаарласны Асҭампыл иынхаоз аҭаацәақәеи дареи иеиқәшәон, иеибадыруан, рыҩнықәа рахь иыцао-иаауа иалагон. Сара уысҟан сабдыу иыганала сзыҟак дыҟан, Адем Даиы – «Аншьа Адем» ҳәа сиышьҭан, Едиԥ Ақалын иыхьӡын, «Дбыгбан». Асҭампыл иынхаоз хаҭала араа Ҵабал ҳәа ҳазышьҭо ақыҭақәа рыуакы «Инегиол-Мезиҭ ақыҭа» иеиуаз аӡәы иакәын. Сара сышкол дазааигәаны дынхауан. Сара раԥхьаӡа сцаны сахьаауаз уырҭ рыҩны акәын. Иыԥҳа даара иыбзыианы амазырҟан арҳәаны дкәашон. Мезиҭ акәша-мыкәша иынхооз аԥсыуаа иыреиуаны абра иара иааигәа иынхооз аԥсыуаа зегьы иара иахь иынеиуан. Уысҟан аӡәы қыҭак далҵны ақалақь дыу аҟны даннеилак, ҿыц иаауазгьы уыи дыизааигәаны дааины дтәауан. Нас ашьшьы-ашьшьыҳәа уыи ақыҭа иалҵыз ауаа уаа комун хәӌык еиҿыркаауа иалагон. Убас акәын саншьа иыуара иынхооз аԥсыуаа зегьы, Ҵабал Инегиол ақыҭақәа иыреиуан. Зегьы ақыҭаҿы иышеибадыруаз еиԥш араа ақалақь аҿыгьы иеибадыруан. Исҭамбул иааны ҭаацәала иынхаоз ауаа рҿаргьы аамҭала абраа иеизао иалагеит.
Сара уысҟан Ауниверситет сҭамлаӡацызт. Сыҽсырыхиауан 1966-67 аҵара ашықәсакәын. Уыи ашықәсақәа аан иеибадыруаз аҿар ҳареиуан Абгынба Ардашьан, Ҟоԥсырген
Орҳаныи сареи. Орҳан дашәыуан, Ҟоԥсырген иыжәлан, аҿар зегьы еидызкылаоз, Аԥсыуа-Захәыуа ҭаацәақәа здыруаз, иымԥхашьо, иымаашьо, уаҩы хаак иакәын «Аҩсҭаа ашьа иылоуп» зырҳәо дыреиуан. Бзыиа дызымбоз, дыззымдруаз аӡәгьы дыҟамызт. Арҭ аӌкәынцәеи сареи ҳаибазырдырыз абрыи саншьа Адем иакәын. Мышкы, «Фындык хәыӌы, арыи асабша аҽны бааи, џьара бызгоит, уаа ӌкәынцәақәак бсырдыруеит. Уырҭ аԥсышәала иыҩны иаԥхьоит, раԥхьаӡа бара иыҵа, нас сара иысбырҵап», – иыҳәеит. Аҭырқәцәа араса «фындык» ҳәа иашьҭоп, араса заҟарао жәдыруеит, «араса хәыӌы» ҳәа ахьӡ схыиҵеит. Абас Асҭамбул аԥсыуаа хьеизо, иара дахьцо саргьы сыигауан.
Уысҟан аԥсыуаа реизарҭа «адернеқь» ҳәа иызышьҭо аҭыԥ ас еиҿкааны иыҟамызт. Аԥсыуа-Захәыуа, ақырҭуа ма азербаиџьан уҳәао Кавказ жәларыс иҟао зегьы џьара иеизауан. Сулҭан Аҳмеҭ ахьырҳәао аҭыԥ аҿы адернеқь рыман. Арыи аҭыԥ Асҭампыл агәҭа ҵәҟьа иыҟан. Зегьы абраа иеизон. Аха сара Асҭампыл санааи макьана аԥсыуа дернеқь ҳәа акгьы ыҟамызт. Арҭ зегь иахьеизоз аҭыԥ аҿы аамҭала иызеинымаало иалагеит. Раԥхьаӡа азербеиџьанаа рхы даҿа џьара иыдырхеит. Нас ақырҭцәа рылҵыит. Аамҭала Аԥсыуааи-Азахәыцәеи уыбра иааидхалеит. Аха уырҭгьы хазы реидгыларҭақәа аиҿкаара иашьҭан.
Аԥсыуа дернеқь шьақәгылаанӡа, Асҭамбылтәыи Аԥсыуа–Адыга жәлар раԥхьагылацәа Аҭырқәа Республика аԥхьа, асулҭан иыхаангьы аидгыларҭақәа еиҿыркаахьан. Уыимоу ашколгьы хыртхьан. Дара рыбызшәала анбанқәа ҟаҵаны рыхәыӌқәа адрыԥхьарц иашьҭан. Быҭәба Мусҭафагьы уысҟан аԥсыуа анбан ҟаҵаны, ахәыӌқәа иаирыԥхьарц даҿын.
Омар иаԥхьа Аԥсыуа-Захәыуа жәлар иырызкны ашәҟықәа зҩыз, ма аидгыларақәа еиҿызкааз ауаа рыӡбахә мҳәакәа
Омар иахь сыиасыр сҭахым. Иызбанзар, иаргьы акыр џьара иышыиҩыз еиԥш, иара иаԥхьа арыи ауыс напы азыркыз Быҭәба Мусҭафа, Шәаныуа Феҭгьери иеиԥш, аԥсыуа ҟәыӷақәа, аԥсыуаа рзы згәы былуаз, зыжәлар рызы џьабаа збахьаз ауааи иареи шеибадыруаз, иыҩымҭақәарҿы арҭ шааиырԥшыуаз атәы сҳәароуп. Уырҭ дыреиуан Меҭ Иззеҭ Ԥашьа, Генерал Исмаил Берқоқ иеиԥш захәуа жәлар иыреиуаз ауаагьы. Уырҭгьы еилых ҟамҵакәа аԥсууаа рзыгьы иырҩуан.
Аԥсыуа-Захәыуа жәлар рыҳәсагьы уысҟан, асултан иыханы иыџьаушьартә аҟара рыжәлар рыԥсы ақәҵаны иыҟан. Рыжәлар ркултура, рыбызшәа, рылеишәа, рықьабз, рыхдырра рыцәмыӡырц азы иыхандеиуан.
Османлы иыхааны еиҳарак аԥашьақәа, ма ауаҩ нагақәа рыҳәсацәа, ма рыԥҳацәа арҭ ауысқәарҿы ԥхьагылас иыҟан. «Дыиане», «Ҳан» ҳәа хьыӡ змаз ажурнал ҭызгаз арҭ аҳәса ҟәышқәа иыҭрыжьз ажурнал ҳанахәаԥшлаак даараӡа иыџьаҳшьоит. Арҭ аҳәса иаарылшаз иыџьауымшьар ҟалоом. Бешьиқташ иыхыртыз ашкол аҿы хатәы бызшәала аҵара шыддырҵооз атәы зҳәоз аҩымҭақәа ыҟан. Аха уыбраа даԥхьеит ҳәа иаадыруаз аӡәымзар аӡәы дыҟамызт. Аамҭала, насгьы машәыршәа абрыи ашкол афото сымԥыхьашәоит. Аҵаҩцәеи, арҵаҩцәеи еидтәаланы иыҭырхыз арыи афото даараӡа сархәыцыит. Иахьа аҵарадыу иалгаз ҳаҳәса шырацәо дырыуп, аха уысҟантәыи аҳәса иырылшаз иахьа
тәыиқәа иырылшоит ҳәа сыҟам.
Агьырахь уыи аамҭазы ашәҟықәа зҩыз аԥашьақәа
Меҭ Иззеҭ Ԥашьа, Генерал Исмаил Берқоқ Ԥашьа иеиԥш зыжәлар згәы ззыбылуаз ауаа раамышьҭахгь, Беигәа Омар иыда аӡә дыҟоуп ҳәа сыҟам. Араа иынарҵауыланы уыи аӡбахә сҳәар сҭахым, аха ашәҟы анҵәамҭахь абрыи аамҭа иазкыу статиак ацысҵар цәгьа иызбом. Иызбанзар, уыи аҭоурых ҳаламцәажәар Беигәа Омар иымацара иааиылшаз
ауыс еилкаара уадаҩхашт. Абраа иаасырыԥшырц сҭахыуп амҳаџьырра ашьҭахь амшын нырцә иынхаоз Аԥсыуа-Захәыуа жәлар закәытә ҭагылазаашьаз иырымаз, рыбызшәа, ркултура, рыжәлар, ахдырра, рыԥсадгьл иышахәаԥшыуаз.
Сара Асҭампыл санааи 1966 ашықәсан ҭагалан аамҭантә, иахьанӡа иыиасыз ахҭысқәа сырханыуп азы, арҭ рылацәажәара сара иысылшоит. Аха сара саԥхьа еиҳаракгьы Асҭампыл иынхаооз Аԥсыууа-Захәыуа жәлар рыԥсадгьл ахьынтә иыхҵәаны иаанаи 1864 ашықәсақәа рышҭахь сара сызхаану 1966 ашықәсанӡа иыиасыз 102 шықәса ажәак ала шәышықәса аӡбахә аҳәаразын ҳахәаԥшыроуп ахыҵхырҭақәа. Арҭ ашәҟықәа уыи аҟара иырацәамзаргьы иызларҳәо ала ԥыҭк саалацәажәар цәгьам ҳәа иысыԥхьаӡоит.
Аиаша ҳҳәозар, аԥсыуаа амҳаџырра аԥхьагьы иыҟан Ҭырқәтәыла. Еиҳаракгьы Асҭампыл асулҭан иаҳҭынра иазааигәан. Аҳҭынраҵәҟьа иынуазгьы дыҟан, акәша– мыкәша иынхоозгьы. Уыимоу, Фаҭиҳ Сулҭан Меҳмеҭ Константинополь ганы Асҭампыл ҳәа ахьыӡ ахыиҵаандазгьы аԥсыуаа рыхьӡ Ҭырқәтәыла иаҳԥылон. Колхидаа, Византииаа рхаан иыҟаз-ианыз уажәы алацәажәара аҭахым. Сара Османлаа рхаан Аԥсыуа–Захәыуа жәларыи аҭырқәцәеи реимадара ԥыҭк сазааҭгылар сҭахыуп.
Османлаа рысулҭанцәа рыхьӡқәа зну асыиа уанахәаԥшылаак, урҭ ранацәа, рыҳәса, рывезирцәа «ар уаа» аазырыԥшыуа ацәаҳәақәарҿы 9-тәи сулҭан Селим «Иавуз Сулҭан Селим» иаамҭанӡа аԥсыуа ма а-Черқьес ажәа аазырыԥшыуагьы уԥылаӡом. Аха Сулҭан Селим иыхааны 1512-1520 ашықәсақәа раан иаҳԥылоит «Черқьес» ҳәа зыжәла аарыԥшу «Аише Ҳафса Ҳаҭун» зыхьӡу аԥҳәыс. Арыи аԥҳәыс Селим иаҳҭынраҿы аҩбатәыи иыԥҳәыс ҳәа даарыԥшуп. Иышдыру еиԥш, Иавуз Селим заанаҵ Трабзон
ақалақь еиҳабыс дахын. Уыи амш ала иыгәылацәа идыруан. Насгьы актәыи иыԥҳәыс Ҟрымтәи Ахан-иԥацәа дырҭыԥҳан, асултан иабхәараахь данцооз Кавказынтә дыцалоон ҳәа иырнуп ахыҵхырҭақәа. Агьырахь иара аҭоурых аҿы ачерқьес мемлукцәа нзырҵәаз ҳәагьы хьыӡ иымоуп. Уыи иышьҭахь Кануни Сулан Сулеиман иыхааны «Маҳидевран» зыхьӡыз иыԥҳәыс даԥсыуан ҳәоуп аҩымҭақәа иышырну. Уыи лывартәа Роқсана (Украинатә ԥҳәыс) Ҳәиррем Сулҭан ҳәа иеицыдыруа аԥҳәысыи аԥсыуа ԥҳәыс Маҳидевран реимакрақәа иазкыу аҩымҭақәа рыҿгьы лара абаза Мусҭафа Ԥашьа иызыҟак шлакәыз аныуп.
Кануни иывезирцәа реиҳарак рыхьӡқәа; Черқьес Оздемир Ԥашьа, Черқьес Осман Ԥашьа, Черқьес Исқендер Ԥашьа, Черқьес Қасым Ԥашьа ҳәа ахьыӡқәа, акымкәаҩбамкәа иыуԥылоит. Насгьы уыи аамҭа иатәу аныҟәаҩ дыу Евлыиа Челеби дышаԥсыуоу, зехьынџьара ианыуп. Арҭ Черқьес ҳәа зыхьӡ ыҟоу ауаа аԥсыуаа рылазаргьы ҟалоит, аха сара сыгәаныла арҭ иаԥсыуамызт. Иызбанзар, нас аԥсыуа ԥашьақәагьы дара рыхьӡала аҭоурых иышану акыр џьара иаабоит. Абаза Ҳасан Ԥашьа, Абаза Меҳмеҭ Ԥашьа ҳәа рыхьӡ аԥхьа зыжәла ану иышыҟаоу еиԥш. Сыиавуш Ԥашьа ма Мелеқ Аҳмеҭ Ԥашьа иеиԥш рыхьӡ аԥхьа рыжәла анымзаргьы, дара шаԥсыуоу зҳәао аҩымҭақәа рацәоп. Уыи ашьҭахь II Меҳмеҭ ҳәа иыҟаз асуҭлан иыԥҳәс «Шулане ̈ Сулҭан»гьы дышаԥсыуаз зҳәо аҩмҭақәа ыҟоп. Лара  Мусҭафа Сулҭан ҳәа иыҟаз, нас «Ахага» ҳәа хьыӡ зхырҵаз асултан иан лакәын. Аиаша аҳҳәозар, ахадара иахыз ауаа иыдырхагаз асултан иан лакәын.
Асулҭан 4-тәи Мураҭ иыхааны Мелеқ Аҳмеҭ Ԥашьа, Абаза Ҳасан Ԥашьа, Абаза Ҳәсеиыин Ԥашьа рыхьӡқәа раанда ианакәызаалак Евлыиа Челеби иыхьӡгьы ҳԥылоит (1659 ашықәсақәа раан).
Уырҭ рышьҭахь Сулҭан 1-тәи Абдулҳамиыҭ иыхааныгьы Нақшьдил Суланыи Руҳшаҳ зыхьӡыу ҩыџьа аҳәса «Черқьес» ҳәа иануп. Сулҭан а-2-тәи Меҳмеҭ иыԥҳәыс Ԥерҭевныиал лакәзар дычерқьесыуп ҳәа зегьы дырдыруеит. Ҩыџьа асулҭанцәа лыхшеит. Аӡәы Абдулмеџьыҭ агьыи Абдулазиз иоуп. II. Абдулҳамид иыҳәсацәа рыззегьы аԥсыуоуп еиҳаракгьы аҳ-аамысҭацәа рыԥҳацәароуп. Сулҭан Ваҳдеҭҭин иыԥҳәыс д-Маршьанын нас, аҵыхәтәантәыи адин еиҳабы, асуҭлан «Сон Ҳалифе» зыхьӡыз «Аҵыхәтәантәыи ҳалифат»Абдулмеџьыҭ иыҳәсақәа рыуаӡәгьы даԥсыуан, д-Кылыҿԥҳан. Дурришеҳвар Сулҭан лан лакәын.
Ажәак ала, аԥсыуааи аҭырқәцәеи амҳаџьырра акыр аамҭа аԥхьагьы аимадара рыбжьан, зегьы рацкыс иыԥышӡаз аԥсыуа ҭыԥҳацәа асулҭан иаҳҭынраҿы иҟан, зегьы иыреиӷьыз аԥсыуа ӌқәынцәа асулҭан иыр иалан. Уырҭ арахь иышаанагаз атәы аҳәара араа саланагалар ҳәа сышәоит азы уажәазы салакьысуам. Арс акә, анс акә ҳажәлар раҳа иыреиӷьыз ауаа рыԥсадгьл иацәыхаран, рыжәлар, рыҭаацәа рыздыруамызт. Ҭунуслу Ҳаиреҭҭин Ԥашьа иеиԥш иышаԥсыуо мацара акәын иырдыруаз, уаҳа акымзар акы. Заанаҵ иааиқәаз зынӡа раԥсыуарагьы рыздыруамызт. Рыхы Османлы аҭырқәа– Н. Л иырыԥхьаӡон уыи зыҳәа рыԥсы ақәҵаны амаҵ руан. Иашоуп, зыԥсыуара зхамышҭзгьы ыҟан, аха аԥсыуара хьаас иызмаз аӡәы дыҟамызт.
Уыи џьашьатәымызт. Иызбанзар, уырҭ еиҳарак зынӡа иышхәыӌыз, ақәылацәа, ахәаахәҭцәа, арҳәцәа иыӷьычны, иыганы иырҭыиыз ахәыӌқәа ракәын. Рыжәлар хдырра, рыбызшәа, рыдыруазма иырымдыруазма ҳаздырам. Аха 1839-1824 шықәсақәа рыбжьара Османлаа раҳҭынра иыҭаз аҳәса зуысҭцәаз, рхы-рыҵыхәа закәыз ҳдыруеит. Агьырҭ ажәларқәа; азахәыуацәа, аубыхцәа рыӡбахә алацәажәара ара ҳаламлакәа, ҳаарыхәаԥшып аԥсыуаа рыԥҳацәа:
I. Абдулмеџьыҭ иыҳәсақәа дыруаӡәыуп Заурымаа рыҭыԥҳа «Шьевқеҭ-Ефза Валиде Сулҭан», лаб Меҳмеҭ Беи иыхьӡын, лан Џемиле Ҳаным. 12.12.1820 шықәсан Поти диыит. 1889 ашықәсан Исҭамбул дыԥсыит.
Агьыи иыԥҳәысгьы Ачыԥҳа «Верд-и Џьенан Қадын ефенди» лыхьӡын, лыхьӡ ҵәаҟьа «Салиҳа Ачба» акәын, лаб Ачба Георгь Каитук иакәын, иан Иелизавета Ҳаным. 18.10.1825 ашықәсан Аҟәа диыит. 9.11.1889 шықәсан Исҭамбул дыԥсыит.
Агьыи иыԥҳәысгьы иылыхьӡын «Чачпҳа Фатма», лаб Чачба Ҭаҳирбеи иакәын, лан иылыхьӡын Афисе Ҳаным. 1830 ашықәсан Аҟәа диыит, 1865 ашықәсан Исҭамбул дыԥсыит. Аҳҭынраҿы иылхырҵаз ахьыӡ «Гиулусҭу Қадын Ефенди» акәын.
Кылыҿыԥҳа «Зеррин Мелеқ» гьы арыи Асулҭан иыҳәсацәа дыруаӡәын. Лаб Асланбеи иыхьӡын лан Лоуԥҳа Шаша Ҳаным лакәын 1824 ашықәсан Кавказ диыит ҳәа ианыуп, даниыиз ашықәса дырым, аха 1842 ашықәсазы Исҭамбул дыԥсыит. Макьана амҳаџьырра абаҟоу?
Ҳаҭиџье Барас ҳәа даҽа ԥсыуа ҭыԥҳак лаҳҭыны хьыӡ «Нуқҳетсеза Башьҳанымефенди» акәын, лаб Ҳаҭыухбеи иыхьӡын, лан Ферҳунде Ҳаным. 1827 ашықәсан Аԥсны диыит, 1850 ашықәсан Асҭампыл дыԥсыит.
Бибердԥҳакгьы арыи асуҭлан иыҳәсацәа дыреиуан. Аҳҭынраҿы «Навеқ Мисал» ҳәа иылышьҭан, лаб Русҭембеи, лан Фаҭма Ҳаным лыхьӡын 1827 ашықәсазы Ныхыҵ диыит 1854 ашықәсан Асҭампыл дыԥсыит.
Аҳҭынраҿы «Невесер Башҳанымефенди» зыхьӡыз Иашҳагьы Иашԥҳа Н. Л. арыи асуҭлан диыман. Лаб Мысосҭбеи, лан Ҭулу Ҳаным лакәын. 1841 ашықәсан Аԥсны диыит 1889 Асҭампыл дыԥсыит.
Иналԥҳа «Шьаиесҭе Ҳанымефенди» гьы арыи асулҭан
дыиыман лаб Ҭаҭаш Беи, лан Сареи Ҳаным лакәын 1836 ашықәсан Аҟәа диыит, 1912 ашықәсан Асҭампыл дыԥсыит.
Убас, Лаҳԥҳа, Шармаҭԥҳа уҳәарыи шаҟаҩы, аҳҭынра иыҭан.
I. Абдулмеџьыҭ иыхаан (1839-1861) ашықәсақәа рыбжьара арыи асулҭан иаҳҭынраҿы актәыи аҭыԥ згоз иыҳәсацәа 25 ҩык рыҟынтә 10 ҩык аԥсыуан, агьырҭ Кавказ жәларқәа рыҭыԥҳацәа ракәын. Агьыс иеиуеиԥшым ауысқәа рымш ала, шаҟаҩ аҳҭынра иыҭазгьы анцәа иыдырып.
Уажә ҳахәаԥшып Султан Абдулазиз иаамҭа (1861-1876). Абрыи иыхааны гьы аԥсыууаа мацара санрыхәаԥшылаак даараӡа иымаӌым ауаа збоит. Ӡаԥшьыԥҳа Мелеқ, аҳҭынраҿы «Дурри-нев» лыхьӡын лаб Маҳмуҭбеи, лан Ӌкотууа Ҳалиме, 1835 ашықәсан Батум дыиит.
Арыдба Ҭандал-иыԥҳа Едадил, лан Ауыблаа дырҭыԥҳан, 1845 ашықәсан Адлер дыит.
Ацамба Емине аҳҭынраҿы «Гевҳери Қадынефенди» ҳәа иылышьҭан. 1856 ашықәсан Гәыдауҭа диыит, лаб Ацанба Салиҳбеи, лан Ацанба Осман-иыԥҳа Шьазыие лакәын.
Абарҭ аҳәса рыжәлақәа уанрыхәаԥшылаак, 1861-1876 ашықәсақәа рыбжьара асаӡуацәа раҳцәа, рыԥҳацәа реиҳараҩык аҳҭынрахь иымцар амуа иызықәшәаз закәызиз, ҳәа ауаҩы дархәыцуеит.
Арыи асулҭан, Абдулмеџьыҭ диеиԥшымызт. Уыи хәҩык аҳәса иыгеит. Арҭ ахәҩыкгьы иаԥсыуан, иысаӡуан.
Султан Мураҭ V, жәаҩык иыҳәсақәа реиуа иаԥсыуаз аӡәы заӡәык лакәын. Уыигьы Чаабалырхәа лыжәлан. Шаҳинбеи-иыԥҳа Наиме лакәын, 1865 ашықәсан Пицунда диыит ҳәа иануп. Аҳҭынраҿы «Филизҭен» Лыхырҵеит. Лангьы Лоуԥҳа Адилҳан лакәын. Агьырҭ иыҳәсацәа еиҳарак иызахәыуан. Уыигьы даҽа ҵакык амазар акәхап. Иыҟалап уысҟан Азахәцәеи Османлааи аҽакала иеизааигәазар.
II. Абдулҳамыид иаҳҭынраҿы (1876-1909) ашықәсақәа раан актәыи аҭыԥ згоз 13-ҩык иыҳәсацәа рыҟынтә 9-ҩык аԥсыуан.
Ацанба Арзаҟан-иыԥҳа аҳҭынраҿы «Назиқеда Башқадынефенди» лыхьӡын Лан д-Қылычԥҳан, Есма Ҳаным лыхьӡын, Назиқеда 1848 ашықәсан Аԥсны диыит ҳәа даныуп.
Мкамба Қаимаҭ-иыԥҳа 1869 ашықәсан Гагра диыит ҳәа даныуп. Лыхьӡ аҳҭынраҿы «Мезиде Месҭан Қадынефенди» акәын. Лан Маршьанԥҳа Фериал лакәын.
Агырба Маҳмуҭбеи-иыԥҳа Аише Мушьфиқа Қадынефенди 1867 ашықәсан Ҳоԥа диыит ҳәа дануп. Аише Сулҭан лан лакәын. Маан Баҭа иыԥҳа Сазқар, 1873 ашықәсан Қаиалар диыит, 1945 Шьам дыԥсиыт. Қаиалар заанаҵ иааз дыреиуан. Еимхаа Османбеи-иыԥҳа Рабиа «Ԥеивесҭе» лыхьӡын лан ды Чаабалырхәан 1873 Пицунда диыит ҳәа даныуп. 1943 Париж дыԥсиыт. Ачба Самибеи иыԥҳа Фаҭма Қадрыие 1876 Исҭамбул диыит, Маанԥҳа Беҳиџье Албузбеи-иыԥҳа лакәын, Лан Кәыџԥҳа (Маршьан) Назлы ҳаным лакәын, Беиневиҭ «Гәыԥ» ақыҭа диыит. Анқәаб Арсланбеи-иыԥҳа Зелиҳагьы, Абдулҳамиыҭ иыҳәсацәа дыреиуан.
Ӌкотыуа Исмаилбеи-иыԥҳа Емине Назԥервер, Сулҭан Меҳмеҭ Решьаҭ  ахԥатәыи иыԥҳәыс лакәын. Афранцыз бызшәа даараӡа иыбзыианы иылдыруан Аусҭуриатәыи аимпераҭориче, Исҭамбул данааи Францыз бызшәала иылацәажәаз арыи аԥсыуа ԥҳәыс лакәын. Имԥараҭориче Зита уыи лыԥшӡара, лыхшыҩ, лаамысҭашәа Авустуриа данхынҳәгьы далацәажәон.
Убас аҵыхәтәантәыи асулҭан VI Меҳмеҭ Ваҳдеҭҭин раԥхьатәыи иыԥҳәысгьы Амаршьан Ҳасан Алибеи-иыԥҳа лакәын 1866 ашықәсан Ҵабал диыит. Лан Арыдба Ҳореџьан лакәын. 1941 ашықәсан Қаҳире дыԥсыит. Лызыҟацәа
иызларҳәауала, лара черқьес Ҭеавун Џемыиеҭигьы «Аԥсыууа-Захәыуа жәлар реидгыларагьы » дацхраауан.
Аҵыхәтәантәи Ҳалифе II Абдулмеџьыҭ ефенди иыҳәсацәа рыуаӡәы Дқалцыԥҳан, Аҭыие Меҳисҭи лыхьӡын. Лаб Ақалҵба Ҳаџьымаф иакәын, арыи асулҭан иыԥҳа «Дурришеҳуар» лыԥшӡара иахьагьы иалацәажәоит.
Абарҭ зегьы аӡәа-ӡәала рыхьӡқәа ҳәаны сзазааҭгылаз уыбрыи азоуп: Макьана амҳаџьырра ҟамлакәа Ҭырқәтәыла иааиыз, аҳҭынра агәҭаҵәаҟьа актәыи аҭыԥ згаз арҭ аҳәса рааигәа-сыигәа рашьцәагьы ыҟамкәа иыҟамызт. Ма рабацәа, ма рызыҟацәа, ианаакәызаалак аҳҭынра иазааигәаз ҭыԥқәак ргахьан. Арра аган ала, ма аҳәынҭқарра руыс ӌыдақәа знапы ианыз дара ракәын. Арҭ зыӡбахә сҳәаз архьыивқәа иырнылаз, зхьыӡ дырыу, иаразнак уыла иааҵашәо аԥсыуаа ракәын, уыс иаҳзымдыруаз иагаҩ аԥсыуаа ыҟан. Аха џьашьатәыс иыҟаоу, араа иаарыԥшу ахьыӡқәа реиҳарак аҳ-аамысҭацәа рыԥҳацәа шракәыз акәын. Убас еиԥш рԥацәагьы Османлаа рыр ҟәшақәа иышалаз ҩашьаӡом.
Агьырахь аҳҭынра анаҩс, аҳҭынра анҭыс аҳәынҭқарра уысқәа иалахәыз ауаа беиақәа, аԥашьақәа, авезируаа рыҳәсагьы убас иаԥсыуан ма иызахәыуан. Арҭ аҳәса, асулҭанцәа ԥҳәысыс иыргаз аҳәса ракәын. Агьыс аҳҭынрақәарҿы, иеиуеиԥшым ауысқәарҿы амаҵ зуас аҳәсагьы ыҟан уырҭ реиҳаракгьы иаԥсыуан. Амузика аган ала, ма ахәӌы ааӡара, ахәы-аԥхь ҟаҵара, аӡахра, ақәҵара, аԥара ахылаԥшра уҳәа иага уыс хыкы ыҟазар зегьы иалахәын ҳаԥсыуаа. Ас уанахәаԥшлаак, амҳаџьырра ҟамлакәа ҳаԥсыуаа рыԥсадгьл кажьны арахь иышааз иҩашьаӡом. Сара арҭ рзын мчыла иааит ма дара иырҭахханы иааиы ҳәа акы сызҳәом. Иызбан, макьана иыҭысымҵаац. Аха, арҭ ауаа баша рыԥсадгьл кажьны, арахь иааиыт ҳәагьы сыҟам. Иарбан ҭагылазаашьаз арҭ рыхы арахь иыдмырхар
амуа иыҟазҵаз уыигьы ахәаԥшыра анаука аган ала иаҭахыуп. Арҭ аҳ-аамысҭа жәлар рыԥҳацәеи рыӌкәнцәа рыԥсадгьыл кажьны арахь раара ҿыҵгак амазаарын ҳәа схәыцуеит. Уырҭгьы рыԥсадгьыл аҿы иыҭынчындаз арахь иаарымызт ҳәа сгәахәуеит. Анс акә, арс акә Аԥсны рыцҳа амҳаџырра аԥхьагьы иыҭацәуа иышалагаз ҩашьаӡом. Амҳаџьырра ашьҭахь иыҟалаз зегь иырдыруа оуп.
Уажә ҳазхәыцып абраа иааиыз аԥсыуаа амҳаџьырра аԥхьа, ма ашьҭахь иахьааиыз арыи атәылаҿы ҭагылазаашьаз иырымазыиз? Рыԥсадгьыл инацәыхараха рыжәлар хдырра, рыбызшәа, ркултура, рылеишәа, рықьабз иаразнак иырхашҭыма? Ма иыдырӡма? Абарҭ азҵаарақәа ԥыҭк ҳрыхәаԥшыр сҭахыуп.
Арҭ хыхь зыӡбахә сҳәаз аҳҭынра иыҭоу ма ааигәа-сыигәа иынхаооз ауаа рызаҟацәа иызларҳәауа ала уыс рыбызшәа, рықьабз иаразнак иыдмырӡӡеит. Уыс аамҭак ԥсыуа ҵасла иынхазаргьы, нас рыԥсадгьыл зынӡа дара рзы ԥхыӡк еиԥш иышаанхаз ҩашьаӡом. Абарҭ аамҭақәа иырызкыу аҭырқәа ҩымҭақәа ҳанрыхәаԥшлаак арҭ аҳәса рыӡбахә трагедиак еиԥш иышалацәажәо аабоит. Реиҳараҩык иыԥааны, иыӷьычны иааганы иырҭиыит ҳәоуп иышырҳәао. Аха уыи ахәаахәҭра абрыи-абрыи далахәын ҳәа аӡәы иыхьӡгьы џьара иыубаом. Иааџьаушьаша зегьы рыжәла хьыӡқәа, рмиылаҭ хьыӡқәа иахьиыиз, иахьыԥсыз, ранацәа, рабацәа рыхьӡқәа иышанырҵаз оуп.
Арҭ ауаа ԥсышәала иыцәажәон. Аԥсны рдыруан, Беигәаа Омар аҳҭынра иыҭаз Ашәԥҳак иара Гагра ақарт ахсаала – Н. Л. ҳамҭас иышиылҭаз атәы иҳәон.
Сара абраа иаасырыԥшырц сҭахыуп, Амҳаџырра дыу аныҟала ашьҭахь араа иааиыз ажәлар рыԥсадгьыл иышахәаԥшыуаз. Аԥсыуара аԥсадгьыл, абызшәа хьаас иырымазма, иырымамызма?
Амҳаџьырра аԥхьа иыҟалаз ҟалеит, аха Амҳаџьырра ашьҭахь иыҟалазыи ҳәа саназхәыц. Иаҳҳәап, 1864 ашықәса иынаркыны, сара Исҭамбул санааи 1966 ашықәсанӡа иыиасыз шәышықәса иеиҳа абрыи аамҭан аԥсыуаа иыҟарҵазыи ҳәа санхәыц, аҭак аҟаҵара шсылымшаз иаразнак иеилыскааит. Уыбрыи амшала сыԥшәма сыиазҵааит. Уырҭқәа ԥыҭк идыруеит азыҳәан, уыи иызлеиҳәауала, аҭырқәцәеи «Османлаа» Аԥсыууа-Захәыуеи реимадара 4-ҵакык аман.
Акы: 1450 ашықәсан Ҟрым Османлаа ианрыдҳәалаха, раԥхьа Аҟәа иыҟарҵаз «Сухумкале» иынаргыланы, Османлаа Амшын Еиқәа Кавказ аԥшаҳәаҿы абаақәа дыргылеит. Арҭ абаақәа рҿы рыргьы ааганы иыдыртәеит. Нас аҭырқәцәеи, Аԥсыуа-Захәыуеи реибадырра ашьаҭагьы дыргылеит. Уысҟан Османлаа дара рыҳәнҭқарратә уысқәа мҩаԥыргарц иырыгу ауаа дара иырыдҳәалаз атәылақәа рҿынтә «Девшьирме» зырҳәаоз ауаа ааганы Асҭампыл ашкол иыҭаҵаны иахьрыгӡон. Нас ма арра, мамзар аҳәынҭқарра ахаҟны иыиаргоон, ауыс ддырҟаҵон. Арыи ҿырԥшыгас иаҳҭар ҳалшоит 1569 ашықәсан Асҭрахан иыҟалаз аибашразы ар рыԥыза ҳәа иалырхыз Черқьес Қасым Ԥашьа иакәын. Уысҟан асулҭан иыҩуыит Қефе Беилербеии «Қефетәии Аҳ» иахь арыи аибашьра а-Черқьес жәларгьы иацхырароуп ҳәа. Уыи акы.
Ҩба, Мемлҩыкаа мамлиукаа Н. Л. 1345 ашықәса ашҭахь Семерқант, Буҳара еиԥш аҭырқәа қалақьқәа рҿынтә аҭырқәа ҭҟәаҩцәа ауаа ҭҟәаны, иыӷьычны, иымҵарсны ианыргауаз Кавказ жәларқәа иыреиуаз ауаагьы рылаҵаны иыргоон, раԥхьа еиҳарак аҭырқәа қиолеменцәа «атәцәа» рнапы ианыз Мемлҩыкаа реидгыла нас Кавказ жәларқәа иыреиуаз ауаа рынапахьы иыиасыит. Араа а-Черқьес қиолеменцәа даара рыҽырӷәӷәаны ахадара рынаԥахьы иыиаргеит. Аха 1517 ашықәсазы Егьыпт Египет – Н. Л. Османлаа рынапаҿы ианааи,
Османлааи Мемлҩқааи рыбжьара еимадара ҟалеит. аԥҳәыс аагарақәа рымшала еизыҟазаарақәа шьақәгылао иалагеит.
Ахԥатәыи аҭагылазаашьа акәзар, 1781 ашықәсан Кавказ рыҭагылазаашьеи рдиын уысқәа аҭыԥ ақәҵаразыҳәан, ауыс здырҵаз аԥашьа, Фераҳ Али Ԥашьа Қефе аиҳабыс дарҭеит. Убасҟан оуп, еиҳарак шаԥсыӷ, абзеҳ, аԥсыуа, аубых жәларқәа рыԥҳацәа Османлаа раҳҭынрақәарахь иырацәаны иырышьҭыуа ианалага.
Аԥышбатәыи ҭагылазаашьа акәзар Амҳаџьырра дыу акәын. Иышдыру еиԥш 1822 ашықәсазы аҟабардцәа амраҭашәарахь иыхымҵәар амуа иыҟалеит. 1864 ашықәсаанӡа арҭ ахҵәарақәа зны мычыла, зны уыс иааҟәымҵӡакәа иышаҿыц иаҿын. Уыбрыи аамҭазы, Кавказ Жәлар зҭагылаз аамҭа цәгьа амш ала рыԥҳацәа Османлаа раҳҭынрақәарахь иырацәаны иырышҭыит. Иызҭыиызгьы дыҟан. Иырҳәыит Абдулазиз иыхааны аҳҭынра иыҭаз 304 аҳәса рыҟынтә 280 Кавказ жәларқәа рыԥҳацәа ракәын ҳәа.
1863 ашықәсан Амҳаџьырра аныҟалаз иақәыршәаны, амҳаџьырқәа рыҭаглазаашьа иацхраарц Исҭамбул иынхаоз Кавказ жәларқәа иыреиуаз аԥашьақәа рыцхырарала комитетк еиҿыркааит. Арыи акомитет уысҟан а-Черқьес (Аԥсыуа-Захәыуа) жәларқәа рымаҳаџьырқәа хьынхооз Бешьықҭаш-Ақареҭлер зыхьӡыу аҭыԥ аҿы иеиҿкаан. Арыи ақомитет еиҳабыс дахан Дели Фуаҭ «Фуаҭ Хага» зырҳәаоз Ҳаӷәыр Фуаҭ Ԥашьа.
Абрыи аҭыԥ аҿы амаҳаџьыр ҳәа иыԥхьаӡаз Аԥсыуа-Захәыуа жәлар уысҟан уыбраа иыҟаз аҩнқәарҿы иынхон. Арыи ақомиҭе уыи аҟара амч амамзаргьы 1863-1900 шықәсақәа рыбжьара иырылшоз ала ауыс руан. Аԥсыуа-Захәыуа жәлар рымаҳаџьырқәа рыпроблемақәа иацыхраауан. Аха нас II. Абдулҳамид ахадара дахырхырц ианақәыркы, арҭ ауаагьы аԥшьырхын, акомитетгьы хырҩеит.
Арыи нахыс, раҳа ԥозитив ԥышра змаз аамҭа 1908 шықәсазы иеиҿкааз «Черқьес Теавун Џемииеҭи» зыхьӡыз аидгылара ианеиҿыркааз аамҭоуп. Арыи аидгылара анышьақәдыргылаз иаԥырҵаз аршаҳаҭга ианын, уысҟан Аԥсыуа-Захәыуа жәлар рыбызшәала аҩра аԥхьара, ркултура, рыҵас, рықьабз ахьчара, рыҭоурых иазку азҵаарақәа ақәргылара, ашәҟықәа рыҭыжьра уҳәа ажәлар реиқәрхаразы иаҭаху зегьы иалацәажәон.
Уыбрыи аамҭазы иашаҵәаҟьаны иахьанӡагьы иааиыз даара ашәҟы бзыиақәа ҭрыжьит. Меҭ Чунаҭуқәа Иззеҭ, Шәаныуа Феҭгери, Быҭәба Мусҭафа иышәҟықәа убарҭ иыреиуоп. Уыбрыи аамҭан иыҭыҵуан «Ӷәаӡе» зыхьӡыз агезеҭагьы, 45 номер ҭрыжьхьан. Уыбраа иылҩуан аубых ԥҳәыс Ҳаирыие Мелеқ Ҳунч. Уысҟан иеицырдыруаз асахьаҭыхҩцәа, амузикантцәа Намық Исмаил Зеиф, Муҳлис Сабаҳаҭҭингьы уаа ауыс руан.
1911 ашықәсан а-Черқьес ҳәсақәа реидгыла еиҿыркааит. Арыи аидыгла аиҳабыс иахаз Ҳаирыие Мелеқ Ҳунчиыи Сеза Ԥооҳ ракәын. Арҭ аҳәсақәа аԥашьақәа рыԥҳацәа ма рыҳәсацәа ракәын. Уысҟан Бешьықҭаш-Ақареҭлер хьырҳәо аҭыԥ аҿы азӷабцәагьы аԥхьон. Арыи аидгылара ашкол анаҩс «Дииане» зыхьӡыз ажурнал ҭрыжьуа иалагеит. «Диане» иаанагон «Ҳан» ҳәа. Уыи Меҭ Иззеҭ иызлеиҩыз ала «Диане» зыхьӡыз Анцәана иылҿарыԥшны иахьӡырҵеит.
1916 ашықәсазы «Кавкас Дернек» ҳәа еидгыларак еиҿыркааит. Арыи аидгылара «Черқьес Ҭеавун Џьемыиеҭи» «Ачерқьесқәа Реицхыраратә Аидгылара» ҳәа хьыӡ змаз адернеқь иадҳәалан, арыи аидгылара аполитикатә ҵакы змаз аидгыларан. Арҭ Аврупаҟа Европаҟа Н. Л. ауаа рышьҭуан, аконферанцыиақәа еиҿыркаауан. Арҭ реиуа аӡәык ҩыџьак рыхьӡ ааҳарыԥшыуазар. Уассан Гиреи Жьабаӷьыи, Ҳаидар Баммаҭ иыхьыӡ аҳҳәар ҟалауот.
Аха арҭ еидгыларақәа зегьы 1922 ашықәсазы иыхырҩеит. Иыкьыԥхьыз ашәҟықәа рыблыит, рыматериалқәа зегьы аҳәынҭқарра иырымпыҵаркыит. Уырҭгьы рыблызар ҟалап, (саб ҽыуардынкыи, аҽқәеи зықәиырӡыз ашәҟы абарҭ иырбылыз ашәҟықәа иыреиуаз акы акәын. Меҭ Ченеҭықәа иыҩуаз аҭоурых акәын П.М).
1920 мамзар 1921 ашықәсан Измир ақалақь аҿы «Шарқы Гариԥ Черқеслеринин Ҭемини Ҳуқуқ Дернеи» ҳәа даҽа еидгыларак еиҿыркааит. Арыи иаанагозгьы «Ачерқьес Рыцҳақәа Рыцхыраара» акәын. Арыи аидгылара уаа иқәдыргылаз азҵаарақәа рҿы уысҟантәыи ахадара иахыз «Иҭҭиҳаҭ ве Ҭерақиқь» зырҳәаоз апартыиа ҳара азалымдарақәа ҳазнауыит, ҳара агеноцид аҳзыруыит, уыи амшала иаҳҭахыуп а-грекцәа абырзенцәа – Н. Л. рахь аиасра, рҳәеит арыи заҳаз аҭырқәцәа дарааӡа иырцәымӷхеит. Ажәак ала арыи аидгылара рықәгылашьа Аԥсыуа-Захәыуа жәлар даараӡа иырԥырхагахеит. Аԥсадгьыл амаҳагьара азызуыз еиҿкаарақәа иырыуакны иырыԥхьаӡеит арыи аидгылара. Аҭырқәцәа ракәым Асҭампыл иынхаоз аҳәынҭқарра иазааигәаз Аԥсыуа-Захәыуа жәлар иыреиуаз аԥашьақәагьы иырцәымыӷхеит. Арҭ реидгылара, рыхымҩаԥгашьа иаҿагылеит. Ааԥхьарақәа ҟарҵеит, арҭ иырҳәаоз иышадымгылоз аазырыԥшыуа. Аха зегьы акы акәын, абарҭ ауаа иықәдыргылаз азҵаарақәа рымшала Аԥсыуа-Захәыуа жәларқәа иахьагьы ҽиырырҭоит  рыҽрырҭоит – Н. Л. аҭырқәцәа. Уысҟантәыи ҳажәлар рыҭагылазаашьа даараӡа иаԥырхагахеит абрыи Измир иеиҿыркааз аидгылара. Уыи нахыс акыр аамҭа ас адернеқьқәа «аидгыларақәа» реиҿкаара азин рырымҭаӡеит. 1946 ашықәсанӡа уаҳа Аԥсыуа-Захәыуа мацаракәым, агьырҭ ажәларқәа ирызкыз аидгыларақәагьы иырзеиҿымкаауа иыҟалеит.
1946 ашықәсан Ахыскатә  Аҭырқәцәа, Ҟрымаа, Дагистанаа, Ачеченцәа, Азербаиџьанаа, Черқьес зырҳәоз
Аԥсыуа-Захәыуа жәларқәа рыззегьы зҵанакуаз  ҳәа даҽа еидгыларак еиҿыркааит. Арыи иаҳәоз «Ауа-Агәыҵхы Рынапала Аицхыраратә Аидгылара» ҳәа акәын. Арыи адернеқь 1950 шықәсаанӡа ас иыцеит.
Нас 1950 шықәсаанӡа арыи аидгылараҿы, аҭырқәа зыхьӡыз ажәларқәа реиуа аӡәымзар аӡәы аанымхеит. Зегьы хазхазы иеихан, дара рыхьӡ ала реидгыларақәа еиҿыркааит. Иаанхаз зегьы аԥсыуа-Захәыуа жәлар иыреиуаз ракәын.
Уыс ианыҟала, 1950 мамзаргьы 1951 ашықәсазы Сулҭан Аҳмеҭ ахьырҳәао аҭыԥ аҿы «Кавказ Дернеи» ҳәа даҽа еидгыларак еиҿыркааит.
Аныи «Досҭели Иардымлашма Дернеи» зыхьӡыз аидгылара Асҭампыл Ақсараи ахьырҳәаоз аҭыԥ аҿы иыҟан.
1952 ашықәсазы «Досҭели» зыхьӡыз аидгылараҿы Аԥсыуа-Захәыуа жәларқәа рыда аӡәгьы анаанымха арыи адернеқь азакәан аарыԥсахын ахьыӡгьы  «Кавказ Акултуратә Аидгылара» ҳәа иырыԥсахыит. Ахьыӡ ада агьырҭ зегьы иышыҟац иыҟан.
Арыи 1950 ма 51 ашықәсазы Сулҭан Аҳмеҭ аҭыԥ аҿы иеиҿыркааз аидгылара иахьа «Шамил Вақфы» зыхьӡу аидгылара иашьаҭахеит. Аныи «Досҭели» ҳәа иыҟаз, нас ахьыӡ «Қафқас Қиулҭиур Дернеи» ҳәа ирыԥсахыс аидгыларагьы иахьа Бааларбашьы  иыҟао реиҳараҩк азахәцәа ахьааиз аидгылара иашьаҭахеит.
Уыбрыи амшала, иахьа Бааларбашьы иыҟао арыи аидгылара аиҳабыс иамаз Ав. Раҳми Ҭуна 2006 шықәсазы аидгылара анышьақәдыргыла ашықәс 1951 акәымкәа 1946 ҳәа иыԥсахиыт.
Иызбанзар, Аԥсыуа-Захәыуа жәлар арыи аидгыларалаҿы иеиԥымкыкәа уыбрыи аамҭа аахышьҭеи аидгылара иалахәын. Ахьыӡ ада зегьы иеиԥшын азы, арс иыҟаиҵеит.
Уыи «Досҭели» зыхьӡыз акәзааит, арыи «Қафқас Қулҭур Дернеқь» акәзааит аҩбарыҿыгьы аԥсыуаа абарҭ ажәларқәа иырылан, аидгылара Аԥсыуа-Захәыуа жәлар иырзеиԥшын. Аԥсыуаа 1963 ашықәса иынаркны арҭ аидгыларақәарҿы иышырҭахыз рхы рзаармырԥшӡеит иызларҳәауа ала, Беигәаа Омар 1964 ашықәсан абраа иымҩаԥыигаз конферанциа аҿы «Ҳара Ныхыҵ Кавказ ҳаиуам, Аахыҵ Кавказ ҳатәыуп, уыи амш ала ақырҭцәа реиҳа ҳарзааигоуп, ҳаҭоурых адацқәа иеицычаԥоуп«, – иыҳәазшәа, уыи азахәцәа ргәы иалсызшәа агьыи, уҳәан-сҳәанқәак бжьарҵеит. Сара ас акы Омар иыҟынтә зыны заӡәыкгьы иысмаҳаӡеит. Арыи иеиԥшыу аидеиак иыҩмҭақәа иырныԥшуагьы сымбаӡеит.
Нас Аԥсыуааи Азахәыуааи џьара иымааибыуа иалагеит. Уышьҭа аԥсыуаагьы хазы аидгыларак еиҿыркаарц рҭаххеит, иагьеиҿыркааит. 1967 шықәсазы официалла иыхтыз арыи аидгылара саргьы саханыуп.
1967 ашықәсан абрыи Аԥсыуаа Дернеқь аиҳабыра аидгылара акултуратә уысқәа Беигәаа Омарыи сареи иыҳадырҵеит. Беигәаа Омар арыи аӡбахә ианакәызаалак далацәажәауан. Абарҭ ажәақәа Баҭураи Озбек иыизыиҩыз асалам шәҟыгьы иануп.
Сара араа иаасырыԥшырц сҭахыуп 1966 ашықәсазы Асҭампыл санааи Беигәаа Омарыи сареи ҳанеибадырыз аамҭа иынаркны иара иыԥсҭазаара даналҵ 25.02.2001 шықәсанӡа иыиасыз 35 шықәса. Арыи аамҭа ӌыда хықәкыс иысымоп. Абра иаасырыԥшырц сҭахыуп Беигәаа Омар дызҿыз, дызышьҭаз, гәҭыхас иымаз ауысқәеи, уыи иыуаажәлар, иыбызшәа, иыԥсадгьл, иыжәлар рҭоурых дышацыхраауаз, иыԥысҭазаара шымҩасуаз уҳәа сара лабҿаба иызбаз, иысаҳаз ада, иара дыздыруаз, иыкәша-мыкәша иынхауаз ауаа иыхырҳәазгьы нацҵаны.
Аха уыи азыҳәан иаарыԥшызар акәын, уыи дыздыраанӡа аԥхьатәыи сара сҭагылаазашьа закәызгьы аарыԥшыра.
Уыи иааркьаҿны сазааҭгылахьеит, аха уаанӡа Аԥснытәыи аԥсыуааи аҳәаа нырцәтәыи аԥсыуаа рыҭагылазаашьагьы ԥыҭк сазааҭгылар сҭахыуп.
Иаҳҳәап, аҭырқәцәа Константинополис анырга ашьҭахь даҽа ҭоурых даҟьак хытыит. Аамҭа ҿыцк иалагеит. Уыи аҭоурыхтә даҟьа аԥсыуаагьы рԥеиԥш мҩа арыԥсахыит. Уаанӡа аԥсыуаа ирымаз рыдин култура, рыҳәнҭқарра, рыԥсҭазаашьа, рыфилософиа, рыҟазшьа уҳәа иеиуеиԥшым ганқәа рыла уазхәцыр рыҟазаашьа зегьы аҽеиҭанакыит уҳәар ҟалоит.
Уаанӡагьы Византиа раҳҭны қалақь Константинотолис иацәыхарамызт аԥсыуа ҳәынҭқарцәеи аԥсыуа жәларыи. Арыи ақалақь, арыи атәыла иышацәыхарамыз атәы зегьы иырдыруауп. Жустиниан Иустиниан – Н.Л иаамҭа иынаркны Аԥсыуааи Византиааи реизыҟазаашьа зызку абаҟақәа иахьа иыҿаҿаӡа Аԥсны иыгылоуп. Уыи аԥхьагьы аԥсыуаа арыи атәыла иацәыхарамызт. Византиаа раԥхьа ажәытә Бырзенцәеи дареи реизиҟазаашьагьы аазырыԥшуа адыррақәа шмаӌым, археологиатә материалқәеи алегендақәеи даара бзыиа иаадырыԥшуеит. Нас Геневизаа раамҭа иара убас, аха ажәытә Бырзенқәа раамҭа аԥхьа иыҟаз ажәларқәа Ахьеҭаа, ажәытә Егьыптаа рхааныгьы Аԥсыуаа аҳәаа нырцә иыҟамыз ҳазҳәарыма? Мап.
Уыи макьана иызлазбаз ала Аԥснытәыи аҵарауаа иага рыгәы азҩаны иыҟазаргьы, цқьа иыҵауыланы иаадырыԥшыит ҳәа сыҟам. Арыи аазырыԥшыз Беигәаа Омар иоуп. Уыи аԥсыуа бызшәа иыԥсы зақәыиҵазгьы уыбрыи азоуп. Иызбанзар, уыи реиҳа иыжәтәтәыиз ацивилизациақәа хьымҩаԥысысыз арыи атәыла агәҭаҿы дыҟан. Иыԥсҭазаара ахьыиасуаз абарҭ акултуратә беиарақәа ахьаԥырҵаз атәылаҿы акәын. Уыи ганкахь ала арҭ дырызхәыцуан, даҽа ганкахьалагьы иыԥсадгьыл, иыуаажәлар иыдырҿыиаз
акултуратә беиарақәа дырызхәыцуан, уыбри акәын Беигәаа Омар хықәкыс иымаз. «Абрыи адунеи жәларқәа иышьақәдыргылаз ацивилизациа дыуқәа шьаҭас иырымаз аԥсыуаа иыдырҿыиаз ацивилизациа акәызма?» ҳәа дызазҵаауаз уыбрыи азы акәын. «Аԥсыуа мифологиа хылҵышьҭрома? Аԥсыуа бызшәа раԥхьаӡатәи бызшәома?» – ҳәа иықәиыргылаз азҵаарақәа, иыиҩыз ашәҟықәа зыӡбахә рҳәоз абрыи акәын.
Сынтәа Ашәԥҳа Сырма ателехәаԥшыраҿы сыгәы сҽанӡамкәа даараӡа иыҵауылаз азҵаарак сылҭеит. «Шәара шәзы Аԥсадгьыл иаанагози?»– лҳәеит. «Сара сзы Аԥсадгьыл Ԥсоуыи Егрыи рыбжьара мацара акәӡам», – сҳәеит саргьы, ас зысҳәаз уыбрыи азы акәын. Иахьа Адлер, Шәача, Ахӌыԥсы аԥсыуаа нхаӡом ҳәа арыи адгьыл аԥсыуаа иыртәымызт ҳазҳәарыма? Иахьагьы аԥсыуа иыҭоурых иаҳәо иаабоит.
Убас акәын иышыҟаз иахьатәыи Ҭырқәтәыла адгьылқәеи акәша-мыкәша иыҟоу адгьыл бжьахақәагьы. Арыи аазырыԥшыуа ҳабызшәеи ҳкултура аӌыдарақәа роуп.
Уыбрыи амшала Аԥсны иахьатәыи рыҳәаақәа анҭыс дыррала, наукала ҭҵаарадыррала– Н. Л. ахәаԥшра аҭахыуп ҳәа сыгәы иаанагоит.
Абар, аҭырқәа Константинопол аныига нахыс, Османлаа рыҳәынҭқарра, раҳҭынра зымԥыҵакыз аԥсыуаа дхаҵазааит, дыԥҳәысзааит аҳҭынра дыҩнраны асулҭанцәа лыхшазааит, ар дыраԥхьагыланы аибашьра далазааит, ма ар драԥызазааит, ма аҳәынҭқарра ауысқәа иымԥыҵакызааит, уаҳа акы изыҟамҵазаргьы, иыхьӡ, иыжәла мырӡкәа «Аԥсыуа» ҳәа иышьаҭа ааниыжьит, иыхьӡ аҭоурыхтә даҟьақәа хьынбанла ианыиҵеит. Арҭ ауаа рзы, рыԥсадгьыл иацәыхаразаргьы, уырҭ аԥсыуамызт ҳазҳәарыма?
Иахьагьы аҭырқәа иыҭоурых аҿы Абаза Меҳмеҭ Ԥашьа, Абаза Ҳасан Ԥашьа, Абаза Қесими ҳәа зыхьӡ аанзыжьыз
ажәлар, рыԥсадгьыл иацәыхаран, аха рыжәлар хдырра иацәыхарамызт. Уырҭ ршьа-рыда, рыҟазшьа, рылеишәа, рыҭеиҭыԥш, рыламыс, рыуаҩышьа ала иышаԥсыуаз иыҿаҿаӡа иааԥшыуан.
Аԥсыуаа, 1453 ашықәсан Фаҭиҳ Сулҭан Меҳмеҭ иыигаз атәылахь иымцакәа иышаанымхаз иаҳбо ҳалагеит. Аԥсыуаа рыхьӡқәа Ҭырқәтәалан еиҳарак Иавуз Селим иыхааны 1512 ашықәсан ашҭахь иаҳԥылоит. Қануни Сулҭан Сулеиман иыхаан раҳа лабҿаба иыубоит. Раԥхьаӡатәыи иыԥҳәыс даԥсыуан, «Маҳидевран» лыхьӡын. Уыи лышьҭахь иааигаз иыԥҳәыс Рохана «Ҳҩррем Сулҭан» ыи лареи реимакрақәа аҭоурых ианыуп, лара дышаԥсыуаз еиԥш аҳәынҭқар иывезирцәа «иышьҭахь иааиуа ауаа» реиҳа хьӡы змаз шаԥсыуааз ҳбоит.
Аха IV Мураҭ иыхаан иыџьаушьаша аҟара иырацәоп аԥсыуаа рыхьӡ-рыԥша, арыи атәылаҟны, еиҳаракгьы арра аган ала. Раԥхьа Мелеқ Аҳмеҭ Ԥашьа дынаргыланы ҳарыхәаԥшыуазар, Евлыиа Челеби иеиԥш ашәҟыҩҩ, Абаза Меҳмеҭ Ԥашьа, Абаза Ҳасан Ԥашьа, Абаза Ҳәсеыин Ԥашьа реиԥш ар дыуқәа рыԥызацәа Османлыаа римператорра дыуӡӡа аҳәаақәа рымпыҵакыны, афырҭын еиԥш иықәдыргьыжьуа иықәын.
1839-1924 шықәсақәа рыбжьара акәзар Аԥснаа аҭырқәа иыхадара ахаҟынтә аҵыхәаҟынӡа иалаҵәаны иыҟан. Иыҟан, аха дара рхатәы ԥысҭазаара азы акәын иызыҟаз. Уырҭ рыԥсадгьыл иацәыхаран, рхатә милаҭ бзыиабара иацәыхаран ҳазҳәарым аха, рыԥсадгьылыи, рыбызшәеи, ркултура зынӡа иацәыхаран. Рыԥсыи рыҭаацәеи ракәын гәырҩас иырымаз. Уыи ҿыԥныҳәас иырыҭатәума? Сыздырам.
Аха иыздыруа акы заҵәыкоуп, уыигьы ҳажәлар Амҳаџьырра дыу ашьҭахь, ахьаа ӷәӷәа, аԥхасҭа бааԥсы анроу ауп иыхҵәауа ианалага, уыбрыи ашьҭахь акыр аамҭа аныиас
ауп рыжәлар хдырра аныргәалашәа. 1908 шықәсазы иеиҿкааз «Черқьес Ҭеавун Џемыиеҭи» зыхьӡыз аидгылара алоуп ажәлар лахҿыххо ианалага.
Арыи џьашьатәӡам, иызбанзар уаанӡа аҭырқәцәагьы рыжәлар хдырра уысҟан ауп ианеилыркаа. Уаанӡа зегьы «Османлы Импараҭорлыу» зыхьӡыз аҳәынҭқарра дыу адин «Амсылманра» акәын иеидызкылоз. Арыи аҳәынҭқарра иалаз аӡәымзар аӡәы иыжәлар дашьҭамызт, иыдин акәын дызышьҭаз. Османлы иыҳәынҭқарра иалахәыз адин аган ала иеишьцәаны иыԥхьаӡан, уыи азыҳәан иеиуеиԥшым амилаҭқәа ара диынк ахьыӡ аҵаҟа рыҽеидкыланы иышыҟаз. Аха, нас аамҭала арыи азымхао иыҟалеит. Аҭырқәа жәлар ҿыхеит. Уырҭ анҿыха агьырҭ ажәларқәагьы ҿыхеит. Ажәак ала, Аԥсыуа-Захәыуа жәларқәа зырҿыхаз абарҭ аҭырқәа жәлар рҿыхароуп.
Аха рыцҳарас иыҟалаз, аҳәынҭқарра дыуқәа хыԥхьаӡарала иеиҳау ауаа, атәыла ҳара иаҳтәыуп, аҳәнҭқаррагьы ҳара иаҳтәыуп зҳәаз ажәларқәа, агьырҭ иымаӌыу ажәларқәа рзыҳәан: «Уырҭ ҽа џьарантә иааит, иымҳаџьыруп», – рҳәеит. Насгьы дара иыреиуам ажәларқәа рыҿыхара рцәымыӷӷхеит. Арыи иаанагооз асимилиациа ҟаҵатәуп акәын. Нас иалаган, зегьы иырзеиԥш зинқәа агьырҭ ажәларқәа рҟынтә акакала иырымырхыит. Хыԥхьаӡарала иырацәо ажәлар иырылауҵар акәын, арыигь џьашьатәӡам адунеи жәларқәа зегы иыҟарҵаз акы акәын.
Аха аамҭа аҽаԥсахуан, уышьҭа адемоқратиа ҳәагьы акы ыҟан, Аԥсыуа-Захәыуа жәларқәа рентелигентцәа, рҿар уыбрыи иқәныҟәар акәын. Убасгьы ҟарҵеит. Саргьы сызхаану «Аԥсыуа Дернеқь» аԥсыуаа реизарҭа, реидгыла убас ала 1967 ашықәсан иышьақәгылеит. Абрыи ашықәса инаркны иахьанӡа иыиасыз аамҭа, ахҭысқәа ԥхьаҟа срылацәажәоит. Уырҭ аасырԥшыуеит 1966 шықәсантә Омар
иыԥсҭазаара даналҵ 2001 шықәсанӡа «Омарыи сареи 35 шықәса» ҳәа ахы змаоу адаҟьақәа рҿы. Нас Омар иышьҭахь иахьанӡа иыиасыз аамҭагьы «Омар Иышьҭахь» ҳәа хык змоу анҵамҭақәа рҿы ԥыҭк сырзааҭгылар сҭахыуп.
Аха, ара зегьы раԥхьа аԥсыуаа аҭырқәцәа раԥхьа, арыи атәылаҿы иынхаоз ажәларқәеи дареи реизыҟазаашьа шыҟаз атәы сазааҭгылар сҭахыуп. Иызбанзар, арыи Омар иыҩымҭақәа реилкааразгьы иаҭахыуп. Арҭ аамҭақәа хԥаны иаҳшар ҳалшоит:
1 – Византиаа рыхааны,
2 – Ажәытә Бырзенцәа рыхааны,
3 – Ахьеҭаа рыхааны,
Византииаа рыхааны аԥсыуаа рыҭагылазаашьа Аԥсны зегьы иырдыруеит, араа аӡбахә аҵарауаа ракәым, ажәларгьы иырдыруеит. Жустиниан Иустиниан – Н.Л иыхааны иынаркыны Аԥсыуа Ҳәынҭқарра ашьықәргылара ианалага нахыс, иахьанӡа атәы дыруп азыҳәан, арыи уыи аҟара салацәажәар сҭахым. Аха, ажәытә Бырзенааи Ахьеҭаа раамҭа ԥыҭк сырзааҭгылар сҭахыуп. Иызбанзар, арыи ауыс Омар Беигәаа иырҿыиамҭақәа зегьы рҿы иаҳԥылоит.
Ҳахәаԥшып, Колхидааи ажәытә Бырзенцәеи реизыҟазаашьа, реимадара. Аха арыи ҳанахәаԥшыуа ҳарцәыхаразароуп ақырҭуа хыҵхырҭақәа. Иызбан, даараӡа ҳдырҩашьоит. Уыи амш ала ҳара ҳахәаԥшып дара абырзенцәа рхыҵхырҭақәа.
Абырзен Мифологиа Колхидаа рзы «Амражәлара» ҳәа ҵакы змаз, дара рыбызшәала «Ҳелиосаа» ҳәа рарҳәоон.
Иышдыру еиԥш «Гаиа» Адгьылыи «Ураныс» Ажәҩаныи еибаган, «Хьԥер», «Ҭҳеиа» ҳәа ҩыџьа рыхшеит. Уырҭгьы х-ҩык рыхшеит. Уырҭ иырыхьӡын Еос «Шарԥы», Ҳелиос «Мра», Селене «Мза».Ҳелиос «Мра» иыхшеит ԥ-шьҩык ахшара. Уырҭ иырыхьӡын; Қьрқе, Аеҭ, Ԥасыԥҳае, Ԥерсе. Аеҭ,
ԥҳаки ԥакыи иыман. Иыԥҳа Медеа, иыԥа Аԥсырҭ иакәын. Ԥасыԥҳа лакәзар, Гириҭ аҳ Минос дыиыман. Уыигь иылыхшеит Ариаднеи Фадра ҳәа ҩыџьа аԥҳацәа. Ԥерсе иыхшара заҵәы Ҳеқаҭе лыхьӡын.
Аеҭ Колхидаа раҳ иакәын, Аҟәа дынхон. Аргонотаа  Аргонавта – Н. Л. ахьтәы уасцәа ргарц ианааи, уырҭ иырылаз аҩешьцәа Қасҭорыи Поллуқсыи рыхьӡ ӌыда амшала Аҟәа «Диоскуриа» шахьӡыз ззымдыруа иыҟада? Уыи башоуп ҳазҳәарыу? Араа Аҟәа иахьагьы иааԥшыуеит арҭ рыхьӡ зныу аԥара ҿырпықәа.
Абраа ҽазнык ҳахәаԥшыр сҭахыуп «Амражәлар» ҳәа иызышьҭао «Ҳериосаа» рабыиԥара. Арыи ахьыжәлара аӡәаӡәала цқьа ҳрыхәаԥшып.
Хьлиосаа (Амражәлар, Мранаа)
Гаиа (Адгьыл) – Уранус (Ажәҩан)
Ҳипер (Хьԥыр) Ҭҳеиа (Ҭҳа)
Ҳипер (Хьԥыр) – Ҭҳеиа (Ҭҳа)
|
Еос «Шарԥы» Ҳилиос «Амра-Мран» Селене «Амза-Мзан»
|
|
Қьирке Аеҭ «Ҳаиыҭ» Ԥасыԥҳае Ԥерсе
| | |
Медеиа Аԥсырҭ Ариадне Фадра Ҳеқаҭе
Абырзнцәа «Хьлиосаа»(Ҳериосаа) ҳәа зыӡбахә рҳәаоз арыи «Ахьы» уаа Беигәаа Омар иыԥшәма Кәарӌыиа Шьаиан лҳәашьала «Хьыжәлара» рабдыу «Ҳипер» Аԥсыуаа
рыҳәашьала «Хь-ԥыр» иыхьыӡ иаанагоит «Иахыԥыруа ауаҩ» ҳәа. Арыи хыхь иаҳхаԥыруа ахьыуаҩ иыԥацәа Еос «Шарԥы», Хьлиос «Амра» (арыи иыхьӡ Маикоптәыи ахаҳә аҿы «Мран» ҳәа иануп). Уыи иахьшьа Селене «Амза» гьы иырыхшаз иарбоуп аӡәаӡәала ажәытә Бырзен мифологиаҿы, аха уырҭ уажәы араа рылацәажәара аҭахым.
Аха, сара араа хәыӌык Хьлиос «Мран» иыхшаз ауаа сырылацәажәар сҭахыуп.
Қьирқе, Аеҭ «Ҳаиыҭ», Ԥасыԥҳае, Ԥерсе зыхьӡыз ахаҿсахьақәа.
Қьирқе () лара анцәана ҳәагьы дыԥхьаӡуоп, Одисеус иызку аҩымҭақәарҿы лыӡбахә рацәаны иырҳәоит. Қолҳис аҳ Аеҭ «Ҳаиыҭ»ыи Гьриҭ аҳ Минос иыԥҳәыс Ԥасыԥҳае рахьшьа лоуп. Одисеусыи лареи бзыиа ианеибаба, ианеибага «Рома» драуыит рҳәоит. Иырҳәоит Ромаа рыханы «Џьаԥа Џьрџьа» дынхауон ҳәа. Лара Қьбеле дышылзааигәаз зҳәогьы рацәуоп. Аԥсабара, ашәарах, абереқеҭра, азҳара дақәыиҭыуп, дырхылаԥшыҩуп. Аԥсабара ашәарах, Абереқеҭра, азҳара дақәыиҭыуп, дырхылаԥшыҩыуп зҳәаогьы ыҟауоп. Арыи анцәана лаҭин жәларқәа симвалс дырыман.
Аеҭ «Ҳаиыҭ» иакәзар, раԥхьа Қоринҭос аҳра иыхеит  ҟаиҵеит – Н. Л.. Нас Амшын Еиқәа аԥшаҳәаҿы Кавказ шьхақәа рыҵыхәаҿы иыҟаз Қолҳис атәыла аҳыс даман. Иара Қьирқеи Минос иыԥҳәыс Ԥасыԥҳае «Ԥсыԥҳа-Ԥсыуаԥҳа» рашьа иакәын, Медеаи Аԥсырҭыи раб Аеҭ иакәын. Иызларҳәауа ала Фриқсос иахьша Ҳелле амҵәыҩжәақәа змаз ахьтәы ҭыӷь иақәтәаны иыбналарц иышыԥыруаз Қолҳис иынеыин уаа рҽырҵәахыит, аҭыӷь анцәа Зеус иыҳаҭыразы иышьны ахьтәы уасцәа Ҳаиыҭ ҳамҭас иырҭеит. Ҳаиыҭгьы уыи анцәа Арес иыхьӡала абнаҿы иыԥшьаз аџь ҵлак аҿы иыкнаиҳаит, нас иахьчааит ҳәа аандагьы гәылшьаԥк иыртәеит.
Нас Иасон арыи ахьтәы уасцәа иыгарц Аргоноҭаа  Аргонавтаа– Н. Л. иыманы Қолҳида данааи акыр џьабаа иыбеит. Ҳаиыҭ иыԥҳа Медеиа лыцхыраарала ахьтәы уасцәа иыманы бзыиа иыибоз аҳ иыԥҳа Медеиагь дыиманы дышцооз лашьа Аԥсырҭ дрыхьӡеит. Аха Медеиажә лашьа дышьны амшын дыҭалыжьыит. Ҳаиыҭ рыцҳа иԥа иыбаҩқәа сыҟәшәоит ҳәа дышаҿыз иаҳрагьы иыцәцеит. Нас Медеиа аҳәаа нырцә Бырзентәыла ауама лыхылганы данхынҳәы ҽазнык лаб дыицыхрааны аҳра дахалыртәеит.
Ԥасыԥҳае: Аеҭ «Ҳаиыҭ»ыи Қьирқеи рахьша Ԥасыԥҳа (Ԥсыԥҳа, Аԥсыуа-ԥҳа) Гьриҭ аҳ Минос иыԥҳәыс лакәын. Арыигьы Медеиа леиԥш амаӡақәа дырықәымчын. Аха, рыцҳарас иыҟалаз бзыиабара хәымгак дақәшәеит. Посеидон аҳ Минос ҳамҭас иыиҭаз ацәыи лареи бзыиа иеибабон азы, ларгьы Минаҭорос ҳәа цәык лыхышеит. Лыԥҳацәа Ариаднеи Фадраи роуп. Ариадне лыԥышӡара иеилаҳаз Дионисос дыԥаны Олимпос дышыигоз, ҳамҭас ахьтәы гәыргьын шлыиҭаз, уыи агәыргьын ажәҩан аҿы иышыиаҵәахыз атәы зҳәао ажәабжьқәа ажәытә Бырзен мифологиаҿы иырацәаны иыҟоуп. Ԥасыԥҳагьы лыԥҳа Фадрагь Ҭҳесус Аҭина аҳыс данахаз  данахагылаз – Н. Л. иыԥҳәыс арыи лакәын рҳәыит. Ԥерсе: Қьирқеи, Ҳаиыҭыи, Ԥасыԥҳаи рашьа Ԥерсе Асҭериа ԥҳәсыс дыигеит. Нас Ҳеқаҭе ҳәа ԥҳак дроуыит. Арыи Ҳеқаҭе Олимпос иытәао анцәақәа иырызку ажәабжьқәа џьарамзар џьара дырылам. Даараӡа иыссыирыу арыи анцәана лымаӡақәагьы уыс иыссыирын.
Ефестә Арҭемис зынӡа дылеиԥшын рҳәоит. Ҳеқаҭе Амра уаа «Ахьыжәлара» дреиуан атитанцәа дырзааигәан. Ҳеқаҭе ашәаԥыџьаԥ еиԥш ацивилизациа аган алагьы даараӡа иыҳаракыз анцәанақәа дыреиуан. Арыи лыхьӡ-лыԥшаа Абырзен мифологиа нас оуп ианалала аха, Ромаа уыи дыдыруан Ҳеқаҭе лыхьӡ-лыԥша уыи атәыла
иахыҵәахьан ьы ԥышра змаз аӡӷаб» ҳәа иылышьҭан, Диане леиԥш дыӡӷабын, дыԥҳәысны, амза данцәахәны дырыԥхьаӡон, уыи амш ала лара даазырыԥшыуаз ашана хәыӌқәа рыман.
Уажәы араа «Хьлиос-Мран» иыхшара рыӡбахә анаҳҳәа иаргьы ԥыҭк ҳааиылацәажәап.
Ҳелиос »Хьлиос» «Амра» ма «Мран» атитанқәа рыжәла даиыуан аха Олимпостә анцәақәа дырылаԥхьаӡамызт. Уыи иыхьӡ ӌыдала иырҳәауон. Уыи Аполлон дыиеиԥшымкәа хазы нцәаны хазы мчны дыҟан. Иара дымран, дымшынын, океаны  Ҭҳеҭҭуси иырыхшаз Ԥерсеус ԥҳәысыс дыигеит. Ԥышьҩык ахшара иоуыит. Иыхшаз зегьы хазы-хазы митәык зылшаоз зԥеиԥшымҩа хазыз уаақәаны иыҟалеит. Амазақәа зымпыҵакыз Анцәана ҳәа иыԥхьаӡаз Қьирқе, Қолҳис аҳ Ҳаиыҭ «Аеҭ», Минос иыԥҳәыс Ԥасыԥҳае, Аеҭ иаҳра мчыла иызгаз, аха иашьа иыԥҳа Медеиа лынапала иыԥсыз Ԥерсе. Арҭ зегьы ражәабжьқәа акымкәа-ҩбамкәа абырзен мифологиаҿы лассы-лассы иыуԥылоит.
Ҳелиос «Мран» даарӡа зымч дыуыз, цәгьа иыԥышӡаз арԥыск иакәны даадырԥшыуан. Иыхы ахцәы амра ԥыштәы змаз, амра еиԥш иылашооз, аӡәы иакәны даадырԥшыуан. Ажәытәӡатәыи агәалашәарақәа иара иызкны иызларҳәауала иара даара иыӷәӷәаз иыласыз арашь ҽықәа ныҟәызцоз уардынк дақәтәаны иассы шьымҭан шарԥы иаҵәа аамҭаны иыуардын дақәтәаны Индиантәыи амҩа дықәланы ахәылԥаз азы Окианынтә аӡылеи дыҭаланы иааԥсаз иыҽықәа абрыи аӡаҿы иыӡәӡәаны  икәабаны – Н. Л. ҽазнык амрагыларахьынтә амраҭашәарахь амҩа дықәлауон рҳәауеит. Адунеи Окианус зыхьӡыу аӡлеи ахаҿы саанык еиԥш иықәтәуоп ҳәа, иызыԥхьаӡоз уысҟантәыи ауаа Мран уахынла амраҭашәарахь аган ала дыӡны шьыжьымҭан амрагылара аган ала иааԥшырц оуп ҳәа иырыԥхьаӡон.
Ажәҩан ҵара дыррақәа азҳацыԥхьаӡа Мран «Хьлиос» иызгәаҭарагьы иеиҵахао иалагеит.
Хьлиос «Адунеи Абла» ҳәа иышьҭан, уыи зегьы збоз иакәын. Афродитыи Аресыи маӡала бзыиа иышеибабазгьы иыибахьан ҳәа иыӡбахә рҳәауеит. Насгьы иылашәу ауаа рыбла хызтыуа ҳәа дыԥхьаӡн.
Иыҟалап «Ауыбла» абас иыҟоу жәабжьык далиаазар.
Абарҭ зегьы абраа иаҭахыума, Беигәаа Омари арҭ амифологиатә уааи дареи иырзеилозыи ҳәа иыхәыцуа дыҟаларгьы. Сара Беигәаа Омар иыҩмҭақәа аԥсышәала акьыԥхь анроулаак, иархьив даҟьа-даҟьала иеилыркаауа ианалагалаак, арҭ зыӡбахә сҳәаз ахҭысқәа Беигәаа Омар иыуысымҭа шаҟа иалаҵәао шырбаша здыруеит.
Абрыи ала иысҳәарц сҭахыуп Аԥсны аҳәаақәа иахьатәыи ала ҳазхәцыр, арыи аҟара иыҳаракыу аԥсыуа культыура азы, ацивилизациа азы Ингәырыи Ԥсоуыи рыбжьара азхом азыҳәоуп.
Уажә Қолҳис ма Қолҳида, Аԥсны акәым ҳазҳәарыу? Ҳелиос «Мран», мамзар Аеҭ «Ҳаиыҭ», Медеиа, Аԥсыр, Аԥсны датәым ҳазҳәарыу? Диоскәриа «Аҟәа» акәым ҳазҳәарыу? Иахьагьы иааԥшыуеит Аԥсны диоскәыраа рыметалтә ԥарақәа. Абар, саргьы уырҭ реиуа акы афото соуыит сынтәа.
Нас уажәы ҳазхәыцып абарҭ зегьы иаанагозеи? Ауаҩытәыҩса жәытәнатә аахыс џьара дытәаны дызаанымхеит. Уыи ахәаахәҭра, адгьыл ҿыцқәа рыԥшаара, аныҟәара, аимдаара бзыиа иызбоз ауаҩы иакәын, уыи амшала дгьылк дадҿаҳәаланы дыузыкрымызт. Насгьы арыи уыс акәын иышаԥыз ауаҩы аҿыц, абзыиа, иыимдыруа, иыиымбац, иыимаҳац аԥшаара ианакәызаалак дашьҭан, асерувен ̈̈ зырҳауа, аԥышәара уадаҩқәа ахысра, иыԥсҭазаара арԥышӡон, иыгәы архыџхыџуан. Аиҳаракгьы аԥсыуаа жәытәнатә аахыс аимдара бзыиа иырбаон. Нарҭаа
раахышьҭеи амҩа иықәын. Аҿыц, абзыиа, абеиа иашьҭан, уырҭ рышьҭахьгьы иауаангылах, афырхаҵара иашьҭаз арҭ ауаа иыузыкрыу, ианакәызаалак адунеи еимырдаон. Ҳарызхәыцып Мемлукаа, Евлыиа Челеби иышәҟы иаԥхьао иыибаоит аԥсыуа еибашьцәа шаҟа тәыла фырхаҵарала иалсхьао. «Ала ԥрима Абасгорум» иаҳәогьы уыиомыи.
Ажәытә цивилизациақәа рышьаҭа хьыркыз иахьатәыи Ҭырқәтәыла иықәынхоз ауааи аԥсуааи реимадара реизыҟазаашьа ҳанахәаԥшлаак, аханатә аахыс иарбан аамҭазаалаакгьы рышьаҭа шынхаз ҳбоит. Османлаа, Византыиа, ажәытә Бырзенцәа, Агрекцәа рыхааны акәзааит. Уырҭ раԥхьатәыи ауаа иаҳҳәап: Ахеҭаа, Қасгаа, Месопотамиаа, Шумераа уҳәао иеиуеиԥшым ацивилизациақәа рыхаангьы иышеимадаз ҳбоит. Арыи лабҿаба иаанарԥшыуеит археологиатә материалқәа реиԥш афольклор материалқәа, ажәлар рыҿаԥыцтә ҳәамҭақәа, рашәқәа, рыкәашарақәа уҳәао иеиуеиԥшым агангақәа рыҿы.
Ҳәарас иаҭахыузыи Аԥсуа-Захәыуа жәларқәа Ахеҭаа иышырзааигәаз зҳәауа аҩымҭақәа маӌӡам. Реиҳа иыжәтәыу арыи ацивилизациақәа реиҿырԥшыра зыԥсы ақәызҵаз Беигәаа Омар иыҩмҭақәа реиҳарак рҿы зыӡбахә ҳәао арыи аҭагылазаашьа, рацәак салалар сҭахым. Аха, аҵарауаа реиҳараҩык иышгәарҭаз еиԥш Аԥсыуа-Захәыуа бызшәақәа реиҳа иыззаигәаз ажәларқәа ҳера ҟалаанӡа 3000-4000 шықәса раԥхьа Анадолу «Азиа хәыӌы» иынхаоз Ахеҭаа шракәыз атәы маӌк акәзаргьы салацәажәар бзыиуоп ҳәа сыгәы иаанагоит.
Аха, сара иысҭахым Ахеҭаа рыҭоурых алацәажәара. Сара иысҭахыуп иауазыи арҭ Ахеҭаа Аврупаа, Аҭырқәцәа, Кавказаа абрыи ажәлар арыи аҟара иыхҭакны иызрымаз? Иырыман иызбанзар, анационалист политикақәа ажәларқәа рыҭоурых шаҟа иыҵауылаз аадырыԥшырц рҭахын. Ажәытәтәыи
рабыиԥарақәа иахьадырҳәалашаз џьара иашьҭан. Арыи аҟара иыжәытәыз, иыбеиаз ацивилизациа дасыу иара иыхы иаиырхәар, иара иыитәыушәа иааиырыԥшыр иыҭахын. Аҳәынҭқарра дыуқәа «аимператоррақәа» ҳәа иызышьҭаз жәлар рацәала иышьақәгылаз ахадарақәа зегьы еидызкылоз адин мацара акәын аамҭак аан. Ахрысианра  ақьырсианра – Н. Л. Византиаа иеиуеиԥшым ажәларқәа Константинопол иышаднаҳәалаз еиԥш, амсылманрагьы Асҭамԥылтәыи аҳәынҭқарра иеиуеиԥшым ажәларқәа аднаҳәалон. Османлаа иырымпыҵакыз адгьылқәа национал хәаԥшышьала уырызхәыцыр шаҟа иырацәаз шаҟа иеиуеиԥшымыз убаон. Арҭ атәылақәа реиҳарак Кавказ жәларқәагьы иынарылакны зыжәлар хдырра иашьҭаз ракәымызт. Уырҭ асултан амсылманра аган ала иыдҳәалан. Балкан иынхаооз аславқәа, араԥ тәылақәа рҿы иынхаоз жәлала иыраԥыз аха динла иымсылманыз ауаа, нас амсылманра дырҵаны дара ирыдырҳәалаз Кавказаа уҳәао, Османлы аимпараторра дыуӡӡа иадҳәалам милаҭ ыҟамызт. Арҭ амилаҭқәа зегьы дара рыхатәы бызшәа, рылеишәа, рыҵасқәа, рықьабзқәа, рыкультыура аныҟәгара Османлаа иырԥырхагамызт, ха аамҭала адунеи жәларқәа ҿыхо ианалага аҭырқәцәагьы ҿыхеит. Иыԥшын дара рҳәынҭқарра ахадара зымпыҵакыз ауаа реиҳараҩык иышҭырқәамыз еилыркааит. Нас еилыркааит Османлы иахааны аҭырқәа патыу шиықәмызгьы. Аҳәынҭқарра ҳара иаҳҭны ахадара дара иыртәны иышԥаҟаларыи ҳәа азҵаара ықәдыргылао иалагеит.
Иашаҵәҟьаны Османлы иыхааны аҳҭынра Аԥсыуа-Захәыуа жәлар рыҳәсақәа рыла иышҭәыз, асултанцәа зыхшаз дара шракәыз еилыркааит. Раԥхьа аҳәынҭқарра анышьақәдыргыла аамҭақәараан 7-8-ҩы асултанцәа ранацәа ма рыҳәсацәа ҭырқәан агьырахь, арҭ рышҭахь иааз
асултанцәа рыҳәса аурыс, абырзен, италиан уҳәао жәларқәа иыреиуан. Ааигәатәыи ашәышықәса аан аҳҭынра Аԥсыуа-Захәыуа жәларқәа рыӡӷабцәа рыла иытәын.
Убас, Аҳәынҭқарра ахадара иахыз авезирқәа, аԥашьақәагьы еиҳарак Аԥсыуа-Зхәыуа жәларқәа рыла иыҭәын. Османлаа рыҳәнҭқарра Аԥсыуа-Зхәыуа жәлар иыреиуаз ауаа ракәын хадара азызуаз уҳәар мыцхарымызт. Нас иааиуан Ақырҭуа, Арнавут, Сырԥ жәларқәа иыреиуаз ауагьы. Абас аҳәынҭқарратә ауыс ӌыдақәа, ахадара ауысқәа иырылаз аҭырқәцәа напыла иыуыԥхьаӡартә аҟара иымаӌын.
Арыи иаанарыԥшыит, аҭырқәа националист хыдырра агьырҭ ажәларқәа иырҿагылао, уырҭ ҟәныршьао иалагеит.
Убас аамҭак ҟалеит Аԥсыуа-Захәыуа жәларқәа иышымсылманымыз. Уырҭ ацивилизациа шрымамыз, рыԥҳацәа аҳҭынрахь иышырҭыиуаз, рыхацәа шӷьычцәаз рҳәо иалагеит. Аҩра-аԥхьара шрымамыз, арҭ ажәларқәа шыбнауааз. Аха, уыс иышыҟогьы адгьыл чашәқәа дара иышрымаз, аҭыԥ бзыиақәарҿы дара шынхоз атәы рҳәао иалагеит. Убасҟан оуп Аԥсыуа-Захәыуа жәларқәа иеиҿыркааз  аидгыларагьы арҭ азҵаарақәа иырзааҭгылао иалагеит. Рыҭоурых, рыцивилизациа, рыкультыура рыбызшәа ҭырҵаауа иалагеит. Уысҟан Меҭ Иззеҭ Ԥашьа, Шәаныуа Феҭгери иеиԥш аҵарауаа хықәкыс ирымаз абрыи иеиԥшыу ауысқәа ракәын. Ажәларқәа зегьы ретногенес ҭырҵаауан. Уысҟан аҭырқәцәагьы ҳара ҳабдыуцәа Ахеҭаа роуп. Ахеҭаа ҭырқәшәала «Еҭи» рыхьӡуп рҳәао иалагеит. Нас арыи ауыс аҭаҭиурк иыхааны раҳагьы амч ауыит. Агьырахь агерманцәагьы (анемец) ҳара ҳакәын Ахеҭаа рыҵкар ҵәҟьа рҳәао иалагеит. Уыи моу ахеҭа бызшәа дара рыбызшәақәа рыла иыдырцәажәо иалагеит.
Меҭ Иззеҭ Ԥашьа иышәҟы «Кавказ Аҭоурых» захьӡыу аханатә аҵыхәаҟынӡа хықәкыс иамаз абрыи аҭыӡшәа акәын.
ИараеиҳаракАдигеааиҲаҭааи(Хеҭа)дырыхцәажәон.Феҭгери иакәзар, еиҳарак Қолҳидааи Абырзенцәа рымифологиа иалаз Кавказтә мотивқәа дырыхцәажәон. Аиаша ҳҳәозар уысҟан арҭ ауаа рыхы иадырхәоз аматериалқәагьы уыи аҟара иырацәамызт. Макьана археологиатә иазкыу ажрақәа цқьа иыҟамлацыз, аҭырқәцәагьы аврупаа  европаа – Н. Л. рыхыҵхырҭақәа, рыҩымҭақәа еиҭаганы ирымамызт.
Ҭырқәтәыла ареспублика анеиҿыркаа ашьҭахь, ранбанқәа ԥсахны, Аврупа ҵасқәа рыла аҵара дырра ианалага аматериалқәа азҳауа, аҵабыргқәа раҳа иылашао иалагеит. Ахеҭаагь ашьшьышьшьыҳәа иызуысҭаҵәҟьо зҳәауаз аҵарауаа рацәахауо иалагеит. Уысҟанынӡа иыҟаз атеориақәа аҽыԥсанахыит  рҽырыԥсахит – Н. Л.. Абызшәақәа рыҭҵаара азҳаит, ажәларқәа раҳа адемократик азинқәа роуыит. Аԥсыуа-Захәыуа жәларқәагьы рыԥсадгьыл еилкаара раҳа иырылшао иалагеит. Адернеқьқәа «Аидгыларақәа» Асҭамԥыл ада, агьырҭ ақалақьқәа рыҿыгьы иыхыртыуа иалагеит.
Ажәак ала Беигәаа Омар иеиԥш аҵаарауаагьы рыдырра, рыхәаԥшышьа, руыс ҟаҵашьа аҽеиҭанакуа иалагеит. Уаанӡа Кавказ жәларқәа иырызкны иыҭыҵыз ашәҟықәа уыс ибашамызҭгьы иырыгыз иырыбзаз рацәан. Беигәаа Омар атәым бызшәақәа иыдыруан азы иыхәашаз аматериалқәа еизыиго далагеит. Арҭ Аԥсны иыҭыҵыз ашәҟықәагьы ацлеит. Иара иыжәлар рыгәҭа дыҟан азы, хаҭала иеизыигаз аҿаԥыҵтә ҳәамҭақәагьы анацыиҵа уышьҭа иаԥсышәа иынаҭаз абеиарагьы иыхы иархәаны зеиԥшыҟам аҩымҭақәа ҭиыжьыит. Иыкьыԥхьымгьы хазыуп.
Убас ала ажәытә цивилизациақәа аԥызҵаз ажәларқәа рыззегьы, Ахеҭаагьы нрылакны Аԥсыуа жәлар рыцивилизациа иадҳәалаз ажәларқәа зегьы дрыхцәажәеит. Уыи иыҟаиҵаз аетимологиатә ҭҵаарақәа зеиԥшыҟам адыррақәа ҳнаҭеит.
Аԥсыуа-Захәыуа жәларқәа рабдыуцәа Кавказ ашьхақәа рылада иылбааны Қаԥадоқиаа рыдгьлқәарахь, Фыраҭ, Диџьле зыхьӡу аӡлеиқәа рыбжьарахь, уыи моу Асур, Қелдан, Азиа хәыҷы, Егьыԥҭ, Сириа аҟынӡа иыцаны адгьылқәа рынапахьы иышааргаз, иышдырҳәыз атәы аҭоурыхыҩцәа раб Ҳередоҭгьы иыиҩуеит. Моргангьы арҭ Кавказ-жәларқәа рықьабзқәа, рылеишәа, рыҵас, рышәҵатәы, рыбызшәа, рысоциалтә ҭагылазаашьа, рыҭоурых рыбаҩхатәра, рычаԥашьа уҳәа зегьы рыла иеиԥшыуп ҳәа иыҩуеит.
Нас уыс акәзар, абрыи ҳҳәар ҳалшоит. Аԥсыуа жәлар рыԥсадгьл аҳәаақәа иахьа Ингәырыи Ԥсоуыи иырыбжьакызаргьы уырҭ рыжәытә цивилизациа, рыуаҩшьа, рыкультыур, рыҭоурых аҳәаақәа Ԥсоуыи Ингәырыи иырхысны, мрагыларахь, Қырҭтәыла аҳәаақәа иырылсны, алада Қаԥадоқиаҟа, уаантә Анадолу «Азиа хәыӌы» зегь иырхыҵәаны Бырзентәыла, Егьыԥҭ, Сириа уҳәао иагаџьара иыцаз анцәа идырып. Нас мраҭашәара аган ала ҳахәаԥшыуазар Адлер, Сочи, Анапа, Қерчынӡа, аҩда нхыҵ Кавказ ашьхақәа рыҟынӡа, Рома, Ҭунус, Либиа, Судан, уҳәао уажәы иаразнак иаасгәалашом. Аха, раҳагьы хара ацара ҳалшоит. Ҳарызхәыцып абаск жәлар. Абарҭ зегьы ҳанрызхәыцлаак ҳакультыуратә аҳәаақәа иахьынӡанаӡаз џьашьатәӡам ҳәа сыҟоуп.
Сара хаҭала абрыи ауыс салазгалаз аҭагылазаашьа хәыӌык салацәажәар сҭахуып.
Аԥсыуа ҭацәак рҿы сиыит. Ԥсыуа ҵасла сырааӡеит. Ашколахь санцагьы сааигәара иыҟаз, ҩызас иысымаз Аԥсыуа-Захәыуа жәлар рҿар ракәын. Ауниверситет сҭаларц Асҭампыл санааигьы реиҳа иысзааигәаз ауаа арҭ аԥсыуаа ракәын. Уыс ианыҟала Асҭампылгьы сыԥысҭазаара Аԥсыуа-Захәыуа жәлар рыгәҭа иыиасыит. Араа иысҳәар сҭахыуп, ашкол санҭаз, еиҳаракгьы ауниверситет санҭаз 1970
ашықәсақәа раан Ҭырқәтәыла аполитикатә ҭагылазаашьа, Кавказ жәларқәа рҿар дара реидгыларҭақәарахь рыхы дырхарц иышацхырааз. Иызбанзар, уысҟан аҭырқәцәа рҿар реиуа гәыԥҩык «Ма арыи атәыла бзыиа иыжәбароуп, мамзар шәаҳԥырҵны шәахьааиз шәцароуп» ҳәа аслоганқәа  алозунгқәа  Н. Л. шьҭырхыуан. Арыи еиҳарак ақәырдҭцәа рзы акәын иыззырҳәауоз аха, Кавказтә амаҳаџьырқәагьы аналарҵооз рацәан. Уыигьы аҿар рыхдырра иацыхраауан. Уыи амшала Кавказаа рҿар реиҳараҩык арахь Кавказ Культыур Дернеқьқәа зыхьӡыз аҭыԥқәарахь иеихаон. Нас уаа рыҭагылазаашагьы раҳа иыҭынчын, аӡӷабцәа аӌкәынцәа алаф еибырҳәон, иасны иыкәашоон, ақалақь иаланхаоз аҭаацәақәа аҿар рыҩнахьы рызҿырҭыуан. Ахәы-аԥхь рзыҟаҵаны, рыгәшәа ҟарҵон. Ажәак ала асоциалтә мотивасион  амотивациа-Н. Л. даараӡа иыбзыиан. Аԥсҭазаара аҿар рзыҳәан иыманшәланы иыҟалоон. Насгьы араа раҳа иыдемократыз аҭагылазаашьа ыҟан. Аҿар пату рықәын, еиҳаракгьы аҵарадыу зҵаз. Уыи амшала аҵаҩцәа реизарҭақәа арыи адернеқьқәа «Аидгыларақәа» ракәын. Араа зегьы рыла ацхырарагьы роуан. Ауыс иашьҭаз лассылассы ауыс иыбауан. Аҩны иыштәаз, аҩны. Рыҭаацәа иацәыхараз аҿаргьы рыҩны иыҟазшәа рыхы рбоон. Аҩнрақәарахь иырыԥхьаон. Аишәа иахадыртәон.
Агьыс ашколқәа рыкәша-мыкәша иыҟаз аҵаҩцәа реидгыларақәа аиҳарак аполитикатә апартиақәа иырызкын азы уаа еимак еиҿакрақәа маӌхомызт. Уахь иыцоозгьы ыҟан. Аха, арахьгьы иаакыдгылаон, иеиуеиԥшым аполитикатә хәаԥшыра змаз дҿазааит дажәызааит, араа зегьы неиуан, уырҭқәа знымзар зны ҳадернеқьқәа рҿы аимакыс иырымамызт. Аха рыцҳарас иыҟалаз уыбри акәхеит, аамҭала агьырҭ ажәларқәа анца дара-дара иаанхаз Аԥсыуа-Захәыуа жәлар дара рыбжьара аҵәы рылазҵо џьакы цәырҵуа
иалагеит. Зны алаф рҳәошәа, зны аҵәы аларҵаошәа, знызынлагьы иаахтны аимак-аиҿак ҟарҵоон. Сараҵәҟьа абарҭ сырханын, еиҳарак ҳашьцәа, азахәцәа аԥсыуаа рызыҳәан «Аӷьычыҩцәа, аҽы зӷьычуа» зҳәао дыубарын. «Аԥсыуаа Азахәцәа рытәқәа ракәын» зҳәауа дыубарын, «Уырҭ аҭоурых рымам» зҳәао дыубарын. Алаф рҳәаошәа иага ажәа хәымгара ыҟазар иырҳәао иалагеит.
Арыи ашкол санҭаз раҳа иысычҳауан аха, аунверситет салганы ауыс саналагагьы, арҭ ауаа арҭ ажәақәа иышаҿыц иаҿын. Уышьҭа уырҭ ажәа хәымгақәа анцәа иыџьшьоуп ауаа рхы иҭашәаны иырҳәаӡуом. Абарҭ ажәа хәымгақәа сара сеиԥш уыи аҟара алаф ҳәара иашьцылам аӡәы лзыҳәа иыхьанҭахо иалагеит. Аиашазы арҭ иырҳәао дара иырыхьымӡӷыуп аха, ҳаргьы акы ҟаҳҵар аҭахӡамыи ҳәа сыхәыцуа салагеит. Арыи иеԥшыу аицәажәарақәа знызынла аҭак аҭарагьы уадаҩын иызбанзар ҳаргьы иаҳдыруа агьыҟамызт. Убас ала сыжәлар, рыҭоурых, рыбызшәа, рыкультыура аҭҵааразыҳәан амҩа сықәлеит, иахьагьы уыбрыи амҩоуп сызқәыу. Аҭырқәа жәаԥҟак абас аҳәыит: «Агәыла бааԥсы ауаҩы дыиырбеиауеит» Саргьы убас сыхьыит ҳәа сыҟоуп. Азахәцәа сырызгәамҵны аԥсыуаа ҭысҵаауа салагеит. Абрыи сызқәылаз амҩахәасҭаҿоуп сышыиқәшәаз Беигәаа Омаргьы.
Асҭампыл саанаи ашықәса 1966 ашықәс ҽаҩраҭагалан аамҭа акәын. Макьана Беигәаа Омарыи сареи уыиаҟара ҳаизааигәамызт. Саб уысҟан, Меҭ Ӌунаҭыка Иззеҭ иыиҩз «Кавказаа Рҭоурых» зыхьӡыз ашәҟы Асҭампыл Чаалаиан ҳәа раионык аҿы иытәаз Меҳмеҭ Гунеш ҳәа аӡәы иыиҭазаап. Уыигьы Саб Фераҳ Али Ԥашьа «Қефе Аиҳабы» иыҩмҭақәеи, Ҳашьым Ефенди ҳәа Османлаа рыҳәынҭқарра азыҳәан ауыс зуаз аӡәы Кавказ иазкны иырыҩқәаз аҩымҭақәа иыиҭазаап. Иызлеилыскааз ала, арҭ почтала ашәҟықәа иырыԥсахзаап.
Сара ауниверситет санҭала саб османлы бызшәала, араԥ нбанла иыҩыз абарҭ адокументқәа сыиҭеит. Меҳмеҭ Гунешгьы иадресгьы сыиҭеит. «Абарҭ ганы уыбрыи иыҭ, уыи иымоу сара сышәҟыгьы иымыхны иысзааг», иыҳәеит. Уысҟан Асҭампыл цқьа иысыздыруамызт. Ардашьаныи Орҳаныи иырасҳәеит. Уырҭгьы ҳара иыҳаздырам. Уыи здыруа аӡәы дыҟоуп уыбрыи дбыцхраар ҟалап рҳәеит. Захәыуа адвокатк дырыманы Чаԥа арҵаҩратә школ аҿы сахьынхооз иааит. Арыи адвокат Раҳми Ҭуна иакәын. Акыр шықәса дысеиҳабын азы ҭырқәшәала «Раҳми Аби» ҳәа иасҳәон. «Сашьеиҳабы» оуп иаанаго. Иаргьы Кавказ жәларқәа рҭоурых дазҿлымҳан. Арыи ашәҟы аӡбахә аниасҳәа даара деигәырӷьеит. «Арҭ ашәҟықәа зегьы рыблыит, акы ҩба ауаа рнапаҿы иыҟаз ада агьы аанымхеит. Саргьы сашьҭоуп абрыи ашәҟы аха, иыссыбауом. Сара бызгоит, ҳцаны иымаҳхып, нас саргьы копиак ақәҭыхны иысыбҭар сеигәырӷьоит». иҳәеит. Иыбзыиоуп сҳәеит. Ҳацан уыи ауаҩ даҳбеит, ашәҟы иымаҳхыит. Аха ашәҟы шаҟаҩы рнапы иыҵыҵыз анцәа идырып, иеихьыжә-еиҟәыжә иыҟан. Уыс иышыҟазгьы иагыу даҟьак ыҟамызт. Ҳацан акопиа ақәҭаҳхыит. Нас сара ашәҟы ахаҭа акы иылаҳәаны саб иызызгеит. Уысҟан саб арыи ашәҟы шааихәаз атәы ԥыҭк далацәажәеит. Аха, иахьша лымазырканыи арыи ашәҟыи, ааихәарц ҩ-ҽыкыи ҽыуардыныкыи шақәиырӡыз иымҳәеит. Уыи зҳәаз саб иахьша Наргәызел лакәын.
Нас сара афакультет саналага ашықәса араԥ нбанқәа рыла аҩра аԥхьара сҵеит. Уысҟан Меҭ Иззеҭ аԥсыуаа ирызкны даҽа ҩымҭак иыман уыигьы Раҳми Ҭуна иакәын иызмаз. Уыбрыи сыиҭан; «Аԥхын аԥсшьара аамҭаны абрыи бзеиҭагар иеиҭага». иыҳәеит. Саргьы аԥхын ақыҭахь санцоз арҭ ашәҟықәа зегьы аҩныҟа иызгеит. Уыи аԥхын зегьы сырыԥхьеит. Нас аԥсыуаа иырызкыз аҩымҭагьы иахьатәыи аҭырқәшәахь иыиазгеит. Аиаша сҳәозар, сара сакәзаргьы
арыи ашәҟы сауырц саб иыҟаиҵаз ҟасҵоон. Арыи араԥ нбанқәа сышрыԥхьаоз еилыскааз Беигәаа Омаргьыи даара иыгәы иахәеит. Нас аԥсыуа бызшәала аҩра аԥхьара саналага ашҭахь ашьшьышьшьы ҳәа саргьы Кавказаа рыҭоурых, рыбызшәа сазҿлымҳахауа салагеит.
Саб ашәҟы аниысҭа, абӷьыцқәа уыс еиԥхьытта иахьаҟаз даара иыгәы иалсыит. Иызыиҭаз ауаҩ даараӡа дыиызгәамҵыит. Аха, иеибганы иехьиымԥыхьашәазгьыи деигәырӷьеит. Нас даҟьак ааиыртын уыбра ианыз адамыӷқәа сиырбеит. Уырҭ рыуакы «Папаа рыдамыӷ абрыиоуп», – иыҳәеит, саргьы аанда ҵәҟьа ианысҵеит арыи ҳара иаҳтәыуп ҳәа. Уыи Папаа иышыртәыз саб иыда аӡәгьы иыздырӡуомызт. Иызбанзар, уышьҭа адамыӷ ныҟәргоомызт. Аха сара зны сабдыу иыкәадыр, саб иашьа еиҳабы иыман уыи аамҭак азы сара иысыиҭеит. Саргьы Асҭампыл иысыманы иаазгеит. Уыи акәадыр аԥхьа разныла иычаԥаны иыҟаз орнамент арыи адамыӷ иышеиԥшыз еилыскааит. Агьырҭ Папаа санразҵаа уырҭ адамыӷ еиха шрымаз саб иысиырбаз адамыӷ иышеиԥшыз гәасҭеит. Уыбрыи адамыӷыи саб сыиазҵааны, иысеиҳәаз ала ҳажәла рабыиԥара қьадык ианҵаны иыҵәахны иысыман. Акыр шықәса рышҭахь, сабгьы дыԥсгәышьан арыи адамыӷ ахаҭа ԥсаҭа Шьалуа Инал-иԥа иышәҟы иышаныз збеит. Уаанӡа саб иыиҳәаз уыи аҟара иыхасымҵазар ҟалап, дажәыт ҵқьа иыгәаламшәозар ҟалап ҳәа сыхы иасырхәомызт аха, уыи нахыс саргьы сыжәла иеиуо ауаагьы рыхы иадырхәао иыҟасҵеит.
Саб рыцҳа дыиашазаарын, иыиҳәаз зегьы ҵабыргхеит. Уыи дызыриашоз даҽа дырракгьы Ҵабал иалҵыз аԥсыуа мҳаџьырқәа рысыиаҿы сабдыу иаб Аԥснынтә иааиыз ауаа рыхьыӡқәа зныз асыиаҿы ианын. Уыигьы саб иышыиҳәаз еиԥш ҵәаҟьа акәын «Папаа Ҳусин» ҳәа ианын. Рыцҳа, ҳабацәа ҳабдыуцәа рыжәла аҭоурых, рабыиԥара, рдамыӷ
рхамышҭыкәа иаазаарын. Аха, рыцҳарас иыҟаз сара ианысымҵар, агьырҭ сашьцәа хәыӌын азы иыӡны иыцар ҟаларын. Иызхысҳәаауа дызуысҭзаалакгьы аӡә зегьы раԥхьа иара иыҭоурых аныиҵароуп. Убас ала, суыс анаҩс аамҭак соуцыԥхьаӡа аԥсыуа бызшәа, аԥсыуа ҭоурых иамаҭәахәыу ауысқәа напы рзыскыуа салагеит.
Қоԥсырген Орҳаныи, Абгынба Ардашьаныи сареи ҳанҩызцәаз аамҭақәа раангьы баша аамҭа ҳхагомызт. Уысҟан Анкара иыҭыҵуаз Иззеҭ Аидемир ҳәа захәыуак иыҭиыжьуаз «Қафқасиа Дергиси» зыхьӡыз журналык аҿы ҳахҩык иеиҭаҳгаз аԥсыуа жәаԥҟақәа ианырҵо иалагеит. Уысҟан сара сыхьӡ «Папа» ҳәа, Орҳан иыхьӡ «Қоԥсырген» Ардашьангьыи «Абганба» ҳәа ианаҳҵеит, аҵара ҳҭан азы ԥырхагак ҳауыр ҳәа ҳшәон, иызбанзар макьана уыи аҟара азинқәа ҳамамызт.
Уажәы ҳаиасыр сҭахыуп «Аԥсыуа Дернеқь» еиҿкаара аамҭан аԥсыуаи сареи ҳашеибадырыз атәы ахь. Иышысҳәаз еиԥш 1966 ашықәсан ҽаҩраҭагалан Асҭампыл санааи сызҭаз ашкол аҿы шықәсык ауниверситет ҳҭаларц ҳаҽҳархиыауан азы, ашкол аҟынтә уыиаҟара адәахьы адылҵразыҳәан азин ҳамамызт. Аха уысгьы иессы мчыбжь асабша аҽны аԥсшьарамш ҳәа азин ҳаман. Уысҟан иаразнак сабдыу иыганала саншьак дыҟан, сышкол азааигәара. Едиԥ Ақалын иыхьӡын, д-Быгбан. Уыи саншьаиуп Қоԥсырген Орҳаныи, Абгынба Ардашьаныи сзырдырыз. Сара аԥсышәала аҩра аԥхьара Ардашьан иыҟынтә иысҵеит. Орҳан дашәыуан азы Ардашьан дсыцыхрааит. Уышьҭа ашьшьыҳәа ԥсышәала ашәҟықәа сырыԥхьао салагеит.
Уыбрыи аамҭа 1966 ашықәсакәын ҳәа сыҟоуп. Исҭамбул-Қарақои «Иуқсеққалдырым» зырҳәао аҭыԥ аҿы аԥсыуаа иырхәаахәҭыз ҭыԥк ыҟан уаа дернеқьҵас рыхы иадырхон. Саншьа уыбра сыигалоон зны-зынла. Араа еиҳарак уысҟан Асҭампыл иынхаоз, зуыс зҳәыс бзыиаз ауаа нагақәа иыхьеизауоз ҭыԥк акәын. Арҭ ахацәа иааҟәымҵӡакәа адернеқь аӡбахә акәын ҭыӡшәас иырымаз, аиаша аҳҳәозар азахәцәа рыцәгьа анырҳәаозгьы маӌмызт. Ажәак ала аԥсыуааи азахәцәеи ҭыӡык аҿы иышымааибыуаз еилыскааит. Арыи зыхҟьаз проблемақәа ыҟан аха еиҳарак «Дасыу иара иыҩны дыҟаз. Уысҟан аиашара раҳа иеиӷьны иаҳхоит, мамзар ҳагәы еибанҳархоит», – ҳәа иыхәыцуан аиҳабацәа.
Сара арҭ абыргцәа анызбаз аамҭан Бир-иыԥа Иашар ҳәа ажәыт депутатк дыҟан, Мысырлы-иыԥа Шерафеттин, Гечба Зыиа Иылдырымгеч «Гечба Гәындыуз иаб», Ажьиба Џьемал Қаиалар «Ажьиба Ҳаққы иаб иашьа», Ацәышба Ибраҳим Џьеыишақар «Аҭаи Џьеыишақар иаб», Беигәаа Сабрыи Андер, Барҟан-иыԥа Миҭҳаҭ Берқан, Арыҩҭаа Еҭҳем Аруҭан иеиԥш ауаа нагақәа уысҟан азахәцәа иырылҵны аԥсыуаа рзы хазы аидгыларҭак шьақәдыргылан иыҟан. Уыбри анышьақәдыргылаооз аамҭазы Беигәаа Омаргьыи уырҭ дрыцыхрааит. Адернеқь ашьақәыргыларазы иаҭахыз амаҭәахәқәа аҩрақәа иара иыҟаиҵеит. Аха иара иыхьӡ абрыи аидгылара шьақәзыргылаз ауаа ҳәа рыхьӡ хьаныу аҭыԥаҿы ианыиымҵеит.
Уыи аамҭазы иыҭырқәам жәларык дара рыхьӡ ала адернеқь ахтразы ҳәа азыин рымамызт. Аԥсыуаа рыдернеқь ахьыӡ ахызҵазгьы Беигәаа Омар иуоп. Уысҟантәыи азакуанқәа бзыиа иыздыруаз Беигәаа Омар аидгылара ахьыӡ «Қафқас-Абҳазиа Қиулҭиур Дернеи» ҳәа ахыиҵеит. Арыи ахьыӡ аҳәынҭқарра официаллагьы иақәшаҳаҭхарц ианразҵаа, мап ацәыркыит. Азинқәа рыганала арс аидгылара хьыӡ шәызныҟәгаӡом рҳәеит. Иызбанзар, аҭырқәа иыда даҽа жәларык рыхьӡ ала аидгылара аиҿкааразы азин шәымам рҳәеит. Аха Беигәаа Омар мап азыикыит
«Арыи жәлары хьыӡӡам, дгьыл хьӡыуп иыҳәеит» уырҭгьы уаҳа агьырзымҳәеит. Абас ауадаҩрақәа рыла иеиҿыркааз аидгылара рыцҳарас иамаз ҳара аԥсыуаа дара рхаҭа иышаҭахызҵәҟьа иахьадымгылооз акәын.
Арыи аидгылара официалла ианышьақәгыла ауаа хьеизаша ҭыԥк рыгхеит. Уысҟан арҭ аиҳабацәа убас ирыӡбеит; «Ма 20-30 ҩык раҟара ауаа хьеизаша ҭыԥк ааҳхәап, арыи аҭыԥ ҳара ҳахатә ԥарала иааҳхәап, ажәлар адгылар, ацхыраара ҳарҭар зеиԥшыҟам, аха иадымгылар, уысҟан иаҳҭыиып, дасу иадыиҵаз аԥара шьҭахьҟа иыигап» – рҳәеит. Убас хыхь зыхьӡ сҳәаз ауаа реиԥш даҽа гәыԥҩк рԥара алаҵаны аҭыԥ аархәеит, ажәлар рызҿырҭыит, ҩынтә, хынтә, ԥышьнтә аха иыруылаакгьыи аԥсыуаа арыи ауыс иадгылартә иырзыҟамҵеит. Аԥарала ацыхраара акәым, иыцаны аҭыԥгьы рбар рҭахымхеит. Саншьа Адем Ақалын’ыи сареи араа ҳаннеи арҭ аиҳабацәа даараӡа рылахь шеиқәыз аабеит. Дара-дара еизаон, дара иырҳәаз дара иазыӡырыҩуан, ауниверситет иыҭаз аҿар реиуа ԥыҭҩык рыда ас еизарҭак хьаас иызмаз аӡәгьы дыҟамызт. Иыҟаларын арҭ ауаа ԥыҭҩык иышәауозар ма уышьҭа аԥсыуара агәхьа рымкыуазар.
Уыс акә, арс акә арҭ аиҳабацәа рыгәахы ԥнаҵәеит арыи ауыс, аҵыхәтан иаархәаз аҭыԥ рҭыит, аԥарагьы шьҭахьҟа иырырҭеит. Аҭыԥ аҭыирагьы азхомызт уышьҭа, уыи аԥсыуаа рызыҳәа иышьақәдыргылаз аидгылара закуанла иыхырҩар акәын. Шаҟа уадаҩрала иыхыртыз рымдыруаи ас иаразнак ахҩара рыгәы иазымычҳаит. Уысҟан Арыаҩҭаа Еҭҳем Аруҭан, даҽа шықәсык иыхтызааит ҳәа иахьшьаԥа адвокат Ҭаԥшь-иыԥа Ергәын Ҭаԥшьын иызҿыиҭын, уыҩзцәа еизганы шықәсыкгьыи уара уахылаԥш иыҳәеит. Ҭаԥшь-иыԥа Ергәын ианшьа иажәа дахымԥеит. Даҽа шықәсык аԥсыуаа реидгылара ахьыӡ ала иеиуеиԥшым аҭыԥқәарҿы аизара
иаҿын. Аха ажәлар сыгәанала акалашәа иыҟоп. Уаанӡа адернеқь ахьыҟазгьы хьаас иызкым ауаа шықәсык ала зны закәанла иыҟаҵатәыз аизара аныҟала зегьы еизан азҵаара ықәдыргылеит. «Адернеқь хаҳтыит шәҳәеит, аҭыԥ ааҳхәеит шҳәеит, аҭыԥ нас иаҳҭыиыит шәҳәеит, нас иабаҟаоу арыи аԥара?» рыҳәеит. Аԥара дара иырырҭазшәа.
Иыҟалаз, иышыҟалаз зегьы арыи еиҿызкааз аиҳабацәа иықәгылан иырҳәеит, аха иыхазҵаз дыҟалеит. Иыхазымҵаз дыҟалеит. Уышьҭа арыи аидгылара ахҩара ада ԥсыхәа шамамызт ааԥшыит.
Уысҟан саргьы саҟан абрыи аизараҿы иахьиԥш иысгәалашәоит. Мысырлы-иыԥа Шьереф Ҭерим дықәгылан ҽазнык ажәлар дырыҳәеит. «Арыи даҽа шықәсык иыҟазааит абааԥсқәа шаҟа уадаҩрала еиҿаҳкааз жәдыруеит, ԥхьаҟа иааиуа ҳаҿар рыцҳауп, шәааи алхрақәа ҟаҳҵап, шәаргьы шәадгыл», – иыҳәеит. Аха уысҟан иықәгыланы азҵаара ҟазҵоозгьы, агьырҭ иыӡырыҩуазгьы аӡәымзар аӡәы ауыс рыдыркылар рҭахымхеит. Арыи сара даара сыгәы снархьит. Уаа иеизаз зегьы сыреиҵбын насгьы, уысҟан иахьеиԥш, уыс аҳәса ықәгыланы иыцәажәомызт. Ацәажәаракәым ас аизарақәарахьгьы иынеиӡомызт. Уыи аҽны аизараҿы сара сыда даҽа ӡӷабык дыҟан агьыахь зегьы хацәан. Сара адәахьы саадылҵын Қоԥсырген Орҳаныи Ардашьан саанда рызҿысҭыит. Уысҟан ҳара аԥсышәала аҩра аԥхьара иаҳҵахьан Аԥсныи ҳареи ашәҟыгьы ҳабжьан. Уыи аамҭазы иыҟаз аҿаргьы хазы ҟазшьақәак рыман, ҳара ҳаҳгәыԥ зҭахымыз аҿаргьы ыҟан, уырҭ раҳа акәашара ахәмарра иашьҭаз, раҳа зыхы харакыны иызбаоз аӌкәынцәа ракәын. Аӡӷабцәа уысгьы ас еизарақәарахь иаауамыз аха анҭ аӌқәынцәа иырыцны аимдара, акәашара, ақьеф ахьыҟаз зехьынџьара иыцаон. Ажәак ала дареи ҳареи ҟазшьалагьы, хәыцшьалагьы ҳаиқәшәомызт. Ҳара ҳабызшәа ҳаԥсадгьыл
апроблемақәа ҳрышьҭан, дара аԥсыуара ҿырбара мацара џьшьаны уыи иашьҭан. Дара ҳара ҳаргәаԥхомызт, ҳаргьы дара. Ҳара Аԥсны ашәҟықәа ҳабжьан, Аԥсны абзыиара, аԥышӡара, аԥсадгьыл ҳалацәажәон азы «Акоммунисҭцәа» ҳәа иыҳашьҭан. Уыбра ҳахенеиуазгьы рҭахымызт, ҳара ҳамш ала адернеқь хырҩарҳәа иышәон. Уысҟан ҳара ҳазҿыз зҭахыз Беигәаа Омарыи, Ашамба Орҳаныи рыда аӡәгьы ыҟамызт. Ауаа иырҭахыз уыбрыи акәын; «Ҳара аӡәы даҳаламкьысааит, ҳаргьы аӡәы ҳаиылмкьысааит» ажәакала «аӡыи асапыныи ҳаламкьыскәа ҳанапы ҳаӡәӡәап» ҳәа акәын иышыҟаз.
Адернеқь анеиҿыркаа Омарыи сареи акультыуратә уысқәа ҳара иыҳадырҵеит аха акультура уысқәа ҳанрылацәажәлаак иышәаны иыԥсыуан. Абарҭқәа рымшала Беигәаа Омар иара иышьақәиыргылаз адернеқь ахь иара дымцао далагеит, иыгәы каҳаит. Омар иыиҳәао руыс ахь иауамызт, иыҩқәагьы зынӡа иырзеилкаауамызт. Уыи амшала баша аамҭа иыцәцар аҵкыс харантә иыуыс ҟаиҵаон. Аха ҳара ҳаҿыан азы ҳгәы еибафон. Уыбрыи аизараҿы ацәажәара анынҵәа алхрақәархь иыиасыит. Ауаа зегьы ԥыҭк дара дара иеицәажәааит ҳәа 15 минуҭк рырҭеит. Саргьы уыбрыи аамҭа иаалырҟьаны Ардашьан сыиыҳәеит. «Уара алхрақәа уалала, Орҳаныи сареи ҳауыцыхраауеит». сҳәеит. Иаргьы дақәшаҳаҭхеит. Аамҭа анааи ахьыӡқәа рыҩуа иалагеит. Саргьы Ардашьан иыхьӡ сҳәеит. Иаразнак иыхьӡ аӷәы ианырҵеит. Аха Мысылы-иыԥа Шьереф Ҭерим арыи даара иыицәымыӷххеит. Нас иаанда иыҟаз џьаукы рылымҳа акы ҭаиырсыит. Иыиҳәаз анцәа иыдырып. Ажәлар раԥхьа ҩыџьа-хҩы иыхәыҭ-хәыҭуа иалагеит. Нас Ардашьан иыхьӡ анырхыит. Арыи сара даара саргәамҵыит. Уысҟан Бганаа иыреиуаз аӡәы дыҟамызт аизараҿы, дыҟазар ҳаӷеи мышха аҭыӡшәа алҵуан. Нас сара саагылан ажәа сҭаххеит.
Ажәа сырҭеит. «Арыи иыҟалаз ауыс ҽеыим, ажәлар раԥхьа иыхәыҭ-хәыҭны арыи арԥыс иыхьыӡ аныхра иаанагозыи? Ҳаҩыза гхак иымазар ҳаргьы иаҳдырып зегьы рыгәҭа иышәҳәа!» сҳәеит. Уысҟан аҿар амца ҳацрамзиыиз, уыбас сықәгыланы иысҳәаз анцәа идырып. Мысырлы иыԥагьы иыиҳәара иыҿамҳауа. Иыхьӡ занырхыз атәы иымҳәар амуа дааҟалеит. Иаразнак иеилкаахеит. Иысымдыруазиыиз. Сыгәы иаанагазоуп иаргьы иыиҳәаз. «Арҭ аҿар Аԥсныи дареи ашәҟы рыбжьоуп, уырҭ акоммунистцәа анцәа иысыумырбан. Сыԥсадгьыл џьанаҭ кәадазаргьыи арыи арижим иаҵакыу ауаа сааҳәны срыхәаԥшыуам» – иыҳәеит. Уыи аныиҳәа сара раҳагьы сыӷьезкыит. «Аԥсны асалам шәҟы зыбжьао саргьы сырылоуп. Беигәаа Омаргьыи, Ашамба Орҳангьыи уаҳа шаҟаҩы уажәы иысгәалашәом. Уыс акәзар арыи иышәҳәао зегы ҳаланакыуеит. Ҳаԥсадгьыл агәхьаа ҳамкыуазар ара иаҳуысузиыи?» – сҳәеит. Иеизаз аиҳабацәа реиҳараҩк гәык ала рнапы еинырҟьан, иаразнак рҭыԥ аҟынтә иыгылан саанда иааит. Ардашьан иыхьӡ ҽазнык иырҩыит, аха сара сыхьыӡгьыи анырымҵар рымуа иалагеит. Сара уысҟан ауыс салан, уыс аамҭа рацәа сымамызт. Иага мап ацәыскызаргьыи иырымуыӡеит. «Ҳара иаҳҭахыу бара беиԥш ахшыҩ змао, ажәа зҿао, згәы былуа аҿар роуп» – рҳәеит. Саргьы сыҿамзиыиз акыу џьысшьзаап уысҟан. Аиҳабыра салалеит. Аха уыи аҽны даҽа ӡӷабык дыҟан сымҳәазиыи. Сара сышҭахь уыи аӡӷабгьы дықәгылан дыцәажәеит. Даара иыԥышӡаз ҭыԥҳак лакәын. Лаура лыҭбаара, лхы лыҿы уахьлыхәаԥшыуа уылеилаҳартә дыҟан. Уыигьы даара иыбзиыианы дыцәажәеит. Зыхшыҩ ҵарыз, зажәа ҟәышыз арыи аҭыԥҳагьы иаразнак аиҳабыра даларҵеит. Нас ахацәа реиуа ҩыџьа-хҩы алырхыит. Уыи аҽны адернеқь «Аидгылара» хырҩарц иеизаз ауаа, даҽа шьанск рхы иадырхәар рҭаххеит.
Абас ала саргьы, аныи Аигыԥҳа аӡӷабгьы аиҳабыра ҳалалеит. Лара дадвокатын. Аигыԥҳан, лан ды Папаԥҳан, аиҳабысгьы арраҟынтә ԥысшьара иыиасыз аӡәы далырхыит. Нас ажәлар иеицырдыруаз ҩыџьа хҩык аиҳабацәагьы налырхын ауыс ааҳадырҵеит.
Иыҟаҳҵахуаз аханатә «Аԥсыуа Аидгылара» ҽазнык еиҿаҳкаар акәын. Уыи ашықәсан иалырхыз арҭ 7-ҩык ауаа иырылдыршаз амч аиаша ҳҳәозар иымаӌымхеит. Зегьы иыҳалшооз ала, арыи ҳаидгылара гәык ала ҳацыхрааит. Зегь раԥхьа ажәлар хьеизаша хыбрак ҳагын. Заанаҵ иаархәаз аҭыԥ рҭыиын зегьы иаларҵаз аԥара шҭахьҟа иыргахьан. Анахь аԥара ҳамамызт. Арахь аҭыԥ ҳамамызт. Амазара змазгьы рыгәы каҳан арыи еидгылара уыи аамҭан иацәыхарахеит. Аха иассы мычыбжь ҳаизаны иыҟаҳҵарыи ҳәа ҳаицәажәон. Ҳахьеизаша ҭыԥкгьы ҳамамызт. Анаа-араа шаҳҳәоз, қьырала ҭыԥ хәыӌык ҳаԥшаан уаа ҳаизао ҳалагеит. Нас ԥара ԥыҭк ҳаҟәшәарц Хьецыиа Неџьаҭыи арыи адвокат ҭыԥҳа Аигыԥҳа Ламиа Германиаҟа иыҳашьҭыит. Уаа мызкы иынхеит, уаа иынхоз аԥсыуаа ԥшааны ацхырара рҭаххеит. Ажәларгьы даара гәык ала иырыцхрааит, иыцәгьамкәагьы ԥарақәак еизыргеит. Абас ала раԥхьаӡа адгьыл ааҳхәеит. Нас адгьыл ҭыины Қадықои ҭыԥ хәыӌык аархәеит. Уыи саргьы сырыланы гәыԥҩык ауаа ҳаҿагылеит. Раҳа иеиӷьыу иыдыу аҭыԥ ҳагыуп аҳҳәеит. Нас Ацәыиба Џьыиҳан ҭыԥк ыибан сара сызҿыиҭыит. Аҭыԥ сиырбеит. Арыи аҭыԥ даҽа ԥара маӌк аҭахын, аха даараӡа иыбзыиан. Иахьа зегьы иырдыруа «Аԥсыуа Дернеқь» аҭыԥ, аныи Қадықои иыҟаз аҭыԥ ҭыины арыи дааҳарахәеит. Хыбрак анҳау ашьҭахь шьҭа ҳакультыуратә уысқәа ҳарылаго ҳалагеит. Абасала дернеқьык ҳауыит. Арыи анҳау ашҭахь оуп ҭынчла ҳауысқәа мҩаԥаҳго ҳаналага.
Абраа ҽазнык, ҳаԥсыуаа рыԥсадгьыл анҭыҵ, рыԥсҭазаара шыҟаз атәы иааркьаҿны салацәажәар сҭахыуп.
Арыи гәыԥҵәагахозаргьыи ҩынтә-хынтә ҳахәаԥшны ҳазхәыцроуп. Сара араа ӌыдала Ҭырқәтәыла иыҟао аԥсыуаа рыԥенџьыр аҟынтә сахәаԥшыр сҭахыуп.
1 Фаҭиҳ Сулҭан Меҳмеҭ Константинопол аныига ашьҭахь иышдыру еиԥш, иыӷбақәа Амшын Еиқәа иыхыиҵан, Кавказ аԥшаҳәаҿы иынхоз Геневизаа  Генуезаа – Н. Л. зегьы ықәыицеит. Уаа иыҟаз атәылақәа иынапаҿы иааигеит. Аха уыи еиҳарак ақьаад ианыланы иаанхеит. Макьана арҭ ажәлар инапы аҵаҟа аагара уыс ҵәҟьа иылымшацыз.
2 Арыи аамышҭахь Иавуз Сулҭан Селим иыхааны Османлаа Кавказ жәларқәа раҳа иырзааигәахао иалагеит. Иызбанзар, Иавуз Селим Ҭрабзон еиҳабыс даман азы иыкәша-мыкәша идыруан. Насгьы иыԥҳәыс Крымаа дырҭыԥҳан. Иабхәаарахь иыцаоз асулҭан Кавказынтә дыиасны дыцаон. Арахь Егьыԥт Османлаа рнапыахь иыргахьан. Ачеркесс Мемлукцәеи дареи бааԥсыла иеибашьхьан. Уыи ашҭахь дара-дара раҳа иеибадыруа иалагеит.
3 Селим иышҭахь ԥсыуаа Османлаа ртәылаҿы абас акәын иышаҳԥылаз. Селим иышҭахь иысулҭанхаз Қануныи Сулҭан Сулеимангьыи раԥхьатәыи иыԥҳәыс даԥсыуан. Иывезирқәа реҳараҩык захәыуан аха, иыԥашьақәа раԥхьа иыгылаз даԥсыуан. Маҳидевран лыхьӡын раԥхьаӡатәыи иыԥҳәыс уыи лвартәа Роқсана Ҳәыррем Сулҭан ҳәа лыдыруыҩыи лареи реимак-еиҿак зыну ахыҵхырҭақәа уанрыхәаԥшылаак, аурыс ԥҳәыс асулҭан дылгазаргьыи аԥсыуа ԥҳәысгьыи ахьыӡ дыу лгеит.
4 Қануныи иышҭахь иааиыз асулҭанцәа џьаукы рыҳәсақәагьыи иаԥсыуан, аха уысҟан раҳа иымаӌын. Иырылшазгьы маӌын. Уыс акәзаргьы рыхьӡ аҭоурыхаҿы аԥсыуа ҳәа ианылеит.
5-VI – Мураҭ зиыхьӡыз асулҭан иыхааны  Османлаа рырхәҭақәа рыԥызацәа еиҳарак аԥсыуан. Мелеқ Аҳмеҭ
Ԥашьа, уыи ианакәызаалак еимдара ҳәа дыиыцын Евлиа Челеби. Аҩыџьагьы аԥсыуан иыгьеизааигәан. Абаза Ҳасан Ԥашьа, Абаза Меҳмеҭ Ԥашьа, Абаза Ҳәсеыин Ԥашьа Османлы аимпериа дыу аҳәаақәа дырхыџхыџуан.
6-II – Абдулҳамиҭ иыхааны аҳҭынра иыҭаз аҳәса аӡәык лыда зегьы аԥсыуан. Арҭ аҳәса рыҭагылазаашьа аазырыԥшуа ҷыдарақәак ыҟан. Арыи аамҭа «1876–1909» ҳанахәаԥшылаак.
а) Арҭ аҳәса еиҳарак аҳ-амысҭа жәлар рыԥҳацәа ракәын.
б) АӡәырҩыАԥсныиыизаха, Ҭырқәтәыла иыԥсыз ракәын.
в) Арҭ зегьы аҳҭынра рыҭалара амҳаџьырра аԥхьа акәын.
г) Аҳҭынра иыҭаз аҳәса рааигәа-сыигәа аԥсыуаа рырԥарцәагьы ыҟан. Уырҭ аҳәынҭқар иыхылаԥшыҩцәа, ма иыр аԥызацәа, мамзар анаԥхгаҩцәа ракәын. Арҭ аҳәса иырзааигәаз ауаа ракәын, рахьшьцәа ма рыԥҳацәа аҳҭынра иахьҭаз дара иырзымышхеит. Уыи ала амалгьы ахьӡгьы дырҳаит. Насгьы рыԥҳацәа асулҭанцәа иырыман азы аҳҭынра даара иазааигәацәан, иеиуацәан азы рыжәлагьы рыҭаацәагьы рыԥсы ҿызхыша цыхырарақәак рауан.
1838 ашықәса иынаркыны Аԥсыуа-Захәыуа жәлар рыԥҳацәа аҳҭынра иышҭаз аабоит. Аха 1876 шықәсантә 1924 шықәсанӡа иаҳбао аҳәса еиҳарак аҳ-аамысҭеи рыԥҳацәа роуп. Иызбанзаар, уаанӡа иаҳбаз аҳәса рымилаҭ хьӡы мацароуп иаадыруа. Рыжәлагьы рыхьӡ хаҭагьы дырым. Уысҟан дара хыԥхьаӡаралагьы иышмаӌыз аабоит. Амҳаџьырра ԥыҭк аԥхьеи амҳаџьырра ашьҭахьоуп арҭ ауаа араа рхьыԥхьаӡарақәа анырацәаха. Амҳаџырра ашҭахь араа иааиыз аԥсыуа жәлар иеиуоу аҳәса ԥсышәала рыжәлар хьыӡгьы шныҟәыргаз аабоит. Уыи азыҳәан арҭ аҳ-аамысҭа жәлар зегьы иеицлабуашәа рыԥҳацәа аҳҭынрахь иызырышьҭызиыи ҳәа зҵаарак иыгәалашәыит ауаҩ? Уысҟантәыи аҭагылазаашьа здыруа аҭак иаразнак
иара иыхала иаиҭоит. Иызбанзар, уысҟан Аԥсыуа ҳәынҭқарра амҳаџьырра амшала заҟа ауадаҩра бааԥсқәа иырҭагылаз. Аҳ-аамысҭа жәларқәагьы уыи аҭагылазаашьа шырԥырхагахаз аабоит. Арыи акласс иеиуао аӡәы изыҳәан ҽазнык иышьапы адгьыл иыӷәӷәаны ақәыргылара шаҟа иацыхраауаз ҩашьаӡом. Асулҭан иызааигәара иыҟаз аӡәы шаҟа иыуысқәа арманшәалаоз дазхәыцуан уыи ауаҩ.
Зыԥсадгьыл иахганы иыҟаз арыи ажәлар раҳцәа иыбзыиа иыцәгьа рыхы алзыргаша мҩак рыԥшаахьан, аха ажәлар рыԥсадгьыл ианацәыхараха рыԥсы еиқәзырхаша мҩак ҳәа акымзар акы рымамызт. Уырҭ иымлашьуан, ачымазара бааԥсы иаган, аибашьра иааҟәымҵӡакәа иышалаз иалан, уысҟан ианаагь аҭырқәа изыҳәа иеибашьуан. Ашкәакәеи аиқәаҵәеи иаразнак еилкаара рцәыуадаҩын. Мҩалашак аԥшаара уыи аҟара иымариамызт. Арахь аҳратәра аҭагылазаашьагьы иаразнак аҵыхәа ԥымҵәаӡаҵызт. Уыигьы Ҭырқәтәыланӡа иынеихьан. Арахь аиаша еилызкааз, ахынҳәра иазгәышьуаз ауаа џьаукы ахынҳәра ргәыӷьызаргьы рыԥсадгьылахь иырышьҭыуамызт. Аҳҭынра иақәгәыӷуазгьы џьаранӡа акәын иахьнеиуаз. Уырҭгьы аамҭала рҭагылазаашьа ҽеиҭанакыуан. Ажәлар патыу рықәымызт. Зынӡа иырзымдыруаз дгьылк аҿы, иырзмдыруаз жәларык рыбжьара иынхао ианалага рҭагылазаашьа цәгьахао иалагеит уыи амшала рлеишәагьы цәгьахеит. Аӷьычра, ауаҩшьра, рыԥҳацәа рыҭыира уҳәао рыхьӡ лазырҟәыша иага цәгьара ыҟазар аӡәы ҩыџьа рхымдырра ма рымыцдара ажәлар зегьы аҟьашьыит. Уысҟантәыи аҳәса, аҭагылазаашьа иазкны Шәаныуа Феҭгерыи даара ашәҟы бзыиақәа иымоуп.
Аҭырқәцәа раԥхьаӡа арҭ амаҳаџьырқәа иырыцҳашьаны иырыцхраауан аха, нас арҭ ауаа иыбаны иаанымхао иыҟалеит. Иызбан, уышьҭа уырҭгьы рыгәахы ԥҵәеит. Арахь аҭагылазаашьа иессаамҭа аҽаиҭанакыуан. Зны ҳаиҳабы,
ҳаҳ, ҳаԥыза ҳәа зымҩа иықәныҟәауаз ауаагьы Ҭырқәтәыла аполитикақәа аҽеиҭанакуа ианалага, аамҭа ҿыц иырԥырхагахо иалагеит, уырҭгьы рхы ахькыдырҵара рзымдыруа иаанхеит. Асулҭан иыдгылаз ҳажәлар ареволиционерцәа иырыдгылаз ргәаӷ ркыуа иалагеит. Ареволуциа зҭахыз агьырҭ иырҿагылао иалагеит. Ҳажәларгьы арыи аполитика ҿыцқәа рымшала дара-дара еиҿагылао иалагеит (Ҿырԥшыгас иаҳҳәозар черкесс Еҭҳем ҳәа иыҟаз аубых Сефер Берзег дыишьыит).
Ажәак ала, амҳаџьырра иахьааиызгьы ҭынчра рымамызт. ҳратәра аҵыхәа араа ԥыҭк аамҭа ашҭахь иыԥырҵәеит. Аха уыи иаразнак раҳа иырзеиӷьны иыҟамлеит. Уаанӡа иызышьцылаз раҳцәа, рыԥызацәа рыԥсахын, уышьҭа дара иырҭахыу ауаа алырхыуа иалагеит. Уысҟан еиҳарак аҵара змаз, аруаа, аԥашьақәа агьыи ракәын еиҳарак ԥхьагылас иалхны иырымаз. Уыи азыҳәан Аԥсыуа-Захәыуа жәлар рыпроблемақәа знапы ианыз уырҭ ракәын. Аха, арҭ аԥашьақәа реиҳараҩык шьҭрала аҳ-аамысҭа жәлар иыреиуақәаз ракәын. Уыи амш ала, 1863 ашықәсан инаркыны Асҭампыл иынхаооз аԥашьақәа Аԥсыуа-Захәыуа жәлар рымаҳаџьырқәа руысқәа, рызинқәа, рыпроблемақәа иацхыраарц комитетк еиҿыркааит. Арыи акомитет акыр шықәса дара амҳаџьырқәа Асҭампыл иеизакны иахьынхаоз Бешьқҭаш Ақареҭлер хьырҳәаоз аҭыԥ аҿы иыҟан. Арыи аҭыԥ асулҭан иаҳҭынра зынӡа иазааигәаӡан. Уырҭ уысҟан хықәкыс ирымаз Аԥсны ахынҳәра акәымызт, ауаа абра ҭынч рынырхара акәын.
Аха, арҭ рышҭахь иааиыз ауаа 1908 ашықәсан даҽа аидгыларак еиҿкааны, даҽа идеалк иықәныҟәо иалагеит. Иызбанзар, уырҭ иырбеит ҳажәлар хыԥхьаӡарала мацара акәым культыуралагьы иеиқәынҵәаон. Асимилиациа ӷәӷәа иақәшәахьан, уышьҭа рыбызшәа рыҵас, рықьабз,
рҭоурых рцәыӡхьан. Иыҿыхар, иааԥшыр акәын, уыбрыи аамҭазы ажәлар зырҿыхаша ауаагьы ахьӡахьан. Уышьҭа анхаҩыжәлар рыӌкәынцәагьы ахьӡао, иаԥхьао иалагахьан. Уыи аамҭазы иаҳызгьы иаамысҭазгьы иаԥхьаз ракәын. Ар иалаз ауаа ӌыдала патыу рықәын. Уырҭ ауаа уышьҭа атәым бызшәақәа рҵахьан, ашәҟықәа ирыԥхьахьан. Адунеи аҿы иыҟао иыныу рҵахьан, адунеи ахьцаоз заанаҵ игәарҭахьан. Уыи амш ала, ажәлар рыхдырра иацыхраар акәын. Рхатәы бызшәа, рхатәы ҭоурых, рхатәы культыура иацхыраар акәын. Убасгьы ҟарҵеит абрыи аамҭазы Аԥсыуа-Адыга анбанқәа ҟарҵеит. Ашкол хыртыит. Ажурнал, агазеҭа, ҭрыжьыит. Арҭ зегьы Аԥсыуа-Адыга жәлар рыхдырра рхамышҭырц азы акәын. Рҭоурых, рмифологиа, рылеишәа, рқьабз иазкыз ашәҟықәа рыҩит.
Аха арыцҳара арҭ ажәлар рыхәдацәа кны ирыман ианкәызаалак. Беигәаа Омар «Анцәа Аԥсыуа дыԥыишәарц дыишеит» шыиҳәаз еиԥш иессымша даҽа рыцҳарак иыҭагылан. Абрыи акомитет еиҿызкаазгьы рыуыс еиқәымшәеит. Иырықәымҿыиеит иыруылаакгьы. Ҭырқәтәыла аибашьра бааԥсы иҭагылеит. Уысҟантәыи аҳәынҭқарра арҭ иеиҿыркааз аидгылара ҭыԥқәа, ахыбрақәа хырҩеит. Иыҭрыжьыз ашәҟықәа рыблыит. Рыдокументқәа рыззегьы ндырҵәеит. Убас ала ҽазнык ажәлар рыԥеиԥш мҩа мыҿиарц амҩақәа иыршәаҳаит. Рыхдырра рхәаҽыит. Арыи аамҭа акыр шықәса абас акәын иышыҟаз. Ауаа ҳаԥсыуоп аҳәара иацәшәон.
1946 шықәсанӡа Аԥсыуа-Адыга жәлар иыҿаҳан, идагәан, илашәын. Уыс иыҟамзаргьы, уысшәа рхы аадырыԥшыр акәын. Иызбанзар, уышьҭа аҭырқәа жәларгьы дара рыжәлар хдырра ҿыц иышьақәдыргылауон. Асулҭан иыхаан зегьы еидызкылоз адин акәын, уыигьы амсылманра акәын, агьырахь иызмыилаҭдаз аӡәгьы агәхьаа иыкымыз. Агәхьаа
икымызт, аха аӡәгьы иԥырхагамызт. Дасыу дара рхатә культыура ала рыхымҩаԥгашьа иаԥырхагамызт. Акы заҵәык еиларымгар акәын. Зегь амсылманра харҵар акәын, аҳәынҭқарык иымаҵа руыр акәын уыигьы «Османлаа рыимпараториа» акәын. Арыи аимпараторра «Аҭырқәа» ҳәа ахьӡымызт «Османлы» ҳәа иышьақәзыргылаз ауаҩ иыхьӡ ала ала акәын. Иашан раԥхьа иышьақәзыргылаз дҭырқәан, аха аамҭала уырҭ дыухо иалагеит, иыҭырқәамгьы рыҳәынҭқарра ауысқәа иаларгало иалагеит. Адунеи абжа рымпыҵаркит. Авруԥа Асиа, Африка уҳәао заҟа тәыла. Заҟа жәлар аныи аҳәынҭқарра дыу иалалеит иеиуеиԥшым ауаа, иеиуеиԥшым ажәларқәа, ашкәакәа, аиқәаҵәа, араԥ, аурыс, абалкан жәларқәа, кавказ жәларқәа шырҳәаоз аҭырқәа уышьҭа иыхьӡгьы ргәаламшәао иалагеит.
Адунеи аҽаԥсахыит, ажәларқәа ҿыхеит. Османлаа рымпераҭорра хәыӌхао, иыцацыԥхьаӡа аҳәаақәа ҭшәахо иалагеит. Нас аамҭак ааит иахьатәыи Ҭырқәтәылагьы ашәарҭа иҭагылеит. Аҭырқәа жәлар рмилаҭ хдырра азҳа цыԥхьаӡа агьырҭ ажәларқәагьы рыхдырра азҳаит. Иыҟалаз уыбрыи акәхеит; уышьҭа демоқраси  адемократиа – Н. Л. ҳәа республика ҳәа даҽа мҩак иықәлеит ауаа. Уыбрыи адемокрасыиа зегьы рхы иадырхәар рҭахын. Иызбанзар, зегьы хазы-хазы аҭоурых иырнаҭаз ахьаақәа рыман. Убарҭ ахьаақәа ракәын 1908 ашықәсан иеиҿыркааз аидгылара »Черкесс Ҭеавун Џьемыиеҭи» зыхьӡыз адернеқь хықәкыс иамаз. Нас 1911 ашықәсазы Аԥсыуа-Черкесс ҳәсақәа иеиҿыкааз «Диана» зыхьӡыз аидгыларагьы убас акәын ишыҟаз. Агьырҭ ажәларқәа иырымаз азинқәа даргьы иырымазар рҭахын Кавказаа. Арахь Османлы иыҳәынҭқарра аҿҿа анаргооз аамҭан, иеиқәыбгарц агьы агымызт. Аҳ, асулҭан иымыч ҳәа иыҟаз егьыҟамыз. Атәыла ашьаарҵәыра иыҭагылан. Аҳ дычмазаҩын. Арахь аӷа дыцҳафыруа атәыла
давагьыжьуан. Уыигьы рацәак иымцеит арҭ аидгыларақәагьы зынӡа иаадыркыит. Арыи атәылаҿы аҭырқәа бызшәала, аҭырқәа иыда уаҩ даҳҭахым зҳәаоз ауаа цәырҵыит. Уырҭ афашитцәа ҿырԥшыгас иырыман, Гитлер иеиԥш ауаа рымҩа иықәныҟоон. Дара иыреиуам ажәларқәа лассы-лассы иырықәмақаруан. Уыи аҭаурых иынарҵауыланы уажәы араа алацәажәара аҭахӡам. Аҭоурых здыруа иырдыруа оуп.
Аха нас, нас даҽа ԥшак асуа иалагеит. Уыи аԥша кавказ жәларқәа ргәы арԥхеит. Иыҟалап, уыи аҳауа адунеи зегьы иырзеиԥшыз акы акәзар. Иышдыру еиԥш 1950 шықәсақәа алагамҭаан адунеи аҿы аҳауа ԥыҭк иыҟәандашьшьырахао иалагеит. Уыи аҳауа араа иынхаоз аԥсыуа жәларгьы иырзеиӷьхеит. Дасыу дара рыбызшәа, рыжәлар аӌыдарақәа аазырыԥшыша аидгылара ҿыцқәа еиҿыркаауа иалагеит. Уысҟан уыи аҟара аԥышәа ахьрымам азы, нас зегьы рыгәҭыха акоуп азы аханатә џьара рыҽеидыркылар рҭаххеит. Заанаҵ уыс иыҟарҵеит аха, аамҭала дасыу иара иеидгылара иара иеиҿыикааит.
1967 ашықәсаноуп. Сара 1966 ашықәсан Асҭампыл санааи шықәсык ашҭахь иаадыртыз адернеқь аӡбахә хыхь сазааҭгылеит. Убасҟан оуп еиҳарак Беигәаа Омарыи сареи ҳамҩақәа анеиқәшәа. Арыи адернеқь анышьақәдыргыла ашықәса Беигәаа Омарыи сареи аԥсуа литература аган ала ауыс шҳадырҵаз, иаргьы иыбиографиаҿы далацәажоит.* Омар дыу иыуысқәа рымшала аамҭа иымамызт. Аха, аамҭа иымазаргьыи абарҭ ауаа рыхымҩаԥгаша иыигәаԥхомызт азы адернеқь ахь дыцаны иаамҭа баша иыихыигомызт. Аха сара сҿамзыи ианакәызаалак адернеқь аҩныҵҟа сыҟан, аҿар сырҿыхоит ҳәа саҿын. Ианакәызаалак адернеқь ауысқәа, ажәлар руысқәа ҳәа аҿар сырылагылан. Абызшәа, алитература, аҭоурых, афольклор аган ала иысылшаоз ахәӌы насыгӡон. Иымаӌзаргьы уысқәак ҟасҵеит аха, сара еиҳарак
Беигәаа Омар иаанда аҟалара, уыи акы иыҿҵаара, нас иыцхырара, аамҭала иарӷьажәҩас аҟалара акәын иысҭахыз. Абраа ҽазнык иақәыруӷәӷәаны иысҳәароуп. Ҭырқәтәылатәыи аԥсыуаа рҭоурых макьана иыҩны иыҳамам. Арыи даара уыс дыуп, иагьбашам. Шаҟаҩ ажәлар рырҿыхара ауыс рхы ақәдырӡыз, шаҟаҩ рымчала, рԥарала, рыԥсала иыхандеыиз дырӡам. Иыдырзаргьы цқьа иаарыԥшӡам. Абрыигьы хазы уысыуп ҳәа сыҟоуп. Иахьанӡа ҳаазгаз мчык, гәыӷырҭак ҳамазар, арыи иацхраауаз ауаагьы ҳамоуп ҳәа оуп иаанаго. Иахьатәыи ҳаҭагылазаашьа бзыиа ҳхы иархәаны иацтәыи ҳахысдырра ҳгәалаҳаршәап. Насгьы уаҵәы ҳазқәылаша амҩа алаҳхырц азы арҭ ҳԥышәарақәа ҳхы иаҳархәап.
Сара иысҭахыуп мышкы аамҭак сауыр 1967 ашықәса иынаркны иахьанӡа Ҭырқәтәыла ҳаидгыларақәа рҭаурых, рҭагылазашьа, рхысдырра, сара хаҭала иызбаз ада исаҳаз, сызыԥхьаз, сызыниаз атәы зегьы аҩра.
Нас Аԥснааи ҳареи ҳашаибадырыз атәгьы хазыуп. Сара Аԥсны саннеи 1973 ашықәса иынаркыны иахьанӡа иыиасыз аамҭагьы даҽа темак ала, аполитикатә ҭагылазаашьеи, акультыуратә аимадарақәеи, ажәлар реибабара, аҳәынҭқаррақәа реизыҟаазашьа уҳәао иеиуеиԥшым аперспективқәа рҟынтә ахәаԥшрагьы убас сыгәы иыҭао ауысқәа иыруакыуп. Аԥснааи сареи 1970 шықәса раахыижьҭеи иыҳабжьаз асалам шәҟықәа иеизганы исымоуп. Арахь сара иысышьҭыз уырҭ уахьынтә иаарышьҭыз. Еиҳарак иеизгоуп. Даҽа ԥыҭкгьыи агыуп ашьшьыҳәа иеизызгоит. Уырҭгьы «Меқҭуԥларла Абҳазиа» «Асаламшәҟықәарыла Аԥсны» ҳәа ҩ-бызшәакла аҭыжьра сҭахыуп. Арыигьы ҭоурыхыуп.
Уажәы араа ӌыдала хықәкыс иысымао Беигәаа Омарыи сареи иаҳхаҳгаз 35 шықәса, иыгәылара сынеиаанӡа иыҳабжьаз ашәҟықәа, аԥсыуа бызшәа, аҭоурыхтә материалқәа
еизгара, иара иыҭиыжьз ашәҟықәа реиҭагара, иыбиографиа, иыуаҩшьа иыҟазшьа, дызҿыз ауыс, дышаҿыз ԥыҭк салацәажәар сҭахыуп.
Араанӡа иара дыздыраанӡа аԥсыуаа Ҭырқәтәылатәыи рҭагылазаашьа салацәажәоит ҳәа атема ҵәҟьа сацәыхараны сымҩахыҵзаргьы, арҭ сыззааҭгылаз ахҭысқәа Омар иыуысуымҭа даараӡа иадҳәалоуп азыҳәаноуп. Иызбанзар, Беигәаа Омар зегь раԥхьа хьаас иымаз иыжәлар рырҿыхара акәын. Уыи амшала акәын арҭ адернеқьқәа «аидгылара»қәа рышьақәыргылара дышашьҭаз, Сивас, Адаԥазар, Исҭамбул даныҟаз адернеқьқәа зхыитыуаз. Уаа иааиыртыз аизарҭақәарҿы акы зылшаша ауаа аднагаланы ауыс шыҟарҵаша дырбаны, нас иара иыуыс ахь дыхынҳәауан (абызшәа аҭҵаара, аҭоурых, ажәеинраала уҳәо агьырҭ ауысқәа зегь рахь). Зны-зынла аизарақәа ныҟоу адернеқьқәарахь дыцаны ажәлар дрылатәауон аиҳабыра драцәажәон, ирыгыу ирыбзаоу акыр ыҟазар дразҵаауан, драбжьон даргьы иара иыизыӡырҩуан. Саргьы Омар Беигәаа дышыздырыз раԥхьаӡа арҭ адернеқьқәа рымш ала акәын. Нас ҳанеибадыр ҳагәҭыхақәа еибаҳҳәауа ҳалагеит. Уысҟан сара ауниверситет сҭан. Аҭырқәа литература факультет аҿы аҵара сҵаон. Уаа иысҵаоз, иызбаз, иысаҳаз аԥсыуаа ртәы ала иеиҿасырыԥшыуан. Аха уыи аҟаҵара уыи аҟара иымариамызт. Аԥсыуаа иырызкыз аматериалқәа, аҩымҭақәа ыҟамызт. Аԥсышәала аҩра аԥхьара ҳаздыруамызт. Уысгьы ашкол ҳазҭахда. Хаҭала ауыс адаауылар акәын.
Сара хаҭала иыҟасҵаз уыбрыи акәын: аԥсыуа ҭоурых, аԥсыуа бызшәа, аԥсыуа культыура аган ала школс иыҳамаз аӡәы заҵәык шиакәыз еилкаара. Уыи Беигәаа Омар шиакәыз абара. Омарыи сареи ҳанеибадыр, ҳагәҭыхақәа анеибаҳҳәа ашҭахь иареи сареи лассы-лассы ҳаибабауа ҳалагеит. Ҳазеиқәымшәаргьы асалам шәҟы ҳабжьан, аҭеллагьы ҳаицәажәон.
Афакультет саналга, ауыс салалеит. Уысҟан аамҭа раҳа иымаӌны иысауа салагеит. Уысҟан иыҳабжьаз асалам шәҟықәа иахьагьы иыҟаоуп. Ауыс саналага шықәсык ашҭахь сыҩнрахеит. Нас уыигьы аамҭа сыцәнаго иалагеит. Ауыс, аҩны, аҭаацәа шысҳәоз сыжәлар руысқәа рзы иалысхышаз аамҭа маӌхо иалагеит. Уысҟан даҽа ԥсыхәак сазхәцыит уанӡа Усқәыдар ̈̈ зыхьӡыз раионк аҿы стәан. Амшын нырцә ауысахь сцауон. Омар иакәзар Қадықои , Қызылҭоԥрақ хьырҳәаоз аҭыԥ аҿы дытәан. Сыуыс сызкажьуамызт, аха сыҩны сыԥсахыр ҟалоон. Саргьы уыс ҟасҵеит. Хәыӌыкгьыи аԥара рҳао саналага, Омар иыизааигәаз ҩнык ахь сыиасроуп ҳәа иысыӡбеит.
Мышкы Омарра рыҩнахьы сцеит иыԥшәма ԥҳәыс Кәарӌыиа-ԥҳа Шьаиан сылацәажәеит. Абас-абас ҳааигәазар сҭахыупбсыцыхраасҳәеит.Аҭакәажәрыцҳаубасдыгәырӷьеит: «Иаразнак« лҳәеит. Иагьлылшеит дара рыҩны ашҭахь ҵәҟьа ҩнык аԥшаара. Иылбаз аҩны даара сыгәы иахәеит. Иаразнак уыи аҩны қьырала иыскыит. Сыԥшәмагьы сыимазҵааит. Аконтракт иаразнак иыҟасҵеит, иаҭахыз аԥарагьы сшәеит, убас ала, иаразнак аҩнахьы ҳаиасыит. Уышьҭа Омар Беигәа иыҩныи сара сыҩны шьаҿақәак ракәын иырыбжьаз. Уыбра 16 шықәса стәеит  сынхеит – Н. Л. Уыбрыи аамҭа даара бзыиа схы иасырхәеит. Иассы мчыбжьы амҽыша аҽны шьыжьымҭан цон, хәлаанӡа иара сыҩыидтәалоон. Иара иыҳәаон, сара иызыҩуан. Баша ҳаидтәаланы агәылара анаҳхозгьыи ыҟан. Дара тәара иысзаауан. Саргьыи чеи жәраҳәа срызнеиуан. Лассы-лассы аишәак ҳахатәаны акреицаҳфауан ҭаацәаныла, ҳазхара ҳаицәжәон, ҳаччон, ҳахәмаруан. Даара иыҭаацәа хаан Омара, насгьы асас данрызнеилаак ахәыӌқәа реиԥш иыреигәрӷьон. Аџьџьаҳәа иыҿаччо, ажәытә аҿатә иалацәажәо уыгәы хыртыуан. Убас ала, ҳагәҭыхақәагьы еибаҳҳәауон, ҳауысқәагьыи ҳарыхәаԥшыуан.Ҳаамҭа абас
иыхааӡа, аха ҳаԥсыуа культыура азы иҩтәны иыиасуан. Уажәы салацәажәар сҭахыуп абрыи аамҭа хаа, Беигәаа Омар иаанда иыиасыз 35 шықәса.
Беигәаа Омар раԥхьа дахьызбаз, дшызбаз иаша ҵәҟьаны иысгәалашәоит сҳәар мыцхоит. Аха абас акы сгәалашәоит. Уыбрыи иашазар, Беигәаа Омар раԥхьа данызбаз уыбасҟан акәын ҳәа сыҟоуп.
Асҭампыл санааи 1966 ашықәсан ҭагалан аамҭазы акәын. Ашколқәа аныхты ашьҭахь ҩба-хԥа мыз анҵы саншьа Абыгба Адем Едиԥ Ақалын, Қоԥсырген Орҳаныи Абганба Ардашьаныи хьынхоз Беиоулу ̆ Ҭоқаҭлаиан Ҳан   ҳәа џьара Ҳаққы Қрмел (Аҟабард жәлар иыреиуаз ажәытә депутат, аҿатә адвокат, иахьа иеицырдыуа абизнесман, Налҿық Гранд Кавказтәи  иалахәыу аӡәы) иыкабинет ахь сыигеит. Арҭ арԥарцәеи сареи ҳаибаиырдырыит. Нас сара аԥсыуа бызшәала аҩра аԥхьара сҵеит уырҭ рыҟынтә. Уыи нахыс дареи сареи ҳаиҩызцәа бзыиахеит. Дара, сара сахьынхоз ашкол ахь иынеины саргьы срыманы, ма Аԥсыуа-Захәыуа ҭаацәарак раҟны сасра сыргауан, мамзар ажәлар реизарҭақәа, рыпикниыкқәа рахь ҳаиццауан.
Ас зны ааԥынран, Босфор ааигәа Гоқсу ̈ ҳәа дәыԥышӡак аҿы Аԥсыуа-Захәыуа жәлар хәыӌы дыула иеизаны, пикник ҟарҵоон. Уысҟан адернеқьқәа иыҟарҵаз еизарақәа арҭ аҩжәларкгьыи еицыҟарҵон. Макьана аԥсыуааи азахәқәеи хазы иымцацызт. Зегьы иырфаша, иыржәша рыманы иахьалырхыз ҭыԥ ԥышӡак аҿы иыганы уаа иеизаны иырфон. Зымацара иыҟаз, зыҭаацәа Асҭампыл иыҟамыз аҵаҩцәа аҿарагьы рымгаргьы ҟалон. Иызбанзар, араа иынхоз аҭаацәа уырҭ рыхәгьы иазхәыцуан. Уыбрыи аҽны аиҳабацәа џьара иеизаны иытәан. Ахацәа, аҳәса зегьы еилатәаон аҿаргьы уахҳәа иасны иыкәашаон. Аҿар
аиҳабацәа рнаԥы кны аԥсшәа еибырҳәон. Ҳаргьы Орҳаныи сареи аиҳабацәа раанда ҳанеыин рнапқәа аҳкыит. Уысҟан Орҳан Беигәаа Омарыи сареи ҳаибаиырдырыит. «Омер Амџьа арыи аӡӷаб даԥсыуоуп, алитература факультет аҿы даԥхьоит», – иыҳәеит. Беигәаа Омар даара иыгәы иахәеит. Аԥсышәа шыздыруаз, аԥсышәала сыҩны сышаԥхьаозгьыи анеилыикаа раҳагьы деигәырӷьеит. «Арыи иылеиԥшыу роуп ҳара иыҳагыу. Абызшәа здыруа, абызшәа ҭызҵаауа лара лыбызшәагьы ҭылҵаароуп», – иыҳәеит. Орҳангьы «Мышкы шәыҩны ҳанеыир ҳҭахыуп», – иыҳәеит. «Уыи раҳагьы иеиӷьыумыи, шәахьшьадыугьыи дышәеигәырӷьоит», – иыҳәеит.
Нас уахык рыҩнахьы ҳцеит. Уысҟан уажәтәыи рыҩнаҿы иынхомызт. Иара «Ҳамди Беи-  зыхьӡыз агәарабжьара аҿы акәын рыҩны ахьаҟаз. Агәырбжьара уахьынҭало ҩба-хԥа ҩны рышьҭахь иаауԥылон. Арыи аҩны уажәтәи иыҩны ацкыс иыхәыӌын. Учел аԥарҭманы  ахьӡын. Аҩбатәыи етаж аҟны иыҟан. Уысҟан иыԥҳа Нураигьы дыҩнрамызт. Даара ҭыԥҳа ԥышӡак лакәын. Дауны дыҵаӷӷаӡах, лыблақәа еимхәыц еиԥш ажәҩан ԥыштәыла иыцырцыруа иыҟан. Длашаӡа дыҟан. Англиаа рыҭыԥҳацәа дыреиԥшын. Аврупа ԥышра лыман. Ҳамаҵ зуаз лара лакәын. Беигәаа Омар иыԥшәма ԥҳәысгьы раҳа дыҿан уысҟан. Уыигьы дыҿаччао дааҳԥылеит. Ҳара Беигәаа Омар ҭырқә ҵасла «Омер Амџьа» ҳәа иаҳҳәон. Иыԥҳәысгьы «Шьанан Ҭеизе» ҳәа лызҿаҳҭыуан. «Амџьа» ажәа аб иашьа, «Ҭеизе» ажәагьы ан лахьшьа акәын иаанагоз. Уыс аҳәара аҭырқәцәарҿынтә иаҳҵеит. Раҳа дыҿазар «Аби» уҳәар акәын, уыи азыҳәан Ашамба Орҳан «Аби» ҳәа ҳаиышьҭан. Иаргьы Беигәаа Омар «Омер Аби» ҳәа дыиышьҭан. Аха аԥсышәала даниацәажәо «Саншьа» ҳәа иаиҳәон.
Уыи ауыха Омер Амџьа аԥсыуаа иырызкыз ауысқәа дырмылацәажәаӡеит. Ԥсыуа ԥшәымак иеиԥш ҳара
даҳадтәалан ачеи иыжәыит, ахаа-мыхаақәа иыфеит, сара сыҭаацәа, Орҳан иыҭаацәа дыразҵааит. Ардашьан уысгьыи Адаԥазарынтә иыҭаацәа идыруан. Ҳара ҳанеибадыр ашҭахь, ҩы-шықәса иыреиҳаны Беигәаа Омар арыи аҩнаҿы дытәан. Иара иыхатәы ҩнын, иыҿаԥхьа даҽа ҩы-ндыук гылан хазы ҩнын, абаҳча дыуӡӡа аман, аҩны иыжәытәтәыиын, даара иыԥышӡан. Уаа Ԥасаныиа Ниҳаҭ ҳәа Қаиалар иеиуаз ԥсыуак дытәан, Омар иыԥшәм лызыҟацәа дыреиуан. Ԥасаныиа иыԥшәмагьы д-Иашҳан  Ешԥҳан – Н. Л.. Даара ԥҳәыс ԥышӡак лакәын. Лыбла иаҵәақәа, лыцәа, лыжьы шыкәакәаӡа, аԥсыуа ԥҳәыс еинаалак лакәын. Лара леиԥш лыхәқәагьы иыԥышӡан, иыхаан. Аԥсыуа чысқәа зегьы акы агымкәа иыҟалҵоон. Омаррааи дареи иессымша иеибабоон. Арыи Ԥасаныиа Ниҳаҭ иыбжьы даараӡа иыхаан, аԥсыуа азар ашәақәа уамак ала иыԥышӡаны иыиҳәауан. Уысҟан арҭ ранҵаразыҳәан ҳаиҿкааны ҳаҟамызт. Ианҵаны иыҳамазар акәымзиыиз аха, уыс баша ҳаизыӡырҩауан. Аха сыхааны иысмаҳаз ашәак ажәақәа иара иҿынтә ианҵаны иысымоуп.
Ари араион Қызылҭоԥрақ ахьӡын, Қадықои иадҳәалан. «Қызылҭоԥрақ» адгьыл ҟаԥшьы акәын иаанагоз. Арҭ сара аамҭак аныиасы «Дәрыԥшьаа» ҳәа расҳәао салагеит. Иызбанзар, Омар иыҩны ааигәа-сыигәа иынхаооз аԥсыуаа рацәан иара Ҳамдибеи агәрыбжьараҿы иара иыда иынхаоз аԥсыуаа рацәан. Ԥасаныиа иынеҩс, Аҭрышба дыҟан, уырҭ рынаҩс Еилакырба Муаммер дыҟан, хәыӌык алада уылбаар Беигәаа Сабрыи дыҟан. Уырҭ рыҿаԥхьа Ниҳаҭ иахьша Ԥасаныиа Мелаҳаҭ дыҟан, уыи лыԥшәма Акәыдба Фаҳри иакәын (аполковник). Қызылҭоԥрақ аџьаамагьы хәаџьас иамаз Аҭарба Ҭаџьеҭҭин иакәын, уыи иыԥшәма д-Папаԥҳан.
Абас Омар иыкәша-мыкәша иымаӌымкәа аԥсыуаа ыҟан, нас ҳара ҳацлеит, ҳара ҳашьҭахь Џьынџьал Ибраҳим дааит, иыԥшәма асаӡуа ԥҳәыс, уыи лыԥҳацәа гьы аџьџьаҳәа
ҳаҟан. Аиашазы ԥсыуа қыҭак аҿы ҳаҟазаргьы уыи аҟара ҳаԥсыуаны ҳанхон.
Омар иыҩны асас дагмызт. Арҭ еиҳарак аԥсыуаа ракәын. Рыҩны сыдгыла цыԥхьаӡа иысзымдыруаз ԥсыуақәак збалон. Омар араа дынхао далагеижьшьҭеи рацәак ҵуамызт. Иызбанзар, иара атәанчаҩра ԥсшьара даныиас ашьҭахьоуп арахь данааи, уаанӡа Адаԥазар дыҟан.
Раԥхьатәыи рыҩны хәыӌын азы, уыи аҟара лассы ҳазцауомызт. Асҭампыл имҩаԥыргоз Аԥсыуа-Захәыуа жәлар реизарақәарҿы ианакәызалаак ҳаиԥылон. Уысҟан макьана иара иыҭиыжьыз ашәҟы иымаӡамызт. Аха, раԥхьатәыи аҟәшаҟны зыӡбахә сҳәаз «Иени Қафқасиа» зыхьӡыз, Иззеҭ Аидемир иыҭиыжьуаз ажурнал аҿы амифологиа иазкыу астатиақәа иыиҩуа далагахьан. Уырҭ иыхьыӡ ала иыҩуан аха, знызынла аполитикатә статиақәа аныиҩуазгьы ыҟан. Уысҟан иыхьыӡ акәымкәа даҽа хьӡык ныҟәыигон. Ма «Бир Абҳаз» м« Ԥсыуак», мамзаргьы «Ауыбла» ҳәа ахьыӡ ӌыда ныҟәигоон. Иара дыздыруаз арыи зҩыз иаразнак дилыркаауан, аха уысгьы ас аҩра еиӷьеишьон иызбанзар, уысҟан аҭагылазаашьа уыи аҟарагьы иыманшәаламызт. Иааҟәымҵӡакәа аҳәынҭқарра аган ала иыцклаԥшыуан.
Сара 1967 шықәсанӡа Омар дыздыруан аха, уыи аҟара сыизааигәаӡамызт. Макьана саԥхьаон, сыдырра, сынтересқәа хазын. Сыҩызцәа зегь ҿан, ауниверситет иыҭан уырҭгьы сара иысеиԥшын, аимдара бзыиа иаҳбоон, уыс ауыс дыуқәа ҳарызхәыцуа ҳаҟамызт. 1967 ашықәсан ауниверситет санҭала аамҭагьы соуыит, сыхшыҩгьы азцауа иалагеит.
Саншьа иымшала, аԥсыуаа рдернеқь еиҿкааразы иырымаз апроблемагьы еилыскаауа салагеит. Саншьа аныи Иыуқсеқ Қалдырым сышыигаз еиԥш. Беиазыҭ араион аҿы ауниверситет аԥхьа ҵәҟь иыҟаз сасаиырҭак аҿыгьы
сыигеит. Арыи асасаиырҭа ԥсыуак иыитәын, Барҟанык иыхатәын. Уаа иыҟалаз еизарахьгьы сыигеит. Ҳара ҳақыҭа иеиуаз аӡәы дрылан, уаа ҳанеибадырт. Сан рыцҳаи иареи иышеиқәлацәаз, ақыҭа даныҟаз иышеиҩызцәазгьы сеиҳәеит. Уыи ауаҩ Қадықои иымаз иыкабинет уышьҭа нахыс аԥсыуаа еизарҭас рыхы иадырхәааит иҳәеит.
Уыи аизараҿы Беигәаа Омар дыҟамызт. Уажәы даара иыбзыианы иысгәалашәоит. Аиҳабыразы иалырхыз Барқан-иыԥа Миҭҳаҭ, Ҭаԥшь-иыԥа Ергәын, Абыгба Едиԥ Ақалын (саншьа), Акәаӡба Руҳи, Қьаҿ-иыԥа Нури, Амаршьан Иашар дырылан.
Арыи хәыӌык сара сархәыцыит. Заанаҵ адернеқь еиҿызкааз ауаа Мысырлы-иыԥа Шьереф Ҭерим, Арыҩҭаа Еҭҳем Аруҭан, асасиырҭа зтәыз Барҟан-иыԥа Миҭҳаҭ Берқан, Гечба Зыиа Беи (Гәындыуз Гьечба иаб), Ажьиба Џьемал Қаиалар, Цәышба Ибраҳим Џьеыишьақар (Аҭаи Џьеыишьақар иаб), Беигәаа Сабрыи уҳәао агьырҭ ауаа.
Нас иызлеилыскааз ала, уырҭ хәыӌык рыгәы каҳан иыҟан, Беиоулыу араион аҿы иаархәаз ауаҭах рҭыихьан. Аизарҭас иырымаз ас уаарала ҳәа ҭыԥқәак ракәын. Уажәгьы арыи ҳақыҭа иеиуаз Акьаҿ-иыԥа иыкабинет аамҭак азы рыхы иадырхәарц рҭахын.
Уысҟан аԥсыуа дернеқь шықәсык ала иыҟарҵауоз апрограмқәа ҳанрыхәаԥшылаак иаҳбоит акәашара ансамблык шеиҿыркааз. Уаа иеицырдыруа аԥсыуаа рыԥҳацәа, рыӌкәынцәа кәашоон. Беигәаа Омар иыԥҳагьы уырҭ дырылан. Уырҭ рырҵаҩ иыԥшаара, рымаҭәақәа аӡахра, рықәгыларақәа реиҿкаара, адернеқь аиҳабыра реизарҭа аҭыԥ аԥшаара, аԥхын ажәлар дәыԥышӡак аҿы иеизаны апикник аҟаҵара, ԥсыуа қыҭак аҿы аҽырыҩрақәа рыҟаҵара, ма ресторанк аҿы иеизаны аԥсыуа чысқәа рыла аишәа ргылара, Асҭампыл аԥхьара иааиыз аҵаҩцәа
рызы аҭыԥ аԥшаара, зны-зныла ахәылԥазқәа еиҿкааны ажәлар реибадырра, еиԥш ауысқәа иырҿын. Беигәаа Омар иакәзар, арҭ уысысгьыи иыԥхьаӡомызт. Иара дызҿыз хазын. Адернеқьқәа рыҟазшьақәагьы аиаша аҳҳәозар игәаԥхомызт. «Акультыура иашьҭам акультыуратә дернеқьқәа» ҳәа дрышьҭан.
Ҵоуп адернеқь шьақәзыргылаз иара иакәын аха, аиҳабыра ҳәа иалырхқәаз уыи акультыуратә уысқәа иырызкны раԥхьа иықәиҵауо апрограмқәа хьаасгьы иыркыуамызт. Иагьырҭахымызт, иацәшәаон. Аполитика иалалар рҭахымызт. Аҳәынҭқарра иаԥырхагахар ҳәа иышәаон. Омар дызҿыу ауыс аҳәынҭқарра иаԥырхагамызт. Анаука зԥырхагахауо аӡәы дыжәбахьаоу?
Аиашазы, адернеқьқәа акыр аамҭа ҟәыдыи-бысҭеи, еимдареи, кәашареи рыла иымҩасыит. Акультыуратә уысқәа уыи аамҭазы еиҳарак иашьҭаз ажурналқәа ҭызгауоз ауааи, уырҭ рзы аҩрақәа, астатиақәа зырхиауоз, аиҭагарақәа ҟазҵооз ауаа ракәын. Иызбанзар, адернеқьқәа рызакәанқәа арыи иеиԥшыу ауысқәа азин рырҭомызт. Уысҟан аетникатә культыура уыс иаартны алацәажәара мариамызт. Уыи азыҳәан еиҳарак иызҿыз ауысқәа хыхь зыӡбахә аҳҳәаз ауысқәа ракәын. Зны-зынла акәты сызбал «черқес ҭавуу-̧ ̆ аԥсыуа ашә «черқес ԥеинири» ҳәа зыҳәозыи, еиԥш апроблемақәакгьы рыман. Абрыи иеиԥшыу еимакеиҿак акәын гәырҩас иырымаз.
Беигәаа Омар иакәзар, уахгьы ҽынгьы иыжәлар рыбызшәа, рҭоурых уҳәа дааҟәымҵӡакәа акы аҩра, аҭҵаара даҿын. Иысгәалашәоит, раԥхьаӡа Беигәаа Омар иыҩымҭақәа 1967 ашықәсан «Қафқасиа Қулҭурел Дерги» ҳәа азахәыуа Иззеҭ Аидемир иыҭиыжьуаз ажурнал аҿы ҳаԥхьеит. «Аԥснытәыи Ааотохтон Республикаи Аԥсыуааи» ма «Аԥсынытәыи Аҳәынҭқарреи Аԥсыуа Жәларыи» зыхьӡыу
астатиақәа. Араа ианын уыи аамҭатә аԥсыуа ҳәынҭқарра аҭоурыхыи, араионқәеи, Аԥсны аҳәаақәеи, аҳауаи. Нас аԥсыуаа раԥхьаӡа адунеи иышанылаз. Амчыбжь хьыӡқәа рыетимологиа, аԥсыуа жәлар рыкосмогониа дырра шаадырыԥшыуаз атәыгьыи. Иара ажурнал адаҟьақәа џьара Чачба Мишьаи иыԥҳәыс Нинаи дрыхцәажәаауан. Арҭ аҩра аԥхьара, ашкол ахтыра иышацхрааз, нас Миша иыҟаиҵаз Аԥсны ахсаала шаҟа патыу шақәыу. Уысҟан Ҭырқәтәыла иынхауоз ақырҭцәагьы иымыргәаакәа, ақырҭцәа Аԥснытәи аԥсыуаа иырзыруыз ахәымгарақәагьыи дырылацәажәон.
1967 ашықәсан нанҳәа мзазы иыҭыҵыз арыи ажурнал аҿы саԥхьеит Беигәаа Омар иыԥҳа лыхьӡ ала ианыз даҽа статиакгьы. Уаа иаарыԥшын аԥсыуа хьыӡқәа, ахаҵа хьыӡқәа, аҳәса хьыӡқәа. Уыи Омар иыҟаиҵаз акы акәхарын, иыԥҳа аҩра даиырышьцыларц ма иара уыи анумераҿы ҩ-статиак иыман азы ахԥатәыигьы иара иыхьыӡ анҵара дацәыԥхашьазар акәхап. Уысҟан арыи ажурнал аҿы иызыҩуаз, ажурнал ҭзыжьуаз Иззеҭ Аидемир иыда еиҳарак хҩык рыла акәын ажурнал агәыцә шыичаԥаз. Др. Васфи Гусар ҳәа захәыуакыи, А. Озқан Мелашвили ҳәа қырҭуакыи, аԥсыуас иыҟаз Беигәаа Омар иакәын, еиҳарак астатиақәа зыҩуаз иара иакәын. Уыи аамҭазы ақырҭцәа Аԥсыуа-Захәыуа жәларқәа иырцәыхарамызт. Реизыҟазаашьагьыи аамысҭашәаны акәын иышыҟаз. Арыи аҭагылазаашьа Ҭырқәтәыла иынхауоз рзы акәын арс иышыҟаз. Уыи аамҭазы Аԥсны иышыҟаз ҽеила иысыздырам. Араа еиҳарак Аԥсыуа-Захәыуа уыс уыла ҭнахырц аҟара еилых рымамызт, хәыӌы/-мыҷқәак рыбжьазаргьыи уырҭ алаф ажәа иеиԥшын. Анаҩсгьы Аԥсыуа-Зухәыуа жәларқәа зегьы ақырҭцәа ҳгәылацәа ҳәа иырыԥхьаӡуон. Агьырҭ Кавказ жәларқәа дагестанаа, чеченцәа, ауаԥс жәлар зынӡа иашьак еиԥш акәын иышрыхәаԥшыуаз. Реиҩызарагьы даара иыбзыиан.
Сара ауниверситет санҭаз аамҭа сыкәша-мыкәша иыҟаз аԥсыуаа рҿар Аԥсны, аԥсыуара, аԥсыуа бызшәа иазҿлымҳан. Акы иаԥхьаон, акы рыҩуан. Аха ҳара хәыӌык иаҳцәыхараз аԥсыуа ҿаргьы ыҟан, уырҭгьыи аԥсыуаа рывитрин дырԥышӡон аӌқәынцәа раура рыҭбара, рыԥышра, аӡӷабцәа уыс аӡәы дыубаргьыи аӡәы дыухашҭуан, аха арҭ еиҳарак акәашара бзыиа иызбауоз ракәын. Ҳара ҳгәыԥ акәызар, Омар иымҩа иықәныҟооз ракәын. Насгьы Ашамба Орҳан, Абгынба Џьенгьыз иеиԥш ҳаиҳабацәагьыи ҳара раҳа иаҳзааигәан. Дареи ҳареи ҳхәыцшьа еиқәшәауон. 1967 ашықәсан хыхь зыӡбахә сҳәаз ажурнал хьачхома  ажьарныҳәа – Н. Л амзазы иыҭыжьыз аномер аҟны ианын даҽа ҩ-статиак Беигәаа Омар иыитәны. Арҭ рыуакаҿы иыхьӡ «Ауыбла» ҳәа ианыиҵеит. Иызбанзар, арыи иыҩымҭа ҵакыс иамаз аҭырқәцәа ры Кавказ политика акәын. Астатиа хыс иаман «Ҭырқәтәыла Кавказтәыла Ахьыԥшымра Иадгыларуоп» ҳәа.
Омар арыи иыҩымҭаҿы уаанӡа аӡәымзар аӡәы иыгәаӷьны аҳәара иылымшаоз апроблемақәа дрыхцәажәауан. Арҭ иыиҳәақәаз џьаукы руыс ахь иышымааша иыидыруан азы, иыхьыӡ иаартны иымыҩӡеит. «Ауыбла» ҳәоуп иышыҩиыз. Уаа зегьы раԥхьа далацәажәон аибашьра; «Еибашьра иахьа зтәыла зыхьчао, ахақәыиҭра иашьҭо ажәларқәа иырыхоозаргьыи, ақәылаҩцәа рзы хәарҭас иамо агьы амам. Ҭынчрала иыугаз аиааира, аибашьрала иыугаз аиааира ацкыс раҳа иеиӷьыуп. Арыи аҭынчра аԥызҵаша аҵабыргқәа реилкаароуп. Аҵара-дырроуп. Ажәларқәа рыҭҵаараоуп. Анаука азҳацыԥхьаӡа уыи ажәлар раҳагьы иыӷәӷәаны бџьарла иеиқәныхыуп ҳәаоуп иышаанаго. Уысҟан зегьы иызықәныҟәаша амҩа ҽеила иалырхыуеит. Ажәларқәа зегьы раԥхьаӡа дара рыхаҭа зуысҭцәао цқьа иеилыркаауазароп. Еиҳаракгьы рыгәылацәа ҽеины иырдыруазароуп. Арыи
ҟазымҵаз иара иыхы даԥырхагахоит. Иытәыла аҩныҵҟагьы ҭынчра иауам. Анаука аҳаракырагьы зынӡа дазыхьӡоом.
Османлаа ргәылацәа рынапаҵаҟа иыҟан, аха арс рынапаҵаҟа иыҟаз ажәларқәа рыҭҵаара иымашьҭало ианалага уырҭ атәылақәа дырӡуа иалагеит. Зегь ака-кала иырԥырҵыит. Дара иырыдҳәалаз Балкан жәларқәа дара иырҿагылао ианалага (Иырыцхыраауазгьы ыҟан азы) дара раҳа иырзааигәаз Арнавутцәа иырмыцхрааӡеит. Уыи азыҳәан Арнауҭаа иаҵахеиҭ. Нас ахақәиыҭра зырҭаз Арнавуҭтәыла уысҟан рыхы иахәо иыҟамызт азын иеилаҳаит. Раӷацәа иырымԥыҵахеит. Османлаа арҭ иырыцыхраандаз даргьы иырзеиӷьын, Арнавутцәагьы иырзеиӷьын» ҳәа иыҩуан.
Нас Кавказаа дырзааҭгыланы: «Османлаа рзыҳәа Кавказгьы Балканын. Уаагьы Османлаа рыуацәа ыҟан, раӷацәагьы уыс. Уырҭ ирызку анаукатә ҭҵаарақәа ҳарҟәаҵып. Иессымшатәыи политикақәа рзыҳәангьы ҵарадырра рымамызт. Уыи амш ала, аполитикатә аԥҟарақәа азҵаарақәа анықәдыргылаша зынӡа иеицәао, иакәым амҩақәа алырхуан. Арыи даара аԥхасҭа бааԥсы рнаҭон. Уыс иыҳәауан аҭырқәа ҵарауаҩ, аҭоурыхыҵаҩ Џьевдеҭ ԥашьа; «Османлаа рыуацәа зуысҭцәаз рзымдырыит. Уырҭ рыхы архәашьа иызақәымшәеит, рыуацәа иырыдгыланы иырыцыхраандаз реиҳа иырзеиӷьын. Уыи ахьыҟарымҵаз дара иырзеицәахеит», – аныиҳәауаз аԥсыуаа ҿырԥшыгас иырыиҭауон. «Аԥсыуа Амшын Еиқәаҿы иымҩаԥыргоз аӷбала ақәыларақәа иаҟәырхырц уырҭ рыӷбақәа аанкыланы иырыблыит. Уыс ҟарҵар ацкьыс иеиӷьымзыи арыи еиԥш аӷба зчаԥаз, уыи еиԥш амшынуаа ахьыгӡараҿы рыхыи иадырхәалар?» – ҳәа иыҩуан.
Фераҳ Али Ԥашьа арҭ Кавказ жәларқәа иырҿыхарц, уырҭ дрыцыхраац Кавказ даннеи, арҭ ажәларқәа аекономикатә аган ала иыӷәӷәахааит ҳәа, амаден ҵыхра ауысырҭақәа
дыргыларц аԥсыуа рхы иақәиҭзароуп аныиҳәа, Османлаа реиҳабыра иаразнак иаҿагылеит; «Уырҭ ас иыӷәӷәахар, нас ҳара иаҳзыӡырҩӡауом, ахақәыиҭра иашьҭалоит» ҳәа иышырԥырхагахаз иыҩуеит. Насгьы Зан-иыԥа Сефер Ԥашьаи Меҳмеҭ Еминыи иеиҿаргыланы Османлаа уысгьы иырымпыҵыҵыз Кавказ ажәларқәа зынӡа реиқәынҵәара иышацхрааз атәы дазааҭгыланы, Кавказ атәылақәа рыхақәыиҭразыҳәа Ԥариж иымҩаԥысуаз аизараҿы (аконферанциаҿы) Османлаа рыдепутат дыҩгыланы «Ҳара уырҭ хьаас иыҳамам. Ҳара хаҭала Чуруқсыу аӡааигәара проблемақәак ҳамоуп уаа ҿаҳхыр, уаҳа акымзарак акы ҳҭахым», – аныиҳәа Англиаа иышџьаршьаз, насгьы иышгәамҵыз аазырыԥшыуа абарҭ ажәақәа аҭоурых ианылеит. Уысҟантәыи Англыз депутат насгьы аҳәаа нырцәтәыи аминистыр Џьларендан  «Сара Ҭырқәак иаҵкыс раҳа сызҭырқәахоом», – ҳәа Али Ԥашьа иыгха далацәажәон ҳәа арыи аҭагылазаашьа ҿырԥшыгас иыҟаҵаны арыи иеиԥшыу ауысқәа, ас иыҟалаз агхақәа Османлаа рыуацәа Кавказаа раӷацәа рымԥахьы аиасра иацхырааит. Аԥсыуа-Захәыуа жәлар Османлаа арыи аҟара иырмықәыӷәӷәандаз рабџьар анышьҭарҵаша аамҭагьы раҳа иазхәыцны шьаҭанкыла иықәырхаанӡа рыхы аҿыхша иазхәыцыргьы ҟаларын иҳәауан Омар. Нас:
«Иахьатәыи Қырҭтәылеи Аермантәылеи еиԥш рыхыԥхьаӡара рацәаны даргьы раҳа иыӷәӷәаз ҳәынҭқаррақәаны иаанхарын. Уысҟан Османлаа иырҿагыланы аурысцәа иырыдгылаз ажәларқәа реиԥш ҳара ҳажәларқәагьы уыс иыӷәӷәаны ршьапы иықәгыланы аанхара рылшон. Османлаа иыраӷацәаз, иырҿагылаз ажәларқәа уахь аҭырқәа литератураҿы рыхатәы хьыӡқәа, рыжәлар хьыӡқәа рыла ианыуп. Аха рыцҳарас иыҟаоу уысҟан гәык-ԥсык ала Османлаа ирыдгылаз Аԥсыуа-Захәыуа жәларқәа дара
рҳәашьала а-Черкесқәа рыхьыӡгьы иахьа аҩымҭақәа иырнырхырц иаҿыуп. Черкес, Черкезистан ҳәа аҩра рцәымыӷхао иалагеит.
Ачеркесқәа аҭырқәцәа рыуара, рызааигәара аҭырқәцәа зҭахымыз, уырҭ иыраӷо ажәларқәа раԥхьа даара аԥхасҭа хьанҭа рнаҭеит. Аибашьрақәа рыла иеиқәынҵәаз ауаа рыҩнықәа, рымхықәа былны, рыдгьлқәа иырықәҵаны, рышьаҭа анықәрхы ашьҭахь Аԥсыуаа рзы уыи агәаӷь, уыи аӷара нымҵәаӡеит. Аибашьра нҵәаны аҭынчра ҟалеит анырҳәагьы атәыла иацәынхаз уаԥсҵәык ауаа ҭынчра рырҭомызт. Рыхьыӡқәа ԥсахны, рыдгьылқәа ԥсахны, анахьарахь иыԥсаҟьаны ҽазнык рыҽеидкыланы иықәымгылааит ҳәа иырылшаоз зегьы ҟарҵауон. Рыжәлар хьыӡқәа «Аԥсыуа» ахаҭыԥан «Ашьха уаа» мамзар «Азиатә уаа» ҳәа ианырҵауон», – ҳәа Аԥсны уысҟантәыи аҭагылазаашьагьы ааиырыԥшыуан. Арыи иеиԥшыз адырра ахәыцшьа Ҭырқәтәыла иынхоз ауаа иырдыруаз акы акәымызт. Ас ҵәҟьа иаахтны аҭоурыхтә ҵабыргықәа аҳәара згәаӷьыз Беигәаа Омар изыҳәан «Иыхы еилагома?» зҳәозгьы дыҟан аԥсыуаа рҿы. Рыцҳарас иыҟаз уырҭ ауаа адернеқь аиҳабырагьы иалан.
«Арыи ауаҩ иыҟаиҵозыи? Ҳара аарлаҳәа хыеидкыларҭак ҳауын, ашьшьыҳәа ҳацоит. Арыи иымшала ҳадернеқьгьы хырҩоит», – ҳәа иыцәгьа зҳәозгьы маӌмызт. Уырҭ саргьы иысаҳауан, агьырҭ аҿаргьы. Аха, ианакәызаалак аҿар Омар раҳа бзыиа деилыркаауан, уыи иыдгылоон, саргьы уыс. Уыи изыҳәан аӡәы иакәым акы иыҳәар иызуамызт. Омар иыҩымҭақәа сара уысҟан раҳа иеилызкаауаз сырылан ҳәа сыхы сыԥхьаӡон, иызбанзар абызшәа аган ала аҵара сыҭан.
Омар абызшәа мацара акәым аҭоурыхыи аполитикагьы даара бзыиа иыздыруаз аӡә иакәын. Зны ақырҭуа меншевикцәа Аԥсны иазыруыз абааԥсырақәа дрылацәажәауан.
Симон Басариа Ҭырқәтәыла дышааиыз. Аҭырқәцәа арыи рхы иархәаны аԥсыуаа рзы «Шәара ахақәыиҭра шәызҭаз шәеиҳабы Ҭырқәтәылан дыцаны шәыиҭыит», – шырҳәауоз атәы уҳәао, аболшевиқцәа аменшевикцәа ҳәаны ажәлар шеиҿадырԥалоозгьы дрыхцәажәауан. Уысҟан 17 шықәса зхыҵуаз сара сзыҳәа арҭ даараӡа иыҿыцу дыррақәан, уырҭ дыук иеилыскаауа сыҟамызт. Болшевик меншевик закәыгьыи сыздыруамызт. Ақырҭцәа дара ртәыла «Қырҭтәыла» иыҟаз аерманқәа рытәылаҟынтә ианыԥхарҵооз, уырҭ аерманцәа Аԥсны иахьрыдыркылаз атәгьыи далацәажәон. Сталиныи Бериаи Аԥснаа иырзыруыз азалымдарақәа, арыцҳарақәагьы раԥхьаӡа рыӡбахә зҳәаз Омар иакәын. Уаанӡа араа иыҟаз ауаа Аԥсны уыс акы шыҟаз рыздыруамызт. Аԥсны ҳәа џьара акы шыҟаоугьыи рыздыруамызт. Рабацәа иырҳәаз ада, ԥсадгьылк аҳасаб ала агәхьаа зкуаз аӡәгьы дыҟамызт. Аиашазы Аԥснаа иырызкыу апроблемақәа зегьы ажәлар иырылазҳәаз иара Омар заҵәык иакәын.
1334 (ма 1920) ҳәа аҭоурых зныу Аԥснынтә, Аҟәа ҟынтә иааиыз «Ааԥхьарак» аӡбахә иҳәауан. Арыи ааԥхьара раԥхьаӡа иыцәырызгаз «Асҭамбылтәыи Ныхыҵ-Кавказ Жәларқа Реидгылареи-Рыцхыраареи» зыхьӡыз акомитет аиҳабыра абас иырыҩуан: «Ианаамҭаз Аԥсныҟа иахәҭаз ауаа иахьышьҭымыз азыҳәан, Аԥсыуа жәлар Аԥсны зынӡа иеиқәынҵәоит». Арыи еилызкааз Османлаа реиҳабыра уысҟан Аԥсны иацхыраар рҭаххазаргьы, ирылшазгьы ҟамлеит. Аменшевик қырҭцәа рпровакациақәа, рыгызмалрақәа иырзымиааит.
«Иахьатәыи аҭырқәцәа ракәзар дара зҭагылаоу ауадаҩрақәа рымшала макьана Кавказ иазхәыцыртә аҟара аамҭа рымам. Зыԥсаҭа бзыиахаша Решьыҭ Галиԥ иыхаан аҵарадырра аминистырра ауниверситетқәа рҿы Кавказологиа ҳәа факултетык аартра дышашьҭаз уыи даныԥсы
ашьҭахь Ҳамиҭ Зубеир зыхьӡыз аҵарауаҩы уажәгьы арыи дышашьҭаз дыԥсыит, аха иахьа уажәраанӡа абрыи арҿыиара, ашьақәыргылара ԥсыхәа амуыит», – ҳәа иыҩуан.
«Агәыла иеилкаара аемԥериалист хәыцра мацарала иыҟалоом. Атәыла аҩныҵҟатәыи аҭынчразы, ахәаахәҭразы, анауказы, адунеи жәларқәа рҭынчразгьы иаҭахыуп. Ажәларқәа зегьы арыи рыгыуп. Аҭырқәцәагьы реиҳа еилыркаарц зыхәҭоу рыгәылацәа Кавказаа роуп. Аха, рыцҳарас иыҟао Кавказаа рыӡбахә зынӡа иыззымдыруагьы аҭырқәцәароуп. Аха аҭырқәцәа рҭоурых зегьы рацкыс иызҵашагьы Кавказаа рыбызшәа рыҭоурых алаоуп, иахьа Кавказтәыла зынӡа иыззымдыруа аҭырқәцәа, анцәа иымҳәааит аха, адунеи аҽаԥсахны уыск рыӡбарц ианақәыркылаак иыашам мҩак алырхырҳәа сышәауеит.
Беигәаа Омар арыи иыҩымҭа иахьа уажәраанӡа сызҿыу ауысқәа зегьы зышьаҭа аԥызҵаз оуп сҳәар сылшоит.
1967 ашықәсан 11-тәыи амза ажурнал ианылаз арыи аҩымҭа санаԥхьауаз сара иысхыҵуан 17 шықәса. Ауниверситет сҭалеижьҭеи ҩба-хԥа мыз ҵуан. Омар иыҩымҭа зныз арыи ажурнал сышәҟықәа иырыбжьакны хынтә, ԥшьынтә, жәантә санаԥхьауоз ыҟан. Уысҟан Беигәаа Омар аизарақәарҿы харантә ҩынтә-хынтә дызбахьан акәымзар, ааигәала дысыздыруамызт. Иыҩнахьгьы ҩынтә иыреиҳаны сымцаӡацызт. Иара дызлаздыруаз иыҩымҭақәа рыла акәын. Ауаа данрыдтәалаз уыс иынарҵауыланы дызҿыз далацәажәомызт азыҳәан, аиашазы дызҿыз ҵәҟьа саргьы иеилкааны иысымамызт.
Аха абрыи астатиа даараӡа сархәцыит. Зегь раԥхьагьы иыхьӡ ас иахьыиҩыз. Уысҟан «Ауыбла» гьы дызакәыз сыздырамызт. Ауыбла иызкыу иышәҟыгьы макьана иыкьыԥхьымызт. Аха, аҩымҭа аԥсыуаа иахьрызкыз амш ала арыи зҩыз дшаԥсыуаз ҩашьомызт. Нас Орҳаныи Ардашьаныи
санразҵаа «Уыи Омар Беигәаа иоуп», – рҳәеит. Саргьы «Нас иыхьӡ ҵәҟьа заныиымҵазыи?» – анысҳәа, Орҳан дысхыччан, «Иыбзеилымкаазеи? Араа заҟаҩы дырзааҭгылао гәабымҭаӡеи, аҭырқәцәа, ақырҭцәа, аурысцәа уыи моу аԥсыуаа ҵәҟьа рыуыс ахь иымааша далацәажәоит. Беигәаа Омар уырҭ рыцәгьа иыҳәауом, иырзеиӷьыоуп иыиҳәао, аха уыи шаҟаҩы еилыркаара?» – иыҳәеит.
Иашаҵәҟьаны, сара саншьа (сабдыу ианшьа) дрылакны аԥсыуа дернеқь аиҳабыра иалаз реиҳарак уыи дырзеилкаауамызт. Иыиҿагылаооз дыреиуан Мысырлы-иыԥа Шьереф. Аха иашьа Сабри уыи аҟара аҵара шиымамгьы, Омар иаанда дыҟан ианакәызаалак. Насгьы Арҩыҭаа Еҭҳем Аруҭан даара Омар патыу иықәызҵао дреиуан.
Аха, иыџьашьаз уыи ажурнал ҭызыжьуаз азахәыуа Иззеҭ Аидемирыи, даҽа захәыуацәакыи, аныи зыхьӡ сҳәаз ақырҭуа раҳа деилыркаауан Омар. Уаҳа бзыиарак изырымуыргьы, агьырҭ реиԥш иыцәгьа ҳәаны иеимдоомызт. Уысҟан аԥсыуаа рҿы Омар деилызкаауаз аиашазы даараӡа дымаӌын.
Сара сакәзар арыи аҩымҭа санаԥхьа ашьҭахь аԥсыуаа иырызкыны ҟәыдыи бысҭеи ада акымзар акы шысзымдыруаз еилыскааит. Акы ззымдыруа аӡәы Омар иаанда иыусыузыи ҳәа сыхәыцуан азы, хәыӌык шьҭахьҟа сгылоон. Нас саргьы салагеит ашьшьыҳәа аԥсыуаа иырызкыу аматериалқәа аԥшаара, ашәҟықәа сырыԥхьао саналага ашьҭахь иеилыскаит; Џьевдеҭ Ԥашьа дызуысҭдаз, Фераҳ Али Ԥашьа иыҟаиҵаз аболшевиқцәа аменшевиқцәа зуысҭцәаз, аԥсыуаа рҭоурых иаҳәоз, ҽазнык-ҽазнык саԥхьауон. Уыи аԥхын Меҭ Иззеҭ Ԥашьа иышәҟы иагәылаз «Аԥсыуа Ҭоурых» иазкыз аҟәша араԥ нбанқәа рыла иыҩын азы, латин нбанқәарахь иеиҭазгеит, нас абызшәагьы иахьатәыи аҭырқәшәахь иыиазгеит.
Беигәаа Омар уысҟан аԥсыуа мифологиа иазкыу иышәҟы далымгацызт, аха арыи ажурнал аҟны зны-зынла
уыи иазкыу дымтәакәа ианыиҵаон. Уаа ианын ԥсыуаа раамҭарбага (рыкалендер) иазкыз адыррақәа. Уыи аҩымҭа макьана аилкаара сылшомызт. Иызбанзар, аетимологиа закәыз сыздырамызт. Аха бзыиарас иыҟаз сара аҭырқәа бызшәеи алитературеи факултет сҭан азы, араԥ бызшәагьы аҵара саҿын. Аетимологиа еиҳарак араԥ бызшәа ахьаҳҵоз ҳахы иаҳархәоон. Уыи иааҿырыԥшыны аԥсыуа бызшәа аетимологиагьы сазхәыцуан.
Убас ала амшқәа рыхьӡқәа, амзақәа, аамҭақәа еилыскаауа салагеит. Иара уыи ашықәсан аԥсыуа дернеқь азыҳәангьы календарык ҟаиҵеит Омар. Уыи акалендар ԥсышәала иыҟан. Аԥсыуаа иырызкыз афотоқәагьы анын. Уаанӡа уыс акы аӡәымзар аӡәы иыҟаиымҵацыз. Уыи иаргьы раԥхьатәыи иыҭыжьымҭа ҳәа иыԥхьаӡон, иыкьыԥхьыу иышәҟықәа данрыхцәажәо абрыи акалендар аӡбахә шәҟыҵас далацәажәоон. Зны-зынла аԥсышәала иыҩыу ажәаеинраалақәагьыи аҭырқәшәахь иеиҭаганы ажурнал ианыиҵауон. Гаргь Чачба иажәеинраалақәеи, Баграт Шьынқәба иажәаеинраалақәа иҳамԥыхьашәо ҳалагахьан. Баграт иажәаеинраала «Шьышь Нааныи» убасгьыи иыбзыианы иеиҭеиган, иаԥхьауоз арҵәыуауон.
1968 ашықәсазгьы ажурналқәа иырнын Беигәаа Омар иыҩмҭақәа ҩба-ҩбала. Уырҭ еиҳарак амифологиа иазкын.
Адырҩашықәса, Омар ҳаргьы ҳааиывагылеит. Уыи иыҩымҭақәа ахьанылооз ажурналаҿы ҳаргьы ҳаиҭагамҭа хәыӌқәа анылауон. Ардашьан, Орҳан сара аԥсыуа жәаԥҟақәа аҭырқәшәахь иыиаганы иыҳашьҭыуан уаа ианырҵауон иеиҭазгаз ҳәа: «М. Џь. Папа, А. Қ. Абгынба, О. Б. Қоԥсырген» ҳәа уыи иаанагоз Маҳинур Џьеилан Папа, Ардашьан Кобашь Абгынба, Орҳан Баран Қоԥсырген. Уаа ҳахьыӡқәеи ҳаҭырқәа жәлақәеи иаартымкәа ианаҳҵоон. Зны-зынла ажәабжьқәагьы еиҭаагон. Еиҳаракгьы Миха Лакырба иыновеллақәа уырҭ иыреиуан: «Алчалмаиан Гурур Олмеиен Ваҭан Озлеми» ҳәа иымаз ажәабжь. Уаа ҳахьыӡқәа анын «Абгынба, Папа, Қоԥсырген» ҳәа. Омар Беигәаа иыстатиа «Аԥсыуаа Рыжәҩан Нҵәақәа» гьы уаа ианын. Уыбрыи аамҭан ажурнал ҭзыжьуаз азахәыуа Иззеҭ Аидемиргьыи Кавказ еимадара дцаны дааиын иыгәалашәарақәа, иыибаз иыиаҳаз иҩыуан. Арыи ажурнал атираж 1000 акәын, ақыҭақәа рҿынӡа иынеиуан. Уысҟан аԥхьаҩцәа иахьатәыиқәа раҵкыс иышырацәаз ааԥшыуеит. Аха, рыцҳарас иыҟаз ҳара ҳаԥсыуаа арыи ажурнал иаҿагылан дара даҽа журналк ҭрыжьуа иалагеит. Уырҭ ржурнал иахьӡын «Қафқас Бирлиқ Меџьмуасы» азахәыуа иыҭиыжьуаз ажурнал акәзар «Қафқасиа Қулҭурел Дерги» ахьӡын. Аԥсыуаа иыҭрыжьуаз ажурнал аиҳабыс, директорс иамаз Мысырлы-иыԥа Шьереф Ҭерим иакәын. Др. Исмаил Арӡзын «Арӡынба», Сезгьын Бурақ «Барақаи», Адил Гулеч ҳәа даҽаӡәы иыхьыӡ анын, уыи дызуысҭадаз зынӡа иысыздырам. Иыҭзыжьуаз ҳәа зыхьыӡ арбо арҭ ракәын. Аха ажурнал аҩныҵҟаҿы иызыҩуаз Ҭурҳан Иавуз Маршьан, Др. Џьемал Ԥарман, иара Мысырлы-иыԥа Шьереф Ҭерим, Араҩҭа Еҭҳем Аруҭан, Миҭҳаҭ Берқан «Барҟан» иеиԥш аԥсыуа дернеқь аиҳабырагьыи иалаз ауаа ракәын. Уырҭ раанда аӡәы ҩыџьа захәыуацәак, аҭырқәцәагьы ианыҩҩуаз ыҟан. Аха арыи ажурнал Беигәаа Омар иыҩымҭақәа зынымзар зны ианымлеит (Беигәаа Омар уырҭ иырҭахыз аԥсыуаа дыреиуамзар ҟаларын). Агьырахь адернеқь еиҿызкааз иара шиакәыз уышьҭа аӡбахә зҳәаогьы дыҟамызт. Арыи уышьҭа ҭоурыхыуп ҳәа ианысҵоит, мамзар уырҭ зегьы аԥсыуаан, зегьы иырҭахыз аԥсыуара ацхыраара акәын, аха иызықәныҟәоз амҩақәа хазын. Идеала Омарыи дареи еиқәшәомызт. Уырҭ уыс рҳәаон: «Аиеи иашоуп, ҳара ҳабацәа Аԥснынтә иааит аха, ҳара уышьҭа Ҭырқәтәыла ҳанхоит. Ҳаҭырқәахеит. Кавказтәыла уышьҭа даҽа режимк
иалахәыуп, уырҭ коммунистцәоуп, ҳара уырҭ акоммунисҭцәа ҳҭахӡам. Арҭ азахәцәа иыҭрыжьуа ажурналгьы уырҭ иырзааигәоу ахәыцшьақәа амоуп. Арҭ дара рхатәы бызшәала аҩра аԥхьара иашьҭоуп, арыи ҳара иаҳԥырхагоуп», – зҳәаоз ракәын. Ҳара аполитика аган ала ауыс ҳамам рҳәауан, аха аполитика ҵәҟьа хазҵооз дара ракәын. Уыи ажурнал ианын абас ҩымҭак. Иызҩыз иыхьыӡгьы «Аҟамчы Зҟьао Ауаҩ» ҳәа данын. Арыи ауаҩ дызуысҭада, иара дыздыруа иаразнак иеилыикаауан, сара ҵәҟьа деилыскаахьан. Арыи Мысырлы-иыԥа Шьереф Ҭерыим иакәын. Иыҟамчы ҟьаны зегьы дрыҵаҟьон: «Шәара Кавказ бзыиа иаҳбоит ҳәа мҩак иықәыу ауаа гаӡақәа, шәара шәызқәыу амҩа ҳара ҳақәызхыз аурыс иаԥшьигаз арежим хәымга абзыиабароуп. Баша шәхы шәымжьан, ҳаргьы ҳашәымжьан. Иызакәытә хатәы бызшәао, иызакәытә нбану шәызҿыу!.». – ҳәа дрықәмақаруан. Уыи дызықәмақаруа ауаа раԥхьа дыгылан Беигәаа Омар, нас ҳара (Орҳан, Ардашьан, сара). Арҭ зегьы рынырцә бзыиахааит рыдунеи рыԥсахыижьҭеи акыр аамҭа ҵыуеит. Уырҭ рышьҭахь ас сахьцәажьао саҭамзааит. Сара арҭ иысҳәақәо загьы ажурнал ианыуп азы ас сцәажәоит. Аҭырқәшәа здыруа зегьы иеилыркаауеит. Иаҳәогьыи иызҳәаогьыи иеилыркаауеит. Арыи иаахтыны иырҳәақәоз оуп, уыс маӡала иырҳәақәозгьы рацәан.
Абарҭ сахьырзааҭгыло араатәыи ҳаԥсыуаа реиҳараҩык Омар дахьырзеилымкааз ауп. Аха, араа агьырҭ ажәларқәа иаара даарӡа патыу шиықәырҵоогьыи иысҳәап, аҭырқәцәа, азахәцәа, ақырҭцәа. Ақырҭцәа рыжурнал дыу Чуенабурыи аҿы иыҳазҩыҳәа шаҟантә иыҳәазыи Омар, иара ақырҭцәа аԥсыуа рзы иыҟарҵаз аиакәымрақәа дышрылацәажәозгьыи.
Ҳара ҳахҩык Ардашьан, Орҳан, сара Омар иеилкаара, иыбзыиабара адагьыи, еиҳарак аҿар деилыркаарц иыҳалшао ала ҳахандеиуан, иашаҵәанҟьангьы Омар иымҩа иықәныҟәооз аҿар рацәахао иалагеит.
«Амра ҳәынҵәала иыуызшьыхыуам», – рҳәоит аҭырқәцәа, уыи еиԥш Омар ианакәызаалак иыжәлар рзыҳәа дылашалашо дыҟан. Иессымша ажәлар рыгәҭа дрыламзаргьыи, ианакәызаалак дызҿыз ажәлар рырҿыхара акәын. Зегьы лашарбагас иыҳамаз иара иакәын.
Уышьҭа саргьыи Беигәаа Омар зынӡа сыизааигәахо, ҳажәлар рыпроблемақәа, аиашеи ахәахәеи еилыскаауа салагахьан. Афакультет салгарц шықәсык сыгын. Уысҟан Ҭырқәтәыла аполитикатә ҭагылазааша ҽеимызт. Иессымша ауаа ныҟәон, аиҳарак аҿар. Ашколқәа мышкы иыхтызар ҩымш иыхҩан. Уыи амш ала ауыс салагеит. Шықәсык ашьҭахьгьыи сыҩнрахеит. Уысҟан Омар лассы-лассы дызбао салагеит. Иаанда санзымцоз асалам шәҟықәа иыизызыҩуан.
Абар 1972 ашықәсан Омар иыизызҩыз асалам шәҟы, уыи ашәҟы иаҳәон сара проектқәак шсымаз. Сыҭҵаатәқәа шырацәаз. Арыи џьашьатәымызт иызбан уышьҭа аԥсыуа бызшәала иыкьыԥхьыз ашәҟықәа даара бзыиа сырыԥхьауон. 1970 ашықәсан иынаркыны Аԥснытәыи аԥсыуаа рҿарыи сареи асалам шәҟықәа ҳабжьан. Уырҭгьыи ҳадырлашон, амҩа ҳақәырҵоон. Иыҳацхраауан, иыҟаҵатәыз ҳарҳәауан. Афотоқәа, ашәҟықәа, ажәаеинраалақәа, ажәабыжьқәа ҳаууан. Иессымза акы-ҩба асалам шәҟы ҳаууан Аԥснынтә. Ҳаргьыи иыҳашьҭыуан. Арахь ҳара, аҩра аԥхьара ҳҵеит ҳәа ҳтәамызт. Иыззымдыруаз агьырҭ аҿарацәагьыи иыдҳарҵоон. Иызҵаз даҽаӡәгьыи иырҵароуп ҳәа ҳрабжьауан.
Убас ала ҳакәша-мыкәша ԥсышәала аҩра аԥхьара здырҵауаз рыхыԥхьаӡара азҳауа иалагеит. Ҳаԥсадгьыл хәыҷы Аԥсны ҳарҽхәоон, ҳауаажәлар бзыиа иаабон. Уыи зыхы зыхнахыуаз џьаукы ыҟазаргьыи агәхьаа ҳкымызт. Уырҭ ҳасалам шәҟықәа маӡала иырыԥхьауон иызбанзар, аҳәынҭқар иазааигәан. Ауыс маӡақәа ирылахәын. Аха, уырҭ рыи аҩныҵҟа ҳара иыҳадгылооз ауаагьы ыҟан. Иаартны,
иыҟаз зегь ҳарҳәаон. Иызбан ҳара аӡәгьыи ҳаиԥырхагамызт. Ҳгәы ҳ-Аԥсназы ҳәа иыбылуан. Ҳгәы ҭыӷьӷьа ҳаԥсыуара ҳашьҭан. Иысгәалашәоит, сара 1973 ашықсан Аԥсны сыцаны санааи ауаа сышрыдыркылаз. Ҳаџьра сыцаны саазшәа иызыԥхьаӡаз рацәан, саб дынарылакны. Аха «Иылуысыузыи! Уаҳа дахьцаша џьара лымбаӡеи!» зҳәаозгьы ыҟан. Ас акә уыс акә, уышьҭа ажәлар ҿыхахьан. Ауаа рыԥсадгьл ахь иыцаны иаауан. Иаҿагылозгьыи баша дцәажәон.
Ианакәыз сыздырам аха, Аԥсны сыцаны санааи ашҭахь акәын. Уысҟан ауыс зыуан Шышьли арадио аҩны аҿаԥхьа ҬҲИ  ҳәа фирмак аҿы. Сыҩызак дааиын сасык дбымоуп, адәахьы дыӌаԥшьооит иҳәеит. Агәашә ахь саннеи Мысырлы-иыԥа Шьереф Ҭеримыи Гечҳа Ышьық ааҩнашылеит. Аԥсышәалагьыи «Абзыиара ҩноуп!» рҳәеит. Саргьы «Бзыила шәаабеит!» ҳәа расҳәеит. Аҩыџьагьыи роура рыҭбаара, рыҽеилаҳәашьа, рыҭеиҭыԥш ала уаа ԥышӡақәа ракәын. Уырҭ збаз сыҩызцәагьыи иыџьашьаны иырыхәаԥшыуан. Гечҳа Ышьық зынӡа Аврупаа рыҳәса реиԥш деилаҳәан даарагьыи дыԥҳәыс ԥышӡан. Аҩыџьгьыи рықәрахь иышнеиызгьыи рыԥшрақәа иылашаӡа иыҟан. Сыҩызцәагьыи иаразнак уыс рҳәеит «Арыи аԥҳәыс Авруԥаа раҳқәажәцәа рысахьа лымоуп. Ахаҵагьы иымелон хылԥала шаҟа деинаалоозыи». Аҩыџьагьы даара хаала иысацәажәеит. Сара ҷыдала сырбарҵ иышааиыз рҳәеит. Сгәы иахәеит аиашазы. Аха уыс ҵәҟьа иысзеилымкааит арыи раара зыбзоураз. Нас Мсырлы-иыԥа уыс иҳәеит сара сзыҳәа «Арыи иылгәаӷьыз згәаӷьыз хаҵагьыи дҳалам макьана. Аԥсны дыцаны дааиыт. Афырхаҵа ҵәҟьа арыи лоуп», – иыҳәеит. Иыџьасшьеит. Арыи зҳәаз сара иысымдыруа аӡәы иоуп сҳәеит сгәанала. Иызбан арыи зыҟамчы ҟьаны иыцәажәоз ауаҩы дыцан даҽа уаҩы ҟәымшәышәк дааит. Нас иаартны иеицәаз иыҳәеит. «Сара, Анцәа иысыумырбан ҳәа сыԥсадгьыл ахь сышьҭахь рханы
сыҟан. Аха арыи аӡӷаб иаалгәаӷьыз даараӡа сархәыцыит. Уышьҭа саргьы сҿы сыԥсадгьыл ахь иыхоуп», – иыҳәеит. Арҭ ажәақәа ҩынтә иыџьысшьеит. Иысҳәара сҿамшәо сааҟалеит. Чаиқәак наржәын агьиын, нас иыцеит.
Саргьыи иаразнак сгәы ԥшааит. «Рыцҳа амдырра акәзаап арыи иызырҳәаз. Аиаша еилыркаауа ианалага даргьы рымҩа хәахәа иахьхәыит», – ҳәа сыхәыцыит. Уыи ажурналгьыи уаҳа иыҭырмыжьыит. Нас Мысылы-иыԥа аԥсыуаа иырызкыны шәҟык иҩыит. «Аԥсыуаа Зуысҭцәада?» зыхьӡыз арыи ашәҟаҿы саргьыи ҩымҭақәак сымыихын ианыиҵеит. Сара иысҭаз аҩымҭаҿы сыхьыӡ аныимҵаӡыит. Уыс агьаурым аха, сара иысырхыиаз Ражьден Гәымба иыбиографиаҿы Беигәаа Омар иызкыз цәаҳәақәак анын уырҭгьыи зынӡа иааныихьыит. Арҭ аҭаҳмадацәа ахәыӌқәа иыреиԥшын. Иыҭиыжьыз ашәҟы дыук иысгәамԥхеит аха, шықәсы рацәа анаҩс, уыи анцәа иыџьышоуп иахьҭыҵыз сҳәартә сҟалеит. Иызбан, нас уыиаҟарагьыи ҭзыжьыз дҟамлеит. Уыи азыҳәан уажәгьыи иыҭабуып ҳәа иасҳәоит ԥыҭк иеиҵаҟьазаргьыи акы хьиыҩыз азы.
Мысырлы-иыԥаи сареи даара ҳажәа еиқәшәон сҳәар мыцхоит. Аԥсыуара сахьашьҭаз иыгәы иахәоон, аха Омар сехьыизааигәаз иыцәымӷын. Насгьы ҳара ҳахыҩык Орҳан, Ардашьан сара, Омаргьыи данацлалаак ҳшәарҭаны ҳаибон. Арҭ акоммунистцәа ҳәа дҳашьҭан, ҳара ҳахьҿаз азы хәыҷык иыгәы уыс иазҩиозаргьы, Омар дышкоммунистымыз шыидыруазгьыи, убас ҳәаны диыргәамҵыуан. 67-68 ашықәсақәа ракәын, уысҟан адунеи зегьы даҽа демократиак хәаԥшышьак аман. Арыи аԥша мраҭашәара аҟынтә иасуаз ԥшак акәын, Ҭырқәтәылагьыи иымамкәа ауамызт. Аҿар аиҳарак астудентцәа аибашьра рҭахымызт. Арахь дара-дара еибафон. Арыи аамҭа ҳаргьыи џьара-џьара иаҳԥырхагахазаргьыи џьара-џьара иаҳзеиӷьхеит. Аҿар активистцәа иессымша ҽыӡгак цәырганы иныҟәон, иеисыуан, иеибапҟоон. Ашколқәа лассы-лассы ашә адыркуан. Саргьыи уышьҭа сыгәахы ԥҵәаны сыҟан. Ақыҭахь сыцар сызцоом, ашколахь уысгьыи анеишьа ҳамамызт, ажәак ала ашәарҭа ҳҭагылан. Ианамыух уыск салагап сҳәеит. Убас ала 1971 ашықәсан ауыс салагеит. Сашьцәагьыи саанда иаазгеит. Ҩнык қьырала иыкны сҭалеит. Сашьцәеи сареи ҳаицынхон. Уырҭ макьана иыхәыӌын. Ашколгьыи сахьалымгаз азы аамҭак сауыр уахь сыцаны аԥышәрақәа сырҭалоон. Арахь адернеқьгьыи касыжьуамызт. Еизарақәа сырыгхаӡомызт. Аха ас Беигәаа Омар иыбара сцәыуадаҩхо салагеит. Орҳаныи, Ардашьаныи ҳҩызара акәзар раҳагьыи иацлон. Орҳан ауыс далан, аха ашколахьгьыи дыцауан. Адвокатс дыҟаларцгьыи иыгмызт. Сара уысҟан Усқиудар зыхьӡыз араионаҿы сыҟан. Беигәаа Омар иԥҳагьыи дыҩнрахан, уаа саанда дааит. Лареи сареи ҳаигәылацәан. Ҳамаҳә азахәыуа сахьаҭыхҩы иыҩны уаа иыҟан. Омарыи иыԥшәма Кәарӌыиа-ԥҳа Шьаианыи рыԥҳалахь ианаалак ма саргьыи сызҿырҭыуан, мамзар сара сахь иааны иаакыдгылан. Уысҟан Москва аҵара зҵооз Гәажәба Русланыи Ленинград аҵара зҵооз Басариаԥҳа Иарнеи лассы-лассы асалам шәҟықәа ҳабжьан. Уырҭ иырҭахқәаз ҟалон. Руслан афольклор еизгара дашьҭан. Иарнагьы аԥсыуа ажәақәа рыҭҵаара дашьҭан. Зны-зынла аҩыџьагьыи зҵаарақәак ҳара иыҳазҵаауан, ҳаргьыи иаразнак Омар иахь ҳанеины уырҭ рҭак ҟаҳҵоон.
Арыи Ҟоԥсырген Орҳан ҩысҭаа гызмалык иакәын. Асҭампыл иынхаоз аҿар еибызҭоз иара иакәын. Омар иыԥҳаи азахәыуа асахьаҭыхыҩ еибазырдырыз иара иакәын. Мцыла деибаркын. Уырҭ Орҳан иымцқәа иаҿашәан иыҩнрахеит. Нас иыиуылаакгьы сара захәыуа адвокатык сиыиымҭар иымуыит. Омар иыԥҳаи азахәыуа сахьаҭыхҩыи иахьанӡа иыбзыиахәхәа иаауеит ԥакгьыи дрымоуп.
Саргьы дышсывагьыжьуаз сжьаны азахәыуа сахьиыиҭаз амш ала, алаф иылысхыуан «Уара Аԥсыуаа уыраӷома?» – ҳәа иасҳәон. «Уара захәыуада уаҳа ҳазыуҭаша аӡәгьыи уымбаӡеи?» ҳәа сыиацәҳауан. Иаргьыи нас иыҟасҵарыи, бара аԥсыуаа зегьыи ешьас иышьҭыԥхыит. Ашәқәа заанаҵ иабыркыит иыҳәауан. Орҳан иашьа хаҭак иеиԥш дысзыҟан, Ардашьангьыи уыс. Орҳан сашьцәа хәыӌқәеи иареи уадак аҿы сара саанда шықәсык аҟара дынхеит.
Уысҟан иаасхамышҭыуа акы абра иысҳәар сҭахыуп. 1972 ашықәса акәын. Сан лаб сабдыу дыбзагәышьан, иыԥсы ҭан. Азахәцәа сырҭаххарц ҳқыҭахь саб иахь ианца, саб «Сыԥҳа дызааӡаз лабдыу иоуп, уыи дышыҟао арыи ахцәажәара сара иысықәшәом. Аха арыи иыҳмаҳәхаша дызуысҭда?» ҳәа данразҵаа, даргьыи дшзахәыуаз рҳәазаап. Сабгьыи уысҟан асасцәа раанда акы иызымҳәазаап. Аха, уырҭ амашьынақәа ианақәтәа Орҳан иаанда иызҿыиҭиын. «Аҵыбра зцәымӷыу иыԥынҵа иыҭыиаауеит ҳәа. Арыи сара сыԥҳа Асҭампыл дыуӡӡа ԥсыуак дылзымбаӡеит?» иҳәазаап. Орҳан иара иышыихараз ауыиҳәахыуаз. Арҭ иааиыз сабдыу иахь ианца, иыцаз уысҟантәыи амода амш ала зыхцәы, зыжакьа ауыз, реиқәа акалҭқәа зган дыуыз «Исԥаниол ԥача» ҳәа иашьҭан арҭ еиқәақәа уысҟан. Сабдыу арҭ иааиыз рыҽеилаҳәашьа иыгәамԥхазаап. Нас руаӡәы дааиыдгылан «Арыи ҳара ҳамаҳәгьыи шәара шәеиԥш дыкоммунистума?» Ҳәа дыиазҵаазап. «Оҳ уыс шԥауҳәеи бабадыу ҳара зынӡа ҳакоммунистӡам, уыи аба цәырыуга?» анырҳәа, сабдыу «Арыи шәыхцәыи шәжакьеи, шәеиқәа аганқәа закәызыи?» иыҳәазаап. Нас аӡәы сабдыу иыгәшәа ҟаиҵарц «Уыи иышәымаҳәхаша иыирауыртә аҟара ахцәы иымаӡам, уымшәан», – иыҳәазаап. Ажәакала, уысҟан зегьы зыцәшәоз акоммунистцәа ракәын. Арыи ахьысҳәао саҭамыз аха, сашьа гызмал Ҟоԥсырген Орҳан иымцакәа рымш ала 22 шықәса анысхыҵуаз сҭаацәарахеит.
Арыи иаанагооз саамҭа раҳагьыи иымаӌхооит акәын. Арахь ахәыӌқәа, анахь ауыс, ашколгьыи макьана саламгацызт. Сабхәагьыи уыи ашықәса ҳаанда дынхоон. Аҩныгьы уыжәшьҭа ҳамкыуа ҳалагеит. Иахьа саназхәыцлаак уысҟан иаасылшаз иахьа иысылшоит ҳәа сыҟам. Уыи азымхаозшәа Аԥсыуа-Захәыуа жәлар рыҿар зегьы реизарҭагьыи ҳара ҳаҩны акәын. Уаха шаанӡа иытәаны иыцәажәо андыршооз рацәан. Мышкы иысхашҭӡом асасцәа зегьы штәаз, иышан дара ауыс ахь иыцомызт азыҳәан ианша иышьҭалеит, саргьыи ауыс ахь сыцеит.
Уысҟан аҿар зегьы ҭыӡшәас ирымаз аԥсадгьыл акәын. Рыбзшәала аҩра аԥхьара акәын. Аҭаҭын уамыхар акәын. Уара иыуеиуам аӡәы уыимыццар акәын. Уышьапқәа еиқәыршәны уымтәар акәын. Адернеқьқәарахь иыцар акәын. Аха аҵарагьы ҽеила уалгар акәын. Ажәак ала, абрыи акәын уысҟан Аԥсыуа-Захәыуа жәлар рҿар идеологиас ирымаз. Аиашазы арыи аидеиа уысҟан ауыс ҟанаҵеит. Аҿар рыбызшәала аҩра аԥхьара рыҵеит. Ианыҩнрахоз Кавказ жәлар иыреиуаз ауаа алырхыит. Рылеишәа рықьабз камыжькәа иахьанӡа иааит. Иахьа адернеқьқәа рахь иыцао реиҳараҩыкгьы абарҭ роуп. Иырауыз ахшара Аԥсыуа-Захәыуа хьыӡқәа рхырҵеит.
1972 ашықәсан 7-тәи амзазы сыҩнрахеит 1973 ашықәсан 7-тәи амзазы Аԥсны сцеит. Санҭацаха ҳамҭас иысзааргаз ахьы маҭәа зегьы ааҿырыбганы абрыи иахҭнысҵеит.
Аԥсныҟа сыцара Асҭампыл иыҟаз Аԥсыуаа зегьы даара иеигәырӷьеит. Аха зегьы рацкыс Беигәаа Омар деигәырӷьеит. Дырмит Гәлиа изы иыҩуыз ажәеинраалак сыиҭеит «Дырмит Гәлиа Иышанаҿы» ахьӡын. рыи баннеилаак Д.Гәлиа иышанаҿы бнеины ашәҭқәа ықәҵан, сара сыхьӡала абрыи ажәеинраала быизаԥхьа», – иыҳәеит. Ашамба Орҳангьы «Бара быцаны баа, нас саргьы сцооит», – иыҳәеит. Насгьы сара дысыцланы Бычқы ҳәа иыҟаз Аԥсыуа қыҭаҿы
ҳацаны аԥсыуа азар ашәақәа еизгааны ҳааит, уахь санцоо иызгарц. Ажьиба Ҳаққы иакәзар, сара саԥхьа дыцан дааит азыҳәан амҩа ахшыҩ сыиҭеит, амҩа сықәыиҵеит. Убас ала 1973 ашықәсан Аԥсны ацара насыԥыс иысауыит.
Уаанӡа Беигәаа Омарыи сареи ҳаибабалоон, зыны-зынла сыуыс ахь ателефон дасуан, зны-зынла асалам шәҟы сзиыиҩҩуан, саргьы лассы-лассы сыизасуан. 1972 ашықәсан иара деилахагәышьан азы иаҳҭаххаргьыи дыук ҳазеибабомызт. Иызбанзар, Аԥсыуа мифологиа иазкыу ашәҟы аҭыжьра даҿын. Уысҟан ашәҟы аҭыжьрагьы иышԥа уадаҩыз. Анахь уаамҭа зегьы ақәыуҵарын арахь уыԥара зегьы ахҭныуҵар акәын. Раҳагьыи иеицәаз ашәҟы ҭуыжьит ҳәа ауаа иеимҵәаны иаахәаны иаԥхьаомызт. Уыигьы даҽа проблемк акәын.
Арыи ашәҟы анҭыҵ даара иыбзыианы иахцәажәеит аҭырқәцәагьыи Кавказ жәларқәагьыи. Иара иакәзар арыи ашәҟы цыракгьыи иымҭиыит, амала ҳәа иышаон. Аҭырқәцәа убас патыу ақәырҵеит. Џьоукы иара ахаҭыԥан даараӡа иырацәаз ашәҟықәа ҳамҭас иызаарышьҭыит. Иышәҟы зегьы иыҭабыуп ҳәа ирыдыркылеит. Уыимоу арыи иаԥхьаз аҭырқәа шәҟыҩҩк даара иыгәы иаахәан, романк иыҩрц иыҭаххеит. Омар дыиыԥшаан аматериалқәа иҭаххеит. Арыи ауаҩ Қемал Билбашьар зыхьӡыз аӡәы иакәын. Иеицырдыруаз ашәҟыҩҩцәа дреиуан. Иышәҟықәа руакы ифильмхан егьыин.
Омар асалам шәҟы сзыиҩыт арыи иазкны аматериалқәагьы иыҭаххеит. Иара Кавказ жәларқәа зегьы ирызкны адырра дыу иман аха, иышәҟаҿы «Аԥсыуаа иырызкыу аматериал сара иыуысҭауеит. Азахәцәа ҳашьцәароуп, уыиазыгьыи иацыхрааша ауаҩ дыузызбауеит», – иыҳәазаап. Иымҳәандаз. Иара даамысҭашәан азы алеишәа ҟаиҵеит аха азахәцәа рытәгьы иара иаҟара иыздыруадаз. Уыи аҭырқәа иышәҟы анҭыс азахәцәа рган алагьы иара дыиыцыхраандаз
раҳа иышеиӷьхашаз еилкаахеит. Ажәакала, аҭырқәа иыиҩыз ашәҟы ҿаасҭахеит. «Қолелиқ Донемечи» зыхьӡыз арыи ароман аӡәы иыдиымкылеит. Изызкыз аҳртәра акәын. Уаа азахәцәа атәы ааӡара, нас аҭыира даара иазҟазаошәа, уыигьы уырҭ рыгәы иалсыит. Џьара убас иыҩҩыит азахәцәа ауахьад шаныҵао аиԥш атәы аныҵаошәа. Арыи Кавказ жәларқәа зегьы аҿагылеит. Омаргьыи даара иыгәы иалсыит арыи ас акы ахьиыҩыз амш ала. Нас иышәҟы иеизганы иышьҭыихыит уыи ауаҩ ҽазнык иеиӷьыу акы иҩырц ыиҭаххеит, аха уыигьы иамыуыит.
Иызхысҳәааша Омар раԥхьаӡатәыи иышәҟы абжьы аанагеит. Арыи ҿырԥышганы иыҟазҵаз даҽа ҭырқәак дцәырҵыит. Ҭырқәтәылатәыи иеиуеиԥшым акультыурқәа иырызкыны иыҩҩиыз арыи ашәҟы аҿы Омар иышәҟы аҟынтә даараӡа иырацәаны аматериалқәа аныиҵеит. Арыи ашәҟы даҟьала даараӡа иырацәан 1000 даҟьа иыреиҳан. Иагьыи дыуын. Уаа еиҳарак хыҵхырҭас ихы иаиырхәоз ашәҟы Беигәаа Омар Аԥсыуа мифологиа иазкны иыиҩыз ашәҟы акәын. Уаанӡа аҭырқәцәа дара рмифологиа аӡбахәгьыи рҳәомызт. Нас оуп ианышьақәдыргыла. Омар иышәҟы ҿырԥшыгас иыҟаҵаны. Иахьатәыи аҭырқәа ҵарауаа арыи ашәҟы даара рыхы иадырхәоит. Ааигәа иыҭыҵаз «Жәанызқь шықәса зхыҵуа Анбан Б» зыхьӡыу ашәҟы автор убас иҳәеит: «Сара Ҭырқәтәыла аҭырқәшәагьыи арыи иаҟара иыбзиыианы, иыиашаны иыҭызҵааз макьанагьыи аӡәы дысымбаӡеит», – иҳәеит.
Беигәаа Омар арыи иышәҟы, иызлаҳалшаз ала адунеи аҿы реиҳа идыуыз абиблитекақәа зегьыи рахь иыҳашьҭыит. Саргьыи хаҭала аҳәаа нырцә сыдәылҵ-цыԥхьаӡа сахьцалаакгьыи иызгеит. Иахьа Москва, Париж, Ниуиорк, Лондон уҳәа иеиуеиԥшым ақалақь дыуқәа рыбиблиатекақәа рҿы иыҟоуп. Нас Мысыр «Египет» иынхаоз аԥсыуаа иыреиуаз Маҳир Абаза Енергьа Министыр араа данааи Беигәаа Омар дааны дыибеит нас иышәҟыгьыи иыгеит. Арыи араб бызшәахь иеиҭазгоит иыҳәеит.
Арыи ашәҟы аҭыжьра аан ԥарала Беигәаа Сабрыи Ашәеиба Ҟансоугьыи даара иыцыхрааит. Арыи ашәҟы зыхшыҩ ҵарыз, здырра рацәаз, зҵара дыуыз ауаа даара бзыиа рхы иадырхәеит. Сара иысгәалашәоит уысҟан Ленинград иаԥхьаоз Иарна Басариаԥҳа Проф. Турчаниновгьыи акы иылҭан. Нас Турчанинов зны-зынла Омар асалам ашәҟы иызыҩны ажәақәак рыетимологиа Омар дыиазҵаауан. Уырҭ реиуа ажәак иазкыу иынапҩымҭақәа акгьыи сара иысымоуп. «Ҭанаԥ» ажәа иазкыу.
Аермн жәлар иыреиуаз, Ҭырқәтәыла иынхаоз ҵарауаҩк аԥсыуаа иырызкны материалқәак иыԥшаарц Москва дынеизаап. Уаа абиблиатека аиҳабы иажәақәа џьашьаны араа данааи иымаҳә иызеиҭеиҳәазаап. Саргьы уыи иҿынтә иысаҳаит. Арыи ауаҩ Ԥарс Ҭуӷлаџьы иыхьӡын. Уыс Москва дынеины аԥсыуаа данразҵаа уыи ауаҩ уыс иыҳәазаап: «Араанӡа уызааиз, арҭ иырызкыу зегьы здыруа Ҭырқәтәыла дыҟоуп, Беигәаа Омар иыхьӡыуп, уыи иышәҟы уызахәамԥшызыи?»
Абас Омар раԥхьаӡатәыи арыи иышәҟы иессы аамҭа ахьыӡ аԥша агон. Аҩымҭақәа рыхыҵхырҭақәа иырныԥшуа иыҟалоон.
Саргьы Аԥсны сыцаны санааи ашҭахь, арҭ ауысқәа раҳа сыхшыҩ азцао салагеит. Уа иызбаз иысаҳаз ала, иыҟаҵатәыҵәаҟьаз раҳа иеилыскаауа сыҟалеит. Зегьы раԥхьа иыҟаҵатәыз аҿар еидкыланы ауысқәа шаны аматериал аԥшаара, афольклор аизгара, ашәҟықәа реиҭагара аныи арыи арҭ ауысқәа зегьы хшыҩла иышыҟаҵатәыз еилыскааит.
Уаанӡа сара Аԥснынтә асалам шәҟы сзаазышьҭуаз аҩызцәа иырҭаххоз агьыи санахәаԥшы, арыи афольклор
уыс, баша иышуысым еилыскааит. Афольклор аган ала араа иыҟаз институтқәа рҿы сыцан иышыҟарҵо, иышеизыргао, иарбан иеизыргао ҳәа. Ԥыҭк сынаԥшы-ааԥшыит. Нас афольклор иазкыу ашәҟықәа ԥшааны хсаалак ҟасҵеит. Арыи иыррацәаны сҩызцәа иырысҭеит. Убас ала зегьы иымаӌымкәа афольклор материалқәа еизаҳгеит. Уырҭ реиуа Аԥсны ажурналқәа иырнылаз ҟалеит.
Уысҟан абарҭ ауысқәа иырҿыз аҿар еиҿаҳкааз агәыԥ иахаҳҵеит . Иаанаго «Аԥсыуаа Рыкультыура Аҵара аҭҵаара Аидгылара» ҳәа хьӡык. Уаа иеизаҳгон ашәҟықәа, афотоқәа, ашәақәа, нас зегьы акака аԥсыуа шәҟы, аԥсшәахь-аҭырқәшәахь реиҭагара ҳалагеит. Арҭ зегьыи уысҟан Ардашьан иыҩны иеизганы иыҳаман, иызбанзар сара сыҩны хәыӌын, ҳҭацәагьыи рацәан. Ардашьан иехьшьаи иареи Усқиудар сара иысзааигәаны иытәан. Ашьҭахь сара аҩны сзымхао саналага, хыхь џьара иышысҳәаз еиԥш, Беигәаа Омар иыҩны азааигәара сыцеит.
Арыи Ардашьанраа рҿы иеиҿаҳкааз абиблиотека Беигәаа Омаргьыи дацыхраауан, иара шәҟык еиуа ҩба иымазар акы ҳара иыҳаиҭауан. Зегьы ҳауысқәа ҳарҿын. Ардашьан Миха Лакырба иыҩымҭа «Амаҳаџьыр» еиҭеигауан, иахьша Симбер «Гәлиа иыԥсҭазаара» иазкыз ашәҟы еиҭалгауан, Есаҭ Самсон Ӌанба «Сеидыҟ» зыхьӡыз иышәҟы еиҭаигауан, саргьыи Баграт Шьынқәба ироман «Аҵынҵәарах» еиҭазгауан. Есаҭ иашьа еиҳабы Ахба Ерҳангьыи иыԥсшәа даара иыбзиыиан азы аиҭагарақәа ҟаиҵаон. Арҭ ҳауыс ӌыдақәа ракәын. Агьырахь зегьы Аԥсны асалам шәҟықәа ҳабжьан, ма хазхазы иаҳзаауан, мамзар зегь ҳахьыӡ ала иаауан. Асалам шәҟықәа зегьы папкак аҿы иеизаҳгоон, нас аиҭагарақәагьы уыс иыкьыԥхьыз ыҟан икьыԥхьымзгьы. Зегьы реиҳа дасыу иеизыигаз аԥсыуа жәлар рҿаԥыцтә ҳәамҭақәагьыи, ара папкак иыҭаҵаны иеизаҳгауан.
Уыи аамҭазы иҳарыхиеит Аԥсуыуа Анбан арҵагатә шәҟы уыи акопиақәа ҳаррацәеит. Нас иаҳшо ҳалагеит: Бурса, Адаԥазар, Есқьшьеҳир, Иозгаҭ, Анкара иынхаоз ҳара иаҳдыруаз аԥсыуаа рҿар иырзынаҳашьҭыуан арыи ала шәааигәа иыҟао аԥсышәа дшәырҵа ҳәа. Уырҭ раанда лассы ҳазымнеиыргьыи ианакәызаалак асалам шәҟықәа ҳабжьан. Аԥсны еиԥш Ҭырқәтәыла аҩныҵҟагьыи асалам шәҟықәа ҳабжьало ҳалагеит. Уырҭгьы убас иырацәахо иалагеит, уи азгьы папкак хаҳтыит. Уырҭгьыи афольклор шеизыргаша иыдҳарҵоон. Бурса ҳауысқәа еиҿызкаауаз Ашамба Миумҭаз рыцҳа иакәын. Анкара ашәа Оздемир Озбаи, Адаԥазар Ашамба Орҳаныи, Абгынба Џьенгьыз нас уырҭ рыӌкәынцәа, абас зегь иыҳалшао ала ҳаҿын.
Арыи ҳазықәлаз амҩа ҿыҵ уыбас иыбзиыиахеит. Жәаҩык аԥсышәла аҩра аԥхьара иырҵазар, аӡәы даҽа жәаҩык иыиырҵаон. Уыс ала аԥсышәала иыҩны иаԥхьаоз 100-ҩык иыреиҳахао иалагеит. Сара сыҭаацәа рҿы уысҟан 70 шықәса зхыҵуаз саб дыналаҵаны сашьцәа, сааигәа-сыигәа иыҟаз зегьы ԥсышәала иаԥхьон. Сашьа рыцҳа Беибулаҭ даара иыбзыианы ашәҟықәа аԥсшәахь еиҭагара, афольклор еизгара далагахьан. Иахьа уыи иеиҭаигаз Миха Лакырба иыновеллақәа уҳәао, Қәыҷа Лакырба аетнографиа иазкыу иышәҟы «Иыҭамбаӡо аӡыхь», Иура Аргәын Аԥсны аԥсҭазаара иазкыу иышәҟы уҳәа макьана акьыԥхь мбакәа иеиҭаганы иышьҭао шаҟа шәҟы ҳамоу иаразнак иаасгәалашәом. Убас Ашамба Орҳан, Абганба Џьенгьыз рыӌкәынцәа рыҩызцәа ргәылацәа аԥсышәала аҩара аԥхьара шыддырҵаз афольклор шеизыргаз зегьы иыжәдыруа оуп. Иааркьаҿны иаҳҳәозар уышьҭа Ҭырқәтәыла заԥсыуара хьаас иызмаз, зыԥсадгьыл аҭоурых здыруаз, зыбызшәала иыҩҩуа иаԥхьао ауаа шмаӌымыз ҳбаон. Арс иахьӡаз аҿар, иахьыҟаз ақалақьқәа рҿы адернеқьқәа рахьгьыи иыцаны уаагьыи абрыи иырдыруала ауыс нарыгӡоон.
Ҟоԥсырген Орҳан афакультетқәа ҩба данрылга иара дахьиыз ақалақь ахь дыцеит, дыҩнрахит, уаа ауыс далагеит. Аха дызҿыз аԥсыуара уаа даҟәымҵӡеит, раҳагьыи иыӷәӷәаны ауыс адыиуылеит. Арҭ аҿар зегьы ауысқәа рыман, зегьы ҩнран уышьҭа, аха аԥсыуара иышаҿыц иаҿын. Иахьа уырҭ рыхәыӌқәа роуп адернеқьқәа рахь иыцао. Арҭ ақалақьқәа рахь ҳара Асҭампыл иынхаоз аҿар ҳцаны ҳаалон. Аҩызара аимадара ҳабжьаҵаны раҳа иеиӷьыу иыҟаҳҵариышь ҳәа ҳхәыцуан. Арыи аԥсыуаа рҿар ҳауыс ҟаҵашьа зегьы иыџьаршьон, иаҵашьыцуаз захәыуацәакгьыи ыҟан аха, рыгәхьаа ҳкымызт.
Зегьы иаҳзеиԥшыз абиблиотекахь, архьив ахь ҳааҟәмыҵӡақәа материалқәак иеизаҳгоон. Ашәқәа, ажәеинраалақәа, ажәабжьқәа акассетақәа иырнаҳҵоон. Иахьа уажәы зыԥсыҭам ауаа ранҵамҭақәа иаҭаны санӡырыҩуа сыгәы ԥшаауеит, рыбызшәа шаҟа иыхааз уажәы раҳа иыбзиыианы иеилыскаауеит. Арс ҳабжьы заҳауа атәым уаагьыи иаҳзааны акы иазҵаауан, акы рҭаххон. Уыи амшала сара тетрад ԥышӡак аахәаны агәалашәа тетрад ҳәа абиблиотека иыҭасыргылеит. Иаауа рыгәаанагарақәа рҩааит ҳәа. Аԥхьатәыи адаҟьақәа Беигәаа Омар изы иалысхыит. Убас иыбзиыианы иыҩыит. Макьанагьы иысымоуп. Нас аурыиа жәлар иыреиуаз ҵарауаҩык Израилинтә даҳзааит, Леви Марҭен иыхьӡын уыигьыи, иысырҩыит.
Уыи ашықәсан Д. Гәлиа иышәышықәса иазкынгьыи уысқәак ҟаҳҵеит. Аҩыӡба Вова асалам шәҟы ҳазыҩны иыиҭахқәаз ҳаиҳәеит. Ҳаргьыи иыҳалшооз ала уыи наҳагӡеит. Уысҟан аԥсыуаа аизарҭа ҭыԥ рыхала иырымамызт. Анахь-арахь џьара иеизалоон. Арыи Д.Гәлиа иыхәылԥазгьыи уыс сасааиырҭак аҿы иыҟаҳҵеит. Аиашазы Д.Гәлиа иыгәхьагьыи зкыз дыҟамызт. Уыигьыи еиҿызкааз ҳара-ҳара мацара ҳакәхеит. Адаԥазарынтә Ашамба Орҳан заҵәык дааиыт.
Ҳара иышаҳҭахыз иыҟамлазаргьыи, ова иызынаҳашьҭыз аматериалқәа даара ишиыхәаз иазкны иыҭабыуп ҳәа салам шәҟык ҳзааиышҭыит.
Сара Омар иаанда аҩны аныскы Ардашьангьы иахьшьеи иареи иаҳгәылацәахеит. Ахба Есаҭгьы хара дыҟамызт. Уыс иыҳаӡбеит иассы мчыбжь мышкы Ардашьанраа рҿы ҳаизаны Омар аурокқәа ҳаиҭарц Омар уыи дақәшаҳаҭхеит. Еиҳарак Аԥсыуа бызшәа аграмерыи ҳабызшәа аӌыдарақәа. Насгьы Аԥсыуа ҭоурых иазкыны аҵара ҳиырҵаоон. Шықәсык аҟара арс асеминар хәыӌқәа ҳзыҟаиҵеит. Уырҭгьы ианҵаны иысымоп. Иара иынапҩырақәагьы рылоп. Нас арҭ аурокқәа аҩыга машыналагьы иыҩны папкак иыҭаҵао ҳалагеит. Агьырҭ аҿаргьы иырзынаҳашьҭыуан. Омар рыцҳа акы ҳҵандазҳәа акәымзар акала ихы деигӡомызт. Иара иуыс иҳәыс кажьны даҳзаауан. Абра ҿырԥшыгас иаасырыԥшырц сҭахыуп уырҭ аурокқәа реиуа даҟьақәак.
Актәыи адаҟьа абас ианын:
Арыи аҩымҭа еизызгаз:  (Аԥҳазологиа Аҭҵаара Аидгылара),
Аҩымҭа аҩыга машьынала иызҩыз: Ардашьан Ҟобашь (Абгынба)
Аизара амш: 13.11.1974.
Аурок ахьыӡ : Беигәаа Омар анаукала иацәажәара. Атема ахьыӡ: Аԥсыуа грамер ҳалааганӡа аԥхьа.
1-тәыи азҵаара: « закәызыи?»
2-тәыи азҵаара: «Аԥсыуа бызшәа арыи атермин анаалома?»
3-тәыи азҵаара: «Аԥсыуа бызшәа Аҳенқсизума аҳармониа  агармониа – Н. Л. амамкәа иыҟаома»
Аҩбатәыи аизара
Аизара амш: 24. 11 1974,
Аурок ахьыӡ: Аԥсыуа бызшәа адунеи абызшәақәа рыбжьара ҭыԥс иамозыи?
Ахԥатәыи аизара
Аизара амш: 01.12.1974
Аурок ахьыӡ: Аԥсыуа бызшәа арианик бызшәома? Ӌыдарақәас иамозиыи?
Аԥшьбатәыи аизара
Аизара амш: 01.12. 1974
Аурок ахьыӡ: Аԥсыуа бызшәа арианик карақҭер иазкыу аӌыдарақәеи уырҭ рысимволқәеи
Ахәбатәыи аизара
Аизара амш : 15.12. 1974
Аурок ахьыӡ: Аԥсыуа бызшәа анбанқәа. Уырҭ анбанқәа гәыԥ-гәыԥла рыхцәажәаара.
Афбатәыи аизара
Аизара амш : 19.1.1975
Аурок ахьыӡ : Ажәа ҿыцқәа аԥҵара.
Аԥсыуа бызшәа аган ала, аԥсыуа ҭоурых аган ала ас аизарақәа ҟаҳҵеит. Аха аамҭала зегьы руысқәа, рыҭагылазаашьа аҽеиҭанакыит азыҳәан, насгьы Омар иыуысқәа хьеилахаз амшала, рацәа ҳзымцеит. Омар уыи ашықәсан «Ауыблаи Ҳз.  Ҳазреҭи – Н.Л Ибраҳимыи» иызкыз ашәҟы аҭыжьра даҿын, Иаамҭа маӌын. Ардашьан дыҩнрахеит, даҽа қалақьк аҿы ауысуыра далагеит. Агьырҭ зегьы уысык-уысык иырҿын. Дасыу иара иԥсҭазаашьа мҩак иыман. Зегь анеимпы Есаҭыи сареи ҳаизынхеит. Нас Ашамба Миумҭаз Асҭампыл дааит, араа дыҩнрахеит. Араа адернеқь аиҳабыра далалеит. Есаҭыи иареи адернеқь ауысқәа иырҿын. Уаагьы ауысқәа рацәан азы Есаҭ еиҳарак уыи дыиыцыхраауан. Аҵыхәтәан Омарыи сареи ҳааидхалеит. Арыи «Абҳазологиа Аҵаара Аидгылара» ҳәа иеиҿаҳкааз абиблиотекаи архьив еиҳарак сара сматериалқәа рылан азы арҭ зегьы сара иысзаанхеит. Даргьы рхатә уысқәарахь иеихаит. Уысҟан сыҩныгьы даара иыманшәалан. Сашьцәагьы хазы аҩнқәа хыртыит,
иыҩнрахеит. Ҳаргьы аҩны дыуӡӡаҿы уышьҭа ҳамацара ҳаанхеит. Ҳаҩны х-уадак аман ауадақәа руакы шәҟырҭас иыҟасҵеит. Уышьҭа Омарыи сареи зынӡа ҳаизааигәан ҳаҩнықәа 50 шьаҿа рыбжьан. Еиҳарак сара иара иахь сцалон. Иаргьы сара сахь данаауаз ыҟан. Ҭаацәалагьы лассылассы ҳаибабауан, ачеи ҳжәуан, аишәа ҳахатәон. Ҳара, уыс баша ҳаакыдгыларгьы акраҳҿамҵакәа ҳаурыжьуамызт.
1974 ашықәсан зегьы ҳауысқәа рацәан, Омар ауыбла иызкыз ашәҟы аҭыжьра даҿын. Сара сыуысқәа рацәан, сынеиааи рацәан. Уыи ашықәсан сабхәындацәа санхәыԥҳацәа аӡәы дыцаон агьыи даауан, ҩымз-хымз ианынхаоз ҟалон. Уыигьы аамҭа сцәагоон. Нас сашьаеиҳабы саанда дааганы ауыс даласҵеит. Уыи аԥҳәыс дыизаазгар акәын. Уыигьы Омар иыԥшәма лыцхыраарала иычара ҟасҵеит. Беигәааԥҳак дыизааигеит, Омар иызаҟаз аӡәы дысҭацахеит. Уысалагьы Омар сыизааигәахао салагеит. Уышьҭа Беигәааи Папааи аҽакалагьыи иеибабао иалагеит. Сабыи Омарыи еибасырдырыит. Саб даара иыгәы иахәеит Омар дызҿыз. Саргьы уыи иымҩа сахьықәныҟооз деигәрӷьаон.
Уыс иышыҟазгьы сара 1974 ашықәса аҵыхәан сызлагаз Баграт Шьынқәба иыроман 1975 ашықәса агәҭазы аиҭарага салгеит. «Ацынҵәарах» аиҭагара даараӡа саамҭа агеит. Уи макьана салымгакәа ауаа иаԥхьауа иалагеит. Иаԥхьаоз зегьы рыгәы арыԥшаауан. Омар арыи ароман данаԥхьа, Баграт Шьынқәба «Ауыбла» ажәа «Аубых» ажәа ахаҭыԥан ишныҟәыигаз ибеит. Арыи ауыбла иызкыз ашәҟы уыбрыи амшала иыҩыит. Арыи ажәа хәыӌык иыцәеилахәеит Аԥсынаа рзы арыи еилыргазароп иҳәеит. ашәҟы ҭыҵит уыи ашықәсан. Арыи ашәҟыгьы даара иыргәаԥхеит, ахьыӡ ҟанаҵеит. Иахьа уажәраанӡа аӡәымзар аӡәы иыимҳәацыз акәын дызлацәажәоз. Арыи ашәҟы ашьҭахь аҵарауаа
иазхәыцуа иалагеит. Аиашазы иахьа уажәраанӡа Беигәаа Омар иыҩиыз ашәҟықәа. Аӡәымзар аӡәы мап ацәыимкыит, иыҳәақәаз кымзар акы мап ацәырымкит. Аха, зыхы иазырхәаз рацәхеит.
Арс Омар иыгәылараҿы сынхо саналага даҽа програмак ҟасҵар акәын. Агьырахь Аԥсны сцаны санааи иеиҿыскааз «Абхазологиа Аҭҵаара Аидгылара» уышьҭа иадгылаша аӡәгьыи дышаанымхаз анызба, уыи аганала уышьҭа иыҟаҵатәыз акы шаанымхаз еилыскааит. Иызбанзар, аӡәы дыҩнрахеит аҽаџьара дыцеит, аӡәы иыуыс иыԥсахыит, аӡәы арра дыцеит агьыи, анс арс шаҳҳәоз уыи ауыс ымацара саадхалеит. Нас иеиҭаганы иыҳамаз ашәҟықәагьы рыкьыԥхьра ҳалымшаӡеит. Гәлиа иыԥсҭазаара иазкыз ашәҟы иеиҭаганы иыҟаз зегьы Анкара аныи зыӡбахә сҳәаз ажурнал ахь иысышьҭыит. Иыркьыԥхьааит ҳәа. Уыи ашәҟы азыбжа Абгынԥҳа Симбер иеиҭалгахьан, иаанхазгьыи сара иеиҭазгеит. Уысҟан аҩымҭақәа ркопиа аҟаҵара уыи аҟара иыманшәаламызт. Иыҟаӡамызт иахьатәыи еиԥш афотокопиа машьынақәа. Уыс иышыҟаз иынараҳҭеит. Ҳрықәгәыӷыит азы. Акыр аамҭа ҳаӌаԥшьеит, аха шықәсык ашьҭахь арыи ашәҟы ахәҭақәа реиуа ԥыҭк-ԥыҭк дара иеиҭаргазшәа иыркьыԥхьыит. Ҳаиҭагамҭагьы шьҭахьҟа иыҳарымҭаӡеит. Ҳахьыӡ ҳаԥшагьы иылалаӡ иыцеит. Аха Ардашьан иеиҭаигаз Миха Лакырба иышәҟы «Амаҳаџьыр» ыи Есаҭыи сареи иеиҭаҳгаз «Сеидыҟ» убас ҵәҟьа иаанхеит.
Арҭ зегьы реиҳа ахҭыс романҵас иыҟаз сара иеиҭазгаз «Ацынҵәарах» акәын. Уыигьы 25 шықәса ашьҭахь ауп иансымԥыхьашәа. Уышьҭа акьыԥхьра аҭахӡамызт, иызбанзар иыкьыԥхьын. Арыи ашәҟы иеиҭаганы саналга ашҭахь сыԥшәма Раҳми Ҭуна арыи даара иыбзиыиахеит иаҳкьыԥхьроуп ҳәа исымыихыит. Иара уысҟан Исҭамбул Ақсараи ахьырҳәао аҭыԥ аҿы ауысуырҭа дыуӡӡак иыман.
Ҩыџьа иеилахәны ауаҭах дыу қьырала иыкны адвоқатра ҟаиҵаон. Арыи амш ала макьана аҭиԥографиақәа агьы дышрылацәажәоз, мышкы ҳагәы ҳҽанӡамкәа Ҭырқәтәыла џьыунҭа зырҳәао ар ареволициа ҟарҵеит. Аҳәынҭқарра иахаз апартиа хырҩан, апарламентгьы лбааганы дара ахылеит. Аҽны ҵәаҟьа сара сыуысуырҭаҿы сшаҟаз сыԥшәма – иыҩызак ателефон дысзаст. «Ар иааин быԥшәма иышьҭоуп», – иыҳәеит. «Иауазыи, иыхарзыи?» – сҳәеит. «Иыхарао уыбри оуп, Кавказ Адернеқь еиҳабыс дахоуп» ас иара иеиԥш адернеқьқәа реиҳабацәа зегьы еизыргоит иҳәеит. Иысҳәара сзымдырыит иаразнак сеиҳабы иҿынтә азин сҭаххан уыск сымоуп ҳәа сыдәылҵыит. Сааҭыбжак ала сыԥшәма иыуысуырҭаҿы снеит. Сара гәырҩас исымаз уыбрыи иеиҭазгаз «Ацынҵәарах» зыхьӡыз ашәҟы акәын. Иызбанзар, уыс иыргаоз ауаа рышәҟықәагьы ганы ҽазнык иырырҭаомызт. Сыԥшәма харак-барак шиымамыз здыруан, уыи иыхы ҿыихыр ҟалон, аха араа сара сеиҭагамҭа зны иыцар ҽазны иышымааша здыруан. Ианымааи сыԥсыит акәын иаанагоз, иызбанзар арыи еиҭагара шықәсык сышаҿыз саҿын. Уыи шысҳәаоз, ашә аҿы саннеи сыԥшызар ҩыџьа ар маҭәа зшәыу аҿар рабџьарқәа кны ашә иылагылоуп. «Баангыл, бабацо?» – рҳәеит иаразнак. «Сыԥшәма иыуысуырҭахь сцоит». Сҳәеит. «Бпаспорт ҳаҭ!» рҳәеит. Нас «Быԥшәма иыхьӡыузыи?» – ҳәа иысазҵааит. «Адвокат Раҳми Ҭуна» сҳәеит. Нас аҩыџьагьы саарыбжьаркын «Бааи!» рҳәеит. Лифт ҳанҭалан ауысуыра ашә ҳаакылагылеит. Сыԥшызар ҩажәаҩык иыреиҳаны ар аофис иақәлан, аҟәҟәа ҳәа ашәҟықәа иыртытуа иырыхәаԥшыуан. Анахь акы карыжьуеит, арахь акы карыжьуеит. «Уынан дыи, иыҟалазеи? Арыи аҟара ар иықәлартә арыи ауаҩ иыҟаиҵазыи?» сҳәеит. Даара рааҽдырыцәгьан «Ҳаргьы уыбрыи иоп ҳазышьҭо!» – рҳәеит. Уыи аҽны асас дысыман, саб иашьа иыԥҳа Беҭиул
ҿыц дыҩнрахан аимдара ҳәа лыхаҵеи лареи ҳаҳҿы иааиын иыҟан. Иаргьы шьыжьымҭан уырҭ дырыцны дыдәылҵыит. «Дабацао, асуд ахь ма даҽаџьара, дахьцаалакгьы уаха аҩны даауеит», – сҳәеит. Нас уыбра џьара сыдыртәеит ҩыџьа аруаагьы рышәақьқәа кны иысыдтәалеит. Уырҭ сышрацәажәоз, арыи ақәылара иызыхҟьаз ԥыҭк еилыскааит. Азахәцәа рдернеқь аҿы ӌкәынак иышьҭан, иессымша ианыи иабыи дыргәамҵыуан, арыи сыԥшәмагьыи уаа деиҳабымзыи, иыҭаацәа рыгәахы аныԥҵәа «Иара ҳара дыҳаӌкәыноуп аха зегьы зыхшыҩ иыҭало, иыбжьысхуа уыбрыи акоммунист дыу Ҭуна Раҳми иоуп, шәцаны дахьыҟао, уыбрыи шәиазҵаа», – рҳәазаап. Уыбра сахьынӡатәаз, уырҭ азахәцәа ала иамҳәара рарҳәаон арҭ ар уаа. Даара сгәамҵыит. Арахь аиашазы саргьы иакәым акы сарҳәар ҳәа сышәеит. Убас иыцәҳауан. Уыс акы сара иысарҳәар иысыԥсыхәозыи ҳәа сыхәыцуа сахьтәаз апланқәагьыи ҟасҵоон. Нас иага иыуымҳәаргьы саԥсыуомыи. Арс акы аасарҳәар абарҭ иысыватәо аруаа рышәақьқәа саамҵасны, иыргәыдысҵооит ҳәа иысыӡбеит. Аха агьырахь ар реиҳабы ашәҟықәа дырыхәаԥшы цыԥхьаӡа арыи ауаҩ дызуысҭоу аилкаара иыицәыуадаҩхо иалагеит. Уаа араб бызшәала иыҩыу, амсылманра иазкыу ашәҟықәагьыи ыҟан, акоммунизм иазкыу агьы ыҟамзаргьыи асоциализм иазкыу шәҟықәак ыҟан азы, арыи дызуысҭаз ҵәҟьа рзеилымкааит. Уысҟантәыи рҳәашьала арыӷьарахь оума, арымарахь оума дызлаҟоозыишь ҳәа иыхәыцуан. Нас уыс иҳәеит уыи ар реиҳабы «Арыи быуаҩ ахылԥа ҟаԥшьы, аҩда ахылԥа иаҵәа иыхоуп сгәахәуеит», – иыҳәеит. Иыиҳәаз иаанагоз сзеилымкааит, аха саргьы усҟан сыҿан азы сеилаҳәашьагьы офисиалла иыҟан. Нас спаспорт ианахәаԥшы ауыс ахьызуаз аҭыԥ аҿы сшеиҳабызгьыи еилыркааит. Саргьы саақәгылан уыс расҳәеит. «Саҭамыз ар реиҳабы, ас шәымцәажәан. Иызбанзар макьана шәзышьҭао
ауаҩ дызуысҭо шәыздырам. Акы ихарома иыхарамума уыигьы шәыздырыам. Нас шәхы  иымҩаԥыжәга, арҭ ар уаа иыҟарҵаз ареволиуциагьы шәаԥырхагооит», – сҳәеит. Уыс анысҳәа даагәыбзыӷхан, арыи ауаҩ дадвокатыуп, нас ҳахы акы ҭаимырԥааит. Аамысҭашәла шәныҟәа ҳәа реиҳәеит иаанда иыҟаз ауаа. Саргьы аамысҭашәала сырацәажәан. «Сара шәзышьҭо ауаҩ лассы дышәыԥшаарц ацхыраара шәысҭап. Сыԥшәма аӡәы диымшьит, аӡәы диымԥҟеит. Шәзышьҭо закәызаалаакгьы иаарласны иеилышәкаап. Баша шәмааԥсаан ателефон сышәҭ», – сҳәеит. Нас асуд аԥхьа дырыԥшаан дырыманы иыцеит. Ҩ-ааҵәа дыук азна ашәҟыгьы иырыманы иыцеит. Уыбарҭ ашәҟықәа иырылакны сара иеиҭазгаз «Ацынҵәарахгьы» ҩ-тетрад дыуны иыналажьны иыргеит. Иыҟарҵаз арапорт аҿы сынапы анысҵар рҭаххеит. Ианысҵеит. Нас «Иыҭабыуп быца» ҳәа сарҳәеит. Сымацара сыҩныҟа сааит аха, амҩа сышьҭахь иысаҳауаз ашҭыбжьқәа зегьы сара иысышьҭаланы иаауа џьысшьон. Уаа сыҽырхаҵаны сыҟан, аха амҩан сышыԥҳәысыз иаразнак еилыскааит. Уыбас сшәеит, аҩны санааи арҭ аҩныҟагьы иымаакәа ҟаларым ҳәа аԥсышәала иыҩыз сышәҟықәа зегьы асыумкақәа иырҭаҵаны, аҩны иыҩныхны џьара иысҵәахыит.
Ауыха сымацара аҩны сызымтәаӡеит Ашамба Мумҭазраахь сцеит. Сахьнаиыз Мумҭазгьы дышәԥырҳаԥыуа дытәан иаргьы даныргаша амш дазыԥшын. Ауыха даара ҳаччеит. Сыԥшызар Мумҭаз Димитриов иышәҟы даԥхьоит. «Иыҟауҵозыи уара Мумҭаз? уаха ада уанаԥхьаша аамҭа уымбаӡеи?» – сҳәеит. «Уаха саԥхьароуп, мамзар уаҵәы сыргар, уырҭ ар уаа ирасҳәозыи?» – иыҳәеит. «Нас уаа ианума?» сҳәеит. «Ианӡам аха ҿырԥышгас иыҟасҵоит». Иҳәеит. Димитриов данҭарк (Абулгар) иыиҳәақәаз дысзаԥхеит. «Уаҟәыҵ уаҟәыҵ!» – сҳәеит. Уырҭ уара иыуҳәаша
еилызкааша џьаукы ракәым, «Меидан Ларус» ҳәа иыҟаз аенциклопедиа «Аурысцәа» иырызкыу џьшаны ауаҩ дыҭазкыз ауаа, уара арҭ уҳәеит ҳәа, патыу уықәырҵаӡом. Аха Анцәа иымҳәаит, арыи сыԥшәма иымшала саргьы сызҿыҭны акы иысазҵаауашәа хәымгарак сарҳәар ма ламысда иыныҟәарц ақәыркыр иырасҳәаша уасҳәап. Сара уырҭ иыжәдыруа ауаа сыреиԥшыӡам, сара сабдыу иакәым ажәак зҳәаз аӡәы дышьни ԥышьынтә деҩшаны, дыганы амхы аԥыш ганк аҿы аҵәҩан дахаиырсыит. Сара иысашәҳәаша ажәақәа шәазхәыцны иышәҳәа, мамзар иышәыхьуа абрыи оуп, ԥшынтә акәым жәантәгьы шәеимырҵәҵәар ҟалап сыҭаацәа, ҳәа расҳәаит», – сҳәеит. Уыи ауыха ҳамыцәакәа иыҳаршеит. Сыԥшәма дахьыргазгьы сыздыруамызт. Аха ашьжьымҭан ҵәҟьа ар иалаз захәыуак дысыԥшаан «Арыи уашьа уыиышьҭал», – сҳәеит, иашьаҵәҟьаны дагьыибеит. Иыуысқәагьы маншәалахан, иаргьы уахык дҭакыны, даныркы ашьҭахь даурышьҭыит. Акы имыхькәа ашәҟықәагьы иыманы аҩны дааит. Уыи ауыха сабгьы ақыҭантә «Башьа агәыбжьанытә аԥҳәыс дааигеит», – ҳәа дааит. Зегьы ҳаҩны иеизеит, ауыха абахҭа иыҭыҵыз иажәабыжьгьы, аԥҳәыс даазгаз иажәабжьгьы хьаас иысымамызт. Сара «Ацынҵәарах» иеибганы иахьсымԥыхьашәаз даара сеигәырӷьаны сыҟан. Зны саб амаҵыуырҭахь сара саанда дааиын: «Аҵабырг саҳәа, арыи ҳамаҳә алаба иыфама?» – иыҳәеит. «Иалыздырааи, иыфама иымфама уызазҵааи?» – сҳәеит. «Иыфазар, уыи ар уаҩ дызуысҭзаалакгьы дысшьыуеит», – иыҳәеит.
Нас аамҭак ашьҭахь Сефер Берзег иашьа еиҵбы дсасны даҳҭааит, Ниҳаҭ Берзег арыи ашәҟы ҭыжьра уысқәа Анкара знапы алакыз иара иакәын. Арыи «Ацынҵәарах» сара иысыҭа, сара иыҭсыжьуеит иыҳәеит. Сара гаӡагьы иыбзиыиоуп сҳәеит. Арыи аҟара ахҭыс ашьҭахь иеибганы ианааи уысҭ
иыга иыкьыԥхь сҳәеит. Уаҳа иысҳәарыи. Аха нас схы сасыит. «Аҳәынаԥ ацгәы иасҭеит, уыбома?» ҳәа схәыцыит. Иара д-уыбыхны, д-Берзегны, арыи ашәҟы иыгәаԥхараны ԥсыхәа амазма? Сышԥагаӡоу! Сышԥагаӡоу!.. ҳәа схы сасуан, аха шьҭа иыбашан, иысҭахьан. Иыигаз ашәҟы аҩыга машьынала иыжәҩы ҳәа џьоукы иырыиҭазаап. Нас арҭ, ар уаа иаргьы иыхьӡаны дыҭаркырц иышаҿыз иара дыбналан Амман  Иорданиа аҳҭнықалақь – Н. Л дыцеит. Сышәҟыгьы иесс уыцаларгьы уыца, иахьцаз анцәа идырып. Мышкы сыԥшызар сыҩызак «Ацынҵәарах» ркьыԥхьыит ҳәа шәҟык иыманы иысзааигеит. Сыԥшызар иеиҭазгаз Ҳаирыи Ерсои ҳәа ианыуп. Иаразнак сыналаԥшы-аалаԥшыит. Аха иыџьасшьаз арыи ашәҟы аҩбатәыи атом ҳәа ианын, ашәҟы агәҭа аҟынтә иалагон. Ахы ыҟамызт. Сара иызлаздыруала арыи ашәҟы томк акәын. Иахьа уажәраанӡагьы уыи ҩ-томкны иысымбаӡеит. Нас саԥхьао саналага аҳагьы иыџьасшьеит. Сара сажәақәа ахаҭаԥсаҭала иыҩын, дасыу ҩышьак иымоумыи. Амц зысҳәарыи иаразнак Сухҭар Ҳаирыи иыгәнаҳа салалазаргьы: «Ҳаи абааԥсы арыи ҟауҵашан, ма раԥхьа ахы ҭуыжьындаз, ахы кажьны аҵыхәа зыукьыԥхьызыи?», сҳәеит сыҩныҵҟала. Нас «Алашара» ҳәа журналк аҿы агьыи атетрад ианызгьы ҭрыжьуа иалагеит сыԥшызар уыигьы сара сажәақәа рыхаҭаԥсаҭа. Иеиҭазгаз Ачычба Зеҳра ҳәа ианыуп. Ҳаи иылыхьхындаз, шаҟа иыбзиыианы иеҭалгазыи сҳәеит сыгәанала. Аха, нас лареи сареи ҳанеибадыр аԥсшәа уыи аҟара иышылымдыруаз еилыскааит. Уыигьы лыгәнаҳа салалазар саҭамзааит. Аха абрыи сышәҟы абас ахьыит. Сеиҭагамҭа рыцҳа иылыбжьаӡын иыцеит. 25 шықәса рышҭахь Ниҳаҭ Берзег стетрадқәа аҩбагьы иыманы дааит. Абрыи иахьыз даараӡа иыгәы иышалсыз сеиҳәеит. Иара иышыихарамгьы иыҳәеит. Аха уышьҭа зегьы башан. Уажәы стетрадқәа макьанагьы сара иысымоуп. Гәаларшәагас иыҟаз,
уаҳа иыҟасҵарыи. Арыи ашәҟы ас ианыҟала уаҳа аиҭагара аҟаҵара сҭахымхеит. Омар ианакәызаалак дсылабжьон абрыи аиҭагарақәа рыла баша баамҭа бымфан, бара иыҟабҵаша раҳа патыу зқәыу ауысқәа ыҟоуп иҳәаон, аха сара уыигьы сзыгәыӷьуамызт хаҵашәа.  агха– Н. Л. сыхьыит. Нас арыи хәыӌык сархәыцыит. Уышьҭа Омар иыуысқәа рыда уаҳа акы напасыркыӡом ҳәа схы сҟажеит.
Убасҟан оуп Беигәаа Омар иыбиографиа аҩра ҳаналага. Уыи ҳаналга Омар раԥхьа иыҭиыжьыз иышәҟы «Аԥсуа мифологиа хылҵышьҭрома» зыхьӡыз иышәҟы аԥсышәахь аиҭагара ҳалагеит. Уыи соуп ызҳәо, аԥсшәа даара бзыиа иыздыруеит зҳәао иеиҭаигаша акы акәымызт. Арыи ашәҟы ианҭыҵ амш иынаркыны Ҭырқәтәыла зыхы иазырхәаша аҵараауа рхы иадырхәао иалагеит. Нас хыхь иышысҳәаз еиԥш, Ленинград апроф. Турчанинов иаанда аҵара зҵаоз Басариаԥҳа Иарнагьы лыхы иалырхәо далагеит. Аха сара иысҭахыз Аԥснытәыи аҵарауаа арыи иаԥхьаратәы аҟаҵара акәын. Иызбанзар, Аԥсны аҭырқәшәа здыруа ҵарауаҩк дыҟоуп ҳәа сыҟамызт. Нас иырыцҳамзыиз арыи ашәҟы. Сыцан Омар сыиацәажәеит. «Быиашоуп!» – иыҳәеит. «Аха арыи сара сымацара иысзыҟаҵаӡом. Шәареи сареи иеицыҟаҳҵап, шәара иышәҳәа сара иызҩып, иессы мычыбжь амҽыша аҽны сара араа сааиып, шәара иышәҳәала, сара кирилла ианысҵалаап», – сҳәеит. Дақәшаҳаҭхеит. Аха зегьы раԥхьа иара иызкыз абиографиа ҳалгап ҳҳәеит...
Уыи санаалга, иессымчыбжьы Омар иахь сцао салагеит. Сқьаадқәа сыманы сыцаон. Аха уыи аԥхьа аҩны сыуысқәа зегьы сырылганы сыцар акәын. Ауысахь сахьцаоз амшала асабша аҽны ада, уаҳа аамҭа сымамызт. Уыи аҽны хәлаанӡа ахәаахәҭра, аҩны аԥыссара, арыцқьара, аӡәӡәатәқәа рыӡәӡәара, ауанҭа, ахәы-аԥхь зегьы сырылгар акәын. Сыҩуа ауыс ҟасҵоон. Мычыбжьык иыҳазхаша ҳахәы ырмазеины,
архьшәашәага иылҭаҵаны, ауанҭақәа срылганы рыҭыԥқәа иылҭакнаҳаны саналгалаак. Ԥыҭк сыԥсы аасшьарц сышәҟықәа ахьыҟао сыуадаҿы сыныиасны саԥхьон. Аԥсыуа ашәақәа сырзыӡырыҩуан уырҭ сыԥсы сдыршьон.
Амҽыша аҽны шьыжьымҭан аҩны ҭаацәала какалк аакны Омар иаанда сцаон. Арыи амш иышдыру еиԥш, ԥысшьара мшыуп. Зегь рыҩны рыԥсы ршьит, ма ҭаацәала џьара еимдара  ныҟәара, ԥсшьара– Н. Л.  иыцооит. Саргьы Омар иыҩны сынеиуан, хәлаанӡа уаа сыҟан. Шьыбжьонгьы уаа акрысфоон. Зны-зынла уаа Омар иыԥшәма ԥҳәыс Кәарӌыиаԥҳа Шьаиан лысасцәа лыгәылацәа ҟалан. Каҳуак ржәырц иыкыдгылаоз арҭ аҭырқәа ҳәсақәа сыџьаршьон. «Макьана быҿоуп, ҿыц быҩнроуп, быԥшәма дымгәааӡо?» – рҳәауан. Дызыргәаауазыи, раҳагьы деигәырӷьоит, иыхы дақәыиҭыуп ҳәа алаф рылысхыуан саргьы. Иашан 23 шықәса анысхыҵуаз сыҩнрахеит. Арҭ ауысқәа санырҿыз 24-25 шықәса схыҵуан. Уырҭ сара ҭаҳмадак сыидтәаланы хәлаанӡа сахьыҩуаз сгәы ҿыӷьуа џьыршьаон. Знызынла сырыцҳаршьон. Саргьы хәыӌык сыгәамҵны: «Аӡәы садиымцалеит, сара иысҭаххан азы иыҟасҵооит. Сара сыгәы иахәо арыи оуп. Санеимдашагьы сеимдоит», – ҳәа расҳәон. Арҭ ауысқәа санрылага сыҩызцәагьы сызгәаауа иалагеит. Сара иысықәлаз аӡӷабцәа макьана иыҩнрамызт, рышколқәа иырылымгацызт, ауысахьгьы иыцомызт. Иессымша џьара еимдара иыцаон, саргьы сызҿырҭуан, аха сара аамҭа сымаӡам ҳәа мап ацәыскыуан. Ҩынтә-хынтә ас ианыҟала уышьҭа уырҭгьы иаасҟәаҵыит. «Џьым бара быҩызцәа 100 шықәса рхыҵуазар уп, бареи ҳареи уышьҭа иеибаҳҳәашагьы анымхеит», – ҳәа уышьҭа иысышьҭамло иалагеит.
Зны-зынла уырҭ санреилаҳаоз ыҟан, еиҳарак ааԥын амра каххаа ашәаԥыџьаԥ анааԥшыуа, саргьы адәы сықәындаз сҳәон. Аха арыи сызҿыу раҳа патыу шақәыу здыруан. Сара иыҟасымҵар иыҟазҵода ҳәа сыхәыцуан...
Иызхысҳәаауа, Беигәаа Омар дызҿыз ауыс, уыс уадаҩын. Аха иыҵатәын, иеилкаатәын. Сара даара сеигәырӷьоит. Иареи сареи арыи ихьеиҭаҳгаз, аиашазы, арыи ашәҟы иаҳәоз ҵәҟьа уысҟан оуп иеилыскаауа саналага. Омар араа уажәраанӡа уаҩ иыиымҳәац иыҳәауан. Даара аперспектив дыу змаз арыи ашәҟы аиҭагара ҳаналага ԥыҭк ашҭахь, иаҳәогьы раҳа еилыкааит. Нас арыи анызыҩуаз акәаԥ, аҿарҵәыҩ, қәаԥҿарҵәыҩ еиԥш аҩра дыргақәагьы уысҟан иысҵеит. Ажәакала, арыи ҳауыс даара сыгәы иахәеит. Арҭ ацәаҳәақәа иырҳәаоз адагьы ажәақәа, абыжьқәа ҽеила аҵаразыҳәангьы иысыхәеит. Сара уаанӡа алитература бызшәа хәыӌык сазааигәан, сзыԥхьаз еилыскаауан, аха арыи аҭҵааратә бызшәа зынӡа иыхазын. Ҩ-шықәса арыи ауыс ҳаҿын арыи ашәҟы ҳаналга, сара аԥсыуа мифологиа мацара акәым, агьырҭ ажәларқәа рымифологиагьы сазҿлымҳахо салагеит. Сазхәыц цыԥхьаӡа аԥсыуа бызшәа абеиарақәагьы еилыскаауан. Ҳаԥсыуа культура аган шаҟа иыҭбааз, адацқәа шаҟа иыҵауылаз еилыскаауан...
Ара иысхашҭыз акы ыҟоуп. Омар ани раԥхьатәыи иыҩны хәыӌыи Адаԥазар иыҟаз иыҩныки ҭыины раԥхьаӡа дахьтәаз аҩны иазааигәаны раҳа иыдыуз, раҳа иыҿыцыз ҩ-уаҭахык еиҿагыланы иааихәеит. Уажәы дахьтәаз арыи аҩны ҿыц аҿы акәын. Ауадақәа рыуак аҿы иара дытәан, агьыи қьырала џьаукы иырыиҭан дыҟан. Араа Омар агьыи аҩны аахыс раҳа дыҭынчын, иара уадак хазы иыман, уаа ауыс иыуан. Иышәҟыҭрагьы уаа иыҟан. Цәарҭаӷәыкгьы уаа иыкҿан, ианыиҭахыу уаа днықәыион. Сара дызбацыԥхьаӡа иышьҭахь аҭыӡуар  аҭӡы – Н.Л иаҭаны, иықьаадқәа иышьамхы иықәҵаны дыҩуан. Зынӡа иыҭынчу акы акәымызт арыи. Ас зыҟаиҵоз сыздырамызт. Иареи сареи ауыс ҳаналага, сара сыцан стол хәыӌык аасхәан иыҿаԥхьа иысыргылеит. Иара ацәарҭаӷәы дышықәтәаз иыматериалқәа уыи астолаҿы
иықәиҵаон. Саргьы сқамк ааганы иыҿаԥхьа ҵәҟьа астол иадыргыланы уаа стәон. Арыи астол сара иысзыманшәалахоит сҳәеит, иаргьы иыизыманшәалахеит, деигәырӷьеит. Шьаиан Ҭеизегьы қәыршәык нақәлыршәыит, иыԥышӡаӡа иааҟалеит. Иыҩыга машьынагьы уаа иынаиықәиыргылан дыкәаԥӡа аҩра далагеит. Иареи сареи ҳауыс анынҵәалаак уаа дыҩлон.
Омарыи сареи ҳанеибадыр иыӌкәынцәа реиуа иеиҳабыз Ергин Қырач дыҩнраны дыҟан, Анкара дынхоон. Иыԥҳа лареи сареи даара бзыиа ҳаибадыруан, уыи сара саԥхьа дыҩнрахеит. Усқиудар сантәаз  санынхоз – Н. Л. лареи сареи лассы-лассы ҳаибабауан. Омар иымаҭа даниы иыԥшәмеи иареи Усқиудар иынеилаон рмаҭа дырбарц. Сара даара бзыиа иысгәалашәоит иымаҭа дыниы, Омар убас деигәрӷьеит, иымоҭа иызыҳәа ажәеинраалакгьы иыиҩит. Уыи акопиа сымоуп. Зны иажәаениралаақәа реизга аныҟалалаак иырысҭоит иызкьыԥхьуа. Агьырҭ иыԥацәа аҩыџьа Қансоуи Шансоуи макьана иыҩнраӡамызт, уадак аҿы иынхоон.
Х-уадакыи залыки змаз арыи аҩны иыкәаԥӡа, иыцқьаӡа иыҟан. Уынеицыԥхьаӡа иыцырцыруа, иыхааӡа ачыс фыҩқәа уаҳауан. Қансоу акинофильим аганала уысык иыман. Шансоугьы дыжурналистын, аспорт аганала агазеҭ аҿы дыҩуан. Х-ҩык ахацәа рымаҭәа аӡәӡәара, ауанҭара, рыхәырыԥхь зегьы зылшаоз Кәарҷыиаԥҳа Шьаиан лакәын. Ҳара ҳанеибадыр лара 60 шықәса хәыҷык деиҳан ҳәа сыҟоуп. Омаргьы уысҟан 75 шықәса иыхыҵуазар ҟаларын.
Сара Беигәаа Омар дыздыруа аахыжьҭеи, Омар мышкы заҵәыкгьы иыуысқәа кажьны, дындәылҵны, мгьалк  чак– Н.Л ҵәҟьа аазхәаз аӡәы иакәӡамызт. Аҩны ауысқәа зегьы, ахәахәҭрагьы налакны, иыҟазҵооз иыԥшәма ԥҳәыс Кәарӌыиаԥҳа Шьаиан лакәын. Лычыс, лыхәы, лыԥхь даара иыхаан. Аԥсыуа чысқәагьы, аҭырқәа чысқәагьы даара иыбзиыианы иыҟалҵоон. Аҽеилаҳәара бзыиа иылбаон. Сасык иаанда ианакәызаалак дыцқьаӡа дыцәырҵуан. Лычеиџьыка астол ианықәгыламыз аамҭак ыҟамызт. Асас даара патыу иықәылҵаон. Баша иынкыдгылазгьы акрыиҿамҵакәа дылышьҭуамызт. Сара уыи аҭакәажә зынзаҵәык дытәаны дысымбеит, ианакәыузаалак акы даҿын. Ауанҭа аныҟалҵоз ақьаад еиԥш иыиашшаӡа, иыԥышӡаӡа иыҟалҵоон. Ауанҭа аԥсыуа ҳәсацәа зегьы даара иыбзыианы иыҟарҵон, ахьыӡ рыман арыи аган ала. Уыбрыи аҟара ауыс шлымазгьы аныҳәара лхашҭуамызт, дымсылман цқьан. Иессымша хәынтә уыи аныҳәара ҟамҵакәа луамызт. Аха Омар, ахәаша аҽны мацара аџьаамахьы дыцон, агьырахь иессымшатәыи аныҳәарақәа ԥыҭк дырывысуан. Абаирамқәа даара бзыиа иырбоон. Ачгара аан аҩыџьагьы иычгон. Абаирам аҽны аҿар неиуеит ҳәа ақашь ҟалҵон, ачаџь лџьуан. Аԥсыуа чысқәа зегьы рмазеины иыҭалыргылон. Иызбанзар, зегьы уаа иынеиуан. Зны-зынла Омар иыцәгьа салҳәон. «Абрыи дызҿыу ауыс адунеи даақәлеижьҭеи даҿыуп. Ма акы иыхәондаз, баша даҿыуп. Зны-зынла ҳагәахы ԥыиҵәоит. Мышкы заҵәык иыхәыӌқәагьы саргьы дысыдтәаланы дымцәажәаӡеит. Уаҩҵас жәабжьык аацәырганы уыиацәажәар иыҭахымызт. Иессымша акы аҩра аԥхьара даҿын. Ауыс ахь данцоозгьы уыс акәын дышыҟаз, аҩны данааилаак еиԥш абрыи далагон. Зны-зынла убас сгәамҵыуан зегьы соба  амҿтәы печка– Н. Л иылҭаҵаны иызыблындаз анысгәахәуаз иырацәан. Аха нас дрыцҳасшьон», – лҳәон.
Саргьы лыгәшәа ҟасҵоон: «Уыс бымҳәан Шьаиан-Ҭеизе,  ахьшьаду – Н.Л уыи иыҟаиҵао ауыс шԥеилкаам. Зегьы уыи азомыи ҳазиышьҭоу. Бара беиԥш аӡәы дыҟамзар уыигьы арыи иызыҟаҵомызт. Ажәлар зегьы анцәа иыџьышьоуп ас аӡәы дышҳамоу рҳәауеит. Иыҭабыуп ҳәа иазҳәогьы дымаӌым. Аҿар бзыиа дырбауеит», – сҳәауан. Аха, аиаша
аҩыџьагьы иырдыруан. Ҳажәлар иышаҭахыз аҟара арыи ауыс патыу шақәрымҵаоз. Омар дызҿыу уыи дара иырымдыркәа иыҟамызт. Зны-зынлагьы Омар дахашшыуан. Уыи зхараз ҳара ҳажәлар ракәын. Ҳажәларгьы гәыбӷанс иырыуҭарыи рыкультыура уыи аҟара акәын. Аха уыи анцәас дызыԥхьаӡозгьы ыҟан, иаҳҳәап Иаган Мураҭ иеиԥш. Иыиҳәаз зынӡа иеилкааны анаҩс иыцауазгьы ыҟан. Мышкы иысхашҭӡом анацәа рымш азгәаҭара акәын. Сыцан Шьаиан Ҭеизе ҳамҭак лзаасхәеит. Аха арыи аҿар зегьы иаархәазшәа иыҟасҵеит. Иынаганы зегьы рыхьӡала лымыш лыдысныҳәалан иылысҭеит. Абрыи Омар бахьиыцыхраауа быџьабаақәа шаҟа патыу рзақәыу, иыбдырыр рҭахыуп ҳәа ласҳәеит. Арыи Омар ианиаҳа даара иыгәы иахәеит. Сара иысзыҩыз асаламшәҟык аҿгьы ианыиҵеит уыи аӡбахә. Иыԥышәма лзы уыс иыҳәаон: «Аԥсыуара бзыиа иахьылымбао амш ала акәым аха, иылзеилкаауам, сара сызҿыу баша џьылшьоит. Уыи азыҳәан знызынла сыуыс даԥырхагахоит», – иыҳәагәышьон.
Аха, аамҭала сара сыцао-саауа саналага, ларгьы Омар иыуыс патыу ақәылҵао далагеит. Нас ҳаԥсы анаҳшьаоз лара дсылацәажәауан, лыгәшәа ҟасҵоон, лыгәы аахыстыуан. Уыигьы аҭакәажә рыцҳа лыгәы аалхашҭуан. Уыс-уыс ларгьы лыхәыцшьа аҽеиҭанакыит, нас аамҭала Омар раҳа иыцыхраауаз лара лакәхеит. Уышьҭа адернеқьқәагьы рыхышыҩ азцо иалагеит. Омар ҳаҭыр иықәырҵао иалагеит, лассылассы адернеқь ахь иызҿыҭны аҳамҭақәа агьыи иырҭаон, уа дыдырцәажәон. Иыҩны иыцаны дырбаон.
Уыбрыи аамҭазы Омар иеиԥымккәа акы-ҩба шәҟы ҭиыжьыит. Раԥхьаӡа «Аԥсыуа Мифологиа хылҵышьҭрома?» ҭыҵыит. Нас «Ауыблеи аԥаамбар Ҳз. Ибраҳим» иызкыз ашәҟы, уыи ашьҭахьгьы иаарласны ҩ-томкны иыҟаз иышәҟықәа ҭиыжьыит. Амифологиа анҭыҵ Ҭырқәтәыла агазеҭ
дыуқәа иыреиуао  зыхьӡыз агазеҭ иацны иыҭыҵуаз «Инџьи» зыхьӡыз агазеҭ аҿы арыи ашәҟы даара иызрыҽхәаоз ҩымҭак ҭыҵыит. Ажурналист убас иыҩуан: «Арыи ашәҟы Кавказ жәларқәа рыжәлар хьыӡқәа зырҿыиаз бызшәак иалҵыит. Арыи абызшәа иеиуеиԥшым абызшәақәа ажәақәа даараӡа иырацәаны иышырнаҭаз ааԥшыуеит. Ачеркесқәа (Аԥсыуа-Захәыуа) дара рыхылҵшьҭра, рҭоурых, рыбызшәа, рыҵас, рықьабз, рымифологиа аазырыԥшыуа арыи ашәҟы даараӡа иыҳагыз акы акәын». Ари ашәҟы шаҟа иыҵауыланы иыҭҵааз, аматериал рацәа шанаҭоз алагьы иыҩашьом», ҳәа раҳа иынарауны далацәажәон.
Еиҳарак  ҳәа аҭырқәа культыура иазкыу институт аиҳабы иакәын патыу ақәҵаны иалацәжәаоз. Уыи азымхакәа даараӡа иырацәаны ашәҟықәа ҳамҭасгьы иызааиышьҭыит.
Арыи иеиԥш аҩымҭақәа, адныҳәаларақәа даараӡа иырацәаоуп азы зегьы рыӡбахә аҳәара аҭахым. Нас арыи збаз иызаҳаз Омар иыҭаацәагьы уышьҭа Омар акы иаԥсаз акы дышаҿыз еилыркаахьан.
Омарыи сареи амифологиа аиҭагара ҳаналга, Ауыбла иышәҟы  «Ҳазреҭ Ибраҳими Аублааи Кавкасиаа» захьӡу– Н.Л ҳалагеит. Уысҟан Омар даҽа шәҟык аҩра даҿын. Арыи аԥсыуа бызшәа ажәақәа рыҭоурыхыи уырҭ ажәақәа адунеи жәларқәа рыбызшәақәа рахь иышахыҵәаз атәы темас иаман.
Уыи инаваргыланы, дунеи анша иынаркыны иахьаанӡа аԥсыуа ҭоурых аазырыԥшыша шәҟыкгьы даҿын. Арҭ дахьырҿыз ажәаеинраала аҩрагьы дауаҟәыҵыхыуаз. Уыи ианакәызаалак дышаҿыц даҿын. Иызбанзар ира иыман ианакәызаалак иыгәы зырԥшааша хәыцырҭақәак. Цәаныррақәак. Ма дызыргәамҵыша акы. Усқиудар сантәаз даара бзыиа иысгәалашәоит Ахьиба В. иажәаеинраалак амш ала шаҟа лаӷырӡы каиҭәаз. Уыи ажәаеинраала аҭакгьы жәаеинралала иаиҭахьан. Омар ԥсышәалагьы ҭырқәшәалагьы ажәаеинраала иыҩуан.
Беигәаа Омар иыуысҟаҵашьа ас акәын иышыҟаз. Акы даналагалаак агьырҭ зегьы каиыжьӡомызт. Дызҿыз ауысқәа зегьы хазы-хазы апапкақәа иырҭан, акы дааҟәыҵыр агьы дыналагон. Иыматериалқәа зегьы даараӡа аҭыԥ иықәын. Акымзар акы еилеигомызт. Зынӡак дызылгаз, акьыԥхь ада уаҳа уыс змамыз иышәҟықәа ыҟан. Макьана дызламгазгьы ыҟан. Амаҭериалқәа иоуцыԥхьаӡа иыҭыҵуаз ашәҟықәагьы ыҟан. Иара иыԥылан иара идыруан, иархьив аҭыԥ иықәны иыҟан: агазеҭақәа, асалам шәҟықәа, афотоқәа, хазы-хазы апапкақәа иырҭан. Аха еиҳарак иааџьаушьаша дызыԥхьаз ашәҟықәа ракәын. Зегьы раанда инапҩырала анотқәа  азгәаҭақәа – Н. Л. анын, уырҭ зегьы еизыугар хазы шәҟык рылҵрын. Иажәаеинралақәа жәантә ианыиҩуаз ыҟан, зны иырҽеиыз иыкаиыжьуамызт авариантқәа зегьы џьара иеидкылан. Ҩынтә-хынтә дахысны иыгәааԥхаанӡа иыкьыԥхьуамызт. Иажәаеинраалақәа мацара ракәым, агьырҭ иыҩымҭақәагьы ҩынтә-хынтә иыҩуан. Аҭырқәшәала иыҩыз иажәаеинраалақәа хазы иыҭиыжыр иҭахын. Аха уырҭгьы папкак аҿы хазы-хазы адаҟьақәа иырныны иыҟан. Уырҭ зегьы аҩыга машьынала аҭыԥ иықәҵаны аҩра аҭахын. Ажәаеинраалақәа реиҳарак напыла иыҩын. Уысҟан арҭ аҩыга машьынала рыҩрагьы уыи аҟара имариамызт. Иара агьырҭ дызҿыз ашәҟықәа иара иыҩуан машьынала, аха уырҭгьы ажәытә технологиала иеиҿкааз зынӡа аҩра уадаҩыз машьынаан. Уыи аамҭазы аӡәы ҩыџьа акомпиутерқәа рыман, аха зегь лассы иырзыҩуамызт.
Омар иырыхыиаз ашәҟықәа рҿы здаҟьа маӌыз ашәҟықәагьы ыҟан. Здаҟьа рацәоугьы, здаҟьа маӌыугьыи амашьынла иызыҩуаз иара иакәын. Арҭ ауысқәа рзы ацхырааҩ дыиымамызт. Иыцыраара ҳҭаххаргьы, иара иыиҭахымызт.
Иызбанзар, иыҩымҭақәа даара иыџьбаран. Зегьы иымаӌ иырацәа аԥсыуа бызшәала ажәақәа рнын, уырҭ латин алфавитла рыҩра иара ианбанала иыҟан азы, зегьы уыи аҩра рылшомызт. Анбанқәа акәаԥқәа, ацәаӷәақәа рнын азы аҩра уадаҩын. Уыи азы иыуысқәа зегьы ахаҟынтәи аҵыхәанӡа иара иыҟаиҵар акәын. Иышәҟықәа иызыҩуаз, иызырҽеиуаз, аҩыга машьынала аҭыԥ иықәызҵоз, атипографиа ахь дыцаны акьыԥхьра иацыхраауазгьы иара иакәын. Аиашазы иыуыс даараӡа иуадаҩын. Иара рыцҳа ашәҟыҭыжьра раҳа ианыуадаҩыз аамҭа дахаанын, даараӡа џьабаа дыу ибеит. Иахьа еиԥш атипографиақәа иабаҟаз, анбанқәа акакала иыркьыԥхьыуан, афотоқәа рыхсаала ҭырхыуан. Ианеиларгооз рацәан. Абрыи аҟара џьабаала иыҭиыжьыз ашәҟықәа рыхә зшәазгьы еиҳарак иара иакәын. Иышәҟықәа акы заҵәыкгьы ахә ахыҭныихырц иымҭыиӡеит. Баша, амалаҳәа ауаа ҳамҭас иырыиҭаон. Уыс иышыҟазгьы ауаа иыргомызт, иызгазгьы даԥхьомызт, анахь-арахь иышәҟықәа кҿажьын.
Абарҭ ауадаҩрақәа зынӡа хьаас иыҟаиҵомызт иара. Иыхы иыҭаикыз ауыс наиыгӡарц дшаҿыз даҿын. Иара аԥсыуа бызшәа мацара акәым, агьырҭ Кавказ жәларқәа рыбызшәагьы дазҿлымҳан, аиҿарԥшрақәа ҟаиҵоон. Уыи азыҳәа арҭ ажәларқәа зегьы рыжәарқәа еизгара даҿын. Арҭ ажәларқәа иыкьыԥхьыу ржәарқәа ыҟазар иыԥшааны иааихәон. Иыкьыԥхьымзаргьы арыи абызшәақәа бзыиа иыздыруа иыԥшаауан. Уырҭ ӌыдала ажәар диырҟаҵоон. Сара иысгәалашәоит Алитература факультет санҭаз, чечен ҩызак дысыман иыбызшәа даара бзыиа идыруан. Аиҭагарақәагьы ҟаиҵоон. Аҩыџьагьы еибасырдырыит. Нас уыи ачечен бызшәа ажәақәа иара иыҭаххоз дыразҵааны ажәар хәыӌык иыиырҟаҵеит.
Абас акәын Омар иыуысуыра ҟазшьа, зынӡа даашьомызт. Дыццакыуамызт. Ашьшьы-шьшьыҳәа қьафла гәахәарала –
Н. Л иыуыс ҟаиҵоон. Иессымша агазеҭақәа дырыԥхьаон, акымкәа ҩбамкәа. Адунеи аҿы иыҟао иыну зегьы дырзҿлымҳан. Сара иыџьасшьон, уыс баша санкыдгыла цыԥхьаӡа, ма агазеҭа даԥхьон, мамзар шәҟык даԥхьаон. Арҭ ашәҟықәа анбаыиҩуеи ҳәа сыхәыцуан. Ауыс ахьыҟаиҵоз ауада зегьы узыҩналаӡомызт. Акы уалакьысыр ҟаломызт. Иышәҟыҭрагьы ацаԥха аман. Ианакәызаалакгьы иаркын. Аха зны-знынла уыи ашә ааиыртыуан, иара дызҿыз бзыиа иызбо рзыҳәан, уырҭ саргьы срылан. Агьыс сасык даныизаалак, иыкабинет ашә ааркны азалахь дыиасны иысас уаа дыиыдтәалон.
Саргьы ԥыҭк иыиҿысҵааит. Зегьы сзыҟамҵаргьы уыи иымҩа сықәныҟәоит. Акы заҵәык зынӡа иысзыҟаҵом, иессымшатәыи агазеҭақәа раԥхьара. Иара иыуыс иахәаша астатиақәа, аҳабарқәа  ажәабжьқәа – Н. Л, афотоқәа ԥҟаны апапкақәа иырҭаиҵон. Саргьы уыс аныҟасҵо ыҟаоуп, машәыршәа акы анысымԥыхьашәо. Уырҭ астатиақәа ацәаҳәақәа иынапы аҵшьны, аанда иамаҭәахәыу ажәақәа ҩны, уыс иышьҭыихыуан. Иессымза абиблиографиақәа рыбиографиа ҳәа журналк иызаауан. Уаа иыхәаша ашәҟықәа почтала иыхәахәҭыуан. Дызыԥхьаз закәызаалакгьы аанда иыгәаанагарақәа анын. Аԥсыуа бызшәала иыҟаз ашәҟықәа еиҳарак рыбызшәа акритика рзыиҩуан. Иыгәамԥхақәоз даараӡа ирацәан. Арҭ акритикақәа џьара иеизгзар ҳаԥсышәа иахәооит ҳәа сыгәы иаанагоит. Иахьа арҭ ашәҟықәа реиҳарак Денис Чачхалиа иархьив ахь иыиасыит. Уырҭ зегьы иыхәаахәҭыит. Аԥсны иыҟоуп. Абызшәа аҭҵааҩцәа рыхы иадырхәар ҟалоит.
Араа даҽа проблемак сазааҭгылар сҭахыуп. Омар иышәҟықәа анҭыҵ, џьаукы арҭ ашәҟықәа аҭҵааратә форма амаӡам ҳәа акритика ҟарҵеит. Еиҳаракгьы ахыҵхырҭақәа дара иышырҭахыз иахьаным азы иырцәыуадаҩхоон. Иарбан хыҵхырҭао иарбан даҟьао иахьаныу, иахьатәыи формала
иахьыҟаҵам аҭҵааҩы иызы иыманшәалам рҳәауан. Аха сара иеилыскааз уыбрыи оуп. Омар арҭ ахыҵхырҭақәа зегьы рыхьӡ, иызҩыз, иыҩыз анаԥхыц иыҭакны иааирыԥшыуеит. Акы заҵәык оуп иагыу индекс аҟаҵара. Уыигьы аҭаҳмада иылымшазар ҟалап. Уыи мао афольклор иазкыу аматериалқәагьыи зҿынтә иыиаҳаз агьы/-зегьы аныуп. Уысҟан Ҭырқәтәыла Беигәаа Омар иықәлаз аҵарауаа зегьы уыс акәын иышырыҩуаз. Арыи аформа, иыҿыцын раҳа иҿаз аҭҵааҩцәа ракәын арс иыҟазҵооз. Макьанагьы уыи цқьа иышьақәымгылаӡеит. Аиҳарак ауниверситетқәа рҿы аспирантура ҟазҵо агьыи роуп арыи аметод зхы иазырхәо. Аха уыи иышәҟықәа ҽазнык акьыԥхь абазар, арҭгьы ҟаҵатәыуп.
Уажәы ҳазхәцыр Омар иыҭиыжьыз ашәҟықәа 30 шықәса иынареиҳаоуп. Аха уажәраанӡа абрыи аҩышьа аформа ада абрыигьы иыиашаӡам зҳәаз аӡәгьы дысымбеит, дысмаҳаит.
Насгьы иара еиҳарак иыхы иаиырхәаз ахыҵхырҭақәа хԥаны иышазар алшоит. Уырҭ ахԥагьы иахьа уажәраанӡа иыҩыз, иыкьыԥхь хыҵхырҭақәа зегьы реиҳа патыу рықәиҵоон.
Иара убас иҳәауан:
«Адунеи аҿы амц зымҳәауа хыхыҵхырҭак ыҟоуп:
1. Абызшәа иыунаҭо адыррақәа
2. Ажәлар рҿаԥыцтә ҳәамҭақәа
3. Археологиа иыунаҭо аматериалқәа.
Арҭ ианакәызаалак аҵабыргқәа аазырыԥшыуа иыхьтәы маҭәахәыуп. Иызбанзар аҩымҭақәа дасыу иара иышыиҭахыу иыҩыр ҟалоит. Еиҳарак аҭоурых иазкыу аҩымҭақәа ажәларқәа руысахь иышааиуаз акәын иышырыҩуаз. Ҳәынҭқаррак иаӷа дыирҽхәаны аӡәы иҳәомызт. Аӡәы зыԥсы зықәыиҵа адыин даҽаӡәы даҿагыланы деибашьуан. Жәларык рлеишәа, рықьабз даҽа жәларык иыргәаԥхомызт. Уысҟан уырҭ
иырызкыны иызыҩуазгьы обиективла иырзыҩуамызт. Уыи амш ала арҭ иыреиԥшыу аҩымҭақәа хыҵхырҭоуп ҳәа сара сыхы иасырхәомызт», – иыҳәауан. Нас иара патыу зқәыиҵо ахыҵхырҭақәа дырыхцәажәауан:
«Аха абызшәа амц аҳәомызт. Уыи абызшәа иаҳәо акы ажәлар рыкультыура иалазар ахьыӡгьы аман, мамзар уыи ахьыӡ даҽа бызшәак аҟынтә иаауан. Иаҳҳәап, жәларык алимон рымазар, ажәагьы рыман. Абызшәа дара иыртәымзар, алимонгьы дара иыртәым даҽа џьарантә иырзааит ажәа еиԥш, ахаҭагьы», – иыҳәауан.
«Ажәлар рыҿаԥыцтә ҳәамҭақәагьы уысоуп. Уырҭ ажәлар рыцивилизациа, рыфилософиа, рысоциалтә ҭагылазаашьа иышыҟаз ҵәҟьа иаанарыԥшыуан. Уырҭ рыдунеи хәаԥшышьа иыбзыиа иыцәгьа иышаҟаз еиԥш ҵәҟьа иаанарыԥшыуеит. Иаҳҳәап Нарҭаа репос агьырҭ Кавказ жәларқәакгьы иырыман аха, уырҭ репос дара рыжәлар рӌыдарақәа аанарыԥшуан», – иыҳәалоон.
«Археологиа акәзар, хымԥада зегьы иеицырдыруа адыррақәа аанарыԥшыуеит. Адарды рымазар, аласа рхыхыуеит, аласа рымазар ауаса анырҵоит оуп иаанагауа. Аныха рымазар, иыныҳәоит, ампыл ыҟазар асшьагьы рдыруеит, абџьар рымазар иеисыуеит».
Абрыи амшала Беигәаа Омар иышәҟықәа рҿы хыҵхырҭас иыхы иаиырхәооз еиҳарак аԥсыуа бызшәа иалао ажәақәа иынаҭоз адыррақәа ракәын. «Аԥсыуа мифологиа акәзааит, ауыбла иызкыу ашәҟы акәзааит, аԥсыуа бызшәа раԥхьатәыи бызшәома?», зыхьӡыу иышәҟы акәзааит. Уыимао, иажәаеинраалақәа реиҳаракгьы абызшәа иалҵыз, аԥсыуа бызшәа иынаҭаз адыррақәеи, ажәлар рҳәамҭақәа иынаҭаз адыррақәа ракәын. Омар иыҩымҭақәа зегьы зызкыз абарҭ ракәын.
Хықәкыс иымазгьы еиҳарак ажәлар хьыӡқәа, адгьыл хьыӡқәа, иеиуеиԥшым аҭыԥ хьыӡқәа, анцәақәа рыхьыӡқәа,
ацивилизациа иазкыу ажәақәа, аматериалқәа рыхьӡқәа ракәын. Арҭ ажәақәа цәаҳәцәаҳәала иеиҿырышәшәаны рҵакы дазхәыцуан. Нбан-нбанла иеилыикаарц иыҭахын. Арс дызыԥхьаз акы иызакәызаалакгьы агазеҭа, ашәҟы, асалам шәҟы, иарбан қьаадзаалаакгьы ԥсышәала ажәак зным қьаадык иымамызт. Зехьынџьара акы анын. Акы нааигәалашәалаак иырласны иааиымԥыхьашәаз қьаадык ианыиҵаон.
Акы аныигәалашәалаак, ианиаҳалаак иаразнак џьара ианыиҵаон, нас арҭ ажәақәа ретимологиа ҟамҵақәа иыуамызт. Уырҭ ажәақәа иахьынтә ааиыз, иахьцаз. Ажәак ала, Беигәаа Омар уысс иымаз ажәақәа ракәын, рыԥсы ҭыихыуан ажәақәа, ашьаҭа закәыу еилыикаанӡа иыҭыиҵаауан. Уаҳа акы азнымхеит иыгәахәаанӡа иыртытуан. Уысгьы иааниыжьуамызт уыи ажәа иеиуеиԥшым аҳәашьақәа, иеиуеиԥшым аҵакқәа, нас агьырҭ абызшәақәа рыла реиҿарԥшра, абрыи аҟара ажәа акакала азнеира иышԥаиылшеи ҳәа ианакәызалаак иыџьасшьоит. Амифологиа аиҭагара аныҟаҳҵооз знызынла ажәақәа, анбанқәа ашьхымзеиԥш иысықәпапазшәа иызбон. Иареи сареи ауыс аныҟаҳҵалаак сара сыкараха, сыхызаха  сааԥсаха – Н. Л. аҩны сыхынҳәуан, ыҽкажьны аамҭак сыԥсы сшьон. Иара акымзар акы ҟаиымҵазшәа сара сышьҭахь дытәаны ҽазнык дызҿыз даҿын. Ауыс ныҟаҳҵоз аҭакәажә рыцҳа лхы чуан, зны-зынла дааҳақәыҳәҳәон: «Иазхоуп шәанаџьалбеит, ҳара ҳахы ҭҟьеит шәара шәгәахы ԥымҵәаӡеи, шәааи чеик аажәып, шәаргьы ҳаргьы ҳаԥсы ааҳшьап», – лҳәагәышьон. Уыс ҳаргьы чеик ыжәны ҳаԥсы ааҳшьон. Аха еиҳарак Шьаиан Ҭеизеи сареи сасык дааиында ҳәа ҳаԥшыуан. Мамзар Омар аԥсшьара ҳәа акы иыздыруамызт. Аха асас данааилак ауыс даҟәыҵуан. Ҳаргьы ҳаигәырӷьаҵәа Шьаиан Ҭеизеи амаҵауырҭахь ҳацаны иара асас дышиыдтәалаз ҳаргьы ҳазхара ҳаицәажәоон.
Арҭ ауысқәа ҳанырҿыз реиҳа бзыиа иызбаоз Омарыи сареи амаҵауырҭаҿы ҳатәаны шьыбжьхьа анаҳфоз аамҭа акәын. Кәрӌыиаԥҳа ахәы ныҟалҵоз убас лыҽалҭон, асахьа ҭылхыуа џьыушьарын. Зынӡа хазы стилк лыман. Уыи ачысқәа рыфҩы хаа уыхы уыхнахыуан. Шьаиан Ҭеизе лангьы даара ахәы иыбзиыианы иыҟалҵозаарын. Лара даныӡӷабыз лан иыҟалҵаз аԥсыуа чысқәа Асҭампыл асултан иаҳҭынра аҟынӡа иынеиуазаарын. Аԥсыуа чысқәа уыи лаҟара иыхааны иыҟазҵоз аӡәгьы дысымбеит сара Ҭырқәтәыла. Убас ҵәҟьа иыҟалҵон аҭырқәа чысқәагьы. Мышкы слазҵааит арҭ иышԥабҵеи ҳәа. «Сара сан лахьшьа Асҭампыл дыҩнран, даара амазара змаз аӡәы дыиыман, уыи санлахьшьа уысҟан Асҭампыл иалхыз ауаа рыҳәсацәа дырҩызцәан. Иызбанзар, уырҭ аҳәса реиҳараҩыкгьы аԥсыуаан, аԥашьақәа, аминистырқәа, афабрикақәа зтәыз ауаа иырыман арҭ аҳәса. Сан лахьша лыхаҵагьы Ҭырқәтәыла даара иыдыуыу агазеҭа Џьумҳурыиеҭ зтәыз иашьа иакәын, аӷбақәа агьи иыман. Санлахьшьа хәыӌы дылымамызт. Уыи азыҳәан сара лаанда сылгоон, аԥхын уа саанхон. Дахьцалак саргьы сылгоон. Уысҟан арҭ аҳәса даара иыҟазаз амаҵыуҩцәа ахәы ҟаҵаҩцәа рыман, уырҭ сыразҵааны иысҵеит», – лҳәеит.
Сара иахьагьы иыџьасшьао аҩыџьагьы ақәра дыу ныҵеит, аха иахьатәыи ауаа уырҭ иыныҟәыргоз ахәша агәы иазыбзыиам рҳәоит. Иыбзыиамзар дара шәышықәсанӡа ԥсынҵра иышԥанырҵыи? Уырҭ иыныҟәыргаоз ахәша, ахҷаҭ иалхыз ахәшан, ахәша лыршыуан нас иырыхьшәашәаны архьшәашәага иыҭалыргылон. Иессымза зны Адаԥазар иыцаны ашә, ахәша, апырпылџьыка рыманы иаауан. Аҭырқәа чысқәа азараҟьа хәшала иыҟалҵон. Ма зеиҭин хәшала. Ианакәызаалак лыҩны абалкон аҿы аҵыбраи аџьымшьыи иылаҵаны иылыман. Аԥсыуа чысқәа уырҭ иақәххыны иыҟалҵон.
Ҳара ауыс ҳашаҿыу ачыс фыҩқәа иыхааӡа иаауан саргьы сыԥсы маӌхоон. Ахәаџьа аџьаама дықәгыланы анамаз аԥхьара ҟаиҵандаз ҳәа сыԥшыуан. Иызбанзар, уысҟан шьыбжьхьа ҟалеит акәын. Шьаиан Ҭеизе раԥхьа лынамаз лыкыуан, нас аишәа лырыхион, насгьы «шәааи иырлас» ҳәа ҳазҿылҭыуан. Сара сыҩны сынеиырц сыԥшыуан, аха Омар арыигьы ҳалгап, арыи ҳалгап ҳәа иыԥшәма лыбжьы лырдыуаанӡ иысиырыҩуан. Ҳахҩыкгьы амаҵауырҭаҿы иыкҿаз астол хәыӌы ҳахатәаны акранаҳфооз ҳаицәажәарақәа иышԥа хааз. Омаргьы дыҿаччо алаф ҳәао, ажәытә аҿатә иыгәалашәо, ҳахәмаруа ҳаччо акраҳфоон. Уысҟан даҽа Омарык даатуан. Дышԥа хааз, даныччоз ахәыҷқәа дыреиԥшын. Иыхаԥыцқәа ахәыӌқәа рыҭәқәа еиԥш иыҵаӷӷаӡа, иыбла еимхәыцқәа ҭыџьџьаауа дыҟан. Аиашазы Омар даара иыӷәӷәаны акрыифон, еилых ҟамҵакәа даара бзыиа иыифон. Аха ача уыи аҟара иыфомызт, агьырахь зегьы иымаӌымкәа иыфоон. Аха хәылбыҽхан иымаӌны иыфоозарын. Уажәы санхәыцлаак арыи аҭаҳмадеи аҭакәыжәыи рыгәабзыиара рыкрыфашьа иышазкыз еилыскаауеит. Иызбанзар, иырфаша иалхны, ианаамҭо ҵәҟьа иырфон. Насгьы ауыҭраҭыхқәа ианаамҭо иырфон, ӡын апамидор иыушьыргьы иырфомызт. Аԥхын иахьӡао ауыҭраҭых аԥхын иыуфароуп, аӡын атәы хазызароуп рҳәауан. Аҩыџьагьы тәамҩак рымамызт иаҟәымҵӡакәа ауыс рыуан, арыигьы ргәыбзыиара иазеиӷьын. Шьаиан Ҭеизе лынамаз спортҵас иылзыҟан иессымша хәынтә аныҳәаразыҳәа ефор  аҭаалым – Н. Л. ҟалҵон. Омар иакәзар зны-зынла дыныҟәон. Арыи сара сзын иыԥшьа дыуын, аха сара арыи схы иысзамырхәеит. Ҳара ҳакрыфашьа ауыс ахь ҳацоон азы, иышаҳҭахыу еиԥш иыҟалоомызт.
Арс дарарахь лассы-лассы сыцао саауа саналага аҭаацәа зегьы рыҟазшьа, рыуаҩшьа еилыскаауан, Иызбаз уыи
акәын, аҭаацәа зегьы Омар иыхымҩаԥгашьа иақәныҟәар акәын. Уаҳа ԥсыхәа рымамызт. Агьырахь дасыу иара иуыс даҿызар акәын. Иыԥҳагьы иыԥацәагьы раб даара патыула иызныҟәон. Даара иаамысҭашәаны иааӡаз уаа ракәын. Раб ианиацәажәоз «Шәара» ҳәа иарҳәон. Ран раҳа иылзааигәан.
Уыи ашықәсақәа раан Омар иԥа еиҵбы Шансал дыҩнрахеит. Иаб иыҩны аҿаԥхьа дааиын дытәаит. Иызбанзар, уыи аҩнгьы зтәыз Омар иакәын. Иыҭаца дызахәыуан, дыԥҳәыс бзыиан. Омар ҩыџьа амоҭацәа иауыит. Амоҭацәа, анцәа иыџьышьоуп рабдыу дыбжьырхын ҳаргьы ԥыҭк ҳаԥсы ҳшьеит. Уырҭ аныибалаак дыхагахон. Ашәҟы аҩрагьы агәхьаа икыуамызт. Уырҭ иыхы иықәыртәаны бзыиа иыбон. Иышәҟыҭра амаамынқәа реиԥш иықәланы иалахәмаруан, аха «ааит!» гьы иҳәомызт. Дыреигәырӷьаҵәа дырхыччон.
Абас 1974-75 шықәсақәа раан даара ауыс иыӷәӷәаны иаҳуыит. Амифологиагьы, Ауыблагьы ҳалгеит. Сара арҭ иырыуакны «Ацынҵәарах» аиҭагара салгахьан аха, ахҭыс хыхь иысҳәан азы ара салацәажәом сыџьабаа баша иыцеит.
Арҭ ашықәсақәа ԥыҭк иыҭынчраны иыиасхьан аха, рыцҳарас иыҟаз 1970 ашықәсқәа рҟынтә 1980 шықәсанӡа Ҭырқәтәыла аполитика, аекономика, асоциалтә ҭагылазаашьақәа аамҭа-аамҭала аҽеиҭанакыит. Уыи ажәларқәа зегьы реиԥш аԥсыуаагьы ианырԥырхагаха аамҭа ҟалеит. Адернеқьқәа рышәқәа анадыркыз аамҭақәагьы ҟалеит. Ҳазҿыз ауысқәа иыԥхьакны ианаҟаҳҵооз аамҭақәагьы ҟалеит. Аха уышьҭа ажәлар раҳа адернеқьқәа рыгәы азыбылуан. Шьҭахьҟа схынҳәны саныԥшылаак, 1973 ашықәсан аҳәса адернеқь даара иышацыхрааз збоит. Ахәы-аԥхь ҟаҵаны, ахәылԥазқәа еиҿкааны ажәлар адгаланы ацхыраашьақәак рыԥшаауан. 1974 ашықәсангьы аҿар адернеқь аиҳабыра иышалалаз збаоит. Аԥсыуаа Асҭампыл иахьыҟаз аҭыԥқәа зегьы ԥшааны дара аизарҭақәарахь
иымаауазар, адернеқь аиҳабара дара рахь ицаны аԥсыуаа ԥшааны иырацәажәон. Уысҟангьы ауыс бзыиақәа рылшеит.
1975 ашықәсан адернеқь аиҳабыра саргьы салан, программа ҿыцк ҟаҳҵеит, амҩа ҿыцқәа ҳаӡбеит. Аиҵабыра иалаз ҩыџьа Алманиа (Германиаҟа) иыҳашьҭын, ацхыраара ҳаԥшааит. Уыбрыи ала аҭыԥ ааҳхәеит. Аха сара саамҭа баша иыцоит ҳәа адырҩашықәса адернеқь салҵыит. Сыхатәы уысқәакгьы ыҟан. Иызбанзар, адернеқьқәа рҿы акультуратә уысқәа иышысҭахыз иымҩԥысуамызт. Аха бзыиарас иыҟаз ҭыԥк анааҳхәа ажәлар рыморал ҳаракхеит. Иадеизало иалагеит. Уыигьы бзыиан. Ахәылԥаз бзыиақәа еиҿкааны аԥара бзыиақәа дырҳауан. Аидгылара иагыз иабзаз аархәауан. Аха, 1977 ашықәсанӡа аидгыларҭаҿы акультыуратә уысқәа ҳәа иыҟазгьы ыҟамызт. Уаанӡа аҭыԥ аахәара, ансамбл еиҿкаара ада, иызҿыз акы ыҟамызт. 1978 ашықәсазы аиҳабыра рытетрадқәа рҿы уышьҭа акультыуратә уысқәа еиҿкаатәыуп ҳәа ианын. Раҳагьы аинтерес зҵоу абарҭ ажәақәа ракәын «Аԥсышәала аҩра, аԥхьара рырҵара» арҭ ацәаҳәақәа ас еиԥш иыҟаз аидгыларақәа рзын револиуциан. Уысҟан абрыи зхәыцдашь, аиҳабыра иалалодаз ҳәа саныԥшы, иыџьасымшьаӡеит. Аиҳабыра иалаз аҿар дырылан Суқҭар Ҳаирыигьы. Ҳаирыи адернеқь аиҳабыра иалалара еиԥш, аиҳабыс иыҟаз Ашамба Мумҭазгьы иыхарҭа шадыз ҩашьаӡомызт.
Араа ԥыҭк Ашамба Мумҭазгьы иыӡбахә сымҳәар сзычҳауам. Заанаҵ Аԥсыуа-Захәыуа жәлар џьара еизакны иышыҟаз, нас иызымааибыкәа иышеилыҵыз атәы сҳәахьан. Акыр аамҭа ас хазы-хазы иышцауаз сыԥшын Мумҭаз аԥсыуа дернеқь аиҳабыс данахагыла, ԥсыуаа рҿар азахәцәа иырзааигәахо иалагеит. Иызбанзар иеиҩызцәан. Аха арыи аамҭазы рыцҳарас иыҟалаз Омарыи сареи арҭ аҿар рыцхырааразы ҳәан аамҭа ҳамамызт. Аха Мумҭазыи
ҳареи аҩызара ҳхожьҭеи  ҳаиҩызцәеижьҭеи – Н. Л. акыр аамҭа ҵыуан. Иаргьы ҳара ҳаиԥш иыхәыцуа аӡәы иакәын. Уыи даҽа ӌыдарак иыман аполитика аган ала, уысҟан асоциалистцәа даара дырзааигәан. Уыи амш ала аҿар уыи иыдгылан. Иаргьы иыдгылоз аҿар ԥсыуа ҵасла иахьиыгӡон. Зегьы иеиқәлацәан, рыхәыцшьа, рыхымҩаԥгашьа еиԥшын. Уыи аамҭазы Сухҭар Ҳаирыигьы аԥсшәа бзыиа иыздыруаз, иыҩны иаԥхьоз аӡәы иакәын аԥсыуара иыгәы азыбылуан. Уыигьы аԥсыуа акультыура аганала иылшаз маӌым. Ажурнал ҭыигеит, ашәҟықәа еиҭеигеит, иыҩыит. Уыи аамҭа Аԥсыуа-Захәыуа жәлар рҿар зегьы еилых рымамызт. Даара иеизааигәан, уыимао рыжәлар уысқәа иышрышьҭаз еизааигәахо, бзыиа иеибабо, иыҩнрахо иалаган. Ашамба Мумҭаз аԥсыуа дернеқь еиҳабыс данамаз иыҩыза гәакьа Ерҳан Шьаҳингьы азахәцәа реидгыла еиҳабыс дахан. Уырҭ аҩыџьа напы еибаркны иеицхыраауа иалагеит. Иыҟарҵаша зегьы иеицыҟарҵаон: ансамбль еиҿыркаауазар, ахәылԥаз ҟарҵозар, аимдарақәа, аконферанциақәа гьы Аԥсыуа-Захәыуа еилых ҟамҵақәа иеицыҟарҵон. Аԥсыуаа дара реизарҭа аҭыԥахь иыцаон азахәцәа аԥсыуаа реизарҭахь иаауан.
Арыи аамҭан, аҿар аԥсыуа қыҭақәа рыпроблемақәагьы иазыӡрҩыуа иалагеит. Ачарақәа рҿы иырацәаны аҩы ажәра, ачара аҟны кьарахәла ахысра, ачма  аихраҵара– Н. Л. иырацәаны агара иаҿагылао иалагеит. Аиҳабацәа еизганы арҭ ауысқәа рыӡбарцаз ауыс рыдырҵаон. Ажәлар шьҭа раҳа рыхшыҩ азцао, иымодерну, иыбзыиао ақьабзқәа рықәныҟәара аԥшьыргао иалагеит.
Ажәакала, аҿар Аԥсыуа-Захәыуа жәлар рыкультыуратә, рысоциалтә, рыполитикатә ҭагылаазаашьа иазхәыцуа иалагеит. Адернеқьқәа рахь иыцаоз ауаа иырыцлаогьы иалагеит. Аха рыцҳарас иыҟалаз абрыи аамҭан Ҭырқәтәыла
аҭагылазаашьа цәгьахо иалагеит. Ахадара ар ахьыхалаз  аиҳабырахь аруаа ахьнеиз– Н. Л. амшала ажәларқәа апроблема рыман. Адернеқьқәа, апартиақәа, агьырҭ акультыуратә аидгыларақәа зегьы рышә адыркыуа иалагеит.
1979 ашықәсан ҳара ҳадернеқьқәагьы адыркырц акгьы аарыгымхеит. Аха уыс иышыҟазгьы ажәлар ҳаидгыларақәа ашьапы иықәдыргыларц иаҿын. Кәҭалыиа Ерол, Ахба Есаҭ иеиԥш аҿар, Беигәаа Омар иыԥа еиҳабы Ергин Қырач иеиԥш хәыӌык зықәра неиызгьы аиҳабыра иалалан иырылшааоз ала ашә адмыркырц иашьҭан. Беигәаа Омар иыԥа еиҳабы Анкара иыҟаз уышьҭа Исҭамбул дыхынҳәын араа дынхао далагеит.
1980 ашықәса, иышдырыу еиԥш, ахадара зынӡа арра ахагылан иыҟан. Аполитикатә аҭагылаазашьа зынӡа иеилагеит. Демократик ҳәа хьыӡ змаз аидгыларақәа зегьы хырҩеит. Уысҟан азахәцәа Генерал Исмаил Берқәок иыхьӡала аидгылара ҿыцк еиҿыркаан, аха уыигьы башахеит. Аԥсыуа-Захәыуа дернеқьқәа закәанла иадмыркыӡеит, аха рыуысқәа дырмаӌыит, рызакәанқәа дара иышырҭахыз еиԥш иырыԥсахит. Уаҳа акы рзыҟамҵошәа ианалага аԥсыуаа ҭыԥ ҿыцк аархәеит уыи заанаҵ аӡбахә сҳәахьан. Сара аиҳабыра саналаз ҩыџьа Алманиаҟа иаҳмышьҭызыиз уысҟан иеизаҳгаз аԥарала иааҳхәаз адгьыл ҭыины Қадықои ҭыԥк аархәеит. Уыи аҭыԥ ҳара иыҳахәаша ҭыԥк акәымызт. Уысҟан адернеқь аиҳабыс иахаз Кәҭалыиа Ерол иакәын. Ацәеиба Зафер ҳәа ҳашьак раҳа иеиӷьыз ҭыԥк ԥшааны дыцан аиҳабацәа иыреиҳәеит. Абрыи ҳара раҳа иаҳзеиӷьыуп ҳәа. Аха уырҭгьы уышьҭа ҭыԥк ааҳхәеижьҭеи макьана мызкы ҵуам уыи иаҳҭыиыр аҭыира аахәара ҳәа баша ашәахтәқәа ҳшәароуп. Насгьы даҽа ԥыҭк аԥара ҳагхооит, рҳәазаап. Џьиҳан даара иыгәы иалсын дааиын сара иысаиҳәеит абрыи аҭагылазаашьа. Насгьы сыганы аҭыԥ сиырбеит.
Иашаҵәаҟьаны дара ҭыԥ бзыиан. Саргьы сыгәы иахәеит. Аха ҳазацәажәаз зегьы арыи ауыс уышьҭа ҳаламцәажәааит, ҽазнык аҭыира аахәара ҳалшаӡом, рҳәеит. Уысҟан сара даара сыгәамҵыит, иышԥа ҳалымшао арыи аҟара ҳалшеит уыигьы ҳалшооит ҳәа Кәҭалыиа Еролгьы дыхҭакны аиҳабацәагьы сыцао саауа срацәажәоо иызуылаакгьы иазыразхартә иыҟасҵиет. Иыбзыиоуп аха, иагыу аԥара бара иыԥшаа рҳәеит. Саргьы иыбзыиоуп сҳәеит. Сара уыи абасылшахыуаз, аха арыи аҭыԥ бзыиа ҳцәыӡыр ҳәа сышәеит. Нас иышдырыу еиԥшиахьатәыиҳаԥсыуадернеқьаҭыԥааҳхәеит.Аԥарагьы дара иырыԥшааит. Зегьы шьахәла иыҟарҵеит. Саргьы уыбра сылеишәацәгьара зынзаҵәык ауыс иахәеит.
Ҳара арҭ ҳанырҿыз Омар иыхы мышьҭыхкәа иыҩрақәа дырҿын. Даара адаҟьа рацәа змаз шәҟык иыҩуан. Иызакәызгьы уыс иынеиҵыхны иыҳаиҳәомызт. Иызбанзар, еисымша акы ацыиҵоон, акы агыирхон.
1980 ашықәсантә 1985-86 ашықәсақәа рыҟынӡа Омар џьара дыцаоны даауаны аӡәы дыибомызт. Ҩ-томкны иыҭиыжьыр иыҭахыз ашәҟықәа дырышьҭан. Саргьы уыи ашықәсақәаа раан сызҿыз ауыс аҿы сыҭагылазаашьа еиҳан, аҳәаанырцә сырышьҭыит, шықәсык иазааигәаны Америка, Ниу-Иорк сыцан, уаантә Лондон сааиыт уаагьы мызқәак сыҟан, сыуыс амш ала абызшәагьы сҵауан. Насгьы ҳара ҳфирма рыуысқәа ҟазҵоз Американ фирмаҿы ауыс сцаон. Лондонгьы уыи амшала сыҟан. Омарыи сареи акыр аамҭа ҳаицәыхарахеит. Аха уаа санцоз иыҭыҵыз иара иышәҟықәа зган азы, Ниу-Иорк абиблиотека дыу Конгресс зыхьӡыз абиблиотекақәа ҳамҭас иасҭеит. Нас Лондангьы Бритиш Мусеим абиблиоҭека иасҭеит.
Сара уахьынтә саныхынҳәы иызбеит Омар иышәҟы ҿыцқәа. Арҭ ҩ-томкны иыҟан (Уи ашәҟәы ахьыӡ «Аԥсыуа материалқәа иаадырԥшуала шәаԥыџьаԥы реиншьалашьа –
Ауаҩыра аԥшьылашьа – Кавкастәи аҵабыргқәа» ҳәа аԥсшәахь иеиҭеигоит Омар Беигәаа исалам шәыҟәқәа руак аҿы – Н. Л.) Рыцҳа акыр џьабаа ибагәышьан. Актәыи атом 1985 ашықәсан иыҭиыжьыит. 552 даҟьан. Актәыи атом иаанарыԥшыуан «Ра» ажәеи «Са» ажәа. Аԥсыуа ҭоурых, аԥсыуа космогониа. Уаа ианын аԥсыуа рыԥысҭазаараҿы уызызхәыцшьазегьы.Уааианынраԥхьаӡатәыиауаҩытәыҩса аҭыԥ, аамҭа. Адамыи Анамыи иынаркны Колҳидаа рҭоурых, аҩныи ааҭацәеи раԥхьаӡа иышышьақәгылаз атәы ианын. Аԥсыуа календар уаа ианын, Колҳидаа, аԥсыуаа рыԥсҭазааразы рыхы иадырхәао зегьы уаа ианын. Раԥхьаӡатәыи аарыхқәа уаа ианын. Амазеи ахы архәара иахааныз, ахы архәарақәа зегьы уаа ианын. Шәарыцара, арахә ааӡара, аарыхра, аргылара, ацха, хаа, аҽеилаҳәашьа, амаҭәа, атекстил, аамҭарбага, акыцлых, амааданқәа, еиха, ахьы уҳәао зегьы. Нас уаа ианын аԥаиамбарцәа раԥхьа иахьцәырҵыз аҭыԥқәа, ауаҩытәыҩса раԥхьа нхарҭас иалыихыз аҭыԥқәа, раԥхьаӡатәыи аҩыра Кавказ жәларқәа иыртәызмаҳәа азҵаара?
Абра иарбан ашәаҳәара, акәашара, аҩра, аԥхьара, анаплыхқәа, ахәаахәҭра, аԥхьаӡара, аԥсыуаа амшыныи аӡыиааи рыхы иышадырхәаз. Аԥсыуаа рҿы асоциалтә классқәа. Аԥсыуа қьабзаҿы аԥҳәыс лҭыԥ. Анцәақә анцәанақәа. Аԥсыуаа рҿы ахадара (аҳәынҭқарра), аибашьра, Кавказ жәларқәа рзеиԥш хьӡы «АС» уыи ахьыӡ адгьыл хьыӡқәа рҿы, ажәлар хьыӡқәа рҿы, раԥхьаӡатәыи ауаҩытәыҩса Колҳида дышеиуаз. Раԥхьаӡатәыи амаҳаџьырра иазкыу аԥсыуа мифологиа, аԥсыуа быираҟқәа. Аԥсыуаа аероглиф ҩыра уҳәао, аԥсыуаа иырызкыу иеиуеиԥшым адыррақәа аныиҵеит. Беигәаа Омар арыи иышәҟы ахаҟны иеиуеиԥшым ажурналқәа рҿы иыкьыԥхьыз иыстатиақәагьы анын.
Беигәаа Омар арҭ ашәҟықәа жәа шықәса дырҿын. Сара Америка сыцаны санааи ашьҭахь сыуысгьы сыҩныгьы сыԥсахыит. Сыуысуыра ақалақь агәҭа иыҟан уаанӡа, уыи ашьҭахь аеропортахь иыиасыит. Нас уаа ауыс зуа саналага саамҭа зегьы амҩа иагон. Уыи амш алагьы иареи сареи уыи аҟара ҳазеибабомызт. Насгьы сыхатәы ҩны анаасхәа Омар сыицәыхарахеит. Уышьҭа ҳгәылара аҵыхәа ԥҵәеит. Уыс иышыҟазгьы иессы мчыбыжьы дысымбаргьы ҩ-мчыбжьык ала ма х-ымчыбжык ала данызбаооз ыҟан. Аха уыс иареи сареи ҳаидтәала уысык аҟаҵара уышьҭа иыманшәаламызт.
1985 ашықәсан иыҭыжьыз арыи иышәҟы актәыи атом даара иыбзыиахеит. Арыи зегьы иеилыркаартә иыҟан. Амифологиа аҵкыс еилкаара мариан. Ажәларгьы хәыӌык уыи истиль иашьцылао иалагахьан. Адырҩа шықәса 1986 азы аҩбатәыи атом ҭиыжьыит. Арыигьы даараӡа иыбзыиан. Араагьы далацәажәон иахьатәыи Кавказ жәларқәа рыҭагылазаашьа, Кавказ ахьыӡ «Қас» аҟынтә иышааиуаз. Нас Кавказ адгьыл аҳәаақәеи, араионқәеи, арҭ араионқәа реизыҟазаашьа. Албанаа, Азербаиџьанаа, Ибериаа, Ақырҭцәа шҿыиаз. Ақырҭуа «Гәрџьу» ахьыӡ ахьынтә аауа, Қарҭвел жәларқәа рабыиԥара (рыгенеологиа), Тифлис, Кәыра, арс еиԥш ахьыӡқәа рыҵакы, ақырҭуа жәларқәа, ақырҭцәа рыҭоурых иааркьаҿны дрылацәажәон.
Нас аерманцәа (ашәамахьцәа) рахь дыиасуан. Аерманцәа арманума мамзар албанума? Аерман жәлар рабыиԥара, ахристианра адин аеман аҩыра шарҿыиаз. Аермантәыла иыҟаз Багратаа рыдинастиа.
Уырҭ раамышҭахь дырылацәажәон Даӷьысҭанаа, уырҭ данрылацәажәоз дырзааҭгылаон Албан, Қасԥыи, Сабыир, Серенгьы, Еглыи, Леқҳыи, Леқзи, Лезгьы, Ауар, Лақ, Даргьы, Ҭабасаран, Руҭыул зыхьӡыу ажәларқәагьы. Дрылыацәажәон Даӷьысҭанаа рыдгьыл хьыӡқәа (Шьыруан, Сабран, Бургар, Самур, Семендер, Алазан).
Чечен-Иынгәыш жәларгьы дырзааҭгылон, Ирон (Осеҭ) Қарачаи, Балкар, Абасқо-Қерқеҭ зырҳәаоз агьырҭ ажәларқәагьы.
Арҭ данрылга ашьҭахь Кавказ аԥшаҳәаҿы иыуԥылао раԥхьаӡатәыи Абырзен колониақәа. Нас ӌыдала дырзааҭгылон Адыгаа, Адига ахьӡ иаанаго уырҭ рыжәлар ахаҭа ҵәҟьа, зуысҭцәаз, «Қешеқ», «Қошоқ», Адыгаа рыҭеиҭыԥш, уырҭ иынаваргыланы далацәажәон Азықҳе, «Зықҳе», Қашоқ, Қирқаҭе, ачеркес хьыӡқәа иеиуеиԥшым рыҳәашьақәа. Абасқо-Қерқеҭ ҳәа иыԥхьаӡо Адыгаа зуысҭцәо.
Аҵыхәтәан дааиуан «Колҳиаа» рыӡбахә ахь. Колхиаа рытәыла «Колҳида». Колҳ бызшәала иычаԥао Колҳидатә адгьыл хьыӡқәа. Нас Колҳидаа рыжәлар хьыӡқәа ҳәа дызышьҭо Уас, Аз, Абаш, Қас, (қассе) Абҳаз, Абсыуа, Асыуа, Асыӷа (Асыӷы), Қолҳи, Аныкы (Ениоқҳ-Ҳениох), Лаз, Қирқаҭ, Қирқас «Черкес» еиԥш ажәақәа.
АрааиаиҵыхныАԥсыуажәларрабыиԥара«регенеологиа» далацәажәон. Нас Аԥсыуа Колҳцәа рыжәлақәа.
Араа даара пату зқәыу даҽа дыррак ыҟан, уыигьы иахьа уажәраанӡа аӡәымзар аӡәы зыӡбахә иымҳәаз ҩымҭақәак рҿы иааԥшыз иыиашам аҩышьақәа рыриашара.
Арҭ рыуакы иеицырдыруа аныҟәаҩ Евлиа Челеби иызкын. Евлиа Челеби Аԥсны иазкыны иыҩиыз аҩымҭақәа рҿы иыиашамкәа иыҩыз ажәақәа Беигәаа Омар даара иыбзыиаӡаны иыиыриашаон. Иаҳҳәап «Қечилер» зыиҳәао «Гечаа», «Аредлер» зыиҳәао «Арыдбақәа» шракәыу далацәажәоит.
Агьыгь Минас Быжықышиан ҳәа аерманык иыиҩыз аҩымҭаҿы иыҟао иыиашам аҩышьақәа ариаиашара акәын.
Арыи ашәҟы иаанарыԥшуеит «Муҳиҭул Маариф» ҳәа османлы бызшәала иыҩу аенциклопедиаҿы аԥсыуаа иырызкыу аҩымҭа, Арҭур Биан, Ҳашьм Ефенди, иыҩымҭақәа,
Чачба Миша иыҟаиҵаз аԥсыуа хсаала ианыу адгьыл хьыӡқәа иаанагао, аԥсыуа жәлақәеи, Аԥсыуа раионқәеи уырҭ иахьатәыи рыҭагылазаашьеи (Дал, Ҵабал, Самырзаҟан еиԥш аҭыԥқәа).
Беигәаа Омар арыи ашәҟы аҿы даҽа хәаԥшышьала Аԥсыуа ҭоурых иааркьаҿны дахәаԥшыуеит; «Ахҭысқәа» ҳәа хьыӡ змаз аҭыԥаҟны иааирыԥшыуеит Аԥсыуа ҭоурых аҩра ианалага иынаркны иахьанӡа иеицдырыу ахҭысқәа ҿырԥшыгас иыҟаҵаны. Уысҟан Аԥсны ма аԥсыуаа ҭагылазаашьа иырымазыи ааирыԥшыуеит. Аиса иаԥхьа  Христос диаанӡа– Н. Л.5000-4500 шықәсақәа раан аҩра шиыз, уысҟан «Субар» ҳәа Кавказ жәлак Мезопотамиа иышыҟаз. Аҩра иазкыу ажәақәа еиҳарак «Аԥсыуа» жәлар рыбызшәа иышалао ҳәа дылалагоит. Егьыпҭаа рыфырауын Сезесҭрис Аԥсны (Ԥҳасион) дышнеиыз. Феникиаа Амшын еиқәа иышауаз, Фриксос Ҳаиыҭ иахь дынеины иышҽыиҵәахыз. Диоскураа Аԥсыуаа ранцәахәқәа Аҭана «Аҭҳена», Арыс »Арес» ажәытә Бырзентәылахь иышыргаз Ахеҭаа, Масагеҭаа, Сқиҭаа (Сқиф), Қимераа уҳәао иеиуеиԥшым ажәларқәа раамҭан рар иеиуеиԥшым ажәларқәеи Қолҳидааи дырзааҭгылоит. Қсенефон Колҳидаа рыӡбахә шыиҳәаозыи, Исқендер Дыуи, Арҭабазыи, Фарнабазыи реизыҟазаашьаи Фарасманыи Исқендер Дыу реибабара. Исқендр Дыуи аԥсыуааи реибадырра. Фарнабаз Колҳида аҳра шыихаз  шныҟәигаз – Н. Л. атәы. Нас Фарнабазаа рызакәанқәа агьыи дрылацәажәон. Фарнабазаа Колҳида аҳра шырхоз шныҟәыргоз – Н. Л. аха уырҭ рышьҭахь Аԥсыуа Китаиҟа иышцаз. Нас ареформақәа шыҟарҵаз. Иусҭинианыи ахристианреи иазкыу аҳәамҭақәаеи зегьы дырылацәажәон.
Ажәакала, аԥсыуаа ҽазнык аҭоурых асценаҿы иышцәырҵыз, аԥсыуа ҳәынҭқарра шышьақәдыргылаз. Аԥсыуа Баграҭцәеи, аԥсыуааи, ҳазарааи, иналаа реимадара. Аҳазарқәа зуысҭцәаз, аҳазарқәа рыҳәынҭқарратә бызшәа, рыҳәынҭқарратә ҩыра, рыҳәынҭқарратә дин иышурыиа бызшәаз, рдин шаурыиа диниз (аурыиаа рдин шышьҭырхыз).
Иналиыԥацәа хаҭала иызуысҭцәаз, рроль закәыз, ачеркес хьыӡы ҽазнык иышиыз, иышыҳаракхаз Қрымаа рхааны шакәыз, агьыи аԥсыуа Баграҭааи Ачачбақәеи ақырҭцәа иыҟамкәа, Ачачбақәа Аԥсны аҳра шырхаз. Чачба Ҳамиҭ Беи иыхааны Қабаада ̈) иымҩаԥысыз аибашьра аҵыхәтәан аԥсыуа Ҳәынҭқарра аҵыхәа шыԥҵәаз, иара Аԥҳа аронеж дышырышьҭыз, 1878 ашықәсан аԥсыуаа ҽазнык ахҵәара шырықәшәаз. Аԥсыуаа Аԥсныҟа шьҭахьҟа ахынҳәра иышашьҭаз, аха иышырылмшаз. Иызбан рыԥсадгьыл ахь иышылармышьҭыз, рықәхра иышашьҭаз. Қефқен иыҟао аԥсыуа маҳаџьырқәа рынышәнҭрақәеи Қецеԥҳа Елифыи уҳәао аԥсыуа ҭоурых иазкыу иеиуеиԥшым ахҭыс бааԥсықәа, арыцҳарақәа зегьы абрыи ашәҟәы ианын: Асовет аамҭан Аԥсныи аԥсыуааи иыргаз аиааирақәа. Аԥсыуа бызшәа агьырҭ абызшәақәа раанда аҭыԥ ахьамо. Абасго-Қерқеҭ бызшәақәа рыҩра иаԥырхагаз; аԥсыуа жәла хьыӡқәеи уырҭ ҵакыс иырымаӡыз, аԥсыуа хьыӡқәа, Османлаа рытәлаҿы иеицырдыруаз аԥсыуаа; аԥсыуа аҭырқәцәа рыхақәиҭра аибашьраан рыҭыԥ закәыз.
Абас еиԥш еиуеиԥшым адыррақәеи, афотоқәа зныз шәҟык акәын арыи ашәҟы.
Ажәак ала, аԥсыуаа иырызкны иарбанызаалакгьы зҵаарак ыҟазар Омар уырҭ раҭак дашьҭан, иагьиыԥшаауан.
Омар Беигәаа арыи ашәҟы аныҭиыжьуаз Араҩҭа Еҭҳемыи, Ашәеиба Қансо (Ерсин) аԥарала иышиыцыхрааз аабоит. Нас аԥсыуа дернеқь аиҳабырагьы шиыцыхрааз аабоит. Уырҭ раанда Азахәыуа Адиге жәлар иыреиуаз Иасин Челиққыран зыхьӡыз аӡәгьы арҭ ашәҟықәа анҭыҵуаз атипографиа аганала даара дышиыцыхрааз аабоит.
Арҭ ашәҟықәа даара аџьабаа дыу, аԥара рацәа шагаз ҩашьом. Абарҭ ашәҟықәа аӡәы заҵәык иышиылшаз ахаҵара иахьагьы иыуадаҩыуп. Арҭ ашәҟықәа хәыӌык иынарыҭбаны аӡбахә зызҳәаз арҭ аԥсышәахь иехьаиҭагам оуп. Ианеиҭаргашагьы анцәа идырып.
Сара араа ҽазнык адернеқьқәа рахь сыиасыр сҭахыуп бра, иызбанзар, Омар деилаҳкаар ҳҭахызар уысҟантәыи аԥсыуаа зҿызгьы ԥыҭк еилаҳкаароуп. Сара аԥсыуа дернеқь заанаҵ саналацәажәоз 1974-75 ашықәсақәа раан адернеқь аиҳабыра сышалаз, уыбасҟан иыҟаҳҵаз ауысқәагьы рыӡбахә сҳәахьан. Акыршықәса рышьҭахь ҽазнык адернеқь аиҳабыра саламлар амуыит. 1988 ашықәса акәын. Аиҳабыра салаларц даара иысыҳәеит аа, сара сыуыс даара иыхьанҭан, сыуысуырҭагьы харан азы, исыдыскылар сҭахымхеит. Аха ажәа рысҭеит сыхьӡ алашәымҵан, сара аамҭа соуцыԥхьаӡа ацхыраара шәысҭоит сҳәеит. Даара бзыиа иысгәалашәоит 1989 ашықәса акәын Ацәышба Аҭаи Џьеыишақар аԥсыуа адернеқь еиҳабыс далхын. Дпрезидентын (Башқан). Уысҟан аԥсыуаа реиҳараҩык Шамил Вақфы ҳәа иыҟаз адернеқь аҿы иеизалоон. Аха уыс иышыҟазгьы аԥсыуа дернеқь ахь иаауаз аԥсыуаагьы маӌмызт. Шамил Вақфы зыхьӡыз адернеқь иалаз еиҳабысгьы иахаз Арӡынба Џьемалеҭҭин Умиҭ архь а ԥсыуа дернеқь ахьгьы даауа даналага агьырҭ аԥсыуаагьы иаауа иалагеит. Аҭаи еиҳабыс даныҟаз адернеқь аҿы иара иывагылан Ахба Есаҭ, Сухҭар Ҳаири, Ашамба Мумҭаз реиԥш аҿар. Уыи аамҭазы аԥсыуа дернеқь акультыура патыу ақәнаҵо иалагеит. Беигәаа Омаргьыи патыу иықәҵара иалагеит. Иара изыҳәан ӌыдала хәылԥазык ҟарҵеит... Ацәышба Аҭаи еиҳабыс даныҟааз аамҭан даара уыс бзиак ҟалеит. Аԥсыуа зыгәы зырдыуша, даараӡа иызлаҽхәаша, ансамбльк ааит. Арыи Аԥснытәыи Аҳәынҭқарратә ашәаҳәаратә акәашаратә ансамбль аагара акәын. Аҭаи Џьеыишақар араа даараӡа
ауыс дыу иылшеит. Организацион дыуӡӡа ҟарҵеит. Асҭампыл ақалақь аура зауроу ансамбль афишақәа кнаҳан даарагьы иыԥшӡаны иыҟаҵан.
Уысҟан Араҩҭа Еҭеҳем Аруҭан уыс сеиҳәеит: «Арыи, сара Исҭамбул сыҟамызт аха иысаҳаит уыбас сгәы иахәеит. Аԥрыга сақәтәан сааиын иызбеит. Убас сгәы ардууыит. Сыблақәа алаӷрыӡ ааит», иҳәагәышьан. Арыи Ансамбль, Самсун, Есқишеҳир, Адаԥазар, Исҭамбул, Анқара уҳәа ақалақь дыуқәа зегьы рҿы иықәгылеит. Аха рыцҳарас иыҟалаз аԥара рзеизымгеит. Уыи амш ала Аҭаи даара аԥара дыууӡӡа иыцәыӡыит. Ҩыџьа-хҩыда аӡәгьы иымыцыхрааит. Аорганизациа аматиур ҳасабла ианыҟала иаргьы ауаа данрықәгәӷы ас иыҟалеит ҳәа сыҟоуп.
1989 ашықәса анҵәамҭазы акәын ҳәа сыҟоуп. Ҳара аҳәса ҳаизеит. Аҭаи иыԥшәма агьи аԥсыуа ҳәсақәа адернеқь ҳацыхраарц гәыԥк еиҿаҳкааит. Медиҳа ҳәа асахьаҭыхыҩ ԥҳәыс, лан даԥсыуан Мфидԥҳан, лыԥшәмагьы д-Кәачбан аҳақьым Ведаҭ Озқоч иакәын. Лара дара агьама змаз, еиҿкаашьа иақәшәоз, нас аԥсыуа чысқәа даараӡа иыбзыианы иызрдыруаз аӡәы лакәын. Уыи ашықәса аԥсыуа чысқәа рыла убас ахәылԥаз ԥышӡақәа еиҿыркааит. Аԥарагьы аауа, ажәларгьы аауа иалагеит. Сара уысҟан ауыс зуан аамҭа маӌны иысыман, аха саргьы сырыцыхраауан иысылшаоз ала. Аҳәса рнапы адернеқь арԥышӡеит. Астол қәыршәқәа, ачанахқәа ааҳхәеит. Маҵауырҭак иаҭахыз зегьы ааҳхәеит. Адернеқь даараӡа иыԥышӡахеит.
Аха арыи ашықәса сара иаасхамышҭуа даҽа хҭысык ҟалеит. Аӡәы ангьлиз бызшәала дысзасиит. «Москвантә саауеит, асалам шәҟык бзаарышьҭыит иыбысҭар сҭахыуп, абрыи асасаиырҭаҿы сынхоит. Шәааиыр ҳаибабап». иыҳәеит. Саргьы Шамԥҳа Зерриныи лыԥшәма Абганба Орал дысыманы сыцеит иахьиҳәаз аҭыԥ ахь. Асаасаиырҭа
Беоӷлыу иыҟан, даара иыжәытәыу иеицырдыруа ҭыԥк акәын. Шәҟыкыи, газеҭаки ааҭыиган иысыиҭеит. Уысҟан саргьы ԥыҭк ангьлиз бызшәа здыруан. Агазеҭа санаԥхьа рыцҳарак шыҟаз еилыскааит. 1989 ашықәсан ақырҭцәаеи аԥсыуааи реимакрақәа аҳәауан. Арҭ испаниол жәлан, Москва Испаниатәыи газеҭак аҿы ауыс руан, иыкорреспондентын. Аԥсыуааи дареи еиҩызцәахеит. Аҭагылазаашьа закәыз рдыруан. Иаартны иысарҳәеит. Аԥсыуаа ауадаҩра иыҭагылоуп рҳәеит. Даара иышәарҭа дыууп, абрыи аамҭа ажәлар хәыӌқәа иыҭҟәацырц акгьы рыгым, даара иыдыргәамҵуеит иыҳәеит. Ҽазнык шьаҭанкыла иықәырхырц рыгәы иыҭаоуп аныиҳәа. Саргьы сыҽысзымкыит, ауаимада ааимастәеит, убас сҵәыуаон аӡәы сыизаанкыломызт. Саргьы Омар Ахьиба иажәаеинраала аниоу дышыҟалаз еиԥш сыҟалеит. Абар ҳажәлар рыцҳа, ҳаԥсны хәыӌы ҽазнык аҵыхәтәы иалгарц ақәыркыит сҳәеит. Рыцҳа Испаниолаагьы аҵәыуара иакыит. Рыуаӡәы Қаҭалан жәлар дреиуан, дыԥҳәысын сыгәшәа ҟалҵар лҭаххеит. Шәымшәан акгьы ҟаларым, анцәа иҳәар. Ҳаргьы шәара шәеиԥш ҳаҭагылазаашьа бзыиаӡам лҳәеит. Аҩыџьагьы сыманы џьара иыганы чеиџьыикак рымҵасҵеит. Нас иысыманы сыҩнахьы иаазгеит. Уаагьы чеик агьыи иыжәны ҳаицәажәеит, даараӡа иыҭабыуп ҳәа расҳәеит.
Арыи ажәабжь Омар иасҳәар сҭамыххеит сҭахымхеит– Н. Л.. Рыцҳа уышьҭа иыԥсымаӌханы дыԥсыр ҳәа сышәон. Уышьҭа дажәын иылшара маӌын. Акгьы сымҳәеит, аха арыи адернеқь аҿы агьырҭ аҿар иырасҳәеит. Нас рацәа иымнеикәа уаагьы ашәҟы ааит. Ааԥхьара ҟарҵеит адыунеиахь зегьы, рыҭагылазаашьа шыцәгьао ала. Нас арыи ауыс ԥыҭк иеиқәтәеит. Уысҟан араа иыҟаз ақырҭцәагьы гызмалрақәак ҟарҵаон. Уысҟан қырҭуак туризм фирмак хыитын Аԥсныҟа ауаа иыгарц дашьҭан. Уыигьы абрыи ансамбль анааи Аԥсыуаа дырыцраҳәа деимдаон. Нас агазеҭа агәҭа ҵәҟьа ианын
иыреклама. Абрыи абраа ҳажәлар рыбжьара иыууысыи ҳәа сышхәыцуаз, 1989 ахҭысқәа агазеҭа иаарнылеит. Саргьы иыҟалаз, иынылаз сыздырӡомыз азы. Нас агазеҭ аҿы иыҭелефон сыԥшаан сыиазҵааит. Аԥсны атуристцәа жәгоит арыи иыҟалаз закәыу иыжәдыруа акыр ыҟаома анысҳәа, сқырҭуа џьышьаны, аԥсыуаа аҵахаоит, ақырҭцәа акымзар акы рыхьуам, иыҳәеит. Уырҭ уыиазгьы уаа рыԥсадгьыл акәым, ныхыҵынтә иааит. Абнантә иааиыз аҩны иыҩназ дыԥхаиҵеит шырҳәао аиԥш. Даналага сеилагеит. Нас дызакәыз ажәлар зегьы иаразнак иеилыркааит. Иызбанзар, аԥсыуаа рыцәгьа зҳәаоз раԥхьа дгылан.
Абас Аҭаи иыхааны адернеқь ауыс дыуқәа ҟанаҵеит. Адернеқь иагыз иабзаз зегьы аархәеит, арестоврациа ҟарҵеит. Аԥснааи дареи даараӡа реимадара бзыиан. Ауаа цон, иаауан. Ашәҟыҩҩцәа, апоетцәа аауан. Уыс баша еимдара иаауаз, хәаахәҭра иаауаз уҳәа аԥснаа уышьҭа Ҭырқәтәыла раара иымариаханы иыҟалан, убас еиԥш араантәгьы аԥсыуаа уахь иыцаон. Аԥхьара иыцаоз дыҟан, еимдара иыцаоз дыҟан.
1990 ашықәсан аԥсынааи Ҭырқәтәыла иынхаоз аԥсыуааи реибабара реиҳа иазҳауа иалагеит. Аԥсыуа бизнесменцәа еиҿыркааит фирма ҿыцк Аԥсны иыҟаҵатәыу ауысқәа иырызкны. Уысҟан иысгәалашәоит ҳаргьы акультыура аган ала ауыс ҳадыргалеит иыҟаҵатәыузыи ҳәа. Иысгәалашәеит уысҟан Мумҭаз, сара, Џьемалеҭҭин абрыи аган ала арапорқәагьыи ҳәҩыит. Омар уышьҭа дажәгәышьан дагьычмазаҩын. Иылымҳа зынӡа иамаҳао иалагагәышьеит. Еизарақәарахь данааилак акымзар акы иаҳаомызт, ианыимаҳалаакгьы дыгәамҵыуан.
1990 ашықәсан Беигәаа Омар ԥсышәала иыҩыз ажәеинраалақәа «Асҭамбылтәыи Аԥсыуа Бжьы» ҳәа Аԥсны иыҭыҵит. Уыи ашәҟы шҭыҵшаз иыздыруан, иысаиҳәахьан,
аха макьана иыкьыԥхьны иара иымԥыхьамшәаӡацыз. Мышкы иара иҿы саннеи даара иыгәы каҳаны дызбеит. «Иыҟалеи Омер Амџьа, уылахь еиқәыуп?», – сҳәеит. «Аԥсны иыҭыҵыз сажәаеинраалақәа сзааргеит, сгәы снархьыит... Иаха аахыижьҭеи смыцәаӡеит. Быԥшы иазыруыз ббап», – иыҳәеит. Ашәҟы адаҟьақәа иынасрытта аасрыттеит. Адаҟьқәа зегьы акакала калам (аҩыга ҟаԥшьыла) иыҵәаӷәа ҵәаӷәаны аанда иышыҟаҵатәыз анҵаны, дахьгәамҵқәоз ажәақәа ара раандагьы иыгәаанагаара зынӡа иаахтны ианын: «Арыи ҽазнык акьыԥхьра аҭахыуп, сара уышьҭа иысзыбарым аха, бара иыббар абрыи дырба. Сара абызшәа шаҟа сыԥсы ақәысҵо бара иыбдыруеит», – иыҳәеит...
Ҭырқәшәала иыҟаз иажәаеинраалақәа . ҳәа хьыӡ аҭаны иыҭиыжьит. Арыи ҭыҵыит 1992 ашықәсан. «Кавказаа Рыхьаа», рыӷызра аазырԥшуа «Ааҳ» ҳәа «рыуаз бжьы» акәын хықәкыс иымаз. Иызбан ажәаеинраалақәа иыҵабыргы ҵәҟьаны иаадырыԥшыуаз ажәлар рыхьаа абжьы акәын. Ҳара ажәаеинраалақәа ҳашырҿыз ахьаадыу ҵәҟьа ҳаԥхьа иышыҟаз ҳаздырӡомызт.
Уыи ашықәсан нанҳәа мзазы Асҭампыл ашоура мыжда ианаблыуаз уыхык 14 нанҳәа ауыха зегьы адернеқьахь ҳазҿырҭыит. Иыҟао ҳәа акымзар акы ҳаздырамызт. Аизара аҟаоуп зегьы шәнеироуп рҳәеит. Аԥхын арыи аамҭан адернеқьқәа рҿы уыс аизарақәа агьыҟаломызт. Маи мза аҵыхәан апрограмқәа нҵәон. Ҳацеит зегьы, адернеқь аҟны ҳаизеит. Зегьы ҵаауеит ҳаизара зызкыузыи ҳәа, зегьы иыҳаздырам рҳәеит. Нас Ацәышба Аҭаи Џьеыишақар дааит. Ажәлар рыҿаԥхьа ҵәҟьа стол хәыӌыкыи скамкыи дыргылахьан. Аҭаи дааиыт аха иыныҟәашьа иыԥшрала уахьиыхәаԥшыуа ԥсык дыныҟәо џьыушьарын. Астол аанда данааи иышьапы дызықәгыломызт. «Саҭашәымҵан, стәоит», – иыҳәеит. Дытәеит, аха дызымцәажәеит. Иыҿы
анаахыит ҵәаҟьа аҟыжы ҳәа аҵәыуара далагеит. Иыҟалаз аҳзеилымкааит. Аамҭак иыҩнапык ала иыҿы ҵәахыны ахәычқәа реиԥш дыҵәыуеит. Ҳаргьы иыҟалаз шаҳзымдыруазгьы ҳагәы ԥшааит. Џьаукы рылаӷрыӡ ааит. Акыр аамҭа аныиас хәыӌык иҽыриашаны: «Ҳажәлар шәхаҵкы, саҭамыз абас иахьсзымычҳаз, Ҳаԥсны аӷа дақәлеит. Иахьа ахыижьҭеи аибашьра иыҭагылоуп», – иҳәеит. Зегьы иаарықәшәеит.
Нас иыҟалаз иышыҟалаз зегьы иҳәеит, уыи дышцәажәоз ателевизион аҿы ахабарқәа ахьрырҭооз, уаагьы арыи аӡбахә аҳәон. Зегьы ателевизион ахь иыхынҳәыны ахабар иазыӡырҩыит. Иеизаз ажәлар зегьы абомба аарықәшәеит. Иырҳәара рҿамшәеит. Џьаукы ателефон иасыит, џьаукы арадиоқәарахь иеихеит. Саргьы Есаҭыи сареи радиок ҳамԥыхьашәан Аԥсны арадио ҳашьҭалеит. Аканалгьы аабеит аԥсышәала ахабарқәа ҳарзыӡырҩыт. Ақырҭцәа шрықәлаз хымш рыла рыҵыхәтәы иалгарц шырҭахыз агьы рҳәеит. Нас уыс акәзаргьы ҳаԥсадгьыл ҳара иыҳахьчоит, аха Ҭырқәтәыла иыҟао ҳашьцәа ҳарыҳәит, спирин ҵәҟьа ҳамам. Иыхәыу ауаа даараӡа иырацәоуп, иырылшао ала, иаразнак ахәрақәа злахәышәтәыша аматериалқәа ҳзаарышьҭааит, рҳәеит, арадиогьы ԥҵәеит. Уыи ауыха иаразнак аиҳабацәа иыҟаҵатәыу, иышԥаҟаҵатәыу ҳәа ауыс рыӡбеит. Ауыха ҵәҟьа ахәшә еизгара иалагеит. Уыи анахыс ҳадернеқь даҽа ҭагылазаашьак иыҭагылан. Аибашра Аԥсны мацара акәым адунеи зегьы иықәынхооз аԥсыуа иаарзеиԥшыхеит. Асҭампыл акәым, Авустуриантә Австриа– Н. Л. ҵәҟьа ауаа асуан. Рашьцәа ирыцыхраарц. Ауыха адыррақәа ҟарҵеит адырҩаҽны Ҭырқәтәыла адернеқьқәа зегьы Исҭамбул аԥсыуа дернеқь аҿы иеизеит. Акомитет алырхыит. Нас иыҟалаз зегьы иыжәдыруа оуп.
Уыбрыи аамҭазы Омар рыцҳа иыҟаиҵара изымдыруа даақәхеит. Иынапы ауысахь иыцомызт. Иара уыбасҟан
дазхәыцшәа ҭырқәшәала иыиҩыз ажәаеинраалақәа лыуанытә ақәԥсычҳара ажәа «Аааҳ!» ахаҵара шаҟа иаақәшәазиз. Арыи џьашьатәӡамызт сара сзы, рыцҳа иыгәиыҽанӡамкәа арыи ажәа ианакәызаалак иыҿакын. Зны-зынла адернеқь аҿы аизара аныҟаз аӡәы иымаҳауа џьышьаны «Аааҳ Аҳ!» ҳәа дақәыԥсычҳауан. Зегьы ҳагәы иырыԥшаауан. Ажәлар даара бзыиа дырбауан Омар. Аибашьра аан аизарақәарахь ианакәызаалак даауан. Акы саҳарыумашь ҳәа, аха иылымҳа мыждақәагьы уышьҭа иыцыхраауамызт. Қьаадк аҿы Иыҩны ианиасҳәауаз рацәан. Ажәлар еизаны ацәажәара нымҩаԥысуаз, иара ԥыҭк дагханы даауан. Иымала таксик дақәтәаны даауан. Иыԥалто дыуыи иыхылԥа гьежьыи иыхаҵаны даныҩнашылалаак зегьы иаразнак ҳаиҳабы дааиыт ҳәа азал иыҩназ зегьы афыр ҳәа иааихаҵгылаон. Арыи збаоз аҭырқәцәа, ажурналистцәа агьыи, даараӡа иыџьаршьон, рыгәгьы иахәон иҳабы патыу иықәҵашьа.
Аибашьра анцоз иессымша агазеҭақәа дырыԥхьаон, ажансқәа  ажәабжьқәа – Н. Л. дырыхәаԥшыуан. Аибашьра еилгаанӡа уыс иыдыуу уыск изыҟамҵаӡеит. Аха 1993 ашықәсан шәҟы хәыӌык ҭиыжьыит. Аибашьра амш ала ажәлар адырра рыиҭарц иҭахын. Уысҟангьы аҭырқәцәа зынӡа Аԥсны ахьыҟазгьы рыздырымзт, Аԥсны ҳәа тәылакгьы шыҟаз рыздыруамызт. Еиҳарак аҳәынҭқарра еиҳабырақәа рахь аԥсыуаа ианнеилаак аинформациа рҭахын. Нас арыи ауыс сара иысыдырҵеит. Папкак рыхиа ахаҟынтә аҵыхәаҟынӡа Аԥсныи, аԥсыуааи ақырҭцәеи рыҭагылазаашьа, аԥсыуа рҭоурых зҳәао ҩымҭак иааркьаҿны иырыхиа рҳәеит. 25 даҟьа иыреиҳамкәа абас акы срыхиеит. Ари рыманы апарламентахь иыцеит. Уысҟан апартыиақәа рыдепутатцәа апарламент иалаз ауаа иыцаны иырацәажәеит. Арҭ апапкақәа реиуа зегьы акака рырҭеит. Уаа сара иышанысҵаз еиԥш ҵәҟьа ажәакгьы мыԥсахқәа апарламент азакәанқәа,
аԥҟақәа, арапортқәа ахьанырҵоз ианырҵеит. Иахьа уыс хазы шәҟык еиԥш иеидкыланы иысымоуп. Адепутатцәа рыхьыӡқәа рыла иырҳәаз зегьы аҳәынҭқарра архивқәа иырылалеит.
Уысҟан Омар иыҩыз «Абҳаз Ҭариҳинин Исқелеҭи» зыхьӡыз ашәҟы хәыӌы иааркьаҿны аԥсыуа ҭоурых аҳәаон, арыи иаразнак иырыхианы иыҭиыжьит. Ианыҟаиҵагьы сымбеит. Нас ажәлар иырзыишеит. Иызбанзар уысҟан даҽа хәымгаракгьы ыҟан. Ақырҭцәа абџьарла мацара иеисуамызт. Ҳаҭоурых, ҳабызшәа, ҳакультыурагьы аҵыхәтәы иалгарц иаҿын. Зынӡа мыцыла иеибаркыу, ҳаҭоурых иырҩашьаны, иыларҟәны, иыбжьыхны иҩыны амала ҳәа иыршаон. Уысҟан ақырҭуа консолцәа иаарышьҭыуа арҭ ашәҟықәа амала ҳәа иаарышьҭуан. Ашәҟы иахьӡын «Абхазети». Аԥсны ҳәа тәылак зынӡа иыҟамызшәа, арыи атәыла аԥсыуаа иыртәымызшәа. Иахьатәыи Аԥсны ақырҭцәа иыртәыушәа, насгьы ахьыӡ қырҭшәала «Абхазети» ҳәа иыҟаошәа рҳәаон. Омаргьы ас акы иымԥыхьашәазаап. Уыи амшала уыигьы дыгәамҵын. Абрыи аҭоурых шәҟы хәыӌы иыҩны, иыкьыԥхьны ажәлар иырзыишеит. Уыи ианакәызаалак иышәҟықәа амала ҳәа иышыишоз атәы хыхьгьы иысҳәахьан.
Заанаҵ иышыҳҳәаз еиԥш 1986 ашықәсан схатәы аҩнахьы саныиас ашьҭахь уышьҭа Омарыи сареи ҳаигәылацәамызт. Аха уыиазгьы иааиԥымкыкәа ҳаибабауан. Арыи аибашьра аналага саргьы зегьы реиԥш иессыуаха адернеқь ахь сцаон. Зегьы уысык уысык ҳаман. Ҳаргьы аибашьра ҳалан шәақьык аҳкымыз акәымзар, иессымша акы ҳаҿын, ма амаҭәа, ахәшә еизаҳгоон, ма џьара ҳацаны протестк ҟаҳҵауан. Уа ҩымҭақәак џьара ианаҳҵауан. Џьара акы ҳаҩыуан, акы ҳаԥхьон ҳашаҿыц ҳаҿын. Иессыуаха Аԥсыуа, Захәыуа, Ачечен, аԥсыуаа иырыцыхраар зҭахыз зегьы уаа иеизаон. Аҭырқәа журналистцәа, асивил  иҳәынҭқарратәым
ауаажәларратә хеидкылақәа  – Н. Л. еидгыларақәа уаа иыҟан. Иессымша афақсала адырра ҳарҭон уырҭ иаразнак иеиҭаганы ажәлар иырылаҳҳәон. Уыи акомитет ҳәа иеиҿырказ аидгылара сыԥшәмагьы далан. Сыхәӌы рыцҳагьы дырҳәазо уаа дызгеит. Астол дықәрианы дысырцәаон. Сыԥшәма иурист ҳасабала, аҩрақәа еиҳарак иара иакәын иызыҩуаз. Азакәанқәа идыруан азы. Официалла иыҩтәыз зегьы иара иымпыҵысуан, ха аиҳабы инапы аҵыиҩуан. 3.09.1993 аҽны Москуа иымҩԥысыз аицәажәарақәа (Арӡынбеи Шевернаӡеи Иелцини рыбжьара ) рзыҳәан Ҭырқәтәлантәи иыцаз ҩыџьа реиуа аӡә иара иакәын. Уаа Аҟабардцәа реиҳабацәеи иареи иеиԥылан уырҭгьы ацхыраара ӌыдақәа ҟарҵеит, уысҟан Ҭуна Муҳаммедин ҳәа иара иыжәла иеиуаз аӡәы Москуа зажәа имҩаԥысуа аӡә иакәын Қалмуқ  Калмыков-Н. Л. Иурагьы. Уыс уырҭгьы дырацәажәет. Аҭаиыи иареи уыи аамҭазы уаа иыҟан.
Хыхь зыӡбахә сҳәаз Омар иышәҟы «Аԥсыуа ҭоурых» иааркьаҿны иазырыԥшыз ашәҟы аҿы иааркьаҿ-ааркьаҿны раԥхьаӡатәыи амч Ра, амышқәа рыхьӡ шаԥылаз; аԥсыуа бызшәа шыҿиаз; аԥсыуаа амца рыхы ишадырхәаз; аҭаацәара аԥызҵаз аҳәса шракәыз, Адамыи анамыи, џьенаҭыи Ева ахьыӡқәа хьынтәаауаз, Џьеиҳыун Адам раԥхьаӡатәыи иытәыла иалсуаз аӡы шакәыз; Адам аҩбатәыи иытәыла Сеилан шакәыз. Раԥхьаӡатәыи аԥааимбарқәа рыхьыӡқәа шкавказ хьыӡқәаз (Шид, Нуҳ, Абыҳам иеиԥш) Колҳидаа ақырҭцәа рабдыуцәа раԥхьа Кавказ иышыҟаз, ажәытә аԥсыуа ҩырақәа, ажәытә аԥсыуа бираҟқәа, аԥсыуаа раҳцәа, қарҭ ажәытә аԥсыуаа иышыртәыз; ақырҭцәа рыхьӡқәа, ақырҭцәа амшын шырзымдыруаз, ақырҭуа ҭоурых иазкыу зыгәрагам ахыҵхырҭақәа; аԥсыуаа шьаҭанкыла иықәырхырц иышаҿыз, нас Аԥсыуа-Қырҭуа жәларқәа реимадара. Нас Аԥсыуааи Османлааи реизыҟазаашьа, далацәажәаны уырҭ
иырыцкарыу аҭырқәцәа Аԥсны гәаблырала иазааигәахар иышыбзыио агьы далацәжәаны. Аԥсыуа рыхыԥхьаӡара азҳаразыҳәан аформулақәа рыиҭоит. Аҵыхәтәан ахсаалақәа, афотоқәа, Баҭа иыԥара агьы зегьы аныиҵоит. Константин Абасгиас иыԥара, Саулоҳ иыԥара, агьырҭ иеицырдыруа аԥсыуаа рыфотоқәагьы аныиҵоит. Арыи ашәҟыгьы иара иыԥарала иыкьыԥхьны, иыҭиыжьуеит, иышыҟаиҵац еиԥш, амалаҳәа иыишоит.
Аԥсыуаа 1993 ашықәсан аиааира ргарц акгьы шрыгымыз аамҭа иазааигәаны саргьы сыуыс аҿы шьҭа 23 шықәса ыиасыит азы сԥансионерра ааиыт, иегьахыԥеит. Стәанчаҩхеит. Стәанчаҩра шықәсык шагыз сашьеи сареи ҳаилахәны магазинк ааҳарҭыит. Уыи аԥхьа иысҳәама сыздырам, араа Ҭырқәтәыла 20 шықәса ауыс зуыз ԥансионерра ацара азыҳәан азин иоуеит. Саргьы уысҟан сыхатәы уыс хыстырц сыҽсырыхиеит. Қадықои иаҵанакуа Баӷдат Џьаддеси хьырҳәао аулица дыу, иеицырдыруа аҭыԥ ԥышӡа аанда ҵәҟьа уаҭахык қьырала иыкны, иамаҭәахәыз афақс, акомпиутер, амебел  уҳәао зегьы аахәаны, ауаҭах аҿы арестоврациа ҟаҵаны ауыс салагеит ашьшьа-шьшьыҳәа сыпортфеигьы иырацәахао иалагеит. Иызбанзар, аҳәаа нырцә арыи ауыс иалазыи сареи даара бзыиа ҳаибадыруан. Арыи ауыс Авиацион Инсуранџье  ̇ зырҳәаоз даара аԥара бзыиа аанагоз уысын, арыи ауысгьы Ҭырқәтәыла сара сыда иыздыруаз хыҩык ыҟан. Иызбанзар, арыи ашкол амамызт. Уысҟан Ҭурқиш Аирлаинс   ада аԥрыгамҩала ауыс ҟазҵоз афирма ыҟамызт. Арыи афирма дыу аҳәынҭқарра иатәын. Ҳара арыи ауыс знапы алаз ҩыџьа хҩы ҳаԥышәара амш ала Ниу-Иорк, Лондонгьы аҵара ҵаны ҳааыит азы, аҳәынқаррагьы арҭ рыуысқәа амш ала ҳара ҳакәын иызазҵаауаз. Уысҟантәыи апрезидентцәа ҳахьыӡ хаҭала иырдыруан. Арыи аԥрыгақәа иырызкыу
азакәанқәа ҵәҟьа ҳара иыҳазҵааны иышьақәдыргылаон. Арыи ҿырԥшыгас иыҟасҵозар Аерофлоҭ афирма аԥрыгақәа акатастрофа анрымао иыҟаҵатәыу иазкын сыуыс. Даара иыинформациа ӌыдан. Арыи ауыс уаланы аԥышәа уоузар иыудырыит, мамзар арыи сҵоит уҳәаргьыи уахьцаша школык ыҟамыз. Ааигәоуп арҭ ашколқәа анаадырты. Уысҟантәыи приватны  ахатәы фирма – Н. Л. ауыс ҟазҵо ажәҩан мҩақәа рыфирма ҿыцқәа еиҿыркаауа иалагеит. Уышьҭа аҳәынҭқар иыитәыу ажәлар иырызхомызт. Убарҭ зегьы сара иысышьҭан. Аиаша ҳҳәозар уыи ауыс аҿы сыҟандаз иахьа аԥара рацәа змаз аԥсыуа ԥҳәыс ҳәа сыхьӡ акыр иыҳәарын, аха аԥсыуа культыура азы ҳампалыкгьы сзыҟаҵарымызт. Анцәагьы иыуыс иыдыруеит. Арыи сыуыс иыбзыиахәха иышьақәыргыланы ауаагьы сыдгаланы сыбзыиахәха сыцао саналага ԥансыионеррахь сыиасыр сҭаххеит, аха исымҳәеи Анцәагьы иыуыс иыдыруеит. Арыи ԥышь етажыкны иыҟаз аҩны еиқәыргыла агьырҭ ауаҭахқәа зтәыз ҳара арыи аҩны иырыбганы раҳа иыҳаракыу, раҳа иыԥышӡао ҟаҳҵоит ҳәа ианықәгыла саргьы сыуыс сыгәы иақәшәеит, арыи сынасыԥ иаламызт ҳәа. Зынӡа саҟәыҵыит. Сыофис маҭәа астолқәа аскамқәа ашәҟыҭра иыҟао зегьы ҳадернеқь ҳамҭас иасҭеит. Афаксгьы аибашьраан иыганы уаа иаакҿасыргылеит. Иызбанзар, уысҟан адернеқь ҭелефонк мацара акәын иамаз. Еибашьраан дара иыҳахәеит, Аԥснынтә иаауаз афаксқәа зегьы брыи ала иыҳауыит. Уыи азыҳәан иажәыит, аха иысызкажьуам. Аԥсны иыганы амузеи иасҭоит...
Раԥхьа сашьа агәыбжьанытә иыҩны иазааигәоуп ҳәа уаа иыхаҳтыз амагазин. Аԥансионеррахь саныиас Қадықьои агәҭаҵәҟьа иааҳгеит. Иахьа сахьыҟао аҭыԥахь. Уышьҭа адернеқь ахьгьы раҳа ҭынчла сыцоон. Аԥснынтә иаауаз иыцоз сырыцын. Сыхатәы уыс акәын азы, сашьа дахартәаны сара сыжәлар рыуысқәа ҭынчла иыҟасҵоон.
Иышдыру еиԥш, уыи ашықәса 30.09.1993 аҽны зегьы ҳзыҳәа жәҩангәашә ԥхьарахеит. Аԥсны аиааира агеит. Уыи аҽны зегьы ҽазнык адернеқь аҿы ҳаизеит. Ажәлар ааԥкыит, иыӷьазкыит уыи аҟара агәырӷьара рыман. Аресторанқәа рахь аԥсыуа быираҟқәа рыманы аҿар иыҩыит. Сара адернеқь аҿы саанрыжьыит. Бара иыцао иаауа бырхылаԥшы ҳәа. Ателефонқәа аангыломызт. Сыԥшын ҭакәажәык даауеит, аарлаҳәа дыныҟәоит. Данааигәаха дыздырыит Гечба Гәындуз иеихьша еиҳабы Гечԥҳа Ышьық лакәын. Маҳинур арыи закәытә гәырӷьарозыи, сыхааны иыҟасымҵац акы ҟасҵеит убас сеигәырӷьеит ԥаҭликак аазна виски зжәыит. Аха уыигьы сыԥнамҟеит, таксик сылақәтәан сыжәлар рыгәҭа сыҟазароуп уажәы лҳәазаап. Данааи хә-минуҭк дысызмыртәеит. Уыи ажәлар, аҿар ахьцаз дыцан, шаанӡа иыкәашоз дрылан.
Омар иакәзар ахәыӌқәа дрыиԥшын. Дыузаанкыломызт. Зегьы ахьцао иаргьы дырыцын. «Нагӡара ақәзааиат Аԥсны!» ҳәа иыҳәҳәоз дырыцыҳәҳәон. Уысҟан саанда камерак ахьыҟам даара сыгәы иалоуп. Адырҩаҽны Аизара дыу ҟарҵеит Аиааира азыҳәан иыныҟәеит. Уыи иыныҟәоз ажәлар аулица иакуамызт. Зегьы раԥхьа дыгылан Беигәаа Омаргьы. Аизара ахьыҟарҵаз ацәажәара азыҳәан иалхыз ауаа иықәгылан иыцәажәеит. Бурџьыу, ыԥҳа хәыӌыгьы уысҟан актәыи ашкол дыҭан уыигьыи дықәгылан Омар иажәеинраала «Аԥсны, Аԥсны!» даԥхьеит. Ҭырқәшәала даԥхьеит. Аԥсыуаа цәажәаҩс сыԥшәма далырхыит. Уыи акомитетгьы далан, ажәагьы иыҿан азы зегь иара иыдырцалеит. Азахәыуа адвокат Раҳми Ҭуна уыи аҽны убас дыцәажәеит, зегьы акьажы ҳәа ҳҵәыуеит. Абрыи хьысҳәао саҭамыз, аха иыҵәуоз саргьы сырылан. Уыи аҽны уыи Аҟабард ԥсыуак иыгәы иыҭҳәаны убас дыцәажәеит. Иахьагьы аԥсыуа быргцәа санырбаалак уыбрыи аӡбахә сарҳәоит. Сынтәа Аԥсны саннеи уыи данцәажәоз иыҭыргаз афоҭо амузеиаҿы иыкыдын. Бурџьыу
хәыӌы уаа дыиывагылан. Нас арыи агазеҭагьы ианылеит. Иацысҵооит арыи ашәҟы анҵәамҭа.
Абас 1993 ашықәса зегьы ҳзыҳәа иыхашҭым шықәсаны иыҟалеит. Уыи ашықәсан Адернеқь еиҳабыс дахан Ҭаԥшь-иыԥа Ергиун. Аҭаигьы акомитет аиҳабыра азыиуан.
Аибашьра нҵәеит ҳәа зегьы нҵәахыуаз, Аԥсны аблокада иыҭагылан. Ажәлар ахәшә, афатә, амаҭәа еизгара ишыҿыц иаҿын. Саргьы уысҟан машьынак сыман ҳонда дыуӡӡак сахьҭатәо аӡәгьы сыибомызт. Сыҭаӡыуан аха афақьа-фақьа ҳәа Уыи амашьына ныҟәгоо амаҭәа, афатә, ахәшә еизызгон. Ианакәызаалак ахаҟынӡа иырҭәыны атрафик салан  амҩа санын – Н. Л..Зныаполициқәасымҩаԥырҟеит.Аӡәыдыҭамо дыҭамма иырзеилымкаазаап. Амашьына дыуӡӡа ԥҳәыс хәӌык дҭаҭәаны иыҟлҵзыи ҳәа даныԥшы сышьҭахь хычык аҵаны ианыиба даақәыфрыччеит. Сышьапы апедальахь иахьӡарцаз ас ҟасҵар акәын. Нас саргьы сыиықәмақарыит. Уызырыччозыи, зыура кьаҿыу амашына ныҟәыргар ҟамлаӡо? маҭәа аныҟарҵо еиԥш амашьынагьы аразмер иазхәыцроуп сҳәеит. Уыи аибашьраа аан Ҭырқәтәыла иыҟаз иынызгьы аҳәара аҭахыуп, иызбанзар иҭоурыхыуп, сара уаанӡа Аԥсыуа-Захәыуа жәлар арс иеизааигәаханы иысымбацызт. Уыи ҽазнык даҽа џьара салацәажәар сҭахыуп.
Адернеқь, аибашьра ианалага аҽны зынӡа аҭагылазаашьа аҽеиҭанакыит. Уышьҭа уыс ахәы, аԥхь, акәашара еиԥш ауысқәа баша зыны-зынла аҿар дара-дара иыҟарҵеит акәымзаар, уаанӡа адернеқьқәа иызҿыз ауысқәа зегьы кажьны абрыи аибашьра нҵәаанӡа Аԥсны ацхыраара ада уаҳа хықәкыс иырымаз акымзар акы ыҟамызт.
Ҭаԥшь-иыԥа иеиҳабыра анынҵәа Аҩыӡба Буленҭ далырхыит. Уаанӡа, иышдырыу еиԥш, аибашьра аныҟала, ҩымз хымз рышьҭахь акомитет азы хазы ҭыԥк рыԥшаан уырҭ уаа ауыс ҟарҵон азы уышьҭа адернеқь хәыӌык иырыцқьатәын. Буленҭ иыхааны Есаҭгьы дааиыцыхраан Аԥсны иыҳашьҭуеит ҳәа иеизыргаз зегьы аҭыԥ иықәҵаны, акомитет аҿы ауыс зуаз Атәанба Фаҭиҳгьы дарыцыхрааны, арыи иеизыргаз зегьы ӷбак иақәҵаны Аԥсны иырышьҭыит.
Буленҭ адернеқь ахаҟынтә аҵыхәа аҟынӡа иырыцқьеит, уышьҭа иажәыз ауыс зымуаз аматериалқәа лкажьны, ашәҭы ԥышӡа алагьы иыҩычаны, азал аҵаҟагь ӷәыла иычаԥаны, акомпиутерқәа, аҭелефонқәа, афақс, аныи арыи зегь аарҿыцны. «Оҳ Гәышьа шаҟа иыԥышӡахазыи!» уҳәартә ҭыԥкны иааҟаиҵеит адернеқь. Насгьы хәылԥазык ҟаҵаны ажәлар еизыигеит. Аԥснынтә ашәа ҳәаҩцәа ааигеит. Ажәлар шьҭа аџьџьаҳа ҳәа ԥхьаҟа иыԥшыуа иалагеит. Ашықәс ҿыц азгәаҭараҳәан хәылԥазык ҟарҵан макьанагьы иысгәалашәоит. Аԥсыуа ҩы Лыхныгьы ҳазхара иааҳамҵаҵаны аԥсыуа чысқәа, аԥсыуа бызшәала ашәақәа зҳәоз ҳашьакгьы уаанӡа дааны дыҟан, ауыха аҟара ақьаф сыманы сыҟаны сыхааны иысгәалашәом. Сыхааны иыҟасымҵазгьы ҟасҵеит. Уысҟан Аҭарба Қандитгьы араа дыҟан, урупаа рдансқәа  Европа рыкәашарақәа – Н. Л. иабаздыруаз, аха Кандит сыиыргылан саргьы иыҟасҵошәа сықәын. Ажәак ала уышьҭа ажәлар рыԥсы еивыргао иалагахьан. Аԥснынтә иааиыз арыи ашәаҳәаҩцәа рыгәыԥ иахьӡын «Аԥра», иыҭабыуп ҳәа расҳәеит, иахьагьы уыи амш анысгәалашәо сыгәы аԥрак иықәтәаны иыԥыруазшәа иызбоит.
Аибашьра ашьҭахь Омаргьы иыԥсы ааивыига гәышьеит. Дызҿыз ауысқәа деиҭарылагеит. Зегьы акы ҳаҿын азы цхыраарак ҳазиыҭомызт. Аха иара ауама иылшагәышьон. Уысҟан даҿын «Аԥсыуа бызшәа раԥхьаӡатәыи бызшәома?» зыхьӡыз иышәҟы, уыи ҭиыжьыит 1995 ашықәсан. Арыи ашәҟы «Аԥсыуа бызшәа аетимологиа ажәар» акәын. Ашәҟы 826 даҟьа иыреиҳан, иагьдыуын, аразмер А-4 зырҳәао адаҟьа иаҟаран. Араа иаарыԥшыз аԥсыуа бызшәа адунеи жәларқәа
иышахәаԥшыуаз атәы: ажәытә бызшәа иыжәтәӡатәиыу абызшәа, раԥхьаӡатәыи абызшәа, примитив бызшәа (араа примитив ажәа иаанагоз иыбашоу абызшәа акәымызт иаҳәоз, иыжәытәыу, иантиквару акәын иаҳәоз). Арыи абызшәа ажәа кьаҿқәа ахьарҿыиаз амш ала даараӡа иыбеиаз бызшәаоуп ҳәа акәын Аԥсышәа аҿы иышаарыԥшыз.
Уаа далацәажәон апроф. Н. Марр иажәақәа «Ауаҩытәыҩса ацәажәара далагаанӡа, абызшәақәа шьақәгылаанӡа раԥхьатәыи абызшәақәа аҷыдарақәа мырӡкәа аагара аԥызара зшана зтәыу аԥсыуаароуп». Нас аҵарауаҩ ижәақәа дырықәныҟәаны иафетитологиа кавказдырра – Н. Л. иышышьақәиыргылаз. Арыи Иафеҭик бызшәақәа рзы абрыи ажәа«Аԥа-и аԥсы цқьеи» ажәа ҿырԥшыгас иышыҟаиҵооз аабоит. Арыи абызшәа иызтәыу иыреиуао Абаза «Басхе» Бесхеӷ ҳәа иызышьҭо аԥсыуа бызшәа Аврупаҟа иышцаз уаа иышахыҵәаз. Уаа арыи абызшәа иацкарыу Баск жәлар рыбызшәа азы ҳәа аҵарауаа «Неолит аамҭан иыналаганы иахьанӡа иааиыз абызшәа аазырыԥшыуа иырыуакыу», шыиҳәаз агьы дазааҭгыланы абрыи ашәҟаҿы, иарбан системру иыхы иаиырхәазгьы иааркьаҿны далацәажәоит. Аԥсыуа бызшәа даараӡа иышжәытәӡатәыу аетимологиа аназыууылаак даара иыбзыианы иааԥшыуеит. Уыи абызшәа иыԥсыз ма иыбзао абызшәақәа иеиҿырыԥшыны уахәаԥшыр уыигьы уыс шакәыу иыҿаҿаӡа иыунарбоит.
Арыи ашәҟы уыс зегьы иызышьцыло, рыԥхра змау жәарк акәӡам. Арыи ажәар хықәкыс иамоу аҷыдарақәа иазхәыцны иеиҿкаауп.
Уыи амшала араа иаарыԥшыуп:
1. Аԥсыуа бызшәа иатәыу ажәақәа реиҿырышәшәара, рхыҵхырҭақәа, анализ азыура.
2. Ажәақәа рыԥыҭк ажәа адац  ашьагәыҭ – Н. Л. аанда, адац иазааигәоу ажәақәагьы арбоуп, рыԥыҭыкгьы алфавитла иарбоуп.
3. Зыҵакы хазыу, аха рыҳәашьа акыу ажәақәагьы рыетимологиатә ҷыдарақәа хаз-хазы иарбоуп.
4. Аԥсышәа аҟынтә атәым бызшәақәарахь иышыиасыз зынӡа иыдыру раанда иыҟалап ҳәа гәаанагара иымао ажәақәакгьы аарыԥшуп.
5. Агьырҭ абызшәақәа рыҟынтә аԥсышәахь иыиасыз ажәақәакгьы араа иаарыԥшуп.
6. Аха ахыҵхырҭа (зышьаҭа) дырым аԥсыуа ажәақәа араа иаарыԥшыӡам.
7. Аԥсышәа иалаз иеицдыру ажәақәа уышьҭа иаԥсыуахеит ҳәа иыԥхьаӡоуп: банка, поста, ҭелефон, ҭелевизион, радио, санҭрал, профессор, култур, доқҭор, асԥирин, мақине еиԥш.
8. Арҭ ажәақәа реиуа ԥыҭк аԥсыуа ҟазшьа змоогьы иыҟоуп: культыура, культура еиԥш.
9. Абызшәақәа зегьы иырзеиԥшыу ажәақәак ажәытә аԥсыуаа иышырҳәаоз еиԥш ахы иархәоуп. Афымца, алашара, асамсам, ахәаахәырҭа, аӡхыҵырҭа, адәыӷба, рчарҭа акрыфарҭа еиԥш.
10. Араа ацивилизциақәа анышьақәдыргылаз иеиуеиԥшым абызшәақәа рыбжьара иҟаз аицхыраарагьы даара иынеиҵыхны иаарыԥшуп.
11. Араа иахьа уажәраанӡа иымдыркәа иыҟаз иеиуеиԥшым ажәларқәа рымаӡақәа, рҭоурыхгьы азырыԥшыша аматериалқәа ҳԥылоит.
12. Араа иаарыԥшу ажәақәак ирымазар ҩ-дацк шрымоогьы иаарыԥшыуп, арҭ руыакы уыи ажәа адацоуп.
Абас, абраа 4000 иынареиҳаны Кавказ ажәа еизганы уырҭ ранализ ҟаҵоуп. Рыеҭимологиатә ҵакы еилкаауп.
Омар Беигәаа абраа иааирыԥшыуеит Аԥсышәа, Адыга бызшәа, Афганшәа, Анемец бызшәа, Алҭаи бызшәа, Амазон бызшәа, Аннамшәа, Анадолу бызшәа, Анзаншәа, Анҭилшәа, Араԥ бызшәа, Арам бызшәа, Арнавуҭ бызшәа, Асуршәа, Авар
бызшәа, Авесҭшәа, Басқшәа, Чечен бызшәа, Чинтә (Китаи бызшәа), Чувашьшәа, Даргишәа, Дравиҭшәа, Аерман бызшәа, Еҭрусқшәа, Фениқе бызшәа, Фижь бызшәа, Фин бызшәа, Фригшәа, Галшәа, Гириҭшәа, Гоҭшәа, Қырҭшәа, Ҳабеш бызшәа, Ҳаҭҭи бызшәа, Ҳинҭ бызшәа, Ҳиҭиҭ бызшәа, Голандаа рыбызшәа, Ҳомер бызшәа, Ҳурри бызшәа, Ибранишәа, Англыз бызшәа, Ингәыш бызшәа, Ауаԥс бызшәа, Ирланда бызшәа, Исԥаниолшәа, Исвеч бызшәа, Қәмуқшәа, Лақшәа, Лаҭиншәа, Лаз бызшәа, Лезгьы бызшәа, Лидиа бызшәа, Литван бызшәа, Маџьар бызшәа, Мегрел бызшәа (Агыршәа), Манчу бызшәа, Маори бызшәа, Маиа бызшәа, Менфис, Маленез, Мисиа, бызшәақәа, Миҭаншәа, Моӷол, Мунда, Маргәис, Оӷәыз, Ԥеченек, Ԥеҳлеви, Ԥорҭеқиз, Ԥрусиа, Ромен, Рома бызшәақәа, Аурымшәа, Аурысшәа, Сақсон бызшәа, Сансқриҭшәа, Себа, Суан, Соӷд, Сумба, Суриани, Сумер (Шумер) Ҭаҳиҭи, Ҭамул, Ҭанга, Ҭаҭар, Ҭибеҭ, Ҭабар, Ҭрақ, Ҭурқ бызшәақәа, Аубых бызшәа, Уигәыр, Волон, Веда, Вугол, Иақәыҭ, Иенисеи, Иунан (ажәытә бырзен), Зенол бызшәақәа реиԥш 122 бызшәа дырыхцәажәаауеит.
Арыи ашәҟы аҩра уабас иыџьбарахеит, ашәҟы зкьыԥхьуаз ауаҩ деилагарц акгьы иыгымхеит. Иызбанзар, ажәақәа зегьы аруӷәӷәага  ақәыӷәӷәара – Н.Л рықәын, насгьы дара злаҩыу анбанқәа уаҩ дызышьцылаз акы акәымызт. Омар иалфавит, иышдыру еиԥш, уысгьы иыманшәалоу акы акәымызт. Анбанык ааурыԥшырц ҩ-нбанк уҩыр акәын уыигьы азхомыз, ма аҵаҟа, ма хыхь даҽакы аҵыушьыр акәын. Аҭырқәцәа рыҳәашьала «Ахага иыуаасцәа ахәыцқәа рыԥхьаӡара» иеиԥшын.
Арыи аҩыга машьынала аҩра ҵәҟьа шаҟа иыуадаҩыз збауан. Зны Омар иыԥҳа Нураи саб сааиыцыхраап ҳәа даналага, деилагеит. Уаҩытәыҩса иычҳаша акы акәымызт. Саргьы зны-зынла аҩразы ҳәан сыиыцыхраар сҭаххеит аха,
аиашазы иысылымшеит. Иаргьы аӡәы дыиықәгәыӷуамызт, зегьы иара иыҟаиҵар иыҭахын, уаагьы дыиашагәышьан, иызбанзар жәантә иырҽеиыр ацкыс иара иыҩыр раҳа иеиӷьын. Арыи ашәҟы анҭыҵ, даара иышыбзыиахаз аабеит. Акы агымкәа иыҟалеит, аиԥш шәҟык Ҭырқәытәыла иыҟамызт. Арыи аҟара абызшәа рацәа аиҿырыԥшра иара иыда аӡәгьы иылшомызт.
Уышьҭа Омар иышәышықәса дырҭалахьан. Арҭ лабҿаба иыубао адагьы Омар иыуысумҭақәа ыҟан. Иарбан шықәсаз цқьа иысгәалашәом, аха Исвечтәыи Абиблиа Институт абзоурала, Абиблиагьы аԥсышәахь иышеиҭаигаз здыруеит...
Сара иысгәалашәоит аамҭак азы, аҭоурых цқьа иысгәалашәом аха, Қырҭтәылатәыи Асовет Республика Анаукақәа Ракадемиа Аԥснытәыи Д. И. Гәлиа иыхьӡ зхыу Аԥсыуа бызшәеи, алитературеи аҭоурыхи Ринститут аҟынтә иааиыз шәҟык. Арыи ашәҟы иареи сареи хаз-хазы иаҳзааит. Уаа ианын «Аԥсыуа аенциклопедиа арыхиара» ҳәа. Арыи ауыс иалахәыз ауаа ҳәа Ҭырқәтәлантә ҳаҩыџьа мацара ҳахьыӡ анын. О. Беигәаа. М. Ҭуна ҳәа ҳахьыӡқәа арбан. Сириантә Шьам Ф. Џьеҭгер, Англиа аҟынтә Георге Ҳеуитт, Уырыстәылантә Фазыл Исқендер иыхьӡ анын. Арыи ашәҟы Аԥсны аҭоурых Институт аҟынтә Владислав Арӡынба, аԥсыуа шәҟыҩҩцәа реидгылара аҟынтә Алықьса Гогәуа, Акультыуратә Центыр аҟынтә Руслан Џьопуа, аԥсыуа жәлар рформ аҟынтә Сергеи Шамба, Москватәыи аԥсыуа клуб аҟынтә Ахба Игор, Аԥсыуа Культыуратә фонд аҟынтә Даур Занҭариа иыхьыӡ анын.
Арыи ааԥхьара шәҟы иаҳәоз иеиҭаганы иехьагьы исымоуп. Арыи ауыс Омарыи сареи даара ҳагәы иахәеит. Ауыс адаауыларц гәык-ԥсык ала ҳаҟан. Аматериал бзыиақәагьы ҳаман. Арыи ашәҟы аанӡагьы Омарыи сареи ас акы ҳагәы иыҭан, аха аамҭа ҳамамызт. Уыи амшала хазы
иеизаҳгаз аматериалқәа афотоқәа ҳаман. Аха нас иыҟалаз анцәа идырып арыи ауыс бзыиа ҟалашьа амуыит. Уыи џьашьатәӡам. Иызбанзар арыи ауыс Аԥснытәыи ахьыӡқәа, иарбан уысқәа иырҿыз ҳанахәаԥшылаак зегьы лабҿаба иырбауеит. Арыи ааԥхьара шәҟы аҿы ианын абрыи аенциклопедиа 12 томкны иышыҟаиҵаша, нас 1995-2000 ашықәсақәа рзын аҭыжьра шыҟалаша: уажәы арыи атекст санахәаԥшы иеилыскааит арыи ауыс аибашьра аԥхьа шакәыз.
Иышысҳәаз еиԥш, Аԥснытәыи аибашьра анеилга ашьҭахь, саргьы сынҭацәха, даҽа уысқәак сырҿын. Омар иаанда лассы-лассы сызцомызт, ҳаҩнықәагьы еицәыхарахеит, аха уыиазгьы ҳаибабара зынӡа еиԥымҟьеит. Сара лассы сынкыдгыланы дыук сымтәакәа, аха иаҟао иыныу ҳәа сиацәажәаны акы иыгзар, ма сара акы сыгзар иынеимда аимдао ҳауысқәа ҳарыхәаԥшыуан...
Араа ҽазнык сазааҭгылар сҭахыуп Омар аҵыхәтәан иыҭиыжьыз ашәҟы «Аԥсыуа бызшәа раԥхьаӡатәыи бызшәома?» зыхьӡыу Аетимологиатә жәар. Арыи ашәҟы ашьҭахь, даара инеиҵыхны Омар уажәраанӡа иыҭыҵыз икьыԥхьыу иышәҟықәеи иыҭыҵша иышәҟықәа рысыиа аныуп. Зегьы рыхьыӡқәа акакала иаарыԥшыуп. Абрыи Омар иара иыҿала иыиҳәазоуп азыҳәан, абраа ҽазнык акәзаргьы абрыи асыиа иызҩыр сҭахыуп. Сымҩашьааит ҳәа. Ашәҟы ашьҭахь ианыу асыиа иышыҟао аиԥш ҵәҟьа абра иаасырыԥшыуеит.
Иара иыҳәашьала, «иыҭыжьыу сышәҟықәа абарҭ роуп»: 1. Аԥсыуа Календер (Аҭыӡуар азы) 13 даҟьа, 1969.
2. Аԥсыуа Мифологиа Хылҵышьҭрома? 327 даҟьа, 1971. 3. Ҳз. Ибраҳими Ауыблеи Кавказиааи 78 даҟьа, 1975.
4. Кавказтә хыҵхырҭақәа рҿы раԥхьаӡатәыи ауаҩытәыҩса иыира /Раԥхьаӡатәыи уаҩышьа (ацивилизациа)/ кавказаа рыҵабырқәа. Ҩ-томк ыҟоуп. Актәи атом 521 даҟьа,
1985 ашықәсан иыҭыжьыуп. Аҩбатәи атом 429 даҟьа, 1986 ашықәсан иҭыжьыуп.
5. Кавказтәыи ааҳқәа! Ажәаеинраалақәа, ҭырқәшәала. 69 даҟьа, 1992 ашықәсан иыҭыжьыуп.
6. Аԥсыуа ҭоурых абаҩ  ашьаҭа  – Н.Л , 73 даҟьа, 1993.
7. Асҭампылтәыи аԥсыуа бжьы, аԥсышәала ажәеинраалақәа, иыҭыжьыуп 1990 ашықәсан Аҟәа, 119 даҟьа. (Иеиқәдыршәеит. В. Агрба, Р. Агәажәба, Џь. Аҳәба, В. Аҵнариа, аредактор, Н. Ҭарԥҳа)
8. Аԥсыуа бызшәа раԥхьаӡатәыи бызшәоума? (Аетимологиатә жәар). 826 даҟьа, иыҭыжьуп 1993 ашықәсан.
Уажәы сазааҭгылап иара иынапала «Иыҭыҵша сышәҟықәа» ҳәа иыиҩыз ацәаҳәақәа:
1. Аҭырқәшәахьынтә Аԥсышәахь ажәар
2. Аԥсышәахьынтә Аҭырқәшәахь ажәар
Арҭ аҩбагьы аҩыга машьынала (дақҭило) ала иыҩны
иыхиоуп ҳәа ианыиҵооит. Ари арс шакәыу, саргьы даара бзыиа иыздыруеит. Шаҟантә уыи ауыс шадыиуылаоз збахьазыи. Аха рыцҳарас иыҟалаз Омар ри ажәар ҭыжьра дызахьымӡеит. Арыи даара гәырҩас иыман. Саргьы иыуасиаҭны иысыдыиҵеит. «Арыи сызҭымгакәа сыԥсыр бара иыҭыжь», – иҳәеит. Аха дычмазаҩны данышьҭала иыхшыҩ даара аҭыԥ иышықәызгьы, арҭ сара иысыиымҭаӡеит. Иыԥсҭазаара даналҵ ашьҭахьгьы иыҩны иызбахьан, арҭ аҩымҭақәа, иыԥшәма ԥҳәысгьы хьаас иылыман. Аҭыжьра азыҳәан уыигьы дыгәаҟуан. Аха иыҟалаз ҟалеит, арыи ажәар сара иысымԥыхьашәаанӡа иыӡыит. Иахьа арыи ахьаа ҳәарыла иысзеиҭаҳәарым. Ҽазнык уыи сазааҭгылоит.
Нас иыҭыҵша сышәҟықәа ҳәа ианыиҵоит «Аԥсыуа Грамер» аӡбахә. «Уыи макьана напҩырала иыҟоуп», – иҳәауеит. Нас дырзааҭгылоит иажәаеинраалақәа. «Уырҭ Аԥсны «Аԥсыуа бжьы»» ҳәа иыҭыҵраны иыҟоуп иыҳәауеит  ирҿыцны иҭыҵырц ииҭахыз ишәҟәы – Н.Л
Омар иышәыҟқәа иара иыхаҭала иыҭиыжьыуан. Иыҭиыжьыуаз ашәҟықәа «Абҳазологиа иазкыу ҩымҭақәа» ҳәа ахьӡыиҵахьан. Аханатә аахыс иыҭыҵыз зегьы уыс иыҭыҵыит. Нас ианыиҵон зегьы Абҳазологиа акы, Абҳазологиа ҩба ҳәа уыс иыҭыҵыз 13 рыҟынӡа иынеиыт ҳәа сыҟоуп. Иара дызҿыз АБҲАЗОЛОГИА шакәыз арсгьы иааԥшыуеит. Абрыи ауыс иыԥсы ақәҵан сара саниқәшәа аахыс. Сара саниқәшәагьы иықәра маҷӡамызт. 1972 ашықәсан сара иысзыиҩыз ашәҟы аҿы убас иыҳәон: .
... Аха, сара Беигәаа Омар даныздырҵәҟьа 1967 ашықәса акәын. Аҽакала иаҳҳәозар иара уысҟан 66 шықәса саргьы 17 шықәса схыҵуан. Арыи асалам шәҟы анысзыиҩ 22 шықәса схыҵуан (ҿыц сыҩнран, ԥшьымз ҟалахьан). Сара даныздыр ашықәса аҟынтә иара иыԥысҭазаара даналҵ ашықәсанӡа 35 шықәса ыиасыит. Иықәра зны-зыны еилаигоон. Иара ианакәызаалак иацҵаны иыҳәон. Иызбанзар сымшиыра аҭоурых иагны иырҩыит. Уысҟан ақыҭақәа рҿы уыс лассылассы уыҭарыҩӡомызт, иҳәалон...
Омар Дыу сара дыздыр аахыижьҭеи иыҭаацәеи иареи даараӡа иеинаало иыҟан, зегьы иара патыу иықәырҵон иаргьы зегьы патыу рықәыиҵон. Иымоҭацәа уҳәар дырҿыԥсаауан. Иымоҭа еиҳабы Шьири лыхьӡын. Уыи леиҵбы Сыла лыхьӡын, арҭ аҩыџьагьы иыԥа еиҳабы Ергин Қырач иыԥҳацәа ракәын. Иыԥҳа Нураигьы ԥак дылыман Бардуқ иыхьӡын. Аха нас иыԥа еиҵбы Шансоу ԥакыи ԥҳакыи иыман. Аӡӷаб иылыхьӡын Гуԥсе, аҷкәын иыхьӡын Ҳазар. Уырҭ иыхы иықәыртәаны иыибоон. Иыԥацәеи иыԥҳаи аниыдыикылооз асасдахьк дыиыдыикылозшәа патыу рықәыиҵон, аԥшәмаԥҳәысгьы уыс. Уыи ауаҩ данлацәжәоз убас аԥсышәаа лҳәауан, уыи ажәа хаақәа
саргьа иысҭәалшьон, сыцацыԥхьаӡа:  лҳәаон. Сылныҳәаон, сылнычон. «Арыи сара сыхьҟәа лалоуп!» ҳәа ауаа сыдлырдыруан. Сыбӷа шьшьны, сыблақәа дыргәӡны сыгәшәа ҟалҵоон. Анык леиԥш акәын дышысзыҟаз. Зны-зынла лара лабдыу Паԥа Хьыгә шиакәыз ҳәаны, ҳашааигәазгьы мҳәакәа луамызт.
Омар дыу иыҩны сыҩнеиԥш иызбаон. Дара иырҿысҵааз абзыиарақәа, аԥышӡарақәа даараӡа иырацәоуп. Уыи лыбызшәа аиԥш лычеиџьыкагьы шыхааз аӡбахә сҳәахьан. Арҭ абыргцәа рыҽеилаҳәашьагьы даара иыԥышӡан. Омар Аврупаа реԥш иыкостиум иышәны, иыхәда ақраваҭ (агалстук) аҭаны, иыхылԥа гьыжьы иыхаҵаны адәахьы дандәылҵлаак, зегьы иааҳәны иыхәаԥшыуан. Аҭырқәцәа ажәа ҷыда рымоуп ас иыҟао иызыҳәан:  рҳәаон. Уыи иаанагаоз, аамысҭашәа злао аҳ ҳәа акәын иаанагоз. Аҩыџьагьы аашьара закәыз рыздыруамызт. Аԥсыцәгьара рыламызт. Уҳәан-сҳәан рыздыруамызт. Ауаҩы цқьа, ауаҩы ҳалал зырҳәао ракәын.
Иара иыуыс ҵәҟьа абнақәа рынџьнырра шакәызгьы, 1932 шықәса аахыижьҭеи абызшәа аҭҵаара акәын дызҿыз. Анцәа дыиыҳәан абарҭ сыуысқәа сырылымгакәа сыуымшьын ҳәа. Анцәа иыҟынтә 112 шықәса иҭахын, иыуысқәа дырылгарц, аха анцәа 101 шықәса иыиҭеит.
Сара уышьҭа 100 шықәса сырҭоуп аныиҳәаоз аамҭак иыҩны сыҟан. Иыламҳа иаҳауамызт, даара иыцәа иыжьы иагхан дыҟан. Аха иыхшыҩ цыракгьы агымызт. Дџаџаӡа дгылан. Иысҳәаогьы даара бзыиа иеилыикаауан. Аха цқьа сыҳәҳәар акәын. Иыбиографиа ҭырқәшәала аҩра сышаҿыу иасҳәеит. Уыи азыҳәан афоҭоқәа сҭаххеит. 100 раҟара афоҭо сыиҭеит. Саргьы иақәҭысхыит. Афоҭоқәа ансиырбаоз Мерыи Аҩӡыԥҳаи иареи рфоҭок сиырбан, нас лара лыӡбахә даара иынеиҵыхны исаиҳәеит.
Уыи аҽны иыгәыла ҭаҳмадак дыԥсгәышьан иыгәы қаҳаны дыҟан. Ацәажәара иылшомызт. Уыс иареи сареи ҳаштәаз ашә абжьы геит, сара сцан ашә аасыртыит. Саныхынҳәы иареи сареи ҳазҿыз ажәабжь схашҭыит. Уи акәым иара сышиацәажәозгьы аасхашҭыит. Иаԥшәма ԥҳәысыи сареи жәабжьык аацәырааган уыи ҳашаҿыз акыргьы аамҭа цеит. Нас лареи сареи ҳацәажәара анынҵәа сыцан иаанда сҭәеит. Оҳ, сыԥшызар ҳазҿыз ажәабжь иахьаанхаз ҵәҟьантә дыналагеит. Сара зынӡа сыхы иышҭыкәкәаз уысҟан иеилыскааит. Омар иыхшыиҩ заҟа иыҵарыз аҟара иыгәалашәарагьы уыи аҟара иыӷәӷәан. Иареи сареи 1974 шықәса инаркыны 17 шықәса иааиԥымкықәа ауыс еицаҳуыит
Убас ҳааит 1995 шықәсанӡа, уысҟан аибашьра иалгахьан. Саргьы ҽазнык Аԥсны сыцаны саахьан. Аибашьра ашьҭахь 10 мыз анҵы акәын. Аизара дыу ҟалеит, Аԥсны уысҟан иынеиуаз агәыԥ рацәа саргьы сырылан. Уысҟан Трабзонынтә аӷба ҳақәтәан ҳашиашаз Аԥсны ҳанеит. Ҳаԥсны рыцҳа шырҟәаҟәаз ҳаблала иаҳбеит, даара ҳагәы иалсыит. Аха убас шакәызгьы ажәлар рыгәы ахькармыжьыз ҳагәы иахәеит. Уысҟан ҳаннеи Баграт Шьынқәба даара гәыкала сыиыдыикылеит. Дахьцалаакгьы саргьы сыиыцны сыигеит, сыиываиыртәеит. Сынапы иырӷәӷәаӡа иыкны џьара сыиышьҭуамызт. Ҳааҟәымҵӡакәа ҳаицәажәон. Абдыу иымоҭа дыиацәажәошәа, дысацәажәон.
Уахьынтә ҳаныхынҳәы ҳауыс макьана иышнымҵәаз еилаҳкааит. Адҵа дыуқәа ҳауыит. Зегьы ҳрыцыхраар акәын. Зны ансамбыль амаҭәақәа блыит ҳәа уырҭ реиҿкаара ҳаҿын. Зны Москва иынхаоз ҭаацәақәак рызы амаҭәа аҩыҭа, еизаҳгоон. Зны аибашьра аҟны иыхәыз аӡәы иыхәшәтәра ҳашьҭалоон. Арҭ уышьҭа ҳарышьцылахьан уысысгьы иаҳбомызт. Ҳара хьаас иыҳамаз аиҳарак ажәлар рыбызшәа,
рыкультыура акәын. Уыи аибашьраангьы ҭынчраангьы иаҳхамышҭыр акәын. Ианакәызаалак дҳацын Омар. Акы ҳаимазҵаакәа уыск ҳзыҟаҵомызт. Аха ҳаиқәшәа цыԥхьаӡа ҭыӡшәас иыҳамаз ҳабызшәа акәын. Ҳабызшәа аӌыдарақәа, иыиашоу, иыхәахәоу мҳәакәа давысуамызт. Иаҳҳәап: «Шәымыш аабзыиахааит! Шәымҳәан, уыи иыиашаӡам. Шәымшаа бзыиаахаит! Шәҳәароуп» – иыҳәауан. Аԥсыуа ҵасла ахьыӡ иыиашаны аҳәара шакәыз аҳиырбаон. Иаҳҳәап: «Бара быхьӡ «Папаԥҳа Маҳинур Ҭуна» ҳәа иыҳәазароуп. Исеилиркаауан:
А Папа иы ԥҳа : Апап иыԥҳа
Ԥаԥа ԥҳа: Папа ԥҳа
Ԥаԥаԥҳа: Ԥаԥаа рыҭыԥҳа
ҳәа аҵакы шамоу иыдырзароуп», – иыҳәуан.
Зны иысгәалашәоит, уыс баша ҳатәаны ҳашеицәажәоз,
ажәа ахьынтә ааиз иысыздырам аха «Ажәа» ажәа аӌыдарақәа рыӡбахә аацәырыигеит. Иаразнак қьаадк ааганы абас иыҵәаӷәаны схьеманы-Н.Л иысиырбеит:
Ажәа
Ажәац Цәажәара
Хьӡажәа Ҿыҭажәа Уыражәа
Хаҭа хьӡы Жәла хьӡы
Жәлахаҭа хьӡы, Ԥшахьӡы, Хаҭара хьӡы, Џьбага хьӡы,
Нхәыра хьӡы, Уыра хьӡы.
Арыи сара иысзеилкаараны ԥсыхәа амамызт. Ас иага
қьад арыи иеиԥшыз анҵәамҭақәа рнын. Уырҭ зегьы еизыугар хазы шәҟык алҵып.
Омар Дыу Аԥсыуа-Захәыуа жәлар рыдагьы ажәларқәа дырдыруан бзыиагьы дырбауан. Иысалам шәҟықәа рыбжьара Меққентә иааиыз шәҟык збеит амсылманцәа зегьы рыхырхарҭа Меққе иыҟаз Адунеи Амсылманцәа Зегьы Реидгылара Аиҳабы Омар иызыиҩҩуан. Иара Араԥжәлар
дыреиуама сеидрыу, аха аҭырқәшәа здыруаз аӡәы иакәзар ҟалап. «Шәышәҟықәа зегьы сырыԥхьеит даараӡа иысгәаԥхеит» ҳәа иыиҩуан.
Иара ҵарауаҩык иыҳасабала бзыиа дызбаоз атәым жәларқәа даараӡа иырацәан... Абас еиԥш Егьыптынтә Ҭырқәтәыла иааиыз енергетика аминистыр Маҳир Абазагьы убас днеиын Беигәаа Омар дыбаны, патау иықәҵаны иышәҟықәа ганы арҭ араб бызшәахь аиҭагара дсырҟаҵауеит шыиҳәаз атәы ажурналқәа иырныуп.
Уышьҭа Беигәаа Омар аҳәанырцәтәыи ажәларқәагьы деилыркаахьан. Аԥсныаагьы даара бзыиа дырдыруан, аха рыцҳарас иыҟаз, иахьа уажәраанӡа Омар иыҩымҭақәа Аԥсышәала иахьымцәажәоз акәын. «Асҭамԥылтәыи аԥсыуа бжьы» ада, Аԥсны иыкьыԥхьыу шәҟы заҵәыкгьы иымам макьанагьы. Иыԥсы зқәыиҵоз аԥсышәала иыԥсы зызхьаауаз иыԥсадгьыл, иыҩымҭақәа арҭ рыхы архәара арыи аҟара иышагхаз даараӡа гәырҩас иышиымаз дыԥсгәышьеит. Абрыи саргьы сыгәы снархьуеит.
Иыиашуп Аԥснытәыи ҵарауаа реиуа џьаукы иара иыҩымҭақәа иалырхыз материалқәак рыхы иадырхәеит. Аԥсыуа Бираҟқәа реиԥш. Уыи иаҿырыԥшныоуп иахьатәыи ҳабираҟгьы шыҟао. Арыи иыбагәышьеит. Дагьеигәырӷьеит. Убас еиԥш Баҭа иымҳәыргьы аӡбахә хьырҳәаоз иыгәы иахәон.
Арыи абыираҟ аныиба, ашьҭахь иыиҩыз ажәаеинраалагьы даараӡа патыу ақәыуп «Ажәытәтәыи аԥсыуа ҭарчеи ианыз анапы цқьа еиҵых». Араа иааирыԥшыуан анапы иазкыу асимволқәа зегьы. Арыигьы Аԥсны цқьа иеилкааны иахьрымам иыгәы иалан.
«Уыи аҟазараҿы рыхы иадырхәандаз ажәлар Аԥсыуа жәлар рыжәытәтәыи рыидеологиа раҳа бзыианы иеилыркаауан», – иыҳәауан. Араа аԥштәақәа рысимволқәагьы ааирыԥшыуан.
Арыи маршны гимнны иыҟаҵаны аҿар алааӡатәыуп аныиҳәаозгьы сгәалашәоит. Иыиашаны анапы жәытәнатә аахыс ауаҩытәыҩса иыхы иаиырхәаз акы акәын. Дызланыҳәоз, дызлачоз, дызлаарыхыуаз, дызлеисуаз, ауаа иызлаиыдыикылооз, аӷа дызлаԥырыихыуаз, ауа дызлагәыдыикылоз уыиала акәын. Арыи асимвол уажәы археологиатә баҟақәа рҿы, ажәлар рыҳәамҭақәа рыҿыгьы иаҳԥылоит.
Нас иысгәалашәоз даҽакы иысхамышҭкәа иысҳәар сҭахыуп. Аибашьра ашьҭахь акәын, Қарачаи-Черкеск иыҟаз Аԥсыуа-Абаза жәлара реизарахь санцоз ианҵаны ажәлар рыҳәамҭак сыиҭеит. Абрыи аҳәамҭа «Зозҳан Тата» иызкын. Омар иызлаиҳәауа ала Зозҳан Тата, Сен Симон «Симон Қананатәи»  Симон Кананит-Н.Л иакәын. «Абрыи ажәлар рыпоезиа Симон Қананати иызкны Аԥсны иыҟао абаҟақәа раԥхьа акы ианҵаны иыкыдырҵар арыи даара ҳажәлар рыҭоурых иазеиӷьыуп», иыҳәан иысыиҭеит. Уысҟан Аԥсынынтә иааз Аԥсыуа шәҟыҩҩцәа иырысҭеит, аха акы алымҵыит. Ҽазнык Омар иыиҭахыз арыи ауыс иуасиаҭны иыԥхьаӡаны иыҟаҵатәыу уысны ҳахәаԥшыр бзыиоуп ҳәа сазхәыцуеит.
Омар иызкыны сыгәы иыҭаханы иыҟаз даҽакгьы абра саламцәажәар сызуам. Омар иызкыны Ҭырқәтәлагьы Аԥсныгьы документалтә фильмк ахьаҟаҳымҵаз, уыи ҵәҟьа дырцәажәаны дахьҭаҳамгаз даара сыгәы иалоуп. Ҳажәлар рыкультыураҭә ҭоурых аҿы арыи даараӡа иыгха дыууп. Насгьы иахьанӡа иара иызкыны ԥаҭреҭк ҟазҵаз сахьаҭыхҩык дахьцәырымҵыз, иыбаҟа хәыҷак акәзаргьы иахьыҟарымҵазгьы даара сыгәы иалоуп. Ма иажәаеинраалақәа руакы ашәаны иаԥырҵандаз. Иыҭабыуп ҳәа расҳәоит иыхьӡ ала ҩнык шалырхыз, уыи зегьы музеик алхра иаҿыуп ҳәа саҳаоит. Иыхьӡала уылицак (гәарбжьарак) ахьыҟаогьы сеигәырӷьоит...
Аиаша ҳҳәозар Аԥснаагьы иырылшаз ала патыу иықәрҵеит. Д. Гәлиа иыхьыӡ зхыз апремиа иырҭеит. Арыи ҟалеит 1992 ашықәсан. Иара ианиаҳа даара деигәырӷьеит. Иыҩны аҭыӡы аҟны иыкнаҳаны иыҟан, иаауа зегьы иахьырбаша џьара. Аԥснытәыи амузыкантцәа рыгәнаҳа сымгааит џьара иара иажәеинраалақәа ашәаны иаԥырҵеит ҳәа саԥхьеит  Ражьден Гәымба: «Астампылтәи аԥсыуа бжьы»; Кәаста Ченгьелиа: «Сашьцәа шәымшаа бзиахааит» – Н. Л..
Нас даҿакгьы саҳаит. Беигәаа Омар иыхьыӡ Аԥсны Ауниверситет аҿы хәҭак иахырҵеит рҳәеит. Уыигьы аӡбахә ҽеила иысыздырам. Аха даара иыбзыианы иысгәалашәо акы ыҟаоуп. Уыигьы 1996 ашықәсан Мшаԥы мзазы Аԥснытәыи Аҳәынҭқарратә Ауниверситет абзоурала иырҭаз «Аҳаҭыртә Профессор» ахьӡоуп. Арыи иазкны араа ҳаԥсыуа дернеқь аҿы ахәылԥаз ҟарҵеит. Ажәлар еизан ахьыӡ аԥша аҭаны Омар иырҭеит.  Аԥсны Академиа аҳаҭыр зқәыу Алахәыла ҳәа Омар Беигәаа ахьыӡ ихҵан 1997 шықәсазы; Аԥсны иреиҳаӡоу аорден «Ахьӡ-аԥша I-аҩаӡара» ианашьан 2002 шықәсазы– Н.Л.
1992 ма 1993 ашықәса акәын нанҳәа мзазы Аԥснынтә шәҟык сзааит. Уаа ианын, Беигәаа Омар иыҩымҭақәа иархив, аԥсадгьылахь агара, уаа ахьчара, акьыԥхьра азы комисионык (гәыԥык) шеиҿыркааз анын. Уыи агәыԥ еиҳабыс иахаз Баграт Шьынқәба иакәын. Арыи ашәҟы сара иысзаазышьҭыз Аргәын Иура иакәын. Нас, уыи ауыс уысҟан уаа иыҟаз Ашамба Мумҭазыи, Ажьиба Ҳакыгьы гәык ала ацыхыраара шырҭахыз саҳаит. Саргьы арыи ашәҟы ансоу иыҭаацәа рахь сынеиын абрыи аӡбахә расҳәеит. Насы ҳаргьы араа комисионык еиҿаҳкааит. Уаа Ахба Есаҭ, Ашамба Мумҭаз, Қәҭалыиа Ерол. Уур Иаӷаныи сара сыхьыӡ анын. Арҭгьы иырылшаоз ҟарҵарц рҭаххеит, аха уыигьы алымҵыит. Арыи анеиҿаҳкаа Омар ҳаиацәажәеит. Иаргьы дақәшаҳаҭхеит аха
уыс иҳәеит: Араагьы акоԥиақәа нхароуп. Уаа иыԥхасҭахар араа иынхап, араа иыԥхасҭахар уаа иынхап иыҳәагәышьеит аха, уыигьы акгьы алымҵыит. Омар иыуысқәа абас зны-зынла иыхьысҳахеит. Арс акы иара дышыбзао аҟаҵара мариамызт. Закәанқәакгьы аман азы иыманшәаламхеит.
Арс акыр аамҭа аныиас ашьҭахь ҽазнык арыи Аԥснаа дыррак ҳзаарышьҭыит. Омар дышыбзао иыҩнаҿы ԥыҭк дааины дынхар бзыиоуп рҳәеит, аха уышьҭа џьара дыцао дыҟамызт. Хаҵеи ԥҳәысыи аҩыџьагьы иажәын. Иыӌқәнцәа ракәзар зегьы акака иаҿын. Рыуыс рҳәыс ааныжьны џьара иыцо иыҟамызт...
Уажәы ҽазнык шьҭахьҟа сыиасыр сҭахыуп. Аибашьра ианалга ашьҭахь адернеқьқәа заанаҵ иызҿыз ауысқәа ирылагеит. Аконференциақәа ҟарҵон, ахәылԥаз еиҿыркаауан. Зны-зынла аполитикатә аганалагьы ҳазлао ауааи дареи еизааигәахаон. Уыс хәылԥазык аан, партыиак еиҳабыс иамаз ауаҩ адернеқь аҿы дықәгылан дцәажәеит. Сыԥышызар уыи аизараҿы Омаргьы дыҟан. Арыи иыцәажәара ԥыҭк аполитика иамаҭәахәшәа аныиба Омар дахьтәаз ажәа иыҭаххан, даагылеит:
«Сыҷкәын уара уыҳасасыуп, уыпатыу ҳахы иықәыуп, аха иышдыру еиԥш адернеқьқәа рҿы аполитика алацәажәара иыҵасым», – иҳәеит.
Иара асасгьы аамысҭашәла аҭак ҟаиҵеит: «Шәиашуп сеиҳабы, саргьы уыи амшала сыцәажәара аибадырра иазыскыуеи», – иҳәеит. Нас данылбаа дыцан Омар инапы иыкыит, даарагьы бзыиа дыибеит, патыу иықәиҵеит. Арыи аҟара зыхыҵыуаз аӡәы ас аизарақәа рҿы днеины иыжәлар рыпроблемақәа дахьрылацәажәоз даара иыџьеишьеит. Ари ауаҩы Џьем Боинер иакәын. Боинер ҳәа иыҟао амагазин дыуқәа зтәыу.
1996 ашықәсан Аԥснытәыи ҳҟармаҵыс Хьыбла Герзмаа даҳҭааит. Асҭампыл дықәгылан зеиԥшыҟам концерт ԥышӡак
ҟалҵеит. Данықәгыла ауыха иахьагьы сыбла иыхыуп, зынӡа иысхашҭуам. «Ахәрашәа» лҳәао даналага, ахәаџьақәа ҵәҟьа иахьтәаз ақьыжыҳәа аҵәыуара иалагеит. «Амҳаџьырра ашәа» анылҳәаоз азал зегьы рылаӷырыӡ аҟәара еиԥш иылеиуан.
Уыи ашықәса адернеқь аиҳабыра иалаз џьаукы рыхымҩаԥгашьа сгәамԥхеит. Еиҳарак аҿар кажьны уаа уыс баша ахацәа реизарҭаҵас, каҳуа жәырҭаҵас аҟаҵара иышашьҭаз еилыскааит. Аҿар рымԥан иынарышьҭуамызт. Аибашьраан иеиҿкааны иыҟаз «Риҵа» ҳәа ансамбыльк ыҟан, уыи иалаз аҿар аибашьраан зеиԥшыҟам ауыс рылдыршеит. Нас аҿар еибашьра иыцақәазагьы аныҟала ансамбыль еимпыит. Иаанхаз гәыԥҩык, дара иыреиҵбызгьы рыдкыланы ҽазнык акәашарақәа еиҿыркаарц рҭаххеит. Уырҭ дырылан сара сыԥҳа хәыӌыгьы. Уыигьы уысҟан Беигәаа Омар иышәҟықәа лҭыиуан. Иызбанзар, уысҟан ҩ-томкны иыҟаз иышәҟықәа зегьы ҭыины, ахә Аԥсныҟа иышәышьҭы ҳәа реиҳәеит. Сыԥҳа хәыӌы мчыла иырылҭоон ауаа, рыи ашәҟы аашәхәароуп, мамзар Аԥсны иыҟао ахәыӌқәа хәшәыда иынхооит» лҳәон. Уыи ахәыҷы лыгәбылра збаоз иеигәырӷьаҵәа иаархәон. Уысҟан иеизаз ауаа зықьҩык иыреиҳан ашәҟықәа зегьы ауыха иырылгеит, даара аԥара бзыиа еизыргеит, уыи ауыха арыи ансамбыль Аԥсны азыҳәа рықәгылара амш ала. Уыигьы иышынышеибакыз Аԥсныҟа иырышьҭыит. Саргьы уыи амш ала арҭ аҿар сыгәы рзыбылуан. Арҭ аиҳабыра иалаз џьаукы аҿар рҭахымшәа ианызба сыхагахеит. Арахь сыӡӷаб хәыҷы уырҭ иыкәашооз дреилаҳан адырҩа шықәса ларгьы уырҭ дырыцлеит, аха рыцҳарас иыҟаз ахәыҷқәа адернеқьқәарахь иахьнеиыз иырыдрымкылеит. Саргьы сыгәамҵын адырҩа шықәса адернеқь аиҳабыра салаларц сыхы иыҭаскыит. Адернеқь акрыфарҭас аҟаҵара зҭахыз аӡәы дыҟан. Аҿар иыҭахымызт. Крыфарҭа ҭыԥс иыҟаиҵар иыҭахын арыи ҳакультыуратә дернеқь. Аума иасҳәеит, аха
зегьы башан. Ашықәса нҵәаанӡа араа иышыиҭахыз ауыс аҟаҵара дақәыиҭын. Иыцыхраауазгьы ыҟан.
Сара арыи адернеқь 17 шықәса анысхыҵуааз аахыижьҭеи салан, аха арс аамҭак сымбацызт. Сеилаганы сыҟан. Адырҩа шықәса алыхрақәа аныҟалооз аамҭан сыҽсырыхиеит. Аҿар бзыиақәа иырылысхыз акадыр бзыиақәа саанда иаахәаны исываргыланы – Н. Л аиҳабацәа реиуа џьаукыгьы ҷыдала сырацәажәаны, аха маӡала аӡәгьы иыгәы иыҽанӡамкәа, сыгәыԥ рыхьӡқәа нанҵаны саргьы салахәыуп сынтәатәыи алхрақәа сҳәеит. Уаанӡа ԥҳәысык ас дықәгыланы аиҳабыра згоит ҳәа лыцәажәара аӡәгьы иымаҳацызт. Агьырҭ агәыԥ ахы рықәшәеит. Анс рҳәеит арс рҳәеит, иысымуыит. Иырыуылаакгьы скадр иалаз аӡәы заҵәык ҵәҟьа дымыԥсахқәа алыхра салалеит. Агьырахь сара иысыдгылаоз еиҳабацәагьы ажәлар иырыласҵеит: «Шәырҟәаҵ зынгьы аҿар иыргааит», – рҳәаон. Аха ҳаҳгәыԥ иалаз еиҳараҩык аҳәса ракәын. Арҭ ҳақәгәыӷуамызт. Арҭ иалырдыраауеи адернеқь аиҳабыра амҩаԥгара ҳәа иаҿагылазаап. Џьаукыгьы, арҭ аԥара рымам агьыим, мызкыгьы иырызгарым, рҳәазаап. Иырҳәазалаакгьы агәхьаа мкыкәа, саргьы сыҟоуп анысҳәа, агьыи агәыԥ уаҳа иыҟарҵара рзымдыруа иынхеит. Алхра иалаланы иырзымгар хьымӡӷыс иышьҭырхышан азы зынӡа иаламлаӡеит. Саргьы иеиҿыскааз агәыԥ ала адернеқь аиҳабыра згеит.
Акыр џьара иысҳәеит, иеиҭасҳәахыуеит 17 шықәса анысхыҵуааз аахыижьҭеи Аԥсыуа дернеқь салан, аԥсыуаа сырылан, Асҭампыл сыҟан. Аԥсыуаа Ҭырқәтәыла иеиуеиԥшым ақалақьқәа ақыҭақәа рҿы иынхаон, аха Аԥсыуа культыура агәы Асҭампыл иеиҿкааз абрыи адернеқь (аизарҭаҿы) иасуан. Абраа иеизаон иеиуеиԥшым ақыҭақәа ақалақьқәа рҿынтә иааиыз аԥсыуаа, насгьы аҭыԥантәыи ауаа. Арыи адернеқь аҿы иеиҿыкааз еизарак,
хәылԥазык, иызакәызалаакгьы саналахәым ыҟамызт. Ма сырзыӡырҩан, ма сырыхәаԥшыуан, ма сырыцыхраауан, ма сырақәԥауан, иышакәызалаакгьы абра ажәлар сырылан. Уышьҭа ҳаидгылара еиҿкааужьҭеи 20 шықәса иынареиҳан, аха сара абра иызбаз уыбрыи акәын адернеқьқәа рыԥшра, рысистема, рыидеологиа, рыҭеиҭыԥш ԥсахтәын, ажәакала ареволиуциа дыу ҟаҵатәын.
20 шықәса аахыжьҭеи адернеқь апроблемақәа иышыҟац иыҟан. Иызакәызиз арҭ апроблемақәа иеилыскаарц сҭаххеит. Ианадырты аҽны иынаркыны, сара аиҳабыра саналала аҽнынӡа абарҭ ауаа иызышьҭаз, гәырҩас, хықәкыс иырымаз закәызиз? Мышкы адернеқь ауысқәа зегьы ахьанырҵоз атетрадқәа сыманы аҩны иызгеит. Сылалаган рыззегьы романҵас ахаҟынтә аҵыхәаҟынӡа сырыԥхьеит.Нас истатистикқәак ҟасҵарц акакала анҵара салагеит. Иызакәызиз апроблемақәа еиҳарак, шәаи ҳахәаԥшып:
1. Ажәлар адернеқь ахь иынеиӡом.
2. Аԥара рыҭаӡоом. (Рыхьӡқәа иаадыруа гәԥҩык рыда.) 3. Адернеқь иара иахатәны хыбрак, еизарҭак амаӡам.
4. Аҿар рыдкылара уадаҩуп.
5. Ансамбыль еиҿкаара уадаҩыуп, аамҭа рацәа агоит.
Абар иышьақәгылеит шыуҳәао ҩ-шықәса рышьҭахь ҽазнык иеимпыуеит.
6. Акультыуратә уысқәа иышаҭахыу еиԥш иырзыҟаҵаӡом. 7. Аҳәса неиӡом.
8. Ауниверситет иыҭао аҿар рыцхыраара иызақәшәом. Убас апроблемақәа иынацланы иыцоит.
Нас арҭ рзыҳәа иыҟаҵатәыу закәызыи ҳәа сыхәыцуа салагеит. Проектк ҟасҵеит. Уаа иаасырыԥшит хазы-хазы агәыԥқәа аиҳабацәа, аҳәса, аҿар, аҵаҩцәа уыс баша иынеиуа ауаа ҳәа хыкы-хыкыла агәыԥқәа ҟасҵеит.
Иаҳҳәап, аҳәса рыгәыԥ жәаҩык анысҵазар уырҭ реиҳабыгьы далхны иыҟарҵашагьы анҵаны рыхы иақәиҭыстәыит.
Убасала адернеқь аҿы астол қәыршәқәа, аԥардақәа, амаҵауырҭа иаҭахыу аматериал аахәара, ахәы аԥхь ҟаҵаны ахәылԥазқәа реиҿкаара, ԥҳәыск иылылшаша зегьы рнапы ианысҵеит. Араа шәыҩноуп, арыи ажәлар шәҭаацәрароуп. Убас шәазхәыцны ацхыраара ҳашәҭ сҳәеит. Арҭ аҳәса убас ауысбзыиақәа рылдыршеит. Сыҿы раҳаны саанхеит адернеқь цыцыруа, амаҵауырҭа иыхааӡа ачысфыҩқәа аауа, ажәлар ҳацандаз ҳәа иыҩуа иыҟалеит. Уыи ашықәс уа арҭ аҳәса рымаҵа хашҭра ақәым, зегьы рыхьӡқәа хьынбанла адернеқь рытетрадқәа иырнысҵеит.
Нас еиҳабацәа рыгәыԥ еиҿыскааит, уырҭгьы реиҳабы далхны хазы-хазы иыҟаҵатәыу ианҵаны иырысҭеит. Уаа иалан ауаа нагақәа, уырҭ адернеқь азы аԥара аԥшаара, ауыс ӡбарақәа, аицәажәарақәа рымҩаԥгара аԥызара аиҳабыра аҟаҵара апроблемақәа. Ԥсыуа ҵасла еилыркаара уҳәао уырҭгьы дара иырызхартә аҟара ауыс рыман. Уырҭ уысҟан ацхыраара дыу сырҭеит. Уажәтәыи ҳадернеқь аҵаҟа иыҟаз аҭыԥқәа зегьы адернеқь аанда иыҟаз магазыинкыи иаахәаны, ауниверситет иыҭо аҿар рзыҳәан анхарҭақәа, Аԥснынтә иаауаз рзын асасааиырҭақәа, абиблиоҭеқа, архив аныи арыи иыҳагыу зегьы уыбра аидгылара азыҳәан амал зҭәыз иацәажәеит. Иыҳалшартәгьы ҳаҟан аха ианакәзаалак Абрыскьыл иыҵыс еиԥш бааԥсык даацәырҵуеит ауыс еилаигоит. Ҳаргьы уыи ҳахьыит, макьанагьы уырҭ аҭыԥқәа иыҭацәыны иыҟоуп.
Нас аҿар зегьы реиҳа ҳазықәгәыӷуа аха, уаа анеира зцәымӷыуаҿар.Уырҭиырҭахызаиҳабацәаиырзеилкаауамызт. Аиҳабацәа иырҭахыз ианакәызаалак дара иырхагыланы рымаҵа руыр акәын. Аха аҿаргьы хазы дара иыҟарҵарц рҭахыз ауысқәа ыҟан. Раԥхьа зегьы еизганы сырацәажәеит. Иышәҭахыузыи ҳәа сразҵааит. Аҿар рыгәыԥгьы алхны еиҳабыкгьы дынархагыланы ауысқәа ҳарылагеит. Аҿар рзы,
ахәыҷқәа рзы хазы-хазы ансамбыльқәа еиҿаҳқааит. Уырҭ рыхьӡқәа рызҭазгьы сара соуп. Адыуцәа «Ридаде», ахәыҷқәа «Рирашье» ырхысҵеит. Рымаҭәақәа, ркостиумқәа ҟасҵеит. Уыиома, рыхәгьы ҟаҵаны иессымша рыгәҭа сыгылан. Аҿаргьы адҵа анрыуҭалаак даарагьы бзыиала иыҟарҵоит. Ахәылԥазқәа еиҿыркааит, ансамбыльқәа анышьақәгыла лассы-лассы џьара иықәгыланы адернеқь ԥаралагьы иацыхрааит.
Уаанӡа аԥара змаз џьаукы алхны иымҩаԥыргоз ауысқәа ҳара ҳаԥара ҳара хаҭала ауыс уыны иыҳарҳаит. Уысҟан адернеқь ахыбра кылҵәан ақәа леиуан. Аԥенџьырқәа ԥыҽҽын. Сара адернеқь ахь санааи арыԥхагагьы амамызт. Абидонқәа абылтәы рҭаҵаны иыганы амца ҳаркыуан. Убас ауадаҩрақәа ҳархысыит. Сара сааианӡа адернеқь афонд 300.000.ҭырқә ԥаран. Сара иыҟасҵеит 10.000.000. ҭырқә ԥара абиуджет зегьы иыџьаршьеит. Аӡәгьы ҟәрышьк ҳашәҭ сыимыҳәеит. Аха адернеқь аҿы ачаигьы, ачаџьгьы сҭыиыит. Аҭыԥ еизарақәа рак  руак-Н.Л қьырала иырыҭаны аԥара сырҳаит, еиҳаракгьы ансамбыль ақәгыларақәа адернеқь даараӡаиацыхрааит.Шықәсыкалаадернеқакыиеиԥшымкәа ахьыӡ ҳаракхеит ажәлар адеизалеит. Уышьҭа ауысқәа зегьы професионал ҳасабала иыҟаҵатәын ҳадернеқь иессымша иыхтызар акәын. Аӡәы дааганы дысыртәеит. Уыигьы иыцқьаӡа дахылаԥшыуан. Нас ҳаалаган аҵара зҵоз аҿар абурс  астипендиа – Н. Л рыҭара ҳалагеит. Арыи раԥхьа 22-ҩык рыла ҳалагеит. Иахьа шәкы рҟынӡа иынеиуеит. Ажәакала адернеқь ауысқәа ашьаҭа бзыианы иыҳаргылеит.
Нас сылалаган культыур ҩнык аҿы абиблиотека шԥаҟам ҳәа Беигәаа Омарыи Ашамба Мумҭазыи рыхьӡала абиблиотека дсырҟаҵеит. Уыс Мумҭаз иыԥшәмеи Омар иыҭацеи ацхыраара сырҭеит. Мумҭаз иыԥшәма иара иышәҟықәа ааганы дернеқь ҳамҭас иалҭеит. Аха шаҟа
аԥхьара патыу ақәаҳҵао араантәыгьы иааԥшыуеит. Арыи ашьаҭа иагхеит, мамзар иацымлеит. Аха арс акә анс акә адернеқьқәа рахь ажәлар зегьы ргәыԥқәа неиуа иалагеит. Аиҳабацәа, аҳәса, аҿар, ахәыӌқәа, Саргьы иысҭахыз уыи акәын. Абасала саргьы 1996-97 ашықәсан саамҭа адернеқь аҟны иысхызгеит уаанӡа каҳуа жәырҭа, крыфарҭа ҭыԥс зыхы иазырхәарц зҭахыз ауаҩгьы ҽазнык уаа дызымнеиуа далагеит.
1997 ашықәсан адернеқь аиҳабыс саныҟаз раԥхьа Аԥсны ахада, патыу дыу зқәыу, ҳахьыуаҩ В. Арӡынба даҳҭааит. Уыи иыцын ҳаминистырцәа реиҳабыи дараи. Нас иаҳҭааит Қабардантә аминистырцәа. Ҭырқәтәылан уыс, адернеқь уышьҭа акультыуратә дернеқь ҳасабала иеиҿкааны иыҟан, зегьы рҭыԥ ианықәла иыцаны иаауазгьы рацәахоо иалагеит. Иахьа ҳаԥсыуа дернеқь Исҭамбул иыҟао адернеқьқәа рыҩныҵҟаҿы раҳа иеиҿкааны иыҟао иыреиуоп. Уаа иырыцыхраауеит Аԥснынтә иааиыз аҿаргьы. Ахацәа аҳәса, абыргцәа аҿар, ахәыҷқәа уышьҭа ҳадернеқьқәа зегьы иыртәыуп. Арыи Омар иыибар сҭахын. Иышьақәиыргылаз адернеқь шаҟаҩы ауаа еиднагылао уышьҭа ашьшьыҳәа акәзаргьы акультыуратә уысқәа амҩа иышықәлаша.
1997-98 ашықәсан сара адернеқь аиҳабыра амша ала иессымша адернеқь ахь сымцар ауамызт. Иаргьы араа даауан. Уышьҭа уысык ҟаиҵартә дыҟамызт иылымҳа иаҳаом, иыла иабомызт. Иыжәлар иыбарц даауан дырацәажәар иҭахын, аха иауамызт. Аҩны дыдәылҵны акы дақәтәаны дааиыр бзыиан, зны-зынла ныҟәара дыдәылҵны араанӡа даауан. Данкаҳауаз ҟалон. Иыԥшәма ԥҳәыс дысзасуан, абааԥсы Маҳинур быишьҭала ҳәа. Дабаца гәышьао адернеқьқәа ракәын уаҳа џьарамзар џьара...
...Машьынак даҵахар ҳәа ҳашәаны ҳаԥсыуан. Уырҭ амышқәа схашҭӡом. Аҩны дакыӡомызт. Аҩра аԥхьара зегьы
дырылгахьан. Иышәҟықәа иыгәы иыҵакны иышьышьыуан иыхәыҷқәа реиԥш.
Аԥснынтә аӡәы дааиыт ҳәа аниаҳалак, иыиыулаакгьы даауан. Зны «Шьараҭынаа» анааи дысгәалашәеит, уышьҭа дыхаххаӡа дыҟан, аха Аԥснынтә иааиыз аҿар дахьрыхәаԥшыуа убас иыла иыҿы ччон. Нас дычмазаҩхеит. Аамҭак дышьҭан. Саргьы адернеқь аҿы саамҭа сырҭәхьан, уышьҭа алхрақәа аауан, ҩ-шықәса иысылшаз ала ауыс зуыит, арыи уышьҭа схатәы уысқәагьы иаԥырхагахо иалаган азы сыуысахь сыиасыит. Сара 1993 ашықәсан иыхыстыз схатә магазин хәыҷы аҿы уысқәак ҟасҵоон, ԥара хәыҷқәакгьы сырҳаон. Адернеқь аиҳабыра саналала сыуысқәа ԥыҭк иарԥырхагахеит. Аха даҽа проблемакгьы ыҟан. Ажәлар ашәҟы рҭахын. Аԥсыуа иырызкыу ҭырқәшәала иыҟаз ашәҟықәа маӌын. Адернеқь аиҳабыра саналаз ауаа иысазҵаауаз адыррақәа иырызкны х-шәҟык ҭсыжьыит. Акы аибашьра амшала араа аԥсыуаа иеиҿыркааз акомитет иазкын, агьыи Д. И. Гәлиа иызкын. Агьыигь Аԥсны Аҳәынҭқарра иазкын. Избанзар, аибашьра анеилга ашьҭахь, зегьы ҭыӡшәас иырыман. «Аԥсны Ҳәынҭқаррома?» ҳәа иазҵаауан. Арыи амшала акомитет иалаз сыԥшәма адвокат Раҳми Ҭуна Аԥсны шҳәынқарроу аазырыԥшуаз шәҟы хәыҷык иыҩыит, уыигьы адернеқь ахьӡала иыҭсыжьыит. Аха арҭ ауысқәа санырҿыз, ажәлар зегьы: бааԥсы акымзар акы ҳаздырам ҳаҭоурых ҳаздырам, ҳабызшәа, ҳалитература ҳаздырам, ас ашәҟықәа ҳагыуп», – рҳәауан азы. Аԥсыуа бызшәаҟынтә ашәҟықәа аҭырқәшәахь аиҭагара салагеит. Раԥхьаӡа Валери Бигәаа «Аԥсны Аҭоурых» иазку иышәҟы иеиҭаганы иыҭсыжьит. Уыи ажәлар даара лассы иырылаҵәеит. Шықәсыкала зегьы нҵәеит. Арыи ашәҟы еиуа снапы анҵаны Омар иызызгеит даара иыгәаԥхеит. Уыи збаз сыҩзцәагьы мчыла иысыдырцалеит, арыи аиҭагарақәа кабмыжьын ҳәа.
Нас салагеит «Нарҭ Сасрыҟәеи Ԥшьынҩажәыи зеижәҩык иара иашьцәеи» зыхьӡыу аԥсыуа Нарҭ епос аиҭагара. Уыи ашьҭахь Абрыскьыл еиҭазгеит. Арҭ зегьы иырмазеины ианыҟасҵа ашьҭахь «Аԥсилиаи Ҵабалыи» ҳәа шәҟык салагеит.
Уысҟан Омар иыгәы бзыиаӡамызт. 1999 ашықәсан 12-тәыи амза аиарҭа дышьҭамлар амуыит, сыцаны сааны дызбалон ҳаицәажәон. Иысҳәао аарлаҳәа акәзаргьы иеилыикаауан. «Аԥсны Аҭоурых» ашьҭахь аҭыжьра азыҳәан иысырыхиаз ашәҟықәа рыӡбахә иасҳәеит. Уажәы Аԥсилиаи Ҵабалыи сшаҿыугьы иасҳәеит.
«Иышԥабыҩуеи? Ажәлар иырҿыбҵааома, ашәҟықәа иырныԥхыма?» – иыҳәеит. «Аҩбагьы ҟасҵоит», – сҳәеит.
Нас адернеқь дазҵааит, адернеқь аиҳабыра иалоу дыразҵааит. Нас сыԥшәма дыиазҵааит. Иысаламқәа ааиышьҭыит анысҳәа. «Азахәшәа иыбзыианы иыдыруеит акы дзаҿымзыи?» – иыҳәеит. Нас иацыиҵеит: «Сара сантәанчаҩха уысқәак ҟасҵеит, ауыс анаҟасҵооз аԥсшьара мышқәа раангьы арыи саҿын», – иыҳәеит. Аамҭак иыиасыит нас иыихәыцыз анцәа идырып: «Азахәцәагьы раԥхьатәыи рыбызшәа ԥсышәан», – иыҳәеит.
Адырҩа мчыбжьы ҽазнык дызбарц санца: «Азахәцәа, Ачерқьесцәа рыхылҵышьҭреи, Каваказ ажәеи иазкыу даара патыу зқәыу ахыҵхырҭақәа ыҟоуп», – иыҳәеит. Нас: «Иыбгәалашәо адернеқь раԥхьа ианеиҿыркаа арҭ ауысқәа бареи сареи иыҳадырҵеит», – иыҳәеит. «Баргьы Аԥснытәыи аҵарадырра абызшәа аҭҵаара ауыс адызуыло раанда быҟазароуп, уырҭ бырылазороуп», – ҳәа ацыиҵеит.
Зны зынла иыԥсы ҭалагәышьон; уысҟан уысқәак ҟаиҵар иыҭаххон. Мышкы иыԥшәма ԥҳәыс аҭел дысзасыит «Бамџьа (башьаеиҳабы) быиҭахыуп, лассы баҳзааи, аҭелефонла иара уышьҭа дызцәажәаӡоом. Зынӡа иаҳаӡом уышьҭа», – лҳәеит. Саргьы иыбзыиоуп сҳәан, иаарласны иаанда снеит. «Аҩыга
машьынак быманы бысзааи, сарастәы иыԥхасҭахеит, акы бсырҩыр сҭахыуп», – иыҳәеит. «Абрыи иымыӡқәа џьара ианылароуп, мамзар иыԥсыуеит», – иыҳәеит.
«Саргьы амашьына сыԥшаанӡа уара иыҳәа сара ианысҵап, нас машьынала иыҩны иыузаазгап, уахәаԥшып акы агзар иысыриашап», – сҳәеит Усҟан акомпиутарқәа цәырҵын азы уыи аҩыга машьынақәа рыԥшаарагьы уадаҩын.
Уыи аҽны иара иыиҳәеит саа ианысҵеит.
«Кавказа атәылақәа рҿы раԥхьаӡатәыи ауаҩ» ҳәа ахьыӡ ахыиҵеит иысиырҩырц иыиҭахыз атема. Уыи аҽны иыхшыҩгьы иыбызгьы иеилыкка, иыцқьаӡа иыҟан иыиҳәаз зегьы анысҵеит. Уыи амш аҭоурыхгьы анысҵеит снапҩымҭақәа иырылоуп. Далагеит аҳәара:
«Арҭ ауаа ацәажәара иаламгақәа раԥхьа акрыфарала акәын рыԥсы шҭаз. Уысҟан афатә ыҟаӡамызт. Иыфаша, иыржәша рымамызт. Аарыхшьа рыздыруамызт. Ахәы аԥхь рыздыруамызт. Ашәыр мацарала иычон. Ашәыргьы абна иылан. Уысҟан Аладатә Кавказ иеицырдыруа Колҳида-Аԥсны акәын иахьыҟаз; Аԥснытәыи абнақәа уысҟан ныхыҵтәыи аԥшақәа, аахыҵтәыи ашоура аздыруамызт. Амш ҟәандашьшьыраӡа иыҟан, аҳауа бзыиан, адгьыл акәшамыкәша ԥышӡаран, арыжәтә ӡықәа ыҟан, иагьы рацәан. Арҭ афатә шәырқәа еизызгоз раԥхьатәыи ауаҩытәыҩса уаа диыит. Арҭ «АС» ҳәа иырышьҭан «А-С», (А-С, ЫС-СЫ) «А-сы» арыи иыныҟәо, зыԥсы ҭоу ҳәа кәын иаанагоз. Макьана ацәажәара ззымдыруаз ауаа, иеизаны ашәыр ыфаны рыхы мҩаԥырго рыԥсы ҭан, арҭ зыԥсы ҭоу ауаа ианцоз, ианныҟәоз раԥхьа иыиасуаз, иырзымдыруа акы анцоз уыи иыџьашьаны иахәаԥшыуан. Уысҟан «А!» рыҳәауан иыџьаршьаз акы азы. Ас иыџьашьаны «А!» аныҳәоз ажәа ахьырхамышҭыз азы макьана «А» рҳәауан. «А», «зҳәаз иызҳәақәаз» акәын иаанагоз. Уыи амш ала ауаҩытәыҩса раԥхьаӡа иыџьашьаны иыиҳәаз
арыи «А» ажәа «Уыбрыи, иысҳәаз» ҳәа кәын иаанагоз. Иахьа бызшәақәак рҿы «Артикл де фини» зырҳәао ажәа «А» раԥхьаӡатәыи аԥсышәа раԥхьаӡатәыи ажәаны иаԥылет. «Уыи, иыҟалаз, иыҟаз уыи» ҳәа акәын ҵакыс иамаз. Аԥсыуаа рҿы раԥхьаӡатәыи ажәа абрыи «А» акәын. Арыи абызшәаҿы «С» «ЫС», «С» ажәагьы иыцао, иыныҟәо, зыԥсы ҭао, иарсыу, ҳәа ҵакы хьамаз амшала арс адгьыл иарсыу рзыҳәа «Ас» рҳәао иалагеит. Иыгылао адгьыл иарсыу, иыцао, иыныҟәо ҳәа ҵакы змаз арыи «АС» ажәа раԥхьаӡатәыи ауаҩытәыҩса иыхьыӡханы иаанхеит. Абас ала Кавказ раԥхьаӡатәыи рыуаа иырыхьӡын «АС», «а­с», «а­ыс», «а­сы», «а­с», (Ас, Асы, Аыс, Асы) раԥхьа иасу, иарсу, иыцао иыныҟәо, иыгыланы иыцо ҳәа акәын иаанагоз.
Макьан ауаа арыи аҵакахьы иымааиӡацызт. Нас адгьыл аҿы иыишарц иыиҭахыз, дызызхәыцыз зыԥсы ҭз зегьы зырҿыиаша амч «Ра» гьы адгьылахь иааиышьҭыит. Арҭ еиҳарак иызшаз, иыҟазҵаз ракәын. Арҭ рацәан зегьы адгьыл аҿы иеизан уаа иеилашыит, иеилалеит. Арҭ реиҳарак аԥсы, аҳауа (аԥсыԥ) алашара, ашара, ашыра (аԥхара), аӡыи, ақәеи ракәын. Арҭ иыршарц иырҭахыз еиларшны, иеиларсны, иеидгыланы иыршеит. Уыи азыҳәан ажәла ҿыиеит...
Арыи ашара зырҿыиаша «РА» раа адгьыл аҿы, анышә аҩныҵҟа ианеилашы, иыршаша аԥстәқәа рыжәлақәа ҿыиеит. Арыи ашара зырҿыиаша «РА» раа азы аҿыгьы ианеиқәшәа, уыи адгьыл иалаз ажәлақәа иыдыршын аҵыиаа шеит. Адгьыл ианылеит. Аҵыиаа (аҳаскьын маскьынқәа) анҿыиа ашьҭахь оуп «Аԥсы» ауаҩытәыҩса, иыгылаз (адгьыл иарсыз) иыныҟаз, аԥсы «Ауаҩы» дыршеит.
Анцәа уыи нахыс иыхәыцуаз, хшыҩ змаз аԥсацәа иыишарц, арҭ «РА» раа ҽазнык адҵа рыдыиҵеит. Уысҟан арҭ «Ра» раа ҽазнык џьара иеизан, иеилаҵәан, иеилашын, иааилалан «Ахшыҩ» змаз аԥсы «Аԥсы зхаз» дыршеит. Ауаҩы
дыршеит. Ауаҩы данырша ашьҭахь, арҭ ауаа џьара иеизаны, ма уыс иеизакны иыҟан азы, рыфатәқәа, рышәырқәа еицырыҟәшәао иалагеит. Убасҟан раанда иыиасуаз, ма аҩадахь иырхыԥыруаз аԥсаатәқәа, аԥсы зхао рбеит. Арыи ахшыҩ змао ауаҩ иаанда иыиесуа ма иыихаԥыруа «Аԥсаатәқәа» аныиба уырҭ дырзыӡырҩуа далагеит. Арҭ анԥыруаз иырхылҵыуаз абыжьқәа дазыӡырыҩын иыхшыҩ иыиҭеикыуан. Нас уырҭ ҽазнык ианыибалаак уыи ажәа иыигәалашәон. Уыс-уыс ажәақәа хьҿао даналага абызшәа ҿыиеит.
Убасҟан ауаҩԥсы раԥхьаӡа иыиҳәоз, иыиҵоз ажәа «ШӘА» акәын. Арыи раԥхаӡатәыи абжьы, раԥхьа иаҳаны иеиҭеиҳәаз абжьы акәын.
Раԥхьаӡатәыи абызшәа аԥсыуаа рҿы, Аԥсыуа бызшәаҿы «Шәҳәаҳәан», «Ашәан» Нас арыи «Шәа» «Жәа» ҳәа аҵакы аиыуыит. Арыи «Шәа» ажәа аԥсышәаҿы «Ашәа» ҳәара, ашәара «авал ашәара» аиԥш аҵакқәа аиыуыит. Уыи аҭырқәшәаҿы гь «Оҭ­̈шәаҳәа» «Одеме­̈ «авал ашәара» ҳәоуп иышыҟао. «Ашәа, цәажәа» ацәажәара убас иаԥылеит.
Раԥхьаӡатәыи ауаҩытәыҩса иыифаша ахәы ахьиымамыз амш ала, раԥхьа иымгәа шәырла иырҭәуан, Ашәыр раҳа иахьырацәаз Колҳида-Аԥсны акәын. Акәша мыкәшагьы иыԥышӡан азы раԥхьа ауаа, уаа иеизеит.
Исраилаа (Аурыиацәа) даара иеимдоз, иыԥшаауаз, иыҟао иыныу еилкаара иазҿлымҳаз уаа ракәын азы, раԥхьаӡатәыи адин иазкыу ашәыҟыгьы уырҭ роуп иызҩыз. Аԥааимбар Муса иызкыу, иара иыбзоурала иыҩыуп ҳәа иыԥхьаӡоу адин шәҟы «Ҭевраҭ»гьы ауаҩыԥсы раԥхьаӡа Колҳида (Аԥсны) дышшаз атәы, уаа дышҿыиаз атәы ҳанаҳәоит. Раԥхьаӡатәыи ауаҩԥсы уаа Колҳида(Аԥсны) кәарак аанда иеиҿыркааз аҳаблагьы иалацәажәоит. Уыбрыи ашәҟы аҿы «Ҳавила» ҳәа
ианыу, «Ҳавила» ма «Ҳабла» зыхьӡыу арыи атәыла уаатәыи ауаа иышырҳәао еиԥш атәыла (Иызтәыу рҭыԥ) иахьынхао аҭыԥ (иахьаҭәыи) ҳәа ҵакы змао агьырҭ ныхыҵ Кавказаа рыҳәашьалагьы «Аул» ма «Авлиу» Авил ҳәа Аурыиаа зыӡбахә рҳәаоз ауаҩы иыҭыԥ акәын. Кавказ ҭыԥын. Ауаҩԥсы раԥхьа дахьанылаз, дахьынхоз Кавказ ауаҩ Адам иытәылан. Ҳз. Ибраҳим (Абраҳам) ԥааимбар иыбызшәаҿгьы. Саиылан (Сеилан) ҳәа зыхьӡ рҳәоз арыи аҭыԥ (Сиыл-тәылан) акәын ианагаоз. Уыигьы Ас жәлар Ас-раа. «Ас­ыр»аа рытәыла акәын. . .».
Абарҭ ацәаҳәақәа Беигәаа Омар иыҵыхәтәантәыи ажәақәа ракәын. Уыбрыи аамҭазы дыҽҟьаса дысышьҭаны иыԥшәма ԥҳәыс дысзасны «Абааԥсы иаарласны аҩыга машьынак џьара иыбаны, иыбыманы бааи мамзар, арыи аҭаҳмада ҭынчра иымам» анылҳәаз аҽны сыцаны иызҩыз арҭ ацәаҳәақәа аҩны саныхынҳәы иаразнак аҩыга машьыналагьы иыҩны адырҩаҽны иыиызызгеит, аха дааҳәныгьы дымахәаԥшыит. Иагьиыгәаламшәеит. Уыигьы уыбраа иаанхеит.
Арыи анызҩыз 12.06.2000 аҽны акәын. Арыи ақьаад аҭоурыхгьы анысҵеит уыи аҽны. Сара ас дышьҭаханы даныҟала иессы амҽыша аҽны сцаны дызбаалон, сагьиыдтәалоон. Уыи аамҭақәа зегьы иыхатәаны данырҷаԥшьооз аамҭақәа ракәын. Зегьы амшқәа ҳшан хәлаанӡа даҳҷаԥшьауан уахынла иыԥа гәыбжьанытә Ерсин ну дыиҷаԥшьауан. Сара сымыш амҽыша аҽны акәын. Рыцҳа иыла ҭраа аҭуан дахәаԥшыуан, зны-зынла иышәҟы хәыҷқәа иыгәы иықәыршәны иырӷәӷәаӡа иыкыуан.
Уыи аԥхьа иаанда саннеилаак, маӌык-маӌык дсацәажәауан. Мышкы сышыихатәаз, хәыӌыкгьы акрыиҿасҵеит. Ахәыӌқәа реиԥш иыҿы срыцқьеит. Нас ашьшьыҳәа «Амаскьар сыҭ», – иыҳәеит. Иыиҳәаз сзеилымкааит. Амасқьар закәызыи
анысҳәа иынапала иыхаԥыц сиырбан, нас ҭырқәшәала «Қәырдан», – иыҳәеит. Сыхааны иысмаҳаз даҽа аԥсыуа ажәак уыи аҽны иара иыҿысҵааит. Ас сахьыихатәаз мышык раҳа иыԥсы ҭазшәа дыҟан саргьы иыгәыӷьны Ачбақәа сразҵааит. Арыигьы сықьаадқәа иырнын аҭоурыхгьы анын. Уыи ашықәса лаҵара мза акәын. «Ачбақәа Ӌылоу, Қарасу/ Қараԥынар иааит», – иыҳәеит. Ҭырқәтәылагьы Ӌлыу ҳәа ақыҭа шыҟаз уысҟан иеилыскааит. Ҭырқәшәала Қараԥынар ахьӡызаарын.
«Ауаҩытәыҩса раԥхьа амца рзаазгаз Ԥромеҭеи иықыҭа, Ачбақәа уаа иазааигәаз қыҭак аҿы иынхоон», – иыҳәеит.
Нас Қарасу Қефқен деиҭалацәажәеит, уыи здыруан ҽазнык Ачбақәа рахь дыхынҳәын:
«Арҭ Ачбақәа Аԥсны аҳра анырхоз, раҳра азааигәара рыҳәааҿы Иранаа нхон. Иранаа раҳцәа «Шах» ҳәа иырышьҭан. Ачбақәагьы уырҭ рыхы иадырхәаз «Шах» ажәа Аԥсыуа форма аҭаны «Ашахха» анырҳәа, аҳ иыԥа ҳәаоуп иаанаго. Ашах-иыԥа уырҭ Иранаагьы «Шеҳзаде» рымҳәо, арыи Ашаҳба аҳәшьа аҽеиҭанакыуа иалагеит аамҭала. Ачиба-Ачба рҳәо иалагеит. Иахьатәыи Ачбақәа убарҭ аԥсыуа «Ашаҳба»қәа роуп. Аҳ иыԥа ҳәоуп иаанаго. Ҭырқәшәала «кралзаде» ҳәаоуп.
Арҭ Ачбақәа рыԥацәа (Рышаҳбақәа) иыԥсыуа ианалага ажәытәӡа аамҭан зыԥсы ҭаз Ҳз. Муса (аԥааимбар) иымаҭацәа реиуа аӡәы Қарҭ дааны аӡыршықәа (аминерал ӡықәа) иара иыхатәыитәыит. Аерманцәа раҳ иыԥацәа реиуа аӡәы Ачаа раҳцәа рыхаҭыԥан уаа дахаиыргылеит азыҳәан. Уыи зыҳәан уысҟан Ачачба Ачыи, Ачба, Ачыи­Иачба, Ачыи-Ачба агьыс ала иыуҳәаозар «Ашаҳба иышаҳба» «Ашаҳзаде иышаҳзаде» хеит. Ачыи ачба: Чачба «Ачачба иычачба»ҳәоуп иаанаго. Арыигьы иаҳәао Ачба иымаҭоуп. Арыи ақырҭцәа рыхы иадырхәеит. Шеварданаӡе «Ашаҳзаде (Ашаҳба иымҭа) ҳәа».
Уыи аҽны иысзымдыруаз шаҟа сҵазыи. «Аҳ Омер, Амџьа Аҳ!» – сҳәеит ҭырқәшәала, уара уеиԥш аӡәы уышьҭа дыҳазҭода ҳәа иынапы асышьышьыит. Даақәыфрыччагәышьеит. Иыла ҭраа аҩада дыԥшыуан. Зны-зынла иыхьаа шбааԥсыз иыныԥшыуан. Зны-зынлагьы иааизымычҳакәа «Аааҳ!» ҳәа дықьуан, дыӷызыуан. Уышьҭа дышьҭооижьҭеи быжьымз ҟалахьан. 1999 ашықәса аҵыхәтәантәыи амза аиарҭа даман, аханатә ԥыҭк иычҳауан, аха нас иыхы шәра бааԥсык алҵыит. Уыигьы хазы даргәаҟыуан. Ианакәызаалак аԥенџьыр аԥхьа дытәан аԥардақәагьы хытын азы амра иышиашао Омар иыхы иасуан. Амра иызгәамҭазар ҟалап. Уыи ашьҭахь иыгәабзыиара еилагеит.
Ахәыҷқәа реиԥш акрыиҿаҳҵон. Ацхеи ахырҵәыи ада уаҳа агьы иызфомызт. Иыԥацәа ааиуан лассы-лассы, зны уырҭ дырны даара бзыиа дырацәажәон, зны-зынлагьы уара уызуысҭоу ҳәа дыразҵаауан. Аха ианакәызаалак иара дызҿыз ауыс, абызшәа аҭоурых иазкыу зегьы иыхыи иыхшыҩыи иыҭакын. Уырҭ рҿы зынӡа деилагомызт, ажәытәӡа иыгәалашәон, ԥсышәала акәын дышцәажәоз, зыны-зынла иыхәыҷрагьы иыгәалашәаон.
Ас иаанда сантәаз қьаадкыи каламыкыи сымамкәа сытәомызт. Нас смагнитафон хәыҷыгьы сыџьыба иыҭан иынтиресу акы иыҳәа цыԥхьаӡа ианысҵоон.
Уыс мышкы сышиыдтәалаз абас сеиҳәеит, иаразнак ианысҵеит:
«Иыҩыу ахыҵхырҭақәа мацара рыхы иархәаны аҭоурых зыҩуа, ма иашамкәа иыҩуеит, мамзаргьы аҵабыргқәа иыизыбоом. Сара ас иыҟао аҭоурых снапала сагәҭасуеит. Аха абызшәа рацәа ражәақәа ҭҵааны, уырҭ ажәақәа иырҳәао ҵәҟьа еилкааны аҭоурых зыҩуа рыҩымҭақәа сагәӡуеит, сыхы иықәсҵоит. Кавказ жәларқәа рхатәы бызшәала иычаԥоу ажәақәа рыҵакы еилкааны иыҩыу
аҭоурых реиҳа иыжәтәӡатәыи абызшәақәа рҭоурых оуп. Кавказ жәларқәа (аоҭоқҭон уаа) раԥхьаӡатәыи ражәақәа иыԥшааны, иеизганы, анализ рызыура, уырҭ ҽеила реилкаара аҵарауаа (академикцәа) иыруалыуп. Арыи ауалԥшьа ҟазҵаз Кавказ жәларқәа аханатә иахьанӡа иааиуа рҭоурыхгьы адунеи жәларқәа иахьанӡа иааргаз аҭоурыхгьы уырҭ рыҵабыргқәагьы аанарыԥшыуеит. Ажәак ала Кавказ тәыла адунеи алагарҭоуп. Адунеи мшакәа иышаанӡатәыи аҭоурых уыҽалауырхәыр Кавказиагьы еилыукаауеит», – иыҳәеит.
Уыи анахыс Омар иыгәабзыиара даара иыцәгьахоо иалагеит, уышьҭа ажәа заҵәыкгьы иыҿыҵуамызт. Уышьҭа аҭаацәа зегьы рыгәы каҳан иыҟан. Ас аиарҭа даныиала иара иышьҭаларҭа ауада акәымкәа ианакәызаалак ауыс ахьыиуаз иыкабинет аҿы иарҭак ҟарҵан уаа дышьҭан. Уаа иыҟан иыҩымҭақәа иышәҟықәа зегьы. Уаа иызбахьан иара иызкны иыиҩыз ажәаеинраалак «Сышәышықәса» ахьӡын. Уаа иыԥсҭазаара аҭоурых зегьы иааркьаҿны иааирыԥшыуан.
«1901 ашықәсан сыҟан, абрыи ашәышықәса анҵәамҭазгьы сыҟан, абарҭ ашықәсақәраан иаасылшаз ҟасҵеит. Беигәаа Омар ҳәагьы сыхьыӡ рҳәеит. Сыуысқәа зегьы «Бисмиллаҳ» ҳәаны салагоон, иысыцыхраауаз уыи анцәагьы сыиышьаԥкыуан. Кавказ иазкыу аҵабыргқәа еилыскааит, уырҭгьы адунеи иаласырҵәарц сыҿы аасхеит. 3 Кавказ Культыур Дернеқь шьақәсыргылеит. Уыи ашьақәыргылара сыдызҵаз патыу рықәҵаны иысгәалашәоит.
Адгьыл ҟьантазқәа анызбалаак иырыцҳасшьон, абнақәа ҟасҵоон, абна змам ақыҭақәа, ацыуҭақәа иысыриаҵәеит, сыхьыӡ уаа ианылан иаанхеит. Анцәа дыхасҵон, сыиыдныҳәалоон, шьҭа сыԥсындаз ҳәа сыиыҳәон, саныԥсылаак сынышәынҭра иынеиуа рзы «Анцәа уыиысасхааит» рыҳәандаз ҳәа сыгәыӷуеит».
Ажәеинраала иаҳәоз абрыи акән. Уышьҭа иеилкаан Омар Дыу иынырцә акәын дахьыԥшыуаз. Убас дыхианы дыҟан,
даныԥсылаак иынышәнҭра ахаҳә ианырҵаша ажәақәагьы заанаҵ иыҩхьан.
Уыи ахаҟны абас аныиҵахьан: «Аӡәы иыхазы ас жәаеинраалак иыҩра иашамзаргьы зынышәынҭра иахыу ахаҳә аҿы аԥсышәала иызҩырц зҭаххо рзы иыҿырыԥшыгазааит ҳәа иызҩыит, саҭамыз»:
Беигәаа Баирам дызабыз,
Шамԥҳа Мыкыд дызаныз.
Беигәаа Омар дышьҭауп абра,
Ԥысшьарҭахааит иыдамра.
Зықьыи жәышәыи акыны дыиын,
Иахьа иынарцә дазнеиын
Днаӡаӡатәхааит шьҭанахыс,
Анцәа дыиҭауп уажә нахыс.
Аԥсыуара иыхарҭа адҵа,
Аԥсабара иышьҭа анҵа,
Дыцеит, зыԥсаҭа хаахаша,
Аԥсыҭхаџьра ианиаша!
Ԥысныҳәара иыгымзааит,
Ԥсыҭхаџьра иыҭыԥхааит!
Иыԥсы зқәыиҵаз абызшәа,
Дыззыгәыкыз Аԥсышәа,
Аҳаш ианны иыҿаҿаӡа,
Иыхчынызазааит наӡаӡа!
Абрыи акәын аҵыхәтәан, дызуысҭдаз, дызҿыз, дызызгәаҟуаз зегьы даарылацәжәон, иынырцә мҩа иырыхиан,  иыҳәаошәа акәын дышаҟаз иыуаажәлар рзын. Арыи ажәаеинраала ианыиҩыз аҭоурых цқьа иыҳаздырам, аха 1990 шықәсазы Аԥсны, Аҟәа иыҭыҵыз  ҳәа иыҟао иышәҟы ианын. Арыигьы Омар
рыцҳа иынырцә азы жәа шықәса раԥхьа аҽырыхиара дышаҿыз ҳнарбоит.
Беигәаа Омар деилызкаазгьы рацәан адернеқьқәа ахьыӡ аԥша, ажәлар рыкультыураз иыҟаиҵаз аџьабаа амш ала аҳамҭақәа (аорденқәа) иырҭахьан, уырҭгьы ԥыҭк сырзааҭгылар сҭахыуп.
Иыкабинет аҿы дахьышьҭаз амш ала, саргьы сыихатәаны данысҷаԥшьауаз, иара иыԥысҭазаарагьы сазхәыцуан, зны асаркьа ашьҭахь иыкыдыз иыҳамҭақәа қьаадык ианҵаны рсыиа ҟасҵеит.
Раԥхьаӡа 21-27 жьҭаара 1989 амшқәа рзын Анкара иымҩаԥысуаз Ныхыҵтәыи Кавказ Жәларқәа рыкультыуратә Дернеқь Амҳаџьырра 125-тәыи ашықәса аҳаҭыр азы (1864-1898) аорден шиырҭаз збеит.
Нас 1990 ашықәсан Аԥсыуаа реидгылара  ахьӡала «Иыҭаыбуп» зҳәао аплакат.
1995 ашықәсан Анкара иеиҿкаау Қаф-Дер зыхьӡыу адернеқь, апроф. Аиҭек Намиҭоқ иыхьӡ ала орденк (ҳамҭак) иырҭеит. (28.04.1995 аҽны).
1997 ашықәсан Сақариа Қафқас Культыур Дернеқь (Арыи адернеқь 1966 ашықәсан иара иеиҿыикааит азыҳәан) «Иыҭабыуп» зҳәао аплакат иырҭеит. (21.11.1997 аҽны).
Ажәакала Беигәаа Омар Кавказаа зегьы дырыцыхраауан, зегьы гәырҩас иыман. Уыи амш ала зегьы иара бзыиа дырбон, патыу иықәырҵаон.
Уышьҭа Омар даараӡа дыхьанҭахо далагеит. Зегьы ҳаизан ҳаихатәан. Уыи маоу уыи амш мыжда анаалак иыҟаҵатәыу заанаҵ алацәажәара аҭахын. Иара рыцҳа ҩынтә хынтә сыԥсыр саб иаанда сыжәга, Диузџье ма ҳқыҭа Ефҭеныиа сыржыр еиӷьысшьоит иыҳәауан. Аха аҭаацәа зегьы анеиза, саргьы сырыланы азы саламцәажәар
сзымычҳаит. Омар қыҭак ма цыуҭак аҿы дыганы даҳжыр, иыжәлар дырцәыӡуеит. Асҭампыл дыжызар раҳа иеиӷьыуп ҳҳәеит. Иыԥҳа Нураиыи сареи иынышәынҭра араа иыҟазар, Аԥснынтә иаауа иыцаогьы дырбоит ҳҳәеит. Аҭаацәа зегьы арыи иақәшаҳаҭхеит. Асҭампыл еиԥш ақалақьдыу аҿы анышәынҭра аԥшаарагьы мариамызт. Иыԥа Шансоу даара ахә рацәа шәаны Асҭампыл раҳа иахьбзыиаз аҭыԥ аҿы Босфор аанда ҵәҟьа «Миҳриабад» зыхьӡыз иеицырдыруа ауаа ахьжыу аҭыԥ аҿы ҩыџьа рзыҳәан анышәынҭра алыихыит аҭыԥ ааихәеит ианыи иабыи дырызхәцыит. Абас аҭаацәа зегьы ршьапы иықәгылан иахьа уаҵәы иыҟалаша иазыԥшын.
Ас ҳашыҟаз иессы уаха аӡәаӡәала иаанда ҳанхон. Уыи ауыха Омар иыԥа, агәыбжьанытә Ерсыныи ианыи иыихатәар рҭаххеит, ҳаргьы мап ҳамҳәеит, ҳаҩнықәарахь ҳацеит. Шьыжьымҭанынӡа Омар рыцҳа иыԥшәма ԥҳәыс дыҵәуао дысзасыит. Уыи зегьы иаҳдыруаз акы акәын. Абрыи амш цәгьа шаҳзааигәаз ҩашьомызт. Аха уыс иышыҟазгьы ахы ҳақәшәеит. Сара иаразнак сыҽеилаҳәаны ҭаксик сақәтәан рыҩны снеит. Зегьы раԥхьа иынеиыз сара сакәзаарын. Иызбанзар сыҩны раҳа иааигәан. Шаиан Ҭеизе рыцҳа Омар зыԥсаҭа бзыиахаша иышьапы хьшәашәақәа шьышьуа дытәаны дыҵәыуон, сара санылба ауеимада еималҭәеит. Аҭакәажә рыцҳа убас дыҵәыуон саргьы сылырҵәыуеит.
Омар рыцҳа иауразоуроу дышьҭан, шьаршьаф шкәакәак иықәыршәын, иыгәы ҳәызбак иықәын. Иыҿы аахыстын снеиҿаԥшыит. Зынӡа иыџьасшьеит. Дықәыфырыччаошәа дышьҭан, Дычмазаҩны данышьҭаз аҵкыс ашьа иыҿан, дыхааӡа дыҟан. Иыла иыҿы хҩан, иыԥа дылыцыхраазар ҟалап. Иылахь снапы нахьысшьыит, иынаԥыхьшәашәақәа аасшьышьыит. Аҵаа еиԥш дышьҭан. Иыҿы ҽазнык иаахызҩан, сцан аҭакәажә лаанда стәеит. Дыгәдыскылеит. Лыбӷа
сшьышьыит. Ҳаицҵәыуеит, саб иара иаԥхьа дыԥсгәышьахьан аха уажә дыԥсызшәа сыгәы иаанагеит. Саб иеиԥш акәын дышызбаоз Омар. Сыҩыза иакәын, сырҵаҩ иакәын. Аҵла аԥшьадыу, аџь ҵла дыу иахыжәаны иыкаҳазшәакәын дышыҟаз. Дышьҭахеижьҭеи шықәсык ҵуан. Иыԥсыԥ ада иызынхаз акгьы шыҟамызгьы, иышәшьыра ҳазхоон.
Иыԥшәма Қәарҷыиаԥҳа Шьаиан-Ҭеизе: «Аҳ, Маҳинур, арыи даара иыуадаҩыуп нан, иышԥасҳәарыи! Сара сыԥсҭазаарагьы арыи нахыс иынҵәеит оуп иаанаго. Иара иымшала акәын саргьы аарлаҳәа сшьапы сышықәгылаз», – лҳәеит.
Нас даақәыфрыччан: «Иыҟалаз быдыруа? Рыцҳа иыԥсы аныихыихыуаз даара аџьабаа иыбеит. Нас «Азар ашәа сызҳәа!» – ҳәа дысыҳәеит. Иыҟасҵара сзымдырыит. Арыи аҵыхәтәантәыи иажәақәа ракәын. Акәыкәыҳәа саҳәҳәо Азар ашәа сҳәеит. Иыздыруаз аҟарала. Агәылацәа иыраҳазар, сеилага џьыршьазаап. Аха уыи анахыс иыԥсы ҭынчӡа иааихыигеи», – лҳәеит. Иыџьасымшьаӡеит. Иызбан, уыи Азар ашәақәа даараӡа бзыиа иышыбаоз здыруан. «Иыбзыианы иыҟабҵеит!» – сҳәеит. Лареи сареи ас ҳшеицәажәоз зегьы еизеит. Ауа, агәыцхәы, агәылацәа зегьы еизеит. Саргьы иыуада аҟынтә саадәылҵыит.
Ахабар мыжда зегьы иыраҳаит. Агазеҭа ианырҵеит. Иыҩны ааигәара иыҟаз, иара иассыхәаша дыцаны анамаз хьыикыуаз аџьаама «Қызылҭоԥрак» аџьаамантә дышьҭырхырц рыӡбеит.
Зегьы иыҟарҵашаз адҵақәа иырыԥхьныҩлеит, саргьы аӡәымзар аӡәы акы иамҳәаӡақәа сыуысуырҭахь сцеит. Иаарласӡаны спапкақәа иырҭаз, акәымжәы маҭәа иышәҵаны иыҭыигаз иыфото сырдыуын асаркьа иыҭасыргылеит. Аҵаҟа иыдыуны Беигәаа Омар ҳәа иызҩыит. Уаа ианысҵиет даниыз даныԥсыз амшқәа. Уыи афото еиуа раҳа иыхәыҷны зықьы иыреиҳаны иыдсырҟаҵеит, уаагьы иыхьӡыи иыԥсҭазаареи
анысҵеит. Гәырқәакгьы сыманы аџьаамахь снеиыт. Акәыба ааганы аџьаама аԥхьа иыдыргылахьан. Ауаа еизао иалагахьан. Раԥхьаӡа иыпартреҭ, дыу асаркьа иыҭагылаз иынаганы иыкәыба аԥхьа иысыргылеит. Нас аныи иыфото хәыҷқәа реиуа акака, раԥхьа сара сыгәы иыналаҵаны, зегьы рыгәы иасыркыит. Агьырҭгьы аҿар иырыҭаны иысшеит, иааиуа рыгәы иадыркааит ҳәа. Аамҭак сыихагыланы дысныҳәеит. Арыи уысҟан иыҭаацәа иыргәалашәартә иыҟамызт. Арыи анырба даара рыгәы иахәеит, иыҭабыуп ҳәа сарҳәеит. Саргьы арыи сара иышысуалыз расҳәеит.
Уыи аҽны аџьаама аԥхьа ауаа акыуамызт. Иеизз ауаа зықьҩык иыреиҳан. Амашьынақәа амҩа иакыуамызт. Иыԥа Шансоугьы иеицырдыруа аӡәы иакәын, уыи дыздыруазгьы хазы иаауан. Аҭырқәцәа, аԥсыуаа, азахәыцәа сыхааны иысымбац аҟара иырацәан. Аҭырқәцәа, еиҳарак меди  апресса – Н.Л аҟынтә, иеицырдыруаз ауаа нагақәа ракәын.
Аџьаамаҿы анамаз аныркы ашьҭахь, иеизаз ауаа зегьы анышәынҭрахь иыцеит. Уыи аҽны Ҭырқәтәыла ауаа иырымбац ԥысыжрак ҟалеит. Уаанӡа ахәаџьа данаԥхьалаак ашҭахь аԥсы анышә дарҭон, аха уыи аҽны Аҩыӡба Владимир (Вова), Омар иынышәынҭра дахагыланы даара иыбзыианы дыцәажәеит, зегьы рылаӷырӡ леиыт. Аҭырқәцәа уаанӡа ас акы рымбаӡацызт. Вова иышьҭахь иыцәажәазгьы ҟалеит.
Адырҩаҽны ахабар агазеҭақәа иырнылеит «Аб иызы аҵыхәтәантәыи амаҵа амаҵ аура – Н.Л» ҳәа ианын. Беигәаа Омар даара бзыиа иыхцәажәауан. Уа ианын Беигәаа Омар Кавказ жәларқәа рыхақәыиҭразы дышықәԥаҩыз. Рыкультыура, рыбызшәа, рыҭоурых азы дышмаҵауҩыз. Аҭырқәа Республика аҿы раԥхьаӡатәыи аинџьнырқәа дышреиуаз агьы.
Уыи аҽны ателехәаԥшырагьы Омар иыԥсыжра иазкыны иыҟалаз зегьы адырыԥшыит. Ауыха ахабарқәа рҿы иара иызкыны зегьы иалацәажәеит.
Уыи аҽны Ахба Есаҭгьы сыгәы иахәаз акы ҟаиҵеит. Сара Омар иыпатреҭ сышашьҭаз аамҭа смоуыит, сыгәы иыҭан аха, анцәа иыџьышьоуп сара сыгәахәтәы Есаҭ иынаиыгӡеит. Аҿар зегьы ҳахьӡала ашәҭ диырҟаҵеит. Даарагьы иыԥышӡан шкәакәала, нас агәҭаны ҵәҟьа иыдыуыӡӡаны «ИЫҬАБЫУП» ҳәа ианын. Анышәынҭрахь даныргозгьы, даныржыуазгьы иыгәы иықәын. Акамерақәа зегьы арыи ҭыргауан, иыззымдыруагь арыи закәызыи ҳәа иазҵаауан.
Убас «Иыҭабыуп!» ҳәаны дыҳашьҭгәышьеит Беигәаа Омар. 22.02.2001 аҽны. «ДНАӠАӠАТӘХААИТ БЕИГӘАА ОМАР!».
Анышә данарҭа ашьҭахь иессыуаха иыҩны ҳаизоон. Ауаа шшыра  дышшылара– Н. Л. иааны иыцон. Саргьы иассыуаха уа сыҟан. Уыс уахык ауаа анеимпы ашьҭахь, Беигәаа Омар иынышәынҭра ахаҳә ианызар иыиҭахыз ажәаеинраала аҭырқәшәахьгьы иеиҭаганы иыҭаацәа иырыласҳәеит. Иызбанзар, дара аԥсышәа цқьа иахьырзымдыруаз ала, арыи аҭырқәшәа санаԥхьа зегьы арыи шуасиаҭыз еилыркааит. Ақьаадқәа Беигәаа Омар иыԥа еиҳабы иысҭеит. «Арыи иынышәынҭра ахаҟны иыҟаҳҵаша ахаҳә ианаҳҵароуп», – иыҳәеит.
Уысгьы ҟаиҵеит. Мызқәак аныиас иынышәынҭра ҟарҵеит, ажәаеинраалагьы ахаҳә ианырҵеит. Уаа лаҭин алфавитла, ԥсышәаны абрыи арӷазақәа макьанагьы ианыуп.
«Иыԥсы зқәыиҵаз абызшәа,
Дызызгәыкыз Аԥсышәа,
Аҳаш ианны иыҿаҿаӡа,
Иыхчнызазааит наӡаӡа!.».
Омар иыԥсҭазаара дышалҵыз заҳаз Аԥснаа, зегьы раԥхьа Аԥсны Аҳәынҭқарра ахада В. Арӡынба дынаргыланы, зегьы аҭаацәа иырыдышшылеит. Омар иыҭаацәа гәык-ԥсык ала:  – рҳәеит.
Уыи иахьагьы, уаҵәгьы, уаҵәашьҭахьгьы ҳаԥсы далоуп, ҳаԥсҭазаара далоуп, ҳажәа далоуп, ҳагәы дыҭоуп, ҳахшыҩ дыҭоуп, инакәызаалак дҳавагылоуп.
Ҳара ҳауаҩхар, иықәнагоу ҟаҳҵар, иымҩа ҳақәныҟәар иацы ацкысгьы иара иыԥсы ҭаоуп ҳәауп иаанагао. Аха уыс акәымкәа, иымҩа ҳақәымныҟәар, иыхшыҩ ҳахы иаҳархәартә иыҟаҳымҵар, иыҩымҭақәа ҳармыԥхьар, иырҿыиамҭақәа еилаҳамкаар, иыизымкьыԥхьыз ашәҟықәа аҳзымкьыԥхьыр, иышәыҟықәа патыу рықәҵаны ажәлар иеилыркаартә иыҟаҳамҵар, иаҳиырбаз алашара ҳарцәар, иыҳаиҭаз аҵаԥха ҳарӡыр, иара деилаҳкаарц ҳамааԥсар, иара иыҟаиҵаз ацкыс иырацәоу ҟаҳамҵар Омар Дыу ҳара ҳанапала даҳшьыит ауп иаанаго.
Уыс акы Анцәа иымҳәааит. Иыиашоуп, иахьа уажәраанӡа ҳтәыла зҭагылаз ауадаҩрақәа аадыруеит. Уыи амшала иыҳагқәаз ҟалазаргьы, уышьҭа нахыс иыҟамлароуп. Ҳажәлар рԥеиԥшымҩа уышьҭа нахыс иызырлашаша иара дызқәыз амҩа ҳақәныҟәароуп. Ҳаиԥысроуп. Ҳажәлар рыкультыура зырбеиаша, ҳаҭоурых аҵауылара аазырыԥшыша, ҳабызшәа аԥсы ҭзҵаша, ақәра зроуша Омар дыу иаҳзааниыжьыз ауасиаҭ наҳагӡароуп.
Арыи ауасиаҭ дасыу иыбызшәа иыхамышҭырц, уыи ԥхьаҟа иыигарц иыбызшәа ҭыиҵаароуп, иыхы иаиырхәароуп, иагыу иабзоу иыԥшааны иынаиыгӡароуп.
Нас уыс акәзар, ҳаргьы зегьы раԥхьа, аԥысҭазаара зегьы рганқәа рҿы ҳабызшәа ҳахы иаҳархәароуп. Ашәҟык алаҳҩыроуп, ашәа алаҳҳәароуп, ҳахысдыр (ҳаҭоурых) еиҭаҳҳәароуп, ажәакала аԥсҭазаара зегьы иалаҳарҵәароуп.
Дасыу иыбызшәа Омар иеиԥш иыԥсы ақәыиҵароуп. Даззыгәыкызароуп. Уысҟан оуп ажәларгьы анеиқәхо, ԥхьаҟагьы ианцо.
Сара Беигәаа Омар дыу иаанда 35 шықәса аамҭа анысхызга иыҿысҵааз абарҭ шракәыу, шьҭахьҟа сыхынҳәыны саныԥшылаак иыҿаҿаӡа иызбоит. Саргьы иысылшао ала сызҿыу абрыи оуп.
Беигәаа Омар иышьҭахь иыҩны ашә аазыртуаз иыԥшәма ԥҳәыс лакәын. Аҭакәажә рыцҳа Омар иыҟамзаара лызымычҳаит. Иара иыҟамзара зегьы ҳзыҳәан иыуадаҩын аха, лара лзы раҳа иыцәгьахеит. Сара лассы-лассы сырызнеиуан. Омар дыҟамзаргьы иыӡбахә акәын иыҟаз иессымша. Зны иысгәалашәоит, лара дысырцәажәан иылҳәақәаз анысҵеит. Беигәаа Омар данызбаз иареи сареи ианакәызаалак акы ҳаҿын азы, лара иышысҭахыз сызлацәажәаӡомызт.
Иара даныиас шықәсык ашҭахь акәын, 09.07.2002 амҽыша аҽны Қәарӌыиаԥҳа Шьаиан Ҭеизе слазҵааит:
«Шьаиан Ҭеизе бан, баб шәахьынтә ааиыз агьы аӡбахә сабҳәарыу?» – сҳәеит.
«Саб Қәарӌыиа Ҳәсин иыхьӡын, Аԥсны Мӌышь аӡы аанда иынхоозарын. Сан Ҳамидан лыхьӡын, сан Барцыцаа дымҵадырсзаап. Сабдыу даара бзыиа иыхысуаз аӡәы иакәзаарын. Мышкы абрыи Абарцыцыи сабдыуыи иеисазаап. Уысҟан акәтаӷь иыршәны иақәхысуазаарын. Сабдыу акәтаӷь ажәҩанахь иыршәны дақәхысны иыҟәыбаса иықәиышәуазаарын. Арыи Абарцыц сабдыу дыиааиын, сан дымҵаиырсызаап. Сабдыу дыгәамҵын амӡырха дықәгыланы «Ахшыи ашьеи еилашәымҭәан!.». ҳәа дыҳәҳәазаап. Иызбанзар, сабдыурааи Барцыцааи ахш рыбжьазаарын, уыи азыҳәан уыс иыҳәаозаарын.
Ажәытәан ахәԥҳара «ахш» даара патыу ақәзаарын. Маан Қамлаҭ иыԥа Миҭҳаҭ саб иыбзыцәашьа иакәын. Маан Миҭҳаҭ
дызааӡаз сара сандыу лакәын. Сан лаб Ҳаџьы Мцагәа ҳәа иышьҭазаарын. Сан хаҭала Ԥаԥа Ҳыгә иымаҭа лакәзаарын. Ҳара «Ҭасқәач» ҳәа зҳашәҳәозыи, ҳара ҳа Ԥаԥаоп, Ԥаԥа Ҳыгә иымаҭацәа ҳаоп, лҳәауазаарын. Сан Аԥсны даныҟаз Рафида ҳәа лыҩызак дыҟазаарын, саныи лареи Мӌышь аӡы ахаҟны иынеины иыхәмаруазаарын. Сабдыу даара иыбзыианы аҩы ҟаиҵон. Аҳарданыжь (ажь еиқәаҵәа зыфҩы хаао) иалхны аҩы ҟаиҵаон. Аԥсыуаа жәытәнатә аахыс аҩы ҟарҵаон. Иыбеиан. Араа ианаауаз рыхҭарԥақәа хьыла иырҭәны иааит. Аԥсны жәытәнатә аахыс ахьгьы ыҟан. Аха ҳауаажәлар Ҭырқәтәыла ианааи, даараӡа арыцҳарақәа иырықәшәеит. Араа ианааи уыс ақыҭақәа, аҩнықәа иыхианы иырба џьыбшьо, Адаԥазар зынӡа аӡыиа ыҟан, иыҳәынҵәаран. Аԥсыуаа абра иырышьҭыит, аха уырҭ араа ргәамԥхаӡеит, иыцан Қаиалар иынхао иалагеит. Араа 6 уада змаз аҩнықәа дыргылеит. Қаиалар аҩны ҿыцқәа ҟарҵеит аха, Қаиалар ҩынтә иырбылыит. Сан ланшьа Унар Ҳәыиҭ иыхьӡын, даара дуаҩы џьбаран. Ажәлар уыи иыцәшәон. «Унар Ҳәыиҭ даауеит!» рҳәон. Сан лан (сандыу) д-Уанар-ԥҳан.
Сан Аԥсынынтә 18 шықәса анылхыҵуаз дааиыт. Сан даара дыԥышӡан лахьшьцәагьы уыс. Даарагьы иыԥышӡаны рыҽеиларҳәон. Рыбӷақәа паӡа, аиԥка «қлош» ҳәа иызышьҭаз рышәырҵаон. Реимаақәа «ԥоҭин» ҳәа иашьҭан. Рышьапаҟынтә маӌык аҟара аҩаданӡа иыҿарҳәон. Рыҵкқәа аҭлас иалхын. Сан лахьшцәа рыԥышӡара, реилаҳәашьа уамашәан лакәҵас иеиҭарҳәаон. Арыи Маан Қамлаҭ иыԥа Миҭҳаҭ сандыу (саб иан) длааӡан, ианаӡеи лакәын азы, иаргьы саб иыбзыцәашьа иакәын. Миҭҳаҭ Беи дыҩнрамкәа дыԥсыит. Уыи 60 шықәса аныихыҵуаз сара 13-14 шықәса схыҵуан, уысҟан иысгәалашәоит Маанаа рыгырцәа  рмаҵуцәа– Н. Л. ыҟан.
Сара сыхәӌын азы Маан Миҭҳаҭ данаҳзаауаз «Ҭаҭашь даауеит! Ҭаҭашь даауеит!» – сҳәаон. Нас хчы дыук, иауны, иытатаны иыҳаман уыбрыи иыганы иыҵаҟа иысҭон, уаа дытәон. Қаиалар ахықә даара ҩны ԥышӡак ҳаман, уаа ласы-лассы дынеины дтәаон.
Сара сан лахьшьцәа даара иышыԥышӡаз здыруаз Маан Миҭҳаҭ, арҭ рыуаӡә Родос иеиуаз аӡәы даара амазара иымазаарын, ԥсыуа ҭыԥҳак дыигарц иыҭахызаарын. Ари Родостәи Маан Миҭҳаҭ иыҩыза бзыиа иакәзаарын. Маан Миҭҳаҭгьы сан лахьша дыибарц арыи Родостә ахаҵа Қаиалар ачарахь иызҿыиҭызаап. Родостәи ауаҩ, сан лахьша Нафыи Ҭеизе даныиба дылҿыԥсаазап. Родостәи даара дыбеиазаарын Родос аӷбақәа иымзаарын. Арыи иахьа иыҭыҵуа агазеҭа Џьумҳурыиеҭ  Ареспубликатә агазеҭ – Н. Л. ыҟамыи, уыи зтәыу Иунус Нади дыизыҟазаарын.
Аха Нафыие Ҭеизе 14 шықәса лыхыҵуан. Родостәи ауаҩ 35 шықәса. Нафыие Ҭеизе уыи ачараҿы Аԥснынтә иаалгаз аҭлас ҵкы лышәын. Ас лышьаԥаҟны ахәда ӡакы аҩда иыҩеиуа аимаақәа, апотинқәа лышьан. Арыи аҵкы иахьа Аԥсыуа кәашара ҟазҵо аҿар иыршәыу иеиԥшын. Сан лахьша амазырҟан арҳәаны дыкәашон. Родостә санлахьша ас даныиба дызымгар зуам ҳәа дықәгылеит. Иықәра рацәоуп ҳәа раԥхьа иырымуыит, аха нас ҟәыџьалык азна ахьы рыҭаны агьы лахьшьагьы, лангьы ганы иызбоит аныиҳәа, иазыразхеит. Родос дыиыманы дыцеит, уаа ианнеи аӷбала дыиымгазыи, аӷбаҟынтә аҩнынӡа ауарҳал ҟаԥшьы каршәны уыбрыи дықәиырныҟәеит.
Сан лахьша Нафыие Ҭеизе ахәыӌы дылымаӡамызт. Асҭампыл Џьҳанги хьырҳәоз Агерман (Анемец) хәшәтәырҭа аанда ҵәҟьа «Џьҳангир ԥалас» ҳәа ҩнык уыи аанда хԥаны иеихаргылаз аҩны лара иылтәын. Сара санахьӡа сан лахьшьа лаанда сылгеит, сыӡӷабра, сыҭыԥҳара, сыҿара
абраа иыиасыит. Ажәытә Асҭампыл даараӡа иыԥышӡан. Нас даара патыу зқәыз а-Черкес ҳәсақәа ыҟан уаа (Уысҟан Аԥсыуа-Захәыуа уыс иырышьҭан) сан лахьшьагьы уырҭ дрылан, даара бзыиа иеибабон.
Иызхысҳәаауа Маан Миҭҳаҭ саб иыбзыцәашьа иакәын азы уыи бзыиа дыибаон. Саб ԥа заҵәык дыиыман. Уыи азыҳәан «Миҭҳаҭ Беи уышьҭа ԥҳәысык даага. Уыҩнрахар иысымао зегьы уара иыуысҭоит», – иыҳәон. Чаибашьы даара Захәыуа жәла бзыиақәа иынхон. Миҭҳаҭ Беи иахьша еиҳабы уырҭ дырыман. Миҭҳаҭ Беи ԥҳәыс даамгакәа дыԥсыит. Маан Қамлаҭ аԥсыуаа бзыиа дырбомызт. Иызакәыу сыздырам, аха уаагьы араагьы бзыиа дырбомызт. Бзыиа дызларбарыи, сара сандыугьы 40 мышы зхыҵуаз лыԥа дышылааӡоз лара лыӌкәын хаҭа лыгәаҳәԥы дааҵыхны дааганы иара иыԥа дадыиҵеит.
Маан Қамлаҭ аԥа даниоу уыи аамҭазы аԥа дызмаз аԥсыуа ҳәсақәа рысыиа ҟарҵазаарын. Нас иара ианиарҳәа уыигьы сандыу далыихызаап. Қамлаҭ иыҩны дыцан иыԥа дылааӡеит. Сабгьы Чалаа дырааӡеит. Сандыу Гадеиҳан лыхьӡын. Саб Чалаарҿы 18 шықәса иыхыҵаанӡа дыҟазаарын. Иессымша кәӌышьк шьны саб иыиҿарҵозаарын.
Маан Қамлаҭ-иыԥа Озбақьгьы даҳгәылан. Иыхцәы шкәакәаӡа, иыбла иаҵәаӡа (ажәҩан ԥыштәы аман) дыҟан. Иыжакьа ауын. Саныи иареи бзыиа иеибабон, иеиҩызцәан, иара Озбақь иыԥҳәыс д-Кәаӡаԥҳан. Ҳара, Кәаӡба Рыфаҭыи сареи ҳаицдыухеит  еицҳазҳаит-Н. Л..
Сан лаб Мачагәа иыхьӡын сымҳәеи, уыи Ԥаԥа Ҳыгә иымаҭа иакәын. Арҭ Ԥаԥаа рыҭыԥҳак Мысыр Егьыптҟа ҭацаны дыцеит. Сан лаб иашьа иыԥҳагьы Сулҭан Абдулҳамид иыԥа дыиыԥҳәысын. Арыи ҳахьшьадыу аҳҭынра иыҭаз аԥҳәыс (Ԥаԥаԥҳа) лашьа Рауф иыхьӡын (Ԥаԥа Рауф). Сан Ҳамидан лыхьӡын, хаҭала д-Ԥаԥаԥҳан. Сан ланшьа хаҭа Унар Ҳәиыҭ иакәын. Арыи Ҳәиыҭ (Ҳуиҭ) даара дуаҩы џьбаран,
дыфырхаҵан. Сан Барцыцаа данымҵадырс Ҳаиыҭ иыҟаиҵаз макьанагьы иырхамышьҭыц. Ауаа даара иыршәозаарын».
Иыжәымбо аҭакәажә рыцҳа шаҟа лдыруаз! Сара мыжда даҽа аамҭак ԥшааны уыигьы хазы дысырцәажәар акәын. Ҳара аҿар аҭоурых дыуӡӡа ҳашаватәаз ҳаздыруамызт. Иахьагьы иыҳаздырам. Абри Кәарӌыиаԥҳа Шьаиан иылҳәақәо абраа иананысҵа, шаҟа ҳцәыӡыз уажәоуп ианеилыскаа. Маан Қамлаҭ, Маан Озбақь иырхааныз аӡәы иага лдыруазаарын. Уаҳа акы сзыҟамҵаргьы, уысҟан иыздыруандаз абрыи Маан Озбақь иызкыу ашәа сылмазҵаауазиыиз.
Омар даара дыгәхьаалгон. Лыԥа агәыбжьанытә Ерсиныи лареи еицынхон. Аҭакәажә рыцҳа аҭыӡуарқәа аҭӡамцқәа – Н. Л. сырацәажәоит лҳәауан. Сынеи цыԥхьаӡа шьҭа дысырцәажәон. Сара даара бзыиа сылбон, саргьы лара. Лареи сареи убас ҳаинаалон, ҳанцәажәоз ҳазбао ҳаиқәлацәао џьыршьон. Уыс аԥысҭзаара дазааигәан. Иеибуҳәаша иага убарын. Уыи аҭакәажә ҳәа ахьласҳәо шәамԥшын, Омар даныҟаз аџьџьаҳәа дыҟан. Аҩыџьагьы иыччо иыхәмаруа, иымаашьо иамааԥсо аҿар рымаҵа руа иыҟан. Қәарӌыиаԥҳа 90 шықәса дыреиҳан, лымаҭацәа еизганы бзыиа иырбоз ахәқәа ҟалҵон. Саргьы сымаҵа лыуан. Акы сҿамҵакәа дыушьыр саулышьҭуаамызт.
Омар даныҟамызгьы иыӡбахә ыҟан сымҳәеи. Мышкы сылазҵааит:
«Шьаиан Ҭеизе, абрыи Омар Амџьа бышԥаиыццеи?» – сҳәеит. Дыччеит, лыгәгьы иахәеит.Иара лара дышыигаз саниазҵаа уыигьы дахыччан иысгәалашәеит. Нас иара иыиҳәаз, аныи зыҵкы кәакәасҭа зныз аԥҳәыс лажәабжь анласҳәа: «Уыс шыиҳәаоз сыздыруамызт!» – лҳәеит. Нас лара далагеит аҳәара.
«Кәаӡба Мамеҭ ҳәа даара лафҳәаҩык дыҟан, Иара ар далан 100-ҩык дыреиҳабын. Омар аԥҳәыс даазгоит ҳәа данықәла, раанда Дарымба Қемалгьы дрыманы ҳара ҳахь иааиыт. Дарымба Қемал сара сықыҭа Қаиалар деиуан. Уысҟан Омар иыизааргарц иалырхыз даҽа ҩыџьа ыҟазаарын. Уырҭ реиуа аӡәы Арӡыныԥҳа аныие лакәын. Агьырҭ уыиаҟара иыргәамԥхазаап. Уырҭ рыуаӡәгьы сасра иахьнеиыз ԥыҭк даархагылазаап, нас «бытәа» ҳәа анларҳәа, «хәаԥс» ҳәа адгьыл ахь лыҽкажьны дытәазаап. Уыигьы уыи азыҳәан дыргәамԥхазаап.
Сара уыи аҽны Қаиалартә ҳаҩны иыԥысыссан, иысрыцқьан, амаҭәақәа ӡәӡәаны иыкнасҳан, Асҭампыл сан лахьшьа лаанда, Џьыҳангьыр сыцарц сыҽсырыхиаон. Омар сынасыԥ далазаарын сыиыццеит. Раԥхьа дысҭахымхаӡеит. Сыцәырҵыргьы сҭахымхеит, аха саб иыбзыцәашьа Маан Миҭҳаҭ иахьшьа Маанԥҳа Гергешь ҳара ҳҿы дыҟан, ахыза хылҟьон: «Асасцәа раанда бымцәырҵыр ҟалаӡом даара иыԥхашьароуп», – лҳәеит, мычыла дысыгәҭасны сыцәырылгеит. Убас уыи аҽны ҳагәаԥхеибашьан, ҳаҩнрахеит». – лҳәеит.
Ас лареи сареи зны-зынла ҳанеибабалаак, Омарыи сареи ауыс анаҳыуаз амшқәарахьгьы ҳацон. Лара Омар иышәҟықәа иыкьыԥхьым гәырҩас иылыман. «Абааԥсы Маҳинур, арҭ бара иыбуалыуп. Иара арыи ауыс бара иыбыдыиҵеит, аԥара сара иыбысҭоит, арҭ иыҭыжь», – ҳәа дысыҳәауан. Саргьы уыи акәын иысҭахыз. Уышьҭа ашәҟы аҭыжьра асистема аҽеиҭанакны иыҟан. Омар иыжәарқәа аҩыга машьынала иыҩын, ажәытә акәзар арҭ атипографиахь ас иырыуҭар иыркьыԥхьуан аха, иахьа арҭ зегьы ҽазнык компиутерла иыҩтәын, нас адиск ианҵатәын. Арҭ ажәарқәа 2000 даҟьа иыреиҳан. Арыи сара сыԥсаанӡа саҿызаргьы сызалгомызт. Насгьы иара иызлаиҩыз афонтқәа  анбанқәа –
Н. Л. ыҟамыз. Арҭ акомпиутер аҿы аҵыхәа аҭо, акәаԥ ақәҵа ма ацәаӷәа аҵаҵо аҩра ԥысыхәа амамызт. Абарҭ зегьы сара сархәыцуан. Арыи ауыс ҩыџьа хҩык адгаланы, ӌыдала ауыс аҭахын. Уыигьы аӡәымзар аӡәы амала ҳәа иыҟарҵомызт. Ажәакала аиа  аидара-Н. Л. хьанҭа саҵан. Уыи амшала саҟәымҵӡақәа Аԥснаа сырыҳәаон, арыи ауыс азы. Лаҭиншәала иаҳзыҟамҵаргьы, кирилла иыҟаҵазар ҳәа.
Иахьа уаҵәы шаҳҳәоз Қәарҿыиаԥҳа Шьаиангьы лыԥсҭазаара далҵгәышьеит. 06.03.2004 ахәаша аҽны акәын, Беигәаа Омар иыҩыза бзыиа, иыцхыраҩ дыу, иыԥшәма ԥҳәыс, иыхәыӌқәа ран, Аԥсыуа аҳкәажә дыԥсгәышьеит.
Омар иыԥсы анҭаз зынзаҵәык камерала дахьсызҭымгаз гәырҩас иысыман. Уыи азыҳәан Қәарӌыиаԥҳа лыԥсы шҭаз даара иыбзыианы акамера данысҵахьан. Уыс иыҵәахны иысыман. Аиашазы уыи ианҭысхыуаз амш адагьы иықәыргыланы сымахәаԥшыӡацызт. Лынырцә данца мычыбжьык ашьҭахь, аҭаацәа зегьы анеизаз аамҭак азы арыи адиск акопиа иақәҭыхны лыхәыӌқәа иырысҭеит. Аҳ, убас иеигәырӷеит, убас рыгәы иахәеит! Аиашазы саргьы даара сыгәы иахәеит. Ԥсышәала дысырцәжәан азы, иылҳәақәазгьы рзеиҭазгеит. Аҳ, арҭ ҳара иыҳаздыруамызт ҳәа, рыгәы ԥшааны иахәаԥшыит.
Сара арыи аныдсырба, лыԥа еиҳабы иылаӷрыӡ хаҟәҟала иыкәа қьаадык ааҭыхны иысиырбеит. Акопиагьы ҟаиҵазаарын акгьы сара иысыиҭеит. «Абрыи 1944 ашықәсан саб сан иылзааиышьҭыз асалам шәҟоуп», – иҳәеит. Ашәҟы ҭырқәшәала иыҩын, аха аҵыхәа ԥсышәала иыҩын. Санаԥхьа иыџьасшьеит. 1944 ашықәсан Омар иыԥҳәыс ԥсышәала асалам шәҟы лзыиҩуан, арыи иыԥа хәыӌыгьы даԥхьон.
Иахьа 95 шықәса анылхыҵуаз, зыԥсҭазаара иалҵыз арыи аԥсыуа ԥҳәыс 60 шықәса раԥхьа ԥсышәала даԥхьон. Хаҵеи ԥҳәысыи ԥсышәала асалам шәҟы рыбжьан. Омар
арыи аҟара иылшазар уыи ларгьы лыџьааба алан азоуп. Омар иымаҵа луан, иыхәыӌқәа лааӡон. Дара ҭаацәа рацәан, зегьы дырызхоон. Ианакәызаалак рыҩны заҟақәак ирзыҟаз ауаа-Н. Л. ыҟан. Зегьы дырыцыхраар акәын. Уысҟан аҭаацәара уба иыҟан, хаҵак гәарҭак иааӡон, ԥҳәысыкгьы гәарҭак рымаҵа луан. Уырҭ абрыи аамҭа иахаанын, хаҵеи ԥҳәысыи ахәыӌқәеи рыда гәырҩа змам иахьатәыи амодерн ҭаацәара уысҟан иыҟамызт. Уыи ауыха Омар иыҩны ҳатәан зегьы, абарҭ ҳашрылацәжәоз, Қәарӌыиаԥҳа иаалылшаз агьы шаҳҳәоз, лахьшьа хәыӌы ажәа далаԥалеит.
«Ааа, уыи иышԥалылымшоз уыи даныӡӷабыз «Кәын иышәақь» лыхьӡын, иыжәдыруо шәара!.». – лҳәеит.
Шьаиан зынӡа даԥсыуа ԥҳәысын. Аԥсыуа ԥҳәыс лыӌыдарақәа зегьы лара иылыман. Дыԥышӡан, дыҟазан, лымч ӷәӷәан, асас бзыиа дылбоон, ажәа хаа лҿан, аашьара закәыз лыздырамызт. Адисциплина дыу лыман, давторитетны дыҟан.
Шьаиан иылҭахым акы ҟалҵараны ԥсыхәа амамызт. Шьаиан лан аҩра аԥхьара лыздырамызт аха, даара иылахҿыхыз ԥҳәысык лакәын рҳәеит. Лыԥҳацәа зегьы аӡахра, ақәҵара, амузика длырҵазаап. Шьаиангьы Асҭампыл аӡахра, ақәҵара лҵааит ҳәа лан лахьшьа лахь дылышьҭызаап. Асҭампыл данца аҭакси дақәтәаны акурсахь дышцаоз, ашафер «Быхцәы шаҟа иыԥышӡозыи!» иҳәазаап. Уыи заҳаз Шьаиан, ашофер алаиамҳәара иаҳәаны, ҽазнык акурсахь дымцазаап. Уыи амш ала лан «Кәын иышәақь» лхылҵазаап. Нарҭ Кәын иышәақь дышеиԥшыз саргьы сақәшаҳаҭыуп.
Қәарӌыиаԥҳа лыламыс азы Кәын иышәақь аиԥш дыҟан аха, агьырахь Саҭанеи Гәашьа, Гәында Ԥышӡа рыҟазшьақәа лыман. Дыбарақьаҭын, дыҟәымшәышәын, дыԥхан, дылашан, дыхаан, иыҟалҵоз, иылҳәозгьы уыс иыҟан. Аԥсыуара, Аԥсны, Аԥснаа бзыиа иылбоон. Омар иыуысқәа зегьы
дырҿымԥсаауазаргьы, иыҳаҭыр азыҳәан иылыхьчон. Аха лара лышьҭахь, уыи иыҭынхаз зегьы ахьчара лара лаҟара зыԥсы ақәызҵаша дыҟаларыма ҳәа сыхәыцуан. Лара лышьҭахь арҭ зыхьчаша лыԥа агәыбжьанытә иакәын. Гәык ала иагьыихьчон. Аха иара дыҩнраӡамызт. Ҽынла ашә ааркыны иыуысахь дыцаон. Аҩны арыцқьара азыҳәа иааиуа ԥҳәысык арҭ баша қьаадыуп ҳәа иыкалыжьыр ҳәа сшәауан. Омар агьырҭ иыԥацәагьы иыԥҳагьы хазы-хазы рыҭаацәа рҿы иытәан азы, абрыи архив ахьчара уыи аҟарагьы ахьрылшаз иыҭабыуп ҳәа раҳәатәуп.
Омар иыԥысҭазара даналҵ 2001 ашықәсан февраль мза ашьҭахь иыԥшәма ԥҳәыс ҳаизылгагәышьон. Ларгьы 2004 шықәса март мзазы лыԥсҭазаара даналҵ, Омар иыҩны уышьҭа уыи аҟара ҳазеизомызт. Уышьҭа аҩны ԥҳәыск дыҟамызт. Ерсин ҳаҩыза иакәымзыи, зыны-зынла ҳанкыдгыла аакыдгылан. Ерсин дыцқьаӡа, дыкәаԥӡа дытәан. Иаб иархивгьы иышыҟац иыҟан.
Сара сакәзар Омар иыуасиаҭ анагӡара азыҳәан аха сымамызт, заанаҵ иысҳәан еиԥш, амчгьы сымамызт. Саҟәымҵӡақәа Аԥснаа сырыҳәаон. Абааԥсы уышьҭа иаарласны иыҟаҵатәыу шәацыхраа ҳәа.
Омар иыбиблиотека иыҭао ашәҟықәа рысыиа азахәыуа ӌкәын Иалчын Қарадаш сиыҳәан 1992 ашықәсан иысырҟаҵахьан. Омаргьы, саргьы копиак копиак ҳаиҭеит. Уажәы иарбан шәыҟқәаз иымаз ҳдыруеит.
Насгь уыи иыҭиыжьырц иыиҭахыз иыҩымҭақәагьы рыхьыӡ аадыруеит, иааркьаҿны ҳалацәажәозар:
1. Аԥсышәаҟынтә – Аҭырқәшәахь Ажәар.
2. Аҭырқәшәахьынтә – Аԥсышәахь Ажәар.
3. Аԥсыуа Граммер.
4. Иажәаеинраалақәа. Арҭ зны «Уарада», зны «Аԥсыуа
бжьы» ахыиҵар иыҭаххеит.
Арҭ зегьы-зегьы иара иыҩны иархив аҿы иыҟан. Иара иыԥсы анҭаз арҭ ҳарылакьсыр ҟаломызт. Иыԥсҭазаара даналҵгьы иыҭаацәа иырыман азы, иахьа уажәраанӡа иархив аҿы иыҟао иыну ҳәа абрыи иыздыруа ада рацәак сыздырамызт. Аиашазы аҭаацәа ианакәызаалак: «Ианыбҭахыу бааи, бахәаԥшы, акыр быгзар иыга, арыи бара быда иақәыиҭыу аӡәы дыҟам», – рҳәаон аха, саргьы уыс иынеиҵыхны аамҭак смоуыит. Аԥснынтә хабарык соурыушь ҳәа сӌаԥшьауан. Уахьгьы ауысқәа рықәымҿыиазар ҟалап.
Аҵыхәтәан Денис Чачхалиа зны Ҭырқәтәыла данааи, дысыманы Омар иыҩнахьы дызгеит. Иархив иысырбеит. Иаргьы Москваҟа даныхынҳә арыи архив иыхәаахәҭырц шыиҭахыз сеиҳәеит. Иыҭаацәа сырацәажәарц азы адҵа сыиҭеит.
Сыцан сырацәжәеит. Зегьы ақәшаҳаҭхеит. Акы ахьыр аҵкыс, пату ақәызҵаша аӡәы иымазар иеиӷьаҳшьоит, рҳәеит. Нас Денис Чачхалиа иыԥа Мардасоугьы дыиыманы дааит. Уыи дааиаанӡа мычыбжьык аԥхьа саргьы аҭаацәа рҿы сынеиын архив сырхыиеит. Уаанӡа иымаз иыныз ҳәа иыздыруаз иышәҟықәа рысыиеи. Абарҭ иыҭыжьтәыу иыҩымҭақәа ракәын. Уысҟан оуп Омар иархив иырыттаны санахәаԥшы. Денис иыигашаз аматериалқәа акакала џьара ианысҵеит.
Арҭ абас иынеидкыланы ҳахәаԥшыуазар уаа иыҟан:
Омар иажәеинраалақәа ԥыҭк, аԥсышәала иыҩыу, нас ҭырқәшәала иыҩыугьы,
Аԥсыуа Грамер, уыи иыхыианы папкак иыҭн,
Омар иызаарышьҭызыи Омар иыишьҭыз асалам шәҟықәа,
Омар аԥсышәахь иеиҭаигаз Абиблиа иазкыу анапҩымҭақәеи, асалам шәыҟықәеи,
Ажәар аниырыхиаоз иыхы иаиырхәаз иеиуеиԥшым ажәларқәа рыбызшәала ажәарқәа,
Омар иыхы иаиырхәаз ашәҟықәа, еиҳарак аанда ацәаҳәақәа ҵәаӷәаны иыҟао, иара иынапыла анотқәа  азгәаҭақәа– Н. Л. зныу ашәҟықәа,
Афоҭоқәа реиуа ԥыҭк,
Иеиуеиԥшым иынапҩырақәа, уҳәао.
Аԥснаа рыхы иадырхәаша ҳәа иыиԥхьаӡаз аматериалқәа зегьы; араа иыҟан, Аԥсынынтә иыизааз аԥсышәала иыҩыз ашәҟықәагьы. Уырҭ ашәҟықәагьы иара иынапҩырала цәаҳәақәак рынын.
Араа даҽакы иысхамышҭыкәа иысҳәар сҭахыуп, сара Нарҭаа репос анеиҭазгоз Беигәаа Омар сыиацәажәон. Уысҟан сара напҩырак сыиҭеит, ԥсышәала арыигьы Нарҭаа иырызкыу ажәаеинраалоуп. Убарҭ бара иеиҭабгаз ажәабжьқәа зегье ааркьаҿны ианыуп. Бҭахызар арыигьы иыҭыжь, иыҳәан қьаадқәак сыиҭеит. Арҭ ԥсышәала, кирил нбанла, иынапала иыиҩыз Нарҭаа ражәабжь акәын. Иара иыбызшәала жәаеинрааланы иыҩын. Арыи «Нарҭ Сасрыҟәеи Ԥшьыниажәыи зеижәҩык иара иашьцәа» зыхьӡыз ашәҟы ҭсыжьыит аха, Омар ҳамҭас иысыиҭаз ажәаеинраала иызлазҩышаз афонтқәа  анбанқәа-Н. Л. сымамызт азы уыс иаанхет. Саргьы арыи аматериал Денис иысҭеит. Уыи ауыс уыи иыдысҵеит. Арыи аматериал архив иалаӡам. Сара соуп иызтәыу, саргьы Денис ҳамҭас иысҭеит. Иыкьыԥхьааит ҳәа. Иаразнак иырыхианы иысзааигеит бахәаԥшы иагыу акыҟома ҳәа. Сахәаԥшыит. Ԥыҭк иахьсырҽеиқәаз ыҟоуп. Уыигьы аҭыжьра Денис иыуалзааит.
Аха иага иысыԥшаазаргьы акьыԥхьразы иыхианы иыҟаз ажәарқәа сзымбеит. Уырҭ даара бзыиа иысгәалашәон. Иызҭаз апапкақәа ҵәҟьа сгәалашәон, аха џьарамзар џьара иыҟамызт. Аиашазы сеилагеит. Аҩны ахы аҵыхәа, акәалаԥқәа зегьы сырҭаԥшыит, иыҟам. Арыи даара сыгәы иалсыит. Ҳабызшәа раҳа иагыз, раҳа иыбеиаз, раҳа иыртәаз арҭ ажәарқәа
иыҟамызыт. Арыи иахьраны иыҟаларыушь ҳәа сыхәыцуан. Аҩны арыцқьара иааиыз ԥҳәысык иықьаад башоу џьшьаны иыкалыжьма? Мамзар абалкон аҿы шәындыуҟрак ыҟан, уаа иыҭарҵазар, уаа иыбааӡаны акы ахьыит ҳәа иыкарыжьма. Иага хәымгара ыҟазар иысгәалашәеит. Аха нас иыԥа еиҳабы Ергьын сара аԥсшьарҭа ҩнахьы иызгазар ҟалап, уаагьы сыԥшып аныиҳәа, хәыӌык сыгәы ҭынчхеит. Аха уыиазгьы иахьа уажәраанӡа аӡбахә ҳәа акы ыҟам. Арҭ заанаҵ иахьызымгаз даара сыгәы иалан. Ма копиак згандаз. Аҳ аҳ!.. ҳәа сыхы саасуан, аха иызыԥсозыи. Арҭ акы рыхьзар, зегьы амаҳагьара аҳуыит оуп иаанаго. Арыи жәларык иырмалуп. Арыи иыӡзар ажәлар зегьы иаҳхароуп. Аха макьанагьы сгәыӷырҭа смырӡыит, џьара иыцәырҵып анцәа иыҳәар ҳәа сыҟоуп.
Абасала Денис Чачхалиа ахә шәаны Беигәаа Омар иархив еиҳарак патыу ақәҵаны Аԥсныҟа иахьигаз даара иыҭабыуп ҳәа иасҳәоит. Уырҭ уышьҭа ԥсра шрықәым здыруеит. Уырҭ зегьы рыҭыԥ иышықәлаша ҳакультыура иышалаҵәаша здыруеит. Уыи азыҳәан сыгәы ҭынчыуп. Уыигьы иаанаго уыбрыи оуп Омар иархив иыжәарқәа рыда зегьы ԥхасҭамхакәа аҭыԥ иықәлеит оуп. Саргьы уыи амшала ԥыҭк сыгәы ҭынчыуп. Аха уажәы сымԥсыкәа иыҟаҵатәыу ҳәа иысыԥхьаӡо ауысқәагьы абра ҽазнык сырзааҭгылап:
1. Омар иыбиографиа, ( иара иыиҳәаз, сара ианысҵаз) афоҭақәа ацҵаны шәыҟны аҭыжьра.
2. Аԥсыуа Мифологиа иазкыу иышәҟы (Омарыи сареи аԥсышәахь иыиаганы иаҳрыхиаз– иара иыиҳәаз, сара ианысҵаз) ҽеила аҭыжьра.
3. Ҳз. Ибраҳимыи Ауыблеи Кавкасиаа иырызкыу ашәҟы (арыигьы Омарыи сари аԥсышәахь иеиҭаҳгаз оуп– иара иыиҳәаз, сара ианысҵаз).Уыигьы хазы шәыҟыны иыҽеины аҭыжьра.
4. Беигәаа Омар иажәаеинраалақәа уажәраанӡа иыкьԥхьыугьы иыкьԥхьымгьыи ҽазнык аҭыԥ иықәҵаны иара иышыиҩыз, иышыиҭахыз ҵәҟьа аҭыжьра. «Асҭампылтәыи Аԥсыуа бжьы» зыхьӡыу заанаҵ Аԥсны иыҭыҵыз иышәҟыгьы ҽазнык абрыи иалаҵаны, иара иыигәамԥхақәаз рҽеины, аформа ԥышӡа аҭаны аҭыжьра.
5. Беигәаа Омар иысалам шәҟықәа иара иыҩыз, иара иыизааиыз зегьы, иарбан бызшәазаалакгьы, аоригиналқәагьы фотоҵас иыҟаҵаны иаҭҵааны, аха зегьы аԥсышәахь еиҭаганы аҭыжьра.
6. Беигәаа Омар «Исвеч Библиа Институт» рзы иеиҭеигаз «Абиблиа» ԥшааны иақәҭыхны, жәабаҟа ҟаҵаны Аԥсны абиблиотекақәа рахь, Академиахь, Ауниверситет ахь анашьҭра.
7. Беигәаа Омар иыҩҩыз Аԥсыуа Грамер аҭыжьра: уыи анцәа иыџьышьоуп, уажәы Денис Чачҳалиа иархив иалоуп.
8. Сыуалԥшьа, иара иызкыу адиссертациа анагӡара.
9. Абарҭ зегьы аҭыԥ иықәаҳҵаанӡа ҳамӌаԥшьакәа. Беигәаа Омар иызкыу адокументалтә филимк аҟаҵара. Иара иыԥсҭазаара иазкыу асценариа арыхиара.
10. Беигәаа Омар иажәаеинраалақәа реуа акы ҩба ашәаны аԥҵара.
11. Беигәаа Омар изы аԥочҭа марка аҭыжьра.
12. Беигәаа Омар ипаҭреҭ ма иыбаҟа аҟаҵара азыҳәан, аконкурс аҟаҵара.
13. Насгьы Беигәаа Омар иыматериалқәа рыхы иадырхәарц, Ауниверситетқәа рҿы атезисқәа, ажәахәқә рыԥхьара аиҿкаара, адисертациақәа рыхьчара. Иаҳҳәап аӡәы мацара иара дызыԥхьаз ашәҟықәа ианыиҵаз иынапҩыра нотқәа азгәаҭақәа – Н. Л. еизгара. Иара иыҟаиҵаз аҩыра бызшәа, аԥсуаа рҭоурых иазкыу аусумҭақәа.
14. Аԥсыуа музеи аҿы иара иызы ҭыԥк алхра, ма иара иыҩны имузеины аҟаҵара. Арыи даара иыуыс дыууп. Арс музеик ҟаҵаны диаспора музеи ҳәа ҟаҵазар, араантә иага материал рацәа царын 
15. Уышьҭа ҳаргьы Аԥсыуа музеи ҟаҵаны иеицырдырууа ҳаԥаҭреҭқәа ықәҳаргылароуп, Омаргьы уаа дынарылакны.
16. Омар иызкыу афотоқәа иахьыҟазалаакгьы рыԥшаара, нас иара иызы альбом аҟаҵара.
17. Иара иыбжьала иажәеинраалақәа адискқәа иырынҵаны, иыррацәатәны иахьаҭахыу аҭыԥқәа рыҭара. Уыи сара иысымоуп даарагьы иаарласны иыҟасҵоит. Нас уыи иацҵаны ҳ-Аԥсны иеицырдыруа атеатр уаа, абжьы хаа зҿао аҟазацәа амузика ацҵаны иажәаеинраалақәа иарыԥхьаны анҵара.
18. Нас иара иыиҩыз иеиуеиԥшым агазеҭақәа ажурналқәа ирнылаз иыҩымҭақәа еизганы хазы шәҟыкны аҭыжьра.
19. Иара иызкыны агьырҭ ауаа иырҩыз аҩымҭақәа, ма ажәақәагьы уыс иеизганы хазы шәҟыкны аҭыжьра.
20. Иыҟалап арҭ зегьы иара иыҩымҭақәа «Абҳазологиа» ахьыӡ аҵаҟа иышыҭиыжьыз еиԥш, иара иызкыу арҭ ауысқәагьы «Омароложи» (Омариҭҵаара) ҳәа ахьыӡҵаны рҭыжьра. Нас заанаҵ иышысҳәаз еиԥш иара иыбиблиотека иыҭаз, уысҟан Адыга ӌкәын иыҟаиҵаз асыиаҿы 600 иынаиҳаны ашәҟықәа рыхьӡ ыҟаоуп, арҭ зегь џьара иеизганы Омар иыбиблиотека ҳәа аҟаҵара. Уыи азы арҭ ашәҟықәа ма ркопиақәа аҟаҵара мамзаргьы иыԥшааны аҿыц аахәара. Абарҭ зегь сымч рызхома сыздырам аха, сыԥсаанӡа арҭ сышрышьҭалаша здыруеит.
21. Арҭ рнаҩс, амҭа соуцыԥхьаӡа аԥсышәахь иеиҭагам агьырҭ иыкьыԥхьыу иышәҟықәа ашьышьыҳәа реиҭагара салагоит. Арҭ раԥхьа иыгылоуп ҩ-томкны иыҟао иышәҟықәа, насгьы «Аԥсыуа бызшәа раԥхьаӡатәыи бызшәома?» зыхьӡыу иышәҟы. Абарҭ роуп уажәазы ҳаԥхьа иықәыу ауысқәа. Абарҭ уажәы иаарласны иыгәалашәақәаз уп. Ԥхьаҟа иара иызкны еиҿкаау агәыԥқәа, акомисионқәа иыҟарҵаша аизарақәа рҿы раҳагьы иыҭкааны, иырҽеины иыҟаҵатәқәао ҳәа апрограм ҟаҵара.
Абрыи ашәҟы Беигәаа Омар иызкыу сыгәалашәарақәеи, сыгәаанагарақәа зегьы аанарԥшыуеит ҳәа сыҟам аха, ԥыҭк иышацыхраауа здыруеит. Омар дызҿыз, дызқәыз амҩагьы аанарыԥшыуеит. Сара иысҭахыуп абрыи амҩа лаша ҳақәныҟәарц, убраа аҩызцәа сымазар. Уыи амшала Аԥсыуа бызшәа, Аԥсыуа культыура бзыиа збао, патыу ақәызҵо зегьы дызуысҭзалаакгьы, дыҵарауаҩыз, дыҟазаҩыз, уыс баша даԥхьаҩыз, Омаргьы бзыиа дызбо зегьы срыҳәоит гәык ала шәааи ҳамч еибыҭаны абарҭ ауысқәа напы аҳаркып.
Сара арыи ашәҟы иацысҵар сҭахыуп Омар иызкыу агьырҭ адокументқәа зегьы, иыдипломқәа, иыҳамҭақәа, иыпаспорт, иымедалқәагьыи.
Абра ҽазнык иыҭабыуп ҳәа расҳәоит Омар иыуысымҭақәа хьаас иыҟаҵаны иашьҭоу зегьы, ӌыдалагьы абрыи ашәҟы сзырҩыз Денис Чачхалиа.
Иааркьаҿны иысҳәозар, уышьҭа Омар Беигәаа иыԥсҭазаараҿы, дызҿыз ауыс, иыҩымҭақәа, иыкьыԥхьыу, иыкьыԥхьым иышәҟықәа, иыуыс ҟаҵашьа, иыхәыцшьа,
иыгәҭыхақәа зегьы ԥыҭк ҳарзааигәахеит ҳәа сыҟоуп. Уышьҭа иархив еиҳаракгьы Аԥсны иынеиыт. Ажәакала иара иызкыу зегьы шьҭа иаргамоуп. Арҭ иаҳнарбоит иыҟаҵатәыу зегьы. Сара иыздыруеит уашьҭа нахыс ҳа ҳҳәынҭқаррагьы ашьапы иышықәгыло. Арҭ ауысқәагьы уышьҭа ҳакультыуратә министыррагьы иышазааигәахаша. Уысала ҳамчқәа еибыҭаны лассы ҳашалгаша. Арҭ зегьы рыла сыҭынчуп. Аха сыгәы зфао акы заҵәык ыҟаоуп. Уыигьы ажәарқәа роуп. Анцәа иымҳәааит, аха уыи анаҳзымба цыра цырала иеизганы уырҭ ажәарқәа ҽазнык иыҟаҳҵароуп.4 Ажәар ҳаԥсыуаа иырыгыу уыс дыууп.
Сара араа иареи сареи иыҳабжьаз асалам шәҟықәа реиуа ԥыҭкгьы аԥсышәахь иеиҭазгар сҭахыуп. Абрыи ашәҟы иацысҵооит. Насгьы иара иызку афотоқәа, иара иынапы ҩымҭақәак реиуа ҿырԥшыгақәакгьы ацысҵар сҭахыуп. Уыигьы иара иыҟазшьа, иыхәыцшьа аанарыԥшыуеит ҳәа сыҟаоуп.
Абарҭ асалам шәҟықәа еиҳарак иара сара иысзааиышьҭқәаз роуп. Аха сара иызысышьҭыз иара иыиҵәахыма сыздырам, Денис архив аныигаоз сара иыстәыны акгьы сымбаӡеит. Аҽа џьара иыҟазаргьы, ма иыиымҵәахызаргьы ҟалап. Сара араа иара иынапала иыиҩыз аоригиналқәагьы ацысҵоит. Аха иаҳәо Аԥснаа иеилыркаартә аԥсышәахьгьы иеиҭазгоит:
Беигәаа Омар 18. 12.1972 аҽны иысзыиҩҩыз асалам шәҟы:
«Маҳинур Сыԥҳа
Бысалам шәҟы, уыи иацыу быпланқәа, нас уырҭ рыла иысзаабышьҭыз Ахьиба иажәаеинраала шәҟы даараӡа иыбзыиоп. Бара бызҿыу, бызышьҭо ауысқәа 60 шықәса раахыижьҭеи иаҿыу арыи башьадыу, аҭаҳмада, бызқәыу амҩаҿы иыбыгыу ацхыраарақәа рыззегьы рзы акымзар акала иыхы деигӡаӡом. Ҳанеибабалак иыбасҳәаша даарӡа иырацәоуп. Уырҭ уажәы иааныжьны сыгәырҩа ҵәҟьа басҳәап.
Ахьиба сара сыхьӡала иыҩны иааиышьҭыз уыи ажәаеинраала соуыижьҭеи сычмазаҩыуп. Сыӷьазкын сыҟоуп. Ҳара даҳаҳәыит. Гәӷырҭас иымао ҳараҳоуп. Анцәа сыуыкәхшоуп! Сашьа дахьыршьыуа «Сыҿых!» ҳәа иынапы иыраууеит, сара акгьы ҟамҵакәа саангылап, арыи ԥсыхәа амоума? Арыи аӡбахә зегьы иысызрамҳәаргьы Бабҿынтә иеилыскаар исҭахәу дыррақәак ыҟоуп; Бара иысаԥҳәаша хәыцырҭа бзыиақәа ҟалашеиҭ, уыи ала сыбықәгәыӷуеит. Сара сынеыир бара быуысуырҭаҿы ишаҳҭахыу ҳазеибабарым. Сыбыҳәоит иауазар, ҳаԥхьатәыи асабша аҽны ҳара ҳаҩны бырацәамзар баакыдгылар. Уыи аҽны бзымаар, амҽыша аҽны сааҭ 18400 рышьҭахь аҩны сыҟоуп, асааҭ 22400 раҟынӡа сыӌаԥшьауеит.
Анцәа быиыхьчааит ара саслан (салым) сыԥҳа. Омар»
Арыи ашәҟы еиԥш ансоу саангылоозма сыҩын сцеит. Арыи ажәаеинраала иаҳәоз саргьы аиашазы дыук иысзеилымкааӡеит. Иызбанзар, ҵакыс иамаз даараӡа хьаа дыук аанарыԥшыуан. Уыи ажәаеинраалагьы иара иыиҩыз аҭакгьы арыи ашәҟы ашьҭахь ианысҵооит. Омар иаанда саннеи аҭаҳмада рыцҳа дыԥсызшәа дытәан, иара уысгьы дышкәакәан аха, уажәы зынӡа иылаз иышьа иылыкәкәан, аҵәыуара дашбын, иыбла хәыӌқәа реимхәыц ԥыштәы цан, дыҟаԥшьыхәхәараӡа дытәан.
Сара саныиба акы иызымҳәакәа ҽазнык иааимаиҭәеит. Иыҟлаз сзымдырызаргьы сылаӷрыӡ ахаҟәҟәалеит. Ҳаҩыџьагьы ҳаҵәыуон, аха иара гәырҩак иыман азы дҵәыуаон, сара сызҵәыуозгьы сыздырамызт, Омар дыҵәыуоит ҳәа сыҵәыуон. Акыр аамҭа дызымцәажәеит аҭаҳмада рыцҳа, ажәак дыналагаргьы иызынагӡомызт. Ҽазнык аҵәыуара далагон. Нас ашьышьыҳәа иыгәырҩа еилыскааит. Арыи ажәаеинраала данаԥхьа Аԥсны ҽазных шьаҭанкыла иыҟәырхы џьыишьеит. Уыи акәын рыцҳа хьаас иымаз. Арыи анеилыскаа ԥыҭк иыгәы сҟажарц: «Ас акы ыҟазар ашәҟы сзаазышьҭыз Гәажәба Руслан иакәын. Уыигьы иымҳәозиыиз, араа уыс акы анӡам. Уара баша уыгәы уҽауыршьыит. Сара иыҟао иыну иаразнак еилыскаауеит», – сҳәеит. Иашаҵәҟьангьы иеилыскааит уыс акы шыҟамыз. Арыи «Ахьиба иыхатәы ԥсихологиа амш ала уыс иыҩызар ҟалап», – сҳәеит. Уыи аҟара иыхаиымҵазаргьы, ԥыҭк иыҽааиыртәеит. Сталин иыхааны аԥсыуаа иызықәшәаз арыцҳарақәа ҽазнык иақәшәа џьыишьеит. Иыхьаа уыбрыи азын даараӡа иыдыун. Уысҟангьы аволкан еиԥш дыҭҟәацгәышьан. Уажәгьы Ахьиба аҭак ажәаеинралала иыиҭеит. Хәыӌык апоет иыгәы иыҟажеит. Хәыӌыкгьы дыиабжьеит. Аҩбатәыи ашәҟыгьы 7 маи 1993 аҽны иыҩны иысзааиышьҭыит. Уысҟан ателефон уыи аҟара иыҟамызт. Аԥочта акәзар, ҩымш рыла ақалақь аҩныҵҟа ашәҟы наргон азы, иеиӷьыишьон ҳәа сыҟоуп.
«Маҳинур, сыԥҳа,
Ааигәа зроман аорден (аҳамҭа) згаз, 6-нтәгьы иыҭыжьыз, иеицырдыруа шәҟыҩҩык, сышәҟы данаԥхьа а-Черкесқәа (Аԥсыуа-Захәыуа жәлар рзеиԥш хьӡы) иырызкны романк иыҩырц иыҭаххеит. Иыҭаацәеи иареи сасҿы иааит. Сабаҳаҭҭин Селеқ Беи дрыцын. Арыи ауыс азы аҽырыхиара иалагаз ашәҟыҩҩ ачеркесқәа иырызкны, Қафқасиа иазкны
акыргьы материал еилаиырҩынтыит. Уырҭ аҩымҭақәа зынӡа иазкым ҩымҭақәа роуп ҳәа иасҳәеит. Дра уыи аамҭан иаҭахыз аҟара аматериал ахьрымамыз амш ала, уыс иынықәырԥшны иырҩыз ҩымҭақәоуп, уыи амш ала еиҳарак зыхшыҩыи зыԥсыи арыи амҩаҿы ақәырӡшьа иақәымшәоз ауаа иыҩқәаз роуп, сҳәеит. Иаргьы уыи еилыикааижьҭеи акрааҵуеит. Аҵабыргқәа иазҳәаша ауаҩ сара сшакәыу, сара дышсықәгәыӷуа сеиҳәеит. Аха сара зыҩышьеи зыхәыцшьеи сыхьчартә, уыи патыу ақәысҵартә сҭахын азы, а-Черкесқәа зегь иырызкыны адырра иысҭарц сҭахымхеит. Ачеркес жәларқәа зегьы иырыхцәажәаша аӡәы иага иыҭаххаргьы иара дызлам агьырҭ ажәларқәа иырызкыны иырыиҭаша адырра еиҳарак иыиашамхар, мамзар иагхар ҟалоит азыҳәан сара уыи ауыс садымгылаӡеит. Иызбанзар, арҭ ажәларқәа зегьы рзы хазы-хазы аҟазара аҭахыуп. Аԥсыуаа иырызкыу акы дашьҭазар уыи сара иышсылшао, Азахәыуа жәларқәа рзыҳәангьы уыи иазҟазо ауаа шыизызбаша иасҳәеит. Арыи амза 20-тәыи амшқәа рзы ҽазнык ҳаибабоит. Иара иыиҭахыу аматериалқәа иысҭауеит. Дыззазҵааз азҵаарақәагьа раҭак иысҭоит. Кавказтәалеи, Азахәыуа ҭоурыхыи бзыиа иыздыруа аҭоурыхтәылеи, аҭоурыхтә культыура иазҟазоу Адиге (захәыуак) дысиырдыруеит. Иыҟалап уыс сызыдгылаша ауаа рацәахар. Арҭ анысҳәа нахыс барабҿынтә иысҭахыу басҳәап: ҳажәлар рымаҳаџьырра ажәабжьгьы иара даара иыгәныикылеит. Бара иыбымао ҳамҳаџырра арыцҳара даара бзыиа иаазырыԥшуа жәаеинраалак ыҟан (4 ӷазак раҟара акәын ҳәоуп иышысгәалашәо.) Арыи даара иыгәрыԥшааго ажәаеинраала иыԥшааны, коԥиак ақәҭыхны иысзааг. Арыи амза 19 ма 20-тәыи амш асабша, ма амҽыша иысзаабгар даара иыбзиоуп (ма ԥочҭала, мамзар баакыдгыланы иысзааныжь), ҳаибабар раҳа иеиӷьысшьоит. Башьцәеи бареи шәыблақәа сырыгәыӡуеит. Раҳми Беи ҳашьагьы
дыгәыдыскылоит. Сымшрақәа сызиыҭ. Ҳара ҳаԥҳа, Раҳми Беи ҳаизыҟазаашьа ҿыц ала ҳаҩны дызбар сҭахыуп. Иысызиаҳәа.
Башьадыу Омар, Лаҵара 7, 1973».
«Маҳинур, сыԥҳа,
Вова иыбзааиышьҭыз ашәҟы сара сҿы иыҟоуп.
Ҭарық Беи иымао сара сышәҟықәаи насгьы (иеизгоу сжурналқәа) чечен бызшәала иысҭаххаз ажәақәа бара иыбзааниыжьзар ҟалап, мамзар иааниыжьуазар акәхап. Ҭарық Беи иара иыхала иааигаӡаргьы ҟалап. Уыи анаҩыс ҳазҿу ауысқәа рымшала бара ааира шыбҭахыу, быгәы иышҭао здыруеит азыҳәан абарҭ заанаҵ иыбасҳәар сҭаххеит:
1. Быҭеизеи (иыԥшәма ԥҳәыс лызы иыҳәоит, «аҳәшьаду» оуп иаанаго) сареи арыи ҳаԥхьатәыи ахәаша аҽны Анкара ҳцаоит. Мышқәак ҳаҩны ҳаҟаӡам. Бара ма Ҭарық Беи шәнеиыр ашә шәылахар ҳәа сышәауеит. Уыи гәырҩас иысымоуп азыҳәан заанаҵ иышәасҳәар сҭаххеит. Уыи амшала ҳаԥхьатәыи асабша аҽны аԥхьа шәымааиын. Санааилак сара аҭелефон сыбзасуеит.
2. Анкарантә санааилаак сышәҟықәеи сыҩымҭақәеи иысымԥыхьашәароуп. Ҭарық Беи иыҭелефон ахьсымам азы, арҭ иышиашао иара иысызиамҳәеит. Бара баамҭа згарц шысҭахымызгьы, иареи сареи ҳауысқәа бара быцхырарала иыҟасымҵар амуыит.
Ардашьанрааи бареи ласы-лассы шәаибабоит азыҳәан, уырҭгьы арыи амчыбжь аҩны ҳшыҟам бара иырабҳәит ҳәа сыгәыӷуеит. Уырҭ радресыи рыҭелефонқәа хьысзымдыруа сара сзын иыгхоуп. Саныхынҳәлаак уырҭгьы аҭыԥ иықәаҳҵап, анцәа иыҳәар.
3. Уысгьы иысҭахыуп арыи ҳазҿу аҭҵааратә ауысқәа рымшала бара быҩныи даараӡа патыу зқәыу быԥшәмеи
рыуысқәа иаԥырхагамхааит. Програмык ҟаҳҵар бзыиоуп ҳәа сыгәыу иаанагоит. Мамзар ҳашьа Раҳми Беи дыҳарҳаит (маӌк акәзаргьы) дыҳарӡыргьы ҟалоит. Арыи сара сыгәы азыразхом. Уыи еилых ҟазымҵао иыԥсы ҳара ҳзы мычдыууп.
4. Вова иышәҟы азыҳәангьы ҳаицәажәароуп.
Бареи Раҳми Беи ҳашьаи абзыиарақәа зегьы шәымазааит ҳәа сыныҳәоит. Шәымшаа бзыиахааит. Ҳара зегьы раҵкыс патыу зқәаҳҵо ҳаԥҳа.
Башьадыу Омар»
«Маҳинур, сыԥҳа
Иацы иыбзызҩыз ашәҟы асасцәа сыман азы уырҭ дареи дара рыбжьара ианцәажәоз аамҭак иыныбжьаршәны ласы-лассы иызҩыит. Сахьыццакыз амшала иызҩыша схашҭыз ҩба хԥагьы уажәы иызҩып.
1. Сара сызҿыу сҩымҭа, сышәҟы (Аԥсыуа Бызшәа Аеҭимологиаи Ацивилизациа Раԥҵареи) ҳәа ахьыӡгьы ахаҭагьы сыԥсахыр сҭаххеит. Арс ианыҟала бара иыбысҭаз Аԥсыуа-Ҭырқәшәа ажәар иазкыу аноҭқәа аматериалқәа – Н. Л. сыгхеит. Банаауа убарҭ сзаабгар. Мамзаргьы аӡәы иыҭаны иысзаабышьҭыр бзыиахоит. Арыи быҩызцәеи бареи реиуа дарбан иызма сыздырам амшала, насгьы шәахьыӡбаша ахьысзымдыруаз азы сара сызымнеыит. Уажәазы иысымаз, нас иышәыгхар лассы шьҭахҟьа иышәысҭауеит.
2. Бара Аурысшәеи-Аԥсышәеи ҳәа ажәар быман, уыбригьы сыгыуп. Ара сҿы аамҭа кьаҿык иаанхар иыбзыиоп. Уыбрыигьы сзаага ҳәа сыбыҳәоит.
3. Аҩӡба Вова Д.Гәлиа иышана зну, насгьы ашьҭахь даара шәаԥыџьаԥы ԥышӡа убао даҟьак иыҟао амышдыгак (календа асалам шәҟыкыи ааиышьҭыит. Уыи кирил анбанла иыҩыз аԥсышәа напҩыралоуп азыҳәан аԥхьара даарӡа иыуадаҩууп. Сахьзамԥхьақәаз аҭыԥқәа иырацәахеит. Бара ма Ардашьан данааилак абрыи ҳаицаԥхьар бзыиоуп.
Иацы иыбзызҩыз ашәҟы иацҵаны абарҭ иысҭахқәоугьы бзызҩыит. Бареи Раҳми Беи сашьеи абзыиарақәа зегьы шәыдысныҳәалоит. Алим Ефендигьы (сабхәа) сымышрақәа сызиыҭ, сыԥҳа.
Башьадыу Омар»
Беигәаа Омар иысалам шәҟықәа аҭырқәшәа здыруа аӡәы данаԥхьалаак, шаҟа иаамысҭашәао иаразнак иеилыикаауеит. Абра сыԥшәма (саҭамыз) иыхьыӡ аныиҳәао, аанда «Беи», ма «Беиефендыи» ҳәа ахьыҩыуа иара иаамысҭашәа абзоуралоуп. Мамзар иара шаҟа диеиҵбыу уазхәыцыр, ас иымҳәаргьы ҟалоит.
Арыи аҵара дыу змаз ашәҟыҩҩ дыу сабхәа иызыҳәагьы даараӡа леишәалоуп дышцәажәоз Омар. Уыи ҭырқәшәала иыныҟәыигоз ҳаҭыр ажәақәа аԥсышәахь еиҭагара ҽеила сзақәымшәеит. Аха арҭ ажәақәа реиҳа иыҳаракыу ауаа аҳҭынраҿы иырцәажәоз аристократ бызшәа акәын. Омар дызлаҩуаз абызшәа акәзар, зынӡа модерн ҭырқәшәан аха, уыи ауаҩ патыула даниацәажәо, ма аҳҭынра бызшәа акәын, официалшәа цәажәаран, мамзар арс сара сеиԥш иааигәаны иыхәыӌқәа еиԥш иыибао рзыгьы реиҳа иыԥхао, иыхаа гәызырҳаго ажәақәа ракәын: «Сыԥҳа», «Саслан», «Сыӌкәын» еиԥш ажәақәа ауаҩ иыҭаацәа рҿы иыныҟәыиго ажәа ԥышӡа акәын. Уыс акәын иыԥшәма ԥҳәысгьы, патыу шсықәылҵоз «Хьырҵәаҵәа», «Ахьықәла», «Хьыжәлара» ҳәа акәын дышсышьҭаз. Сыхшыҩ лырыҽхәарц анылҭахызгьы, «Лыбжа адгьыл иыҵаоуп» лҳәауан. Арҭ ауаа рыцәажәашьа зеиԥшроу зехьынџьара иыуаҳаӡомызт.
Рыцәажәашьа анаҩсгьы рыхымҩаԥгашьагьы аамысҭашәан. Аҩны ӡӷаб хәыӌыкгьы дыҩнашылар, Омар иаразнак дыгыланы дылхаҵгылан. «Аҳ иыҟауҵозыи уыи дыхәыӌыуп, уызыргылозыи», – анырҳәалаак, «Дыуоҩымыи», – иыҳәалон.
Уажәы ҳахәаԥшып 26 марҭ 1974 аҽны иыҩыз асалам шәҟы.
«Маҳинур, сыԥҳа
Бысалам шәҟы сымԥыхьашәеит, иыбҳәақәаз зегьы сырыхцәажәаар алшоит аха, уырҭ зегь ашәҟы иазкырым.
Гәлыиа иызкны иеиҿышәкааз ахәылԥаз иышышәҭахыз иышыҟамлаз бара иыбымҳәаргьы, сара иысымбазаргьы уыс иышыҟалаша здыруан. Иызбанзар, уыи раҳа ауаа рацәа адызгалаша, нас иыҟауымҵар ауаа шадымгылаша даара бзыиа иышыздыруа хаҵа. ҟаҵара ԥсыхәа амамзар, уыи аизара аԥхьа иыҟаҵатәыз еибабарақәа иаанарыԥшыуан, уыс анакәха уыи амш азгәаҭара иыҟамҵазар раҳа иеиӷьын.
«Ҭанаԥа» ажәа иазкыу аеҭимологиа ҟаҵаны абраа иацысҵеит. Иарна иылзынабышьҭыуа иароума, мамзар аԥсышәахь иеиҭаганоума иышыбышьҭыша, бара базхәыц. Иыԥҭахызар даҽа копиакгьы бысҭап. Сара араа иакыӡом ҳәа иыбзынасмышьҭӡеит.
Бара уышьҭа быҩнроуп, иыҟабҵара бҭахыу ауысқәа зегьы бзырхьымӡар ҟалоит. Аамҭа шыбмоуша здыруеит. Ҳазеибамбаргьы уыи бара иыбхараӡам. Ҳара иыҳамо аамҭа ҭацәқәа ҳахы иыбзыианы иаҳархәар уыигьы ҳазхоит. Аамҭа ҳау цыԥхьаӡа уыи ҳаӡбалаап. Арыи аԥхьа бара иысзаабышьҭыз Гәлиа, Быҭә Мусҭафа иеиԥш ауаа иырызкыу азҵаарақәа зныу бықьаадқәа аанбыжьхьан. Уырҭ рҭак ҟасҵеит. Еиҳарак Быҭә Мусҭафа Беи иызкны сара саҟара адырра бызҭаша даҽаӡәы дыҟоуп ҳәа сыҟам. Уыи даара иыбзыианы аҭак ҟасҵеит ҳәа сыгәы иаанагоит. Уырҭ бызҵаарақәа иырызкыу ақьаадқәеи, бара иахьагьы уаҵәгьы – иышыбыхәаша еиԥш иырыхианы сара сҿы иыҟоуп. Аха бареи сареи ауыс еицуыра иазкыу апрограм ахьаҳзыҟамҵаз азы бара аҩны баныманшәало ахьсзымдыруа амш ала сара сызнеиуам, сагьымнеыит.
Сыԥшәма патыу лықәҵара шышәҭахыыу аӡбахә сеигәырӷеит. Иаша ҵәҟьаны уажәы ааигәа акы шыҟасҵаша анеилылкаа маӌк лыҽлыргәыбзыӷыит. Мамзар ҩба-хԥа шықәса раԥхьа зегьы реиҳа иысҿагылоз лара лакәын. Иалылбдыраауеи, уашьҭа нахысгьы лымдырра ҽазнык иыӷьазкны аҽарыцәгьар, иашоуп уыи лыжәлар бзыиа иахьылымбао азы акәӡам ас иахьыҟалҵо, сызҿыу ауысқәа аҟаҵара аҭахӡам ҳәа иахьылыԥхьаӡо амш алоуп.
Сара акрыздыруа, иылахҿыхыу сыуаажәлар раҳа лассы ауыс зуырц аԥырхага сырымҭааит, уаҳа акымзар акы сҭахым. Акгьы сазыԥшым. Анцәа шәиыхьчааиҭ. Арыи шәцәанырра бзыиа азыҳәан иыҭабыуп ҳәа шәасҳәоит.
Раҳмыи Беи сашьаи бареи гәык ала сымшрақәа шәзынасышьҭуеит. Алим Ефенди иаԥхьа сыхырхәоит (ҭырқәшәала  иыҳәоит). Зегьы шәзы сныҳәоит, анцәа абзыиарақәа шәаҭәеишьааит,
Омар»
Арҭ асалам шәҟықәа иырҭаҵаны иааиышҭыз «зарф» заҳҳәао санрыхәаԥшы, арҭ зегьы аныиҩы аҽны иышаа/-иышьҭыз гәасҭеит. Уырҭгьы адырҩаҽны аԥочҭа адамыӷ ахьану ааԥшыуаит, саргьы ҩба-хԥа мышрыла иысымԥыхьашәазаарын ҳәа сыхәыцуеит.
Аха араа зыӡбахә ҳәао Гәлыиа, Быҭәба Мусҭафа ирызкыу аҩырақәа иахьа сара иышсымам сҳәароуп. Уысҟан Аԥысныҟа иысышьҭыит ҳәа сыҟоуп акопиагьы сымам. Арҭ ма Гәажәба Руслан иымазароуп, мамзар Басарыиаԥҳа Иарна иылымазар ҟалап. Иызбан арыи иеиԥшыу ауысқәа зҭахыу арҭ аҩыџьа ракәын. Насгьы абарҭ аҩыџьа рархивқәа рҿы Омар иызкыу аматериалқәа иырацәоуп ҳәа сыҟоуп, уаҳа акы ыҟамзаргьы асалам шәҟықәа шыҟао здыруеит.
Арыи ашәҟыгьы 1.4.1974 аҽны иыҩуп:
«Маҳинур, сыԥҳа,
Басарыиаԥҳа аҭак лассы иылҭахыуп. Арыи азыҳәан сара сахь баара сазымԥшықәа «Ҭанаԥ» ажәа аеҭимологиа ҟаҵаны кирил нбанла, ԥсышәала иыҩны сысалам шәҟы иаҵаҵаны ладрес ахь иысышьҭыит. Асаламқәа рацәаны, сыԥҳа
Омар»
Уажәазы сара иыҵәахны иысымоуп ҳәа иысымԥыхьашәаз асалам шәҟықәа абарҭ роуп. Сара сыматериалқәа реиуа ԥыҭк бжьаӡыит. Иызбанзар, арыи атәылаҿы иышдырыу еиԥш ласы-лассы ар ахылоон. Уырҭ раамҭан шәарҭахоон азы шәҟықәак ма ҩымҭақәак иымыбжьаӡырц азы иаҳҵәахыуан. Уырҭ реиуа ԥыҭк сцәыӡыит. Зны џьара иааԥшыргьы сеидрыу. Аха зынӡа иыӡзаргьы ҟалап.
Даҽакгьы салацәажәар сҭахыуп, иахьа уажәраанӡа уысқәак сырҿы џьысшьоон аха, араа иынеидкыланы Омар иыуысымҭақәа санрыхәаԥшы макьана сабаҟо ҳәа сыхәыцыит. Иара иылшаз зылшаша Аԥсны дыҟазар сыздырам, аха Ҭырқәтәыла дышыҟам здыруеит. Уышьҭа нахыс дышыҟамлашагьы.
Абрыи сыҩымҭа аҵыхәтәан Беигәаа Омар иыҩтәыны иаасырыԥшыз даҟьақәакгьы сырзааҭгылар сҭахыуп. Арҭ адаҟьақәа сара ҳамҭас иысыиҭаз ашәҟықәа раԥхьа сара иысзаныиҵаз ацәаҳәақәа роуп. Арыигь ҭоурыхыуп ҳәа иысыԥхьаӡоит.
«Абҳаз Миҭоложиси Анач мы?» зыхьӡыу иышәҟы ҳамҭас иансыиҭа аҽны аԥхьатәыи адаҟьаҿы абас иыҩан:
«Баԥхьа, иарыԥхьа, иыдырҵа, аԥсыуа ҩны цыԥхьаӡа арыи акы ыҟамзар шыԥхашьаро дырдыр».Арыи шаҟа иыуыс мариам ҳәара аҭахума.
Уажәы ҳахәаԥшып даҽа иышәҟык аԥхьатәыи адаҟьа ианыу ажәақәа.
«Маҳинур, Сыӌкәын!
Бнапы ианысҵақәаз арыи ашәҟы 1-тәи адаҟьанӡа ианыуп абарс:
1 Абрыи азаарыгӡа сышәҟықәа ракак сымҭаны иыбымаз.
2 Сҭаҳмадоуп, иысызҭымгаз сыҩымҭақәа сызҭымгақәа сыԥсыр, аҭгара буалзааит.
3 Зытәқәа сзымҳәаз аматериалқәагьы сызҭымгар уырҭгьы.
4 Знапы ианысҵаша, сылаԥш зыхьӡо, иыздыруа уаҳа аԥсыуа дыҟам.
5 Хыла гәыла, филологиа ҵарала уажәнатә быҽазрыхиа. Анцәа дыбыцыхрааит. »
Даҽа даҟьакгьы ҳахәаԥшып:
« Ԥаԥаԥҳа Маҳинур, сыӌкәын,
Иысымҭаны абрыи быдкыл, иысызҭымгаз сыҩымҭақәа
сызҭымгақәа сыԥсыр, бара иыҭыбгап ҳәа сыбықәгәыӷуеит. Мышра бымаз, сыӌкәын.
1986 Беигәаа Омер Буиука»
Уажәы шәазхәыц, ссыиа шаҟа иыдыуу, сара шаҟа сыхәыӌыу. Арҭ санрызхәцлаак нырцә ацара сацәшәоит. Уыи амшала анцәа сыиыҳәоит. Абрыи суал ԥшьа назыгӡарц амчыи аамҭеи сыҭ ҳәа. Насгьы сыжәлар сырыҳәоит ацхыраара сышәҭ ҳәа.
Омар шәышықәса иеиҳаны аԥсҭазаара аныиҵеит, иыхы идыруа аахыижьҭеи дышаҿыз даҿын, аха дызалымгеит. Сара сышалгаша сыздырам.
Беигәаа Омар гәырҩас иымаз арҭ мацара ракәымызт. Аԥсыуа жәлар рашәақәагьы хьаас иыман. Ажәытә азар ашәақәа, аргь ашәақәа иырхашҭырц акгьы рыгым. Арҭгьы
иеизгатәыуп ҳәа дысыдышшылон. Азар ашәа убас бзыиа иыибон иыԥсы аныихыихыуазгь убарҭ иаҳар иыҭахын. Уыи азы иыԥшәма ԥҳәыс дылыҳәеит.
Аԥсыуа ашәақәагьа уыс баша иыкауыжьша акы акәым. Рыбжьы хаа, ада рыҵакы ҳажәлар рыҭоурых, рыкультыура, рыфилософиа азы шаҟа патыу ақәыу уажәы раҳа иыбзыианы иеилыскаауеит. Омар арыи иыгәҭыхагьы назыгӡарц «Уарада» ҳәа амузикатә гәыԥ еиҿыскааит, 4-шықәса иыреиҳауп аконцертқәа ҟаҳҵоижьҭеи. Аматиур  ахаԥшьгаратә – Н. Л. ҳасабла еиҿаҳкааз арыи агәыԥ еиҳарак сара сызышьҭао. Иахьа уышьҭа иыӡраны иыҟао Аԥсны анҭыҵ иынхао аԥсыуаа рымазырканыи дара рашәақәа, рыкәашарақәа, иымыӡкәа анотақәа ранҵара, ажәлар ҽазнык рыларҵәа азыҳәан ауыс адуылара. Нас ҳашәақәа рытема цқьа иеилканы еиҳарак ажәытә цивилизациақәа рыкультыуреи дареи аиҿырыԥшра.
Сара уажәы сызҿыу абрыи оуп. Даараӡа аматериал бзыиақәа сымԥыхьашәеит. Уажәы иысымоуп атезис «Аԥсыуа-Захәыуа жәлар рашәақәа иало аритуал мотивқәеи Ахеҭаа ртәы еиҿырыԥшыра». Арыи уышьҭа иақәыруӷәӷәаны аҳәара сылшоит. Ҳашәақәеи ҳакәашарақәа Ахеҭаа ртәы ахаҭаԥсаҭа шакәыу. Дара арҭ рыҩымҭақәа рҿы иаанрыжьыит аха, ҳара ҳашәақәа рҿы иаанхеит, иахьагьы аԥсы ҭоуп. Сара сынтәа «Анадолутәыи Анцәанақәеи Аԥсыуа-Захәыуа Анцәанақәа Реиқәшәара» ҳәа темак ауыс адызуылеит Уыи даараӡа иыбзыианы иыԥышӡаны иаанарыԥшуеит аԥсыуа мифологиеи Азиа хәыӌы, Анадолу, Месопотамиа амифологиаи шаҟа иеиԥшыу. Арыи Омар абызшәа аганала иааирыԥшыз адыррақәа сара ашәақәеи акәашарақәеи сыхы иархәаны арҭ аритуалқәа шаҟа иеиԥшыз сыԥшааит азыҳәан. Омар дызҿыз ауысқәа даара ианаалао арыи ашәақәа рыҭҵаарагьы уажәы сара иысылшао ала саҿыуп. Даара археологиатә материл бзыиақәа еизызгеит. Арыи
атема иахьанӡа ҳшахәамԥшыз еилыкааит. Уышьҭа анцәа иыџьышьуоп ҳаԥсадгьыл ахьчара ҳажәлар иырылшеит, арыи нахыс ҳабызшәеи, ҳакультыуреи, ҳаҭоурых ҳаҟазарақәа ҳахьчар ҳаԥсырым ҳәа сыгәы иаанагоит.
Абра иырацәамхозар Омар иыԥысҭазаара иазкны ҭырқәшәала иыҟасҵаз еицәажәарак аԥсышәахь иеиҭаганы иацысҵар сҭахыуп. Омар хаҭала иеилкааразы иыҳахәоит ҳәа сазхәыцуеит. Арыи иааркьаҿыу иыбиографиа акәзааит ҳәа иыҳаԥхьаӡап.
Беигәаа Омар
Диыит 1901 ашықәсан, ԥхынгәы мзазы. Ҭырқәтәыла Болоу ақалақь иаҵанакуа, Дузџье ацуҭа иадҳәалаз ақыҭақәа иыреиуаз Ашәба Ҳаџьы Суиелман Беи иықыҭаҿы.
Иабдыу Беигәаа Ҳасан 1878 ашықәсан Аԥсны Абжьаҟәа ақыҭа иеиуаз аԥсыуаа дыреиуан.
Беигәаа Омар иаб Баирам иыхьӡын, иан Шамԥҳа Мыкыд лакәын. Иыхьыӡ Омар иыхьӡызҵаз иабдыу иакәын. Беигәаы Омар иыпаспорт аҿы иаабоит даҽа хьыӡык шиымаз. Уаа даныуп «Омер Луҭфи Буиуқа» ҳәа. Османлаа иеицырдауаз рыԥашьа Омер Ԥашьа иыхьӡ иахаршаланы иышыихырҵаз иыҩуеит.
Иара раԥхьаӡа аԥсышәала аҩра далагеит араб анбанқәа рыла. Уысҟан ауаа амсылманреи Аҟәырҟаныи зларҵаша бызшәас иырдыруаз аԥсышәа мацара акәын азы. Иырҵаҩцәа Чаныԥҳа Ҳасибеи уи лыԥшәма аԥсышәа здыруаз шаԥсыӷ Рашьыиҭ Ефендыи Омар дахьырыгӡеит. Уыигьы ԥсышәала, аха араб нбанқәа рыла аԥааимбар Ҳз. Муҳаммед иыԥсҭазаара зҳәо ажәаеинраала аԥсышәахь иеиҭаганы, иақәҭыхны ауаа иырзыишеит.
Нас Аԥсыуаа амсылманра дсырҵооит ҳәа ԥсышәала рӷазақәак зыҩуаз Чқалаԥыуа Шьырын Ефендыи
иыцхыраарала, ԥсышәала аҩра аԥхьара аанда ажәаеинраала аҩрагьы далаиыргеит.
Арыи ахсаала уара иаҭ. Фаилаҭыун фаилаҭыун фаилаҭ, ҳәа дызлагаз адыин иазкыу «Серенџьам» зыхьӡыу, аԥааимбар иыхҭысқәа зҳәо ажәаеинраала, Омар раԥхьатәыи иыҩымҭа ҳәа иыԥхьаӡатәыуп. Уыи иара џьара далацәажәоит: «Быҭәба Мусҭафа ианиысҭа даара иыгәы иахәан» ҳәа.
Уыи аамҭаз Ҭырқәтәыла макьана Османлаа ахын азы, уыс иахьатәыи еиԥш ашколқәа ыҟамызт. Араб бызшәеи аџьам бызшәеи рыла акәын иышаԥхьоз. Омар иаб иылахҿыхыз аӡәы иакәын иыӌкәын, ақыҭаҿы даанымыжьқәа Дузџье дыиган уаа даарыԥхьеит. Уаа Чқалаԥыуа Шьырын Ефендыи дыигәылан. Медресе зырҳәаоз ашкол дыҭалан араԥшәеи аџьамшәеи иыҵеит. Аԥсышәала аҩра аԥхьара иызырҵоз Шьырын Ефендыи иакәын. Уыи Омар ажәаеинрала аҩышьагьы иызыҵаз иоуп. Омар уаантә амодрн школ лицеиаҟа дыиасит.
Уышьҭа Ҭырқәтәыла Ареспубликагьы шьақәгылахьан. 1924-25 ашықәсақәа раан Омар алицеи Едирне ақалақь даԥхьеит. Ашкол ԥарала акәын иышыҟаз. Уаа даналга Ауниверситет дыҭалеит. 1930 ашықәсан Абна ныџьнырра афакултет далгеит. Убас ала Беигәаа Омар абызшәа рацәа иыҵеит. Араԥшәа, аџьамшәа, афрансыз бызшәа. анамецшәа, аҭырқәшәа. Насгьы иыхатәы бызшәа аԥсышәа иыхаҭала дышаҿыз даҿын. Аурысшәагьы иыхала ԥыҭк иыиҵахьан. Уыи амшала абызшәақәа дырзааигәан. Иара хықәкыс иымаз аԥсыуа бызшәеи аԥсыуа ҭоурыхыи ракәын.
Уысҟан ашколқәа ахьмаӌыз азыҳәан, Омар ашкол иықәра ԥыҭк ианынаскьа дыҭалеит, уыи амшала иыҩызцәа Омар ҭырқәшәала «Есқыи Омер», «Ажәытә Омар» иыхырҵеит. Омар иыхьыӡ ӌыда еиԥш иаргьы дызызҿлымҳаз «ажәытә» акәын, ажәытә мацарагьы иызхомызт «Ажәытәӡа» дашьҭан.
Омар Аԥсныи аԥсыуааи рыҭоурых адунеи аншаа ахыс иахьа уажәраанӡа аагара дашьҭан. Уыи амшала Омар дызҿыз Аԥсыуаа рыҭҵаара ауыс даараӡа иыҵауылан, аганқәагьы зынӡа иеиҵыхын. Аԥсыуа бызшәа, Аԥсыуа ҭоурых, Аԥсыуаа рыцивилизациа иахьатәыи Аԥсны аҳәаақәа мацара иынҭакны дахәаԥшыуамызт. Адунеи зегьы, аамҭақәа зегьы ажәларқәа зегьы дырыхәаԥшны, иеиҿарыԥшны акәын иышыиҩыуаз, уыи азыҳәан Омар иыҟаиҵаз иахьа уажәраанӡа иыҟазҵаз аӡәы дыҟамызт. Уаанӡа аҵара уаа иырымдыруаз иырмаҳаз адыррақәа атезисқәа ықәиыргылаон.
Ажәак ала Омар Аԥсны анҭыҵ иыҟаз аԥсыуаа иырылыҳәҳәоз аӡәы иакәын. Омар Аԥснаагьы дырдыруан, адунеигьы. Уыи иыбаҩ арахь иыҟан аха, иыԥсы Аԥсны иышыҟаз ззымдыруа аӡәгьы дыҟамызт. Ианакәызаалак хәыцырҭас иымаз Аԥсны акәын. Аԥсыуа бызшәа амаӡақәа дырышьҭан. Аԥсыуа бызшәа иеиларттаны, иеиларкәкәны, иалыихыз адыррақәа ԥышӡала ҽазнык иыичаԥауан, адырра ҿыцқәа шьақәиыргылаон.
Омар иықәиыргылаз азҵаарақәа аҵарауаа рыцәа иыҭазырӡыӡооз ажәақәа ракәын, аӡәымзар аӡәы даҿагыланы арыи иашам иызымҳәаеит иахьа уажәрааанӡа. Аха зыхы иазырхәаз, иыххьындаз зҳәо дарааӡа иырацәоуп.
Аԥааимбар Ҳз. Ибраҳиым иызкыу ашәҟы аныикьыԥхь ашьҭахь 20 шықәса аныиас оуп аҭырқәцәа арыи шаҟа аҵакы дыу шамаз анеилыркаа. Аҭырқәа шумеролог  Муаззез Илмие Чыӷ Н.Л дыу уыи амшала ашәҟы анылҩы.
Иара иоуп аҭоурыхтә даҟьақәа асаба рҿаппы џьара иахьыкҿажьыз иыԥшааны, иыцәырганы Аԥсыуа биыраҟқәа ҳахы иаҳархәартә иыҟазҵаз. Уыс Аԥсҳа Баҭа иымҳәыргьы, иаргьы дызуысҭдаз цәырызгаз.
Беигәаа Омар иаҟара зыхы иамеигӡакәа зыжәлар рымаҵа зуыз аӡәы сара Ҭырқәтәыла дыҟоуп ҳәа сызҳәарым. Иарбан
уысзаалакгьы иара иыџьабаа зыным акымзар акы ыҟам. Ианакәызалак иыиашаз, иыҵабыргыз, иыхтыз аӡәы иакәын. Уыи уыс акы давагьежьны анахь арахь иаауырҳәыша ауысқәа дырыламызт. Иыиҳәаша ахы еиԥш иыҭиырҟьон иагьы ақәиыршәон. Ажәакала, Омар иыуысқәа рызгьы иыхаҭазгьы дыиашам зҳәаоз аӡәы дыцәырымҵыит.
Уыс иыҩымҭақәа ахыԥхьаӡара маӌшәа иааԥшыуазаргьы иаҳәоз даараӡа иырацәан. Беигәаа Омар иыкьыԥхьыу иышәҟықәа хыхь ҳарылацәжәеит. Акьыԥхьразын иыхиаогьы. Уыи ҽазнык аҳәара аҭахӡам. Сара абра иара иызкыу иыздыруа ӌыдарақәак иааркьаҿ-ааркьаҿны ианысҵар сҭахәыуп.
Омар 1939 ашықәсан ауысуыра далагеит 34 шықәса ауыс иуыит. 1964 ашықәсан дытәанчаҩхеит.
Раԥхьаӡатәыи иажәаеинраала 1918 ашықәсан иыҩыит. Раԥхьаӡа афольклор еизгара 1965 ашықәсан далагеит. Раԥхьаӡа Аԥсны 1975 ашықәсан дыцеит.
Беигәаа Омар арра хынтә дыргеит. Аҵыхәтәан 1944
ашықәсан Иԥсала хьырҳәоз аҭыԥаҿы арра дыҟан (уысҟаноуп абра ианыу асаламшәҟы хәыӌы аныиҩыз).
Омар саниазҵаа, сара санацәа хҩык ракәын иыҳәеит:
1. Шамԥҳа Мықыд (сызыхшаз сан),
2. Баӷԥҳа Деиа (сышьҭызхыз н),
3. Қҿынԥҳа Селма (арыи аԥҳәыс ақыҭа зегьы ран лакәын, саб ианыԥса лакәын. Саргьы сзааӡаз лара лоуп).
Омарыи сареи ҳанеиқәшәалаак иаасгәалашәо зегьы сыиазҵаауан. Зны ныҳәара мышык аан, 1995 ашықәса абаирам азы сахьнеиыз, Омр абрыи Амаршьан ажәа иаанагозыи ҳәа сиазҵааит:
«Мархьано А Хеҭа (Ҳиҭиҭ) бызшәаҿы аҳәынҭқарра аиҳабы (президент) оуп иаанаго. Арыи ажәа аҽа ҳәашьак акәзар ҟалап. Арыи ажәа иыԥсышәаӡам, аха жәытәнатә
аахыс аԥсышәа иалоуп», – иыҳәеит. Нас сыиазҵааит: «Ачба, Чачба ажәақәа иаанагозыи?» – сҳәеит.
«Ачаа иаԥсыуа жәлоуп, иаԥсыуа цқьоуп. Ашаҳба зҳәогьы дыҟоуп, арҭ «Арҭабаз» ҳәагьы иырышьҭан. Ачачбақәагьы «Фарнабаз  ҳәа иырышьҭан. Арҭ рзы «Ашаҳба» зҳәаоз дыҟан. Израилтәи аԥааимбар Муса иыжәла Чачбан, аԥааимбар Давуыҭгьы д-Чачбан», – иыҳәеит.
«Арыи Гагра ақарҭԥосҭал иазкны жәабжьык шәаҳәан уыи аҽазнык иысашәҳәарыи?» – анысҳәа.
«Сара 1924-25 ашықәсан Едирне алицеи аҿы саԥхьаон; ианакәызаалак ҳаҩны иынеиуаз Қҿыныԥҳа Селмаи Қабыԥҳа Ҳабибе Цыгәԥҳак аказы дышсыҳәаз сарҳәеит. Едирне уанца Арнавуҭқьои ҳәа Исҭамбул ҭыԥк аҿы Наиле Сулҭан лаҳҭынра ыҟоуп, уаа уыцаны Ашәԥҳа Ԥырланҭа ҳәа ԥсыуа ҭыԥҳак уаа аҳҭынра дыҭоуп, уыбрыи дыбаны абрыи лыҭ ҳәа асалам шәҟык аасдыркыит.
Раԥхьа аныи Ҳабибе Ҭеизе иахьылҭахыз Сулҭан Аҳмеҭ сыцеит. Нас Наиле Сулҭан лаҳҭынрахь сыцарц акәын амҩа сызықәшәаз хаҵакгьы саргьы уахь сцоит, аԥсыуа ӡӷабцәеи аӌкәынцәеи рыуысқәа рымш ала, иыҳәеит. Нас иареи сареи ҳаиццеит.
Аԥсаҵлақәа рыбжьара амзарак ыҟан уаа сасаиырҭак ыҟан уыбра ҳатәеит. Нас Ԥырланҭа лашьеиҳабы иыԥа дааит. Сара дысыдтәалеит. Арыи Ашәԥҳа Ԥырланҭа аныи аӌкәын иаб иахьша лакәын. Арҭ Ашәба Шефиқьыи Ҭевфиқьыи зыхьӡыз ҩешьцәак ракәын. Ԥыҭк ашьҭахь 25-30 шықәса зхыҵуаз ҭыԥҳа ԥышӡак дааҩнашылеит. Арыи Ԥырланҭа лакәзаарын, снапы лкыит. Даара иыхааны дсацәажәеит. Иызгаз ашәҟазыҳәан иыҭабыуп лҳәеит. Арҭ Лубнан Ливан аҳәынҭқарра – Н. Л. иырыишьҭырц иаҿызаарын. Санлыдыҵуаз картак сылҭеит ақарҭԥосҭал ашьҭахь уырысшәла ҩырақәак анын. Уыс баша картак акәыз
џьысшьеит. Акыр шықәса рышьҭахь урысшәала аԥхьара анысҵа арыи «Гагра» ақарҭԥосҭал шакәыз еилыскааит. Рыцҳа шаҟа патыу ақәҵаны иылҵәахыз. Аҳҭынра иыҭаз аԥсыуаа Аԥсны шаҟа бзыиа иырбоз еилыскааит. Сыматериалқәа рыҩныҵҟа иыҟазароуп», – иыҳәеит.
Мышкгьы: «Омер Амџьа, Аԥсныи уареи аимадара шәыбжьан, абрыи Аԥсназы ҳәа иыуҩыз ажәаеинраала иышԥауҩыи?» – ҳәа сыиазҵааит.
«Аԥсныи сареи аимадара уыс иышдыру еиԥш иысыбжьамызт. Аха ҳара аҳауантә, ажәҩантә ахабар ҳаууан. Ҳабдыуцәа рыхьаа ала ҳамдыухазыи, 1924 Единре лицеи санҭаз, ианбыукәыз сгәалшәом аха Ақчақьоџьа оума џьара амшын аԥшаҳәа сыҟан, стәаны нырцә сыԥшыуан. Убасҟан сеиҳабацәа сабдыуцәа зыӡбахә рҳәоз Аԥсны сылаԥхьа  сыла аԥхьа – Н. Л. иаазгеит. Убарҭ иырҳәақәаз сырызхәыцыит. Убасҟан ҟармаҵысык шәаҳәон уыи зынӡа сыгәы арыԥшааит. «Сыиахьа уауыла иыҭәны иыиасиит Аԥсны», – ҳәа иалагаоз ажәақәа снарҳәеит».
«Нас Аԥсны убеит, иышыухәыцыз еиԥш иыҟазма?» – сҳәеит.
«Иысхәыцуаз Аԥсны иеиԥшӡам сызҳәарым. Аԥсны ашәаԥыџьаԥ сыхәыӌы аахыижьҭеи сыхыи сыԥсыи иыҭакны иысыман, сыбаҩ иалан. Уыи атәыла алахьынҵагьы арыи ашәаԥыџьаԥ амш алоуп иышычаԥоу. Арыи аурыиақәеи афранцызқәеи даара бзыиа иырдыруеит. Адунеиаҿы раԥхьаӡа ауаҩы ԥышӡа дахьанылаз, раԥхьаӡатәыи ауаҩышьа ахьанылаз аҭыԥ абраауп. Ҭевраҭ раԥхьаӡатәыи ауаҩ Аԥсны диыит ҳәаоуп иышаныу».
«Аԥсыуаа раԥхьа иымаҳаџьырны ианаа реҽеилаҳәашьа шԥаҟаз?» – ҳәа саниазҵаа:
«Аԥсыуаа раԥхьа ианааи рыҽеилаҳәашьа агьырҭ иыреиԥшымызт. Ҭырқәтәыла Ареспублика шьақәгылаанӡа аҭырқәа
ҳәсақәа «Шьалвар» ҳәа иызышьҭаз аҭырқәа еиқәа рышьан. Аха аԥсыуаа зынӡа арыи аиқәа рышьарымҵаӡеит. Акәымжәы аԥсыуаа рҿы официал маҭәан. Еизарақәа аныҟоу, апротокол анаҭахыу акәымжәы рышәырҵон. Уыи анаҭахым аамҭазы акьаҿ акәын иыршәыз. Аԥсыуаа рхацәагьы аҭырқәцәа реиԥш акәмызцә еиқәа шырышьарҵоз . Уырҭ реиқәақәа рситил хазын. Уырҭ рыбӷа ахәымџьар арҭон.
Аԥсыуаа аҭоурых аҿы аханатә аахыс иыбзыианы рҽеиларҳәон. Аҳәса иесымшатәыи рыԥсҭазаараҿы аҵкы акәын иыршәыз. Зны аԥсыуаагьы араа ачаршьаф иыҭалеит. Ақыҭақәа рыҿгьы ианыршәырҵаоз ҟалеит.
Аха аԥсыуа қыҭақәа рҿы хаҵеи ԥҳәысыи еилых ҟамҵакәа иеицынхон. Реибабашьа ԥсыуа ҵасла акәын. Аҳәсагьы уыс рыхы рҿы ҭаҳәҳәа иеимдомызт».
«Омер Амџьа, шәхааны ԥсыуа кәашарала шәкәашозма?»– сҳәеит зынгьы.
«Сара сыхааны аԥсыуа ҵасла сымкәашеит. Аха сыԥҳа Нураи данырҳәоз, иысзымдыруазаргьы Раҳми мчыла сыиыргылан уыс саақәгьежьыит. Нас Ԥроф Гунсел санылба уыигьы дыҩын дааиын саргьы уаасыцымгьежьыр зуам лҳәеит. Нас модерн дансыкгьы  кәашаракгьы – Н. Л. ҟаҳҵеит лареи сареи».
Аха Аԥсны Омар дыдыркәашеит ҳәа саҳаит. д-Шамԥҳазаарын дызыркәашаз. Нас Аураашьа ҟашәҵозма? – сҳәеит. «Аураашьа» акәӡам, «Аурашьа»оуп иыҳәеит. Агәҭатәи «р» иырыӷәӷәаны иыџьбараны иҳәатәыуп, иҳәеит.
Аураашьа анырҳәаоз иырҳәаоз ажәақәа алаф ажәоуп: «Аҽага иаҿаԥалаз,
Аӷәы ацқьа иыхы ианҟьеит
Алуыхәҭа қыдызҟьаз,
Адаԥа ацқьа лыхы анҟьет...», – еиԥш иҳәеит.
Беигәаа Омар аԥсыуа ашәақәа ианакәызаалак патыу ақәҵаны дрыхцәажәауан. Зны саннеи иыԥшәмеи иареи «Анхацәа ыҭыԥҳацәа» ҳәа ашәак ыҟан уыи дсырҳәеит, арыи акәашарагьы аман рҳәеит. Абраа иыҳамаз ашәақәа акәашарақәа иахьыӡыз даара иыгәы иалан. Зны аҭаҳмадацәа еизганы азар ашәақәа дырҳәаны ианыиҵан, нас иыӡыит ҳәа иыгәы иалан.
Даҽазныкгьы ԥсны еиҳарак иышәгәаԥхазыи?» ҳәа саниазҵаа:
«Уыи уыс иышыҟао зыҩуа ашәҟықәа рацәоуп. Аҽакала иаҳҳәозар ашәҟықәа џьенаҭ ҳәа зыӡбахә рҳәао аҭыԥ Аԥсноуп. Џьеннеҭ абра иеиԥшыуп ҳәа рарҳәоит, ауаа.
Клхидагьы иаанаг уыиоуп «Ҟәал-Хь» ахьы ҟәала, аҭыԥ. Аԥсны иахьа даара ацивилизациа бзыиа амоуп. Акы заҵәык «Рхыԥхьаӡара маӌыуп», уыи уыгәы унархьуеит. Нас раԥсышәагьы раҳа иыбзыианы иацыхраар бзыиоп. Аԥсыуа бызшәеи Аԥсыуа ҭоурыхыи азы Аԥснаа иыҟарҵаз маӌӡам. Дырмит Гәлиа. Ачба Зураб, Гьаргь Ӡиӡариа, Шьалуа Инал-иԥа, ианор Ԥачлыиа, Кәаҵыиа Шаҟрыл, Ҭамара Шаҟрылԥҳа, Жора Амыӌба даараӡа иысгәаԥхәақәо роуп.
Насгьы Аԥсны уызеигәырӷьаша, уызылаҽхәаша аҟазаҩцәа, еиҳарак асахьа ҭыхыҩцәа ыҟоуп».
«Нас уаҳа иышәгәаԥхазыи?»
«Ашәаԥыџьаԥ рыхьчоит уыи сгәаԥхеит. Ажәытә Ԥицунда аԥшаҳәаҿы абнара иыҟао аҟны аҵла ԥыуҟар, амыждара уақәшәон ҳәа акәын иышхарҵоз».
Зны Беигәаа Омар иыҩны ҳаштәаз рықыҭа иеиуаз аӡәы Аҭаҭиурк иан ҳара ҳқыҭа деиуан, Бналыԥҳан иыҳәеит. Аԥсыуа ашә ҟаҵаны Бналба ӌкәынак Аҭаҭиурк иан лахь иыигозаап. Арыи уыс аныиҳәа Беигәаа Омаргьы Аҭаҭиуркыи аԥсыуааи иеизааигәан Рауф Орбаи, Ачба Музаффер Қылычыи зынӡа еизааигәақәаз ракәын иыҳәеит.
Зны саннеигьы Зозҳан Татеи Ҳаныиаи иырызкыз ашәа ашәаҵа иыисырҳәар иақәыскыит, аха иамуыит џьаукы ааит. Уыи ажәақәа абас акәын иышыҟаз:
«Рыхь Зузҳан рахьа ақәиыԥсауан» арыи «Рахьа» закәызыи ҳәа сыиазҵаашан, уыигьы уыс иаанхеит. Аха Зузҳан (Зеуз Ҳан) зыиҳәоз Сен Симон, Симон Қананаҭи  Кананити– Н. Л шиакәыз иыҳәалон. Абрыи иазкыу ажәаеинраала Симон Қананаҭи иыныха аԥхьа ианҵазар шаҟа иыбзыиахозыиз ҳәа шаҟантә иысеиҳәазыи. Уыи аӡбахә инаарҭбааны иыҩны иысыиҭеит абри рыҭа абас ҵәҟьа ианырҵааит ҳәа, макьанагьы иысымоуп.
1998 ашықәса акәын абаирам азы (аныҳәара амш) саннеи, хәыӌык иылшара маӌны иызбеит, дысмыргәаҟааит ҳәа акы сыимазҵааӡеит аха, иара иыхаҭала:«Сара аԥысҭазаара сыхазы иысҭахӡам. Иыҟаҵатәыу ауысқәа убас иырацәоуп», – иыҳәеит, нас иацыиҵеит:
«Аҟәырҟангьы ианыуп, ауаҩы акыр иылшозар, ажәлар дырыхәозар, иылшао ҟаиҵароуп. Агьырҭ иырзыҟамҵақәо иара иыҟаиҵозар, уыи раҳагьы иыбзыианы иыҟаиҵароуп. Иыҟаиымҵар иымуыроуп. Уыи ауыс аҟаҵара иара иыуалыуп. Ажәлар рыуал, рҳак иықәыуп оуп иаанаго уыи. Иаҳҳәап абызшәа бзыиа иыздыруа иыжәлар дырыцыхраауазар, дрыхьӡароуп, мамзар ажәлар рыгәнаҳа иыгоит.
Сара аԥсышәа даара иыбзыианы иыздыруаз сырықәшәеит. Уырҭ сырхааныуп. Арҭ рыуаӡәы саб ианыԥса Қҿынԥҳа Селма лакәын. Амза хьыӡқәа, аԥсыуаа рабыиԥара уыи иылҿысҵааит. Абарҭ ажәақәа сзырҵаз лара лоуп. Ааԥы, Ааԥхымз, Ааԥгәы, Аааԥҵыхә, Ԥхынхы, Ԥхынгәы еиԥш».
Уыс абаирамқәа анҳамаз баша ҳтәаны ҳанцәажәозгьы иаҳҳәоз башамызт. Уыи аҭаҳмадеи аҭакәажәыи иырҳәаз зегьы ахьысзымҩыз сыгәы иалоуп ианакәызалаак сыхшыҩ иыҭахаша џьысшьон. Омар иыбзыиа иыцәгьа иессымша
сыидтәаламзаргьы уыи иыҿынтә акы анысҵақәан. Аха иыԥшәма ԥҳәысгьы хазы дҭоурыхын. Зны уыс лҳәеит:
«Ҳара ҳақыҭа Каиалар Маана иыртәын уырҭ уаа иыҳәынҭқарран. Маан Озбақь иыблақәа еимхәыц еиԥш ажәҩан ԥыштәын. Дышкәакәан, иыхы шлан, иыжакьа ԥыҭк иауын, иаргьы даара дауын. Каиалар иыҩны ыҟан азы ҳара сасра даҳзаалон. Раԥхьатәыи иыԥҳәыс Дкҿынԥҳан, даара дыԥышӡан. Сафарбеи ҳәа ԥак дыиыман, дыԥсыит. Сан уыбрыи Сафарбеи дылааӡан», – лҳәеит. Арҭ дара аныбзаз ақьаад ианысҵақәаз роуп, аха дара аныԥсы ашьҭахь санахәаԥшы, сыхы сасыит. Абрыи ашәа ззырҳәаз Озбақь иомашь ҳәа сахьымҵааз.
Аԥсҭазаара шаҟа лассы иыиасуазыи, ауаҩ акы ҟасҵандаз аныиҳәалаак раҳагьы лассы иыиасуан. Ас иыҟао ауаа рзы шәышықәса закәызыи даҽа шәышықәса иыҟазаргьы иыҟарҵаша ауыс ианакәызаалак иырымоуп.
Омар иыԥысҭазаара баша иыихыиымгаӡеит. Сара 35 шықәса иаанда сыҟаны иыҟаиҵақәаз анызба уыи шәышықәса дыреиҳамыз, ҩышә шықәса дреиҳан иызбанзар уахагьы ҽынгьы дааҟәымҵӡакәа ауыс иыуан. Зны иыԥшәма ԥҳәыс уыс лҳәеит. «Акы иыгәалашәа цыԥхьаӡа дааԥшыуан, алашара аркыны дыдәылҵыуан нас шаанӡа дытәон. Саргьы сыцәа цоон, иысырлашон. Ианысзымычҳа бамџьа (башьа еиҳабы ҳәоуп ҭырқәшәала) сыиықәҳәҳәеит. Иазхоуп уышьҭа ҵыхыбжьонгьы ҭаха ҳаҭ. Уыи анысҳәа рыцҳа қьаадкыи каламыки аахәаны иыхчы аҵаҟа иыиҵәахын, ҵхыбжьон акы аныигәалашәалаак, алашьцараҿы аҳәынаԥ еиԥш хырт-хырт ҳәа акы аныиҵақәон», – лҳәеит. Уысҟан иеилыскаат зны-зынла иыстол иықәыз қьаад хәыӌқәак рыҩрақәа арыи аҟара иызеицаҟьа еицаԥаз.
Иынырцә лашазааит. Омар иыӡбахә ҳаԥсаанӡа ҳаҿызаргьы иыҳазнырҵәарым. Абыржәы сзылгаз арыи
агәалашәарақәеи агәаанагарақәа сшьапы сықәгыланы иызҩызшәа сыгәы иабоит. Иага иысхашҭыит, иаразнак иысгәаламшәаз ыҟао анцәа иыдырып. Аха гәырҩас иыҟаҵатәым. Иысгәалашәацыԥхьаӡа џьара иызҩыр уыигьы бзыиоуп. Абарҭ ацәаҳәақәа иынрыцаҳцап.
АМАРЗАКАН, АМАРЗАКАН...
Абзазаратә жәабжь
Аӡӷабцәа аҩыџьагьы абарҵа иҵатәан, раԥхьа игылаз аишәа чанахк азна аҟәыд ықәыргылан. Арахь аҟәыд еилырхуан, анахь ихәыҭхәыҭуа акы еибырҳәауан. Знызынлагьы аҟырҟырҳәа иччон.
– Аԥслымӡ аламхааит, цкьа шәалаԥш!.. – ҳәа лыбжьы геит Наргиузел лан.
– Ҳалаԥшуеит сан!.. Ҽазнык ҳалаԥшып, мамзар сан ҳалшьуеит.
– Баҟәыҵ уажәы, ицкьаӡа иҟалеит, ачарахь ҳцоит, макьана ҳҽеилаҳҳәоит, ҳахцәы ҳԥоит, аус рацәа ҳамоуп, есымша аҟәыд ҳаҿума, – лҳәеит Наргиузел лан лаҳәшьаԥҳа.
Аҩыџьагьы еигәылацәан, Наргиузел мызкала деиҳабын. Аҽны Ҵабал ақыҭақәа руак аҿы ачара ыҟан. Ачара Маршьанаа иртәын. Ақыҭақәа зегьы ачарахь ирыԥхьеит азыҳәан асасцәа рацәахон. Алынџьаагьы ишқыҭоу, зегьы реиҳабацәа, реиҵбацәа, рыӡӷабцәа рыманы еиццон. Аҳәсеи аӡӷабцәеи ауардын иақәтәон. Ахацәа рыҽқәа ирықәтәаны урҭ ирыцлон. Наргиузели Нимеҭи иршәырҵара рзымдыруа иԥаҟьԥаҟьуа иқәын, акы рышәҵауа акы ршәыхуа, акы аԥштәы ргәамԥхо, даҽакы аӡахышьа раҭәарымшьо еилаханы иҟан. Наргиузел лан дгәамҵуа дааҩналеит.
– Макьанагьы шәҽеилашәымҳәаӡаци, уажәраанӡа шәызҿызи? – ҳәа дрықәыҳәҳәеит. – Шәара шәыда зегь хиоуп, ирлас шәҽеилашәҳәа, сара ачаџьқәа аклацкәыр иҭасҵеит, урҭгьы жәгароуп, баб абораҿы дыҟоуп, ҳамҭас иишьҭыша ашьамаҟа дашьҭоуп, уи дцаанӡа шәалга, мамзар шәкажьны дцоит, ишәдыруазааит, – лҳәеит.
Наргиузел лыхцәы еиқәаҵәаӡа лшьамхаҟынӡа илеиуан, аҳәара, аԥара уадаҩын, ҩбаны иԥаны лаԥхьаҟа иоулышьҭлон, лан дылмыцхраар лыхцәы лзырҽеиуамызт.
– Быҵкы шкәакәа бышәҵа, ахаҟны банду лкадифеи акаба ахарԥа, уи бнаалоит. Зегьы ас акаба рымоу џьыбымшьан, банду Аԥснынтәи иаалгаз ауп ари, – лҳәан, лыԥҳа дыԥшӡаӡа деилалҳәеит. Усҟан аԥсуа ӡӷабцәа рхы иахарҵоз ахҳәа ҳәа изышьҭаз ацырцыргьы лылахь инақәылҵеит, лбарфын касыпцырҟьа лхы иакәыршаны, леимаа ҳаракқәа налышьалҵеит, асаркьа аԥхьа диасын, днаҳәы-ааҳәны лыҽлыриашеит, амарзакан кны дкәашошәа ҟаҵаны, лыҵкы илнаалоу-илнымаалоу гәалҭеит.
– Иазхоуп, ушьҭа быԥшӡахеит, аҳкәажә Чич блеиԥшхеит, – лҳәеит Наргиузеп лан лаҳәшьаԥҳа.
– Аҳкәажә Чич слеиԥшзар сыԥсааит, лыкәашашьа еицаҟьа-еицаҟьаӡа, уи лаҵкыс сеиӷьымзар ачарахь сцом, – лҳәеит Наргиузел.
Аҳкәажә Чич ҳәа зарҳәаоз, рқыҭаҿы инхаоз, зықәра неихьаз аамсҭа ҭыԥҳак лакәын, дук дыԥшӡамзаргьы, аԥхьагылара лара илтәын, даамсҭоуп ҳәа раԥхьа уи ддыркәашон азы, Наргиузел уи дылбар лзычҳауамызт.
– Бымшәан, беиӷьуп, беиӷьуп, ушьҭа ҳдәылҵып, мамзар ҳкажьны ицар ҟалоит.
Аӡӷабцәа ауадаҿынтәи иаадәылҵын, амӡырхаҿы игылаз аҵла аҵаҟа итәаз аҭаацәа раанда инеит. Наргиузел лцәалжьы шкәакәаӡа, лыхцәы еиқәаҵәаӡа, лыбла маахырқәа ҭыџьа-ҭыџьаӡа, дҟатҟато аҭаацәа раԥхьа даагылеит.
– Ҳара ҳахиоуп баба! – лҳәеит лыбжьы хааӡа. Лаб ихы анаашьҭих дшанхеит. Иаԥхьа игылаз, иацы алақәа ԥхазҵоз, акәара дҭаланы зыҽзырбааӡоз аӡӷаб хәыҷ лакәмызт.
– Данбадухеи шәанаџьалбеит!.. – иҳәеит игәанала. Деиқәычаԥа игылаз иԥҳа ила ҭраа даалыхәаԥшит.
Аҭыԥҳа хырзаман, лоура-лыҭбаара, лыла-лыџьамшь, лсахьа, лычаԥашьа, лныҟәашьа, лцәажәашьа уҳәа зегь рыла данцәашанаха дгылан. Ас иԥҳа дыԥшӡаӡа даниба:
– Саҳәшьа рыцҳа дышԥалеиԥшхеи, лынасыԥ еиԥшымхааит, – иҳәеит Наргиузел лаб.
Лаб, лан, лаҳәшьа зегь аџьҵла аҵаҟа игылаз аҟәардә ау иқәтәан, ишанхан, иҩеибаргылеит. Лашьеиҵбы дыҩны иаҳәшьа дгәыдикылеит.
– Башьа дбыкәыхшоуп, шаҟа быԥшӡахази, анцәа бихьчааит, – иҳәеит. Уи аԥшӡара ҳәа дыԥсуан.
– Сан, бара ари алаԥш лықәшәар ҳәа сшәауеит, алаԥш еимхәыцк бымазар лыҵкы иахьырымбо џьара инаркы, – иҳәеит лашьеиҳабгьы.
– Еҳ, џьым, счараҟны амарзакан арҳәаны дықәланы дкәашауа даналагалак, усҟан дыжәбап шәара, – ҳәа иаҳәшьа даалылаҽхәеит лашьеиҵбы ҽазнык.
– Бара, арҭ ирҳәо иашоуп, ачараҿы ихысуеит егьиуеит, аимхәыц акәым аха былмыҭәҳәакәа дыбмышьҭын, – иҳәеит лаб, ашьшьыҳәа лан ллымҳа дынҭахәыҭхәыҭын.
Убас илылаҽхәон Папаа раҳәшьазаҵәы, гәазырҳагас дрыман. Акы лыхьыр ҳәа ишәаны иԥсуан. Ачарахь ацара лашьеиҳабы идырҵеит, аҳамҭақәа наиркны, аӡӷабцәагьы наицҵаны амҩа иқәырҵеит. Ауардын ахы касыжә шкәакәала ихиан, аҩнуҵҟа ауарҳалқәа, ахчқәа ҭаршәын. Аҳәса еиҳабыеиҵбыла ауардын иҭатәеит. Ахацәагьы лҽыжәлан, ршәақьқәа рыхәда инахшьны еиҳабы-еиҵбыла амҩа иқәлеит. Ачара ахьыҟаз ақыҭа ианазааигәаха аӷьеиҳәа ашәа ҳәаны, аҟәҟәаҳәа ихысуа иалагеит. Аԥшәмацәа иаразнак сасцәак шааиз рдырит. Урҭгьы ихысуа ирԥылеит, нас асасцәа рыма ашҭа иааҭалеит.
Асасцәа иааргаз аҳамҭақәа ачара зтәыз ирырҭеит. Ашҭа ду аҿы ақьалақәа рыҵаҟа асасцәа рыла иҭәын. Амарзаканбжьы хааӡа иааҩуан, аҿар уахҳәа иасны икәашон.
Аԥшәмацәа Алынџьаа бзиала шәаабеит ҳәа анрарҳәа ашьҭахь, иааиз асасцәа аишәа иахадыртәеит, акрырҿарҵеит. Ачеиџьыка ашьҭахь асасцәа рыманы иахьыкәашоз ашҭа иааҭалеит. Аиҳабацәа рҭыԥқәа дырбаны идыртәеит, аиҵбацәагьы акәашаҩцәа раанда иганы идыргылеит.
– Алынџьаа ааит, бзиала шәаабеит ҳәа раҳҳәоит, аҿар абас шәааскьеи, – иҳәеит агәҭа иҭагылаз, нас ҿыц иааиз асасцәа рҿар егьырҭ асасцәа раанда ишақәнаго ала иааиргылеит.
Ашьҭахь амарзакан азырҳәоз иааимихын, иманы Алынџьаа реиҳабы иахь днеин азин иҭаххеит.
– Наргиузел, сыҷкәын, абри амарзакан бара ишьҭых, аҿар, шәаргьы шәлыцхраа, ибзианы шәкәаша, ҳқыҭа ахьӡ ҭыжәга, Наргиузел, бара саабыкәыхшоуп, бмырзакан абжьы бамеигӡан. Аҳаҳаи, абааԥсы леишәала шәныҟәа, ачара шәырԥшӡа!. . – иҳәеит аиҳабы.
Уажәы амарзакан азырҳәаз Алынџьаа ақыҭа иеиҳау Апапаа Хапагәа иԥҳа Наргиузел лоуп, икәашо аҿаргьы абарҭ роуп иҳәеит агәҭа иҭагылаз, акәашара мҩаԥызгоз ауаҩы.
Наргиузел лмарзакан кышьагьы аҽакала иҟан, уамашәа илнаалон, ашьшьыхәа арҳәара далагеит, акәашара агәҭагылаҩ зегь раҵкыс ибзианы икәашоз ҷкәынак дааиԥхьеит, аҷкәын даара еинаалаз, еиқәычаԥаз аӡәы иакәын, икаба шкәакәа, иаԥсуа еиқәа, ираӡны маҟа, иҟама, ииҳәо, зегьрыла деиқәышәшәа дыҟан. Усҟан Ҭырқәтәыла инхоз аԥсуаа реилаҳәашьа егьырҭ ажәларқәа иреиԥшымызт. Ари аҽеилаҳәашьа ара ирыԥшааз акакәын. Рҽеилаҳәашьа
абжа ҭырқәа, абжа аԥсуа ҵасла акәын ишыҟаз, рыҵаҟа аԥсуа еиқәа рышьан, аҩада аҭырқәа сакәа ршәын, каскет ҳәа изышьҭаз ахылԥақәа рхарҵон, аха реимсқәа, рҟамақәа, ркьарахәқәагьы рыҟәнырҵалон. Ахҭырԥа зхазҵозгьы дыҟан, аха, урҭ еиҳарак зықәра неихьаз ахацәа ракәын.
Ҭырқәтәылатәи аԥсуаа акәашарахь ианықәлалак раԥхьаӡа аӡәаӡәала игьежьуан, амарзакан азырҳәоз аӡӷаб аԥхьа дгылон, уи иарҳәаны дгьежьыцыԥхьаӡа аҷкәынгьы длыцгьежьуан, нас аҩыџьагьы еиҿагыланы хаҵаҩышьа зырҳәалоз акәашара ҟарҵон, уи ашьҭахь аҷкәынгьы аӡӷабгьы ишьацәхыртәны ршьаҿақәа анышә иҵаҵаны, ирлас-ирласны акәашара иалагон, аӡӷаби аҷкәыни ршьапқәа еиқәшәар акәын. Усҟан аӷәы иасуаз ауаагьы иаҳа иӷәӷәаны, иԥшӡаны иасуан, аӷәы иасуаз ахацәа ахапа зҳәоз ахаҵа иашәа иацдырӷызуан, акәашара ԥшӡахо ианалагалак, ирыцзырӷызуа рыбжьы халон, акәукәуҳәа иҳәҳәауа дубарын, ихысуа дубарын.
Убри аамҭазы акәашара еиԥшымкәа аҽарыӷәӷәон, иахәаԥшуагьы рылақәа ырҵараны арҵәааҳәа иҳәҳәо, рнапқәа еинҟьо акәашацәа ирыцхраауан, ргәы шьҭыҵны агәыр-гәырҳәа ихысуа иалагон. Усҟан икәашоз аҭыԥҳа дыфрыԥҳаӡа дымшәар акәын, лшьапгьы еилалымгар акәын. Уи аҽны Наргиузел лмырзакан арҳәашьала, лыкәашашьала зегьы драԥысит, абыргцәа зеиԥшыҟам кәашарахеит ҳәа ирыԥхьаӡеит, илхаҵгылеит, џьоукы лаанда ицаны дгәыдыркылеит, лыгәшәа ҟарҵеит.
– Ҳара Аԥснынтәи ҳааижьҭеи абас акәашашьа ҳамбаӡацызт, – ҳәа зегьы Наргиузел дгәыдыркылеит, дхыдыркылеит. Уи аҽны иқәдыргылаз аҳамҭақәа зегьы лара илаҭәаршьеит. Ачара еилганы ауаа еимлысаанӡа лыӡбахә ҳәаны ддырҽхәеит, ианеимлысгьы изҿыз лара лыӡбахә акәын. Лыԥшӡара, лыкәашашьа, лмарзакан арҳәашьа, ллеишәа, лқьабз, лыламыс уҳәа ада жәабжь рымамызт.
– Ах шьири, дҭацаны ҳаҩны дыҩнандаз, – зҳәазгьы маҷмызт. Аҩны, ианхынҳәы Наргиузел лыӡбахә лани лабигьы ираҳаит, илеигәырӷьеит, аха иагьлыцәшәеит.
– Арҭ зегьы башоуп, нан, анцәа анасыԥ бзиа баҭәеишьааит, усҟаноуп аҳамҭа ду анбоуша, – лҳәоит лан.
Ачара нҵәеижьҭеи ҩымш ҵхьеит, аха аӡбахә нҵәомызт. Мышкы лашьеиҵби лареи аԥш (аџьықәреи) ҿдырпырц аца аанда итәаны еицәажәон.
– Абри салгар, ацуҭахьы (ақалакь) сцоит, шәҟәык аӡбахә саҳаит, убри аасхәоит, – иҳәеит лашьеиҵбы.
– Саргьы марзаканк сымазар исхарази, сымала амарзакан арҳәара сгәахы ԥнаҵәеит. Абас аус ансымам, стәаны иасырҳәар, ашәа ҿыцқәагьы аԥысымҵозиз, амарзакан арҳәара цәгьа бзиа избоит, аха исызҭода, шықәсык ала зны чарак ҟаландаз ҳәа сҷаԥшьароуп, уигьы ҩымш-хымш заҵәык, нас мырзаканк сымԥыхьашәаанӡа ԥхыӡла иасырҳәароуп, – лҳәеит Наргиузел.
– Уи саргьы исымхәыцуа џьыбымшьан, амарзакан арҳәара, аӡырҩра саргьы бзиа избоит, аха ахә цәгьоуп, аԥшаара, абара уи еиҳагьы ицәгьоуп, аҳәаанырцәынтәи иааганы ирҭиуеит азы иаразнак иумԥыхьашәом. Аха изулакгьы мырзаканк бзызгоит, бымшәан сара ибзаасхәоит, – иҳәеит.
Уи аҽны Наргиузел мҵәыжәҩада дыԥрит, амарзакан иахьанатә илоузшәа дгәырӷьон, ауха дызмыцәеит, лиарҭаҿы днаҳәааҳәуа дышьҭан, иалырҳәаша ашәақәа, лыкәашара иалҭаша аҷыдарақәа дрызхәыцуан, насгьы уи уамашәа илыцкәашоз Абрыскьыл ҷкәын уажәы-уажә дылгәалашәон, лҿаԥхьа дгылазшәа лбон. Иареи лареи ҽазнык атрымтрымҳәа иааицыкәашарушь ҳәа дхәыцуан.
Лашьеиҵбы ихы иҭеикыз ҟазҵоз аӡә иакәын, иара ииҭахыз ашәҟәы ахьыҟаз идыруан, иаҳәшьа илҭахыз амарзакангьы
аӡбахә џьара иаҳахьан. Иаразнак аҽыуардын ирхиеит, заанаҵ абнантәи илихыз амҿқәагьы ауардын иақәиҵеит, иаб имырбаӡакәа ҩ-ааҵәак аԥшгьы амҿқәа ирыҵеиҵеит. Нас амҩа дықәларц ианақәикы:
– Саб, сара мыҿқәак ҭины саауеит. Ҩымш-хымш смаар гәырҩас иҟашәымҵан, – иҳәеит, Наргиузелгьы даагәыдикылан: – амарзакан аазгоит, – ҳәа лаҳәшьа ллымҳа дҭахәыҭхәыҭит. Наргиузел лхы-лҿы ааччеит, ешьеи-еиҳәшьеи ас еизааигәан азы лаб егьизеилымкааит.
Хымш рышьҭахь Наргиузел дыԥшызар, лашьеиҵбы даауеит. Дгәырӷьаҵәа дыҳәҳәеит: – Сашьа даауеит, сашьа даауеит!.. – лҳәеит. Лаб даадәылҵын:
– Башьа даауазар, ауардын абжьы зымааҩуазеи, уи даҽаӡәы иакәзар ҟалап, – иҳәеит.
– Сашьа уажә дызбама, уи иоуп иаауа, аха иҽыуардын ыҟаӡам, шьапыла даауеит, – лҳәеит Наргиузел.
Лаби лареи агәара аанда иааны игылеит, лашьа дцацыԥхьаӡа дааигәахон. Лангьы даадәылҵын, раанда даагылеит.
– Бзырҵәуозеи бара, иҟалеи? – лҳәеит.
– Сашьа даауеит?.. – лҳәеит Наргиузел деигәырӷәаҵәа. Лаб иџьеишьеит.
– Иахьа цәыкьаны даауеит, аха аҽыуардын абеигеи, шьапыла даауеит?.. – иҳәеит.
Лашьа данааигәаха Наргиузел иҟалаз лдырит, дгәырӷәаҵәа дыҩын диԥылеит. Лани лаби агәараҿы еицынхеит.
– Бара ари аҷкәын ихы уамак ҭаԥеит сгәахәуеит, аҽыуардын ала дцеит, аха шьапыла даауеит, излазбо ала ауардынгьы ыҟам, аҽқәагьы, иабанижьи, ас шьапыла дзаауазеи? – иҳәеит лаб иԥҳәыс лахь дааҳәын...
– Сыздырам, ауардын ԥҽызар ҟалап? – лҳәеит иԥҳәыс нас.
– Иара деибгазааит, уаҳа егьсҭахым, – лҳәеит.
Наргиузел лашьа диԥыларц дыҩт, деигәырӷьаҵәа иикыз аиа ааимылхын, дыҩны аҩны дыҩналеит, лашьа ашҭа данааҭала иани иаби рнапы дагәӡит.
– Иухьзи уара, ас шьапыла узаазеи, аҽыуардыни аҽыхәеи абоуге? – иҳәеит иаб.
– Иуасҳәоит саб, аҩны ҳаҩналап, шьыжьымҭан аахижьҭеи сныҟәаны саауеит, хәыҷык сааԥсеит.
Аҩны ианыҩнала иҟала реиҳәеит. Аҽқәеи, аҽыуардыни, амҿи ҭины иааихәақәаз дирбеит. Аха аԥш аӡбахә имҳәаӡеит.
– Саб, ари цәгьа исҭахын, саҭаумҵан, ари еиԥшу шәҟәык адунеи иқәым. Ари Кавказ жәларқәа, еиҳарак аԥсуаа рҭоурых иазку даара шәҟәы бзиоуп. Ари аныркьыԥхь асулҭан ихаан акәын, усҟан аҳәынҭқарра рус ахь иахьмааиз ала аиҳабыра ашәҟәқәа зегь еизганы ирблит, ашәҟәы знапаҿы иҟаз џьоукгьы шәан, дара ирблит. Имшәаз ҩыџьа-хҩы рыда ари ашәҟәы змоу аӡәгьы дыҟам, ушьҭа асулҭан дыҟам, ари ашәҟәы аҵара змоу ҳауаажәлар зегьы ашьҭоуп, аха ирԥыхьашәом, ари сара исазҳәаз шәаҳәшьаду лыԥшәма Џьу Меҳмеҭ иоуп, изыӡбазгьы иара иоуп, уа сыҟан, уахык уа саԥхьеит, нас Наргиузелгьы амарзакан бзианы ишалырҳәо зегьы ижәдыруеит, акыр аамҭа мырзаканк далаԥхыӡуан, уигьы марзаканк лзаасхәеит. Ажәа шәысҭоит саб, арҭ зегьы схала ирҳаны исшәоит, саҭашәымҵан, – иҳәеит.
Аҭаҳмада рыцҳа иҟаиҵахуаз:
– Ибзиоуп нас, ашәҟәы уанаԥхьалак иаҳәо ҳаргьы иҳауҳәап, бара Наргиузел ара бааишь, иарҳәеишь ари амарзакан, ҽыки уардынки иаԥсоума, иаабап, – иҳәеит.
Наргиузел амарзакан аашьҭыхны арҳәара далагеит, убас ибзианы иалырҳәеит, аҭаҳмада изымычҳан, дықәгылан дкәашарц иҭаххеит, иԥҳәыс длыԥхьеит.
– Бааи аҭакәажә, бареи сареи ҳҭажәымҭыҽха ҳаақәгылан ҳаицыкәашап, – иҳәеит.
Аԥҳа иалырҳәеит, ани аби кәашеит, аԥагьы еиниҟьеит. Аҩнаҭа гәырӷьарахеит, ччарахеит.
– Уара, ҳаззегь ас акы ҳазыԥшызаарын, иумбауа, зегь ҳгәы ҳханаршҭит, – иҳәеит аҭаҳмада. Уиакәхеит.
Наргиузел лмырзакан арҳәара иацылҵеит. Уи ианаларҳәауаз абжьқыҭак ираҳауан. Изаҳаз еизаны, Папаа ахьынхоз агәаҩахь иааны, лара илзыӡырҩны, алаф ҳәаны, иччаны, икәашаны ицауан. Чарак ахьыҟалалакгьы лара дымгакәа ируамызт. Абас аӡӷабгьы лыԥсҭазаара аџьџьаҳәа ииасуан, аҭаацәагьы еигәырӷьаны иҟан.
Лашьа иааихәаз ашәҟәы, «Ажәытә аамҭақәеи Кавкази» ахьӡын, Меҭ Ченетука Иззеҭ ԥашьа ииҩыз акәын. Уи ашәҟәы аԥсуа қыҭақәа зегьы ирылсит, уимоу иахьа Ҵабал ҳәа изышьҭоу Ескьишьеҳир, Вирса, Билеџьик еиԥш ақыҭақәа ирхысын Адаԥазар, Измир инхоз аԥсуаа рҟынӡа инеит, аҵыхәан Стампылынӡа инаӡеит.
Ашәҟәы нхеит, аха амарзакан ахьцаз анцәа идырып. Санхәыҷыз саб иаҳәшьа лаанда шықәсык сыҟан, усҟан лара даӡәын, быжьҩык ахәыҷқәа лыман, зегьы ирызҳахьан, аарлаҳәа рхы рбон, рмазар маҷын, аха ргәырӷьара рацәан. Дышҭакәажәызгьы лхала амарзакан арҳәны ҳлыркәашон. Зны-зынла лхаҵеи лареи иқәгыланы ианыкәашозгьы ыҟан.
– Саҳәшьаду, ас бхала изабырҳәози, бара амарзакан бымаӡами? – ҳәа санлазҵаа, убас лҳәеит:
– Еҳ нан, сара хә-аишьцәа раҳәшьа заҵә сакәын, сҭаацәа рнапы сықәыргылан сырбон, амарзакан бзиаӡагьы сыман, аха ари Абраскьыл ҷкәын саниеилаҳа зегьы сырҟәаҵит, сыбналаны сиццеит, сашьцәа зегьы сызгәааит, макьана аӡәызаҵәык аҩны дмааӡац, реиҳа бзиа избоз бабҵәҟьагьы. Аха шәара шәахьааишьҭыз анцәа иџьшьоуп, иҟаҳҵари,
сашьцәа срыкәыхшоуп, иахьыҟазаалакгьы ибзианы иҟазааит, саҳәшьцәа ирыхьша ацәгьамыцәгьақәа зегьы сара исыхьааит. Сара сыбзиоуп, бымаҳәи сареи ҳабзиахәха ҳаҟоуп, сашьцәа рыда гәырҩа сымам. Саныбнала смарзакангьы аҩны иаанхеит, бабгьы, баб иеиҳабгьы сара сеиԥш амарзакан бзианы иадырҳәон, исызгәаан смарзакан сырымҭаӡеит, аӡәы илырҭазар ҟалап, иахьыз сыздырам аха, зны-зынла сыԥхыӡ иалашәоит, аԥхӡы сҿашы санааԥшлак, бымаҳә: – Ибыхьзеи, бара, уамак ббама? – ҳәа дсазҵаауан. Саргьы сгәамҵны: – Сзааурԥшызи, уара, сыӡӷабушәа шаҟа бзиа амарзакан арҳәаны скәашози, сшәаҳәози, ҳәа зынӡа иаалхамышҭыз лмарзакан аӡбахә лҳәон.
Нас акыраамҭа дымцәажәакәа дтәан, лгәы ԥшаагәышьеит. Аамҭак ашьҭахь: – Сан рыцҳа сахьыбналаз амшала ашәа схылҳәааит ҳәа саҳаит. – Абарҭ ажәақәа ҳәаны, дҵәуазаарын Папа-ԥҳа Гиулдур.
– Бан дыԥсижьҭеи иҵуази, аха макьанагьы абарҭ ажәақәа схашҭуам, – ҳәа салҳәан слырҵәыуеит.
Шьыжьымҭан игылоз,
Шьыбжьаанӡа имгылаз,
Уарадоуҳәа ззырымҳәаз,
Кәаци бысҭеи ззырымфаз,
С-Наргиузел рыцҳа уаа? –
Абас ашәа ҳәаны дҵәыуазаарын, – лҳәеит. Нас даақәыԥсычҳаит.
– Оо, сан рыцҳа, сангьы сабгьы исмацәажәакәа иԥсит, –
анылҳәа лылаӷырӡқәагьы лыбжьгьы аҩар еиԥш иҭыҩрит. Саргьы сгәы ԥшааны сҵәыуар ҳәа дшәан, иаразнак дааԥышәарччеит.
– Аригьы лахьынҵоуп нас, уаҳа изакәызеи? – лҳәеит. Смырзакангьы, сҭаацәагьы абри иббо бымаҳә имш ала исцәыӡит, аха иареи сареи иахьанӡа ҳагәқәа ҳамԥсахкәа
ҳааит, быжьҩык ахәыҷқәа шҳамоугьы ҿыц ҳаибабазшәа ҳаҟоуп, – лҳәеит.
Иара ҳамаҳәгьы иԥҳәыс лызқәа ааишьышьын, реиҳарак шкаԥсахьазгьы ихаххала иҵаз лхаԥыцқәа рыла даачеит.
– Ааи, убасҵәҟьоуп ишыҟалаз, – иҳәеит, ииҳәогьы дук иузеилымкаауа.
Ажәабжь акьыԥхь иазирхиеит Леуан Лагәлаа
